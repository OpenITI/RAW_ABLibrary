[
  {"content":"\r\n\r\nروزنامهء خاطرات عين السلطنه\r\nجلد اول\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nگنجينهء\r\nخاطرات و سفرنامه هاى ايرانى\r\n8\r\nزيرنظر\r\nايرج افشار\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nروزنامهء\r\nخاطرات\r\nعين السلطنه\r\nجلد اول\r\nروزگار پادشاهى ناصرالدين شاه\r\nبه كوشش\r\nمسعود سالور / ايرج افشار\r\nانتشارات اساطير\r\n192\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nانتشارات اساطير\r\nروزنامهء خاطرات عين السلطنه ( جلد اول )\r\nتأليف قهرمان ميرزاعين السلطنه\r\nبه كوشش : مسعود سالور - ايرج افشار\r\nچاپ اول : 1374\r\nحروف چينى : پيشگام\r\nليتوگرافى و چاپ : ديبا\r\nتيراژ : 3000 نسخه\r\nناشر : اساطير : ميدان فردوسى ، اول ايرانشهر ساختمان 10 تلفن : 8824250 - 8821473\r\nحق چاپ محفوظ است\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nجلد اول\r\n\r\nفهرست مندرجات\r\nروزنامهء اول ( 4 ذىقعدهء 1299 - 6 ذىقعدهء 1300 ) : شكارنامهء همدان 25\r\nروزنامهء دوم ( 5 شوال 1301 - 25 رجب 1304 ) : همدان و الموت 39\r\nروزنامهء سوم 18 شوال 1304 - 16 رجب 1306 ) : مازندران و تهران 117\r\nروزنامهء چهارم ( 17 رجب 1306 - 25 شوال 1307 ) : تهران و الموت 197\r\nروزنامهء پنجم ( 26 شوال 1307 - 26 شوال 1308 ) : قم و كاشان و همدان 277\r\nروزنامهء ششم ( 26 شوال 1308 - 7 رجب 1309 ) : همدان و تهران و نهاوند 373\r\nروزنامهء هفتم ( 26 رجب 1309 - 12 شوال 1311 ) : اقامت نهاوند - تهران 455\r\nروزنامهء هشتم ( 18 ذى الحجه 1311 - 4 محرم 1313 ) : تهران و الموت و لاريجان 587\r\nروزنامهء نهم ( 5 محرم 1313 - 20 محرم 1314 ) : تهران 769\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nقهرمان ميرزا آجودان حضور 1306 قمرى\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nپيش‌سخن\r\nناصر الدين شاه قاجار به دو برادرش عباس ميرزا ملك‌آرا و عبد الصمد ميرزا عز الدوله چندان التفاتى نداشت . برادرزاده‌ها هم بطريق اولى از اين بىلطفى بىبهره نبودند . اگر گاهى به آنها اظهار خصوصيتى مىكرد ظاهرى بود . نه‌تنها كارى را درخور معلومات و استعداد و شئونات به آنها رجوع نكرد بلكه در همان مشاغل كوچك هم از دادن حقوق مكفى براى امرار معاش خوددارى داشت . كمااينكه قهرمان ميرزا صاحب خاطرات ، فرزند عز الدوله ، با داشتن درجهء سرتيپ دومى توپخانه جيره و مواجبى نداشت و پس از يك سال به زحمت براى او مختصر حقوقى تعيين كردند . او همواره با كمك مالى پدر و مادر زندگانى را مىگذراند .\r\nمرحوم قهرمان ميرزا سالور آجودان حضور ( عين السلطنه ) پدر نگارندهء اين سطور در طول عمر هفتاد و چند سالهء خود هرگز مصدر شغلى كه درخور نوشتن باشد ، نبود . لكن چون از شاهزادگان درجهء اول به‌شمار مىرفت و در دربار رفت‌وآمد داشت و با رجال و اعيان معاشر بود شرح زندگانى او روشنگر حوادث و دقايق تاريخى تواند بود كه هماره ناظر و تماشاچى بسيارى از جريانها بوده است .\r\nمرحوم پدرم از طفوليت خاطرات ايام را روزبه‌روز برشتهء تحرير درآورده و بعضى از صحنه‌ها و رويدادها را كه خود حضور داشته چنان روشن تشريح كرده است كه خواندن آن صرف‌نظر از كسب اطلاعات تاريخى و اجتماعى زمان دلپذير و سرگرم‌كننده است .\r\nتوضيح بيشتر دربارهء محاسن اين يادداشت‌ها را با آنچه دانشمند محترم جناب آقاى ايرج افشار نوشته ضرورى ندانست و خوانندهء عزيز پس از مطالعه خود قضاوت خواهد كرد كه اين خاطرات در نوع خود كم‌نظير و قابل‌تحسين و تمجيد است و نويسنده آن توانسته است صحنه‌هاى وقايع را بنحو بايسته وصف و بيان كند .\r\n* * * قهرمان ميرزا دومين فرزند ذكور شاهزاده عبد الصمد ميرزا عز الدوله فرزند محمد شاه قاجار و مادرش تاج ماه خانم صبيهء شاهزاده عليقلى ميرزا اعتضاد السلطنه فرزند فتحعلى شاه قاجار در تاريخ يكشنبه اول بهمن‌ماه 1250 هجرى شمسى مطابق با دهم ذيقعده 1288 هجرى قمرى قدم به عرصه وجود گذاشت .\r\nدر ايام كودكى برسم عهد قديم علوم متداول را در منزل نزد معلمين خصوصى آموخت و چون بسن رشد رسيد كوشش پدر در اعزام او براى ادامهء تحصيل به اروپا به جائى نرسيد و مورد موافقت ناصر الدين شاه قرار نگرفت . او همواره از اين‌كه نتوانست تحصيلات خود را بنحو شايسته‌اى ادامه بدهد متأسف بود ولى زبان انگليسى را به خوبى فراگرفت و به آسانى تكلم ميكرد و از كتب و مجلات استفاده مىكرد .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nدر شعبان 1305 هجرى قمرى با لقب آجودان حضور و منصب سرتيپ دوم توپخانه وارد خدمت وزارت جنگ شد و چندين سال در اين وزارت‌خانه اشتغال به كار داشت تا در سال 1308 بمعيت پدر كه بحكومت همدان منصوب شده بود به سمت نايب الحكومه رهسپار آن ولايت شد و پس از عزل عز الدوله از حكومت همدان در سال 1309 مدت كوتاهى حاكم نهاوند بود . او تا قتل ناصر الدين شاه همچنان در وزارت جنگ ادامهء خدمت داد و در سال 1313 به لقب عين السلطنه مفتخر و در همان اوقات از خدمت نظام خارج شد .\r\nپس از تاجگذارى مظفر الدين شاه و تعيين محمد على ميرزا به وليعهدى مقرر شد جزء همراهان وليعهد عازم تبريز شود . ولى پس از رسيدن بقزوين كه در آن هنگام ( 1314 قمرى ) مرحوم عز الدوله در آن شهر حاكم بود از طرف وليعهد دستور موقوفى اين خدمت داده شد و به سمت نايب الحكومه تا سال 1315 در قزوين خدمت كرد .\r\nقهرمان ميرزا در سال 1316 به سمت نايب الايالهء فارس در معيت عبد الوهاب خان نظام الملك حكمران فارس و بنادر به شيراز رفت و در تاريخ ربيع الثانى 1317 قمرى رياست قشون فارس نيز بعهدهء او واگذار گرديد و پس از عزل نظام الملك به تهران آمد .\r\nدر سال 1318 به سمت نايب الحكومهء ولايت خمسه همراه شاهزاده عز الدوله به زنجان رفت و مدت دو سال در اين سمت خدمت كرد . در پايان اين مأموريت يعنى از سال 1320 هجرى قمرى از خدمات دولتى دست كشيد و حالت انزوا اختيار كرد و با مختصر حقوق ديوانى و مساعدتهاى پدر امرارمعاش مىكرد .\r\nدر سال 1327 براى رسيدگى به املاك پدرش در الموت و رفع اغتشاشاتى كه بر اثر تحريكات محمد ولى خان سپهسالار ( آن‌وقت ايران‌مدار بود و رئيس الوزراء ) و فرزندانش پيش آمده بود به آنجا رفت و مدت چهارده سال در قريهء زوارك الموت ماند و با تحريكات و دسايس خانوادهء خلعت‌برى كه قصد تصرف املاك شاهزاده را داشتند دست‌وپنجه نرم مىكرد . عاقبت هم آقايان موفق شدند . تا آنجا كه در غياب پدرم عده‌اى به سركردگى مرحوم سرهنگ على اصغر خلعت‌برى ساعد الدوله فرزند سپهسالار و جمعى از اشرار خانمان ما را غارت و قلعهء اقامت پدرم را با خاك يكسان كردند و خانواده او را كه نگارندهء اين سطور از آن جمله بود ( كودك سه ساله ) به اسارت به قزوين كشانيد .\r\nعين السلطنه تا سال 1300 شمسى در قزوين اقامت داشت . در اين سال به تهران نقل مكان كرد و تا آخر عمر با مختصر املاكى كه از پدر به او رسيده بود امرارمعاش مىكرد تا اينكه روز دوشنبه نهم مهرماه 1324 شمسى مطابق با 24 شوال 1364 قمرى به بيمارى سرطان دعوت حق را اجابت كرد و به سراى باقى شتافت .\r\nچنان كه قبلا متذكر گرديد آن مرحوم از روزى كه توانايى قلم به دست گرفتن و عبارت‌نگارى يافته بود تا روزهاى پايانى زندگى مطالب تاريخى و اجتماعى و خانوادگى را حتى المقدور روزانه مىنوشت و چند دفتر از آن قلم وقايع‌نگار باقى مانده است .\r\nمسعود سالور\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nگزارش\r\nروزنامهء خاطرات عين السلطنه ( قهرمان ميرزا سالور ) مفصل‌ترين خاطراتى است كه من ديده‌ام . شايد مىتوانم ادعا كنم كه در زبان فارسى تاكنون خاطراتى بدين تفصيل نوشته نشده است .\r\nاين خاطرات از سال 1299 ( روزگار پادشاهى ناصر الدين شاه ) آغاز مىشود و به چند روزى پيش از درگذشت نويسنده ( نهم مهر 1324 - شوال 1364 قمرى ) پايان مىگيرد . بنابراين به حساب سالهاى قمرى روزنامه‌اى است كه شرح حوادث مملكتى ، دربارى ، شهرى ، ولايتى ، خانوادگى و حتى اهم و عمدهء وقايع جهانى را در مدت شصت و چهار سال دربرگرفته است .\r\nنخستين سالى كه قهرمان ميرزا به نگارش خاطرات آغاز كرد ( چهارم ذىقعدهء 1299 ) يازده ساله بود . او كه در همدان با پدرش مرحوم عز الدوله - در آن‌وقت حاكم آن شهر بود - زندگى مىكرد و بنا به طبيعت و تربيت و مرسوم فرزندان خاندان شاهى و اعيانى شوقى وافر به شكار داشت . تقريبا همه روز به بيابان و كوه و كناره‌اى از شهر همدان به تفرج و شكار مىرفت و به همين ملاحظه است كه نخستين دفتر خاطرات او مملوست از اطلاعات مربوط به شكار و شرح گردشهايى كه معتاد مردم آن روزگار بود .\r\nهنوز قهرمان ميرزا بويى از چگونگى امور دربارى و ديوانى و حوادث شاذ و نادر مملكتى نمىبرده است تا كتابچهء خاطراتش از چنان وقايعى و جريانهايى بهره‌ور باشد .\r\nاما همين مطالب مربوط به شكار ، از لحاظ وقوف بر اصطلاحات آن فن و نام جانوران و مخصوصا از نظر شناخت آنچه امروزه به « محيط زيست » شهرت گرفته است اهميت معنوى و تاريخى دارد و ما را متوجه مىسازد كه پرندگان و درندگان به چه مقدار زياد در سراسر ايران مىبوده و جسورانه به دست آدمى هرروز كشته مىشده است . اين بخش از خاطرات قهرمان ميرزا بهترين مرجع است براى كسانى كه مىخواهند در زمينهء تاريخ شكار مطالعه كنند . پيش از اين آگاهى ما منحصر بود به آنچه در سفرنامه‌هاى ناصر الدين\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nشاه و ظل السلطان و كتاب « شكاريهء » دوستعلى خان معير الممالك مندرج است .\r\nاما هرچه بر سن قهرمان ميرزا افزوده مىشود و هرچه بيشتر با رجال و شاهزادگان و درباريان و ديوانيان و خارجيان محشور مىشود و با خواندن مجلات و روزنامه‌هاى خارجى از وقايع جهانى و روشهاى حكومتى ممالك ديگر آگاهى مىيابد بر مزيت و كيفيت و ژرفى محتويات خاطراتش افزوده مىشود . قهرمان ميرزا كوشيده است كه هر چه هرروز ديده و يا شنيده اگرچه شايعهء نادرستى هم مىبوده است و پس از يكى دو روز نادرستى آن را درمىيافته است ، همه را به رشتهء ثبت و ضبط برساند . جزين چون او روزنامه را براساس شوق و ذوق و احساس خويش مىنوشت طبعا در مواردى كه نظرى در مسائل داشت و يا نقدى به نظرش مىرسيد مطلب را دامنه داده و به قضاوت پرداخته است . چه‌بسا كه نظر و عقيده‌اش درست نباشد اما از اين لحاظ كه مىتواند گوياى انتقادهاى روشنى از زمانهء او باشد امكان استفاده از آنها به دور نيست .\r\nهر مجلد از روزنامهء خاطرات عين السلطنه در دفترى آمده است كه ممكن است از نيمهء سالى شروع شده و به يكى دو سال بعد كشيده باشد . براى آنكه صورت چاپى كه اينك در دست شماست با مجلدات مذكور همسانى داشته باشد هر روزنامه ( يعنى هر دفتر ) به همان اسلوب و طرح از آغاز صفحه‌اى جديد در كتاب حاضر چاپ و آغاز سالهاى قمرى جدا جدا در ضمن مندرجات آن مجلد ( روزنامه ) با حروف درشت مشخص شده است . شماره‌گذارى دفترها توسط نويسنده با طرحى كه براى چاپ آنها در نظر گرفته شده بدين‌ترتيب است كه :\r\nمجلد حاضر حاوى مطالب نخستين روزنامهء ( سال 1299 ) است تا كشته شدن ناصر الدين شاه كه به اواسط روزنامهء نهم ( نوشتهء صاحب خاطرات ) منتهى مىشود .\r\nجلد دوم كه شامل روزنامهء وقايع دوران مظفر الدين شاه خواهد بود از نيمهء روزنامهء نهم آغاز مىشود و به ميان روزنامهء دوازدهم به درگذشت آن پادشاه و جلوس محمد على ميرزا بر سرير سلطنت مىرسد . درين جلد سفرنامهء همدان و دو سفر ابهر و ايل دويرون و زنجان و خراسان و تركستان و تركستانى روس مندرج است .\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nجلد سوم كه شامل وقايع سلطنت محمد على شاه و به توپ بستن مجلس و دوران استبداد صغير و فتح تهران خواهد بود از نيمهء روزنامهء دوازدهم ( شماره‌گذارى قديم ) تا اواسط روزنامهء پنجم مربوط به مشروطيت ( شماره‌گذارى جديد ) را دربرمىگيرد .\r\nعين السلطنه از آغاز مشروطيت شماره‌گذارى تازه ( از شمارهء يك ) به دفترها داده است .\r\nجلد چهارم از روزنامهء پنجم به بعد اخبار و حوادث و اطلاعات دوران سلطنت احمد شاه خواهد بود كه در چند مجلد منتشر خواهد شد .\r\nجلد پنجم حاوى روزنامهء از تغيير سلطنت قاجار خواهد بود تا مهرماه سال 1324 شمسى كه نويسنده درگذشته است .\r\n* * * عز الدوله از برادرهاى باسواد و ادب‌دوست ناصر الدين شاه بود . خود سفرنامه‌اى دارد كه در نشريهء « راه و بار » ( 1 : 781 به بعد ) به چاپ رسيده است . جزين نامه‌ها و اسنادى كه ازو در كتابخانه‌ها هست ( از جمله كتابخانهء مركزى دانشگاه تهران ) حكايت از توانائى او در نويسندگى دارد . ادبا و شعرا به دو علاقه‌مندى مىداشته‌اند و ديده‌ام نسخه‌هاى خطى كه به دستور او يا براى او كتاب مىشده است .\r\nبجز عين السلطنه كه عادت به روزنامه‌نويسى داشت ، فرزند ديگر عز الدوله موسوم به حسينقلى ميرزا و ملقب به عماد السلطنه هم بنا به گفتهء جناب مسعود سالور خاطراتى منظم و روزانه نوشته است كه بايد اميد داشت بازماندگانش موجبات چاپ آن را فراهم كنند .\r\nعين السلطنه در نگارش روزنامه سريع القلم و منظم‌نويس بود و چنان كه خوانندگان ملاحظه مىكنند افتادگى در آن كم است . اگر در بعضى موارد ضرورت داشته است عبارتى تكميل يا تصحيح شود ( به اصطلاح امروزى ويرايش بيابد ) تغييرات عبارتى ما معدود است . البته نادرستى املائى و رسم الخطى كه مرسوم همه نوشته‌هاى دورهء قاجارى است درين يادداشتها هم وجود دارد و ما در همه موارد كوشيده‌ايم صورت صحيح را بياوريم . « ويرايش » و « پردازش » درين حدود بوده است كه نادرستىهاى املايى اصلاح شود . لامحاله ضرورى نبوده است در هر مورد به صورت اصلى نادرستى اشاره و در ذيل صفحات نقل شود .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nاستنساخ سراسر يادداشتها را دوست معززم آقاى مسعود سالور انجام داده و چون روزنامه‌ها نوشتهء پدر ايشان و در تملك ايشان است صلاحيت و حقانيت آن را داشته است كه مطالب خانوادگى و احتمالا خصوصى يا گاهى اطنابها و موارد ديگر را از كتابت خويش بردارد . همانطور كه نويسندهء خاطرات خود در بعضى جاها مسائلى را كه نمىخواسته است ، ناگفته گذاشته يا لزومى به تطويل مطلبى نديده است . عين السلطنه درين موارد دنبالهء عبارت را با نقطه‌چين رها كرده است و ما طبعا همه نقطه‌چينهاى او را در متن آورده‌ايم و مورد به مورد در پاورقى متذكر شده‌ايم كه نقطه‌چين در اصل است تا با نقطه‌چينهاى ديگر كه كار ويرايش‌گران است و بدون اشارتى آمده ( و آن مواضعى است كه از نسخهء اصل به هر ملاحظه‌اى فروگذاشته شده ) ، بازشناخته شود .\r\nتجربه‌اى كه من از چاپ كردن روزنامهء خاطرات اعتماد السلطنه به صورت اصلى و بدون عنوان‌بندى موضوعى به‌دست آوردم اين است كه خوانندهء امروزى مىخواهد مطالب متنوع خاطرات از هم متمايز باشد و با ديدن عنوان موضوعى فورا دريابد در هر صفحه و هرجا چه مطلبى مطرح سخن است . بدين منظور ، در كتاب حاضر كوشيده‌ام عنوانهاى گويا و مناسبى براى وقايع و حوادث و اطلاعات مندرج در هرروز بيابم تا خواننده آسانتر و زودتر موضوعهاى مورد علاقهء خود را بيابد .\r\nاين خاطرات گنجينه‌اى است مالامال از اطلاعات عصرى . هم اخبار و وقايع مملكتى و دربارى ( در خانه ) و امور ديوانى و ملكى و مدنى و اجتماعى در آن آمده است و هم حاوى دانستنيهايى است كه در كتب و مآخذ ديگر ديده نمىشود . مثلا تغييرات آب و هوائى و نزول باران و برف از مطالبى است كه عين السلطنه بدان علاقه‌مند بوده و در كتاب آورده است و چون امروزه توجه به تغييرات جوى مطرح است اين نوع اطلاعات دقيق از نظر مطالعات دانشمندان بهره‌بخش خواهد بود . پس خوانندهء عادى نبايد بگويد كه از چاپ كردن چنين مطالبى چه فايده‌اى عايد مىشود . هيچ‌يك ازين گونه مطالب بىفايده نيست . هركدام خواننده و مراجعه‌كنندهء خاص خود را خواهد داشت . از همين نوع نوشته‌هاست كه ما خواهيم توانست زندگى روزانهء ايرانى را آينه‌وار نشان بدهيم و بدانيم پدرانمان چه مىخورده‌اند ، چه مىپوشيده‌اند ، بيماريها و درمانهاشان چگونه بوده ، چه‌گونه تفريحاتى داشته‌اند ، هر گردشى مربوط به چه‌گونه طبقاتى بوده ، رفت و آمدهاى دوستانه و خانوادگى باهم چه تفاوتهايى داشته ، بهاى اجناس چه مىبوده ،\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nساختمان و تعميرات آن چه‌گونه انجام مىشده ، ملك‌دارى و مشكلات آن و طرز رفتار با دهقان چه بوده ، رسوم و پيشكش و مستمرى و مواجب و حقوق و تمسك و تنخواه چه معنائى داشته است . بالاخره ايرانيان ، با چه روحيه و مقدماتى با تمدن جديد و آداب فرنگىمآبى آشنايى يافته‌اند . اگر بخواهم به همه دقايق ظريف و فوايد متصور مندرج در اين كتاب عظيم و پرمطلب اشاره كنم اين گزارش از حد مقدمه تجاوز خواهد كرد .\r\nعين السلطنه از مردانى است كه اوقات زيادى از دوران جوانى او به سفر گذشت ، خواه به همراه ناصر الدين شاه و يا پدرش ، خواه به عنوان مأمور دولتى ، و خواه براى رسيدگى به امور ملكى و زراعتى خودشان . به همين مناسبت بخشهايى ازين كتاب سفرنامه است و طبيعة در سفرنامه مطالب متنوع وجود دارد . از جمله وصف راه و بنه و وسايل حمل‌ونقل و وضع محيط و طبيعت ( كوه و جنگل و رود و دشت و . . . ) و طرز چادر زدن و زندگى در آن و بسيارى فوائد ازين قبيل .\r\nفايدت عمده‌اى كه از اين جلد روزنامه برگرفته مىشود تطبيق ميان مندرجاتى از آن با خاطرات روزنامهء اعتماد السلطنه است ، بدين منظور كه دانسته شود صحت و درستى ضبط وقايع در هريك بر چه پايه است و در جزئيات كدام از دو منبع مىتواند معتبر باشد .\r\nپس اين روزنامه وسيلهء خوبى است براى نقد و سنجش آن . من موارد مشابه ميان اين دو بسيار ديده‌ام كه دلالت بر صحت واقعه تواند بود و تصور نادرستى هريك از دو متن بر كنار مىشود .\r\nعين السلطنه ذوق نقاشى هم داشت به مانند عمويش ( ناصر الدين شاه ) و به همان اسلوبها . بعضى نقاشيها در روزنامهء خود آورده است كه عينا در چاپ آورده شده است .\r\nدر جلدهاى مربوط به مشروطيت و پس از آن شمّ و كنجكاوى عين السلطنه موجب مىشود كه روزنامه جنبهء سياسى به خود مىگيرد و او نظريات خود را نسبت به هر واقعه‌اى عيان و بىپرده‌پوشى مىنويسد . از كارهاى مفيدش آن است كه اصل بعضى از شب‌نامه‌ها و فوق العاده‌ها را در كتابچه چسبانيده و گاهى متن مقاله‌ها و اشعار را از روى روزنامه‌ها نقل و ضبط كرده است .\r\nمن در روزگار نوجوانى با نام سالور آشنا شدم . زيرا در باغ فردوس تجريش زندگى مىكرديم و باغهاى خاندان سالور در كنار آن بود . ما كه همسايهء نزديك آنها بوديم به حمام احداثى مرحوم عز الدوله كه در آن محله شهرت داشت مىرفتيم و كلمهء سالور را\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nاز آن عهد به‌ياد دارم .\r\nنشر نخستين جلد از روزنامهء خاطرات عين السلطنه ايجاب مىكند كه سپاسگزارى بيكران خويش را از دوست گرامى فاضل آقاى مسعود سالور ياد كنم كه به من سرافرازى همكارى در تنظيم و آماده‌سازى و چاپ اين مجموعهء سندى بيش بها را ( كه گوشه‌هاى روشن و ريزه‌كاريهاى خواندنى دربارهء شصت سال تاريخ ايران دربردارد ) بخشيده است .\r\nايرج افشار\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nعبد الصمد ميرزا عز الدوله در اواخر زندگى\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nتاج ماه خانم\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nناصر الدين شاه - عز الدوله\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n2 - محمد حسن ميرزا اميرزاده 1 - قهرمان ميرزا عين السلطنه\r\n3 - اسد الله ميرزا پسر محمد حسن ميرزا 4 - فريدون ميرزا\r\nتجريش 1311\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nقهرمان ميرزا عبد الصمد ميرزا عز الدوله فريدون ميرزا\r\n( عكس در 1308 قمرى انداخته شده )\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nقهرمان ميرزا - فريدون ميرزا ( همدان 1308 )\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nقهرمان ميرزا - فريدون ميرزا ( 1308 قمرى )\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nقهرمان ميرزا ( ششم از دست راست ) - فريدون ميرزا افخم الدوله ( سوم از دست چپ )\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nقهرمان ميرزا آجودان حضور ( سرتيپ دوم )\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nقهرمان ميرزا با تفنگ\r\nقهرمان ميرزا شش ساله - صفر 1294\r\nقهرمان ميرزا آجودان حضور همدان 1308\r\nقهرمان ميرزا عين السلطنه - 1299 قمرى\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\nروزنامهء اول 1299 - 1300 ( شكارنامهء همدان )\r\nنوشتهء قهرمان ميرزا قاجار\r\n\r\n","description":"","footnote":"","page_name":" 25 ","page_number":25},
  {"content":"\r\n . \r\n","description":"","footnote":"","page_name":" 26 ","page_number":26},
  {"content":"\r\n\r\n\r\n1299 زمان اقامت همدان\r\nروز دوشنبه 4 ماه ذيقعده - صبح سوار شدم . به طرف ابرو و سيمين روانه شديم . در عرض راه يك كلاغ من زدم ، برگشتن يك مار زدم . من امروز از اسب خوردم زمين . خدا رحم كرد . غروب وارد همدان شدم . ق 1299 .\r\nروز دوشنبه 11 شهر ذيقعده - به شكار آهو رفتيم . هوا قدرى مغشوش بود .\r\nچندان عقب شكار نگشتيم ، آهو هم بيرون نيامد . وقت ناهار نزديك شد در بيشه ناهار خورديم . عصرانه هم در آنجا خورديم هيچ‌چيز شكار نكردم . بعد مراجعت كرده به شهر آمديم . و السلام .\r\nروز پنجشنبه 14 - سوار شده درهء عباس‌آباد رفتيم . شاهزاده جانم دو كبك و يك خرگوش زدند ، اما داداش يك دليچه شكار كردند . بنده دو دانه گنجشك زدم . عصر چاى خورديم برگشتيم .\r\nروز دوشنبه 18 - سوار شده امام‌زاده كوه رفتم . در بين راه آقاداداش يك كبك زدند . خان باباخان سرتيپ همراه بود . شاهزاده جانم دو كبك با . . . . « 1 » زد . من دو دانه گنجشك زدم . عصر چاى خوردم به شهر آمدم .\r\nروز دوشنبه 25 شهر ذيقعده - سوار اسب قزل شده به طرف فقيره رفتيم . بسيار روز تلخى ، باد و خاك زيادى بود . شكار به هيچ‌وجه ممكن نبود . با اين تفصيل شاهزاده جانم يك كبك زدند . بعد از كثرت گرد و خاك در بيشه رفته ناهار را خورديم . پس از آن سوار شديم . در بين راه پنج دانه خرگوش تازيها شكار كردند . به شهر آمده چاى را شهر خورديم . من هيچ شكار نكردم .\r\nروز پنجشنبه 28 شهر ذيقعده الحرام - سوار شده به طرف درهء عباس‌آباد رفتيم .\r\nيك خرگوش بيرون آمد تازى زوبين گرفت . از آنجا چاى خورده سوار شديم . شاهزاده\r\n\r\n\r\n","description":"","footnote":"\r\n( 1 ) - كلمه‌اى ناخواناست - از اين پس به‌جاى كلمه‌هاى ناخوانا نقطه‌چين مىشود و اشاره نخواهد شد و هرجا كه نويسنده خود نقطه‌چين كرده است آن موارد را متذكر خواهم شد .\r\n","page_name":" 27 ","page_number":27},
  {"content":"\r\n\r\nجانم يك خرگوش زدند . در بين راه يك دانه خرگوش ديگر بيرون آمد آقاداداش يك تير انداخت زخمى شد با زوبين گرفت . باغات عباس‌آباد هيچ انگور نداشت . وقت غروب وارد شهر شديم .\r\nروز پنجشنبه 2 ذيحجة الحرام - سوار شده به طرف الوندكوه رفتم . در همان‌جا شاهزاده جانم يك كبك زدند . در تخت رستم ناهار خوردم . بسيار جاى باصفائى بود .\r\nآقاداداش هم يك كبك زدند در كوه گم شد . شاهزاده جانم سه كبك ديگر زدند . آقا داداش باز يك 10000 زدند . من يك چكچكى و يك طرقه زدم . يك خرگوش بيرون آمد تازى واشه گرفت . چاى عصر را كنار رودخانهء عباس‌آباد خورده مراجعت به شهر شد .\r\nروز پنجشنبه - چهار به غروب مانده سوار شده فقيره رفتيم . در بين راه يك خرگوش بيرون آمد شكار نشد . در آنجا بالا رفتم يك زربه كبك بيرون آمد شكار نشد .\r\nدر بيشهء فقيره چاى خورديم . بعد سوار شدم دو خرگوش ديگر بيرون آمد شكار نشد در رفت . مراجعت به شهر آقاداداش دو كاكولى زدند . جهانگير و جلال شكارچى كه از رعيتهاى الموت شاهزاده جانم هستند همراه بودند ، هيچ‌چيز شكار نكرديم .\r\nروز دوشنبه نهم ذيحجة الحرام - در ركاب مبارك شاهزاده جانم سوار شديم يال‌فان رفتيم در . . . آقا داداشم يك كلاغ زدند . در راه طرقه بود . من در سر اسب يك گنجشك زدم . بالاتر رفتم باز هم آقا داداشم يكى ديگر زدند . يك‌بار ديدم ابو القاسم داد مىكند كبك . شاهزاده جانم تا رفت پاشد رفت دامنهء . . . يك دانه كبك شكار گرديد و يكى هم زخمى شد . جلال يك دانه زاغچه و شاهزاده جانم يك كبوتر زدند . آمديم نزديك شهر شده خرگوش تازيها شكار كردند . يك دانه هم شاهزاده جانم زد و يكى ديگر هم زخمى شد . غروب آفتاب وارد همدان شديم .\r\nروز پنجشنبه - شاهزاده جانم تشريف نداشت ، با آقا داداشم سوار شديم رفتيم به طرف گراچاقه « 1 » . يك خرگوش درآمد شكار نشد . . . . بالاتر رفتم آقاداداش دو سار با يك تير زدند و من هم دو چكچكى با يك تير زدم . از آنجا بالا رفتيم آقاداداش دو سبز قبا زدند و يك خرگوش در ميان كوچه باغها تازيها را خيلى دواند . آخر آن را گرفتند .\r\nدو سبزقبا هم زدم . غروب وارد شهر شدم .\r\nروز شنبه 14 - به طرف گراچاقه رفتيم . من دو دانه گنجشك زدم . آقاداداش در تاخت اسب روى هوا به يك تير هشت دانه سار زدند . اميرآخور روى هوا يك دانه زاغچه زد . چاى در بيشهء گراچقه « 2 » خورديم . شاهزاده جانم يك لاشخور زدند .\r\nروز پنجشنبه - در شورين مهمان عليقلى خان بوديم . يك طاقه‌شال به شاهزاده جانم پيشكش كردند . يك كره اسب به آقا داداشم پيشكش كردند . چند دانه خرگوش درآمد . شكار نشد . وكيل‌باشى دو دانه كبوتر زد . وارد شهر شديم .\r\n\r\n\r\n","description":"","footnote":"\r\n( 1 ) - دو كلمه كه نام حيوانى است ناخواناست .\r\n( 2 ) دربارهء اسامى آباديها و اختلافات آنها به يادداشت مقدمه مراجعه شود .\r\n","page_name":" 28 ","page_number":28},
  {"content":"\r\n\r\nروز دوشنبه 16 ذيحجة الحرام - سوار شده به طرف درهء عباس‌آباد رفتيم . بين راه شكار بيرون نيامد تا وارد عباس‌آباد شديم . ناهار كنار رودخانه خورديم . يك زربه كبك درآمد شكار نشد . يك خرگوش آقاداداش زدند . يك خرگوش آقا ميرزا زمان زد .\r\nيك دانه وكيل‌باشى زد . يك دانه هم تازى زوبين گرفت . يك طرقه آقا داداشم زدند .\r\nغروب وارد شهر شديم .\r\nروز سه‌شنبه 17 شهر ذيحجة الحرام - چهار ساعت به غروب مانده سوار شديم به طرف خورزنه كوچك رفتيم . هنوز نرسيده در بين راه آقاداداش يك دانه تازى زدند . يك خرگوش درآمد آقا داداشم زدند . دو خرگوش شاهزاده جانم زدند . چهار خرگوش تازيها گرفتند . يك خرگوش خوابيده ابو القاسم زد . غروب وارد شهر شديم .\r\nروز پنجشنبه 19 - سوار شديم به خورزنه كوچك رفتيم . هوا مغشوش بود هيچ شكار نشد . آقا داداشم يك كلاغ زدند .\r\nروز يكشنبه 29 ذيحجه - به طرف امام‌زاده كوه رفتيم . آقاداداش چهار سار به دو تير زدند . يك كلاغ هم زدند . در امام‌زاده كوه ناهار خورديم . شاهزاده جانم با تفنگ مارتين چند تير انداختند زياد دور مىزدند . آقا داداشم باز يك دانه كبك زدند . وقت مراجعت شد يك دانه گنجشك بنده به يك تير زدم .\r\n\r\n1300\r\nروز پنجشنبه 11 شهر محرم الحرام - سوار شديم به طرف فخاران رفتيم . در بين راه يك خرگوش بيرون آمد . شكار نشد . در عباس‌آباد يك خرگوش بيرون آمد . شاهزاده جانم زدند . ذو الرياستين در راه برخورد همراه بود . چاى خورده سوار شدم شهر آمدم .\r\nروز شنبه 13 - چهار ساعت به غروب مانده سوار شديم به طرف خورزنهء كوچك رفتيم . دو خرگوش بيرون آمد شكار نشد . آقا داداشم عقب شكار مىگشت غفلة دو دانه تيهو بيرون آمد شاهزاده جانم يكى را در زمين زدند يكى را روى هوا . چند تير هم گلوله انداختند . غروب وارد شهر شديم .\r\nروز دوشنبه 15 شهر محرم الحرام - صبح سوار شديم به طرف چشمهء قصابان .\r\nدر بين راه يك خرگوش بيرون آمد تازى جيران گرفت . يكى ديگر بيرون آمد آقاداداش زدند . مرحوم ابو القاسم خان يك خرگوش خوابيده بود زد . رفتيم به چشمهء قصابان ناهار آنجا خورديم . من سه گنجشك زدم . مراجعت به شهر شاهزاده جانم يك خرگوش زدند .\r\nآقاداداش هم يكى زدند . من يك گنجشك هم روى هوا زدم . غروب وارد شهر شديم .\r\nپنجشنبه 18 محرم - عصر سوار شديم به طرف درهء مرادبيك روانه شديم . در بين راه يك كلاغ آقا حسين پيشخدمت زد . آقاداداش هم يك زاغچه زد . دو خرگوش درآمد شكار نشد . چايى را خورديم . سوار شديم آقاداداش هم يك كلاغ با يك طرقه زد . من هيچ نزدم . غروب وارد شهر همدان شديم .\r\nروز دوشنبه 22 - سوار شديم به چمن اندائى به عزم شكار اردك رفتيم . در\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nبين راه آقا داداش دو دانه جغد زدند . بالاتر رفتيم حسن خان با اسب . . . يك خرگوش خوابيده پيدا كرد ، شاهزاده جانم بنده را خواست من خرگوش را زدم . رفتيم در چمن ناهار در آنجا خورديم . پس از صرف ناهار سوار شديم . چند دانه اردك نشسته بود شاهزاده جانم خواست تير بيندازد پاشدند . من يك جغد زدم . اميرآخور دو دانه كبوتر روى هوا زد . وقت مراجعت وكيل‌باشى يك دانه حواصيل بسيار بزرگ زد .\r\nروز پنجشنبه 25 - چهار ساعت به غروب مانده سوار شده در جادهء عباس‌آباد رفتيم . در بين راه آقا داداش يك جغد زدند . چهار خرگوش درآمد شكار نشد . در عباس‌آباد چاى خورديم . جلال شكارچى يك دانه توكا زد . چيزى شكار نشد . غروب وارد شهر شديم .\r\nامروز كه روز دوشنبه است برف زيادى آمد شكار نرفتيم .\r\nروز سه‌شنبه غرهء شهر صفر المظفر - شب و صبح برف زيادى آمده بود . بعد از ظهر بارندگى ايستاد . شاهزاده جانم فرمودند من سوار نمىشوم . من و آقا داداش سوار شديم به طرف خورزنهء كوچك . در بين راه خرگوش بيرون آمد ، زود تازيها گرفتند .\r\nآقا داداش يك كلاغ زدند . دو ساعت به غروب مانده وارد شهر شديم .\r\nروز پنجشنبه 3 صفر المظفر - عصر سوار شديم به طرف باغات شورين رفتيم .\r\nدر بين راه آقا داداش يك كلاغ زدند . يك كلاغ هم من زدم . يك خرگوش تازى جيران گرفت و خورد . رفتيم در ميان باغ چاى را آنجا خورديم . من مىگشتم يك بار ديدم يك خرگوش درآمد تازيها عقب كردند . من هم مىدويدم خرگوش را گم كردم . بعد ديدم تازيها خرگوش را گرفته مىخورند ، از دست تازيها گرفتند . بالاتر در همان باغ خرگوش ديگر درآمد ، تازيها مهلت ندادند . وقت سوار شدن شاهزاده جانم يك كلاغ روى هوا ، يكى در روى زمين زدند . آقا داداش هم يك خرگوش زدند . يك جغد هم من زدم . غروب وارد شهر شديم .\r\nامشب كه شب عيد شاه است آتش‌بازى كردند و رقاصى با نقاره‌چى و طبالچى است تا الان كه يك ساعت از شب مىگذرد تمام شده است ، و السلام .\r\nروز دوشنبه 7 - سوار شديم به طرف حيدره رفتيم . در بين راه يك خرگوش تازى واشه گرفت ، يك خرگوش تازى جيران . بالاتر رفتيم يك خرگوش ديگر درآمد شاهزاده جانم زدند . يك خرگوش آقا داداش زدند . در كنار امام‌زاده شاهزاده جانم يك خرگوش ديگر زدند . ناهار و چاى در امامزاده خورديم . مراجعت شاهزاده جانم يك قره‌قوش در روى هوا زدند . يك خرگوش ديگر آقا داداش زدند . يك خرگوش ديگر تازى جيران گرفت . يكى ديگر شاهزاده جانم زدند . غروب وارد شهر شديم .\r\nروز پنجشنبه دهم صفر المظفر - عصر سوار شديم به طرف درهء قرق رفتيم . هيچ خرگوش درنيامد . افراسياب بك جلودار يك خرگوش خوابيده زد . چاى را در آنجا خورديم .\r\nوقت مراجعت آقا داداش يك كلاغ زدند . يك ساعت به غروب مانده وارد شهر شديم .\r\nروز دوشنبه 14 - صبح باران زيادى آمد سوار نشديم . عصر سوار شديم خورزنه رفيم . در بين راه دو خرگوش درآمد شكار نشد . رفتيم در فقيره چاى در آنجا خورديم .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nيك ابيا درآمد شاهزاده جانم يك تير انداخت نخورد . شاهزاده جانم به آقا داداش گفت كه برو بلكه شكار بشود . آقا داداش رفتند در روى هوا زدند . وقت مراجعت يك خرگوش آقا داداش زدند . غروب وارد شهر شديم .\r\nروز پنجشنبه 17 صفر المظفر - عصر سوار شديم رفتيم درهء عباس‌آباد . در بين راه يك خرگوش درآمد شكار نشد . در اين بين پنج دانه كبك درآمد يك تير آقا داداش انداخت نخورد . يك خرگوش تازى جيران گرفت . يك دانه كبك آقا داداش زدند زخمى شد نيفتاد . چاى خورديم طرف غروب شهر آمديم . من يك جغد زدم ، و السلام .\r\nروز دوشنبه 21 - سوار شديم به طرف چمن اندائى . هوا زياد سرد بود . و دو گنجشك با يك تير زدم . شاهزاده جانم ديدند كه خيلى هوا سرد است رفتيم در حصار . . .\r\nدر آن‌جا من دو گنجشك باز هم با يك تير زدم . ناهار در آنجا خورديم . آقا داداش دو گنجشك زد . [ من 
  ] يك گنجشك زدم . چهار ساعت به غروب مانده وارد شهر شديم .\r\nروز پنجشنبه - برف زيادى آمد سوار نشديم .\r\nروز چهارشنبه سلخ صفر المظفر - سوار شده به طرف خاكو به عزم شكار گراز رفتيم . حكيم فرنگى همراه بود . خوك درنيامد . بالاتر رفتيم يك زربه كبك درآمد .\r\nشاهزاده جانم رفتند سراغ كبكها از بس . . . است . . . . بودند هيچيك به تير نيامده . . .\r\nزد . . . در خاكو ناهار خورديم . وقت مراجعت يك خرگوش تازى واشه گرفت . آمديم در خورزنهء كوچك . . . . . زيادى بود . يك خرگوش در خورزنه درآمد تازيها عقب كردند رفت در سوراخ . حاسلان « 1 » رفت در سوراخ نتوانست بگيرد . طاهر خان به هزار معركه با . . .\r\nتفنگ او را درآورده آمديم در خلوت خرگوش را ول كرديم ، گرگ عقب كرد . خرگوش به حوض آب افتاد . گرگ هم به آب زده گرفتش و از آب بيرون آورده خورد . غروب وارد شهر شديم .\r\nروز دوشنبه 5 شهر ربيع المولود - سوار شديم به طرف چمن اندائى رفتيم . در بين راه هيچ‌چيز شكار نشد . رفتيم در ينگجه خواستند برسند هسلان جلو رفت هراسان شدند برخاستند . ناهار در ينگجه خورديم . چهار ساعت به غروب مانده رفتيم به سراغ اردك . قدرى راه رفته چند دانه غاز در آب نشسته بود غازها از دور تر بلند شدند .\r\nشاهزاده دو تير گلوله انداختند نخورد . يك دانه كبوتر ابو القاسم بيك پيشخدمت زد .\r\nسه دانه خرگوش در مراجعت بيرون آمد . هيچكدام شكار نشد . غروب از راه بازار وارد شهر شديم .\r\nروز پنجشنبه 8 - برف آمد سوار نشده ، و السلام .\r\nروز دوشنبه سيزدهم ماه ربيع الاول - سوار شديم به عزم سه شبه كوريجان .\r\nشاهزاده جانم تشريف مىآورد . در بين راه يك خرگوش درآمد تازى واشه گرفت . هوا خيلى سرد بود آمديم در ايلان‌داشى . ناهار را آنجا خورديم . ميرزا نصر الله به اصرار جلو رفت به ميرزا زمان . . . كرد از آنجا رفتيم به كوريجان رعيتها آمدند در جلو بعد از\r\n\r\n\r\n","description":"","footnote":"\r\n( 1 ) اين اسم را روز بعد هسلان نوشته است .\r\n","page_name":" 31 ","page_number":31},
  {"content":"\r\n\r\nاحوال‌پرسى رعيتها رفتيم در جويها . در آنجا يك دانه اردك آقا داداش در هوا ماشاء الله خيلى خوب زد . سه ربع به غروب مانده آمديم به كوريجان .\r\nروز شنبه 13 - سوار شديم ، به طرف راهنگ [ و 
  ] ويان « 1 » رفتيم . با آقا داداش بوديم .\r\nبعد سوار شديم من و طاهر خان و ميرزا زمان و ناظر و يونس ميرزا . دو خرگوش درآمد شكار نشد . ميرزا زمان يك دانه اردك روى هوا زد . رفتيم در مزرعه ناهار خورديم .\r\nباز ميرزا زمان روى هوا يك دانه اردك زد . آقا داداش هم يك دانه اردك زدند . من دو گنجشك به يك تير زدم . غروب وارد كوريجان شديم .\r\nروز چهارشنبه 14 - سوار شده به طرف ويان رفتيم . يك دانه اردك آقا داداش زدند . يك دانه هم ميرزا زمان زد . يك آهو كنار جويبار بيرون آمد شكار نشد . آمديم به كوريجان ميان حصار من يك جغد زدم .\r\nروز پنجشنبه 15 - سوار شديم به شهر بيائيم بين راه سرماى شديد بدى بود .\r\nبرف هم بود . چشم آقا داداش را برف زد . دو سه روزى مداوا كردند . . . برف رفع شد .\r\nدر امامزاده ناهار خورديم . من يك طرقه زدم . امروز سوار اسب قزل بودم . دو ساعت به غروب مانده حيدره رفتيم . در راه خيلى برف بود . بالا رفتيم سه اردك بلند شد شكار نشد . رفتيم امامزاده حيدره ناهار آنجا خورديم . بعد از ناهار دو نفر پياده بلد برداشته رفتيم كنار رودخانه برف زياد بود . پياده شديم پنج دانه اردك بلند شد . آقا داداش يك دانه روى هوا خيلى خوب زدند . شاهزاده جانم يك خرگوش از بالاى سر ابو القاسم زدند . من يك دانه سار در سر اسب زدم . شاهزاده جانم باز يك دانه ابيا از بالاى سر ابو القاسم زدند . من يك جغد بزرگ زدم . غروب وارد شهر شديم . جغد را گرگ خورد تمام كرد ، و السلام .\r\nشب چهارشنبه - آخر سال است ، آتش‌بازى كردند . خوب آتش‌بازى كردند ، و السلام .\r\nامروز كه روز پنجشنبه است احوال من خوب شده است . آقا داداشم يك قدرى احوالش خوب نيست ؛ و السلام .\r\nروز دوشنبه 9 شهر جمادى الاولى - سوار شديم به طرف ينگجه روان شديم . در راه گل زياد بود . ينگجه كه رسيديم چهار پنج دانه اردك ديده شد . آقا داداش يك تير انداخت نخورد . ناهار را آنجا خورديم . بعد از ناهار آقا داداش سه طرقه در زمين و يكى در هوا زدند . هنگام مراجعت هم سه سار آقا داداش زدند . من يك طرقه زدم .\r\nشاطرباشى همراه بود با ساير نوكرها . محمد تقى بيك يك طرقه [ زد 
  ] . در غروب وارد شهر همدان شديم .\r\n\r\nنوروز 1300\r\nشب چهارشنبه 11 شهر جمادى الاولى است - ساعت از شب گذشته تحويل شمس به برج حمل بود . يك ساعت از شب مزبور گذشته آتش‌بازى خوبى كردند در همدان .\r\n\r\n\r\n","description":"","footnote":"\r\n( 1 ) - نام اولين آبادى شناخته و يافته نشد . روعان ( و ) ويان در فهرستها هست .\r\n","page_name":" 32 ","page_number":32},
  {"content":"\r\n\r\nامروز كه روز شنبه 14 شهر جمادى الاولى است باد كمى مىآمد .\r\nامشب كه شب يك‌شنبه مىباشد باد مىآيد . باران هم كمى مىآيد ، و السلام .\r\nروز يكشنبه 15 شهر جمادى الاولى - باران آمد ، باد هم مىآمد در همدان .\r\nروز دوشنبه 16 جمادى الاولى - صبح سوار شديم به طرف ينگجه روانه شديم .\r\nدر بين راه من دو گنجشك با يك تير زدم . در نزديك ينگجه آقا داداشم يك باقرقره زدند . در چمن ناهار خورديم . وقت مراجعت آقا داداشم يك حواصيل بزرگ در هوا زدند . سه ساعت به غروب مانده وارد شهر شديم .\r\nروز پنجشنبه نوزدهم - بعد از ناهار سوار شديم ، به طرف خورزنه روانه شديم .\r\nشكار خوبى نشد . من يك سار زدم . يك ساعت به غروب مانده وارد شهر شديم .\r\nروز دوشنبه غرهء جمادى الثانى - باز به طرف حيدره روانه شديم . كنار امامزاده آقا داداش يك دانه كبك چيلى زدند . ناهار همانجا خورديم . من يك دانه سار زدم . غروب وارد شهر شديم .\r\nروز پنجشنبه عصر - به فقيره رفتيم . آقا داداش يك كبك گزل در روى هوا در نهايت خوبى زدند . دو دانه سار هم زدند . من يك دانه طرقه زدم . خيلى خوب زدم .\r\nچاهى نزديك بود افتاد توى چاه . ماشاء الله آقا داداش دو دانه طرقهء ديگر با يك كلاغ زدند . غروب وارد شهر شديم . سنهء 1300 قهرمان قاجار .\r\nروز دوشنبه 8 - سوار شديم به طرف چشمهء قصابان روانه شديم . در بين راه من يك سار زدم . خيلى خوب زدم . رفتيم در كوه حيدره آقا داداشم يك مار بسيار بزرگ زدند . رفتيم در سورلان ناهار را در آنجا خورديم . من يك سار زدم . باز يك سار زدم .\r\nبعد از ناهار من يك سار ديگر زدم . آقا داداشم يك كلاغ زدند . باز من دو دانه سار به يك تير زدم . آقا داداش دو دانه سار زدند . محمد حسن بيك تفنگدار دو دانه سار زد ، و يك كبك درآمد شكار نشد . در وقت مراجعت باران آمد . گاهى مىآمد گاهى نمىآمد .\r\nغروب وارد شهر شديم .\r\nيوم پنجشنبه 11 شهر جمادى الثانى - سوار شده به طرف درهء فقيره روانه شده رفتيم در فقيره . دو كبك درآمد شكار نشد . چايى را خورديم . وقت مراجعت آقا داداش دو دانه طرقه زدند . من يك كاكلى زدم . باز آقا داداش يك دانه طرقه زدند . محمد حسن بك يك دانه كاكلى زد . من يك طرقه زدم . غروب وارد شهر همدان شديم .\r\nيوم يكشنبه 14 شهر جمادى الثانى - هوا خوب بود ، حالا كه خوب است . و السلام .\r\nروز دوشنبه 15 شهر جمادى الثانى - سوار شده به طرف آبشينه روانه شديم .\r\nدر بين راه آقا داداش يك كلاغ زدند . من يك طرقه زدم ، خيلى خوب زدم . رفتيم در آبشينه ناهار خورديم . در آنجا آقا داداشم دو سار زدند با يك لاشخور ، در هوا زدند .\r\nمن يك سار زدم . باز آقا داداش چهار سار زدند . من سه سار زدم . آقا داداش يك چليكه زدند . از آنجا سوار شديم رفتيم ديدنى حاجى عمه . يك ساعت به غروب مانده وارد شهر شديم .\r\nيوم چهارشنبه 17 جمادى الثانى - من در خلوت يك سار زدم .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nيوم سه‌شنبه 16 جمادى الثانى - روى ايوان خانه يك سار زدم . خيلى خوب زدم .\r\nروز پنجشنبه 18 جمادى الثانى - من يك قدرى سرم درد گرفت سوارى نشد ، و السلام قهرمان قاجار .\r\nيوم دوشنبه 22 شهر جمادى الثانى - صبح سوار شديم رفتيم درهء مرادبك . در بين راه آقا داداشم يك سار زدند . من يك طرقه زدم . رفتيم در درهء مرادبك در آنجا ناهار خورديم . چند تير گلوله انداختيم . آقا داداشم چند دانه‌اش را زدند . يك كبك اسمعيل زد . غروب وارد شهر شديم .\r\nيوم پنجشنبه 25 جمادى الثانى - صبح هوا صاف بود بعد از ناهار سوار شديم .\r\nعبد الله خان سرتيپ همراه بود به طرف گرچاقه روانه شديم . در بين راه آقا داداشم يك سار در سر اسب زدند . من يك سار ديدم رفتم نزديك ، همان‌طور كه اسب راه مىرفت من زدم . خيلى خوب زدم . آقا داداشم يك كلاغ در سر اسب زدند . من يك طرقه در سر اسب زدم . طرقه را از سار بهتر زدم . آقا داداشم يك حواصيل زدند . رفتيم در گرچاقه چايى را در آنجا خورديم . وقت مراجعت آقا داداشم يك سار در روى هوا زدند . من يك سار در سر اسب زدم . اسماعيل شكارچى هفت دانه باقرىقرا زدند . چند تير گلوله انداختيم . يك ربع به غروب مانده وارد شهر همدان شديم .\r\nدوشنبه 29 جمادى الثانى - سوار شديم به طرف درهء گرچاقه روانه شديم . در بين راه آقا داداشم يك سار زدند . من يك سار زدم . در راه آقا داداش يك قمرى زدند . يك قمرى ديگر در هوا آقا داداش زدند . من يك سار زدم در سر اسب . رفتيم در گرچاقه ، آقا داداش يك كبوتر در هوا زدند . وقت مراجعت آقا داداش دو كبوتر در هوا زدند با يك قمرى . من يك سار در سر اسب زدم . آقا داداش دو طرقه با چهار سار يكى را در هوا زدند . من يك طرقه زدم . دو ساعت به غروب مانده وارد شهر همدان شديم .\r\nروز پنجشنبه 3 رجب المرجب - سوار شديم به طرف درهء مرادبك رفتيم . در بين راه آقا داداش يك آلاگزنه زدند با يك سار . رفتيم در درهء مرادبك ، در آنجا چايى را خورديم . سوار شديم آقا داداش يك سار در سر اسب در روى هوا زدند . من يك سار در سر اسب زدم . در دم شهر يك باغ خوبى بود رفتيم در باغ . آقا داداش يك سار زدند .\r\nيك سبزقبا در روى هوا زدند . يك سار توت‌خور در هوا آقا داداش زدند . من يك سار زدم . يك سوكه آقا داداش با گلوله زدند . يك ربع به غروب مانده وارد شهر همدان شديم . آقا داداش يك قمرى زدند .\r\nيكشنبه 6 رجب المرجب - در بالاى پشت‌بام يك ابابيل در روى هوا زدم . امروز روز خوبى بود . آقا داداشم دو دانه ابابيل زدند .\r\nيوم دوشنبه 7 رجب المرجب - سوار شديم رفتيم آبشينه . در بين راه من يك سار زدم . آقا داداش دو سار روى هوا زدند . سه سار ديگر آقا داداش زدند . من يك طرقه زدم . اسمعيل شكارچى شش دانه قمرى زد . جلال الموتى « 1 » دو قمرى زد . آقا داداش يك\r\n\r\n\r\n","description":"","footnote":"\r\n( 1 ) - اصل : علموتى .\r\n","page_name":" 34 ","page_number":34},
  {"content":"\r\n\r\nقمرى زدند . من يك سار زدم . آقا داداش يك سار باغى زدند با سنگ‌دلى چه دو قمرى در سر درخت نشسته بودند آقا داداشم يكى را با اين لوله زدند يكى را با اين لوله زدند . من دو سار ديگر زدم . آقا داداش يك طرقه زدند . در دم شهر من دو سار زدم .\r\nامروز خوب شكارى شد . جاى شاهزاده جانم خالى است . آقا داداشم يك كبوتر زدند . دو كبوتر ديگر در هوا زدند . غروب وارد شهر شديم .\r\nيوم پنجشنبه 10 رجب المرجب - صبح ميرآخور با ابو القاسم و ساير نوكرها آمدند از طهران . شاهزاده جانم رفت به روسيه . الان كه هوا خوب است . بعد از ناهار هوا چه بشود ، و السلام . بعد از ناهار سوار شديم به طرف حيدره روانه شديم . در بين راه آقا داداش يك كبوتر زدند . من يك طرقه زدم . رفتيم در امامزاده چايى را در آنجا خورديم . وقت مراجعت من يك كبوتر زدم . آقا داداشم يك قمرى زدند در روى هوا .\r\nخيلى خوب زدند . من يك سار زدم . آقا داداش يك پرىشرا ( ؟ ) زدند . دو سار آقا داداشم به يك تير زدند . امروز من سوار اسب قزل بودم .\r\nدوشنبه 14 رجب المرجب - صبح يك ساعت از دسته بالا آمده سوار شديم به طرف امامزاده كوه رفتيم . در بين راه آقا داداشم يك سار زدند . در دم كوه يك كبك درآمد .\r\nآقا داداش يك تير خالى كردند خورد و ليكن نيفتاد . رفتيم بالاتر يك كبك آقا داداش زدند . در دم امامزاده من يك سار زدم . ناهار را در آنجا خورديم . بعد از ناهار من سه سار زدم . آقا داداش يك سار زدند . اسمعيل شكارچى چهار كبك زد . جلال الموتى يك كبك زد . وقت مراجعت آقا داداش يك كبك زدند . من دو سار ديگر زدم . يك كبك آقا داداش زدند . من دو سار با يك كبوتر زدم . خيلى خوب كبوتر را زدم . غروب وارد شهر شديم . امامزاده كوه خوب جائى بود . جاى شاهزاده جانم خالى بود . خيلى خوب شكارى شد . يونس ميرزا يك سار زد ، و السلام .\r\nپنجشنبه 17 رجب المرجب - صبح هوا خوب بود . بعد از ناهار سوار شديم به طرف گرچاقه روانه شديم . در بين راه من يك سار زدم . آقا داداش يك طرقه زدند .\r\nرفتيم گرچاقه چايى را آنجا خورديم . سوار شديم آقا داداش يك قمرى زدند . يك طرقه در روى هوا آقا داداش زدند . من يك كاكلى زدم . اسمعيل شكارچى سه قمرى زد . آقا داداش يك قمرى ديگر زدند . يك ساعت به غروب مانده وارد شهر شديم .\r\nشنبه 19 رجب المرجب - يك دندان من افتاد . الان هشت دندان من افتاده است .\r\nامروز خوب هوائى است . الان در اطاق آقا داداش بودم . و السلام .\r\nروز يكشنبه 20 رجب المرجب - صبح هوا آفتاب بود . بعد از ناهار هم خوب بود ، خيلى گرم بود . عصر رفتم بالاى پشت‌بام چيزى شكار نشد .\r\nصبح دوشنبه 21 رجب المرجب - هوا خوب بود . مهمان آقاى آقا على بوديم در قلعه كهنه . خوب جايى بود . هوا گرم بود . در قلعه كهنه آقا داداش سه سار زدند . من يك سار زدم .\r\nخيلى خوب زدم . بعد از ناهار من و عباس‌بيك ، فساد ، محمد تقى بيك رفتيم گردش . من يك بچه‌سار زدم با يك سار ديگر . خيلى خوب زدم . كاهو خورديم . بعد از كاهو آقا داداش رفت عباس‌آباد من آمدم شهر تا آقا داداشم چه شكار كند . در مهمانى هردو آقاى آقا حسن\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nبودند . چند نفر آقايان ديگر بودند . من نمىشناختم كه كى هستند . آقا داداش الان نيامده . آقا داداشم مراجعت كردند . يك كبك با يك مار زده بودند . ديگر چيزى شكار نشده بود . امروز جاى شاهزاده جانم خالى بود . شكار بدى نشد .\r\nصبح يوم چهارشنبه 24 رجب المرجب - هوا گرم بود . ناهار خورديم ، بعد از ناهار هم هوا گرم بود . الان در اطاق نشسته‌ام ، و السلام .\r\nصبح پنجشنبه 5 رجب المرجب - هوا خوب بود . بعد از ناهار هم خوب بود . سوار شده به طرف فقيره روانه شديم . آقا داداش يك طرقه در هوا زدند . چهار سار آقا داداش زدند . چايى را خورديم . وقت مراجعت آقا داداش يك كلاغ در هوا زدند . من يك كاكلى زدم . سه سار ديگر آقا داداش زدند . غروب وارد شهر شديم .\r\nجمعه 26 رجب - از طهران خبر آوردند كه من بيايم الان كه معلوم نيست .\r\nروز شنبه 27 - آقا داداش فرمودند اگر آقا ميرزا احمد صلاح دانست كه من بروم در طهران برو ، اگر صلاح ندانست نرو . يكى هم از ميرزا موسى صدر پدر ميرزا حسن ، او هم گفت آقاى قهرمان ميرزا برود در طهران . خاصيت ندارد اينجا ماندنش . روز پنجشنبه 2 شعبان ساعت خوب است كه بروم ، و السلام .\r\nشب يكشنبه 28 رجب است - در اطاق نشسته‌ام . هوا گرم است . زياد گرم شده هواى همدان . تا هواى طهران چطور باشد . آقا داداش در حياط نشسته ، و السلام .\r\nدوشنبه 28 شهر رجب المرجب - صبح سوار شديم به طرف جورقان روانه شديم .\r\nبه عزم شكار آهو بوديم . به قدر يك فرسنگ راه رفتيم آهو درنيامد . رفتيم بالاتر باز آهو درنيامد . باقرىقرا خيلى درآمد شكار شد . آمديم در ناهارگاه ناهار خورديم . بعد از ناهار رفتيم در دم رودخانه نازى خيلى بود . من تفنگ را نياورده بودم . هى نازى بلند ميشد مىآمد بالاى سر من . من تفنگ نداشتم كه بزنم . بارى وقتى كه نازيها رفتند يونس ميرزا تفنگ را آورد . من خيلى اوقاتم تلخ شد . بعد زدم رودخانه سوار شديم . آقا داداش يك سار در هوا و يك سار در زمين زدند . من يك سار زدم . در دم شهر آقا داداش يك طرقه زدند . من يك كاكلى زدم . رفتيم در پهلوى كبوتر ، مرديكه آقا جمشيد يك تير خالى كرد كه مثل سيلاب بلند شدند . در گله كه تير خالى مىكردى نمىخورد . يك دانه آقا داداش زدند . من دو تير خالى كردم نخورد . يك دانه ديگر آقا داداش زدند . غلامها هى تير خالى مىكردند نمىخورد . اين كبوترها را مرديكه دعا خوانده بود كه هى تير خالى مىكردى نمىخورد . من يك سار ديگر زدم . يك ربع به غروب مانده وارد شهر همدان شديم . امروز همان جائى كه آن دفعه همراه شاهزاده جان رفته بوديم اين دفعه هم آنجا رفتيم ، و السلام .\r\nامروز كه روز سه‌شنبه 29 است - يونس ميرزا در همان‌جا رفت قلق . وقتى آمديم در شهر صبح يونس ميرزا آمد .\r\nپنجشنبه غرهء شعبان - شش ساعت به غروب ماند سوار شديم . به طرف درهء شاطر على روانه شديم . در راه شكار نشد . چايى را خورديم . بعد از چايى سوار شديم . آقا داداش يك كبك زدند . بالاتر رفتم يك‌بار ابو القاسم گفت . . . كبك . آقا داداش رفتند .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nآقا داداش سرش گرم بود . من ديدم يك كبك آمد در دم . . . نشسته . من گفتم آقا داداش كبك . آقا داداش گفت كو گفتم در پهلوى . . . آقا داداش زدند . خيلى خوب زدند . من يك سار زدم . غروب وارد شهر شديم .\r\n\r\nبازگشت به طهران\r\nروز شنبه 3 شعبان - صبح سوار شديم به عزم سفر طهران روانه شديم و در دم رودخانه ميرزا احمد را مرخص كردم . بالاتر رفتيم اميرآخور را با ناظر مرخص كردم .\r\nمن [ و 
  ] ميرزا حسن منشى با ابو القاسم [ و 
  ] محمد حسن بيك شاطرباشى در دم رودخانهء كوريجان ناهار خورديم . ميرزا حسن رفت . ابو القاسم با محمد حسن بيك را هم مرخص كردم . در راه يك باقرقرا از دور زدم . خيلى خوب زدم . سه طرقه شكار شد . ميرزا زمان آمد . يك كاكلى در سر اسب زدم . آمديم در كوريجان . عصر يك ساعت به غروب رفتيم گردش . اول يك كبوتر ميرزا زمان در روى هوا [ زد 
  ] و من يك گنجشك زدم . دو طرقه برابر هم نشسته بودند . من يكى را زدم . يك دانه ديگر هم آمد در پهلوى او نشسته آن را هم زدم . خيلى خوب زدم . يونس ميرزا يك طرقه زد . رفتيم منزل ، و السلام .\r\nيكشنبه 4 شعبان - صبح سوار شديم طرف قوشچه روانه شديم . در راه يك باقرىقرا در سر اسب زدم . بالاتر رفتيم يك كبوتر آمد در روى هوا زدم . خيلى خوب زدم . ميرزا زمان و على اكبر خان را مرخص كردم . سه طرقه در سر اسب زدم . ميرزا زمان چهار كبوتر در هوا زد . محمد تقى بيك كاكلى زد . در راه كوريجان يك بچه طرقه پيدا كردم ، دست نظر دادم . الان در ميان حياط نشسته‌ايم ، و السلام .\r\nروز دوشنبه 5 شعبان - صبح سوار شديم به طرف ملك خرابه روانه شديم .\r\nما بين راه دو طرقه زدم . رفتيم ملك خرابه در آنجا يك كاكلى زدم . عصر يك ساعت به غروب مانده رفتيم گردش . دو كبوتر آمدند بگذرند من يك تير خالى كردم يكى را از دور زدم . خيلى خوب زدم . دو طرقهء ديگر شكار شد . امروز شش فرسنگ راه آمديم .\r\nامروز من اسب قزل را سوار شد بودم ، و السلام .\r\nروز سه‌شنبه 6 شعبان است - يك و نيم به آفتاب مانده سوار شديم . به طرف نوبران روانه شديم . در راه يك طرقه زدم . امروز پنج فرسنگ راه بود . يك طرقهء ديگر در سر اسب كهر زدم . امروز خيلى راه رفتم . يك كاكلى عصر زدم . گردش رفتيم چيزى شكار نشد . امروز خوب روزى بود و السلام .\r\nروز چهارشنبه 7 شعبان - يك ساعت به آفتاب مانده سوار اسب قزل شدم به طرف جيرين رفتم . امروز سه فرسنگ راه بود . يك طرقه در سر اسب زدم . يونس ميرزا رفت آورد . من به هرچه تير خالى مىخواهم بكنم يونس ميرزا يك پا را از ركاب خالى مىكند اگر خورد پياده مىشود مىآورد . بارى يك طرقهء ديگر زدم . چيزى ديده نشد .\r\nعصر رفتم گردش يك قلم‌قاش زدم .\r\nامروز به سلامتى وارد منزل شديم قهرمان .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nاين روزنامه كه در هفت سال قبل در همدان نوشته شده است . . . « 1 » و در آن‌وقت من به سن بودم و تاريخ تولد من در سنهء 1288 هجرى در سنهء 1872 مسيحى است انشاء الله سالها اين باقى خواهد ماند و روزنامه نوشتن از چيزهاى خوب . . . « 1 » .\r\nشب جمعه ششم شهر ذىقعدهء سنهء 1306 در ييلاق تجريش نوشته گشت . ذات همايونى اينك در انگليس تشريف دارند . اين سفر سيم همايونى است به فرنگ .\r\nآجودان حضور ( قهرمان قاجار ) « 1 »\r\n* * * اين روزنامهء اول من است . در طهران اين كتابچه را شاهزاده جانم به من مرحمت فرمودند . از روزى كه رفتم در ابرو [ و 
  ] سيمين من اين روزنامه را نوشتم در همدان . روز يكشنبه 4 جمادى الثانى در سنهء 1300 نوشته شد ، قهرمان قاجار .\r\n\r\n\r\n","description":"","footnote":"\r\n( 1 ) - چند كلمه را محو و سياه كرده‌اند .\r\n","page_name":" 38 ","page_number":38},
  {"content":"\r\n\r\n\r\nروزنامهء دوم 1301 - 1304 دنبالهء شكارنامه همدان و الموت\r\n[ اين روزنامهء دوم من است از سفر همدان تا حال كه 18 شهر محرم است نوشته شده است قهرمان سنهء 1304 
  ]\r\n\r\n","description":"","footnote":"","page_name":" 39 ","page_number":39},
  {"content":"\r\n . \r\n","description":"","footnote":"","page_name":" 40 ","page_number":40},
  {"content":"\r\n\r\n\r\n1301\r\nبسم الله الرحمن الرحيم « * » دوشنبه 5 شهر شوال المكرم - صبح سوار اسب قزل شدم به طرف درهء عباس‌آباد روانه شديم . در دم رودخانه تولوى خان و محمد باقر آبدار رفتند چمن نايب السلطنه .\r\nمن و آقا داداشم و آقا جمشيد [ و 
  ] على اكبر خان [ و 
  ] محمد آقا [ و 
  ] يونس ميرزا يك قدرى كه رفتيم آقا داداشم پياده گرديدند . من و آقا جمشيد و محمد آقا [ و 
  ] يونس ميرزا يك‌بار ديديم دو كبك با ده دوازده فره بلند شد . سه دانه فره بلند نشد . تفنگ دست يونس ميرزا بود . من هرچه داد زدم يونس ميرزا تفنگ ، يونس ميرزا عين خيالش نبود .\r\nمحمد آقا [ و 
  ] آقا جمشيد هرچه داد زدند به خرج كسى نرفت . آخر تفنگ را نداد . بند تفنگ در دستش پيچيده بود . رفتم به پهلوى آقا داداشم يك دانه قره‌قوش را زدند . ديگر شكارى نشد . از رودخانه كه رد شديم رفتيم در چمن ، رفتيم گردش . من و آقا داداشم [ و 
  ] آقا جمشيد [ و 
  ] محمد آقا [ و 
  ] يونس ميرزا رفتيم دم رودخانه . كفش مرا آب برد .\r\nهرچند رفتند پيدا نشد . به يك فلاكتى برگشتيم ناهار خورديم . آقا داداشم رفت گردش ، يك كلاغ زدند . چايى را خورديم . بعد سوار شديم از رودخانه كه گذشتيم پياده شديم .\r\nاز جلو آقا داداشم يك زربه كبك بلند شد . يك تير خالى كرد نخورد . يك‌بار در جلوى من يك كبك نشسته بود . من آمدم بزنم على اكبر خان گفت نزن كه آقا داداشت بزند .\r\nمن نزدم . آقا داداشم پيدا نمىكرد . من رفتم بزنم بلند شد يك تير خالى كردم نخورد .\r\nبقدرى راه رفتيم كه حساب نداشت . بعد سوار شديم يك قدرى آمديم محمد آقا گفت آقا كبك . آقا داداشم رفت بالا . هرچند گرديدند پيدا نشد . يك‌بار يك خرگوش درآمد .\r\nمن و محمد آقا عقب كرديم پيدا نشد . آقا داداشم تشريف بردند من و محمد آقا عقب مانديم . رسيديم دم در بوستان يك چند دانه [ هندوانه 
  ] از مرديكه گرفتيم . پاره كرديم خورديم ، ديديم خوب است . دو دانهء ديگر گرفتيم از براى آقا داداشم آورديم .\r\n\r\n\r\n","description":"","footnote":"\r\n( * ) در صفحهء ماقبل نوشته است : در ماه ذيقعده خواستم نقاشى ياد بگيرم از بيست و دوم ابتدا كردم به نقاشى كردن تا كى ياد بگيرم . قهرمان\r\n","page_name":" 41 ","page_number":41},
  {"content":"\r\n\r\nبسيار خوب بود . نيم ساعت به غروب مانده وارد شهر شديم ، قهرمان سنهء 1301 .\r\nپنجشنبه 8 شهر شوال المكرم - عصر چهار ساعت و نيم به غروب مانده سوار اسب گل‌گون شدم . به طرف دره فخرآباد شديم . در دم رودخانه ديديم فرج الله آمد داد مىزند : آقا خوك . من داد زدم آقا داداش خوك . فرمودند كو خوك ، من گفتم اونها .\r\nديديم خوك خانگى مىباشد . عقب آبدار افتاده آمد در جلوى تازيها ، تازيها عقب كردند . شكار گردنش را گرفت . تازى روسى رانش را گرفت . به هزار معركه سوا كرديم . از آنجا خوك برگشت . رفتيم دم كوه دست چپ . من با تولوى خان و آبدار رفتيم چمن حاجى سيد على يك قدرى هندوانه خريديم . آقا داداشم ، آقا جمشيد ، محمد حسن بك پياده تشريف بردند . بعد از يك ساعت آمدند شكارى نشده بود . چايى را خورديم .\r\nبعد از چايى سوار شديم . چيزى شكار نشد . تولوى خان نشانه را زد . از آنجا رفتيم هفت لانجين شكارى نشد . يك ساعت به غروب مانده وارد شهر شديم . الان در اطاق نشسته‌ام اين را مىنويسم ، و السلام ، قهرمان . سنهء 1301 .\r\nيوم يكشنبه 11 شهر شوال المكرم - عصر چهار ساعت و نيم به غروب مانده سوار اسب گل‌گون شدم . رفتيم به حيدره . تولوى خان [ و 
  ] محمد آقا آبدار رفتند به چمن حاجى ميرزا علينقى . من و آقا داداشم [ و 
  ] محمد حسن بيك [ و 
  ] آقا جمشيد [ و 
  ] آقا بك با يك پياده رفتيم . محمد حسن بيك گفت آقا اگر كبك باشد در ميان باغ است . آقا داداشم فرمودند كه تو با قهرمان ميرزا با آقا بك برويد . ما رفتيم يك بار يك زربه كبك از ميان باغات بلند شد رفت بالاتر نشست . آقابك رفت آقا داداشم را خبر كند . آقا داداشم رسيد پياده شد كه برود ديدند يك‌بار يك زربهء ديگر از بالاى سر آقا داداشم بلند شد . آقا داداشم تير خالى نكرد . رفت براى يك زربهء ديگر يك تير در زمين و يك تير در هوا هيچ‌كدامشان نخورد . يك فره آمد از بالاى سر من بگذرد دو تير خالى كردم نخورد . يكى ديگر آمد از بالاى سر محمد حسن بك بگذرد دو تير خالى كرد نخورد . كبكها تسليم ( ؟ ) شده بودند . بعد آقا داداشم فرمودند تو با آقا بك برويد بالا ، من با محمد حسن‌بك و آقا جمشيد ميرويم اين‌ور . من با آقا بك رفتم از آن بالا ديدم آقا داداشم مىدود يك‌بار يك تير در رفت بعد يك تير ديگر هم دررفت . تير اول نخورده بود ، تير دوم در روى هوا زدند ولى كارى نشده بود . در جلوى من سه كبك بلند شد . خيلى من دويدم نرسيدم . كبكها خوابيدند ، هرچه دويدم پيدا نكردم . آقا داداشم يك كبك ديگر در روى هوا زدند . پائين‌تر آمديم يك كبك از زير پاى من بلند شد ، رفت در آن پائين افتاد . من آن بالا ايستاده بودم ديدم آقا داداشم يك كبك در روى زمين زدند . يك كبك ديگر هم باز در روى زمين زدند . آمديم در چمن يك قدرى هندوانه خورديم ، چايى را خورديم . بعد آقا داداشم فرمودند كه من با محمد حسن بك [ و 
  ] آقا جمشيد با يك جلودار مىرويم شما آنجا باشيد . در وقتى كه آقا داداشم رفت من يك تير در روى زمين به سبزقبا انداختم نخورد بلند شد . در روى هوا يك تير انداختم يك بار از بالا سرازير شد . خيلى خوب زدم . آقا داداشم در روى اسب به پهلو يك خرگوش در سر تاخت زدند . آقا داداشم آمدند . يك سبزقباى ديگر زدم . يك ساعت به غروب مانده\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nسوار شديم . نيم ساعت به غروب مانده وارد شهر شديم .\r\nسه‌شنبه 13 - صبح حمام رفتم . بعد از حمام رفتم خانهء شاهزاده نگار خانم .\r\nشاهزاده عضد الدوله تشريف داشتند . ساير شاهزادگان هم بودند . ناهار را خورديم .\r\nبعد از ناهار يك قدرى گردش كرديم . يك ساعت نشستيم بعد بلند شديم آمديم خانه .\r\nخانم جانم خانهء حاجى ذو الرياستين تشريف داشتند .\r\nپنجشنبه 15 شهر شوال - صبح دو ساعت از دسته بالا آمده سوار شديم به طرف درهء مرادبك روانه شديم . خانم جانم هم تشريف داشتند . خانم جانم با جمعى از نوكرهاى درب اندرون و ميرآخور جلو تشريف بردند . من با آقا داداشم و تولوى خان عقب در دم درختها تولوى خان با محمد حسن بك شاطرباشى جمعى ديگر از جمع ده . آقا داداش با من رفتيم باغ ابو البشر ميرزا يك قدرى نشستيم ، بعد بلند شديم يك قدرى در كوهها گردش كرديم چيزى پيدا نشد مراجعت كرديم در باغ ميرزا احمد . خيلى خوب باغى دارد . ناهار را خورديم . بعد از ناهار يك قدرى گردش كرديم . من با تولوى خان و هومان خان با جمعى بچه‌ها در باغها گردش كرديم . ميوه بجز سيب و زردآلو چيزى نداشت .\r\nبعد از گردش باغها آمديم بيرون از باغ به سر بالاى كوه . يك قدرى كه تولوى خان آمد نتوانست كه بيايد . گفت فساد مرا كول بگير . فساد گفت آقا من خودم را نمىتوانم راه ببرم شما را كول كنم . بارى خيلى خنده كرديم . به هزار زحمت از سر بالا مىآمديم تا رسيديم به باغ آقا ميرزا احمد . عصرانه را خورديم . بعد از عصرانه يك قدرى بالاى درخت رفتيم . يك قدرى در دور باغ گردش كرديم . خيلى باغ باصفائى است . تمام باغات پيداست . بعد از چايى خانم جانم با دايهء « 1 » آقا و دايهء عزيز و دايهء معصومه خانم [ و 
  ] آقا داداشم رفتيم گردش كرديم . در دم رودخانه خانم جانم يك قليان كشيدند . آقا داداشم با من رفتيم كه سوار بشويم برويم . ما رفتيم خانم جانم از عقب تشريف مىآوردند ما از جلو . شكارى نشد . در دم قلعه كهنه من يك گنجشك زدم . غروب وارد شهر شديم . خانم جانم در دم هفت لانجين يك قليان كشيدند . وقت مغرب وارد شدند .\r\nدوشنبه 19 - صبح سوار شديم به طرف امامزاده كوه روانه شديم . در دم كوههاى حيدره تولوى خان با شاطرباشى با جمعى ديگر رفتند به امامزاده كوه . من با آقا داداشم و جمعى ديگر از كوه‌هاى حيدره آمديم . يك زربه كبك درآمد . دو تير آقا داداشم انداخت نخورد . رفتيم بالاتر يك كبك از زير پاى من بلند شد . من تا رفتم تفنگ را بردارم دور شد . رفتيم در كوههاى امامزاده . آقا داداشم با ابو القاسم بك ، شاهزاده ذبيح الله ميرزا پياده تشريف بردند . بقدرى كبك بود كه حساب نداشت . آقا داداشم يك دانه در روى هوا زدند . بارى آقا داداشم خيلى پياده آمدند . از هر طرف كبك بلند ميشد . آقا داداشم دست‌پاچه شده بود كه كدام يكى را بزند . من يك قدرى پياده رفتم كه بلكه كبك بزنم هيچ تير خالى نكردم . آقا داداشم آمدند سوار شديم رفتيم امامزاده . خيلى جمعيت نبود .\r\nدر چمن افتاديم . بعد از ناهار آقا داداشم با محمد حسن بك شاطرباشى [ و 
  ] ابو القاسم بك\r\n\r\n\r\n","description":"","footnote":"\r\n( 1 ) غالب موارد طايه نوشته .\r\n","page_name":" 43 ","page_number":43},
  {"content":"\r\n\r\nرفتند در كوه . من با تولوى خان ، هومان خان رفتيم گردش . من دو تير خالى كردم به سبز قبا نخورد . مراجعت كرديم . آقا داداشم يك دانه فره زده بودند ، بقد يك طرقه بود .\r\nيك قدرى هندوانه خورديم . بعد سوار شديم . تولوى خان در روى يلقان سوار شدند .\r\nتولوى خان و شاطرباشى از بغل كوه ، من از ميان كوه ، آقا داداشم از بالاى كوه پياده ، آقا داداشم يك كبك بزرگ زدند . در كوههاى حيدره يك زربه كبك درآمد شكار نشد .\r\nدر دم قلعه كهنه شاهزاده عضد الدوله را ديدم ميرود احوال‌پرسى كرديم . دو دانه كبك از برايش داديم . من چيزى شكار نكردم . غروب وارد شهر همدان شديم .\r\nپنجشنبه 22 - عصر چهار ساعت به غروب مانده سوار اسب قزل شديم . به طرف درهء عباس‌آباد روانه شديم . تولوى خان با جمعى ديگر رفتند در توى درختها . من با آقا داداشم ، آقا جمشيد ، يونس ميرزا رفتيم . در دم بغله آقا داداشم با آقا جمشيد پياده شدند .\r\nما رفتيم در توى درختها از براى اينكه اسبها را ببنديم . ما در توى درختها و آقا داداشم در بالاى كوه يك قدرى گردش كرديم . ما به اين خيال بوديم كه آقا داداشم تشريف مىآورد در اينجا . بعد از دو ساعت سوار شديم كه در اين بغله‌ها آقا داداشم تشريف مىآورد . من رفتم در بالاى كوه ، ابو القاسم بك هم در بالاى كوه رفت كه بلكه آقا داداشم را پيدا كنم . يك بار عبد العلى خان جلو درآمد گفت آقا حالا يك ساعت مىشود اينجاست .\r\nبعد رفتيم . بارى اگر عبد العلى خان نمىآمد ما حالا در بالاى كوه بوديم . چايى را خورديم سوار شديم . چيزى شكار نشد . در دم آسياب يك بلدرچين بلند شد آقا داداشم از دور زدند . يك جغد هم به سر يورتمه زدند . نيم ساعت به غروب مانده وارد شهر شديم .\r\nقهرمان . 1301 .\r\nدوشنبه 26 شهر شوال المكرم - صبح سوار شديم به طرف اوزنان روان شديم .\r\nدر دم زمين‌هاى قلعه كهنه بلدرچين زيادى نشسته بود . آقا داداشم پياده شد . حواس آدم پرت ميشد كه كدام يكى را بزند . خلاصه آقا داداشم يكى را زدند . در ميان نخودها يك خرگوش را تازيها بلند كردند . من و يك غلام عقب كرديم . در توى كوچه باغ تازى خرگوش را گرفت . از آنجا سوار شديم . من يك سبزقبا زدم . در دم كوههاى خشك اوزنان آقا داداشم ، من و آقا حسين ، آقا جمشيد ، جعفر قلى جلودار روانه شديم . من و آقا حسين اين‌ور آقا داداشم و آقا جمشيد آن‌ور . چيزى پيدا نشد . آقا داداشم پياده شد كه بلكه پياده چيزى پيدا كنند . ما آمديم در جائى كه تولوى خان گرفته بود . آقا محمد قاضى هم بود . يك گوسفند با ساير چيزها جلو آوردند . ناهار را خورديم . در جائى كه ناهار انداخته بودند يك درختى بود بسيار بزرگ و آن درخت را امامزاده مىگفتند .\r\nخيلى چيز غريبى بود . تمام توى آن درخت پوك بود . چراغ بسيارى در تويش بود .\r\nبالا رفتن آن درخت خيلى سخت بود . درخت بيد بود . خيلى تماشا داشت . بعد از عصرانه آقا محمد قاضى تشريف آوردند . به قدر يك ساعت نشست بعد بلند شد . يك قدرى خربوزه و خيار آورده بودند . از آن بالاى سر پائين ول ميكرديم . بارى سوار شديم . در دم كوههاى موين يك زربه كبك بلند شد . آقا داداشم يكى را در هوا زدند ، ديگر شكارى نشد . غروب وارد شهر شديم .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nچهارشنبه 28 شهر شوال - دو ساعت به غروب مانده اسم توله‌هاى لوس را گذارديم . اسمهايشان اين است : يكى بلك و يكى كيلى ، كوه ، لوس ، شعرا ، ليدى .\r\nانشاء الله زنده مىمانند . خيلى خوب اسمهائى است از ميان شش بچه يكى نر است و قرمز باقى ديگر سياهند و ماده .\r\nپنجشنبه 29 شهر شوال - عصر پنج ساعت به غروب مانده سوار شديم . صبح نواب عليه عاليه شورين تشريف برده بودند . آقا باقر پسر حاجى ذو الرياستين هم همراه بود . به طرف حيدره روانه شده يك زربه كبك نشسته بود ، آقا داداشم يكى را در زمين زدند و يكى را در هوا . يك خرگوش درآمد تازى واشه عقب كرد نگرفت . يك كبك نشسته بود من يك تير انداختم نخورد . آمديم در چمن حاجى ميرزا علينقى چايى را خورديم .\r\nبعد از چايى سوار شديم يك كبك بسيار بزرگى در هوا زدند . من يك سبزقبا زدم . در دم زمينهاى قلعه كهنه زياد بلدرچين بود . يك دانه بلند شد آقا داداشم به تير اول زدند .\r\nيكى ديگر بلند شد آن هم به تير اول سرازير شد . دو دانهء ديگر هم زدند . نيم ساعت به غروب مانده وارد شهر شديم ، و السلام . قهرمان .\r\nجمعه 7 شهر ذيقعده - كاغذها را نوشتم . بعد از ناهار آقا داداشم تشريف بردند كه از براى آنكه چادرها را در جاى خوبى بزنند . بارى آقا داداشم تشريف بردند .\r\nدر راه يك كبك زده بودند . انشاء الله فردا ما ميرويم .\r\nشنبه 8 - صبح حمام رفتم . بعد از حمام يك قدرى درس خواندم . ناهار را خورديم . بعد از ناهار شاهزاده نگار خانم و زن آقاى آقا على تشريف آوردند . چايى را خورديم تا اسبها حاضر شدند . من با على اكبر خان و آقا بك جلو رفتم . در دم قلعه كهنه ايستاديم تا نواب عليه تشريف بياورد . يك مرد [ را كه 
  ] ديوار قلعه كهنه در سرش خراب شده بود ميبردند . شاهزاده نگار خانم و زن آقاى آقا على در كجاوه نشسته بودند .\r\nبه قدر نيم فرسنگ از كجاوه دور بوديم . خانم جانم فرمودند كه تو باش در خدمت شاهزاده نگار خانم نيا . من ايستادم . در همان‌جا يك خرگوش درآمد رفت در توى درختها . يك قدرى عقب كردم ولى تفنگ دستم نبود گم شد . شاهزاده نگار خانم رسيد .\r\nزحمت مفصلى كشيديم . فرمودند كه شما برويد زحمت نكشيد . مراجعت كرديم در دم . . . . « 1 » خانم جانم قليان كشيدند . تا شاهزاده رسيد سوار شديم . يك ربع به غروب مانده وارد شد . آقا داداشم تشريف برده بودند به حصار وهنان . چهار كبك شكار كرده بودند .\r\nالان كه يك ساعت از شب گذشته است در چادر نشسته‌ام . خيلى هوا سرد است . تولوى خان بازى مىكند .\r\nصبح يكشنبه - سوار نشديم خيلى بازى كرديم . من يك كلاغ زدم . سه ساعت به غروب مانده من با جلال الموتى در اين بغله‌ها گردش كرديم . خيلى كبك بود . يك زربه كبك در آنجا نشسته بودند . من يك تير خالى كردم . يكى را زدم ، بسيار خوب زدم .\r\nخيلى دور بود . تا عصر گردش كرديم شكارى ديگر نشد . خيال داريم فردا سوار بشويم\r\n\r\n\r\n","description":"","footnote":"\r\n( 1 ) - اصل : برش مربانه ( ؟ )\r\n","page_name":" 45 ","page_number":45},
  {"content":"\r\n\r\nتا خدا چه خواهد .\r\nشب دوشنبه تا حال كه دو ساعت از شب گذشته مىباشد در ميان شبدرها بازى مىكرديم . طغان و لطفعلى خان [ و 
  ] مجتبى حاضرند .\r\nدوشنبه 10 - صبح سوار اسب قزل شدم به طرف درهء بلال گردش كرديم . دو كبك آقا داداشم در روى هوا زدند . يك زربه كبك آمد در جلوى من در روى سنگى نشست . من تا آمدم تير خالى كنم تازى واشه كبكها را پراند . نشد كه بزنم . بقدرى كبك بود كه حساب نداشت . رفتم در بغلهء روبرو يك فره بسيار بزرگى بلند شد . آقا داداشم از دور زدند . آقا داداشم ، من [ و 
  ] آقا حسين [ و 
  ] ابو القاسم بك مىگرديديم .\r\nيك كبك از زير پاى آقا داداشم بلند شد . آقا داداشم مهلت ندادند از بالا سرازير شد .\r\nوقت ناهار وارد شديم . قهرمان .\r\nسه‌شنبه 11 ذيقعده - صبح سوار اسب گل‌گون شدم به طرف حيدرهء قاضى خان روانه شديم . از گردنه بالا رفتيم . دم حيدره يك چشمه بود . تازيهاى ما يك زربه كبك بلند كردند . آقا داداشم پياده شدند . يكى آمد بگذرد آقا داداشم يك تير انداختند نخورد .\r\nيكى ديگر برخاست آقا داداشم به تير اول زدند . از بالا سرازير شده رفتيم بالاتر يك دانه را آقا داداشم زخمى كردند . يك فره كوچكى سر بالا مىرفت آقا داداشم زدند ولى گم شد . على اكبر خان از بالاتر پيدا كرد . رفتيم منزل ناهار را خورديم . من يك زاغچه زدم . بعد از ناهار من خوابم برد . آقا داداشم پياده رفته بودند . وقتى كه آمده بودند من خوابيده بودم بيدار شدم . دو كبك آقا داداشم زده بودند . بعد از چايى سوار شديم .\r\nيك زربه كبك در توى شخم نشسته بودند . آقا داداشم يكى را در زمين و يكى را در هوا زدند . من سوار بودم . يك زربه كبك در آنجا نشسته بودند . من سواره يك تير خالى كردم زخمى شد . آمدم دوباره تير خالى كنم آقابك نگذاشت . گفت خورده رفت كه يكى بلند شد . بارى بالاتر رفتيم يك كبك نشسته بود . يك تير در زمين انداختم و يكى در هوا نخورد . آقا داداشم سواره مىگرديدند . يكى آمد بگذرد آقا داداشم سواره زدند .\r\nخيلى خوب زدند . چيزى ديگر شكار نشد . غروب وارد شديم .\r\nچهارشنبه 12 - اتراق بود . صبح در توى بيشه‌ها گردش كرديم . تا وقت ناهار يك قمرى آقا بك زد . رفتيم ناهار را خورديم . بعد از ناهار خيلى گردش [ كرديم 
  ] مجتبى ، لطفعلى خان ، طغان الان حاضرند . با تولوى خان بازى مىكردند . زياده و السلام .\r\nپنجشنبه 13 شهر ذيقعده - صبح سوار اسب گل‌گون شد به درهء بلال روانه شديم . نرسيده در توى خاكها كبك زيادى بلند شد . آقا داداشم يكى را زدند . گردش زيادى شد . و ليكن كبك ديده نشد . مىآمديم يك دفعه محمد آقا گفت آقا خرگوش خوابيده .\r\nآقا داداشم پياده شدند صدا كردند خرگوش بلند شد . به تير اول زدند . من در آنجا نبودم كه خوابيده خرگوش را بزنم . خيلى گردش كرديم چيزى پيدا نشد . زوار زيادى آمده است . شيخ حسن ، ميرزا اسمعيل ، ميرزا زين العابدين خان امشب آمدند دم امامزاده چادر زدند افتادند . دو ساعت به غروب مانده پياده رفتيم گردش . من دو سه دانه گنجشك زدم . آقا داداشم يك كبك در وقت عصر زده بودند .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nجمعه 14 - كاغذها را خوانديم . من دو كاغذ نوشتم يكى از براى شاهزاده جانم و يكى از براى باجى خانم . ديگر از براى كسى كاغذ ننوشتم . زياده و السلام .\r\nشنبه 15 شهر ذيقعده - صبح از چادر بيرون آمدم با فساد و طغان ، لطفعلى خان ، مجتبى ، مرتضى رفتيم گردش . من دو گنجشك زدم . بسيار گردش كرديم . تولوى خان خوابيده بود . بعد برگشتيم و ناهار را خورديم بعد از ناهار گردش زيادى كرديم .\r\nچهار ساعت به غروب مانده سوار شديم . در راه چيزى شكار نشد تا رسيديم به امامزادهء حيدره . چاى را درست كرده بودند چاى را خورديم . من خر ناظر را سوار شدم كه ببينم چطور راه ميرود . معلوم شد كه خوب راه ميرود . از آنجا سوار شديم خيلى راه آمديم .\r\nدر دم قلعه كهنه خانم جانم يك قليان كشيدند . نيم ساعت از شب گذشته وارد شهر همدان شديم .\r\nصبح يكشنبه 16 - رفتم بيرون ديدم تولهء قرمز كه اسمش « كليكوه » « 1 » بود و آن يكى كه نامش « بلك » بود نيست . گفتم كجا هستند معلوم شد كه مرده‌اند . دوتاى ديگر هم در حالت موت هستند . خيلى افسوس خوردم . بسيار خوب طوله‌اى بود . از همه بهترشان آن دوتا بودند . ديگر در وقتى كه ما آمديم آقا داداشم سوار شده بود يازده عدد كبك شكار كرده بودند . ناهار خورديم يك ساعت به غروب مانده آقا داداشم تشريف آوردند يك خرگوش شكار شده بود . زياده و السلام .\r\nدوشنبه 17 - سوارى نبود . انشاء الله آن دوشنبه سوار ميشويم . روزها هوايش بسيار خوب است . توله لوس ، توله ليدى هم مردند . مانده است دو دانهء ديگر . يكى از اين دوتا خوب هستند ، يكى ديگرش تعريفى ندارد . انشاء الله خوب مىشود ، و السلام .\r\nيوم دوشنبه 23 شهر ذيقعده - صبح خيلى دير سوار شديم به طرف فقيره روانه شديم . در بيشه‌ها آبدار افتاد . آقا داداشم يك كبك زدند . ديگر چيزى شكار نشد . ناهار را خورديم بعد از ناهار يك قدرى گردش كرديم . دو ساعت به غروب مانده سوار شديم در كوهها گردش كرديم . چيزى شكار نشد . يك نفر غلام يك روباه زده بود .\r\nخيلى گردش كرديم . يك خرگوش درآمد شكار نشد . در بالاى خورزنه خرگوش ديگرى درآمد گم شد . يك ربع به غروب مانده وارد شديم . قهرمان .\r\nپنجشنبه 27 شهر ذيقعده - عصر پنج ساعت به غروب مانده سوار اسب گل‌گون شده به طرف علىآباد روانه شديم . در بين راه چيزى شكار نشد . تا رسيديم به علىآباد قمرى زيادى نشسته بود . من تا رسيدم بلند شدند . آقا داداشم با محمد حسن بك و آقا جمشيد [ و 
  ] تولوى خان از يك طرف ، من با تلان خان از يك طرف روانه شديم . يك قمرى نشسته بود من يك تير خالى كردم نخورد . يك قدرى ديگر گردش كرديم شكارى ديگر نشد . مراجعت كرديم . چايى را خورديم . دوباره من در آنجاها گردش كردم . به يك بار دو قمرى آمدند در بالاى درخت نشستند . من يكى را به تير اول زدم . من تا امروز قمرى نزده بودم ، اين اولش بود . محمد حسن بك تفنگدار چهار عدد قمرى زد . آقا داداشم\r\n\r\n\r\n","description":"","footnote":"\r\n( 1 ) - در چهارشنبه 28 شوال كيلى و كوه نام دو توله است .\r\n","page_name":" 47 ","page_number":47},
  {"content":"\r\n\r\nسه دانه قمرى زدند و يك دليچه در هوا زدند . امروز من خيلى انگور خوردم . بسيار انگورهاى خوبى داشت . نيم ساعت به غروب مانده وارد شهر شديم .\r\nدوشنبه غره شهر ذيحجه - صبح سوار شديم به طرف گرچاقه روانه شديم .\r\nتولوى خان با آبدار شاهزاده ذبيح الله ميرزا رفتند . آقا داداشم ، من [ و 
  ] تلان خان [ و 
  ] محمد حسن بك رفتيم در دم علىآباد قمرى زيادى نشسته بودند . آقا داداشم يك تير انداخت نخورد . من با آقا جمشيد ، دو نفر غلام [ و 
  ] تلان خان از يك طرف آقا داداشم با محمد حسن بك از يك طرف . يك لاشخور بسيار بزرگ در روى هوا ميرفت آقا جمشيد گفت بزن . بند تفنگ گير كرده بود به دست من تا آخر نزديك شد تفنگ من در رفت .\r\nيك بار يك تكانى داد ، بالش آونگان شد رفت در توى بيشه . يك غلام فرستادم پيدايش نكرد . رسيديم به گرچاقه . آقا داداشم نرسيده بود . من با فساد رفتم گردش . يك سبزقبا زدم . آقا داداشم چيزى شكار نكرده بودند . ناهار را خورديم . بعد از ناهار تولوى خان [ و 
  ] من [ و 
  ] آقا داداشم رفتيم گردش . خيلى گردش كرديم . آقا داداشم يك دانه بوف شكار كردند . يك كلاغ در بالاى درخت نشسته بود . آقا داداشم تا قراول رفت بلند شد .\r\nآقا داداشم در روى هوا زدند . يك داركوب هم زدند . چايى را خورديم . دو ساعت به غروب مانده سوار شديم . يك خرگوش درآمد ، تازيها دور بودند نگرفتند . من با فرج الله خان نايب يك قدرى اسب بازى كرديم . دو سه هفته است كه با فرج الله خان اسب بازى مىكنم . تازى يك قدرى ياد گرفته‌ام . امروز شكار من يك لاشخور بود ، آن هم كه پيدا نشد . نيم ساعت به غروب مانده وارد شهر شديم . قهرمان .\r\nپنجشنبه 4 شهر ذيحجه - اوتراق بود . از صبح تا الى غروب باد مىآمد . باد سردى بود . عصر يك قدرى « ترنابازى » كرديم . انشاء الله روز دوشنبه سوار ميشويم ، و السلام .\r\nدوشنبه 9 شهر ذيحجة الحرام - صبح سوار اسب گل‌گون شدم به طرف ابرو روانه شديم . در دم خرزن آقا داداشم با محمد حسن بك ، آقا جمشيد ، تلان خان ، يزدان غلام رفتند در بالاى خرزن لاش‌خور بزنند . من ، تولوى خان ، محمد آقا بك با ساير نوكرها رفتيم منزل . هوا گرم بود . خيلى راه آمديم تا رسيديم منزل . من با محمد آقا گردش كرديم . بعد از يك ساعت آقا داداشم تشريف آوردند . ناهار را خورديم . آقا داداشم چيزى شكار نكردند . بعد از ناهار آقا داداشم با اسمعيل رفتند گردش . خيلى كبك بود .\r\nولى امروز تير ماها نمىخورد . هرچند آقا داداشم تير خالى كردند نمىخورد . به يك كبك چهار تير آقا داداشم انداختند نخورد . مختصر يك دانه گنجشك نزديم . نمىدانم چه سبب بود . مراجعت كرديم . يك خرگوش تازيها درآوردند اما نگرفتند . يك خرگوش ديگر درآمد آقا داداشم يك تير خالى كردند نخورد . عصرانه را خورديم . بعد سوار شديم چيزى شكار نشد . در دم كشن « 2 » تولوى خان به دو تير دو دانه گنجشك زد . امروز تير ما نمىخورد . غروب وارد شهر همدان شديم . خيلى امروز بد روزى بود .\r\n\r\n\r\n","description":"","footnote":"\r\n( 2 ) - در فهرست آباديها : كشين .\r\n","page_name":" 48 ","page_number":48},
  {"content":"\r\n\r\nشب سه‌شنبه - در ايوان نشسته بودم كتاب نصاب را مىخواندم . يك تلگراف آوردند خانم جانم فرمودند كه مژده بدهيد كه شاهزاده جان مىآيد . خيلى از اين خبر خوشحال شدم . انشاء الله به زودى تشريف مىآورند . قهرمان .\r\nدوشنبه 15 شهر ذيحجه - سوار اسب گل‌گون شدم به طرف ابرو سيمين روانه شديم . در بين راه چيزى شكار نشد تا رسيديم به منزل . آقا داداشم با شاهزاده ذبيح الله ميرزا و محمد حسن بك از يك طرف ، من با فساد از يك طرف بعد از يك ساعت به آقا داداشم رسيديم . من تفنگ دستم نبود ، دست فساد بود . از جلوى آقا داداشم يك زربه كبك درآمد . دو تير آقا داداشم انداخت نخورد . سه دانه از اين كبكها رفتند جلوى فساد .\r\nيك تير فساد انداخت ، يكى در هوا زد . خيلى غريب بود . فساد دو كبك روى هوا زد .\r\nيك خرگوش از جلوى محمد حسن بك درآمد محمد حسن بك زد . من و فساد و ذبيح الله ميرزا رفتيم به قدر يك ساعت راه رفتيم تا رسيديم به منزل . منزل را در دم آسياب قرار داده بودند . ناهار را خورديم . بعد از ناهار باز پياده در اين كوهها گردش كرديم . آقا داداشم يك كبك در روى هوا در نهايت خوبى زدند . محمد حسن بك يك كبك زد . من با فساد در دم جوى آب نشسته بوديم . يك‌بار صداى تفنگ درآمد و آقا داداشم دويدند . من از بالا سرازير شدم تا رسيدم به آقا داداشم . ديدم يك كبوتر زدند . دو سه كبك درآمد رفتند آن بغله نشستند . من روانه شدم . فساد پيش بود ، من عقب . باز از جلوى فساد كبك زيادى درآمد شكار نشد . در وقتى كه ما عقب كبك مىرفتيم يك خرگوش از جلوى آقا داداشم درمىآيد ، آقا داداشم او را مىزند ولى كارى نمىشود . يك جوى بود از آن جوى رد مىشود لنگان لنگان مىرود ، آقا داداشم از آن جوى مىپرد و زمين مىخورد .\r\nخرگوش از دست مىرود . تازى هم نبود . دوباره آقا داداشم يك كبوتر مىزند . برگشتيم چايى را خورديم . سوار شديم . خيلى باد مىآمد . كم‌كم باران هم مىآمد . رسيديم خرزن .\r\nيك روباهى درمىآمد تازيها عقب كردند . روباه از نزد ما دور شد . به قدر يك ساعت بلكه زيادتر تازيها را سرمىگرداند تا به زور تازى خرگوش دو دانه گرفتار شد . در همان‌جا گردش مىكرديم من و آقا داداشم ، آقا حسين ، ذبيح الله ميرزا ميرفتيم يك خرگوش از جلومان درآمد . آقا داداشم تير اول زدند . يك روباهى بود به قدر يك گرگ .\r\nتولوى خان امروز سوار نشده بودند . يك قدرى حالشان خوب نبود . غروب وارد شهر شديم .\r\nپنجشنبه 18 شهر ذيحجه - صبح زود از خواب بيدار شدم . امروز عيد خوبى است خيلى خوش گذشت .\r\nدوشنبه 22 شهر ذيحجه - صبح خيلى زود از خواب بيدار شده سوار اسب قزل شدم . به طرف حيدره روانه شديم . در بين راه چيزى درنيامد . تا رسيديم به حيدره . در بالاى كوه در جلوى آقا داداشم يك خرگوش درآمد . تازيها عقب كردند . تفنگ در دست آقا داداشم نبود . تا تفنگ را از دست محمد آقا گرفت خرگوش رد شد . آخر به دست تازيها گرفتار شد . معلوم نشد كدام تازى گرفت . تا رسيديم به منزل . آقا داداشم محمد آقا ، ذبيح الله ميرزا پياده گردش كردند . من با هومان خان گردش كرديم . آقا داداشم\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nيك كبك ديدند كه سرش از توى سنگ درآمد . به تير اول زدند . برگشتيم . بعد از ناهار هريك قدرى گردش كرديم . محمد آقا از آن بالاى كوه گفت كه كبك زيادى در توى آن سنگها نشسته‌اند . من ، آقا داداشم ، آقا حسين رفتيم . يكى در جلوى آقا داداشم درآمد و آقا داداشم تير اول انداختند نخورد . تير دوم خالى كردند از بالا به‌طور خوبى معلق زنان سرازير شد . در شكاف سنگى افتاد . گم كرديم . آقا داداشم در همان شكاف سنگ ايستاده بودند كبك بلند شد . آقا داداشم فرمودند بگير . من در روى او افتادم . سرش را از تن جدا كرديم و به تازى زوبين داديم . خيلى خوب زدند . به همين يك كبك قناعت كرديم .\r\nچايى را خورديم . بعد از چايى سوار شديم . يك خرگوش درآمد . تازى واشه عقب كرد .\r\nخرگوش در سوراخى رفت . آقابك غلام و آقا حسين به هزار زور و معركه درآوردند .\r\nيك قدرى اسب تازى كردم . يك چند تير قيقاج انداختيم . چند تيرش خورد . كلاه هومان خان پاره شد . تولوى خان چيزى شكار نكرد . با امروز دو هفته است كه من شكار نميكنم .\r\nغروب وارد شهر شديم .\r\nامروز پنجشنبه 25 مىباشد - سوار نشديم . سركار نواب عليه عاليه تشريف بردند خانهء حاجى ذو الرياستين . تولوى خان نرفتند . الان درس مىخواند . ناظم الشريعه خدمت آقا داداشم هست . هنوز از آنجا نيامده است . قهرمان .\r\nيوم شنبه 27 شهر ذيحجه - صبح زود بيدار شدم . بعد از ناهار پنج ساعت به غروب مانده سوار اسب گل‌گون شدم به طرف كوريجان روانه شديم . در بين راه سواره دو سار زدم . دو سار ديگر زدم . دو دانه خرگوش يك نفر غلام زد . در دم چاههاى جورقان كبوتر زيادى بود . آقا داداشم سه دانه در روى هوا زدند . در همان‌جا يك خرگوش درآمد . تازى روس خرگوش را گرفتند . كبوتر زيادى نشسته بودند . من پياده شدم . تا من رسيدم تازى بلند كردند . شش دانه نشسته بودند . من از دويست قدم يك تير انداختم ، يكى افتاد بسيار دور بود . يزدان غلام يك خرگوش زد . در دم تپه‌ماهورها چهارده سيزده آهو درآمد . آقا داداشم تاخت كردند . آهوها يواش يواش مىدويدند . تازى نبود . سگ قرقوش بود . آن هم نديد . آقا داداشم تفنگشان ساچمه پر بود . دو تير انداختند نخورد . آهوها از بغلهء ديگر سرازير شدند . چهار دانه را تازى قرقوش عقب كرد . آن هم گم كرد . آهوها همه‌شان گم شدند . هرچند گرديديم اثرى ازشان پيدا نشد .\r\nميرزا زمان ، محمد حسين بيك جلو آمده بودند . يك بار يك خرگوش درآمد تازيها عقب كردند . خيلى تازيها را سرگرداند . خيلى دويدند . آخر به دست تازى واشه گرفتار شد . خرگوشى بود به قدر يك روباه ، به همان حرامزادگى . روباه هم بود . يك ربع از شب گذشته وارد كوريجان شديم . قهرمان . 1301\r\nيوم يكشنبه 28 ذيحجه - صبح زود سوار شديم . به طرف راهنگ [ و 
  ] ويان روانه شديم . يك قدرى از كوريجان كه دور شديم سه دانه باقرىقرا آمد نشست . آقا داداشم تشريف بردند . يكى آنها را آقا داداشم زدند . آبدار قهوه‌چى ذبيح الله ميرزا رفتند ناهار درست كنند . آقا داداشم ، من ، دو سه نفر ديگر گردش كرديم كه بلكه يك آهو درآيد آهو درنيامد . من و آقابك ، آقا جمشيد ، جعفر قلى بك عقب بوديم . آقا داداشم ، محمد حسن بك\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nبالا بودند . يك روباه تازى واشه درآورد . آمد جلوى آقا داداشم . آقا داداشم از تازى مىترسيدند كه بزند آخر به روباه . در دهن تازى قرقوش بود كه آقا داداشم زدند .\r\nآمديم ناهار را خورديم . روباه درشتى بود . هرچند در بيابانها نظر كرديم سوارى نديديم . هيچ اثرى پيدا نشد . ابو القاسم بك پيشخدمت از ويان آمد گفت آنجا انقوت بسيارى نشسته‌اند . آقا داداشم با من و دو سه نفر ديگر سوار شديم . تا رسيديم آنجا خيلى نشسته بودند ولى جاى زدن نداشت . آخر يكى را آقا داداشم در روى هوا زدند .\r\nاز آنجا سوار شديم . يك‌بار غلام گفت روباه در توى راهنگ مىرود . آقا داداشم از دور ديدند . تاخت كرديم . روباه از آن‌ور راهنگ رفت . تازى واشه رسيد . همه تازيها رسيدند . روباه چپ و راست مىرفت . آخر آقا داداشم به تير دوم زدند . خيلى روباه دور شده بود . از روباه اولى كوچك‌تر بود . رسيديم به منزل چايى را خورديم . سوار شديم . خيلى باقرىقرا بود . شكار نشد . نيم ساعت به غروب مانده وارد شديم . امروز به خيال آن بوديم كه شاهزاده جانم مىآيد . گول خورديم ، و السلام .\r\nدوشنبه 29 شهر ذيحجه - صبح سه ساعت از دسته گذشته سوار اسب گل‌گون شدم . به طرف سرآب ويان روانه شديم . در دم رودخانه حسين خان ، ياور على خان آمدند .\r\nبا يك ديگر رفتيم . يك قدرى كه بالاتر رفتيم ميرزا علينقى با على خان شمشير الماس را آوردند . پياده شديم شمشير را آقا داداشم حمايل كردند . از آنجا سوار شديم نزديك سرآب پياده شديم . حضرت و الا دوربين انداخته بودند . رسيديم بعد از يك ربع ديگر ناهار را آوردند . ناهار خورديم . بعد از ناهار سوار شديم گرد و خاك زيادى بود .\r\nبا فرج الله خان نايب يك قدرى اسب تازى كرديم . چيزى شكار نشد . پنج ساعت به غروب مانده وارد كوريجان شديم . تا الان كه يك ساعت به غروب مانده است در خانهء حمزه خان هستيم . خيال داريم كه فردا برويم جويبار ، و السلام .\r\n\r\n1302\r\nسه‌شنبه غرهء محرم الحرام - صبح سوار اسب يلقان شدم . به طرف صحراى جويبار روانه شديم . يك قدرى كه رفتيم سه آهو خيلى دور درآمد . آقا داداشم بالادست را گرفتند . شاهزاده جانم با من ، ميرزا على خان ، عليمراد خان ، آقابك از براى قراقوش رفتيم . شاهزاده جانم دو تير انداختند نخورد . آقا داداشم را ديديم با محمد حسن بك ، على اكبر خان ، ذبيح الله ميرزا تاخت مىرفتند . از تپه سرازير شدند . ديگر ما نديديم .\r\nوكيل گفت بايد اين پائين آهو باشد . آنجا قاسم ميرزا ، [ و 
  ] نوكرها [ بودند 
  ] . بعد از يك ساعت ديگر از پائين صدا بلند شد كه هاى آهو ، آهو . ما تاخت كرديم . آهو خسته شده بود . به قدر صد قدم با ما فاصله داشت . طاهر خان دو تير انداخت ، حضرت و الا دو تير انداختند ، آقا بك دو تير انداخت . هيچ كدام نخورد . هرچند داد كردم تازى تازى نبود . من عقب كردم . ديدم بى خود است . تفنگ كه دستم نبود سه دانه قرقوش عقب آهو كردند . آهو از آن طرف سرازير شد قرقوشها نشسته بودند . من يك تير انداختم نخورد .\r\nشاهزاده جانم تشريف برده بودند منزل ما هم رفتيم . وقتى كه رسيديم منزل آقا داداشم\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nنيامده بودند . بعد از يك ساعت ديگر رسيدند . ناهار را خورديم . جويبار خوب جائى شده بود . باغبان جويبار آمد . خيلى خنده‌دار است . يك پسر داشت اسمش خداداد بود .\r\nگفت « مونى ارگن ميشم آقاج بوخارى گدر . » شاهزاده جانم فرمودند خيلى خوب بيا پائين . آمد پائين . خيلى خنده‌دار باغبانى بود . يك زن تازه گرفته بود . دو سال قبل پول از حضرت و الا گرفته بودند عروسى كرده بود . يك باقرىقرا ميرزا على خان زده بود . بعد از ناهار حسين خان ياور مهاجرانى بار خانه داد . عصرانه را خورديم . دو ساعت به غروب مانده سوار شديم . خيلى گردش كرديم . خيلى باقرىقرا بود ، شكار نشد . آقا داداشم عقب مانده بودند . يك روباه درآمده بود ، در سوراخ رفته بود . يك ساعت به غروب مانده وارد كوريجان شديم . آقا داداشم ديرتر آمدند . من يك طرقه زدم .\r\nبسيار خوب زدم . سرش از خاك بيرون بود ، و السلام . امروز هزار و سيصد دو شده است اول محرم هست . 1302\r\nچهارشنبه 2 شهر محرم الحرام - صبح سوار اسب گل‌گون شدم . به طرف شهر روانه شديم . از راه تپه ماهورها رفتيم بلكه آهو شكار شود . خيلى گردش كرديم چيزى درنيامد . آخر يك خرگوش از جلوى حضرت و الا درآمد . دو تير انداختند نخورد . من عقب كردم . قدرى كه رفتم گم شد . خرگوش ديگر تازيها درآوردند . تازى روس جلو بود . قرقوش عقب بود . من با آقابك عقب خرگوش رفتم . تازيها را گم كرديم . هرچند گردش در كوهها كرديم تازيها را پيدا نكرديم . برگشتيم . بعد از يك ساعت تازيها را ديدم كه در كار خوردن خرگوش مىباشند . تازيها را آورديم . من جلو بودم . آقا بك خيلى عقب بود . تفنگ نداشتم . يك‌بار ديدم يك آهو بسيار دوردست از جلوى من درآمد ، از آن سر تپه سرازير شد . على خان آنجا نشسته بود . ما هم ديگر رفتيم . آقا بك تازيها را مىآورد . رسيديم به آقا داداشم . آقا داداشم فرمودند كه حضرت و الا را ديدى ؟ من عرض كردم خير . فرمودند ببين كجا تشريف دارند . من رفتم يك غلام رسيد . گفت حضرت و الا آنجا تشريف دارند . رفتيم ناهار را خورديم . آنها هم عقب سر ما مىگرديدند .\r\nسه ساعت به غروب مانده سوار شديم . خيلى آهو شاهزاده جانم و آقا داداشم ديده بودند . سوار شديم خيلى راه آمديم . از جورقان پائين‌تر زين العابدين خان آمد . شريف الملك با ميرزا تقى خان هم آمده بودند . گرد و خاك زيادى بود . غروب وارد شهر شديم . امروز دو روز است كه تعزيه‌خوانى كرده بودند ، و السلام .\r\nامروز كه روز پنجشنبه است تعزيه تمام شد . از روز اول تا حال كه روز عاشورا اين تعزيه را خوانده‌اند : روز اول فاطمه زهرا . روز دوم فاطمه صغرا . روز سيم . . .\r\nروز چهارم مسلم . روز پنجم حضرت عباس . روز ششم حضرت على اكبر . روز هفتم حضرت قاسم . روز هشتم حضرت يوسف و مادر وهب . روز نهم بازار شام . روز پنجشنبه حضرت سيد الشهدا ابى عبد الله . شب تعزيهء حضرت عباس ، تعزيهء عروسى رفتن فاطمه زهرا بود . شب تعزيهء حضرت على اكبر ، تعزيهء قنبر بود . شب تعزيهء حضرت قاسم ، تعزيهء درة الصدف بود .\r\nشنبه 12 شهر محرم - صبح سوار اسب گل‌گون شدم . به طرف درهء ماما شاهرود\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nروانه شديم . يك جغد اجل برگشته در بالاى سنگى نشسته بود . به تير اول زدم . در دم حيدره سه كلاغ در سه درخت نشسته بود يكى را در سر درخت زدم . يكى ديگر آمد از سر من بگذرد زدم ، زخمى شد نيفتاد . هيچ كبك درنيامد . آقا داداشم يك روباه از جلو ايشان درآمد تازى ، قرقوش و واشه عقب كرده گم كردند . آنجائى كه آقا داداشم يك سبز قبا زده بودند نشان دادند . چيزى شكار نشد . رسيديم به امامزاده ناهار را خورديم . بعد از ناهار يك قدرى گردش كرديم چايى را خورديم . سه ساعت به غروب مانده سوار شديم از درهء بلال رفتيم . يك كبك شاهزاده جانم زدند . بسيار خوب زدند . از آنجا دو كبك بلند شد آمد جلوى من نشست . من دو تير انداختم نخورد . آقا داداشم يك كلاغ زدند . شاهزاده جانم من را صدا كردند . وقتى رسيدم ديدم يك خرگوش خوابيده من تير را خالى كردم نخورد . بلند شد شاهزاده جانم زدند . در دم سورلان يك كبوتر در بالاى درخت نشسته بود تير اول زدم . تولوى خان چهار گنجشك با يك سار زدند . غروب وارد شهر شديم .\r\nيوم پنجشنبه 19 شهر محرم الحرام - صبح حمام رفتم . هوا خيلى سرد بود سوار نشديم . انشاء الله روز شنبه نواب عليه عاليه تشريف مىبردند . من و آقا داداشم تا نشر بدرقه مىرويم . انشاء الله يك شكار خوبى ميكنيم . زياده و السلام .\r\nصبح شنبه 20 - زود از خواب بيدار شدم . چهار ساعت از دسته گذشته سوار اسب گل‌گون شدم . به طرف نشر روانه شديم . راه را بلد نبوديم . از بيراهه مىرويم .\r\nدر ينگى كهريز ناهار را خورديم . يك خرگوش تازيها گرفتند و يكى آقا داداشم زدند .\r\nخيلى راه آمديم چيزى شكار نشد . بسيار خسته شديم . هرجا رسيديم پرسيديم گفتند يك فرسنگ مانده . جاى ديگر ميگفتند دو فرسنگ مانده . دو ساعت از شب گذشته وارد شديم . خيلى خسته شده بوديم . شام را خورديم .\r\nيكشنبه - صبح زود بيدار شدم به طرف كردخور روانه شديم . خيال داشتند كه خانم جانم به ديرآباد بروند . حسن آقا باروبنه را برگرداند . امروز هم چيزى شكار نشد . پنج به غروب مانده وارد كردخور شديم . امروز راه كم بود . خيلى خوش گذشت .\r\nدوشنبه 22 شهر محرم الحرام - صبح زود بيدار شدم . خانم جانم را راه انداختيم .\r\nبعد از نيم ساعت سوار شديم تا رسيديم به كوه پياده شديم . در توى كومه‌ها نشستيم .\r\nمن ، يونس ميرزا ، آقابك ، يك نفر بلد در توى يك كومه ؛ حسن آقا ، پسرش يك كومه .\r\nآقا داداشم ، طاهر خان ، ذبيح الله ميرزا ، محمود آقا ، برادر حسن آقا در يك كومه . بعد از يك نيم ساعتى يك تير از بالاى يال رد شد . كسى نزد از دور بود . . . در كوه دهل و ساز ميزدند . داد و بيداد زيادى بود . هاى هاى آمد آمد گلدى گلدى مىآمد . يك نفر از آدمهاى حسن آقا آمد پيش ما گفت آنجا بدجائى است برويم بالا . من و او و يونس ميرزا رفتيم آن كومهء بالائى . آقابك ، يك نفر پياده در آن كومه نشسته بوديم يك‌بار صداى گلدى گلدى يوخارى دن گلدى ( آمد آمد از بالا آمد « * » ) ، هاى هاى زيادى بلند شد . اين يك نفر كه پيش ما نشسته بود كلاههاى ما را برداشت . صدامان درنمىآمد . ميگفت شكار در ميرود . يك باز از آن بالا در توى سنگ درآمد . همه گوشهامان را دراز كرديم . از طرف\r\n\r\n\r\n","description":"","footnote":"\r\n( * ) عبارات داخل ( ) ترجمه از مسعود سالور .\r\n","page_name":" 53 ","page_number":53},
  {"content":"\r\n\r\nآقا داداشم رفت . يك‌بارى صداى تفنگ درآمد . صداى هفت تفنگ درآمد . يونس ميرزا گفت كه حكما آقا زده‌اند . يك بار يك زربه كبك آمد جلوى من نشست . تفنگم چهار پاره پر بود . يك تير را انداختم يكى افتاد . اما كسى نبود برود بياورد . يونس ميرزا بود كه آن هم نمىديد . رفتم بالا ديدم ماشاء الله يك بزى بود كه خيلى درشت بود ، تكه بود . با دماغ شاد رفتم . باز دوباره نشستم ديگر چيزى نيامد . پياده‌ها مىگفتند يخارى گلدى ( بالا رفت ) . . . يكى ميگفت هاى آشاقى ده‌گدى ( به پائين رفت ) . هاى هاى زياد بود .\r\nآمديم ناهار را خورديم . بعد از ناهار سوار شديم . ساچمه‌دان آقا داداشم گم شد . كبك من از دستم دررفت خيلى حيف بود . امروز خانم جانم به ديرآباد تشريف بردند . همان شكار را داديم بردند خدمت شاهزاده جانم . زياده و السلام . قهرمان .\r\nسه‌شنبه 23 شهر محرم - صبح دو ساعت از دسته بالا آمده سوار اسب گل‌گون شدم به طرف نشر رفتيم . راه زيادى آمديم تا رسيديم به گاوخانه . ناهار را خورديم .\r\nميرزا عبد العظيم آمده بود ، به همراهى ميرزا عبد العظيم رفتيم كه بلكه چيزى شكار كنيم . پياده‌ها در كوه گردش مىكردند . من و يونس ميرزا ، محمد تقى بك يك جا ايستاده بوديم . كومه امروز نبود . آقا داداشم و طاهر خان ، آقابك ، ذبيح الله ميرزا ، ميرزا عبد - العظيم رفتند بالاتر . هرچند پياده در كوه گرديد [ ند 
  ] ارقالى يا چيز ديگر پيدا كنند پيدا نشد . يك نفر پياده آمد به من گفت بيا . من رفتم خدمت آقا داداشم . چايى را به هزار زحمت دم كرده بودند . چايى و آب قاطى بود . از آنجا سوار شديم رفتيم كوه ديگر .\r\nآنجا هم چيزى پيدا نشد . چند تير گلوله انداختيم . يك ساعت به غروب مانده وارد نشر شديم . الان يك ساعت از شب گذشته است در آنجا هستيم . غروب دستخط شاهزاده جانم را آوردند . امشب خانم جانم در ساروق تشريف دارند . زيادى و السلام ، قهرمان . 1302\r\nچهارشنبه 24 شهر محرم - صبح سوار شديم به طرف شهر روانه شديم . ميرزا عبد العظيم را آقا داداشم مرخص نمودند . چيزى شكار نشد . يك قدرى . . . آقا داداشم و طاهر خان زدند . تا رسيديم سياه كمر ناهار را خورديم . پيش از ناهار من و آقا داداشم و ذبيح الله ميرزا ، يونس ميرزا رفتيم كبوتر زيادى نشسته بود . ذبيح الله ميرزا يك تير انداخت يكى را زد . صداى تفنگ كه درآمد يك روباه از آن طرف رودخانه آمد .\r\nتازيها عقب كردند ، قدرى كه بردند تازيها گرفتند . چايى را زود خورديم سوار شديم .\r\nدر راه مىگفتند كه شاهزاده چهار نفر آدم از اين دزدها كشته يكى را شقه كرده . خيلى راه آمديم . اسب من خيلى « لكه » مىآمد . اسب مسعود را سوار شدم . ماشاء الله خوب راه مىرود . ديگر چيزى شكار نشد . غروب وارد شهر شديم . خيلى خسته بودم . شام را زود خورديم خوابيدم . خيلى خستگى داشتم ، و السلام .\r\nامروز كه يك‌شنبه 27 شهر محرم مىباشد هوا از ديروز سردتر است ، سرماى بدى هست . شاهزاده جانم آب هندوانه ميل ميكنند . من يك قدرى سينه‌ام درد مىكند . حكيم ابراهيم قدرى دوا داد خوردم . عصر هندوانه داد . خيلى سرد است ، و السلام .\r\nدوشنبه 28 محرم الحرام - هوا خيلى سرد بود ، سوارى موقوف شد ، و السلام قهرمان .\r\nچهارشنبه سلخ محرم - صبح سوار اسب گلگون شدم . به طرف درهء عباس‌آباد\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nروانه شديم . صبح كه از آنجا سوار شديم بقدرى سرد بود كه دست و پايمان جان نداشت . تا دم كوه‌هاى عباس‌آباد سرد بود . بعد يك قدرى گرم شد . يك خرگوش از زير پاى اسب آقا داداشم بلند شد . دو تير آقا داداشم انداختند نخورد . تازيها عقب كردند . بهرام على بك جلودار رفت . بعد برگشت . تازيها نگرفته بودند . من و شاهزاده جانم ، آقا حسين آقا ، جمشيد رفتيم براى ناهار . دو نفر بچه ديديم راه را از او ياد گرفتيم رفتيم . از جلوى آقا داداشم يك خرگوش ديگر بلند شد ، تازى واشه عقب كرده بود . كسى عقب تازى نرفته بود . آقا داداشم رسيدند ، محمد آقا رفت عقب تازى . ناهار بردار نيامده بود . قريب دو ساعت معطل شديم . ناهار بردار اثرى از آثارش معلوم نشد . رسول بك رفت تا از اين آسيابان قدرى نان بگيرد . من و آقا داداشم رفتيم دم رودخانه . بعد از يك نيم ساعتى محمد آقا رسيد گفت هرچند گرديدم تازى را پيدا نكردم ، رسول بك رسيد يك قدرى نان و پنير آورد خورديم . بعد از يك ربع كه گذشت طاهر خان غلام آمد گفت ناهار بردار راه شورين مىرفت من برگرداندم . حالا آمد . ناهار را نوكرها خوردند . چايى را آوردند خورديم و همان‌جا من يك زاغچه زدم . سوار شديم . رسول و بهرام على بك جلودار در توى باغها آمدند . خان محمد غلام كه رفته پى ناهار بردار تازى واشه را آورد . يك‌بار رسول گفت آقا كبكها آمده‌اند در دم جوى آب نشسته [ اند 
  ] . شاهزاده جانم آمدند بزنند بلند شدند . بالاتر رفتيم يك خرگوش از توى باغ توله‌داش بلند كرد . تازى خرگوش [ را 
  ] عقب كرد رفت تا به پائين باغ .\r\nدوباره برگشت آمد از جلوى من بگذرد من آمدم تفنگ را در بكنم تازى « قم‌چيل » آمد جلوى خرگوش ، يك تازى جلو و يكى عقب . تفنگ را خالى نكردم . رفت در توى باغ ، تازيها گم كردند . من و طاهر خان غلام آنجا ايستاده بوديم آمد بگذرد ما دو نفر عقب كرديم .\r\nدو تير من خالى كردم ، دو تير آقا داداشم ، يك تير طاهر خان غلام ، دو سه تير غلام‌هاى ديگر . هيچ كدام نخورد . تازى واشه از خيلى دور ديد يورش آورد براى خرگوش . به اندك زمانى به خرگوش رسيد . خرگوش گاهى چپ و گاهى راست مىبرد . آخر به دست تازى واشه گرفتار شد . ماشاء الله امروز تازى واشه محشر كرد . از آنجا رفتيم باز غلامها گفتند هاى خرگوش . ما جلو را پائيديم . يك تازى از عقب رفت بالاى تپه . من هرچند كردم كه سه تازى برگردند ، برنگشت . به قيقاج يك تير انداختم نخورد . بالا خوابيد .\r\nهرچند گردش كرديم پيدا نكرديم . دو سه خرگوش ديگر درآمد . شكار نشد . نيم ساعت به غروب مانده وارد شديم ، و السلام .\r\nيكشنبه 4 شهر صفر - عصر پنج ساعت به غروب مانده سوار اسب گلگون شدم به طرف خورزنه . دو سه روز قبل شاهزاده جانم مىخواستند به مكان كليساى ارامنه بروند ، امروز فرمودند ميرويم . رفتيم . از آنجا تا به آنجا خيلى راه بود . رسيديم به آنجا جماعت ارامنه آمدند و بعد تا دم آن مكان بچه‌ها ايستاده بودند و به زبان خودشان چيزى مىخواندند و گل مىانداختند . رفتيم در آن مكان قدرى ايستاديم . بعد مراجعت كرديم .\r\nيك قدرى باد و باران مىآمد . شاهزاده جانم يك قدرى تاخت كردند . تا دم خورزنه يورتمه مىرفتيم . هرچند گردش كرديم خرگوش درنيامد . در توى سنگها افتاديم . چايى را خورديم .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nفرج الله خان نايب كره‌ها را آورد خدمت حضرت و الا . كرهء فرغان را سوار شدند . از اين يكى بغله آمديم ، يك باريكه راه بود و اين [ ور 
  ] و آن‌ور سنگ بود . شاهزاده جانم از آن راه تشريف بردند ، ديگر راه نبود كه اسب برود . پاى اسب ليز خورد و بر روى سنگها افتاد . دوبار شاهزاده جانم بر زمين افتاد بلند شد . خدا امروز خيلى رحم كرد .\r\nيك قدرى پاى شاهزاده جانم درد گرفت . از آنجا سرازير شديم . خرگوش درنيامد . من ديدم كبوتر زيادى نشسته ، من تند رفتم يك تير انداختم . دوتا افتاد . اسب من از آنها رم كرد . يك پيرمرد آنجا بود به فورى گفتم بيا آنجا آمد . آن دو كبوتر ما را آورد جلوى اسب من . اسب من رم كرد . آخر گفتم بيا اين كارد را بگير سرش را ببر . گفت من بيل مم باشى گسم ( من بلد نيستم ببرم ) . جلوى اسب مرا گرفت . من پياده شدم سرش را بريدم . برداشتم آوردم به آقا حسين رسيدم دادم به او . يك خرگوش درآمد ، من نزدم .\r\nشاهزاده جانم يك خرگوش بسيار خوبى زدند . از آنجا همه‌اش به تاخت آمديم . باران مىآمد . نيم ساعت به غروب مانده وارد شديم ، و السلام .\r\nشب سه‌شنبه 6 شهر صفر - عيد شاه بود . آتش‌بازى زيادى بود . بعد از آتش‌بازى من و آقا داداشم سوار شديم به طرف گردش بازار روانه شديم . تا دم كاروانسراى شريف الملك سواره رفتيم . از آنجا پياده شديم رفتيم در بالاخانهء شريف الملك . آنجا هم آتش‌بازى بود . آتش‌بازى را كردند . بعد از آتش‌بازى پياده رفتيم در بازار ، همه را گردش‌كنان آمديم . بازار چراغ باران بود . بيرون از بازار سوار شديم آمديم شام را خورديم خوابيديم . انشاء الله فردا شب بازى بقال‌بازى درمىآوردند . و السلام .\r\nشب پنجشنبه 7 شهر صفر - نيم ساعت از شب گذشته اسباب‌بازى را آوردند .\r\nكريم خان آمد يك قدرى رقصيد . بعد اسباب‌بازى حاضر شد . اول بازى پهلوان كچل بود . دوم بازى بقال‌بازى . بازى بقال‌بازى خنكى بود . سوم بازى يهودى بود . خيلى بامزه بود برعكس بازى بقال‌بازى . بقدرى خنده كردم كه دل برايم نماند . همه كس خنده كردند . خيلى خوب بازى بود . چهار ساعت از شب گذشته بازى تمام شد . بازى خوبى بود . زياده و السلام .\r\nيكشنبه 11 صفر المظفر - عصر شاهزاده جانم تشريف بردند خانهء شاهزاده نگار خانم ، من و آقا داداشم هم رفتيم عصرانه چايى خورديم . شاهزاده اسماعيل ميرزا هم آنجا بود .\r\nامروز كه روز دوشنبه است صبح شاهزاده جانم و آقا داداشم به خانهء حاجى محمد مهدى ميرزا تشريف بردند . من آنجا مانده فساد ، هومان خان ، آقابك ، نظر ، محمد تقى آنجا هستند . پنج گنجشك فساد زد . سه ساعت به غروب مانده شاهزاده جانم تشريف آوردند . زياده و السلام . قهرمان .\r\nسه‌شنبه 13 شهر صفر - روز بدى است . به جهت سوارى حاضر شديم . شب باران زيادى آمد . تا نصف شب باران آمد . صبح سوار شديم به طرف قرق و ينگجه روانه شديم . در دم حصار يك خرگوش درآمد نصيب تازى واشه گرديد . بالاتر رفتيم در جائى بقدرى پرت بود كه حساب نداشت . خيلى بلند شدند . من پياده شدم يكى را\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nدر روى هوا زدم . پيش از آنجا يك سگ گله از بالاتر يك خرگوش را آورد جلوى حضرت و الا و طاهر خان دو تير انداختند نخورد . يك پرت خوبى در هوا زدم . تا حال من دو سه چيز در هوا زده‌ام . يك ابيا درآمد شكار نشد . يك خرگوش درآمد تازى روس در توى درختها گرفت . خرگوش ديگر درآمد شكار نشد . رفتيم ناهارگاه . در سر استخر يك لاشخور شاهزاده جانم در هوا با گلوله زدند . پرش سوراخ شد و رفت . يك پرت آقا داداشم زدند . ناهار را خورديم . من يك قدر خربوزه خوردم . از آنجا سوار شديم يك خرگوش درآمد رفت در باغات . خرگوش ديگر درآمد تازيها بردند نگرفتند . شاهزاده جانم فرمودند يك خرگوش آنجا خوابيده . يك‌بار شكر الله خان گفت هاى خرگوش رفت عقب او را گرفتم . يك‌بار از زير پاى اسب آقا داداشم بلند شد . آقا داداشم زدند . من و محمد حسن بك عقب او رفتيم . سه پا سه پا مىرفت . دويديم آخر به توى درختها گم شد . محمد حسن بك هرچند گرديد پيدا نكرد . شاهزاده جانم يك خرگوش به همين طريق زدند . اگر تازى قرقوش نبود آن هم درميرفت . خرگوش ديگر آمد ، در ميان چهار تازى تازى واشه گرفت . خوب شكارى شد . شب آمديم منزل . شام شام فرنگى بود . شام را خوردم . صبح گلويم درد گرفت . دو سه روز گلويم درد گرفت . بعد خوب شد . تب كردم . حالا سه روز است كه ترس ( ؟ ) داد . دو روز حضرت و الا سوار شدند يك روز رفتند خورزنه دو خرگوش شكار نمودند . يكى شاهزاده جانم زدند و يكى تازيها گرفتند . يك قراقوش آقا داداشم در روى هوا به يك تير ساچمه زدند . قراقوش به آن بزرگى به يك تير ساچمه خيلى است كه بيفتد . روز ديگر روزى بود كه من آش تمر داشتم .\r\nروز چهارشنبه - شب برف آمده بود خيلى هوا سرد بود . يك خرگوش شاهزاده جانم زدند . آقا داداشم چيزى نزده بود . يك خرگوش هم تازيها گرفتند . اين دو روز كه من سوار نشدم شكار خوبى نشده بود . الحمد الله امروز دو روز است كه حالم خوب شده است . سرم درد نميكند . امروز كه روز شنبه است با امروز دو روز است گل‌قند داده ، فردا هم بايد گل‌قند بخورم . با امروز دوازده روز است كه حال ندارم . انشاء الله امشب نان ميدهند ، و السلام .\r\nيوم سه‌شنبه [ 19 
  ] شهر ربيع الاول - صبح حكيم ابراهيم آمد گفت امروز برو حمام . عصر درس فرنگى را خواندم . بعد رفتم حمام . يك ربع به غروب مانده بيرون آمدم . تا حال دو روز است كه آقا داداشم سوار شدند ، يك روز در دره عباس‌آباد تشريف برده بودند . در ميان كوچه باغ خرگوش به آقا داداشم برمىخورد . تفنگ آقا داداشم خالى بوده است . لاعلاج سر تفنگ را دست ميگيرند و از براى خرگوش مىاندازند .\r\nخرگوش كه مىميرد تفنگ قنداقش مىشكند . كم اين‌جور شكار مىشود . خيلى خوب زده بودند ، و السلام .\r\nچهارشنبه 20 شهر ربيع الاول - شب خيال از صبح سوارى داشتيم . صبح برف كمى آمده بود . صبح سوار نشديم . بعد از ناهار هواى بدى نبود ، به طرف دره عباس‌آباد رفتيم . برف تا دم زانوى اسب بود . زيادترى جاها تا شكم اسب بود . خلاصه رفتيم تا قجرآباد . هرچند گردش كرديم كه شكارى پيدا كنيم ، نه خرگوش نه مرغ ديگر پيدا\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nنشد . سهل است يك گنجشك هم پيدا نشد . از قضا تفنگ مرا امروز سيد محمد نايب ناظر برداشته بود . از قدم او بود ، قدم نامبارك محمود چون به دريا رسد برآرد دود\r\nيك قدرى باد برخاست . شاهزاده جانم چايى بيرون ميل نكردند . هيچ چيز شكار نشد . ميرزا اكبر امروز سوار شده بود ، و السلام .\r\nيوم . . . . ربيع الاول - صبح احوالم خوب بود . بعد از ناهار باز يك قدرى احوالم بهم خورد . حكيم ابراهيم آمد . صبح مسهل شربت مورد داد ، صبح خوردم قدرى بهتر شد . الان كه روز يكشنبه است دارم روزنامه را مينويسم احوالم خوب است .\r\nزياده و السلام .\r\n[ يوم . . . ربيع الاول 
  ] - بعد از ناهار سوار اسب گلگون شدم رفتم در خورزنه .\r\nهرچند در توى باغها گردش كرديم چيزى پيدا نشد . الان ده بيست روز است كه برف مىآيد . در صحرا بسيار برف بود . تا سينهء اسب در برف فرو مىرود . چيزى شكار نشد مراجعت نموديم . انشاء الله بسلامتى آقا داداشم يازدهم ماه نو ميروند به طهران .\r\nبعد از سيزده عيد به سلامتى مراجعت مىفرمايند با خانم جانم انشاء الله . خانم جانم هم مىآيند الان شش هفت دفعه است كه من ناخوش شده‌ام . انشاء الله ديگر نمىشوم . آقا داداشم كه تشريف بردند من در خدمت شاهزاده جانم هستم ، زياده و السلام . قهرمان .\r\nيوم سه‌شنبه 3 شهر ربيع الثانى - صبح احوالم خوب بود . بعد از ناهار يك قدرى احوالم بهم خورد . حكيم آمد گفت اين تب سرماخوردگى است . دوا نداد . شب آبگوشت خوردم . الحمد الله احوال خوب شد . از 13 ماه صفر تا حال من اكثر سه روز خوب بودم چهار روز ناخوش بودم . ناخوشى بد بلائى است . مرا از قدرت و قوت انداخته .\r\nانشاء الله ديگر ناخوش نمىشوم . مختصر بد چيزى است ناخوشى . خدا نصيب هيچ كس نگرداند و السلام .\r\nروز شنبه 7 شهر ربيع الثانى - صبح حضرت و الا آقا داداشم ، شاهزاده ابو تراب ميرزا ، شاهزاده عبد الله ميرزا سوار شدند . من سوار نشدم . تشريف بردند به قجرآباد .\r\nهرچند گردش كرده بودند شكارى به دست نياورده بودند . پنج ساعت به غروب مانده وارد شدند . من آنجا يك قدرى بازى كردم . انشاء الله به سلامتى روز چهارشنبه يازدهم آقا داداشم تشريف مىبرند . زياده و السلام . قهرمان .\r\nيوم چهارشنبه 11 ربيع الثانى - شش ساعت به غروب مانده ، ساعتى است كه سركار آقا داداشم حركت بفرمايند . ناهار را خورديم . شش درست به غروب مانده سوار شديم . شريف الملك ، شاهزاده ابو تراب ميرزا با شاهزاده عبد الله ميرزا ، حاجى عمو ، آقا ميرزا علينقى ، طاهر خان همراه بودند . آنجا تا دم پل پياده رفتم . ميرزا موسى صدر هم بودند . از آنجا تا دم پل نيم فرسنگ زيادتر است . از دم پل سوار شديم . آقا رخت سردارى نظام ماهوت مشكى ، زير سردارى پوست شلوار ماهوت ، قباى تافته ، قطار روى عبا بسته ، كارد دسته مشكى ، پيراهن كرك رويش پيراهن سفيد ، شال‌گردن ، كلاه پوست ، آفتاب‌گردان . اين رخت آقا داداشم بود .\r\nكسانى كه در ركاب مباركشان بودند ميرزا تقى خان ، ناظم الشريعه ، محمد حسن\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nبك با تفنگ دو لولهء ساچمه‌زن ، ابو القاسم بك با تفنگ دو لولهء تازهء ساچمه‌زن - محمد آقا تفنگ . . . روسى ، سيد محمد تفنگ ورندل ، كربلائى عزيز مفرش ، هومان خان ناهار بردارى ، جعفر قلى جلودار ، عبد الحسين جلودار تفنگ گلوله‌زنى ، دو نفر آشپز ، چهار فراش ( رضا - عباس - ميرزا - شعبان ) ، دو مهتر ( كوچك خان - محمد ) ، آبدار محمد ، قهوه‌چى رضا - سه نفر غلام ( يكى زينل - علاء الدين خان - محمد خان نايب ) . ميرزا تقى خان اسب خوش نشان ، ناظم الشريعه اسب عبد الله خان ، محمد حسن بك اسب نارنج ، ابو القاسم بك اسب حسن آقائى ، محمد آقا اسب محمد كريم ميرزائى ، سيد محمد اسب يال ، جعفر قلى اسب حاجى على خانى ، عبد الحسين اسب قزل كمرچال ، سوارى آقا داداشم قزل پهلوان عوجى .\r\nكسانى كه در ركاب مبارك بودند ، با هرچه اسب برده بودند تا دم قاسم‌آباد رفتيم . از آنجا مراجعت نموديم . از آنجا كه از خدمت آقا داداشم مرخص شدم تا آنجا به كسى حرف نزدم ، از بس كه اوقاتم تلخ بود . شريف الملك از دم پل رفت . عبد الله ميرزا با ابو تراب ميرزا در اين نزديكى رفتند . من با يونس ميرزا ، عبد الكريم خان ، آقا ميرزا علينقى آمديم . در نزديك شهر يك صداى تفنگى آمد . وقتى نگاه كردم دو نفر تفنگچى با دو سگ عقب خرگوش مىرفتند . نوكرها كه رفتند همه سرور و پيچيده كه كسى رويشان را نمىديد . يازده اسب بردند ، بيست قاطر . روز يازدهم حركت فرمودند يازده اسب بردند ، و السلام .\r\nجمعه 13 ربيع الثانى - شب به قدر يك وجب برف آمده بود . چاپار امروز تا دو روز ديگر هم نخواهد رسيد . تا الان كه خراب است برف مىآيد . امروز به آقا داداشم بد مىگذرد . از ديشب برف و سرما [ ست 
  ] نمىتوانيم صبح سوار بشويم . تا الان دو ماه است كه ما يك صبح سوار نشديم . دو روز عصر سوار شديم . آن هم مثل سوار نشدن بود . از بعد از محرم پنج روز پشت سر هم آفتاب نشده . اگر شده يك يا دو روز .\r\nانشاء الله امروز آقا داداشم از بوبوك‌آباد نرفتند توى اين برف ، و السلام . قهرمان .\r\nيوم شنبه 14 ربيع الثانى - شب تلگرافى از سركار آقا داداشم رسيده كه امروز كه روز شنبه است وارد قشجه شديم . روز جمعه از بوبوك‌آباد حركت نفرموده بودند .\r\nيك تلگرافى هم ما زديم كه به قم نرويد و برويد طهران . تلگراف كه به ايشان برسد خيلى اوقاتشان تلخ مىشود كه چرا قم نرويم . تلگراف را به زره زدند زره بدهند سوار ببرد به قشجه . انشاء الله هفتهء ديگر براى آقا داداشم كاغذ مىنويسم . چاپار هنوز نرسيده . چاپار آن هفته روز سه‌شنبه رسيد . چاپار اين هفته كى برسد ؟ درست مثال چاروادار مىآيد . قهرمان . 1302\r\n. . . ربيع الثانى - تلگرافى از سركار آقا داداشم رسيد كه روز « 1 » وارد قم شديم . نمىدانم مگر تلگرافى كه كرديم به آقا داداشم نرسيده يا اينكه باز رفته‌اند .\r\nانشاء الله بسلامتى وارد ميشوند . زياده و السلام .\r\n\r\n\r\n","description":"","footnote":"\r\n( 1 ) در اصل سفيد مانده است .\r\n","page_name":" 59 ","page_number":59},
  {"content":"\r\n\r\nيكشنبه 18 شهر ربيع الثانى - صبح چاپار رسيد . نوشته بودند روز چهارشنبه يا روز پنجشنبه سركار آقا داداشم خواهند رسيد . تا حال دو هفته است كه به آقا داداشم كاغذ نوشته‌ايم . انشاء الله روز جمعهء ديگر دستخط از آقا داداشم مىرسد ، و السلام .\r\nيوم پنجشنبه 26 شهر ربيع الثانى - عصر سركار آقا داداشم بسلامتى وارد به طهران گرديدند . جمعه حضور مبارك شرفياب گرديدند ، و السلام .\r\nصبح پنجشنبه 3 شهر جمادى الاولى - درس خواندم . بعد از ناهار سوار اسب گلگون شدم . به طرف مصلى روانه شديم . هوا خيلى خوب نبود . پيش آن روزها بسيار خوب بود . برف خيلى بود ، يعنى در « نسار » نه در آفتاب . در بغلهء آفتاب روى مصلى برف خيلى كم بود . مختصر رفتم سر مصلى . از آنجا برگشتيم . از دم باغهاى دم مصلى آمديم .\r\nبقدرى اسبها سرورى مىكردند كه حساب نداشت ، بخصوص اسب من و ناظر كه از همه اسبها زيادتر مىكردند . چه سوارى ! سوارى كه تا دم مصلى باشد ميخواهم آن سوارى نباشد . هوا آفتاب هست ولى مه هم هست . رويهم رفته بد هوائى نبود . دو ساعت سوارى ما زيادتر طول نكشيد . انشاء الله كم‌كم زياد مىشود . روز اول تا دم مصلى ، روز دوم زيادتر ، روز سوم از روز دوم زيادتر ، باز آخرش خوب مىشود ، و السلام .\r\nجمعه 4 جمادى الاول - كاغذها را نوشتيم چاپار را راه انداختيم . بعد رفتيم با ميرزا اكبر خانهء دايه آقا كه كاغذ او را بنويسد . هرروز روزى يك مرتبه خانهء دايه آقا ميرويم .\r\nروز شنبه 5 جمادى الاولى - هواى بسيار خوبى است . در اين سه ماه كسى اين طور هوا نديده . بعد از ناهار سوار شديم به طرف حصار خودمان رفتيم . در راه چيزى شكار نشد تا رسيديم به حصار . در خانه‌اى افتاديم ، بد خانه‌اى بود . توى سر صاحب‌خانه زديم تا بالاى بام را روفت ، يعنى جارو كرد . بعد طاهر خان آمد گفت يك خانهء خوبى آنجاست . رفتيم . آن يكى خانه بالاى بام خوبى داشت . شش هفت بام داشت ، بامهاى بزرگ . چايى را خورديم . بعد من با فساد رفتم گردش . برف خيلى بود . من فرونمىرفتم .\r\nولى فساد فرومىرفت . پاره‌اى جاها من هم فرومىرفتم . به هزار معركه خودمان را رسانديم به جائى كه منزل نموده بوديم . چايى را خورديم . بعد سوار شديم . چيزى شكار نشد . تازى مانى را ديدم نيست . فساد برگشت . در جاده يك مردى را ديدم . يك زردك زده سر شالش . زردك را عوض خنجر يا كارد زده بود . خيلى خنده‌دار بود . دو ساعت و نيم به غروب مانده وارد شهر همدان شديم . فساد برگشت ديدم تازى را نياورد .\r\nدوباره گفتم برود بياورد . مىخواست برود كه يك‌بار رفتم بيرون . ديدم مانى حاضر است . به يقين در دم مصلى گم شده بود كه خودش آمده بود ، و السلام .\r\nيوم سه‌شنبه 15 شهر جمادى الاولى - هواى خوبى بود . حضرت و الا فرمودند كه بايد سوار شد . شش ساعت به غروب مانده سوار اسب كهر شدم . به طرف خورزنه روانه شديم . خيلى گردش كرديم . چيزى شكار نشد . من يك تير به كاكلى انداختم نخورد . از بس كه سوار نشده‌ايم تفنگ انداختن يادمان رفته است . انشاء الله بهار تلافى خواهم كرد . مختصر رسيديم به خورزنه . در بغله‌هاى آفتابرو هيچ برف نبود .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nپياده شديم . جلودارها نبودند . من و طاهر خان اسبهاى خودمان را گردانديم . بعد از اسب گرداندن رفتيم يك قدرى گردش كرديم . بعد حضرت و الا فرمودند صداى جغد مىآيد .\r\nمن با فساد رفتيم در باغها سر جغد . هرچند گردش كرديم جغد را پيدا نكرديم . گول خورديم . به هواى آنجا كه برف نبود رفتيم در باغها . جائى كه گل بود كه تا سر زانو گل بود . جائى كه برف بود تا سينه برف بود . به هزار فلاكت تا دم يك برج رسيديم .\r\nيك بار تازيها يك خرگوش بيرون آوردند . تازيها عقب كردند . اما چه [ طور 
  ] در توى اين برف و گل خرگوش مىشود گرفت . خرگوش گم شد . هى تا سينه ميرفتيم توى برف . اين پا را در مىآورديم آن پا تا زانو مىرفت فرو . بقدرى زحمت كشيديم كه حساب نداشت .\r\nاز عرق خيس شده بوديم . به زبان نمىآيد كه چقدر زحمت كشيديم . در كار حرف زدن بوديم . من به فساد مىگفتم كه كى اين سربالائى را و اين توى باغ رفتن را مىكشد .\r\nفساد مىگفت من مجال حرف زدن ندارم . در كار حرف زدن بوديم كه يك خرگوش از زير پاى فساد بيرون آمد . تفنگ دست فساد بود . فساد دو تير خالى كرد هيچكدام از آن تيرها درنرفتند . تازيها ، دور بودند . تا خودشان را رسانيدند به ما خرگوش دررفت .\r\nخيلى عجيب بود كه دو تير تفنگ درنرود . آن زحمت ، آن خرگوش نزدن خيلى بد بود .\r\nحالا اگر خرگوش مىزديم باز زحمت هدر نمىرفت . از بس كه تازيها را صدا كرديم خسته شديم . يك دقيقه نشستيم . بعد دوباره راه افتاديم . آن نزدن خرگوش ، آن زحمت توى برف رفتن ، آن صدا كردن تازيها خيلى بد گذشت . به هزار فلاكت رسيديم به حضرت و الا . حضرت و الا فرمودند كه من تماشا مىكردم . توى چكمه آب رفته . رفتم آنجا دادم طرلان خان آب چكمه را درآورد . از آنجا سوار شديم به راه افتاديم . دو كلاغ نشسته بودند يك تير فساد انداخت يكى را زد . بعد رفت بردارد عرقگير اسب افتاد .\r\nپياده شد درست كرد ، تماشا داشت . يك جا تفنگ افتاده ، يك‌جا كلاغ افتاده ، يك [ جا 
  ] عرق‌گير اسب افتاده . تماشا داشت . من يك كاكلى زدم . در دم مصلى كلاغهاى زيادى نشسته بودند من يك تير انداختم نخورد . دو به غروب مانده وارد شديم . بد سوارى نبود . جاى آقا داداشم خالى بود .\r\nيوم چهارشنبه 23 جمادى الاولى - صبح هواى خوبى بود . ديروز قريب چهار انگشت برف باريد . بعد از ناهار سوار اسب كهر شدم به طرف درهء قرق روانه شديم .\r\nيك نفر شكارچى پياده آقا حسن پيدا نموده اسم او مهدى شكارچى است . خيلى گرديديم چيزى شكار نشد . من با فساد ، طرلان خان بالا بوديم . حضرت و الا با طاهر خان پائين بودند . يك‌بار فساد به من گفت آقا كبك . نگاه كردم ديدم دو كبك چيل است . به حضرت و الا خبر دادم . كبكها آمدند جلوى حضرت و الا افتادند . حضرت و الا پياده شدند . برف زياد بود . نخواستند زياد بروند جلو . كبكها از دور بلند شدند . يك تير شاهزاده جانم انداختند نخورد . رفت جلوى آن شكارچى . او در هوا زد . بعد من با فساد و آن شكارچى هرچند گردش نموديم چيزى شكار نشد . چايى را در بغلهء آفتاب‌رو انداخته بودند . چايى را خورديم . بعد از چايى حضرت و الا فرمودند كه اين زوبين خوب صدائى دارد . من بنا كردم به كش‌كش كردن . يك‌بار تازى روس بنا كرد به گرديدن . يك‌بار يك خرگوش\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nدرآورد و در سربالائى عقب كرد . من بنا كردم به داد و بيداد كردن . تازى زوبين و جيران و مانى هم رفتند . واشه هم خرگوش را جلوپر كرد . خرگوش چپ زد . آخر به دست تازى روس گرفتار شد . خيلى هنر كرد . در سر بالائى خرگوش را نگذارد تا بالاى تپه برود و در همان‌جا گرفت . ماشاء الله تازى روس خوب تازى است . وقتى كه رفتيم بالاى سر جاى خرگوش ديديم خرگوش حايض شده بود . به قدر پنج مثقال خون از او آمده بود . خرگوش عيب‌دارى بود . ديگر چيزى شكار نشد . تا دم باغ آقاى آقا حسين رسيديم . يك‌بار خرگوش ديگر درآمد . فساد يك تير انداخت نخورد . من و فساد و طرلان خان عقبش رفتيم . خرگوش گم شد . تازيها را يكىيكى پيدا نموديم ، تا رسيديم به حضرت و الا ، دو ساعت به غروب مانده وارد شديم . ميرزا قراپت آمده بود . درس را خواندم ، زياده و السلام ، پيچىئيل .\r\nيوم دوشنبه 28 جمادى الاولى - ديروز تلگرافى از صدر اعظم رسيد كه بيائيد .\r\nما همه تهيهء رفتن را داشتيم كه يك‌بار تلگراف ديگر رسيد كه معجلا به چاپارى بيائيد .\r\nمن هم رفتم كه عصر تلگرافى رسيد كه قهرمان ميرزا در همدان بماند . من رفتنى نشدم . صبح حضرت و الا با على مردان خان ، طاهر خان ، آقا جمشيد ، على بك جلودار با يك آبدار آمد و يك قهوه‌چى [ رفتند 
  ] . تا دم يخچال رفتيم ، بعد مراجعت كرديم . آدم خيلى بود . شاهزاده محمد مهدى ميرزا ، شيخ حسن ميرزا ، شريف الملك ، خيلى آدم بودند . من آمدم . يك روز سوار شدم رفتم مصلى يك سار زدم . ديگر چيزى شكار نشد .\r\n\r\nنوروز 1302\r\nيوم جمعه 3 جمادى الثانى - سه ساعت و نيم به غروب مانده تحويل شد . صبح خيلى آدم پيشم آمد . خيلى دوزانو نشستم خسته شدم . عصر حكيم‌باشى آمد . بقدرى حرف زد كه چه بنويسم . من مىرفتم توى اطاق ، او مىآمد توى اطاق . مىآمدم توى حياط مىآمد . مختصر تا غروب حرف زد .\r\nروز شنبه - باز صبح آمدم آمد . شيخ جعفر هم آمد . كسان ديگر هم آمدند . هنوز خبرى از حضرت و الا نرسيده كه وارد شده‌اند يا نه ، انشاء الله ميرسند .\r\nروزها صبح شيخ حسن ميرزا با شريف الملك مىآيند ناهار را آنجا مىخورند .\r\nشريف الملك گفت ميرزا حبيب الله تلگراف كرد كه حضرت و الا جمعه وارد شدند .\r\nروز جمعه - از حضرت و الا يك دستخط رسيد . خيلى خوشحال شدم . انشاء الله بعد از سيزده مىرويم .\r\nيوم سيزده عيد - هوا خيلى خوب نبود . باز سوار شدم . به طرف فقيره رفتيم .\r\nاز دم سنگ شير كم‌كم باران آمد . رسيديم به عمارت فقيره . رفتم توى عمارت . خيلى باران آمد . يك خرگوش از زير پاى اسب درآمد . تازى روس مهلت نداد . بيست قدم نرفته گرفت . آقا بك يك قدرى آواز خواند . ناهار را خورديم . گفتم هرچه زودتر برويم بهتر است . سوار شديم از آنجا تا شهر باران خورديم . من هيچ چيزى نزدم . سه ساعت به غروب مانده وارد شديم . انشاء الله پس فردا مىرويم .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nروز سه‌شنبه 14 - رفتم بالاى بام ديدم مصلى پر از آدم است . امروز خيلى آدم رفته مصلى . هواى امروز بعض ديروز است ، اما باز بد است . باران كمى مىآيد .\r\n\r\nحركت به طهران\r\nيوم شنبه 18 جمادى الثانى - صبح سوار اسب . . . شدم . سه از دسته گذشته سوار شديم . شيخ حسن ميرزا ، شريف الملك ، ميرزا موسى صدر ، آقاى طلاجور ، چند نفر ديگر بودند . هوا بد نبود . بيرون از شهر كه آمديم هوا ابر شد . شيخ حسن ميرزا با آنها را مرخص نمودم . هوا بنا كرد به برف آمدن . كم‌كم زياد شد . چنان شد كه اسب كم مىتوانست برود . ميزد به ميان چشم . كولاك ناقلائى كرد . خيلى بد بود . يك قدرى كه رفتم به قدر نيم فرسنگ آرام شد . هوا خوب شد . در دم ايلان‌داشى باز بنا كرد به باريدن . كم‌كم زياد شد . اين دفعه بدتر از آن دفعه باريد . آن پيش اين هيچ بود .\r\nپرزور شد . همه آدمها روشان به قدر سه انگشت برف نشسته بود . ميرزا علينقى رخت چرمى را پوشيده بود . قريب يك ساعت بوران كرد . به قريب چهار انگشت برف در زمين نشسته بود . تا دم كوريجان بوران كرد . نيم ميدان به كوريجان مانده برف ايستاد .\r\nتا رسيديم به كوريجان هريكى خودمان را يك جور ساخته بوديم . هركس ما را مىديد مىترسيد . هم سر كلاهها برف بود و سر آفتاب‌گردان تا سر رختها . مختصر به يك فلاكتى آمديم . جا را در خانهء حمزه خان درست كرده بودند . دايهء آقا خيلى به ما دور بود . امروز خيلى بد گذشت . الحمد الله حالا خوب است . الان زير كرسى نشسته‌ام و اين را مىنويسم . انشاء الله فردا هوا خوب مىشود . مثال امروز نمىشود . فرستادم احوال دايه آقا را پرسيدند . فردا مىرويم به بوبوك‌آباد كه از دست اين همدان خلاص مىشويم . نه شب عيدمان را فهميديم نه روزهاى ديگر . دو روز به آمدن من يك شبانه و يكروز برف آمد . اگر زمستان بود يك ذرع در زمين برف نشسته بود . حالا قريب يك چارك چيزى زيادتر نشسته بود . دوباره زمستان آمده .\r\nروز يكشنبه - سوار اسب گلگون شدم ميرزا زمان با برادرهايش بودند . من دو سه تير به كبوتر انداختم نخورد . وكيل آمد گفت آقا قل‌قوىروق . من رفتم پياده شدم ، يك تير انداختم ، يكى را زدم . تا بلند شدند يك تير على خان انداخت . مال آن نخورد .\r\nباز به راه افتاديم . ميرزا زمان را مرخص نمودم . باز يك تير براى كبوترها انداختم نخورد . امروز هواى خوبى است . از كوريجان تا بوبوك‌آباد دو فرسنگ است . وقت ناهار وارد بوبوك‌آباد شديم . در يك خانه‌اى نظر جا درست كرده بود ، بدجائى نبود .\r\nانشاء الله فردا به قشجه مىرويم . عصر خواستم بروم گردش آقا ميرزا علينقى گفت آنجا نرويد . رفتم خانهء دايه آقا . يك مرغ به او باختم . زنها عجب ماهر هستند . به . . . امروز خيلى خوش گذشت . تا فردا چه شود . همه تازيها به سلامتى وارد شدند . حالا هيچ كدام كه كور نشده‌اند ، انشاء الله نمىشوند . پدرسگ طوله « انترسه » . . . ميكرد . الان در اطاق بازى مىكند . خوب طوله‌اى است . فساد خيلى طوله‌ها را متوجه مىشود . همه\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nنوكرها خوب خدمت ميكنند . انشاء الله فردا صبح خيلى زود سوار مىشويم ، و السلام . قهرمان .\r\nيوم دوشنبه - سوار اسب گلگون شدم به طرف قشجه روانه شديم . صبح كه از خواب بيدار شدم ديدم هيچ تازى نيست . فساد با على خان را در ده فرستادم . بعد از نيم ساعت ديگر ديدم داشى ، ميشلن ، جيران ، كيدى آمدند . روس ، زوبين ، مانى نيست .\r\nسوار شديم . بعد از يك ساعت ديگر على خان آمد گفت تازيها نبودند . فساد هم آمد .\r\nدوباره على خان را روانه كردم . فساد را از جلو فرستادم كه ببيند همراه بارها رفته‌اند يا نه ؟ يك ساعت على خان نيامد . بعد آمد گفت از پا افتادم . تازى نبود . من اوقاتم خيلى تلخ بود . دو سه تير انداختم . چيزى نزدم . بقدرى اوقاتم تلخ بود كه چه بنويسم . به هرطور بود رسيديم به قشجه . فساد آمده بود جلو . گفت مژده بدهيد كه تازيها با بار آمده‌اند به قشجه . يك قران به آقا سيد حسين نذر كرده بودم سه هزار به فساد و على خان دادم . امروز هيچ راه را نفهميدم از بس كه اوقاتم تلخ بود . بعد از ناهار يك قدرى خوابيدم . بعد از خواب [ ناتمام مانده است 
  ]\r\n[ از دوشنبه 20 جمادى الثانى 1302 هجرى الى دوشنبه 25 رمضان 1303 يادداشت نوشته نشده شانزده ماه و پنج روز تمام . 
  ]\r\n\r\n1303 سفرنامهء الموت\r\n\r\nروزنامهء الموت است\r\nروز دوشنبه 25 شهر رمضان المبارك سنهء 1303 هجرى - صبح نيم ساعت از آفتاب گذشته سوار اسب شيدا شدم . حضرت و الا كالسكه نشستند . كسى بدرقه نيامد .\r\nتا دم امامزاده حسن حضرت و الا در كالسكه نشسته بودند . از آنجا سوار اسب ماهرخ شدند . سركار آقا داداشم را از براى كارهاى ديوانخانه گذاشتيم . تولوى خان غصه مىخورد كه چرا من نيامدم . صبح بود هوا بد نبود . صورت كسانى كه در ركاب مبارك هستند :\r\nناظر ، آقا جمشيد ، ابو القاسم ، عليمردان ، محمد تقى ، على خان ، نظر با دوازده نفر فراش و سه جلودار ، جعفر قلى ، محمد ، علىبك ، محمد حسن بك فراش‌باشى ، آبدار ، ناهار بردار ، قهوه‌چى .\r\nتازى روس ، بزك و قره‌قوش و روس كوچك را هم در دم دروازه آورده بودند .\r\nاما آن دروازه كه ما رفتيم نياورده بودند . محمد جلودار را فرستاديم كه تازيها را بياورد . بعد از يك ساعت آمد . همه باتفاق مىرفتيم . روزه‌ها را صبح خورده بوديم مگر ناظر . همه دماغمان چاق بود مگر ناظر كه روزه‌اش را نخورده بود . عليمردان و محمد حسن بك عقب مانده بودند . عليمردان رفته بود كه براى تفنگ من گلوله بخرد . بعد از يك ساعت آنها هم رسيدند . در سه فرسخى شهر دهى بود اسمش شاه‌آباد بود ، در آنجا ناهار خورديم . من رفتم در ميان درختها يك بچه سار نشسته بود تير خالى كردم نخورد .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nيكى ديگر براى سار ديگر انداختم از بالا سرازير شد . سرش را بريدم . اين شكار اول الموت است . انشاء الله چيزهاى خوب خواهيم زد . تفنگ را پر كردم براى سار ديگر انداختم آن را هم زدم . بعد آمدم ناهار خوردم . گرمك از شهر آورده بودند خورديم .\r\nدر بين راه دو فرنگى منحوس در ميان « ترام تامس » بودند مىرفتند قزوين . امروز از دست روزه خلاص شدم . امروز دو روز است كه من نخوابيدم . از من خيلى غريب است .\r\nاز اسبها كه همراه هستند : ماهرخ ، قزل طاهر خانى ، شيدا ، تيهو ، گلگون و كره‌هاى تازه را آورده‌اند .\r\nناهار را خورديم . بعد از ناهار سوار شديم رو به راه آورديم . كم‌كم باد ساكت شد . هوا گرم شد . آبدار عقب مانده بود . من و ابو القاسم ، محمد تقى ، محمد عقب يك قدرى بوديم . من خوابم مىآمد پياده شده نهرى كه از رودخانهء كرج مىآمد يك قدرى آب به صورتم زدم باز سوار شديم . بسيار راه خوبى است راه قزوين . همه را صاف كرده‌اند . هر فرسنگى يك قراولخانه دارد . يك مهمانخانه نزديك شاه‌آباد بود . ديگر مهمانخانه نديديم . كم‌كم خيلى گرم شد . من و ابو القاسم گاهى جلو بوديم گاهى عقب .\r\nمحمد تقى با آبدار و ناهاربردار عقب مانده بودند . من خيلى خوابم مىآمد . بعد از ناهار خيلى بد هوائى شده بود ، خيلى گرم . خيلى راه آمديم تا نزديك پل رودخانهء كرج .\r\nاز پل رد نشديم بقدرى اسپرس كاشته بودند كه همه زمين قرمز شده بود . از توى اسپرسها رد شديم تا دم رودخانه . ماشاء الله خيلى آب بود . اما شقه شقه آب مىرفت .\r\nاگر شقه شقه آب نمىرفت اسب كه سهل بود شتر نمىتوانست برود . نصر الله خان ناظر جلو مىرفت كه راه پيدا كند . از ميان رودخانه ميرفتيم . اسبها آب ميخوردند . بسيار آب خوبى بود . هيچ همچنين آب نمىشد . از رودخانه كه رد شديم نزديك آبى رسيديم كه بسيار بود ، يعنى بيست سنگ سى سنگ آب بود . ما خيال مىكرديم كه كم است .\r\nحضرت و الا فرمودند كه ابو القاسم برو ببين كه چطور است . ابو القاسم تا رفت تا سينهء اسب اول در آب فرورفت ، بعد كم‌كم تا كندهء پاى ابو القاسم آب گرفت . اسب تيهو نزديك بود كه بغلطد كه ابو القاسم ركاب زد كه از آب بيرون آمد . ما از راه ديگر رفتيم .\r\nرسيديم به كرج . خيلى خوب جائى است . پنج به غروب مانده وارد منزل شديم . امروز هفت فرسنگ يا شش فرسنگ راه بود . بعد از ناهار گرم شده بود . آفتاب همه روىمان را سوزانده بود . رسيديم ، من يك قدرى خواب كردم . يك به غروب مانده بيدار شدم .\r\nنماز كردم . رفتيم گردش در باغها . يك قدرى گردش كرديم و يك قدرى توت و گوجه و زردآلو خورديم . الان در طالار نشسته‌ام اين را مىنويسم . ابو القاسم نشسته است كتاب اسكندرنامه ميخواند . ياد از ديشب ميكنيم . انشاء الله فردا زودتر از اين راه خواهيم افتاد . الان در توى طالار نشسته‌ام . هوا سرد است . اين ده را فتحعلى شاه مرحوم ساخته بود به پسرش سليمان ميرزا التفات فرموده بود . از آن جهت اسم اين ده را « سليمانيه » گذاشته بودند . حالا اسمش را كرج ميگويند ، سليمانيه هم ميگويند . امشب از دست صداى قورباغه خواب براى همه حرام شد . تا صبح صدا ميكردند . بقدرى پشه در اين كرج است كه اگر باد نيايد هيچ كس را زنده نخواهد گذاشت .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nروز سه‌شنبه 26 رمضان - صبح بقدرى سرد بود كه چه بنويسم . باد مىآمد خيلى سرد بود . من را بيدار كردند . دست نماز گرفتم نماز كردم . رختهايم را پوشيدم .\r\nآفتاب نزديك زدن بود كه سوار شديم . از كرج كه گذشتيم آفتاب زد . خيلى سرد بود .\r\nكم‌كم يك فرسنگ كه آمديم به مهمانخانهء حصارك رسيديم . از آنجا رد شديم . در توى حاصل من گردش ميكردم . ديدم صداى بلدرچين مىآيد . عقب صدا رفتم هى گرديدم يك‌بار بلند شد رفت جاى ديگر افتاد . عقب اين بلدرچين مىرفتم از حضرت و الا دور افتادم . من بودم [ و 
  ] محمد جلودار . بلدرچينها را گم كرديم . عقب حضرت و الا رفتيم .\r\nما نبوديم يك خرگوش از زير پاى اسب حضرت و الا در رفت و دست و پاى حضرت و الا را گرفت . نشد تير بيندازند . يك قدرى كه رفتيم دو باقرىقرا بلند شد . باز نشست .\r\nمن رفتم يك تير در زمين و يك تير در هوا [ زدم 
  ] هيچ‌كدام نخورد . يك قدرى كه رفتم باز هم باقرىقرا بلند شد نشست . ناظر رفت بلند شدند . سر سوارى يك تير خالى كرد نخورد . باز راه آمديم . من ، آقا حسين ، محمد عقب مانده بوديم . باز باقرىقرا نشسته بود . من پياده شدم باز دو تير انداختم نخورد . يكى ديگر نشسته بود ، محمد ديده بود هر كارى كرد كه من ببينم نديدم . بلند شد رفت . ديگر چيزى ديده نشد تا رسيديم به كردان . آنجا يك ده كوچك بود . امامزاده‌اى داشت اسمش شاهزاده حسين پسر امام زين العابدين و يك خواهر آن . رفتيم زيارت كرديم . يك كاشى بسيار خوبى داشت .\r\nتاريخ آن امامزاده به آن بود . هفتصد و ده سال بود . ديگر نمىدانم راست هست يا دروغ .\r\nسنگهاى قديم بود . به قدر صد درخت توت در آن ده بود ، همه بىدانه . توت هرات كم داشت . رفتند توت آوردند . توت بسيار خوبى بود كه چه بنويسم . از توت شميران بهتر بود . توت خورديم . من رفتم براى حضرت و الا يك قدرى توت بسيار خوب آوردم به چه درشتى . سر ناهار ميل فرمودند . ناهار را خورديم . تا اينجا سه فرسنگ بود . كمى هوا گرم بود . اما از ديروز خيلى بهتر بود . درخت توتهاى كهنى داشت . ديگر چيزى ديده نشد . فردا ميگويند كبك هست . آمديم تا رسيديم به ده پشند كه منزل‌گاهمان بود .\r\nاينجا هم بسيار خوب جائى است . اين باغ كه چادر زدند مال يك آخوندى است . اينجا هم بدجائى نيست . چشم‌انداز خوبى دارد . شش ساعت و نيم به غروب مانده رسيديم .\r\nمن در چادر خوابيدم . به نظر گفتم كه دو ساعت به غروب مانده مرا بيدار كن . خواب كه رفتم بعد بيدار شدم . باز آمدم بخوابم مگس نگذاشت . چادر من زير درخت توت است . چادر حضرت و الا جلويش يك جوى آب خوبى ميرود . جوى بزرگى است . بعد از خواب رفتم با نظر گردش . از توى رودخانه رفتم چيزى پيدا نشد . درختهاى كهنى آب انداخته است . خيلى درختهاى بزرگى را از ريشه كنده است . بعد برگشتيم به چادر .\r\nخيلى راه آمديم . ليكن چيزى پيدا نشد كه بزنم . اينجا خوب جائى است . الان دو از شب رفته است كه در ميان چادر نشسته‌ام اين را نوشتم . هوا سرد است . پالتو تنم كردم .\r\nسر و صورت از دست آفتاب براى هيچ كس باقى نمانده و مال من كه معركه است .\r\nدماغ من كه گنده بود حالا از دست جوش گنده‌تر شده است .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n\r\nورود به طالقان و الموت\r\nصبح چهارشنبه 27 رمضان - سوار اسب شيدا شدم . به طرف كوله « 1 » روانه شديم .\r\nامروز ميگويند راه بدى دارد . همه كوه است . نايب الحكومهء پشند قريب نيم ميدان آمد .\r\nبعد حضرت و الا مرخص فرمودند . همه راه كوه بود . اسب خوب نمىتوانست درست بيايد . بسيار كوه سختى بود . قريب دو سه جا پياده شديم تا رسيديم به بنه . از بنه رد شديم . دم يك گردنه رسيديم . اسم اين گردنه را پرسيديم هريكى چيزى گفتند .\r\nمعلوم نشد ، مجهول ماند . خيلى سيب از اين دهات مىآوردند . قدرى كه رفتيم قريب يك فرسنگ دو زاغچه نشسته بودند روى كوه . من از اسب پياده شدم . اسب را دست ابو القاسم دادم . به تير اول زدم . يك قدرى پائين دره نشستم . اسب من هى ميخواست آب بخورد آب دادم . بعد سوار شديم يك راه پائين بود يك راه بالا . ما راه بالا را گرفتيم نگو راه بالا سخت‌تر بود . راه پائين به پشندك ميرفت . راه بالا نمىآمد . خيلى كه رفتيم سر يك گردنه رسيديم كه شش هفت ده نمايان بود كه زراعت نمايان بود . اسم اين گردنه معلوم نشد . ما آن جائى كه از پائين كوه تا بالا همه زراعت بود چپه دره گفتند . آمديم به ميناوند . دو زاغچه نشسته بودند . من يك تير روى زمين و يك تير روى هوا انداختم نخورد . بلدرچين زيادى صدا مىكرد . هرچه گرديديم پيدا نشد . ناهار را خورديم . يك بره رعيتهاى ميناوند آوردند . برهء خوبى بود . از آنجا سوار شديم .\r\nده خوب آبادى بود . يك قدرى كه آمديم جاهاى بدى بود . خيلى جا پياده شديم . بعد به ده شهرك رسيديم . ده خوبى بود . رعيتها جلو آمده بودند . خيلى زراعت داشت . معلوم شد كه بنه از راه دره آمده بودند . آنجا بنه را ديديم . تازيها عقب مانده بودند . محمد عقب ماند از عقب آورد و رسيديم به رودخانهء شاهرود . خيلى آب بود . اسبها را آب داديم . من آمدم بروم سرم گيج خورد نرفتم . يك پل بىمعنى داشت . دو سه تا تخته بود با دو سه تير . من جرئت نكردم بروم . پياده شدم از روى پل گذشتم . تازى روس و بزك را « مرس » كرده بودند . باقى ديگر از عقب مىآمدند . روس كوچك خسته شده بود . رسيديم به كوله كه منزلگاه بود . دو كوله هست : يكى كولهء بالا يكى پائين . ما كولهء پائين افتاده بوديم . چادرها را زدند . يك رودخانهء حسن جون كه اسم دره است از جلو چادر مىرفت . اسم دره حسن جون است . اسم رودخانه را هم ميگويند . هفت به غروب مانده وارد كوله شديم . تا چادرها را زدند يك ساعت شد . ساعت شش رفتيم خوابيديم .\r\nدو و نيم به غروب مانده نظر آمد مرا بيدار كرد . براى حضرت و الا گيلاس آورده بودند .\r\nيك كاسه براى من آوردند . بيدار شدم خوردم . بسيار گيلاس خوب و تعريفى بود .\r\nخيلى درشت بود . بعد با نظر رفتيم گردش . رسيديم به دو سه درخت گيلاس . درختهاى گيلاسى بود كه به قدر درخت گردو بود . يك زنى نشسته بود . نظر رفت كه اين گيلاس را ما بخوريم حلال است . گفت خير ! پول بدهيد ، آن وقت حلال است و الا خير حرام است . از آنجا گذشتيم . بالاتر رفتيم ، به دو سه دختر و يك پسر رسيديم [ كه 
  ] توت\r\n\r\n\r\n","description":"","footnote":"\r\n( 1 ) - امروزه كولج ضبط مىشود .\r\n","page_name":" 67 ","page_number":67},
  {"content":"\r\n\r\nمىچيدند براى افطار . رفتيم بالاتر يك‌بار دو خرگوش بلند شد . من گفتم نظر بنشين .\r\nخرگوشها رفتند . در اين وقت دو قمرى آمد بالاى درخت نشست . من گفتم كه خرگوش بهتر از قمرى است . هرچه گردش كرديم نه خرگوش پيدا شد نه قمرى . هرچه گردش كرديم هيچ كدام را پيدا نكرديم . آمده به حضرت و الا عرض كرديم . يك به غروب مانده با حضرت و الا و محمد تقى و ابو القاسم باز هرچه گردش كرديم پيدا نكرديم .\r\nبرگشتيم آمديم توى چادر . الان بعد از شام است . ناظر نشسته حرف مىزند . ابو القاسم با ناظر گفتگو مىكند . محمد تقى جا مىاندازد . امشب خيلى سرد است . خيلى خوب هوائى است . جا به اين خوبى هيچ كس ندارد . يك رودخانه جلوى چادر . اين هوا خيلى خوب است . به تعريف برنمىآيد . هنوز زردآلو ، آلبالو ، سيب اينجا نرسيده است . تازه غوره از گل درنيامده است . خيار تازه درآمده ، گل هنوز نكرده .\r\nامروز نايب طالقان گل سرخ آورد . خيلى غريب است . طهران چند وقت است تمام شده است . زياده و السلام . سنهء 1303 .\r\nيوم پنجشنبه 28 رمضان المبارك - صبح نيم ساعت از آفتاب گذشته سوار شديم . نايب طالقان همراه بود . يك اسب كرنگ شرورى سوار بود . يك گردنهء بسيار بدى بود . خيلى به سختى گذشتيم . هوا مه بود . من جلو بودم . يك فرسنگ كه رفتيم رعيتهاى دنبليد جلو آمده بودند . يك قدرى كه رفتيم رسيديم به ده . ده بسيار خوبى بود . خانه‌هاى خوب سفيدكارى بزرگ [ داشت 
  ] . آنجا هم خيلى گردنهء بدى بود . اسمش جيرمال‌خانى بود . بقدرى سخت بود كه چه بنويسم . با وجودى كه رعيت رفته بود راه را درست كرده بود به اين سختى بود . من تا حال گردنهء به اين سختى نديده بودم . از آنجا كه گذشتيم گردنهء مال‌خانى بود . آنجا از اينجا سخت‌تر ، يكى از يكى بدتر . اين گردنه از همه بزرگ‌تر بود . دو سه جا پياده شده . يك كبك از روى سنگ بلند شد رفت . در توى جاده كبك پيدا نشد . يك دفعه پياده شدم پايم سر خورد خوردم زمين . همه كوه بود . يك جائى رسيديم كه آدم زوركى مىرفت تا برسد به اسب . مثل پله‌كان بود . در اينجا بسيار از اين‌جور علف‌ها بود : الهو ، كنگر ، علف گرز ، علف كما ، ريواس ، بقدرى از اين جور علف بود كه حساب نداشت ، بخصوص كنگر . رعيتها از آنها مىچيدند .\r\nبسيار رعيت بود . خيلى كه رفتم از اين راه به دو سه چادر ايليات نمايان بود با گوسفند فراوان . وقتى كه رسيديم اينها از ده دنبليد بودند . دوغ خواستيم . گفتند ماست داريم .\r\nدوغ نداريم ، ماست آورد خورديم . از آنجا گذشتيم . به يك چشمه رسيديم . اسم خوبى داشت . نگار چشمه اسمش بود . در آنجا پياده شديم . آفتاب‌گردان را زدند . در چشمه نشستيم . بقدرى آبش خنك بود كه چه بنويسم . پائين‌تر يك چشمهء ديگر بود . حضرت و الا فرمودند كه هركه پنج دقيقه دستش را در اين آب گذاشت ؟ من و ابو القاسم با عليمردان بوديم ، دو دقيقه نتوانستيم بگذاريم . بعد بالا رفتيم . ناظر آمد نتوانست بگذارد . آقا جمشيد گذاشت . خيلى غريب بود . ناهار را خورديم . بعد از ناهار آخوند ملا ميرزا محمد با كدخدايان با ميرزا حسين و جهانگير آمدند . بعد سوار شديم رفتيم .\r\nخيلى كه رفتيم به سر گردنهء مال‌خانى رسيديم . از آنجا حد خاك الموت است با طالقان .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nپائين دره بود . اسمش كركوب بود . آب خوبى داشت . يك دقيقه ايستاديم پائين اين دره كه جوى آنجا هم برف داشت و آب فراوانى داشت . از آنجا گذشتيم باز دره‌اى بود اسمش درهء دوآب بود . آنجا ايل افتاده بودند . برف خيلى بود . بسيار هواى خوبى داشت .\r\nاز دره‌ها كه گذشتيم به يك سرپائينى رسيديم كه از آن بالا آوه نمايان بود . سرپائينى بدى بود . گرم هم شده بود . خيلى آمديم ديديم فرج الله خان با دو آخوند آنجا ايستاده بودند . رفتيم پياده شديم . يك نمد در زير درخت انداخته بودند [ و 
  ] يك مجموعهء خيار [ بود 
  ] . پنج و نيم به غروب مانده وارد آوه شديم . آوه همه‌اش سه خانوار است . ده نيست مزرعه است . هنوز هيچ بنه نيامده بود . سر و صورت را صفا داديم . دو سه خيار خورديم . بعد از يك ساعت بنهء سيس‌خانه آمد . جاى چادر آنجاست بالاتر است . بعد بنهء صندوقخانه رسيد . هنوز فراشخانه نرسيده بود . يك آفتاب‌گردان آنجا زده بودند .\r\nرفتيم آنجا در آفتاب‌گردان نشستيم . بعد از يك ساعت چادر رسيد . تا آنها چادر زدند .\r\nمن و نظر رفتيم گردش . يك قدرى پائين‌تر نزديك سنگها يك بار از دور يك زر به كبك بلند شد . رفتند بغله . ديگر فره كبك بزرگ شده بود . مختصر دو زربه كبك همه از دور بلند شد . خيلى هم رفتيم نزديم . مگر يك تير در هوا انداختيم . جاى آقا داداشم خالى بود . در جاى اول كه هنوز بارها نرسيده بودند يك زاغچه در سر درخت لانه كرده بود .\r\nقهوه‌چى را گفتم رفت دوتا را بيرون آورد . بزرگ شده بودند . زاغچه‌ها از اين ور به آن ور مىرفتند . هى قارقار ميكردند . سه‌تاى ديگر را آنجا گذاشتيم . امروز جاى چادر خيلى خوب است . بالاى تپه‌ايست . دورتادور چادر جوى آب است . يك حوض دراز هم فرج الله خان داد درست كردند . فرمايشات خانم را به فرج الله خان گفتم . همه را عذر آورد . بعد غروب يك مجموعه آلبالو آوردند با توت بسيار . امروز ابو القاسم نزديك بود زمين بخورد . محمد تقى زمين نخورد ، و السلام . شب هواى بسيار خوبى داشت .\r\nروز جمعه 29 رمضان - خيلى صبح دير از خواب برخاستم . يك ساعت يا دو ساعت ناهار مانده بيدار شدم . چونكه ديروز نخوابيدم ، از آن جهت بود . يك قدرى در دور چادر گردش كردم . ناهار آوردند . ديروز آلبالو آورده بودند امروز خورش درست كرده بودند ، خورديم با كباب بسيار . بعد از ناهار حضرت و الا فرمودند صورتت را صابون نمال بلكه بهتر بشود . صورت من ديدنى است . دماغم همه پوست انداخته . يك جا پوست انداخته ، يك‌جا نينداخته . پيشانى يك تخته پوست دارد تا توى ابروهايم .\r\nصورت مختصر ديدنى است . هركه نبيند باور نميكند . يعنى نه صورت من تنها صورت همه ، بخصوص صورت على خان كه معركه است . من نخوابيدم . صورتم را صابون نزدم .\r\nاز آن روز تا حال همه را موم و روغن مىمالم . امروز صابون زدم . بعد آمدم خشك كنم همه دستمال پوست شد . همه پيشانى پوست داد ، صاف شد . صورتم پاك شد . اما دماغم كمى پوست داد باز خيلى باقى است . همه تركيد . دست به دماغم نميتوانم بزنم . آئينه كه نگاه ميكنم بدم مىآيد . پيراهن عوض كردم . بعد يك لاشخور كه اسمش سار ( ؟ ) است آمد از جلوى چادر بگذرد ، يك تير خالى كردم خوب تيرى بود اما نخورد . قدرى كه گذشت آب گرم كرده بودند . حضرت و الا حمام رفتند . بعد از حمام سوار شديم . حضرت\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nو الا ، من ، آقا حسين ، فرج الله خان ، ابو القاسم ، جهانگير پياده از آنجائى كه ديروز من و نظر رفته بوديم هيچ كبك بلند نشد . از آنجا گذشتيم راه آمده دو كبك از دور بلند شد . خيلى كه رفتيم به دم دره رسيديم . جائى است كه كبك بلند شود . نه پياده نه سواره ميتوان رفت . دو سه كبك بلند شد رفتند آن بغله . حضرت و الا پياده شدند يك تير روى هوا انداختند نخورد . من و جهانگير پياده رفتيم . خيلى رفتيم پنج كبك بلند شد شكار نشد . اسبها را سوار شديم از بالاى پشته آمديم چيزى شكار نشد . يعنى كبك بلند شد اما راه رفتن عقب كبك نبود كه شكار كنيم . يك قدرى پاى آدم رد ميشد تا پائين دره مىرفت . آمديم منزل . يك مارگير آمده بود به ما دم داد . بعد عصر نظر نماز ميكرد يك بار يك مار خاكسترى از روى پاى نظر رد شد . نظر نماز را شكست آمد گفت مار . مارگير خدمت شاهزاده جانم بودند با نوكرها . من هم تماشا ميكردم . هى دست مىزد به مار تا گرفت . مار كوچكى بود . در توى چادر من بود . يك طوق سياه گردنش بود . رنگ قدش خاكسترى بود ولى طوقش سياه بود . آورد خدمت حضرت و الا . خيلى تماشا داشت . اگر نظر نبود شب در چادر اعتبار نداشت . غروب يك قدرى گردش كرديم . الان در چادر نشسته‌ام . نظر هم هست . جاى آقا داداشم و تولوى خان خالى است . فردا شب هم در آوه هستيم . انشاء الله پس‌فردا مىرويم به گازرخانى .\r\nچنين معلوم شد كه مرديكه مارگير نقشى زده مار را دم چادر من انداخته بود و آمده بود خدمت حضرت و الا . خيلى غريب است الموتى به اين ظالمى . در اين كوهها اين درخت‌ها بود كه در طهران هيچ نيست . كهرى ، شيرخشت ، گردو ، زرشگ ، اورس درختى مثل كاج ، بيد ، گل زرد .\r\nروز شنبه سلخ شهر شوال المكرم - صبح سوار اسب شيدا شدم به عزم شكار خرس . شش هفت نفر پيادهء الموتى با جهانبخش خان شكارچى با دو برادرش روانه شديم . از راه بسيار بدى ما را بردند . از يك كوه كه گذشتيم ديگر اسب نمىتوانست برود . همه پياده شدند . ماشاء الله ، چنان پياده‌ها مىرفتند كه چه بنويسم . مثل بزند .\r\nمثل بز مىرفتند . قريب يك ساعت پياده رفتيم تا به آنجا رسيديم كه پياده زوركى مىرفت . جائى بود كه يك وجب راه بود . اين ور و آن ور همه سنگ . ميان سنگ پياده‌ها آمدند . هر اسب را شش هفت نفر مىگرفتند تا از آنجا مىبردند . نزديك بالا بود كه اسب شيدا از آن بالا معلق شود كه گرفتند . بدتر از همه سرپائينى بود . به قريب دو ساعت آنجا معطل شديم تا اسبها با آبدارى آمدند از آنجا رفتيم . پياده پخش شدند .\r\nهرجا غارى بود گرديدند . ما ميان تپه مىرفتيم هيچ پيدا نشد . در همانجا افتاديم ناهار خورديم . بقدرى ملخ بود كه اگر آدم يك ساعت آنجا مىخوابيد همه او را مىخوردند .\r\nجور ديگرى بود كه من هيچ‌جا اين‌طور ملخ نديدم . خودشان را مىخوردند . هرچه در ميان علف مىانداختيم مىخوردند . ناهار را خورديم . بعد از ناهار سوار شديم . هيچ خرس پيدا نشد . آمديم به قريهء آوه . چهار ساعت از دسته گذشته وارد منزل شديم .\r\nبعد من خوابيدم . سه به غروب مانده بيدار شدم با حضرت و الا پياده گردش كرديم .\r\nچهار كبك از دور بلند شد مراجعت كرديم . من با نظر و محمد جلودار باز رفتيم به\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nگردش . دو كبك از آن بغله بلند شد ، دو كبك هم نشسته بودند . تفنگ نمىرسيد . راه ميرفتند ، ميخواندند . آخر بلند شدند . مراجعت كرديم به منزل . الان دو از شب رفته است كه در چادر نشسته‌ام . ناظر به ابو القاسم مىگويد يك عريضه براى سركار آقا داداشم بنويس . ناظر ميگويد ابو القاسم اين درست نيست . داد و بيداد راه انداخته‌اند .\r\nخيلى تماشا دارد . ماه امشب ديده شد ، خيلى هم خوب . محمد تقى امروز نبود . همه را خوابيده بود تا ما آمديم . زياده و السلام .\r\nيوم يكشنبه غرهء شهر شوال - صبح من خوابيده بودم يك بار ديدم نظر آمد مرا بيدار مىكند . گفتم چه چيز است . گفت كه يك خرس با دو بچه را پياده‌ها خوابانيده‌اند .\r\nمن به طمع افتادم بيدار شدم . ديدم حضرت و الا نزديك است كه سوار شوند . تند رختهايم را پوشيدم . كيسهء كمرم را بستم رفتم سوار شدم . حضرت و الا تشريف آوردند .\r\nبه تندى هرچه تمام‌تر رفتيم تا رسيديم به آنجا . در سر سنگ ايستادم . من ، عليمردان ، جعفر قلى ، آقا حسين ، حضرت و الا ، ابو القاسم ، آقا جمشيد حاضر شديم كه تا خرس درآيد بزنيم . هرچند گرديدند پيدا نكردند . تا فرج الله خان و جهانبخش خان رسيدند .\r\nجهانبخش خان گفت رفتند ورك آوردند در توى غارها آتش زدند كه دود برود ميان غار خرس درآيد . مختصر هركارى كردند درنيامد . يا در ميان غار بود درنمىآمد ، يا رفته بود آنها نديده بودند ، يا آنجا بود درنمىآمد . قريب دو ساعت آنجا بوديم درنيامد .\r\nاما پياده‌ها ديده بودند . در اين شكى نبود . از آنجا رفتيم به مدان ناهار در باغ يك پيرزن خورديم . در الموت رسم است كه اين ورك‌چينها وقتى كه مىروند در كوه ورك بچينند وقت برگشتن چوبى سوار مىشوند و ورك را دوش مىگيرند و از سرپائينى سرازير مىشوند و خيلى زود مىآيند . تعريف اين را شنيده بودم . حضرت و الا فرمودند به فرج الله خان كه بگو يكى از اين رعيتهاى مدان اين‌طور بكنند . رفت و گفت . يك جوانكى رفت و ورك در همان بالاى كوه چيد و با يك خر بود و آنجا هم خيلى سرپائينى بود و چوب را سوار شد و به تندى هرچه تمام‌تر پائين آمد . آن بار را پشتى خود مىكرد و چوب را سوار شده بود و تك چوب به زمين مىسائيد و پاهايش را بسيار تند به زمين مىزد و از سر يك كوه به دو دقيقه پائين آمد . خيلى غريب است . نه اين يك نفر اين كار را مىكند همه اين كار را مىكنند و الا دو ساعت از آن بالاى كوه به پائين بيايند كه خيلى طول مىكشد ، اگر اين‌طور نكنند دوبار ورك از صبح تا غروب مىآورند . اين‌طور ده بار هم مىتوانند بياورند . اين اسب اينهاست . بعد از ناهار باز مىخواستيم برويم به آوه بعد حضرت و الا فرمودند كه خير بروند بنه را بياورند و ببرند به گازرخانى . رفتند بنه را آوردند و بردند به گازرخانى . ما هم سوار شديم رفتيم . تا رسيديم به ده مدان . رعاياى مدان آمدند جلو . قاسم بك ريش‌سفيد اين ده است . همه خانه‌هاشان روى بامشان چهارچوب زده بودند از دست پشه . بالاى آنها مىخوابند . دهات رودخانه خيلى پشه و مگس دارد . از آنجا گذشتيم به رودخانه رسيديم .\r\nآنجا بقدرى مگس بود كه آدم را مىخواستند بخورند . يك قدرى رفتيم تا رسيديم به ده هرانك . آنجا هم آمده بودند جلو . حاجى داود ريش‌سفيد آنجا بود . يك بره پيشكش\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nآورده بودند . آنجا هم پاى تپه يا بالاى پشت‌بامهاشان از اين چهارچوب بود . شبها بالاى آن مىخوابند از دست پشه . آنجا يك پل داشت كه از پل رودخانهء شاهرود بدتر بود . آب رودخانه خيلى بود كه اسب نمىشد بزنى . بسيار بزرگ بود . پياده شديم از آنجا گذشتيم . قدرى كه رفتيم رسيديم به بوكان و شترخان . آنجا هم پيش آمده بودند .\r\nاين ده هم دم رودخانه بود . آنها هم چهارچوب داشتند . آنجا خيلى ده خوبى است .\r\nخيلى رعيت داشت . از آنجا به كوه افتاديم . هى سربالا رفتيم . ماشاء الله اسب شيدا ، همهء اين اسبها را در كوه رفتن وامىگذارد . خيلى كوه آمديم تا به يك امامزاده رسيديم پياده شديم . معلوم نشد كه اسم امامزاده چيست . من اسب كرهء قزل را سوار شدم .\r\nسر سوارى يك تير به كلاغ سياه كه حلال است انداختم نخورد و ناظر هم انداخت نخورد . يك سرپائين سربالائى بدى بود . از آنجا گذشتيم . رعيتهاى گازرخانى جلو آمده بودند . كدخدا اسمش كدخدا رفيع بود . ماشاء الله گازرخانى از همه جا بهتر است .\r\nدرخت و آب دارد ، رعيت زياد خانه‌هاى خوب . رسيديم به منزل . در يك باغ چادر زده بودند . كوه البرز نمايان بود . در اين ور خيلى برف دارد . آن ور قلعهء حسن صباح ، آن ور كوه‌هاى ديگر نمايان است . قلعهء حسن خراب شده است . چيزى باقى نمانده . يك آجركارى از آنجا نمايان است كه چيز ديگر نمايان نيست . يك ربع ساعت به غروب مانده وارد گازرخانى شديم . بعد نمازم را كردم . من و نظر رفتيم گردش . پيش از رفتن گردش دو پرىشهرا در روى درخت نشسته بودند . من آمدم بزنم شاهزاده جانم فرمودند كه نزن بگذار بخوابند ، نزدم . رفتم گردش . يك‌بار يك روباه ديدم يواش يواش راه مىرود از دور تير انداختم نخورد . مراجعت كرديم به منزل . به حضرت و الا عرض كردم هرروز كه با نظر گردش مىروم يك چيزى درمىآيد . پرىشهراها خوب مىخوانند ، الان در چادر نشسته‌ام . تماشاى قلعهء حسن را مىكنم و تعجب مىكنم كه چطور اين را ساخته است . انشاء الله فردا به قلعهء حسن خواهيم رفت ، زياده و السلام .\r\nيوم دوشنبه 2 شهر شوال - صبح بنا بود كه به قلعهء حسن صباح برويم صبح دير از خواب بيدار شدم . دو نيم از دسته گذشته بيدار شدم ، موقوف شده بود رفتن به قلعه حسن . چون‌كه حضرت و الا هم دير از خواب بيدار شده بودند . يك قدرى توت خوردم . بعد از آن خدمت حضرت و الا رفتم . يك قدرى آنجا هم نشستم . بعد از آن آمدم در چادر يك قدرى كتاب خواندم . يك ساعت گذشت ، ناهار آوردند . ناهار را خورديم .\r\nبعد از ناهار من نخوابيدم چون كه صبح خوابيده بودم . يك قدرى كتاب خواندم و مشق كردم تا حضرت و الا بيدار شدند . چايى را خورديم . يك ساعت و نيم به غروب مانده سوار شديم . من ، حضرت و الا ، آقا حسين ، آقا جمشيد ، ابو القاسم ، فرج الله خان رفتيم . يك قدرى بالاتر از ده در آنجا سنگهائى بود كه همه سنگ‌تخته به قدر بيست ذرع بودند . يك كوه دوردست سنگ يك تخته بود . سنگهاى غريب در آنجا بود كه هرگز نديده بوديم . چند كبك بالاى آن سنگهاى بلند نشسته بودند . اما گلوله زوركى آنجا مىرسيد . آن كبكها از آنجا بلند شدند رفتند آن يكى بغله . در الموت جاى شكار در سر رودخانه است كه جاى اسب رو دارد . آنجا هم حالا از دست گرما و پشه و مگس\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nنمىشود رفت . اينجاها هم اسب نمىتواند گذر كند . آخر چيزى شكار نشد . نزديك منزل من يك تير به كلاغ انداختم آن هم نخورد . حضرت و الا اسب شيدا را سوار بودند .\r\nمن كرهء قزل را سوار بودم . آمديم منزل . پيش از ناهار حضرت و الا يك كلاغ زدند افتاده بود آنجا . تفنگ من هم گلوله پر بود كلاغ را نشان كردم مهر خود كلاغ را زدم . حضرت و الا كه تشريف بردند من رفتم كه ببينم كجاى كلاغ خورده است ، سراشيب بود پايم در رفت معلق شدم . پايم خورد به سنگ ، چنان درد گرفت كه از حال رفتم .\r\nوقتى كه به حال آمدم [ از 
  ] عرق خيس شده بودم و تشنه . محمد تقى رفت آب بياورد من با رخت توى گندم خوابيدم تا آب آورد . يك جام آب سركشيدم . بعد الحمد لله پايم عيبى نكرده بود . روزها با ابو القاسم مشق مىكنم . دو ساعت از شب گذشته است كه در چادر نشسته‌ام اين را مىنويسم . هيچ كس نيست اينجا . همه تازيها سلامت هستند ، اما پايشان درد مىكند . هرروز و هرشب شير به آنان مىخورانند ، و السلام . قهرمان قاجار . سنهء 1303\r\nصبح روز سه‌شنبه 3 شهر شوال المكرم - يك از دسته گذشته سوار شديم به طرف قلعهء حسن صباح روانه شديم . از گازرخانى تا به قلعهء حسن يك ميدان اسب است ، اما همه سربالائى است . من اسب كرنگ گلگون را سوار بودم . خيلى سخت شده است .\r\nحضرت و الا اسب شيدا را سوار بودند . امروز خيلى مه بود كه از پائين كسى قلعهء حسن را نمىبيند تا رسيديم به بالا . اين اول بنايش بوده ، بعد حسن آمده بود و ساخته است . معلوم است كه اول بنا بوده است . اگر امروز آفتاب بود خيلى در آن بالا بد بود .\r\nيك‌بار چنان مه گرفت كه هيچ كس همديگر را نمىديد . قلعه بالاى سنگ بسيار بزرگى است . از اين ور كوه تا آن ور همه اطاق و طويله و جاهاى ديگر بوده است . شش هفت حوض داشت كه بعضى از آنها آب داشتند و بعضى آب كم داشتند و در آنجا سنگهاى يك پارچه بود . هر سنگى سى ذرع بيست ذرع كمتر نبود و دو سه مو بود در آنجا .\r\nپائين قلعه يك جوى مىآمد اما آب نداشت . آن موها در توى آن جوى بودند ، همه سبز گويا انگور هم داشت . راه عبور نبود كه برويم تماشا كنيم . قلعهء بزرگى است . همه آجركارى و سنگ‌كارى بود . بعضى جاها سوراخى بود ، گويا براى اين بوده است كه از آن زير سنگ بيندازند . چيزهاى غريب داشت ، به قلم نميتوان نوشت . در گردش بوديم كه يك بار يك كبك با شش هفت فره بلند شدند . فره‌ها نمىتوانستند بروند .\r\nتفنگ نه دست حضرت و الا بود نه دست من . فره‌ها از اينجا بلند مىشدند آنجا مىافتادند . تا تفنگ را من گرفتم از بالاى قلعه بعضى پريدند . بعضى افتادند پائين .\r\nمن تا امروز بوتهء زيره نديده بودم و امروز ديدم . در قلعهء حسن و اطراف آن كوه زيره بسيار دارد . يك قدرى زيره از قلعهء حسن گرفتند . بوتهء كوچكى دارد . خيلى زيره در آنجا بود . خيلى در آن قلعه گرديديم . كبكها كه از آنجا بلند شدند آمدند پائين . محمد جلودار يك كبك بزرگ ديد در بالاى سنگ نشسته است . يك تير خالى كردم كه از آن بالا غلت خورد آمد پائين . ديگر پيدا نشد . بعد دو شكارچى يكى اسمش حيدر بود و ديگرى يادم نيست يك تفنگ داشت هيچ قنداق نداشت . يك تفنگى بود كه\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nچه بنويسم . حضرت و الا فرمودند آن سنگ را بزن . چنان آن سنگ را زد كه سنگ خورد شد . با اين تفنگ خيلى است . حضرت و الا فرمودند كه بروند كبك بزنند . آنها رفتند . جز اين پياده‌ها ديگر هيچ‌كس نمىتواند از اين كوهها بالا برود . ماها كه نمىتوانيم برويم . اسب هم نمىرود . اين است كه شكار نمىشود . بارى خيلى در آنجا گردش كرديم . بعد مراجعت كرديم . من و محمد هرچه گرديديم كه آن كبك و فره‌ها را [ پيدا كنيم 
  ] نكرديم . آمديم به گازرخانى باز هم مه بود . اين پرىشهراها از صبح تا غروب مىخوانند . خيلى خوب مىخوانند . بعد از يك ساعت ناهار را آوردند . ناهار را خورديم . بعد از ناهار من خوابيدم . بعد از خواب يك قدرى آلبالو خوردم با بستنى آبليمو . آن وقت رفتم گردش . پيش از ناهار چون روز آخر بود گفتم كه يك پرىشهرا بزنم . مىگشتم كه يك‌بار يك كلاغ آمد از سر من گذشت . دوباره برگشت . خيلى هم دور بود كه تفنگ را راست كردم . تير كه خالى شد از بالا معلق خورد . نزديك حضرت و الا به زمين خورد . كلاغ بسيار بزرگى بود . بسيار خوب زدم كه هيچ وقت اين‌طور نزدم . با ابو القاسم رفتم گردش ، باز چيزى ديده نشد . غروب برگشتيم . شب يك قدرى مشق [ كردم 
  ] و كتاب انگليسى خواندم . شام آوردند . شام را خورديم . بعد ساعت سه خوابيدم . امشب نصر الله خان ناظر اينجا خوابيده بود . اين منزل بسيار منزل خوبى است . هم درخت دارد ، هم آب خوب . يك گلوله توپى از ده گازرخانى آوردند كه به قدر يك هندوانهء دومنى بىاغراق بود . مىگويند كه مال قلعه حسن است . اما حضرت و الا مىفرمايند كه آن وقت توپ نبوده . رعيتها مىگفتند كه از اينها ده دوازده‌تا بوده است .\r\nروز چهارشنبه 4 شهر شوال - صبح زود بيدار شدم . بقدرى سرد و مه بود كه به حساب برنمىآيد . مه تا توى چادرها را گرفته بود . روى هم‌ديگر خوابيده بود . چنان بود كه ديروز پيش اين هيچ بود . يك و نيم به دسته مانده سوار شديم به طرف كوچنان روانه شديم . من پالتو پوشيده بودم ، از بس كه سرد بود . سربالايى بدى بود . در الموت زيادتر از همه چيز كوه است . هر روز كه سوار مىشويم هرچه مىرويم كوه است . كوه الموت تمام‌شدنى نيست . حضرت و الا به من فرمودند كه برو آن بغله . من با محمد رفتم آن بغله . حضرت و الا هم آن يكى بغله تشريف بردند . ما هيچ كبك نديديم . اما حضرت و الا ديده بودند . از بس كه سخت است . اگر در جاده و قدرى كنار جاده كبك آمد مىتوان زد و الا خير . قريب يك فرسنگ كه آمديم رسيديم به ده توان [ و 
  ] خشك‌چال . من و محمد جلو رفتيم رسيديم به ده . در دم يك باغ ايستاديم . يك زن يك بيل دوشش بود مىرفت آبيارى بكند . محمد گفت اين امامزاده راهش كدام طرف است ؟ گفت از آن طرف . بعد من گفتم يك قدرى بايستيم تا حضرت و الا برسد . بعد زن گفت اين قبلهء عالم كى مىآيد اينجا . محمد گفت الان مىآيد . اين هم قبلهء عالم است .\r\nگفت خدا تيغش را برا كند ، عمرش را طولانى كند . اين ده همه چيزش خوب است مگر يك آبى ندارد كه كفاف كند . اگر قبلهء عالم يك آبى براى اين ده درست مىكرد اين ده ديگر بسيار خوب مىشد . حالا دعاگو هستيم اما آن وقت زيادتر دعاگو مىشويم .\r\nزنهاى الموت از مردهاشان زيادتر كار مىكنند . ورك مىكنند ، آبيارى مىكنند ،\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nباغبانى مىكنند . مختصر زنهاشان خيلى كار مىكنند . خيلى محمد با اين زن صحبت كرد . من مىخنديدم . همهء حرف براى آب ده بود كه قبلهء عالم درست كند . قبلهء عالم شاهزاده جانم را مىگفتند . خشك‌چال و توان دو ده‌اند نزديك هم . هيچ فاصله ندارند .\r\nخوب ده پرجمعيتى است . خيلى ماشاء الله رعيت دارد . از ده تا به امامزاده به قدر از گازرخانى است تا به قلعهء حسن . اينجا هم سربالائى است . اسم امامزاده سپهسالار است ، بالاى كوه ميان دو سنگ بزرگ . متولى آن امامزاده عقب بود . سربالائى بود نمىتوانست بيايد . يك رعيت جلو بود . متولى گفت من به تو نگفتم يك مال براى من درست كن . من نگفتم من هنر ندارم . اينجا هركس سربالائى نتواند برود هنر ندارد .\r\nرسيديم به امامزاده . يك شكاف سنگى بود كه آدم بزرگ نمىتوانست برود . دو سه هندوانه از چوب بود . آقا جمشيد گفت اينها چيست . گفت اينها هندوانه بود و خربوزه . وقتى كه حضرت غائب شدند اينها سنگ و چوب شده است . جور نان جو از سنگ بود . حضرت هم غائب بود معلوم نبود كه كجاست . زيارت رفتيم كرديم . امروز دو كلمه ياد گرفتم . يكى آنكه مىخواستند بگويند تعظيم كنيد مىگفتند كه « سربريد » .\r\nيكى مىخواست چراغ روشن كند كبريت فرنگى مىخواست مىگفت يك فرنگ بدهيد .\r\nاين دو كلمه را ياد گرفتم : فرنگ و « سربريد » . از آنجا آمديم . زنها بالاى پشت‌بامها ايستاده بودند و تماشا مىكردند . به هر دهى كه مىرسيم زنها مىآيند تماشا . خيال مىكنند كه ما غير آدم هستيم . از آن‌جا گذشتيم . از آن بالاى امامزاده كه تماشا مىكردى مه چنان روى دره و كوهها را گرفته بود مثل دريا . هيچ زمين را آدم نمىديد .\r\nهمه مه بود سفيد . خيلى تماشا داشت . از آنجا آمديم ، دو كلاغ سياه كه حلال هستند نشسته بودند . من پياده شدم يك تير انداختم كلاغ را زدم ، اما زنده بود . هر كارى كردم كه بلكه بگيرم نتوانستم . جلو مىرفتم دستم را كه دراز مىكردم گاز مىگرفت .\r\nدر اين وقت ابو القاسم رسيد آمد . آن هم خيلى دويد تا گرفت . بستم به پشت محمد .\r\nهركه دستش را مىبرد جلو گاز مىگرفت . آمديم تا رسيديم به يك سرپائينى بدى .\r\nبقدرى سرپائينى آمديم كه همه پشت و پاهامان درد گرفت . در آنجا همه مه‌ها رفته بودند . خيلى راه آمديم تا رسيديم به اندج‌رود . اندج اسم ده است ، رود هم اسم رودخانه از آن جهت اسم ده اندج‌رود است . آنجا برنج‌كارى را ديدم . دهات دم رودخانه برنج‌كارى دارند . از آنجا گذشتيم يك قمرى از ميان گندمها برخاست رفت در سر درخت . من رفتم بلند شد . يك تير در هوا انداختم نخورد . من عقب ماندم . ديدم ابو القاسم صدا مىكند . رفتيم تا رسيديم به حضرت و الا . رعيتهاى كوچنان جلو آمده بودند . آمديم به ده كوچنان . هنوز بارها نرسيده بودند . بارها از راه رودخانه آمده بودند ، ما از راه كوه ، امروز خيلى سرپائينى بود . در كوچنان يك آفتاب‌گردان زدند .\r\nاز جلو آفتاب‌گردان و از جلوى ده يك رودخانهء بسيار بزرگى مىرود . اين رودخانهء كوچنان با رودخانهء اندج‌رود با رودخانه‌اى كه از دم بوكان و شترخان مىگذرد و يكى از دم ده آوه مىگذرد و يكى مال حسن جون كه از دم ده كوله مىگذرد و يكى مال شاهرود كه در طالقان است با مال خمسه و طارم مىروند به گيلان و رودخانه‌هاى آنجا\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nهمه ميان اينها مىرود و مىروند به درياى گيلان . در الموت و طالقان اين رودخانه‌ها را شاهرود مىگويند . در خمسه قزل‌اوزن مىگويند . اينها خيلى بزرگ هستند ، بخصوص مال شاهرود كه در طالقان است و مال بوكان و شتر خان اينجاى ديگر هم بزرگ هستند ، نه آن‌قدر . مال خمسه هم حكما بزرگ است . اينجا به قدر يك دريا هستند . ناهار را خورديم . بعد از ناهار مفرش آمد ولى بارهاى ديگر نيامده بودند .\r\nمن در زير درخت گردو خوابيدم . سه ساعت و نيم به غروب مانده بيدار شده يك قدرى گردش رفتم . يك كبك زنده پسر كدخدا آورد . آن كلاغ هم زنده بود . پاى دوتاشان را بستم . يك قدرى اين دوتا دعوا كردند . كلاغ زور بود به آن . بعد دادم آشپزخانه كه كباب كنند . يك قدرى جلوى رودخانه نشستم . جاى سركار آقا داداشم خالى بود .\r\nتولوى خان هم به شرح ايضا . كوچنان خيلى خوب جائى است . عليمردان را به ده فرستادم تا يك قدرى از پارچه‌هاى آنجا و گيوه بگيرد و سراغى از حمام كند . پارچه و گيوه آورد . پارچه‌هاى خوبى درست مىكنند ، خيلى كلفت . حمام هم گفت هست و حمام خوبى [ است 
  ] . انشاء الله فردا حمام مىروم . امروز ده روز هست كه حمام نرفتم . در روى سنگهاى بزرگ رودخانه مىنشينم . در كوچنان درختهاى گردوى بسيار بزرگى است ، هريكى دورشان شش ذرع و پنج ذرع است . تبريزيهاى بلند هست كه آدم وقتى نگاه مىكند كلاهش مىافتد . گيلاسهايى است كه هريكى به قرار يك فندق بزرگ شيرين بسيار بسيار خوب [ است 
  ] . توت هنوز درست نرسيده . يك قدرى از هسته‌هاى گيلاس برداشتيم براى باغ شمران ، شب هم خوب هوائى بود . پر سرد نبود . و السلام .\r\nيوم پنجشنبه 5 شهر شوال - صبح يك قدرى دير از خواب بيدار شدم . با حضرت و الا رفتيم حمام ، حمام بسيار گرمى . آبى داشت كه طهران خواب نديده بود . صاف ، پاك ، بسيار خوب . خيلى آبش گرم بود . آب در توى خزانه انداختيم . به قريب نيم ساعت آب آمد تا يك قدرى خنك شد . سر و تن شستيم آمديم بيرون . من زودتر آمدم بيرون . يك قدرى گردش كردم تا حضرت و الا تشريف آوردند . قدرى كه گذشت ناهار آوردند . ناهار را خورديم . بعد از ناهار همهء نوكرها توى حمام ريختند مگر ابو القاسم كه بعد از ما حمام رفته بود . صبح عليمردان زلف مرا زد . عليمردان دلاك‌باشى اردوست ، ابو القاسم منشىباشى اردو . هردو قابل هستند . بعد من خوابيدم . چهار به غروب مانده بيدار شدم ديدم يك دسته پسر بالاى درخت هستند ، يك دسته دختر آنجا ايستاده‌اند . يك دسته زن آن‌ور ايستاده‌اند . چيز نديده ديده‌اند . همه دخترهاشان هر يكى يك بچه پشتشان است كه بچه‌ها از خودشان بزرگتراند . آدم بزرگ اين جور كه اين دخترها مىكنند نمىتواند بكند . زنهاشان كار مىكنند . دخترهاشان بچه پشتشان است . از صبح تا عصر دسته دسته زن و دختر و پسر به تماشاى ماها مىآيند . مختصر نمازم را كردم . يك قدرى با حضرت و الا رفتيم دم رودخانه . اگر گازرخانى كلاغ و زاغچه داشت اينجا آن را هم ندارد ، مگر تماشاى رودخانه و كوه و هواى خوب . يك قدرى از آن گيلاسهاى تعريفى خوردم . بعد تفنگ برداشتم با نظر رفتيم گردش .\r\nدهاتيها بس‌كه ظالم هستند ديوار باغشان را از اين تيغهاى سنجد و درختهائى كه\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nهمشان تيغ هست مخصوص براى اين ديوارها مىكارند كه از آنها ديوار باغ بكنند .\r\nهيچكس نمىتواند عبور كند . يك سسك زدم . يك قدرى توت خوردم . در اينجا دو ساعت به غروب مانده آفتاب غروب مىكند . هركس نفهمد خيال مىكند كه غروب است . الان يك ساعت و نيم از شب گذشته است كه در چادر نشسته‌ام . كسى نيست . اين را مىنويسم . هواى خوبى است . صداى آب مىآيد . و السلام . قهرمان .\r\nروز جمعه 6 شوال - صبح دو ساعت و نيم از دسته گذشته به عزم شكار كبك روانه شديم . از رودخانه گذشتيم به سربالائى افتاديم . يك قدرى كه رفتيم من با عليمردان بالادست را گرفتيم . حضرت و الا پائين بودند . ما خيلى بالا رفتيم . من ديدم كه حضرت و الا رفتند توى دره . من از بالا سرازير شدم . اسب كرهء قزل را سوار بودم . ديدم كه اسب نمىرود و پياده شدم . اسب را به دست يعقوب شكارچى دادم . چوب او را گرفتم تند آمدم پائين . اسب را سوار شدم رسيدم به حضرت و الا . يك‌بار يك دسته كبوتر آمد آنجا نشست . من رفتم ، نگو يك كبك جلوى حضرت و الا نشسته بود .\r\nمن كه تير از براى كبوتر انداختم آن كبك بلند شد . من آمدم ديدم آقا جمشيد آنجا ايستاده . با آقا جمشيد رفتيم پى كبك . باز كبوترها نشسته بود . من يك تير ديگر انداختم نخورد . محمد نبود ، محمد تقى هم نيامد . از بس‌كه ناظر هول كرد من هم كيسه كمر نبستم تفنگ ماند خالى . ديدم آقا حسين صدا مىكند . رفتم حضرت و الا يك كبك زده بود . فره‌هاى كوچك اوست . آقا حسين صدا مىكند بيا بزن . وقتى كه رسيدم دادم تفنگ پر كرد . ديدم يوزباشى اسمعيل فراش يك فره كه رفته توى سوراخ دارد او را مىگيرد . وقتى كه آورد قدر يك طرقه بود ، بلكه از طرقه كوچك‌تر . آن را دادم به عباس قهوه‌چى نگاه دارد . آقا حسين گفت يك فره رفت توى آن بوته . من پى او رفتم . باز از حضرت و الا دور افتادم . آقا جمشيد گفت بيا برويم بالادست حضرت و الا .\r\nيك قدرى كه رفتم [ ديدم 
  ] حضرت و الا خودشان بالادست هستند . باز از جلوى حضرت و الا كبك بلند شد . آن كبك اول را پياده در هوا زده بودند . حيف من آنجا نبودم كه از آن فره‌ها بگيرم و بزنم . بعد من و آقا جمشيد برگشتيم . يك بار يك خرگوش بلند شد . من دو تير انداختم نخورد . پياده شدم يك تير هم گلوله انداختم ، آن هم نخورد .\r\nدر الموت خيلى كم خرگوش هست . از آن روز تا حال همين يك خرگوش ديده شده است . رفتم خدمت حضرت و الا ديدم ابو القاسم يك فره كبك باز گرفته است . با كلاه زده است . به اين كوچكى هم مىپرند و چنان سربالا مىروند كه آدم به آنها نمىرسد .\r\nيك كبك از آن ور بلند شد آمد آن جلو نشست . من با مهدى شكارچى رفتم از خيلى دور يك تير انداختم نخورد ، جاى ديگر رفت . باز عقب او رفتم پيدا نشد . باز رفتم رسيدم به حضرت و الا . باز خيلى كبك بلند شد . اما شكار نشد . خيلى راه رفتيم .\r\nكبكها صدا مىكردند . دو كبك پيدا شد كه فره داشت . باقى ديگر فره نداشتند . پياده بوديم ديديم كه زير سنگ تخم كبك است . شش تخم داشت ، اما مادرش را قره‌قوش گرفته بود و الا آنجا بود . تخمها را برداشتيم . قدرى باز گردش كرديم . يك كبك بلند شد رفت جاى ديگر نشست . شاهزاده جانم عقب آن كبك رفتند . يك‌بار بلند شد حضرت\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nو الا تير خالى كردند . باد مىآمد دود باروت جلوى حضرت و الا را گرفت نديدند كه افتاد يا نه . پياده‌ها گردش كردند ، در روى زمين افتاده بود . در روى اسب در هوا زدن خيلى مشكل است . از آنجا گذشتيم ، گردش‌كنان مىرفتيم به خيال فره‌ها بوديم كه يك بار در ميان بوته‌ها به قدر پانزده شانزده‌تا فره‌كبك بلند شد . من پياده شدم با ابو القاسم .\r\nبا پياده‌ها و همه نوكرها هرچه چوب و سنگ در ميان آن بوته‌ها زديم چيزى پيدا نشد ، مگر يكى آن هم رفت . هرچه گردش كرديم پيدا نشد . رفتيم دم رودخانه يك كوهى آنجا است كه اگر هركه پا به آنجا بگذارد از آن بالا سرازير خواهد شد و ريز ريز خواهد شد . در آنجا مىگفتند كه خيلى بز هست . سه پياده را فرستاديم تا ببينند اگر هست ما از پائين بزنيم . آن كوه به نوشتن نمىآيد كه چه كوهى است . از طهران كه بيرون آمديم خيلى كوههاى سختى ديديم اما كوه به اين سختى نديديم . همه سنگهاى يك‌پارچه است و سياه . برق مىزند و در ميان آن سنگهاى بزرگ مثل چوب از آن بالا سرازير است . يك كوه هم در آن ور است . آن هم سخت است اما نه مثل اين . پياده‌ها آنجا رفتند . ناهار را خورديم . بعد از ناهار يك ساعت هم نشستيم چيزى پيدا نشد .\r\nسوار شديم زديم در رودخانه . از رودخانه كه بيرون آمديم يك كبك بلند شد رفت جاى ديگر نشست . از آنجا هم رفت ديگر پيدا نشد . سه دفعه به رودخانه زديم تا رسيديم به منزل . چهار ساعت و نيم از دسته گذشته وارد كوچنان شديم . امروز خوب شكارى شد و تماشا هم داشت . همه جا كبك دارد . اما اسب نمىرود . حضرت و الا هم كه نمىتوانند بروند . بعد خوابيدم . چهار به غروب مانده بيدار شدم رفتم يك قدرى گردش . چيزى شكار نشد . يك قدرى مشق كردم . كوچنان خوب جائى است . آن كوه خيلى نقل دارد كه به تعريف برنمىآيد . دو فره‌كبك هم يك نفر رعيت آورد . مال من يكى مرده بود و كبك زنده ناظر داشت . سه فره را پيش آن انداختيم . دست كه توى آن قفس مىكند آن كبك بزرگ تك مىزند . زياده و السلام . قهرمان . « * »\r\nيوم شنبه 7 - صبح زود سوار شديم . به طرف تركان‌فيشان روانه شديم .\r\nيعقوب شكارچى با مهدى با هاشم همراه بودند . در بين راه شكارى نشد . اين را ننوشتم\r\n\r\n\r\n","description":"","footnote":"\r\n( * ) در صفحهء روبروى اين مطلب كه صفحه‌اى سفيد بوده يادداشتى كرده است كه نقل مىشود :\r\nامشب كه شب پنجشنبه 15 شهر ربيع الثانى مىباشد در اطاق نارنجستان نشسته‌ام و اين روزنامه را مىخوانم . بقدرى اوقاتم تلخ شد كه به قلم راست نمىآيد . خوشا آن وقتها كه شكار مىرفتم . در روزنامه شكايت كرده‌ام كه سوارى كه تا مصلى باشد مىخواهم آن سوارى نباشد .\r\nالان سه ماه است كه تا خانىآباد هم نرفته‌ايم . در طهران مثل مصلى جائى هم نيست . كاشكى آنجا تا مصلى سوار مىشديم . امان امان از دست طهران كه از طوق لعنت هم بدتر است ، خدا نصيب هيچ كس نكند كه پنج ماه در طهران باشد كه آدم عاصى مىشود . ان شاء الله به زودى زود از اين طهران نجات خواهم يافت . چه بنويسم كه شكايت به قلم راست نمىآيد . همين قدر را نوشتم تا بماند . زياده و السلام . قهرمان قاجار سنهء 1303 . امان امان از دست طهران . در آنجا نه‌نه آقا و آقاى تولوى خان و حسن آنجا هستند .\r\n","page_name":" 78 ","page_number":78},
  {"content":"\r\n\r\nدر گازرخانى پاى تازى قرقوش كرم گذاشته بود . در راه از كوه پرت شده بود . پاى آن دوتا هم زخم بود . در گازرخانى گذاشتيم تا يك قدرى كه بهتر شد بياورند . تا رسيديم به اندج‌رود . از آنجا كه گذشتيم رسيديم يك دره‌اى است كه از اين دره كه گذشته به آن ده آدم مىرسد . اين دهات در آنجا است . انارپشته ، كندانه‌سر ده بزرگى بود ، ملاكلايه ، بعد سنگ‌كلايه ، بعد به شهرك . بسيار خوب دهاتى هستند . همه آب و درخت دارند . توتهاى بسيار خوب . همه برنج‌كارى است . خيلى خوب جائى است . اندج رود از دست پشه آنجا منزل نكرديم . ما به بنه نرسيديم . در ده سنگ‌كلايه حضرت و الا يك قليان كشيدند تا بنه برود . من چيزى نزدم . اندج‌رود دست اين كدخداست . در اين ده همه دور و ور كوه است . همه كوه سنگ يك‌پارچه است كه آدم حيران مىماند .\r\nدر ميان سنگها پاره‌اى جاها سوراخ است . بسيار كوههاى غريبى دارد . همه مثل كوه حسن مىماند . من از بغلهء كوه با عليمردان و محمد آمديم چيزى پيدا نشد . نزديك ده تركان‌فيشان آمديم رسيديم به حضرت و الا . يك سربالائى بود . از آنجا كه گذشتيم رعيتهاى تركان‌فيشان با كدخدا امين و سه نفر آخوند با رعيتها جلو آمده بودند . از آنجا گذشتيم رفتيم در جائى كه چادرها را زده بودند نشستيم . از درهء اندج‌رود كه گذشتيم به رودخانهء شاهرود كه دم بوكان شترخان بود از اينجا هم مىگذرد رسيديم .\r\nآنجا جعفر قلى زد به آب . خيلى آب بود . تا دم ركاب بلكه بالاتر بود . من آمدم بروم سه پياده آمده بودند كه ما را رد كنند . خودشان مىرفتند ، يكى جلو اسب مرا گرفته بود .\r\nاسب من يك قدم رفت بعد جلو را گرفتم رد شدم . همه آمديم آقا حسين و محمد تقى و آقا جمشيد مىخواستند بيفتند . خيلى آب داشت خدا رحم كرد . ناهار را خورديم . بعد از ناهار نخوابيديم . يك آفتاب‌گردان آن پائين براى حضرت و الا زده بودند . حضرت و الا با آقا جمشيد آنجا بودند . باد شديدى آمد آفتاب‌گردان خراب شد . آنجا هم خدا رحم كرد . اما ديرك به سر آقا جمشيد خورده بود . من يك قدرى مشق كردم . اينجا تازيها را آوردند . پاى قرقوش خوب نشده است . جاى چادر خيلى بلندى است كه همه دهات الموت را مىبيند ، مگر دهاتى كه زير كوه هستند . عصر با نظر رفتيم گردش . تا آفتاب در رفتيم . همه سرپائينى بود . وقت برگشتن خيلى خسته شديم . يك بلدرچين بلند شد هرچه گرديدم هى از اينجا بلند شد آنجا نشست . من نميتوانستم جلو بزنم . اينجا خوب جائى است . خودم رفتم بالاى درخت توت خوردم . بسيار خوب توتى بود . يك تير به كلاغ انداختم نخورد . زياده چه بنويسم .\r\nيوم شنبه 7 شهر شوال المكرم - از كوچنان آمديم به تركان . عرض راه اين دهات واقع بود : اندج ، بعد از يك فرسنگ به انارپشته ، دست چپ اندج‌رود كندانه‌سر ده بزرگى بود ، بعد ملاكلايه ، بعد سنگ‌كلايه ، بعد به شهرك ، از شاهرود گذشته فارس‌آباد . اين چند ده همه شالىكارى خوبى دارند . زنها همه مشغول زحمت بودند .\r\nبه دو سه نفر انعام داده شد . بعد به تركان رسيديم . در چادر پياده شديم . چادر جاى خوبى است . در بالاى تركان است . « * »\r\n\r\n\r\n","description":"","footnote":"\r\n( * ) روز شنبه را دوبار ، يك‌بار مفصل و يك‌بار به تلخيص نوشته است . ( ا . ا . )\r\n","page_name":" 79 ","page_number":79},
  {"content":"\r\n\r\nيكشنبه 8 شهر شوال المكرم سنهء 1303 - صبح زود در سرزدن آفتاب سوار شديم . سربالا از قريهء جولادك گذشتيم . از گردنهء بژم بالا رفتيم . مزرعه اتك را ديديم . جاى خوبى بود . مه بود . هوا سرد شد . دست درست كار نمىكرد . از مرتع كلاته‌سر و پيچاكوه به مرتع شورستان رسيديم . كبك زياد برمىخاست . گون بسيار داشت . گون قره‌پاچه بود . از آنجا به اسمعيل‌ماز رسيديم . در آنجا بس‌كه سرد بود آتش كرديم . من و ابو القاسم ، آقا حسين خيلى خوب گرم شديم . بعد من تفنگ را يك لول راست را چهارپاره چپ را گلوله پر كردم رفتيم خدمت حضرت و الا . مستعد خرس بوديم . تفنگچيهائى كه همراه بودند : حيدر خان ، بهرام خان ، كامران ، هاشم ، مهدى ، يعقوب ، آقا كوچك با دو سه نفر ديگر و چهل پنجاه نفر پياده مىگرديدند و هاىهاى مىكردند . سنگ مىانداختند . چوب به بوته‌ها مىزدند . معركه بود . ما در كمين نشسته بوديم .\r\nاز اينجا درنيايد . همهء آن كوه بوتهء مردال [ و 
  ] آقاجى و شيرخشت و اورس و كهرى بودند .\r\nدر ميان اينها خرس مىخوابد يا در ميان غار . در آن مكان پيدا نشد . سوار شديم كه برويم آن بغله نرسيده به آنجا كه يك‌بار دادوبيداد بلند [ شد 
  ] كه آمد . ما همه از اسبها پياده شديم رفتيم پائين . از تفنگچيها بهرام خان و حيدر خان و يكى ديگر همراه بود [ ند 
  ] .\r\nهمه پياده‌ها را پخش كرده بودند . گله به گله بودند . از همه طرف صدا بلند شد . اول از ماها جعفر قلى ديد . گفت انها . من نگاه كردم ديدم سه‌تا هستند : يكى نر ، يكى ماده ، يكى بچه مىروند . اما بچه نمىتواند برود . حضرت و الا را نشان داديم . تا حضرت و الا ديدند خيلى دور شده بود يك تير از تفنگ « كرا » كه رئيس‌جمهور فرانسه تعارف فرستاده بود انداختند . جلو او را زد . تا صداى تير بلند شد تند كردند . بچه نمىتوانست برود ، عقب ماند . حضرت و الا يك تير انداختند يك وجب دور بغل او را زد . يك تير هم از تفنگ مارتينى انداختند ، معلوم نشد . اما آن دو تير گرد كردن .\r\nدو سه پياده آنجا جلوى او را گرفتند . يكى از آنها آقا كوچك بود . آمدند جلوى او را گرفتند . يكى از آن خرسها ، يك نفر از آن پياده‌ها را عقب كرد . آن پياده به زور خرس برآمد و خرس را از خود دور كرد . خرس رفت سراغ آقا كوچك . افتاد روى آقا كوچك . يك گاز به پائين پاى او گرفت . آن‌جورى كه او مىگفت يك كارد زد به خرس . خرس آنجا را ول كرد بالاتر را گرفت . باز يك كارد ديگر انداخت . بعد مهدى شكارچى رسيد . چوب به دهن خرس داد . خرس آقا كوچك را ول كرد برگشت پائين .\r\nآن خرس نر با آن بچه رفتند بالا پشت يال گم شدند . آن خرس ماده كه آقا كوچك را گرفت رفت پائين ، آن هم گم شد . يك ساعت آنجا ايستاديم اول فرج الله خان جاى ديگر نشسته بود . خرس خيلى نزديك آنها رفته بود . اما نزده بودند . يك ساعت كه گذشت درست مرفوع الطمع شده بوديم كه هرسه رفتند كه بهرام خان گفت كه حضرت و الا مرا مرخص كند مىروم خرس را مىخوابانم مىآيم . حضرت و الا مرخص فرمودند .\r\nبهرام خان رفت . ما قدرى معطل شديم ديديم از بهرام خان سراغى نشد . حيدر خان گفت برويد آن دست بغله . ما قدرى رفته بوديم كه ديديم بهرام خان رسيد . گفت شاهزاده تشريف بياور . گفت و افتاد روى زمين . ما گفتيم چه خبر است ؟ بعد بلند شد گفت\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nخرس را خواباندم . اما جان برايم نماند ، بس‌كه اين كوه آن كوه دويدم . ما خوشحال شديم . به دويدن افتاديم . اين دفعه از شوق آنقدر در ميان اين درخت و سرپائينى توى اين بوته‌ها و سنگها دويديم [ كه 
  ] همه چكمه‌هامان پر سنگ و تيغ شد . آنجا كه نفهميديم . ما اسبها را سوار شديم يورتمه مىرفتيم . بهرام خان به پاى اسبها مىدويد .\r\nكلاهش را برداشته بود لنگ مىانداخت دو ذرع . [ از 
  ] عرق خيس شده بود . مختصر خيلى تماشا داشت . جهانبخش خان ، حيدر خان ، جهانگير خان ، بهرام خان هر چهارتا برادرند .\r\nاين از همه كوچكتر است و چاق‌تر است . يك قدرى هم ديوانه است . از آنجا تا به آنجا كه خرس بود خيلى راه بود . رفتيم تا رسيديم به آنجا . يك قدرى بالاتر پياده شديم .\r\nيك دره بود كه سيل خراب كرده بود . در چپ دره ايستادم . خرس دست راست خوابيده بود . ما ايستاديم . كدخدا امين گفت پائين‌تر تشريف بياوريد . بهرام خان گفت اگر آن طرف تشريف ببريد خرس نمىزنيد . اين‌جا تشريف داشته باشيد ، اگر نزديد گوش مرا ببريد . به حرف بهرام خان رفتيم . پياده‌ها چهار دور را گرفته بودند . بهرام خان با مهدى پيش ما بودند . يك دسته پياده با كدخدا پائين‌تر ايستاده بودند . آقا حسين با فرج الله خان خيلى بالا بودند . يك‌بار بنا كردند به سنگ انداختن و داد كردن . هى جلو رفتند . سنگ و چوب انداختند تا خرس بلند شد . يك [ بار 
  ] اين طرف يك [ بار 
  ] آن طرف را نگاه كرد ، ديد اين طرف كه ما ايستاده‌ايم كسى نيست رو به ما آمد . پشت بوته و درخت مىايستاد تا درست نگاه كند كه حضرت و الا يك تير از تفنگ « كرا » انداختند كه يك معلق زد . ما خيال كرديم كه افتاد دوباره بلند شد . من رفتم جلو لول چپ كه گلوله بود انداختم . دو مرتبه انداختم درنرفت . اوقاتم تلخ شد . لول راست را كشيدم كه يك‌بار جعفر قلى رسيد با يكديگر انداختيم دوتائى . يك‌هو مال ما هم هردو خورد . دوباره حضرت و الا تفنگ را پر كردند انداختند . آن دو تفنگچى هم انداختند .\r\nيك سربازى از طهران آمده بود به ديدن قوم و خويش خودش آن هم همراه بود از سرپائينى دويد . خيلى راست بود پايش رد شد معلق خورد ميان دره كه خرس رسيد بازوى او را در دهن گرفت ، اما گلوله خورده بود و الا مىكند . يك گاز يواش گرفت .\r\nسرباز را ول كرد رفت روى سنگى نشست كه حضرت و الا يك تير ديگر انداختند كه خرس از بالاى سنگ به زمين خورد . در آن وقت هركه تفنگ داشت خالى كرد سر خرس ، كه ماها از سرپائينى سرازير شديم . خيلى سرپائينى راستى بود . خاك هم نرم بود پا مىسريد . پياده‌ها ما را پائين آوردند . آقا جمشيد در اين ميان زمين خورد .\r\nرسيديم سر خرس . خرس جان داشت . آن وقت كه تفنگهاى همه خالى شد سرباز برخاست ، ده دوازده چوب به خرس بيچاره زد كه ابو القاسم رسيد نگذاشت . همان وقت جان را به جان‌آفرين تسليم كرد . من قمه را كشيدم كه خرس را قمه‌كارى كنم حضرت و الا نگذاشتند . گلولهء اول حضرت و الا به پشت او خورده بود . گلولهء دوم به هيچ جايش نخورده بود . گلولهء سوم كه سر سنگ نشسته بود به گردن او خورده بود .\r\nآن تفنگچيها بى خود تفنگ انداختند ، خرس مرده بود . يك يعقوب شكارچى داريم بقدرى ريخت او بامزه است و خنده دارد كه چه بنويسم . يك تفنگ دارد كه هيچ قنداق ندارد .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nهيچ چيز ندارد ، نه يك قنداق . او هم مىگفت وقتى كه مرد من يك قراول رفتم زدم .\r\nيك كلاه دارد كه مال چهل سال قبل است . هيچ نمىخندد . اگر او را پشكل ( ؟ ) وقتى كه ميگوئى يعقوب جواب مىدهد بلى آقا ، به نوشتن برنمىآيد . خيلى خوشحال بوديم ، مىخنديديم ، داد مىزديم .\r\nزبان الموت سه جور است . خانهاى رشوند تركى حرف مىزنند . بعضى از دهات فارسى حرف مىزنند و دهاتى [ ها 
  ] تاتى حرف مىزنند . اين زبان تاتى بالا برو را ميگويد « جورا » ، پائين بيا را مىگويند « جىرا » ، وقتى كه خرس درآمده بود اين مىگفت « هاى درآمو » ، آن مىگفت « كدخدا جىرا » . بالا كه مىرفت مىگفتند « جورا » . صدا پيچيده بود در ميان كوه . رفتيم اسبها را سوار شديم رفتيم در شورستان . دو شورستان است : يكى پائين يكى بالا . ما شورستان كه تكه مىگفتند ناهار خورديم . يك بار خرس را آوردند . خرس ماده است . آنجا شيرش را ديديم . بچه‌هايش رفتند آن طرف . ده نفر يك خرس را آوردند . با وجودى كه به اين ده نزديك بود . بعد از ناهار رفتيم يك قدرى تماشاى خرس را نمودم . اين را در روزنامه نوشتم .\r\nروز شنبه بهرام خان يك خرس زده بود . شب رفته بود به ده دهك با دو سه نفر با كامران كه خواهرزادهء خودش است كه كشيك بكشند كى مىرود صبح بيايد حضرت و الا را خبر كند . خرس بالاى درخت توت رفته بود . بو كشيده بود خبردار شده بود كه اينجا آدم است . از درخت به زير آمده بود و رفته بود جلوى بهرام خان ، چنان كه نفس خرس به بهرام خان مىخورد . بهرام خان تفنگ را راست كرد و انداخت خورده بود به زير چشم خرس و از رانش به در رفته بود . نعره كشيده بود افتاده بود . صبح آورد به تركان ، خرس بسيار بزرگى بود . ده دوازده سال داشت . هيچ چنين خرس نديده بودند به اين بزرگى . عوض آن خرس امروز اين خرس را براى ما پيدا كرد .\r\nپياده‌هاى الموت چنان در كوه مىروند كه از بز بهتر . به خدا چنان سربالا و سرپائين مىروند كه چه بنويسم . مىگويند كه اگر ما از خرس بترسيم در اين‌جا زندگى نمىتوانيم بكنيم . بچه‌هاى ده دوازده سيزده ساله‌شان از مردهاشان بهتر مىروند . هر يكى يك چوب دستشان بود . هركه كارد يا قمه داشت بسته بود . هركه نداشت داس بسته بود . تماشاى بسيارى داشت . امروز يك نفر شاگرد آبدار را آورديم شكم خرس را خالى كرد . يك انبار بسيار بزرگى بود . به قدر سه چهار ذرع روده داشت . اما اين خرس از خرسى كه بهرام خان زده بود كوچك‌تر بود . آن نر بود اين ماده . اين شير هم داشت . بعد يعقوب شكارچى با دو نفر ديگر آمدند كه پوست او را با دندانهايش بكنند بياورند . ما سوار شديم از آن راه رفتيم . از راه دم رودخانه آمديم . شش از دسته گذشته وارد كوچنان شديم . در نزديك ده ابو القاسم يك كبوتر در سرآب روى هوا زد . در فارس‌آباد از زمينهاى برنج‌كارى كه رد شديم آقا جمشيد نشسته بود ، عليمردان يك تونك ( ظ : تنگ ) دستش بود ، با تونك رفت كه تونك را به سر آقا جمشيد بزند كه يك‌بار با اسب معلق خورد . اسب روى عليمردان غلت خورد . اسب بلند شد ايستاد .\r\nعليمردان نشست . همين‌طور اسب را نگاه مىكند . آقا جمشيد گفت مولا گردنت را\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nشكست يا نه . ما تركمنها اجاقيم ، هركه به ما آزار بدهد همين‌طور خواهد شد . من بنا كردم به خنديدن . از خنده روده‌بر شدم . عليمردان يك قدرى پايش درد گرفت . خدا رحم كرد . يك تيغ به دم اسب چسبيده بود . بنا كرد به جفتك انداختن . پياده‌ها رسيدند تيغ را برداشتند . امروز هم نخوابيدم . رفتم درخت توت يك قدرى خوردم . آمدم يك قدرى رساله و كتاب انگليسى خواندم . عصر با نظر رفتم گردش . هرروز كه با نظر گردش مىروم هيچ چيز شكار نمىكنم . روز از اين بهتر نبود . جاى سركار آقا داداشم با تولوى خان خيلى خالى بود كه شكار خرس را تماشا كنند . اگر امروز اين خرس شكار نشده بود معلوم مىشد كه چقدر خسته بوديم . به حمد الله شكار شد . اما هيچ خستگى را نفهميديم . زياده چه بنويسم . قهرمان قاجار .\r\nدوشنبه 9 شهر شوال - صبح سوار شديم از راهى كه ديروز برگشتيم رفتيم به اولان . پياده‌ها را پخش كرديم . هرچه گرديدند شكارى پيدا نشد . باز رفتيم به اسمعيل ماز همان جاى ديروز . خيلى ايستاديم شكارى پيدا نشد . هرچه كدخدا امين « جورا ، جيرا » كرد چيزى پيدا نشد . باد خوبى مىآمد . من وقت رفتن اسب شيدا را سوار بودم .\r\nشيطانى كرد دادم به طاهر خان . اسب كرهء قزل را طاهر خان سوار بود آن را سوار شدم . ديروز طاهر خان آمد . در سربالائى نظر قاطر سوار بود ، بعد قاطر سوار شدم .\r\nقاطر خوب مىرفت . ديروز ناظر نبود . ناهار را خورديم . در ميان ناهار صدا بلند شد ما بلند شديم تفنگها را برداشتيم . بعد كدخدا پرسيد چه چيز است معلوم شد آدم در ميان جنگل راه مىرفت . پياده‌ها خيال كردند كه خرس است . ناهار را برداشتند يك ساعت بعد پياده‌ها را « جيرا » كرديم . خيلى كبك از آن قلهء كوه بلند مىشدند ، به قدر صدتا . حضرت و الا به يك كبك يك تير زمينى ، يك تير هوا انداختند نخورد . يك زن با يك بچه و يك پسر دوازده سيزده ساله در آن قلهء كوچك چادر زده بودند . آن زن زن آقا كوچك بود . نگاهبانى گندم و جو را مىكند . سه ماه در آن كوه هستند كه خرس و گاوها آن گندمها را نخورند . يك خروار گندم به آن زن مىدهند . اين زن زن نيست بلكه از مرد بالاتر است و پر جرأت‌تر است . آن پسر مىگفت ديروز دو خرس آمدند به كمر « عروس‌كمر » . پياده‌ها هرچه عروس‌كمر را گرديدند چيزى پيدا نشد . معلوم شد كه خرسها رم خورده‌اند از صداى تفنگهاى ديروز . مراجعت كرديم پياده‌ها از سر كوه هر يكى را به زمين گذاردند مثل ديروز آمدند پائين . به يعقوب و هاشم ، مهدى ، حيدر خان انعام مرحمت شد كه مرخص شوند . تعريف يعقوب را كه نوشتم حالا تعريف هاشم را مىنويسم . خيلى بد كلاه است . هميشه تكه‌اى سرش است . هرجا را كه مىپرسى هاشم اينجا چطور است مىگويد خيلى « خراو » است خيلى خراوست . هاشم آنجا چطور است ؟ آنجا خيلى خراوست خيلى خراوست . خراب يعنى سخت است . هركجا را مىپرسى چطور است مىگويد خراوست . خواه خوب باشد خواه بد . مثل او نمىشود نوشت . آن جورى كه او مىگويد خراوست . امروز از قدم طاهر خان و نظر بود كه شكار نشد و الا مىشد . بالاى كوه خوب جائى است . اين پائين كه دم رودخانه است بقدرى گرم است كه چه بنويسم . امروز خوب روزى نبود . امروز زيادتر از ديروز پياده و شكارچى بود . اما\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nپيدا نشد . ديشب نظر گفت زن كدخدا امين آش كه از گاودانه است با آش ارزن و چلوگرده پخته بود . براى الموتيها خوب است . آشهائى كه هيچ مزه نداشتند . آش ارزن را هركه بخورد بايد دو قاشق دوغ بالاى او بخورد . كدخدا خودش خيلى زرنگ است . هم شكارچى است و هم پياده‌رو . امشب عليمردان آب براى حضرت و الا آورد .\r\nبرف در ميان جام بود . آب كه ريخت برف آب را به خود كشيد . عليمردان گفت امروز دو سه روز است كه من اين تجربه را كردم . آب كه به روى برف مىريزى مىجوشد و نفس مىكشد . اين خيلى غريب است ، نه در آب ، در شربت هم همين‌طور است . خيلى خنده كرديم . حرفهاى خوبى عليمردان مىزند . در آوه عليمردان يك كارى كرد كه بقدرى بامزه بود كه چه بنويسم . آقا جمشيد گفت ملا محرم مارگير الموتى آمده است يك قدرى شيرينى مىخواهد « دم » بدهد . شاهزاده جانم به عليمردان فرمودند يك قدرى نبات يا قند ببر ملا محمد دم بدهد . عليمردان رفت . بعد از نيم ساعت آمد گفت تكليف زياد شده است . هرچه آقا جمشيد مىگويد من رفتم نه قند آورد نه نبات ، بلكه دستى هم مىخواهد . خيلى تكليف زياد شد . من ديگر حرف آقا جمشيد را باور نمىكنم . خيلى از اين جور حرفها عليمردان مىزند ، يادم ديگر نيست . پنج و نيم به غروب مانده وارد تركان شديم . بعد من خوابيدم . بعد از خواب دو نيم به غروب مانده بود كه بيدار شدم .\r\nگردش نرفتم . يك خرس در دم چادر شكار شد . آن خرس رسول بود .\r\nروز سه‌شنبه دهم - صبح زود سوار شديم به طرف زوارك روانه شديم . از سرپائينى آمديم پائين تا رسيديم به دم رودخانه . اسب من خيلى شيطانى مىكرد . با اسب آقا حسين عوض كردم . همه اسبها ضرب خورده‌اند مگر اسب من و اسب قزل حضرت و الا . باقى ديگر همه ضرب خورده‌اند . امروز هوا ابر است و مه است و الا دم رودخانه خيلى گرم مىشد . در عرض راه اين دهات واقع بود : دزدك‌سر ، محمدآباد كه جهانبخش خان آنجا مىنشيند ، شترخان ، بوكان ، بعد از اينها مدان ، بعد هرانك ، بعد از آن مزرعهء كافركش ، بعد از آن سفيددر ، بعد كوشك‌دشت ، بعد ده يارفيع . « * » يارفيع چسبيده به كوشك‌دشت بود . در آنجا يك پل بود كه بدتر از پل صراط بود . امروز راه بد نبود اما يك قدرى اول بد بود كه حضرت و الا فرمودند كه از آب بزنند . در دم ده محمدآباد بود زديم در آب . بهرام خان مثل شمر سر گوسفند را بريد . جورى سر گوسفند گوسفند را پرت كرد كه چه بنويسم . حضرت و الا كه زدند ميان آب آن هم با شلوار و ميان آب جهانگير خان هم همراه بود . بعد از اين دهات خوبن بود . ده بسيار خوبى بود . من باز اسب طاهر خان كه سليمان‌خانى بود سوار شدم . دوباره اسب خودم را سوار شدم . دو دفعه لگد زد به اسب آقا جمشيد . يك قدرى كه رفتيم رسيديم به زوارك .\r\nميرزا حسين كه اول در همدان جلودار بود كدخداى بالارودبار است . با رعيتهاى دو سه ده با سه آخوند جلو آمده بود . حضرت و الا كه رد شدند ميرزا حسين گفت برويد جلو .\r\nيك بار صد نفر دويست نفر ريختند جلو . يك بيچاره ماند زيردست و پا . نزديك بود\r\n\r\n\r\n","description":"","footnote":"\r\n( * ) در اسامى دهات كشور يارفى آمده است . ( ا . ا . )\r\n","page_name":" 84 ","page_number":84},
  {"content":"\r\n\r\nكه له شود كه حضرت و الا فرمودند رعيتها ايستادند . گاو را دير آورده بودند . در ميان يك جوب گاو را خوابانيدند . همهء گاوگل شد . خيلى تماشا داشت . آمديم دم رودخانهء شاهرود يك آفتاب‌گردان زدند . يك قدرى توت آوردند خورديم . بعد از يك ساعت ناهار آوردند . ناهار را خورديم . زوارك بسيار خوب جائى است . هركجا مىرويم يكى از يكى بهتر است . اول در آوه ما را چنان ترسانده بودند كه چه بنويسم .\r\nمىگفتند كه جا در الموت بهتر از آوه نمىشود . از آنجا كه آمديم هريكى از يكى بهتر بود . اينجا رودخانهء شاهرود الموت از جلوى اين ده مىرود . بعد از ناهار نخوابيدم . بنه آمد چادرها را در توى اسپرس زدند . درختهاى تبريزى خوبى دارد . در اين دهات الموت همه تبريزيهاى خوبى دارد و گردوهاى كهنى . عصر يك مجموعه گيلاس و يك مجموعه آلوبالو با قدرى زردآلوى بدى آوردند . بعد من با نظر و دو پسر زواركى رفتم گردش . يكى از پسرها اسمش محمد باقر بود ، يكى حسن تنكابنى بود .\r\nآمده بود به اينجا ييلاق . محمد باقر زواركى بود . حسن ده سال داشت ، محمد باقر هفت سال . اين دو پسر چنان كوه مىرفتند كه من و نظر بسيار از اينها عقب مانده بوديم .\r\nمحمد باقر به ما سرزنش مىكرد كه چرا نمىتوانيد كوه بيائيد . محمد باقر بهتر از آن يكى مىرفت . خيلى رفتيم از آن بالا سنگ مىانداختيم . نظر واماند . به زور آورديم .\r\nصداى كبك مىآمد . كبك را الموتيها « سراجه » مىگويند . رسيديم به يك جائى كه هم پرتگاه بود و هم خاك نرم داشت . اين دوتا از آنجا بطورى زود رد شدند كه اگر ما بوديم خورد شده بوديم . من يك زاغچه زدم . دم رودخانه يك تير هم به « جلوت » انداختم نخورد . آمديم به چادر نماز را كرديم . يك قدرى آلبالو گيلاس خوردم . الان يك ساعت و نيم از شب گذشته است كه در چادر حضرت و الا نشسته‌ام و عليمردان و آقا جمشيد هستند . عصر قاصد كه از گازرخانى فرستاديم امروز آمد ، كاغذ زيادى آورد . هشت روزه از اينجا به طهران رفته و برگشته است ، زياده و السلام .\r\nروز چهارشنبه 11 - صبح سوار شديم به طرف آب‌گرم آتان‌رود روانه شديم .\r\nاز ده يارفيع كه رد شديم به بغله افتاديم . شيخ حسين كه هم شكارچى است و هم متولى امامزادهء زكريا است همراه بود . دو سه كبك در بالاى كوه نشسته بودند . اسب نمىرفت . شيخ حسين رفت يك تير انداخت نخورد . راههائى [ را 
  ] كه حضرت و الا مىروند درست كرده‌اند . با وجودى كه درست كرده‌اند نمىتوان رفت . آنجا اول راهش بد نبود .\r\nقدرى كه رفتيم در ميان بغله سه كبك نشسته بودند . حضرت و الا سواره يك تير خالى كردند خورد . اما درست كارى نشد . بلند شد كه شاهزاده جانم تير ديگر انداختند . آن ور يال افتاد . دوتاى ديگر رفتند آن بغله . من و ابو القاسم و شيخ حسين رفتيم آنجا پيدا نكرديم . سه دفعه ميان رودخانه زديم بس‌كه راهش بد بود ، تا رسيديم به آب‌گرم . آب خودش گرم نيست . سنگ داغ مىكنند مىاندازند ميان حوض آب آن وقت گرم مىشود .\r\nدر كار گرم كردن بودند كه ما رسيديم . به قدر ده روز ده نفر از كوه هيمه مىآوردند و سنگها را گرم مىكردند مىانداختند توى حوض . كوه اينجا مثل كوه قلعه حسن و كوههاى اندج‌رود است . اين هم وصل به آنهاست . يك رگ در ميان كمركوه است\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nبه قدر يك لوله آفتابه از اين طرف آب مىآيد ، يك لوله آفتابه از آن طرف . عليمردان تا رسيد استادى كه كرد گفت اين آب نجس نباشد و اين‌طور هم اين گرم نمىشود اگر ده خروار هيمه بياورند . از صبح تا وقت ناهار آب گرم مىكردند . شش هفت دال در ميان كمرهاى سنگ لانه داشتند . دو تير حضرت و الا انداختند نخورد . بعد از ناهار هم دو تير انداختند از تفنگ « كرا » نخورد . بعد لخت شديم رفتيم ميان آب .\r\nپيش از رفتن به آب فتح الله نوكر فرج الله خان يك تله سمور از چوب درست كرد كه يك سنگ بالاى چوبهاست و يك چوب ميان تله . يك چوب كه به آن مىزنى سنگ مىافتد . سر آن چوب كه زير سنگ است گوشت مىبندند . سمور تا مىرود گوشت را بكشد بيرون سنگ روى سمور مىافتد و سمور خفه مىشود . اين الموتيها از بز ظالم‌ترند . آن ديوار باغشان ، اين تله‌شان . نيم‌ساعت بايد در آب نشست و يك قدرى عسل در ميان آب خورد . ما همه كارها را كرديم . بعد از آب تا سه روز نبايد ترشى و ماست خورد . ساعت گذاشتيم نيم ساعت در آب نشستيم . اما آب خيلى گل بود . يك رودخانه هم پائين آب‌گرم مىرود . آن رودخانهء آتان است . همه تنمان گل شده بود .\r\nاز آنجا سوار شديم آمديم به ده كوشك‌دشت . آنجا حمام داشت . قاضى خدمت شاهزاده آمد . بعد رفتيم حمام . حمام كوچك بسيار خوبى داشت . از حمام درآمديم سيب و خيار و گلاب و آينه سر حمام رعيتها گذاشته بودند . قدرى از آنها خوردم و آمدم بيرون .\r\nدرخت فندق هم آنجا داشت . يك قدرى فندق خوردم . خيار در الموت تازه درآمده است .\r\nخيلى هم كم است . قرار شد كه تله را فرج الله خان به فتح الله بدهد امسال سمور بگيرد . مىگفت من سگ آبى از رودخانهء شاهرود گرفتم . از آن هم قرار شد حكما بگيرد و خيلى خوب مىشود . پوست سك آبى از سمور بهتر مىشود . اين فتح الله معلوم شد كه خيلى از اينها گرفته است . يك بچه بز كوهى در ده ورك گرفته بودند آموخته كرده بودند . آدم فرستادم بگيرد بياورد . سوقات براى تولوى خان ببرم . سوقات خوبى شد . خيلى بچهء بز كوهى خوب مىشود . من امروز هم چيزى نزدم . آغا شاهزاده از طهران نوشته بود كه آقا داداشم فرموده است كه شما ده خرس زده‌ايد . خبر ندارد كه زديم . اين باره به ايشان مىنويسم . سه ساعت به غروب مانده وارد زوارك شديم .\r\nعصر گردش نرفتيم . الان يك ساعت و نيم از شب گذشته است كه در چادر نشسته‌ام .\r\nهيچ كس نيست . ياد سركار آقا داداشيم مىكنم و اين را مىنويسم . شب در زوارك خوب هوائى دارد ، مثل تركان نيست كه باد بيايد و سرد باشد . معتدل است ، نه گرم است نه سرد . صداى آب مىآيد . اين رودخانه بسيار بزرگ است .\r\nروز پنجشنبه 12 شهر شوال - دو ساعت از آفتاب گذشته سوار اسب ماهرخ شدم . به طرف امامزاده زكريا روانه شديم . از سراج‌محله « * » كه رد شديم يك پل بود پياده شديم . از پل گذشتيم به ده سيلكان رسيديم . خوب جائى واقع شده افتاديم . به سربالائى قدرى كه رفتيم به ده نسا رسيديم . ده كوچكى است در بلندى واقع شده است . گردنهء\r\n\r\n\r\n","description":"","footnote":"\r\n( * ) در اسامى دهات كشور سراج كلايه ضبط شده است . ( ا . ا . )\r\n","page_name":" 86 ","page_number":86},
  {"content":"\r\n\r\nناقلائى بود . يك ساعت رفتيم تا از گردنه گذشتيم . به زمينهاى روج بالا رسيديم . روج هم دوتاست : روج بالا ، روج پائين . شيخ حسين با شيخ فضل الله آمدند با رعيتها .\r\nماشاء الله بسيار رعيت دارد . از رعيتها كه گذشتيم به آخوند ملا فرج الله با دو سه آخوند ديگر رسيديم . رفتم در امامزاده . خيلى خوب امامزاده‌اى است . يك قبر ديگر هم هست . اسم آن امامزاده ايوب است . دو قبر ديگر اسمشان معلوم نيست . زيارت كرديم .\r\nزيارت‌نامه يك آخوند آمد خواند . بعد بيرون آمديم . يك قدرى سواره گردش كرديم .\r\nخيلى بلندى واقع شده است . تماشا كرديم آمديم در يك باغ آفتاب‌گردان زده بودند يك قدرى آلوبالو گيلاس ، خيار ، توت آوردند خورديم . بعد ناهار آوردند خورديم .\r\nبعد از ناهار سوار شديم . چيزى درنيامد . چهار و ربع از دسته گذشته وارد زوارك شديم . من خيلى خوابم مىآمد خوابيدم . سه ساعت و نيم به غروب مانده بيدار شدم .\r\nيك قدرى گوجه خوردم . رفتم خدمت حضرت و الا ، ديدم يك پرسوخ آنجاست . پرسيدم حضرت و الا فرمودند كه ديشب يك سيد مىرفت به دهش يك پرسوخ با دو سه بچه عقب آخوند كردند . آخوند عبا را سر يكى از بچه‌ها انداخت با عبا آن را برد منزل .\r\nعصر آورد اينجا . شب در ميان تنور انداختند . صبح ديده بود كه سوراخ كرده بود هرچه كرده بود درنيامده بود . آخر دود كرده بودند ميان تنور تا درآمده بود . خيلى تماشا دارد . رفتم گردش يك دليجه را زخمى كردم . بعد آمدم ، على خان پرسوخ را برداشت . هركه جلو مىرود دندان و چنگ مىزند . مثل سگ است . هيچ كس جلو نمىرود . بسته بوديم به درخت . طناب را گرفتم رفتم گردش . وقت رفتن همه‌اش مرا مىدواند . برگشتن به زور آورديم در ميان سبد گذاشتيم تا ببريم به پاتخت « * » ، يعنى گرمارود . آقا جمشيد از براى همه دهات شهر مىگويد و گرمارود را پاتخت . آنجا جعبه برايش درست كنيم . الان در چادر نشسته‌ام ابو القاسم حكم مىنويسد براى كوچنانيها ، و السلام .\r\nروز جمعه 13 - صبح زود سوار شديم . به طرف گرمارود روانه شديم . از ده سراج‌محله گذشتيم . قدرى كه راه رفتيم آن دست رودخانه ده ورك‌رود بود . از ورك‌رود گذشتيم راه بد شد . با وجودى كه درست كرده بودند آدم به سختى مىگذشت .\r\nقدرى كه رفتيم به ده كلان رسيديم . در كلان پدر جلال است و عموى جلال و برادر جلال و خود جلال و يك نفر ديگر هستند . آنجا هم خيلى راه بود . اما زمين كلان خيلى بود . قدرى كه از ده كلان رد شديم به زمينهاى گرمارود رسيديم . آنجا پرتگاههاى بدى داشت . اگر آدم پايش رد مىشد راست توى رودخانه بود . از آنجاها رد شديم كه سر ميرزا حسين با رعيتها نمايان شد . آخوند ملا ميرزا محمد هم بود . ماشاء الله خيلى رعيت داشت . قدرى كه آمديم رسيديم به پاتخت . آمديم در چادر پياده شديم . چادر را آن ور رودخانه زده‌اند . ده خوب پيداست . من و محمد تقى رفتيم گردش . چيزى شكار\r\n\r\n\r\n","description":"","footnote":"\r\n( * ) اصل : پادخت .\r\n","page_name":" 87 ","page_number":87},
  {"content":"\r\n\r\nنشد . آمديم يك قدرى توت خورديم . بعد ناهار آوردند . ناهار را خورديم . بعد از ناهار خوابيدم . چهار به غروب مانده بيدار شدم . با نظر رفتم گردش . خيلى راه رفتم يك گنجشك پيدا نشد . هرچه كبك است قلهء كوه‌اند و اسب نمىرود . ما هم كه نمىتوانيم برويم در تپه‌هاشان . اگر از جاده آدم رد شود از بالاى كوه به زمين مىآيد . پائيز كبكها توى خانه‌ها مىروند . مهدى شكارچى را دو روز پيش فرستاديم تا كبك درى بزند . امروز دوتا فرستاده بود . من تا حال نديده بودم . خيلى بزرگ است . داديم آقا حسين كه يك چيزى درست كند . غروب از گردش برگشتم . گرمارود صد و پنجاه خانه‌وار است . خوب جائى است . امروز گرم بود . پشه و مگس زياد دارد . يقين طهران جهنم است . از توى چادر خانه‌ها خوب پيداست . شب هم خيلى گرم بود . پشهء زيادى بود .\r\nروز شنبه 14 - صبح سوار اسب قزل شدم . به طرف روى ده روانه شديم .\r\nپياده‌ها را پخش كرديم چيزى پيدا نشد . رفتيم تا رسيديم به امامزادهء روىده . زيارت كرديم . بعد سوار شديم قدرى رفتيم بالا . روى ده درهء بسيار بزرگى است . رودخانهء شاهرود الموت به سه آب درست مىشود : يكى دينه‌رود ، يكى اواتر ، يكى روىده . بعد رودخانهء ديگر هم قاطى مىشود . ولى عمده اين سه‌تاست . در توى يونجه‌زار آفتاب‌گردان زدند . من با على خان و پياده‌ها رفتيم در توى درختها چيزى پيدا نشد . رويده درخت كم دارد . ناهار را خورديم . بعد از ناهار قدرى نشستيم هوا گرم شد . كوه البرز بسيار خوب نمايان بود . با خشه‌چال و زيورچال آب خوبى مىآيد ، بسيار خنك . الموت آب از اين بهتر ندارد . خيلى از آن آب خورديم . بسيار دم رودخانه ياد آقا داداشيم كردم .\r\nچيزى پيدا نشد سوار شديم . قدرى كه آمديم ابو القاسم از توى جاده بيرون بود در ميان درهء كوچكى مىرسد ، اسب را هى مىكند يك‌بار اسب از پشت مىخوابد كه ما رسيديم ابو القاسم بلند شده بود . ولى اسب [ افتاده 
  ] بود . اسب را به زور راست كرديم . سوار شد رفتيم تا به گرمارود رسيديم . يك ساعت راه است از گرمارود تا روىده . رودخانهء شاهرود از جلوى پايتخت مىگذرد . بعد خوابيدم . يك مگسهائى است در اينجا كه از روى جوراب مىزند . خيلى مگس بدى است . خوابيدم دو سه دفعه از دست مگس بيدار شدم . چهار به غروب مانده رفتم دم رودخانه ديدم آقا جمشيد صدا مىكند . رفتم ديدم حضرت و الا در يك باغ هستند . رفتم آنجا زردآلو با فندق خوردم . آمدم چادر با ابو القاسم مشق كردم . ابو القاسم رقم مىنوشت . تا حال خيلى رسوم رقم گرفته است .\r\nعصر گردش نرفتيم . شب كتلت از گوشت كبك درى درست كرده بودند ، خوردم خوب نشده بود . آن يكى را فرمودند لاى پلو بگذارند . شب بسيار پشه داشت ، و السلام .\r\nيوم يكشنبه 15 شهر شوال - صبح سوار اسب ماهرخ شدم . رو به راه نهاديم .\r\nخيلى سربالائى بود . شش پياده همراه بودند . گردنهء بسيار بدى بود . هم راهش بد بود و هم سربالائى . پياده‌ها خيلى خوب مىرفتند . همه جوان بودند . گردنهء ناقلائى بود .\r\nيك ساعت كه رفتيم رسيديم به اوانك . رعيتها جلو آمده بودند . رسيديم به ده . ده خوبى است . خيلى بلندى است . دو محله دارد : محلهء جيره محله ، جورا محله . از ده\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nرد شديم باز سربالائى رفتيم . در آنجا بسيار گندم ديمىشان بسيار خوب بود ، مثل آبى بود . رسيديم به يك‌جا كه همهء آن كوه علف گرز بود . تخم گرز را گرفتم . در همانجا آب خوبى مىآمد . هم آنجا آفتاب‌گردان زدند . از توى دره خيلى كبك بلند مىشد .\r\nناهار را خورديم . شش هفت بچه آنجا بودند آورديم خدمت حضرت و الا . يكى يك شاهى سفيد گرفتند . آمده بودند هيمه براى ده ببرند . خيلى كوچك بودند . بعد از ناهار سوار شديم . آنجا جاى خوب خنكى بود . اما نوكرها آفتاب‌گردان نداشتند . به آن جهت آمديم . دو كبك بلند شدند رفتند خيلى دور نزديك جاده نشستند . رسيديم به آنجا حضرت و الا پياده شدند يكى را زدند . پشت يال افتادند گم شدند . هرچه گرديديم پيدا نشدند . از آنجا گذشتيم ، پاى من آنجا يك قدرى درد گرفت . از راه ديگر رفتيم . دور گرمارود همه كوه است . يك طرفش كوه خيلى سختى است . قلعهء نوذر را مىگويند در آن بالاست . كسى نمىتواند آن بالا برود . از بس كه سخت است آن . ميان كوه يك آبشارى است . آب آن بالا مىآيد و ميان يك چاهى مىريزد كه گودى آن چاه را نتوانستند معين كنند . رفتيم آنجا تماشا كرديم . اين كوه هم از كوه قلعهء حسن سخت‌تر است و هم بلندتر . پنج از دسته گذشته وارد گرمارود شديم . از دست مگس من نخوابيدم . غروب يك قدرى دم رودخانه رفتم . شب پايم به شدت درد گرفت كه حركت نمىتوانستم بكنم .\r\nآقا حسين آمد قدرى دوا ماليد بهتر نشد . شب خيلى بد گذشت . از توى اطاق بيرون نيامدم . هيچ نمىتوانستم راه بروم ، و السلام .\r\nروز دوشنبه 16 شهر شوال المكرم 1303 - صبح بيدار شدم . پايم بشدت درد مىكرد . با حضرت و الا رفتم حمام . هيچ نمىتوانستم راه بروم . سواره رفتيم . از حمام درآمدم ، آمدم چادر . هوا گرم بود . فرج الله خان آمد يك پيرمرد آورد پايم را ديد . گفت اين از آب گرم است . پرهيز نكرديد از آن جهت است . بايد دوباره از آن آب بياورند پايت را بشورند . يك قدرى عسل با زنجبيل آوردند به پايم ماليدند . روغن چراغ هم آوردند . او را هم ماليدم . بعد ناهار آوردند . ناهار را خورديم ، بعد از ناهار خوابيدم .\r\nچند دفعه از دست مگس بيدار شدم . عصر باز از آن دواها ماليدم قدرى بهتر شد .\r\nعصر حضرت و الا رفتند گردش . يك قمرى رفته بود نشسته بود پاى سنگ حضرت و الا رفتند كه او را بزنند قمرى بلند شد . يك بار دو كبك حضرت و الا ديدند يك تير براى يكى انداختند كبك بلند شد ، تير ديگر انداختند باز رفت . به قدر دويست قدم رفت دومرتبه برگشت آمد جلوى پاى شيخ حسين افتاد . عصر تشريف آوردند . پياده تشريف برده بودند . هيچ چنين چيزى نمىشود . خيلى غريب است . يك ساعت به غروب مانده يك حكيم طالقانى آمد پايم را ديد ، چرند حرف مىزد . دواى او را نكرديم . شب شير دختر با ترياك ماليدم با خاكستر گرم و نمك بستم . شب بسيار پشه داشت . همه صورت - هايمان پشه‌زده است . ديروز مهدى شكارچى دو شكار بز آورده ، يكى پنج سال بود ، يكى شش سال داشتند . مهدى خوب شكارچى است . زياده و السلام .\r\nروز چهارشنبه 17 شهر شوال المكرم - خيلى دير بيدار شدم . حضرت و الا با آقا حسين و آقا جمشيد ، عليمردان ، جعفر قلى ، مهدى شكارچى با تسليم خان تشريف برده\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nبودند به شكار . يك قدرى توت خوردم . پايم الحمد لله بهتر شده بود . اما باز درد داشت . باز خاكستر گرم گذاشتم . بعد از يك ساعت شاهزاده جانم تشريف آوردند . به همان جاى ديروز تشريف برده بودند كه روىده باشد . يك فره كبك كوچكى زده بودند با يك دليجه . هردو گم شده بودند . لنگه كبك ديروزى را هم ديده بودند ولى شكار نشده بود . بعد از آب‌گرم پايم را شستم . بعد ناظر « * » آمد . چون‌كه دو سه دوا بود استخاره كرديم ، ناظر استخاره كرد دواى شير و ترياك خوب آمد . از آن ماليدم .\r\nابو القاسم شير را آورد ماليد . ناهار را خورديم . قدرى بهتر شد . بعد از ناهار باز ماليدم . بادش كمتر شد . بعد خوابيدم . بعد از خواب پايم خوب شده بود . قدرى با چوب راه رفتم . استخارهء ناظر بسيار خوب بود . بعد رفتم خدمت شاهزاده جانم . چونكه پايم درد مىكند رفتن فردا موقوف شد . انشاء الله پس‌فردا مىرويم . روزها اينجا خيلى گرم است . به جهت اين است كه يك طرف گرمارود كوه است و همه سنگ يك‌پارچه است .\r\nآفتاب به آنها مىتابد ، هواى اينجا گرم مىشود . كوه خيلى غريبى است . در اين عصر من كوههاى خيلى غريب ديدم . يك كبك نايب الشريعه برايم آورد دادم ببرند پيش كبكهاى ناظر . دو كبك ناظر دارد . از كوچنان تا به اينجا آورده است ، نمرده‌اند .\r\nپرسوخ با على خان آموخته شده است . گاه وقتى كه نوكرها سربه‌سرش مىگذارند على خان كه جلو مىآيد پرسوخ درمىرود و مىخواهد على خان را بگيرد . يك جعبه برايش درست كرده‌ايم . تازيها را ديروز از تركان آوردند . اين دوتا ، هردو روسيها پايشان بد نيست . اما قره‌قوش نمىتواند بيايد . پيش فرج الله خان مىگذاريم تا خوب شود ، بعد روانه كند . يك قدرى توت خوردم . بعد ملا موسى شاعر وركى آمد . از اولى كه به آوه آمده‌ايم شعر بسته است تا اينجا . همه شكارها را هم گفته است . آن روز خرس را بهرام خان خوابانيد و حضرت و الا را در جاى خوبى نگاه داشت شاعر مهدى شكارچى را گفته است . مهدى آن روز بود . اما بهرام خان رفت و خرس را خوابانيد .\r\nاگر خبر شود جگر ملا موسى را درمىآورد . دو سه روز باز شعر گفته بود . خوب مىگويد . گردش كه نتوانستم بروم . شب باز از آن شير ماليدم كمى پايم درد مىگيرد .\r\nزياده و السلام .\r\nيوم چهارشنبه 18 - صبح بسيار دير از خواب بيدار شدم . پايم بهتر بود . قدرى دوا ماليدم . بعد رفتم خدمت شاهزاده جانم . حضرت و الا در يك باغ جلوى رودخانه تشريف داشتند . حضرت و الا فرمودند كه جلال گفته است كه بيست نفر پياده به من بدهند من در رويده خرس پيدا مىكنم . به فرج الله خان فرمودند كه پياده خبر كند كه بعد از ناهار برويم رويده به شكار خرس . ناهار را خورديم . بعد از ناهار سوار اسب قزل شدم . رو به راه نهاديم تا رسيديم به رويده . پياده‌ها را پخش كرديم . جلال جلو افتاد . مهدى و درويش على همراه ما بودند ، رفتيم تا جاى آن روزى رسيديم . رفتيم\r\n\r\n\r\n","description":"","footnote":"\r\n( * ) پيش ازين هم « نظر » ( اسم شخص ) و هم به صورت « ناظر » آمده است . ظاهرا ناظر درست است به اعتبار تكرار و مطلب مربوط به روز 21 شوال . ( ا . ا . )\r\n","page_name":" 90 ","page_number":90},
  {"content":"\r\n\r\nبالاتر نزديك برفها . صد قدم بالاتر زير سايهء سنگ نشستيم . همه تفنگها را گلوله و چارپاره پر كرديم . طاهر خان و ملا موسى شاعر در يك‌جا ، فرج الله خان با آقا اسد در يك طرف . من و حضرت و الا در زير سنگ رفتيم . اسبها را بردند جاى آن روز كه رفته بوديم . آبدار با قهوه‌چى رفتند پائين دم برف و رودخانه چايى درست كنند . ما بالا بوديم . هرچه گرديدند خرس پيدا نشد . حضرت و الا در آنجا يك فنجان چايى ميل فرمودند . بعد رفتيم سر برفها . سرپائينى بود . خاك نرمى داشت ، پا سر مىخورد .\r\nبه زور رفتيم . بقدرى خنك بود كه چه بنويسم . آب از بس كه سرپائينى مىآيد مثل كف است و سفيدآب . از اين خوب‌تر هيچ جاى عالم نيست . يك فنجان چاى هم آنجا ميل فرمودند . من از آبى كه از برف مىآمد قدرى خوردم . خيلى خنك است . بعد آمديم پياده رفتيم تا رسيديم به اسبها . سوار شديم . پياده‌ها كم‌كم پيدا شدند . هيچ كدام نديده بودند . جلال همان‌جا مانده نيامده بود . عصر وارد منزل شديم . اگر امروز خرس پيدا نشد هواى خوابى كه بود از دست گرما و مگس گرمارود كه خلاص شديم . مختصر خوش گذشت . عصر گردش نرفتيم . و السلام .\r\nيوم پنجشنبه 19 شهر شوال المكرم سنهء 1303 - صبح . . . « * » به دسته مانده سوار اسب شيدا شدم . از رودخانه كه رد شديم بغله رفتيم . سنگهاى خيلى بزرگ از كوه ريخته بايد از ميان اين سنگها رد شد . خيلى به سختى رد شديم . رو به سربالائى نهاديم . سربالاى مشكلى بود تا به گردنهء نرم رسيديم . در سر گردنه ايستاديم . بسيار خوب جائى بود . از گردنهء نرم سرازير شديم . از آنجا مال ميرزا حسين است . درختهاى اورس بسيارى داشت . علف هم خيلى بود . سرازيرى كه تمام شد به امامزاده سرادين رسيديم . اين امامزاده بسيار معجز كرده است . هركس در آنجا قسم ناحق خورده است همان ساعت مرده است . همه الموتيها آنجا قسم مىخورند . دو سه نفر قسم ناحق خورده بودند همان ساعت مرده بودند . زيارت كرديم . بعد از زيارت سوار شديم .\r\nباز سربالائى بود . قريب يك ساعت و نيم رفتيم تا به گردنهء دلبند رسيديم . گردنهء دلبند مثل گردنهء نرم باصفاست . آن گردنه را به جهت اينكه سنگ ندارد اسمش را گردنهء نرم گذارده‌اند . در گردنهء دلبند يك آبشار بسيار خوبى بود . از گردنه گذشتيم . در سرچشمهء خسر ناهار افتاديم . ناهار را خورديم . كوه البرز و كوه كافركش « * * » با دره‌هاى البرز بسيار خوب نمايان بودند . بقدرى برف داشتند كه به نوشتن برنمىآيد . قلهء البرز را تماشا كرديم . اين طرف و آن طرف قله دو گودال است . البرزچال مشهور است . آنجا خيلى برف داشت . بعد از ناهار سوار شديم قدرى كه رفتيم وركيها با زواركيها كه مرتع پيچ‌بن دستشان است جلو آمدند . از رعيتها كه رد شديم به چادرهاى زواركيها رسيديم . يك گله مال زواركى است ، يك گله مال وركى . از چادر زواركى رد شديم ، بعد كلاغ سياه بسيار در بغله نشسته بودند . من و محمد رفتيم تيرى خالى\r\n\r\n\r\n","description":"","footnote":"\r\n( * ) در اصل سفيد مانده است . ( ا . ا . )\r\n( * * ) در اسامى دهات كشور كافركيش آمده است . ( ا . ا . )\r\n","page_name":" 91 ","page_number":91},
  {"content":"\r\n\r\nنكرديم . حضرت و الا را گم كرديم . از يك پياده پرسيديم نشان داد رفتيم . يك بار يك كبك با ده پانزده فره بلند شدند . من پياده شدم . هرچه گرديدم پيدا نكردم . رفتم ديدم حضرت و الا تشريف مىآورند و دود بسيارى آنجاست . پرسيدم گفتند كه سه بچه روباه در ميان سوراخ است دود كرده‌اند كه درآيند بيرون . ديگر كبك بلند نشد . رفتيم منزل ماشاء الله . همهء اين زمينها چمن است و علف بسيار دارد . در ميان چمنها آفتابگردان زده بودند . هنوز چادرها نيامده بودند . جا انداختند در آفتاب‌گردان خوابيديم . چهار ساعت و نيم از دسته گذشته وارد پيچ‌بن شديم . چهار ساعت به غروب مانده از خواب بيدار شديم . من آمدم چادر خودم سر و صورتم را شستم . بعد نماز كردم . دو ساعت و ربع به غروب مانده با حضرت و الا پياده رفتيم به شكار كبك . قدرى كه رفتيم من يك قدرى بالا بودم ، يك بار يك كبك از پائين بلند شد از آن بغله . به قدر پانزده شانزده فره رفتند ميان گندمها نشستند . من و حضرت و الا تند رفتيم تا به آنها نزديك شديم .\r\nكبكها به راه افتادند . نزديك كه رسيديم حضرت و الا فرمودند كه بينداز . من كبك بزرگ را نشان كردم . تير كه خالى شد كبك يك بار يك غلت خورد ، اما درست كارى نشد كه بيفتد . بلند شد با فره‌ها كه حضرت و الا تير را براى كبك بزرگ انداختند كه از بالا سرازير شد . من يك تير در هوا براى يك فره انداختم نخورد . حضرت و الا يك تير ديگر انداختند كه يك فره سرازير شد . سر هر دوتا را بريديم . فره قدر يك بلدرچين بود ، بلكه بزرگتر . فره‌ها پخش شدند . باز سه چهار فره يك‌جا مىرفتند . من عقب كردم يكى سر سنگ نشسته بود مىخواند كه من تير را خالى كردم نخورد ، بلند شد . حضرت و الا زدند . از آنجا گذشتيم رفتيم باز همان جائى كه كبكها بلند شده بودند ، چيزى پيدا نشد . پائين آمديم يك فره نشسته بود . من رفتم بزنم گم شد . يك كبك ديگر بلند شد ، از دور شاهزاده جانم يك تير انداختند نخورد . به گردش افتاديم .\r\nدو كبك ديگر بلند شد تيررس نبودند . هرچه گردش كرديم چيزى پيدا نشد . همهء اين زمينها علف است . هرجا كه گندم كاشته‌اند ميانشان همه يونجهء كوهى درآمده . همهء آن زمين‌ها يونجه و علف بود . چنان يونجه بود گمان مىكردى دستى كاشته‌اند . خيلى گل بود ، گلهاى خوب . گل ميخك هم با همه جور گل بود . من اسم علفها را از على خان ياد مىگرفتم . از دو سه جور علف كه تخم داشتند گرفتيم . آقاجه‌باش هم آنجا بسيار بود . علف آقاجه‌باش بسيار خوب علفى است . همه‌جا پيدا نمىشود مگر در بعضى جاها .\r\nدر رويده هم بود . از علف آقاجه‌باش چيديم . همه‌جور علفى داشت . بعد آمديم به منزل . قدرى راه را آب گرفته بود . آنجا كفش‌هايمان تر شد . الحمد لله امروز خوب شكارى شد : سه كبك هرسه روى هوا . صداى بلدرچين زيادى از توى علفها مىآمد .\r\nفرصت نشد كه سراغ آنها برويم . شب بسيار هواى سردى بود . در گرمارود هرچه گرما خورديم اينجا عوضش سرما خورديم . من پالتو تن كردم و سر ناهار گاه حضرت و الا به محمد تقى فرمودند كه ييلاق پيچ‌بن بهتر است يا ييلاق رحمان‌آباد . محمد تقى گفت كه آنجا هم مثل اينجاست . اينجا هم كوه است ، آنجا هم كوه . آنجا درخت دارد ، اينجا درخت هم ندارد . خيلى خنديديم . از اول كه وارد الموت شديم هرچه را\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nمىپرسيم مىگويد نياوران بهتر است . اين‌چنين ييلاقى در هيچ جاى عالم پيدا نمىشود .\r\nمحمد تقى مىگويد ييلاق رحمان‌آباد بهتر است . هيچ چيز را گردن نمىگيرد . و السلام .\r\nروز جمعه 20 شهر شوال - صبح زود سوار اسب شيدا شدم . به طرف آب گرم سه هزار روانه شديم . باز سربالائى بود . خيلى سربالائى رفتيم تا رسيديم سر گردنه .\r\nتا آنجا مه كم بود . اما بسيار سرد بود . كم‌كم مه زياد شد بطورى كه جلودارها را نمىديديم . باد تند هم مىآمد . همه گوش و دماغ و دستها يخ كرده بودند . مثل باران مىباريد . خيلى سرد شد . سر آن گردنه حد الموت است با تنكابن . در آنجا برف بود .\r\nامروز مه لوسى بود . تا حال گرمارود مه نمىآمد . ما كه بيرون آمديم مه گرفت . جائى كه بايد باشد مثل جائى كه بايد نباشد است . از سر اين گردنه جنگل مازندران و دريا نمايان است . امروز اين مه خنك آمد نگذاشت كه ما دريا و جنگل را تماشا كنيم . از آنجا سرازير شديم . راه بد نبود . خيلى غصه خوردم كه چرا مه آمد و ما جنگل و دريا را نديديم . يك ساعت سرپائين آمديم تا به ده سلمبار رسيديم . ده كوچكى است .\r\nتا آنجا راه بد نبود . از آنجا كه گذشتيم مه بسيار شد و راه چنان شد كه پياده نمىتوانست برود ، راه مثل پله‌كان . اسب بيچاره بايد از اينها بالا برود . آنجا بغله شد . پرتگاه‌هائى داشت يكى سيصد ذرع . پاره‌اى جاها دويست ذرع بود . مه بود و الا آدم پائين دره را كه مىديد حكما مىافتاد . چه بنويسم راههاى الموت و گردنهء مالخانى پيش اينجا خيابان بود . دو سه آبشار در آنجا بود . از آنجاها به هزار معركه گذشتيم تا رسيديم به ده مران . تا آنجا چهار مرتبه پياده شديم . سنگهاى بزرگ بزرگ [ بود 
  ] و سرپائينى اسب سر مىخورد . لابد بايد آدم پياده شود و الا ريزريز مىشود . بالاى ده ايستاده بوديم ده را نمىديديم ، از بس‌كه مه بود . از آنجا گذشتيم راه قدرى بهتر شد تا رسيديم به ده سرن . از آنجا گذشتيم به توى جنگل رسيديم . جنگلش مثل جنگل الموت بود . آنجا پرتگاهش بدتر بود . در ده سرن جعفر آقا كه كدخداى اين بلوك است آمده بود . از آن جنگل هم گذشتيم ، بعد به جنگل بزرگى رسيديم . آنجا درختهاى بلوط داشت . آن جنگل پيش [ اين 
  ] درختهايش كوچك بود . در آنجا قريب صد قدم پياده آمديم . پرتگاهش خيلى بد بود . ما كه هرچه نگاه مىكرديم دره را نمىديديم . به هزار زحمت از آنجاها گذشتيم . آنجا هوا يك‌قدرى باز شد . از ده شهرستان و درجان گذشتيم .\r\nاين‌جا كوههايش از كوههاى الموت سخت‌تر است . از اين دهات كه گذشتيم محمد حسين خان پسر ساعد الدوله آمد . تازه الان از استرآباد آمده بود . آن دو ده خوب دهاتى بود .\r\nرفتيم تا به عمارت ولى خان رسيديم . اسم آنجا ميان‌رود است ، [ اسم 
  ] ده مثل اسم دره است . در عمارت ناهار را خورديم . عليمردان آمد گفت نزديك ده سلمبار آنجا كه پرتگاههاى بدى داشت آدم طاهر خان كه قبل منقل زده بود پرت شد ، نمىدانم مرده است يا نه . بعد از ناهار آمدند گفتند كه نمرده است . بعد سوار شديم . اينجا كوهش خيلى سخت است . از لب رودخانه رفتيم . كوه دست راست اسمش اشتياس‌كوه است ، چپ شلف . هردو بسيار سخت بودند . مثل كوه حسن و كوه گرمارود بودند ، ولى بلندتر از آنجا بودند . سنگشان مثل سنگ آنها بود . امروز خيلى راه آمديم . شش ساعت\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nربع‌كم از دسته گذشته وارد آب‌گرم شديم . حوض در زير يك كمر است ، حوض كوچكى است . همه حوض بيرون نيست . زيادترش زير كمر است . آبش خيلى گرم نبود . دو سه چشمه هم آن بالا دارد . آنها مثل اين گرم نيستند . كم گرم‌اند . هيچ روز راه به اين زيادى و سختى نبود . ما كه اين همه راه‌هاى سخت آمديم هيچ چنين چيزى نديديم .\r\nكسى به قدر ما راه سخت نديده . وقتى كه آمديم اينجا خبر آوردند كه آدم نمرده است ولى اسب ريزريز شده است . از آن بالا كه آمده است هرتكه گوشتش يك‌جا مانده .\r\nهمه بنه به سلامت رسيدند . الحمد لله هيچ عيب نكرده‌اند . خدا امروز ما را نگاه داشت . جنگل امروز من ديدم اما نه چندان بزرگ . سه‌بار هم مىخواسته پرت شود كه گرفته‌اند . حضرت و الا در آب امروز رفتند ، من نرفتم . انشاء الله فردا رودخانه . اين آب‌گرم به قدر رودخانه آتان‌رود كه از جلوى آب‌گرم الموت مىرود هست . اين همه راهى كه ما آمديم يك طرف ، اين راه يك طرف . كوه تخت‌سليمان مىگويند خيلى سخت است .\r\nبالاى آب‌گرم است . كم كسى آنجا رفته . تختهء تخت هم آنجا هست . مىگويند اين آب‌گرم حمام آن حضرت بود . بلقيس را اينجا آورده‌اند . زياده و السلام .\r\nروز شنبه 21 - صبح از خواب بيدار شدم رفتم توى آب . خوب آب حسابى دارد .\r\nحوضش كوچك است و زير كمر است . كوتاه است . آدم بايد بنشيند . از آب درآمدم رفتم چادر . هوا مه نيست ، آفتاب است . ناهار را خورديم . بعد از ناهار خوابيدم .\r\nچهار ساعت به غروب مانده بيدار شدم دوباره رفتم در آب . نيم ساعت در آب بودم .\r\nاينجا آب خوبى دارد . من هرچه مىخورم باز گرسنه هستم . قدرى گردش رفتم . اينجا هيچ نان پيدا نمىشود . هرجا رفتند نان پيدا نشد . سبزى هم نيست . علف آقجه‌باش اينجا از همه چيزها زيادتر است . از آن آش درست كردند . ناظر داد دارد از اينجا .\r\nمىگويد اينجا چه جائى است . رفتند توى ده گفتند نان داريد گفتند ما نداريم ، اگر داشته باشيم شب‌چره ميخوريم . هيچ چيز پيدا نمىشود . « كلدم » يعنى طويلهء گوسفند ، يعنى آنجائى كه روغن و كره و ماست درست مىكنند . « كلدم‌سالار » رئيس گالشهاست .\r\nهركجا پس كلدم برود انعامى نكند ، شيرينى ندهد ، چوب مىخورد . اين رسم اين ولايت است . پس كلدم آن جائى است كه كره و شير و روغن است . از سر آب‌گرم تا دم دريا ده فرسنگ است ، اما راه بسيار بد است . از اين راه كه آمديم صد مراتب بدتر . شب در خانيان منزل مىكند در كنار رودخانهء مرز كه از اين آبهاى دره‌ها و رودخانه‌ها رود بزرگى مىشود و به دريا مىريزد ماهى قزل‌آلا و آزاد و غيره شكار مىكنند .\r\nعوض همه چيز برنج مىخورند . نه وقت داشتيم نه هوا مساعد بود كه برويم به تماشاى دريا . خيلى حيف آب‌گرم سخت سر را هم تماشا كنيم و به آب دريا شنا كنيم . تا كى خداوند قسمت كند ، از قرقاول و شوكا و مرال شكار كنيم . الان يك ساعت و نيم از شب گذشته است كه در چادر حضرت و الا نشسته‌ام . عليمردان باز از آن حرفها مىزند ، و السلام .\r\nيوم يكشنبه 22 شهر شوال - صبح بيدار شدم رفتم آب‌گرم . از آب بيرون آمدم كارى نداشتم رفتم خدمت حضرت و الا . يك تير به كلاغ‌سياه انداختم نخورد . تفنگم\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nرا شستم . بعد ناهار آوردند . چيزى كه اينجا پيدا نمىشود ، همه چيز را از آقجه‌باش درست كرده بودند . قدرى ماش كوهى على خان پيدا كرده بود . از آن بورانى درست كرده بودند . ناظر مىگفت كه اين سرگيجه مىآورد نخورديم . اما على خان و عليمردان خوردند عيبى نكردند . بعد از ناهار خوابيدم . سه ساعت و نيم به غروب مانده بيدار شدم رفتم آب‌گرم ، بعد آمدم بيرون . يك سردارى حضرت و الا به محمد حسين ميرزا خلعت مرحمت فرمودند . گردش نرفتم . قدرى كتاب خواندم . دوباره حضرت و الا رفتند حمام . مه بود . هى مىرفت بالا باز مىآمد . « هلت » درختى است در جنگل كه چوب خشك آن در تاريكى روشنى مىدهد . در جنگل تنكابن بسيار است . صبح فرج الله خان نايب - الحكومه با الموتيها مرخص شدند رفتند به الموت . الان دو ساعت از شب گذشته است كه در چادر خدمت حضرت و الا نشسته‌ام . مه زياد است كه چادرها معلوم نيست . تنها صداى اسب مىآيد . وقت خواب است ، و السلام .\r\nروز دوشنبه 23 - صبح بسيار زود از خواب بيدار شدم . هوا بسيار مه داشت .\r\nيك ساعت و نيم از دسته مانده سوار شديم . محمد حسين خان آمد . جعفر آقا پياده خبر كرده بود كه هر پياده يك‌بار دستش باشد . سنگهاى بسيارى بود به سختى هرچه تمام‌تر رد شديم . محمد حسين خان را حضرت و الا مرخص فرمودند . اما جعفر آقا همراه بود تا به سربالائى رسيديم . در آنجا مه رفت ، آفتاب بود ، پالتو را درآوردم . به سربالائى افتاديم . بايد دو فرسنگ سربالائى برويم . از بس‌كه كوه سخت آمده‌ايم زله شده‌ايم .\r\nكمتر كسى به قدر ما كوه سخت ديده است ، بلكه هيچ كس نديده است . كوه از آن سخت‌تر نباشد اسبهاى ما مىروند . در توى دره مه خوابيده بود . قدرى كه رفتيم به برفها رسيديم . تا آنجا راه خوب بود . از آنجا كه گذشتيم كم‌كم راه بد شد . خيلى سربالا مىرفتيم . بسيار برف بود . همه طرف برف بود . سه چهار جا پياده شديم تا به سر گردنه رسيديم . باز امروز مه در توى درهء تنكابن خوابيده بود . دريا باز نمايان نبود ، زير مه بود . اما مه مثل دريا بود . خيلى اوقاتم تلخ شد . اين گردنه امروز مثل گردنهء سلمبار بود . بلكه از آن بلندتر بود . در آن سر گردنه ايستاديم قدرى تماشاى مه را كرديم . بعد بغله رفتيم تا به گردنه‌اى كه حد الموت با طالقان است رسيديم .\r\nآنجا مه هيچ نبود . دهات الموت قدريشان نمايان بودند . از آنجا رد شديم ، باز بغله رفتيم . برف در آنجا كم بود . علف گرز خيلى بود كه حد نداشت . سرپائينى را به دم داديم . باز دوجا پياده شديم . گردنهء اول اسمش شيربشم بود . آن گردنه كه حد الموت بود با طالقان اسمش گردنهء خاكى بود . ميرزا حسين هم همراه بود . من پياده شدم چوب را از دست محمد تقى گرفتم . مثل الموتيها پياده سرپائينى آمدم . تا رسيديم به توى دره . امروز هم تا ناهارگاه راهش بد نبود . چه چهار جا پياده شديم . در توى دره همه‌اش برف بود . آب از زير برف مىرفت . قدرى برف خوردم . ناهار را خورديم ، بعد از ناهار سوار شديم . در توى دره برف بود . از روى برفها با ترس رفتيم . يك ربع كه رفتيم به يك جا رسيديم كه سرپائينى بود و پله‌كان درستى بود . به قول عليمردان اگر بخواهند اين اسبها را بالاخانه ببرند مىروند . در آنجا پياده شديم بىاغراق مثل\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nپله‌كان بود . از آنجا گذشتيم رودخانه هم از ميان دربند مىرفت . دو طرف كوه بود .\r\nكوههاى بسيار بدى كه پياده مشكل مىتواند برود . راه چنان بد شد كه آن روز از خاطرمان رفت ، روزبه‌روز بدتر . جعفر آقا جلو افتاده بود . همه جا را سواره مىرفت .\r\nمىگفت بيائيد خوب است . وقتى كه مىرسيديم مىديديم آدم از آنجاها سواره نبايد برود . پياده مىشديم از آنجاها رد مىشديم . مىخواستيم پياده برويم . بايد از رودخانه بگذريم . باز سوار مىشديم . قدم‌به‌قدم پياده مىشديم . همه سنگهاى بزرگ و سرازيرى . طاهر خان پياده مىشد . زيادى راه را پياده آمديم . يك‌جا رسيديم دو سنگ بزرگ بود . از ميان آن گذشتيم . اسب من دست محمد بود . پاى اسب سر خورد افتاد خدا رحم كرد . امروز از يك طرف خوب بود كه پرتگاه نداشت ، از يك طرف بد بود كه همه‌اش تله بود . متصل بايد پياده بشويم . راه آن روز پرتگاه بسيارى داشت .\r\nزيادترى اين تله‌ها مثل پله‌كان بود . طاهر خان هزار بسم الله زيادتر گفت . طاهر خان وقتى كه آمد مىگفت كه راهى كه من ديدم هيچ كس نديده است . حالا كه اين راهها را مىديد مىگفت رحمت به آن راه . هى ياد مىكرد از همدان . هى مىگفت آى راه كويجان كجائى . به قدر ده دفعه به رودخانه زديم . اين رودخانه همان جوب آبى بود كه ناهار خورديم . كم‌كم آب داخل آن شد يك رودخانه شد . به هزار سختى و مشكلى از اين راهها گذشتيم . همه‌اش يا اين طرف رودخانه بوديم يا آن طرف . قدرى راه خوب شد تا رسيديم به لات كه منزل ما بود . ده مثل مرتع هم هست . جائى است قدرى بالاتر .\r\nيك آخوند با دو سه نفر نشسته بودند . آقا جمشيد پرسيد به كجا مىخواهيد برويد ؟\r\nآخوند گفت به آب‌گرم . آقا جمشيد گفت از اين راه ؟ گفت بلى مگر چطور است ؟ آقا جمشيد گفت بايد به روى تا ببينى . آخوند هرچه پرسيد آقا جمشيد نگفت . پنج از دسته گذشته وارد لات خراب شده‌ايم . امروز شش ساعت راه آمديم . يك ساعت بعد از ما بنه به سلامتى وارد شد . هر بارى دست يك نفر بود . خدا امروز به همه رحم كرد .\r\nراه امروز به نوشتن برنمىآيد . راه ديروز هيچ بود پيش اين . ديگر براى من و نوكرها نه كفش نه چكمه مانده است . نخوابيدم . عصر هم گردش نرفتم . مهدى و جهانگير از اواتر آذوقه آوردند . امروز نوكر [ ها 
  ] نان ديدند . شب سرد نبود . شام را زود خورديم خوابيديم .\r\nيوم سه‌شنبه 24 - صبح زود سوار شديم به طرف جوستان روانه شديم . باز راهمان از توى دره و رودخانه بود . قدرى كه رفتيم به بغله افتاديم . طاهر خان شكر مىكرد كه از رودخانه رد شديم . يك‌جا راه بد شد پياده شديم ، از آنجا رد شديم . راه بغله بود تا رسيديم به يك دره اسمش لاروان بود . از آنجا سربالا رفتيم ، سخت بود تا سر گردنه رسيديم . گردنهء بزرگى بود . از آن گردنه گذشتيم قدرى سرازير شديم . بعد به گرزچال رسيديم . از بغله مىگذشت . بعد سرازير شد . اينجائى كه سرازير شديم اسمش مرش‌كلايه بود . تا به پائين رودخانه مرش‌كلاست . در آن سرازيرى سنگهاى تيزى داشت كه پاى اسب و آدم مىبريد . پنج شش جا اين‌طور بود . همه را پياده شديم .\r\nاسم اين رودخانه اليزان است . گردنهء امروز هم بسيار سخت و بلند بود . اما نصف\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nديروز سخت نبود . چهار جا پياده شديم تا به سر گردنه رسيديم . ديروز ده دفعه هم زيادتر پياده شديم . از درجان تا به جوستان هيچ آبادى نيست . اين راه اليزان سخت‌تر از تمام راههاى روزگار است . هيچ راهى از اين سخت‌تر نيست . از سرازيرى كه رد شديم نزديك ده اسمش پفلانك بود . قدرى كه آمديم به جوستان رسيديم . چهار ساعت راه آمديم . رودخانهء اليزان پائين ده به شاهرود مىرسد . اليزان بزرگ نيست . ناهار را خورديم . بعد از ناهار آمدم بخوابم آقا جمشيد گفت بيا اين دليجه را بزن . من رفتم زدم ، زنده بود . بعد خوابيدم . پنج به غروب مانده بيدار شدم . ده جوستان ده بزرگ خوبى است . درخت بسيار دارد . زمين زراعت هم بسيار دارد . شاه اينجا منزل كرده است . فردا راه شاهى است ، ساخته‌اند . امروز روىهم‌رفته بد راهى نبود ، خوب هم نبود .\r\nنمىشود تعريف كرد . سه به غروب مانده رفتم گردش . از توى باغها كه رد شدم ديدم سبزقبا بسيار است . يك تير انداختم نخورد . رفتم توى باغ مو . يك زن گفت بيا اين سارها را بزن . تا من رفتم بلند شدند . از پشت يك پسر گفت بيا اين كبوترها را بزن .\r\nرفتم ديدم دورند ولى بسيار هستند ، بلند شده آمدند از جلوى من بروند يك تير انداختم نخورد . برگشتم دو سار زدم . در اين‌جا بيشه‌شان همه كبوده است ، عوض تبريزى . خيلى خوب كبوده‌ها دارد . راست ، بلند . در ميان كبوده‌ها يك زاغچه زدم . آمدم منزل يك تير هم به دليجه انداختم نخورد . پرسوخ تا اينجا كه زنده آمده است . يك سگ هم از گلهء زواركيها در پيچ‌بن گرفتم اسمش سوار است . خوب سگى است . اما تازىها را پيش فرج الله خان گذاشتيم تا چاق شوند ، بدهد پياده بياورد . الموت جاى تازى نيست . بسيار بسيار خوب دهى است .\r\nروز چهارشنبه 25 - صبح سوار شديم به طرف گته‌ده . سنگ‌لاخ زيادى بود .\r\nرد شده تا دم رودخانه شاهرود رسيديم . راه از دم رودخانه بود . قدرى كه رفتيم يك طرف كوه كه پائين جاده بود خراب شده بود . سنگهاى بزرگ بود كه اگر يك تفنگ درمىكردند سنگها سرازير مىشدند . از آنجا تند رد شديم . كوه سختى بود . راه بد نبود . قدرى خرابى داشت . قدرى كه رفتيم رودخانه دوتا شد . ما از رودخانهء دست راست مىرفتيم . رودخانه باصفا بود . درخت بيد زيادى داشت . درخت زرشك هم داشت . سر درخت زرشك دو سه‌تا سار نشسته بودند . من تفنگ را از عليمردان گرفتم پياده شدم دو سار زدم . بعد سوار شدم . پرت زياد بود . تا من پياده مىشدم بلند مىشدند . از پرتها شكارى نشد . گل نسترن و مشكيجه زياد دور رودخانه بود . هوا ابر بود . اول قدرى باران آمد . نيم‌فرسنگ كه رفتيم رودخانه سه‌تا شد . در آنجا حضرت و الا يك قليان كشيدند . رودخانهء ميانى شاهرود بود . راه از دم رودخانهء شاهرود است . كوه باز آنجا سخت شد ، ولى راه خوب بود . سربالا ، سرپائين كم داشت . گردنه در كار نبود .\r\nيك فرسنگ ديگر كه رفتيم گته‌ده نمايان شد . آمديم در جائى كه شاه چادر زده بود .\r\nدر آنجا گندم كاشته بودند ، رفتم بالاتر . اينجا رودخانه دوتا شد . يكى رودخانهء كهار ، يكى شاهرود . ما جلوى رودخانهء شاهرود چادر زديم . اينجا آبش زياد است . ناهار را خورديم . بعد از ناهار يك زاغچه بالاى درخت بود من زدم . در الموت و در اينجاها\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nزاغچه زياد است . اهل ده از آب شاهرود نمىخورند . مىگويند كر مىكند آدم را . از آب رودخانه كهار مىخورند . براى ما هم گفتيم از آن آب بياورند . درخت مثل جوستان ندارد . ده پر بزرگ نيست . بعد از ناهار خوابيدم . سه ساعت به غروب مانده بيدار شدم . با حضرت و الا رفتم گردش . چيزى نبود . يك زاغچه نشسته بود آن را هم زدم .\r\nجهت خوبى راه آن بود كه شاه به اينجا آمده بود . به حكم شاه ساخته بودند . امروز سه ساعت و نيم راه آمديم . از راه امروز بسيار راضى بوديم . الان دو ساعت از شب گذشته است ، هوا سرد است . كوه كهار بسيار كوه بلند و پربرفى است . فاصلهء ما بين طالقان و ارنگه است . آب كرج از پشت ارنگه جارى است . و السلام .\r\nپنجشنبه 26 - صبح باران مىآمد ، ديشب هم باريده بود . سوار نشديم . بعد هوا كمى باز شد . سوار اسب قزل شدم به طرف آسياب درگاه روانه شديم . باز راه دم رودخانه بود . هوا ابر بود . سنگهاى خيلى بزرگ از كوه آمده بود . اين كوهها سالى يكى خراب مىشود . سنگها ميان جاده افتاده بودند . از سنگلاخها گذشتيم به راه صاف افتاديم . خوب راهى بود . قدرى كه رفتيم همه كوه شد . علف گرز بقدرى بود كه حساب نداشت . هرجا كه چشم كار مىكرد علف گرز بود . دو فرسنگ كه رفتيم به سر شاه‌چشمه رسيديم . من و طاهر خان رفتيم پيش چادرها كه اسم كوه و دره را بپرسيم . چادر زيادى بود . ايل ساوجبلاغ بودند . سه گله گوسفند داشتند . اين مرتع را اجاره كرده بودند .\r\nآنها كشك درست مىكردند . قدرى دوغ خورديم . يك كوه بلندى بود اسمش كوه دو چشمه بود . اصل چشمهء شاهرود از آنجاست . يك كوه ديگر هم بود آن اسمش سنگ‌پل بود . كوه بلندى بود . آب اين چشمه خيلى خنك بود . از نگار چشمه خنك‌تر بود . يك هما با ده دوازده لاشخور روى هوا مىرفتند . يك تير حضرت و الا انداختند به بال يكى خورد ، كارى نشد نيفتاد . ناهار را خورديم . بعد از ناهار سوار كره كهر شدم . قدرى سربالائى بود باز علف گرز بود تا به سر گردنه كه حد طالقان است با « لورا » رسيديم . از آنجا سرازير شديم دم رودخانهء كهن‌رودا رسيديم . باز ايل بود . آنها هم همان طايفه بودند . « 1 » از آنها رد شديم . دم رودخانهء كهن‌رود رسيديم . دم رودخانه رفتم باز [ به 
  ] ايل ديگر رسيديم . هوا قدرى گرما شد . اما ابر بود . يك يخچال مرادى « 2 » پائين آزادبر است . آنجا نرفتيم . من يك تير به پرت انداختم نخورد . يك گردنه بود .\r\nهوا هم گرم شده بود كسل شده بوديم . راه بد نبود . از گردنه گذشتيم . از منزل تا پائين اين گردنه همه علف گرز بود . آدم گم مىشد . علف ديگر هيچ نبود . از گردنه سرازير شديم در ده . كهنه‌ده مىگفتند . از اينجا تا آسياب درگاه دو فرسنگ است .\r\nما پنج فرسنگ راه آمديم . فرسنگ نمىدانند . چيزى بى خود مىگويند . قدرى سربالا ، سرازير بود . با كسالت رفتيم تا به ده آسياب درگاه رسيديم . من و ابو القاسم رفتيم جائى كه شاه افتاده بود پيدا كرديم . ميان دو رودخانه است : يكى آزادبر ، ديگرى رودخانهء سوتك « 3 » . هردو قاطى مىشوند . رودخانهء شهرستانك هم قاطى مىشود مىروند\r\n\r\n\r\n","description":"","footnote":"\r\n( 1 ) طايفهء « ساوه‌اى » اكنون آنجا هست .\r\n( 2 ) ( - غار يخ‌مراد )\r\n( 3 ) يعنى رودخانه‌اى كه از وارنگه رود مىآيد و از گچسر مىگذرد و در دو آب روبروى كوشكك به رودخانهء آزادبر متصل مىشود . ( ا . ا . )\r\n","page_name":" 98 ","page_number":98},
  {"content":"\r\n\r\nبه كرج . آب سوتك خيلى زيادتر از اين است و خيلى بهتر است . آفتاب‌گردان زدند .\r\nچايى را خورديم . يك كره سمند شيرخوار در ميان يونجه مىگرديد شيهه مىكشيد .\r\nقدرى تماشا كرديم . خيلى قشنگ بود . گلپر زيادى بود . قدرى گفتم بگيرند براى شاه نه‌نه جانم . الموت سوقاتى كه نداشت . از اينجا گلپر براى شاه نه‌نه جانم ببرم . گردش نرفتيم . فرستاديم صاحب كره را آوردند . گفت مادرش مرده است ، اين بىمادر است .\r\nبراى تولوى خان كره را خريديم . خيلى خوب سوقاتى شد . خيلى قشنگ است . داديم دست ناظر . امروز هفت ساعت راه آمديم . پنج فرسنگ بود . آنها مىگفتند دو فرسنگ است . و السلام .\r\nجمعه 27 - سوار اسب كهر شدم . از رودخانهء سوتك كه گذشتيم بغله رفتيم راه بسيار خوب . قاطر بسيار مىرفت زغال بياورد . تا امروز جاده خوب نبود . امروز جاده پهن و صاف بود . راه پاى رودخانه بود . از چند دهات گذشتيم . چون تپرقو بسيار بود اما نرسيده بودند درست رنگ نداشتند . كمى هوا گرم شد تا به رودخانهء شهرستانك رسيديم . اسم آنجا دوآب است . از پاى رودخانهء شهرستانك رفتيم دو سه ده ديگر بود . كرهء كهر كمى لخت است . حضرت و الا شيدا را سوار بودند . هيچ تير خالى نكردم ، چيزى نبود تا به شهرستانك رسيديم . در پاى رودخانه ميان محله بالا و پائين آفتاب‌گردان زدند . ناهار را خورديم تا چادرها رسيدند . امروز راه بقاعده بود .\r\nسه ساعت راه آمديم . خوابيدم . سه ساعت به غروب مانده بيدار شدم . متصل قاطر براى زغال مىرود . حمام خبر كرده بودند ، رفتيم حمام . بسيار حمام بدى بود كه هزار رحمت به حمامهاى الموت ، آب بد ، حمام بد ، راه بد ، خيلى بد بود . بخصوص عليمردان تعريف مىكرد . به تعريف عليمردان رفتيم . عصر گردش نرفتيم . چيزى امروز نزديم .\r\nغروب يك ماهىگير آمد ماهى گرفته بود از رودخانه . ماهى قزل‌آلا بود . چند دانه خريديم . دو سه دفعه پيش من تور انداخت نگرفت . الان يك ساعت و نيم از شب گذشته است كه در چادر نشسته‌ام . هوا سرد است . خوب جائى است . كره الحمد لله سلامت است . الان با ناظر رفتيم شير برايش برديم خورد . علف هم مىخورد . خيلى خوب است . استاد آمد . زن استاد در چادر سر گوسفندهاست .\r\nيوم شنبه 28 شوال المكرم - صبح زودتر از حضرت و الا سوار شدم . من و طاهر خان و محمد رفتيم به تماشاى عمارت . هوا بسيار سرد بود . عمارت نيم‌فرسنگ دور از ده است . رفتيم تا به عمارت رسيديم . پياده شديم رفتيم تماشا . يك عمارت هم تازه بنا كرده بودند . خيلى خوب جائى بود و خوب عمارتى بود ، تماشا كرديم . همه جور گل بود . بعد سوار شديم رفتيم دم چشمه . چشمهء بسيار بزرگ و خوبى بود . قدرى بالاتر اول چشمه اين رودخانه است . قدرى ايستاديم تا حضرت و الا رسيدند . به راه افتاديم تا نزديك چشمه‌ها رسيديم . دو سه چشمه بود . از دو سه چشمه ماشاء الله اين همه آب مىآيد . خيلى سربالائى بود ، ولى راه بسيار خوب بود تا به چادرها رسيديم . زن استاد آمد ماست و نان آورد . گرفتيم انعامش را هم داديم . باز سربالائى بود . خيلى رفتيم راه دوتا شد . از يك ورك‌كن پرسيديم كه راه توچال كدام است ، نشان داد . بنه از\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nآن راه رفت . آنجا بغله شد . سنگ‌ريزه بسيارى بود ، همه‌اش بغله رفتيم . ابو القاسم جلو بود . يك‌بار صدا زد من ديدم حضرت و الا تشريف بردند پيش دو لاشخور بودند . من خيال كردم كه لاشخور است يك‌بار رسيدم ديدم يك گله آرغالى به قدر سى چهل‌تا چرا مىكنند . نزديك جاده پياده شديم . حضرت و الا از آقا جمشيد تفنگ را گرفتند يك تير انداختند زير پاى آنها را زد . به قدر دو ذرع جستند . تير ديگر آن هم خطا كرد . من تفنگم ساچمه پر بود . لول چپ را خالى كردم ، تند فشنگ درآوردم تا پر كردم حضرت و الا تير ديگر انداختند معلوم نشد . آرغاليها دو دسته شدند . يكى رفت پشت يال ديگرى هم رفت . سوار شديم باز ابو القاسم جلو بود . يك‌بار آقا جمشيد گفت انها . نگاه كرديم بالاى جاده چرا مىكنند ، دور بودند . تاخت كرديم آنها به راه افتادند در سر سنگ‌ريزه‌ها رسيدند . جلوى ما هم سنگ‌ريزه بود . درست اسب نمىرفت . تا آرغاليها ما را ديدند سرازير شدند . حضرت و الا رسيدند پياده شدند يك تير انداختند ، يكى زخمى شد .\r\nچون‌كه سرپائينى بود رفت . آنها هم كه زخمى شدند نبودند كه رفتند . اين هم به لك‌لك رفت . اينها هم چهل پنجاه‌تا بودند . كوه سخت بود نشد عقبشان برويم ، گم شدند . خيلى غصه خورديم كه چرا پيدا نكرديم . قدرى ايستاديم پيدا نشدند . يك ميدان كه رفتيم باز ابو القاسم داد زد كه بيائيد . رفتيم ديديم خيلى دور يك گله ايستاده‌اند و راه مىروند . به علف خوردن مشغول هستند . حضرت و الا دوربين را گرفتند تماشا كردند چهارتاش بچه داشتند . يكى جلو بود به قدر يك بز كوهى بزرگ ايستاده بود . هيچ اعتنا نداشتند . خيلى تماشا كرديم . طاهر خان گفت من پياده مىروم .\r\nطاهر خان رفت آرغاليها به راه افتادند . طاهر خان قدرى كه نزديك شد سياهى طاهر خان را ديدند به دو افتادند . تيررس نبود . همه‌اش تماشا مىكرديم . يال نزديك بود . رفتند پشت يال ، طاهر خان باز رفت . آنجا هم يك ورك‌كن بود . از آن هم رم خوردند ، رفتند .\r\nطاهر خان رفت ما هم سرازير شديم كه پشت يال را نگاه كنيم كه باز طاهر خان با كلاه اشاره زد كه بيائيد . نگاه كرديم كه طاهر خان به يك قاطر سخت سوار است مىآيد .\r\nما رفتيم ديگر هيچ پيدا نشد . برف زياد بود . اما نصف البرز الموت نداشت . كره را بابارضا جلوى خودش نشانده بود . رفتيم تا بغله رسيديم ، تماشاى طهران را كرديم .\r\nخيلى خوب معلوم بود . دهاتها ، شهر و آن درياى قم خيلى تماشا كرديم . قدرى ايستاديم يك لاشخور آمد از بالاى سر من بگذرد . من يك تير گلوله انداختم نخورد .\r\nبه آن آرغاليهاى دويم من يك تير انداختم حكما مال من خورده است . اگر آن سنگ‌ريزه‌ها نبودند ما ميان آرغاليها مىرسيديم . پدر آن سنگ‌ريزه بسوزد . قدرى سرازير آمديم پياده شديم ناهار را در سر برف خورديم . بعد از يك ساعت سوار شديم سرازير شديم .\r\nقدرى كه رفتيم كم‌كم هوا گرم شد . خيلى سرازير مىآمديم . باد گرم هم مىآمد . گرد و خاك زيادى هم بود . آفتاب هم بود . خيلى بد شد . اصل اين سرپائينى آدم را خسته مىكند . آن طرف هواى خوب ، اينجا به اين بدى ، ما كه ييلاقى هستيم هواى شمران را سرد نمىدانيم . قدرى كه گرماى طهران را خورديم آن وقت قدر شمران را مىدانيم .\r\nخيلى خيلى سرازيرى آمديم كسل شديم تا به ده امامزاده قاسم ( ع ) رسيديم . از آنجا\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nگذشتيم به شمران رسيديم . چهار ساعت به غروب مانده وارد باغ تجريش شديم . امروز نه ساعت راه آمديم . خيلى خسته بوديم . قدرى رفتم ميان باغ انگور و سيب خوردم .\r\nخيلى گردش كردم . محمد تقى مىرفت نياوران . يك كاغذ براى خان نوشتم برد . كره تازه را اسمش « سرج » گذاشتم يعنى كبك . با سوار و پرسوخ به سلامت رسيدند .\r\nتوت در شميران نبود . خيلى بد شد . غروب سوار و سگ كل مهدى دعوا كردند . سوار با وجودى كه بسته بود سگ را خوابانيد كه ما رسيديم نگهداشتيم . سوار يك سال كمتر است اما خيلى بزرگ است . اگر بزرگ شود خيلى درشت مىشود . حيف امروز اين آرغاليها از دست رفتند .\r\nيوم يكشنبه 29 شهر شوال المكرم سنهء 1303 - صبح دير از خواب بيدار شدم .\r\nقدرى در باغ گردش كردم . خيلى كم ميوه دارد . در چادر نشسته بودم آقا داداشيم تشريف آوردند . تولوى خان هم آمده بود . كره را نشان تولوى خان دادم . خيلى خوشحال شد . قدرى از بدى راه و خوبى هوا تعريف كردم . از شكار خرس خيلى تعريف كردم .\r\nبعد از يك ربع عزيزه آمد . با تولوى خان قدرى گردش كردم . بعد ناهار آوردند . ناهار را خورديم . بعد از نماز نخوابيدم . محمد تقى آمد . جواب كاغذ خان را آورد . بارها را بردند . عصر سه ساعت به غروب مانده حضرت و الا با آقا داداشيم تشريف بردند كامرانيه خدمت آقاى نايب السلطنه . من با طاهر خان رفتم بيشه گردش كردم . دو ساعت و نيم به غروب مانده سوار شديم به طرف شهر روانه شديم . هوا گرم بود ، ميرزا تقى خان عقب بود . گردو و خاك بسيار بود . آدم خيلى شمران مىرفت . غروب وارد شهر طهران شديم . شب گرم بود . پشه حساب نداشت . پشهء گرمارود پيش اين هيچ بود .\r\nاز دهات الموت كه منزل كرديم من از كوچنان و گازرخانى خوشم آمد . اين دو جا بسيار خوب جائى بودند . الموت خوب جائى بود . هركس مىخواهد برود الموت و شكار كند پائيز وقتش است . در اين سفر من خيلى جاها ديدم . خدا نصيب كند دفعهء ديگر .\r\nاين دفعه بلد شديم . تازه من پياده‌روى را بلد شده بودم كه آمديم . آنجا سرماها را خورديم ، اينجا گرما بايد بخوريم . زياده از اين نوشتن ثمرى ندارد . و السلام قهرمان قاجار سنهء 1303 .\r\nتمام شد روزنامهء الموت\r\n\r\n","description":"","footnote":"","page_name":" 101 ","page_number":101},
  {"content":"\r\n . \r\n","description":"","footnote":"","page_name":" 102 ","page_number":102},
  {"content":"\r\n\r\n\r\nطهران بازگشت از سفر الموت\r\n\r\n","description":"","footnote":"","page_name":" 103 ","page_number":103},
  {"content":"\r\n . \r\n","description":"","footnote":"","page_name":" 104 ","page_number":104},
  {"content":"\r\n\r\n\r\nبازگشت به تهران\r\nروز جمعه 13 شهر ذيقعده - صبح سوار كرنگ شيدا شدم به طرف شمران روانه شديم . حضرت و الا ، آقا داداشيم كالسكه نشسته بودند . من [ و 
  ] تولوى خان [ و 
  ] طاهر خان سواره رفتيم . گرد و خاك بسيارى خورديم . يك تير به كبوتر روى هوا انداختم نخورد . رسيديم به شمران ، رفتيم سر ديوار . تازه ديوار مىكشيدند . خيلى گردش كرديم . ناهار خورديم . بعد از ناهار با سركار داداشيم به گردش رفتيم . چيزى شكار نشد . برگشتن من از راه عباس‌آباد آمدم . تپه‌ماهور زيادى دارد و چون‌كه در طهران است شكار كمى دارد . بارى من پياده شدم پى يك كبوتر . وقتى كه سوار شدم عباس قهوه‌چى گفت آقا آن [ چه 
  ] چيز است كه آن سر تپه راه مىرود . من نگاه كردم ديدم روباه است . اسب گلگون را سوار شدم سربالا يورتمه رفتم . من [ و 
  ] محمد تقى [ و 
  ] طرلان خان . من ديدم روباه نمىرود ايستاده است . به تيررس كه رسيديم روباه غيب شد . من خواستم بروم پشت يال طرلان خان گفت كه بيا اينجا . وقتى كه رفتم ديدم سوراخ زيادى است . پياده شده رد روباه را گرفتم كه به كدام سوراخ رفت ، پيدا كرديم . طاهر خان رسيد . گفتم طاهر خان آن تپانچه را بده دو تير ميان سوراخ بيندازم .\r\nگفت تا همهء اين سوراخها را نكنى روباه در نخواهد آمد . گفتم بده ، داد به طرلان خان .\r\nيك تير انداختم اسب من رم كرد ، پايش را به زمين زد . تير ديگر انداختم دود باروت و صداى تفنگ پيچيد ميان سوراخ . از زير پاى اسب من سر روباه درآمد . جلوى اسب دست عباس قهوه‌چى بود . عباس دو سه لگد به سر روباه زد . محمد تقى رسيد آمد بگيرد مىخواست دست محمد تقى را دندان بگيرد ، محمد تقى ول كرد . روباه درآمد سى قدم نرفته به تير اول زدم كه يك معلق خورد و دوپا دوپا مىرفت كه محمد تقى گرفت . تير به دو پايش خورده بود . بسيار خوب شكارى شد . يك بچه روباه بود و ناشى بود . تا حال كسى نديده است كه روباه از سوراخ درآيد . اين هم روباه طهران بود كه درآمد . پر بچه نبود ، خيلى هم بزرگ نبود .\r\n\r\nگردش لتيان ، جاجرود ، رودك\r\nپيش از عيد نوروز رفتم لتيان به شكار آرغالى . شكار آنجا نشد . برگشتن در حكيميه ده امام جمعه در باغ بسيار خرگوش بود . يك دانه من زدم و يكى آقا داداشيم .\r\nدر طهران اين دو شكار را من كرده‌ام . هردو هم خوب شكارى بود . من بخصوص اين\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nخرگوش را هم پياده بودم ، من بودم و عليمردان خواست كه از سر كرت مو بگذرد كه به تير اول افتاد . اين بهتر از آن بود . آوردم به شهر . بسيار خوب شكارى بود . در لتيان آرغالى بسيار درآمد . جز يك تير حضرت و الا ديگر تير برايش خالى نشد ، آن هم نخورد . تازى هم نگرفت . انشاء الله به رودك مىرويم . آن هم يك دهى است . تازه خانم جانم خريده‌اند . آن هم دم رودخانهء جاجرود است . رودك هم شكار خيلى دارد . هر روز ياد الموت مىكنم . ياد آبهاى خوب و هواى خوب ، و السلام .\r\nچهارشنبه 2 شهر ذيحجة الحرام - صبح سوار اسب شيدا شدم به طرف شمران از راه عباس‌آباد روانه شديم . من جلو رفته بودم . در اين طرف دروازه ايستادم تا حضرت و الا تشريف بياورند . دو كبوتر آمد جلوى من نشست . من پياده شدم يك تير انداختم . يكى يك معلق خورد بلند شد نمىتوانست برود . هرطور بود به هزار جان‌كندن خودش را به چاه رسانيد . حضرت و الا تشريف آوردند . چيزى شكار نشد تا به شمران رسيديم . بنائى مىكردند . در باغ پائين دو سه اطاق مىسازند . سر ديوار هم رفتيم .\r\nاطاقهاى قشنگى ساخته‌اند . گردش زيادى كرديم . ياد الموت مىكردم . ناهار خورديم بعد از ناهار به سراغ كره رفتم . بسيار خوب كره‌اى شده است . رنگش آن وقت سمند بود حالا قزل شده است . از جوب خوب مىجست . يك قاطر آنجاست . اين كره با او رفيق شده است . هرجا قاطر مىرود كره همراه اوست . در ده عقب قاطر مىرود . در توى درخت خوب گردش مىكند و مىدود . بلند هم شده است . سيب و گلابيها را دندان زده است از درخت . . . « * » سگ را خوب نگه نداشته‌اند . عباس كره را بهتر از سگ نگه داشته است . اسمش سرج است . سرج در زبان تاتى كبك است . خيلى اين كره تعريف دارد و در باغ هم شكارى نشد . عصر سوار گلرنگ شدم . يك ساعت از شب گذشته وارد شهر شديم . دو سه شب است كه قدرى هوا خنك شده است . پشه رفته است .\r\nنزديك صبح بسيار سرد مىشود . امروز شكارى نشد .\r\nيوم يكشنبه 27 شهر ذيحجه - صبح زود در سرزدن آفتاب سوار اسب كرنگ شدم ، به طرف رودك روانه شديم . ديروز چادر و مفرش را برده بودند . امروز ما رفتيم . قدرى كه رفتيم ميرزا على محمد آمد كه قدرى از رودك مال اوست . كمى هوا گرم شد . هواى طهران شبها بد نيست . راه صاف بود . از يك ده كه رد شديم كمى سربالا و سرپائين بود . سه چهار كبوتر از توى چاه بلند شد شكار نشد . وقت ناهار به ده سوهانك رسيديم . در سر استخر كه سرآب است ناهار افتاديم . درخت مو بسيار داشت . رفتيم پى انگور . يك زن آنجا بود گفتم انگور داريد ؟ گفت « انگور خرمائى » دارم .\r\nمن تا حال انگور خرمائى نديده بودم . خيلى انگور درشتى است . ناهار را خورديم قدرى گردش كرديم . چيزى نبود . بعد از ناهار سوار شديم ، راه بغله بود . حضرت و الا فرمودند تو يك قدرى از بالا برو من از بالا افتادم . يك قدرى درخت بود . ابو القاسم همراه من بود . يك بار يك زربه فره بلند شد ، رفتند قدرى آن بغله ، قدرى آن يكى\r\n\r\n\r\n","description":"","footnote":"\r\n( * ) دو كلمه ناخواناست .\r\n","page_name":" 106 ","page_number":106},
  {"content":"\r\n\r\nبغله . من پياده شدم . يكى نزديك نشسته بود تفنگ را كه قراول رفتم بلند شد روى هوا ، انداختم نخورد . يكى كه نشسته بود راه مىرفت هرچه كردم كه به تيررس برسم نشد . نفس يارى نكرد . آخر از دور تير انداختم نخورد . آقا داداشيم رفتند آن بغله .\r\nحضرت و الا آمدند همين بغله كه من بودم . يك فره آمد جلوى حضرت و الا نشست .\r\nسر سوارى به تير اول افتاد . من سواره رفتم رسيدم به فره ، پياده شدم با كارد سرش را بريدم . دو فره آمدند جلوى ابو القاسم . تازى واشه رفت بلند كرد . يك تير هم آقا داداشيم انداختند نخورد . از آنجا گذشتيم . هرچه گرديديم چيزى پيدا نشد . يك گردنه بود ، از گردنه كه سرازير شديم آقا داداشيم رفتند كه شكارى به دست آورند . تا دم رودخانهء جاجرود رسيديم زديم از بغله . ترسيده به بغله يك يرقجه بلند شد . دو جا نشست . من رفتم بزنم بلند شد . خيلى آمديم تا زمين و درختهاى رودك . به دست يك رعيت دادم . يك تير انداختم سه گنجشك افتاد . آمدم به چادر . چادر نزديك رودخانه است . ده سرتپه در بلندى واقع است . رودك بسيار جاى باصفا و شكارگاه خوبى است .\r\nاما داداشيم هنوز تشريف نياورده‌اند . نظر « * » قسم مىخورد كه ديروز وقتى كه مىآمديم دم رودخانه من يك كبك با سنگ زدم . قدرى در چادر نشستم ياد الموت نمودم . رودخانهء جاجرود به قدر رودخانهء اندج‌رود الموت بلكه زيادتر آب دارد . بعد از يك ساعت و نيم آقا داداشيم تشريف آوردند . همه‌اش يك زاغچه زده بودند و دو سه تير به كبك انداخته بودند نخورده بود . يك ساعت به غروب مانده حضرت و الا و آقا حسين ، عليمردان سوار شده رفتند آن دست رودخانه . من و ابو القاسم و تولوى خان رفتيم گردش . ميرزا على محمد گفت آن بغله خيلى كبك است . ما به هواى كبك رفتيم زير ده صداى كبك مىآمد . نگاه كرديم يك زربه كبك بود . يك تير بى خود انداختم كبكها بلند شدند آمدند اين بغله . رفتم سراغ كبكها . چه بنويسم به يك فلاكت رفتيم . رفتن سربالائى بود ، پاى آدم آنقدر سر نمىخورد و معلوم نمىشد كه چه جاست . خيلى رفتيم هى زمين مىخورديم و بلند مىشديم . تولوى خان داد مىزد . من يك چوب داشتم مىرفتم . ابو القاسم و تولوى خان با هم مىآمدند . از راههاى بد به در رفتيم ، ولى پائين را نگاه نمىكرديم كه كجا مىرفتيم . به خيال اينكه جاى خوفناكى نيست . قدرى كه بالا رفتيم يك قدرى كه ايستاديم نگاه به پائين كرديم ديديم كه نه جاى رفتن است و نه برگشتن . دل بر خدا بستيم . عقلمان را يكى كرديم رو به بالا رفتيم . باز كه رفتيم آن وقت بغله رفتيم .\r\nقدرى به هزار جان‌كندن بغله رفتيم . البته صد مرتبه زمين خورديم ، بخصوص تولوى خان و ابو القاسم كه زمين خوردنشان حد نداشت . يك وقت از توى ده صدا كردند كه نرويد كه پرت خواهيد شد . از همان راه كه رفتيد برگرديد . خدا رحم كرد و الا از آنجا مىرفتيم . هزار مرتبه زمين خورديم تا به پائين رسيديم . شكر خدا را بجا آورديم كه سلامت به در رفتيم . خيلى جاى خوف و ترس بود . وقتى كه آمديم حضرت و الا تشريف آورده بودند . كبك ديده بودند ولى رفته بود جاى سخت كه حضرت و الا نتوانسته بودند\r\n\r\n\r\n","description":"","footnote":"\r\n( * ) باز در اينجا نظر است نه ناظر . ( ا . ا . )\r\n","page_name":" 107 ","page_number":107},
  {"content":"\r\n\r\nبروند . يك شكار آرغالى هم ديده بودند رفته بود ميان دره . يك خرگوش آقا حسين زده بود . امشب در رودك عروسى بود . هواى شب بسيار سرد بود . آتش در شب مىچسبيد . امروز خسته شده بودم . بعد از شام زود خوابيدم . زياده و السلام .\r\nروز دوشنبه 28 ذىحجه - صبح زود حضرت و الا و آقا داداشيم با دو سه نوكر تشريف بردند به شكار آرغالى . من كه بيدار شدم ديدم حضرت و الا رفته ، من و تولوى خان و محمد رفتيم به شكار كبك . خيلى هوا سرد بود . دست آدم درست گير نداشت . رو به سربالا روانه شديم . كمى عرق كرديم گرم شديم . قدرى كه رفتيم يك زربه كبك دم يك درخت نشسته بودند . من و ابو القاسم رفتيم به طرفشان . مىرفتيم نگاه كرديم ديديم يك زربهء ديگر آن طرف نشسته‌اند . تا كه ما را ديدند يرقه كردند .\r\nمن قدرى كه رفتم عقبشان دوتائى بلند شد يكى نشسته بود . من تفنگ را كه قراول رفتم بلند شد ، روى هوا انداختم نخورد . آن دستهء ديگر هم بلند شدند . باز رفتم خدا مىداند كه چه قدر كبك از روى هوا مىآمد و مىرفت توى سنگهاى بزرگ مىنشست .\r\nما رفتيم به سر سنگهاى بزرگ نرسيده به آنجا يك زربه بلند شد رفتند آن دست رودخانه . تا رسيديم به سنگها كمى از كبكها باقى بود . يك‌بار تولوى خان گفت آى آهو . من گفتم آهو كه در كوه نيست ، شايد دروغ گفته باشد . در سر سنگ بزرگى ايستاده بودم تفنگ دست ابو القاسم بود . يك‌بار يك خرگوش از زير سنگ درآمد . هرچه گفتم ابو القاسم بزن نزد . گفت كبك بهتر است . خرگوش مفت از دست به دررفت .\r\nيك كبك نشسته بود يك تير ابو القاسم انداخت نزد . آنقدر كبك بلند شد رفت آن دست رودخانه كه حساب نداشت . از دست كبك عذاب آمده بوديم . هركه اين روزنامه را بخواند باور اين چيزها كه نوشته‌ام نمىكند . بعد برگشتم چيزى ديده نشد . من و محمد رفتيم بالاى يك كوه آنجا هم چيزى نبود . آمديم نزديك چادر يك خرگوش از بالا آمد ، آمد ميان يك جوى . من پائين‌دست را گرفتم خرگوش را نديدم . آمدم دوباره سر جوى ديدم خرگوش نشسته . تفنگ را قراول رفتم بنا كرد به دويدن . تير اول انداختم نيفتاد . از جوى آمد بيرون . يك تير ديگر آنجا هم نخورد . خيلى بدم آمد و اوقاتم تلخ شد . اين همه كبك نزديك چادر بود نيفتد . كبك زيادتر بود . اما كسى باور نمىكند .\r\nآمديم چادر حضرت و الا تشريف نياورده بودند . قدرى كه گذشت حضرت و الا تشريف آوردند . شكار بسيار ديده بودند ولى تيرى خالى نكرده بودند . اما بقدرى آرغالى ديده بودند كه حسابش را خدا مىداند . گله صد تا پنجاه تا . ناهار را خورديم . بعد از ناهار قدرى با آقا داداشيم پياده گردش كرديم . عصر سه ساعت به غروب مانده سوار اسب كرنگ تيهو شدم . كوه رودك سنگ‌ريزهء بسيارى دارد . اسب در ميان سنگ‌ريزه نمىتواند برود . از خيلى جاهاى سختى رد شديم . همه‌اش سنگ‌ريزه بود . يك زربه كبك بلند شد آمدند پائين . عقب كبكها آمديم . يك تير شاهزاده جانم انداختند نخورد .\r\nآمديم همان جا كه صبح من آمده بودم . تولوى خان را فرستاديم در سر آن زمينها . من ديدم كبك زيادى در جاى صبحى راه مىرود . صدا كردم حضرت و الا تشريف آوردند .\r\nقدرى دير تشريف آوردند كبكها رفتند آن پشت . يك‌بار تولوى خان هم صدا كرد كه\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nاينجا هم هست . من يك تير تفنگ داشتم ، حضرت و الا هم يك تير . تا رسيديم كبكها بلند شدند . دو تير حضرت و الا انداختند نخورد . من نگاه كردم كه كبكها كجا رفتند ، ديدم يك گله آرغالى آن دست رودخانه مىروند . اما خيلى دور هستند . تفنگ گلوله نداشتيم . آمديم پيش كبكهائى كه تولوى خان ديده بود . يك‌بار يك خرگوش درآمد .\r\nآقا حسين يك تير خالى كرد نخورد . رفت آن پائين . من از بالاى اسب انداختم . من مىرفتم كبك از زير پاى اسب من بلند مىشد . من تفنگ را قراول رفتم تفنگ درنرفت .\r\nسه كبك آمدند يك طرف نشستند . من پياده شده اسب را ول نمودم تفنگ را راست كردم . صداى تفنگ كه بلند شد كبك خوابيد . من آمدم بروم حضرت و الا فرمودند كه اسب را بگير . من اسب را گرفتم برگشتم كبك را نيافتم . من و محمد هرچه گرديديم پيدا نشد . بعد از هزار زحمت [ خواستم 
  ] يك كبك بزنم آن هم گم شود ، زيادتر اوقاتم تلخ شد .\r\nآمديم تولوى خان جاى خرگوش را نشان كرده بود داد بيداد كرديم خرگوش بلند شد .\r\nبه تير اول حضرت و الا افتاد . اما به هر دو پايش نخورده بود نيفتاد رفت به پائين .\r\nتازى واشه پائين بود تا كه تازى را ديد برگشت رو به بالا ، رو به من مىآمد . من يك تير انداختم نخورد . تازى گرفت . من پياده شدم سرش را بى خود بريدم . ديگر شكارى نشد ، آمديم منزل . آقا داداشيم هم آمد ولى شكارى نكرده بود . شب بسيار سرد بود .\r\nاما از ديشب سردتر نبود ، و السلام .\r\nسه‌شنبه 29 ذيحجه - صبح زود از خواب بيدار شدم . هوا سرد بود . از بغله رفتيم يك كبك برخاست رفت آن دست رودخانه . شكارى نشد ، رفتيم امامزاده زيارت كرديم . امامزاده جاى خوبى است . بعد از زيارت سوار شديم از دم رودخانه به طرف لتيان روانه شديم . قدرى كه رفتيم يك‌بار آقا حسين از عقب به تاخت آمد گفت شاهزاده شكار . دو سه نفر خرسوار رفتند دم رودخانه شكارها رم كردند رو به سربالا رفتند .\r\nما دويديم تفنگ در جلد بود . تا از جلد درآوردند شكارها دور شدند . سه شكار بود .\r\nيكى مادر دو تا بچه . جايش سخت بود و سربالا و سنگهاى ريزه بود . تازى واشه ديد عقب كرد . دم رودخانه كه رسيد نتوانست از آب بگذرد ايستاد . بناى زوزه كشيدن را گذاشت . يك تير حضرت و الا انداختند ميان يكى از دو آرغاليها خورد گرد كرد .\r\nآرغاليها يك چرخى خوردند دوباره رو به بالا نهادند ، نمىتوانستند بروند . سربالا بود خسته شده بودند . دو سه تير انداختم همه ميانشان مىخورد ولى نيفتادند تا گلوله بالا مىخورد يك چرخ مىزدند . تفنگ يكى بود ، اگر دو تا بود حكما هر سه شكار شده بود . تازى هم يكى بود . اگر دو تا بود و از آب مىگذشتند ، همه كوه سنگ‌ريزه بود ، آرغالى سم داشت ، تازى حكما مىرسيد هيچ كدام نيفتادند رفتند تا از تيررس گذشتند .\r\nاز آنجا گذشتيم در دم عمارت همايونى دو قمرى از روى درخت بلند شدند رفتند در سر درخت ديگر نشستند . من از اسب پياده شدم . باز از روى آن درخت بلند شد رفت سر درخت ديگر . من رفتم آمدم تفنگ را بيندازم يك تير صدا كرد قمرى بلند شد .\r\nمن به تير اول زدم . اما درست كارى نشد . از روى آن شاخه بلند شد سر شاخهء ديگر نشست . يك تير ديگر انداختم بلند شد رفت ميان علفها نشست . آقا بك رفت آورد .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nوقتى كه آمدم آقا داداشيم يك كلاغ سياه حلال در سر اسب روى هوا زده بودند . يك زاغچه نشسته بود ، آقا داداشيم يك تير در زمين انداختند نخورد . بلند شد ، سواره روى هوا زدند . باز به راه افتاديم . يك پرت نشسته بود . حضرت و الا روى هوا زدند . خيلى رفتيم يك‌بار ابو القاسم ديدم مىرود من هم رفتم . تا از رودخانه گذشتيم ابو القاسم پياده شد يك تير انداخت وقتى كه آمد يك موش‌خور بزرگ با يك پرت آورد . يك پرت نشسته بود . اين موش‌خور آمده بود پرت را گرفته بود رفته بود آنجا . ابو القاسم ديده بود . در كار خوردن بود كه به تير ابو القاسم افتاد . يك تير دو نشان . پرت هم زنده بود سرش را بريديم . آمديم تا به لتيان رسيديم و در سر يك جوى افتاديم . ناهار بردار به شهر رفته بود . عليمردان هم پى او رفته بود . ناهار نبود . يكى رفت در ده آنجا از ميرزا حسن كه آن دفعه مهمانش شده بوديم قدرى تخم‌مرغ و ماست و پنير آورد خورديم . شكر خدا را كرديم . بعد از ناهار سوار شديم رفتيم آن دست رودخانه . از بغله رفتيم يك زربه كبك آمد پائين نشست . عقب كبكها بلند شده رفتند آن دست رودخانه .\r\n\r\nبازگشت به تهران\r\nمختصر نمىخواهم طولانى شود . يك تيهو نشسته بود . من يك تير انداختم نخورد . بلند شد . آقا داداشيم سواره روى هوا زدند . يك تيهو حضرت و الا زدند . يك كبك هم داداشيم سواره روى زمين زدند . يك كبك باز آقا داداشيم پياده روى هوا زدند .\r\nتيهوى ديگر آقا داداشيم سواره روى هوا زدند . يك زربه كبك نشسته بود يك تير روى زمين آقا داداشيم انداختند يكى افتاد . يك كبك حضرت و الا روى هوا زدند . دو كبك ديگر هم آقا داداشيم زدند . آمديم رودخانه جاى خوبى چاى خورديم . بسيار خوب شكارى شد . سه تيهو و شش كبك [ و 
  ] يك قمرى شكار شد . چاى را خورديم . بعد از چاى سوار شديم راه كه نبود از بيراهه رفتيم ، خيلى سربالائى بود . خيلى راه رفتيم . آبدار قهوه‌چى عقب بودند . عليمردان ايستاد كه با آنها بيايد . خيلى رفتيم تا به راه افتاديم .\r\nنزديك غروب به حكيميه رسيديم . در سر آب يك قدرى ايستاديم ، بعد به راه افتاديم . يك‌بار آقا جمشيد گفت كه آقا قمرى . رفتيم سر درخت نشسته بود . من به تير اول زدم شد دو قمرى . از آنجا شب شد هوا تاريك بود اسبها تند مىآمدند . خيلى تند آمديم . دو ساعت از شب گذشته وارد خانه شديم . آبدار ، قهوه‌چى سه ساعت از شب رفته رسيدند و هم شاگرد آبدار آمده بود . پرسيديم گفت عليمردان گفت سر آن كوه . عليمردان گفته بود كه توى جاده بايست تا ما بيائيم . تب هم داشت . حالى نشده بود آمده بود شهر . قهرمان قاجار . سنهء 1303 « * »\r\n\r\n\r\n","description":"","footnote":"\r\n( * ) از اينجا تا 21 محرم روزنامه نوشته نشده و در اوائل سال 1304 هم گاه به گاه نوشته شده است . ( ا . ا . )\r\n","page_name":" 110 ","page_number":110},
  {"content":"\r\n\r\n\r\n1304\r\n\r\nباغ فردوس تجريش\r\nجمعه [ 21 
  ] شهر محرم - صبح سوار كرنگ‌شيدا شدم به طرف شمران روانه شديم .\r\nخيابان خلوت بود ، عبور كم مىشد . هوا كمى گرم بود . شكارى نبود كه بشود . رسيديم به شمران ، عمارت باغ پائين تمام شده بود . عمارت مختصر و خوبى شده بود . باقر آنجا بود . هى معرفى عمارت را مىكرد . قدرى گردش رفتيم بعد ناهار خورديم . اول باغ شمران دو اطاق و يك دالان و سردر داشت . حالا آن اطاق اول را يكى را آبدارخانه ديگرى هم يك آشپزخانه و يك جائى پشت آبدارخانه انداخته‌ايم . يك اطاق هم بالاى آن اطاق اول انداخته‌ايم . عمارت كوچك خوبى است . ديوار باغ نزديك به تمام شدن بود . عمارت انشاء الله سال ديگر در باغ بالا مىسازيم . اينجا عمارت هست انشاء الله باغ بالا خوب مىشود . اگر عمارت در باغ بالا بسازيم شهر طهران پيداست . خيلى بلندى است . با سركار آقا داداشيم رفتيم باغ فردوس . آنجا را معير خراب كرده است تازه مىسازد . قشنگ ساخته بودند . بعد مراجعت كرديم . چاى خورديم . بعد از چاى سوار اسب شديم به طرف شهر روانه شديم . اسب من امروز بسيار شيطانى مىكرد و هواى شمران سرد است . شهر دو سه روز است كه از پيشتر گرم‌تر شده است . جاى رفتن نداريم جز شمران . آن هم كه صفائى ندارد . الان من در بالاخانه روى صندلى نشسته‌ام هيچ كس نيست جز خودم . و السلام قهرمان . سنهء 1304 .\r\n\r\nگردش يافت‌آباد و شكار هوبره\r\nچهارشنبه 13 صفر - شب به آقا جمال خبر كرده بوديم كه صبح با پسرهايش با قوش بيايند و به شكار هوبره برويم . صبح زود آمده بودند . جلوتر حضرت و الا من و آقا داداشيم و آقا جمال [ و 
  ] حسينعلى ميرزا سوار شديم . در دم دروازه ايستاديم تا حضرت و الا تشريف آوردند . سلطان حسين ميرزا همراه حضرت و الا بود . رو به يافت‌آباد رفتيم . قدرى كه رفتيم من و حسينعلى ميرزا با قوشچى و جعفر قلى بك از حضرت و الا سوا شديم . قوش نبود ، چرخ بود . خيلى رفتيم . چشم اين چرخ خيلى راه را مىبيند .\r\nبه قدر يك فرسنگ خوب مىبيند . در يك فرسنگى هوبره راه برود مىبيند و مىرود .\r\nهرچه سردست نگاه داشتم و قوشچى داد زد چيزى نديد . از دور ديديم حضرت و الا به ناهار افتادند . ما هم از آنجا رفتيم رسيديم به ناهار . ناهار را خورديم ، بعد از ناهار سوار شديم قدرى رفتيم . شيدا از تفنگ رم مىكرد . من اسب كهر عالىخانى را سوار شدم . خيلى باقرىقرا بود ، ولى شكار نشد . من و آقا داداشيم باهم مىرفتيم . يك‌بار حسينعلى ميرزا و قوشچى تاخت كردند من هم از اينجا رفتم رسيدم . ديدم قوش آنجا نشسته است . قوش عقب هوبره آمده بود . هرچه گردش كرديم پيدا نشد . من تنها رفتم . قدرى رفتم يك كبوتر آمد از بالاى سرم بگذرد يك تير انداختم ، تفنگ باز نشد . لولهء چپ را راست كردم آن هم باز نشد . وقتى كه تفنگ را نگاه كردم ديدم هيچ\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nچاشنى ندارد . بسيار اوقاتم تلخ شد . باز ديدم كه حسينعلى ميرزا با قوشچى تاخت مىكنند . من هم وقتى ، وقتى كه رسيدم ديدم قوش يك هوبره گرفته بالاى سرش مثل شير نشسته . قوشچى رسيد و من دو چاشنى از حسينعلى ميرزا گرفتم . در اين بين هفت هوبره يكىيكى بلند شدند . حسنعلى ميرزا به من گفت برو حضرت و الا را خبر كن .\r\nمن تند رفتم رسيدم به حضرت و الا . به اتفاق حضرت و الا آمديم . حسينعلى ميرزا با آقا جمال رسيدند . رفتيم يك دانه از دور بلند شد . قوش را نينداختيم . يكى كه بلند شد يك تير حضرت و الا انداختند نخورد . قوش ول نمودند ، رفت [ سر 
  ] هوبره نشست كه چنگ بزند . ما رسيديم قوش زور شد گرفت . سر هوبره را بريديم ، شد دوتا . قوش را سير كردند . رفتيم ديگر بلند نشد . در يك‌جا پياده شديم چاى خورديم . بعد از چاى سوار شديم . خيلى نازى بود . يكى را آقا داداشم در سر اسب روى هوا زدند . سه چهار طرقه هم آقا داداشيم زدند . چيز ديگر شكار نشد . خيلى خوب شكارى شد . تا حال من شكار هوبره نيامده بودم . نيم ساعت به غروب مانده وارد شهر طهران شديم ، امروز سلطان حسين ميرزا چيزى شكار نكرد . و السلام .\r\n\r\nمراسم عروسى آقا داداش ( عماد السلطنه )\r\nصبح روز دوشنبه 17 شهر رجب المرجب - زود از خواب بيدار شدم آمدم بيرون .\r\nقدرى گذشت فراشها و موزيكانچيها آمدند . اميرزاده محمد حسين ميرزا هم آمد . رفتيم اندرون . خوانچهء جواهر و رخت و غيره را تحويل ابو القاسم نايب شاهى داديم . از اندرون آمديم بيرون . خوانچه‌هاى ديگر را به فراشها دادند . قريب دو ساعت شد تا همه خوانچه‌ها را به فراشها دادند . همه اسبابها كه حاضر شد آمديم جلوى خوانچه افتاديم .\r\nمن بودم و اميرزاده و تولوى خان و ميرزا على اصغر و صدر و حاجى حسين خان و حاجى ميرزا سيد حسين و جمعى ديگر . باتفاق مىرفتيم . از خيابان رفتيم . هشتاد خوانچه بود .\r\nهوا هم گرم بود . عرق خيلى كرديم . امروز شاه به جاجرود تشريف بردند . راه از خيابان و ميدان توپخانه و خيابان چراغ‌گاز بود . خيلى راه بود . خيلى رفتيم تا به خانهء مؤتمن الدوله ميرزا مصطفى خان رسيديم . خيلى گرممان شده بود . رفتيم در اطاق نشستيم . خوانچه در اندرون نمىرفت . خوانچه‌ها را در بيرونى جا دادند . تا حال مشكل كسى اين‌طور خوانچه برده باشد ، به اين نظم و به اين خوبى . دو دسته موزيكانچى بود و دو دسته نقاره‌چى . هردو خوانچه فاصله ، دو پليس بود . پنجاه پليس بود ، همه با رختهاى نو . شربت كه خورديم بلند شديم . من و اميرزاده و سلطان حسين ميرزا رفتيم خانهء اميرزاده ناهار آنجا خورديم . بعد از ناهار نماز خوانديم . بعد از نماز رفتيم خانهء مؤتمن الدوله ، كسى نبود جز حاجى بهاء الدوله . قدرى كه گذشت حضرت و الا آمدند . بعد مهمانها آمدند . چاى و عصرانه خوردند . بعد وليمه دادند . هر نفرى يك اشرفى وليمه دادند . خيلى خوب مجلسى بود . بعد سوار شديم به خانه آمديم .\r\nانشاء الله روز شنبه 22 اول عروسى است . خدا مبارك كند . اين مجلس عقد بود و السلام قهرمان قاجار . عقد صحيح را در عيد غدير گذشته كردند ، به جهت مردن\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nمحمد امين ميرزا مخفى كردند تا امروز هفت ماه ، سيزده روز كم است كه عقد كردند .\r\nروز شنبه 22 شهر رجب المرجب سنهء 1304 هجرى و سنهء 1887 مسيحى - صبح زود از خواب بيدار شدم آمدم بيرون . امروز مجلس علماست . هنوز كسى نيامده بود . رفتم در اطاق كتابخانه خدمت آقاى داماد . يك ساعت كه گذشت مهمانها آمدند .\r\nامروز مطرب و موزيكانچى نيست به جهت علماء در مجلس داماد . مهمان كم بود . همه خودى بوديم ناهار را خورديم . بعد از ناهار تولوى خان آمد گفت شاهزاده والى از كربلاى معلى آمد . بسيار خوشوقت شدم . رفتم اندرون ديدنى از شاهزاده والى كردم .\r\nتا امروز شش ماه است كه رفته بودند . يك ساعت بعد ابو الحسن خان آمد . خيلى تعريف از راه كربلا مىكردند . از كربلا به كرمانشاهان رفته بود و از كرمانشاهان تا كردستان سه روز راه است . از شدت برف بيست روزه به كردستان رفته بودند . خيلى از كرمانشاهان تا كردستان به زحمت رفته بودند . الحمد لله كه سلامت وارد طهران شدند . خيلى شكر دارد . بعد از ناهار يك قدرى خواب كردم .\r\n\r\nفرنگيها و مراسم عروسى\r\nشب دوشنبه 23 - نيم ساعت از شب گذشته مهمانهاى فرنگى آمدند . امشب سى نفر مهمان فرنگى است . در اطاق آقا كسى نبود . شام را خورديم . آقاى داماد پيش فرنگيها تشريف بردند . قريب يك ساعت پيش فرنگيها بودند . بعد مراجعت كردند .\r\nموزيكانچيها و مطربها مىزدند . دو دسته مطربها را بردند پيش فرنگيها . فرنگيها خيلى خوششان آمده بود . امشب آتش‌بازى هم هست . در سر پشت‌بام بازار و در حياط آتش‌بازى چيدند . آتش‌بازى را خبر كردند . صداى آتش‌بازى بلند شد . آقا داداشيم و باقى ديگر آمدند بالاخانهء من تماشاى آتش‌بازى را كردند . بعد از آتش‌بازى مهمانهاى فرنگى رفتند . قدرى گذشت ما هم رفتيم اندرون . اميرزاده و ابو الحسن خان در كتابخانه خوابيدند . شب خوبى بود . تماشاى زيادى داشت . حياط مثل روز روشن بود . از دم جلوخان تا هزار قدم بازار را ديواركوب كوبيده‌اند . همه حبابها پر از چراغ است و جمع اطاقها هم خيلى تماشا دارد . و السلام .\r\nدوشنبه 23 - امروز مهمانى مستوفيها و لشكرنويسها است . در اطاق آقاى داماد مهمان زيادى نبود . بسيار امروز خوش گذشت . صداى موزيكان خيلى مىآمد .\r\nتا عصر مشغول پذيرائى از مهمانها بوديم .\r\nشب سه‌شنبه 24 شهر رجب المرجب - امشب شاهزاده‌گان مهمان هستند . هوا هم گرم نيست . به همه جهت خوش گذشت .\r\nصبح روز سه‌شنبه 24 - امروز اهل نظام هستند . عصر آقاى داماد را به حمام برديم . رخت داماد [ را 
  ] از خانهء عروس با موزيك آوردند . مهمان زنانه هم امروز خيلى است . يك ساعت به غروب مانده داماد از حمام درآمد . من و اميرزاده محمد حسين ميرزا و ابو الحسن خان و ميرزا على اصغر خان با داماد به اندرون رفتيم . داماد را سر صندلى نشانيدند . شاهى شاباش كردند . يك ربع به غروب مانده از اندرون بيرون\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nآمديم . عصرانه را خورديم . و السلام .\r\n\r\nبستن كمر عروس\r\nشب چهارشنبه 25 شهر رجب - تا اسباب مهيا شد يك ساعت از شب گذشته يا جميع اجزاى ديوانخانهء عدليهء اعظم عقب عروس رفتيم . من و محمد حسن ميرزا و ابو الحسن خان و ميرزا على اصغر خان در كالسكه نشستيم روانهء عقب عروس شديم ، رفتيم در خانهء مؤتمن الدوله ميرزا مصطفى خان . جميع اجزاء جمع بودند . شربت خورديم و من رفتم اندرون كمر عروس را بستم و بيرون آمدم . سه ساعت از شب گذشته به سلامتى و مباركى عروس را سوار كالسكه كرديم و همه ما هم از عقب كالسكه سواره رفتيم .\r\nقريب ده كالسكه پشت سر كالسكهء عروس بود كه همه آدم زيادى بودند كه عقب عروس رفته بودند . صد فراش شاهى كه پنجاه نفر يك طرف كالسكه و پنجاه نفر يك طرف كالسكه همه لاله به دست و سه طبق پر از چراغ ميان اينها و دو دسته موزيكانچى ميان اينها ، از توى خيابان چراغ‌گاز و ميدان توپخانه مىآمديم و صداى موزيكان گوشها را كر كرده بود . بسيار آرام‌آرام مىآمديم و جميع خيابان روشن شده بود .\r\nاز دم ميدان توپخانه تا دم خيابان جباخانه كالسكه پشت هم بود . از دم خيابان جباخانه من و محمد حسن ميرزا آمديم كه داماد را بياوريم . داماد را سوار كرديم در توى سبزى ميدان به عروس رسيديم . دور حوض فراشها ايستاده بودند و موزيكانچيها مشغول زدن بودند . داماد رسيد و برگشت . ما با عروس آمديم . پنج از شب گذشته به سلامتى اعليحضرت شهريارى و به سلامتى حضرت و الا عروس وارد خانه شد و مشغول آتش‌بازى شدند . عروس را برديم در بالاخانه و من برگشتم تماشاى آتش‌بازى را كردم و بعد با آقاى داماد رفتيم توى اندرون و رفتيم بالاخانه . شاهزاده ملك‌آرا عروس و داماد را دست به دست داد و ساعت شش مهمانها رفتند و من آمدم بيرون با محمد حسن ميرزا و ابو الحسن خان ميرزا على اصغر خان در اطاق خوابيديم . عروسى از اين بالاتر و جشن از اين خوبتر نمىشد . خدا مبارك كند . ساعت هشت از شب رفته خوابيديم به كمال خستگى . صبح زود از خواب بيدار شديم . قدرى كه گذشت كه خلعت حضرت و الا آقاى نايب السلطنه را آوردند و اميرزاده داماد آمد خلعت را تن فرمودند . قدرى گذشت شير و ميمون و لوطيها آمدند انعام گرفتند و رفتند . مطربها هم آمدند دو سه دست زدند و رفتند . امروز قدرى راحت شديم . امروز در اندرون مطرب بود . شب هم بودند صبح رفتند .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n\r\nلقب عماد السلطنه\r\nروز چهارشنبه 25 رجب - عروسى به اتمام رسيد . « * » اعليحضرت شهريارى در جاجرود تشريف داشتند . بعد از ده دوازده روز ديگر دستخط لقب جليل عماد السلطنه از جانب شاه رسيد و بسيار خوشوقت شديم . زياده و السلام . قهرمان قاجار سنهء 1304 و سنهء 1886 مسيحى . پايان روزنامهء دوم\r\n\r\n\r\n","description":"","footnote":"\r\n( * ) وصف عروسى ذكر شده مربوط است به عروسى شاهزاده حسينقلى ميرزا فرزند عز الدوله كه در اين يادداشتها همه جا « آقا داداش » خطاب شده است . همسرش . . . خانم دختر زهرا خانم احترام الدوله بنت محمد شاه قاجار و مؤتمن الدوله مصطفى خان فرزند ميرزا سعيد خان وزير امور خارجه . در اين ايام شاهزاده عز الدوله سمت وزارت عدليه را داشتند . ( مسعود سالور )\r\n","page_name":" 115 ","page_number":115},
  {"content":"\r\n . \r\n","description":"","footnote":"","page_name":" 116 ","page_number":116},
  {"content":"\r\n\r\n\r\nروزنامهء سوم 1304 - 1306 قمرى سفر مازندران و دورهء اقامت تهران\r\n\r\n","description":"","footnote":"","page_name":" 117 ","page_number":117},
  {"content":"\r\n . \r\n","description":"","footnote":"","page_name":" 118 ","page_number":118},
  {"content":"\r\n\r\n\r\nدنبالهء 1304\r\nبسم الله الرحمن الرحيم\r\n\r\nبه سوى سفر لاويج\r\nصبح روز يكشنبه 18 شهر شوال المكرم سنهء 1304 هجرى - 10 ماه جولاى سنهء 1887 عيسوى\r\nسوار اسب قزل شدم . به سفر مازندران و آب‌گرم لاويج به طرف شمران روانه شديم . حضرت و الا و آقاى عماد السلطنه در توى كالسكه نشسته و من و تولوى خان با دو سه نفر از نوكرها در عقب رفتيم . توى خيابان كه رسيديم تازى روسى و ايضا تازى روسى عقب گربه‌اى كردند . سربازهاى خيابان هركارى كردند كه تازى گربه را نگيرد نشد . دو سه سنگ به تازيها زدند تا ما رسيديم گربه را پاره پاره كردند . من رفتم محمد تقى بك ماند تا تازيها را بياورد . خيلى گرم شد . قريب دو ساعت راه آمديم تا به شمران رسيديم . حضرت و الا دو ساعت بود كه رسيده بودند . ناهار را خورديم . بعد از ناهار قدرى خوابيديم . سه ساعت به غروب مانده تازيها را آوردند .\r\nآقاى عماد السلطنه دو كلاغ زدند . نيم ساعت به غروب مانده با تولوى خان رفتم گردش چيزى پيدا نشد . نزديك باغ يك داركوب زدم . شمران هواى خوبى دارد . از دست گرماى طهران انشاء الله چهار روز ديگر خلاص مىشويم . چهار روز ديگر در شمران هستيم . انشاء الله روز جمعه حركت به سمت آب‌گرم خواهيم كرد . قهرمان قاجار\r\nروز دوشنبه 19 - صبح از خواب برخاستم . قدرى توت خوردم . بعد كمى در باغ گردش نمودم . هوا بسيار خوب بود . آقاى عماد السلطنه رفتند خدمت آقاى نايب - السلطنه . خيلى در باغ با تولوى خان گرديدم . نزديك ناهار بار چادرها را از شهر آوردند . ناهار را خورديم . بعد از ناهار آقاى عماد السلطنه تشريف آوردند ، قدرى حاضرى بجهتشان آوردند ميل كردند . بعد خوابيدم . سه ساعت به غروب مانده از خواب بيدار شدم ، نماز كردم . نيم ساعت به غروب مانده با تولوى خان و باقر و محمد على خان به گردش رفتيم . خيلى راه رفتيم . چيزى پيدا نشد كه شكار كنيم . غروب آمديم به باغ . يك جغد سر درخت نشسته بود يك تير انداختم نخورد . امروز هيچ شكار نشد . الان كه يك ساعت از شب گذشته است در ايوان نشسته‌ام . هواى خوبى\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nاست . در تجريش جمعيت بسيار آمده‌اند در هر باغى چادر و دستگاه زده‌اند . اغلب مردم به تجريش آمده‌اند . انشاء الله بعد از رفتن ما خانم هم تشريف مىآورند . احوال آغا شاهزاده خوب نبود . هروقت خوب بشود خانم تشريف خواهند آورد . و السلام .\r\nسه‌شنبه 20 شهر شوال - صبح زود از خواب برخاستم نماز كردم . بعد از نماز خيلى تنها در باغ گرديدم . هواى بسيار خوبى بود . ناهار خوردم . بعد از ناهار خوابيدم . عصر آقاى عماد السلطنه به شهر تشريف بردند . نيم به غروب مانده رفتم گشت . يك سبزقبا در زمين زدم . ديگر شكارى نشد . الان كه يك ساعت از شب گذشته است فساد از شهر بارخانه آورد . احوال آغا شاهزاده بهتر شده است . زياده و السلام .\r\n\r\nمرغ حق\r\nچهارشنبه 21 - صبح از خواب برخاستم قدرى در باغ گرديدم . كاغذ به جهت شهر نوشتم . ناهار خوردم . بعد از خواب به گشت رفتم . يك كلاغ در زمين زدم . خيلى گرديدم مغرب به باغ آمدم . يك مرغ حق در سر شاخهء درخت نشسته بود تولوى خان يك سنگ به كله‌اش زد سرش گيج خورد و افتاد . زنده بود . خيلى تماشا داشت . من تا حال نديده بودم . خيلى كم ديده مىشود . آقاى عماد السلطنه از شهر تشريف آوردند .\r\nالحمد لله احوال آغا شاهزاده خوب شده بود . ديشب نوبه نكرده بودند . ديگر شكارى نشد . و السلام .\r\n\r\nپشهء پيوندى\r\nپنجشنبه 22 - هوا بسيار خوب بود . عصر به گردش رفتيم با تولوى خان . بعد دو ساعت به غروب مانده با محمد تقى و على اكبر خان به شهر رفتم . جز گرد و خاك چيز ديگرى نبود . وقت مغرب به خانه رسيدم . خيلى خسته بودم و هوا گرم بود . پشه‌هاى پيوندى بسيار خوبى در شهر بود كه چه بنويسم . خيلى خدمت كردند . خيلى دير خوابم برد . صبح زود هم از خواب بيدار شدم حمام رفتم . بعد از حمام سوار شدم . على اكبر خان كارى داشت با محمد تقى آمدم . خيلى گرم شد . خوابم مىآمد . چهار از دسته گذشته وارد باغ شدم . الحمد لله حال آغا شاهزاده خوب شده بود . احوال همه اهل خانه سلامت بود . تولوى خان امروز به شهر رفت . آقا ميرزا على اصغر خان آمده بود . ناهار را خوردم . بعد از ناهار خوابيدم . عصر گردش رفتم . شب هم ميرزا على اصغر خان ماند .\r\nانشاء الله فردا حركت خواهم كرد . پنج شش روز قبل يك بچه خرس از الموت فرج الله خان فرستاده بود در شهر گذاشته به دست تولوى خان سپرديم . و السلام .\r\n\r\nاز سوهانك تا رودك\r\nشنبه 24 شهر شوال المكرم 1304 - صبح زود از خواب بيدار شدم . رو به رودك روانه شديم . آقا ميرزا على اصغر خان هم همراه بود . يك ساعت و نيم كشيد تا به ده سوهانك رسيديم . اميرزاده محمد حسن ميرزا به ده سوهانك ييلاق آمده‌اند .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nمنزل محمد حسن ميرزا وارد شديم . خيلى نشستيم تا وقت ناهار شد ناهار خورديم . بعد از ناهار قدرى در بيرونى « خرغلت » زديم . آقا ميرزا على اصغر قدرى خوابيد . چهار به غروب مانده از سوهانك سوار شديم . آقا ميرزا على اصغر امشب منزل محمد حسن ميرزا ماند . قدرى سربالائى آمديم . اين را ننوشتم ديشب وقت سحر احوال ميرزا تقى خان بهم خورد . خيلى خون از گلويش آمده بود . صبح بهتر شده بود ولى به اين صورت آمدنش ممكن نبود . يك حكيم فرنگىمآبى پيدا كرده بود قدرى دوا داد خورد در شمران ماند ، تا اگر تا دو روز ديگر حالش بهتر شد بيايد و الا برود شهر . بهرام على بك جلودار دو روز پيش خيلى حالش به هم خورده بود ، يعنى قولنج كرده بود بطورى كه كمرش راست نمىشد . آن هم رفت شهر . يك گردنه بود از گردنه رد شديم . من با ابو القاسم و محمد تقى قدرى از بالادست رفتيم دو كبك ديدم . اسب كرنگ از تفنگ رم مىكند . تا آمدم پياده شوم كبكها رفتند . هرچند گشتيم پيدا نشدند . از گردنه سرازير شديم خيلى سرازير بود . پياده شديم . پياده تا پائين آمديم . رسيديم به حضرت و الا قدرى ديگر از دم رودخانه آمديم تا به ده رودك رسيديم . قدرى خسته شده بودم . چادر را در دم رودخانه زدند . چيزى شكار نشد . هوا بسيار خوب است . شب خيلى خوش گذشت . هوا بسيار خنك بود . انشاء الله صبح حركت خواهيم كرد . و السلام .\r\n\r\nفشم ( فشند )\r\nيكشنبه 25 - صبح بسيار زود از خواب بيدار شدم و سوار اسب كرنك شدم .\r\nهوا بسيار خنك بود . از رودخانه رد شديم و به بغلهء دست راست روانه شديم . در اين بغله در چند وقت قبل كه به رودك آمديم شكار بسيارى ديده شد . امروز هم به آن خيال رفتيم . راه بدى داشت . به هزار مشقت رفتيم . اسب من خيلى سردماغ بود و خيلى شيطنت مىكرد . قدرى رفتيم ، هرچه نگاه كرديم شكارى به نظر نيامد . مراجعت كرديم راه از بغلهء دست چپ . باز از رودخانه رد شديم . آب رودخانه ماشاء الله زياد است . در چند وقت قبل در اين بغله بقدرى كبك ديده شد كه حساب نداشت ، چونكه اردوى همايونى ده روز قبل از اينجا گذشته هرچه كبك بوده رم داده‌اند و هيچ ديده نشد . در راه افتاديم . راه ساخته‌ايست . يك گردنه بود از گردنه رد شديم . گردنهء بلندى بود . از آن طرف سرازير شديم هيچ چيز ديده نشد . راه به دم رودخانه افتاد . خيلى باصفا بود . نزديك منزل سوار اسب نيله شدم . يك ساعت و ربع از دسته گذشته وارد قريهء فشند « 1 » شديم . ناهار را خورديم با قدرى شير و نان . آقا حسين بسيار خوب غذا درست مىكند . بعد از ناهار خوابيدم . هنوز درست خوابم نبرده بود كه آقاى عماد - السلطنه مرا بيدار كرد و تا غروب نگذاشت بخوابم . خيلى كسل بودم . يك ساعت به غروب مانده با حضرت و الا و عماد السلطنه در بالاى چادر به گردش رفتيم ، چيزى پيدا نشد . در بالاى كوه چند درخت اورس [ و 
  ] دو سرو كوهى مشهود است . من با محمد تقى\r\n\r\n\r\n","description":"","footnote":"\r\n( 1 ) - فشم درست است . فشند ( پشند ) در منطقهء كرج است . ( ا . ا . )\r\n","page_name":" 121 ","page_number":121},
  {"content":"\r\n\r\nو محمد على خان رفتيم به آنجا . خيلى سربالائى بود و خيلى راه بود . به مشقت زياد رفتيم . هيچ چيز هم پيدا نشد . غروب آمديم به منزل . فشند چندان جاى تعريفى نيست .\r\nجاى چادر هم ندارد . هيچ جو پيدا نمىشود . به هزار معركه جو پيدا كردند آن هم منى يك قران . خيلى گران است ، خروارى ده تومان . ابو القاسم رفته بود حمام . آمد به حضرت و الا عرض كرد كه حمام خوبى دارد . قرار شد كه فردا صبح زود به حمام برويم و بعد برويم . امروز هيچ شكار نشد . و السلام . قهرمان قاجار .\r\n\r\nبه سوى گرمابدر\r\nدوشنبه 26 شهر شوال - صبح به حمام رفتيم . حمام كثيفى بود . تعريفهاى ابو القاسم دروغ بود . بعد از حمام نيم ساعت به دسته مانده سوار شديم . به طرف گرمابدر روانه شديم . هيچ شكارى نشد . خيلى راه آمديم . اسب من خيلى بازى مىكرد . در دم رودخانه درخت مروار « 1 » خوبى بود . راه خيلى سنگلاخ بود . با وجودى كه راه را ساخته بودند خيلى سخت بود . كم‌كم آب رودخانه كم شد . از ده زايگون رد شديم . يك فرسنگ و نيم آمديم تا به ده گرمابدر رسيديم . دو و نيم از دسته گذشته وارد شديم . يك زاغچه آقاى عماد السلطنه در روى هوا زدند ، يكى هم روى درخت .\r\nمن يك موش‌خور زدم . اين ده درخت زيادى ندارد . جز بيد و قدرى سيب . هيچ ميوه در اين دهات پيدا نمىشود . ناهار را خورديم . بعد از ناهار در چادر خوابيدم . چهار ساعت و نيم به غروب مانده بيدار شدم . هواى روز اينجا خيلى بهتر از فشند است .\r\nبعد از خواب قدرى بستنى شير آقا حسين درست كرده بود خورديم . بعضى از نوكرها گفتند در دم رودخانه كبك ديديم . يك نفر پياده فرستاديم كه ببيند اگر كبك هست بيايد خبر كند . بعد از يك ساعت پياده آمد گفت كبك ديدم . من و حضرت و الا و عماد السلطنه ، ابو القاسم ، افراسياب جلودار سوار شديم . خيلى گرديديم كبك ديده نشد .\r\nسهل است چيز ديگر هم ديده نشد . يك به غروب مانده آمديم . هوا خيلى خنك شده بود . هنوز برف اينجا بود . چادر جلوى رودخانه است . اين رودخانه سرچشمهء رودخانه جاجرود است . اينجا هم جو نبود . خيلى در ده گشتند جو پيدا شد . الان كه يك ساعت از شب گذشته است هوا خيلى خنك است . يك سردارى كفايت نمىكند . شب « سوپ » بسيار خوب با « جيگوى رومى » خورديم .\r\n\r\nلار - زغال‌سنگ\r\nسه‌شنبه 27 شوال - صبح هوا بقدرى سرد بود كه آتش مىچسبيد . سوار اسب شديم رو به لار روانه شديم . قدرى رفتيم آقاى عماد السلطنه يك بلدرچين شكار فرمودند . راه ساخته بود ولى قدرى سنگلاخ بود . خيلى رفتيم . چادر ايلات خيلى بود .\r\nچند كلاغ تك قرمز در بغله نشسته بودند . من رفتم دو تير انداختم نخورد . يك گردنه\r\n\r\n\r\n","description":"","footnote":"\r\n( 1 ) - كذا\r\n","page_name":" 122 ","page_number":122},
  {"content":"\r\n\r\nبود ، از گردنه رد شديم . پائين گردنه چادر ايلات بسيار بود . تازيها يك بز خفه كردند .\r\nراه از دره است . ولى بهمن راه دره را مسدود كرده است . راه ديگر بود اسمش راه كافر گردنه بود ، بسيار سخت . به صعوبت رد شديم . از گردنه سرازير شديم . همه راه پياده آمديم . از بالا صحراى لار پيدا بود . به رودخانهء هرازپى رسيديم . آب خيلى داشت . از رودخانه رد شديم . باد خوبى مىوزيد . قدرى رفتيم چند كلاغ نشسته بودند .\r\nمن يك تير در هوا انداختم نخورد . جاى ديگر نشستند . سوار بودم ، در سر سوارى روى هوا زدم . رفتم سرش را بريدم . به محمد تقى دادم . تند رفتم رسيدم به حضرت و الا . آقاى عماد السلطنه عقب بودند . ديدم آقابك جلودار به تاخت مىآيد . پرسيدم گفت چند شكار در دم رودخانه ايستاده‌اند مشغول آب خوردن هستند . به حضرت و الا عرض كردم . آمديم برويم كه ديديم عماد السلطنه تاخت مىكند . يقين شد كه شكارها به دو افتاده‌اند . بىحاصل بود نرفتيم . آمديم بالاى لار در دم رودخانهء سفيداب افتاديم .\r\nاين آب سفيداب سرچشمه‌اش در بالاى كوه نزديك معدنهاى زغال‌سنگ است . چند آبشار خوبى دارد . خيلى تماشا دارد . ناهار را خورديم . پيش از ناهار آقاى عماد السلطنه تشريف آوردند هيچ به شكارها نرسيده بودند . يك جلوك « 1 » شكار فرموده بودند . بعد از ناهار خوابيدم . عصر به سر آبشارها رفتم . خيلى تماشا داشت . خيلى هواى خنكى داشت . شكارى ديده نشد . زغال‌سنگ متصل مىبرند به جهت ضرابخانه و كارخانهء چراغ‌گاز . در نزديكى چادر ما كاروانسرائى هست ، خيلى چيز گران مىدهد . مثلا قوطى كبريت دانه‌اى ده شاهى ، در شهر يكى سه‌تا پول است . كاغذ سيگار دانه‌اى صد دينار ، در شهر يك پول است . همه چيز را همين‌طور . هوا خيلى خوب است . امروز صبح چند قاطر و يابو در كوه خرزهره خورده بودند مثل آدمهاى مست تلوتلو مىخوردند . خيلى تماشا داشت . شب « سوپ » بسيار خوب با « كتلت » خورديم .\r\n\r\nزردقبا - بستنى تمر\r\nچهارشنبه 28 شهر شوال المكرم - صبح نيم به دسته مانده سوار شديم . چند گردنه‌هاى سختى بود ، ولى راه را تازه ساخته بودند و بسيار خوب بود . بار زغال بسيار مىبرند . از گردنه‌ها رد شديم . در ميان دره افتاديم . گردنه‌هائى كه گذشتيم دو گردنهء معتبر بود : يكى اسمش گردنهء كبود ، ديگرى گردنهء كو . اين دو گردنه بسيار بلند بود .\r\nبعد راه به دم رودخانه افتاد . خيلى كوههاى سختى بود . بعضى جاها دره بسيار تنگ مىشد . دو تير به كلاغ حلال انداختم نخورد . دم رودخانه نسيم سردى مىوزيد . رودخانه خيلى تماشا داشت . از روزى كه از شمران درآمديم جز دو كبك كه من و ابو القاسم ديديم كبك ديگر ديده نشد . خيلى غريب است در اين كوهها و اين دره‌ها كبك نباشد .\r\nسنگهاى سياه يك‌تخته در اين سمت و آن سمت رودخانه بسيار بود . سه ساعت از دسته گذشته وارد قريهء يالو شديم . يالو ده خوبى است . در بلندى واقع شده است . رودخانه\r\n\r\n\r\n","description":"","footnote":"\r\n( 1 ) - ظاهرا پرنده‌اى است . در صفحهء بعد هم آمده است . در شكاريه « جلود » داريم . در صفحهء 132 جلوت آمده .\r\n","page_name":" 123 ","page_number":123},
  {"content":"\r\n\r\nاز جلويش مىگذرد . پائين دره در جاى خوبى افتاديم . در دم رودخانه يك جلوك زدم .\r\nناهار خورديم . بعد از ناهار نخوابيدم . عصر با عماد السلطنه ، جمشيد بك و محمد تقى به گشت رفتيم . هيچ كبك ديده نشد . آقاى عماد السلطنه يك مرغ جيك جيك جيكلى كلىكلو « 1 » در روى هوا زدند . اسمش زردقباست . اين طرز خواندنش است . ديگر شكارى نشد . دور چادر كوهى است مثل گچ ، ولى سنگ است و خيلى سنگ سستى است . يك يخچال هم هست ، برف دارد . همه چيز در اين ده پيدا مىشود ، از ميوه و غيره . عصر بستنى تمر آقا حسين درست كرد خورديم . شب به شدت سرد شد كه عبا و پالتو مىچسبيد .\r\nخيلى سرد است .\r\n\r\nبلده - نه‌نه محمد حاكم\r\nپنجشنبه 29 شوال - صبح بسيار سرد بود . نيم ساعت به دسته مانده سوار اسب كهر شدم . راه بسيار خوب بود . هيچ گردنه نداشت . دو سه ده در سر راه بود . يك بلدرچين حضرت و الا سواره زدند . يك بلدرچين هم آقاى عماد السلطنه زدند . از ده كليك رد شديم . در دم ده كليك رودخانهء كمرود به آن رودخانه متصل مىشد . رودخانهء كمرود آب خوبى داشت كه هيچ دخل به آب رودخانه‌هاى ديگر نداشت . پائين‌تر رودخانهء ديگر متصل به اين رودخانه شد . در نزديكى قريهء بلده على اكبر خان چند كبك ديد ولى بلند شدند رفتند بالا . من با آقاى عماد السلطنه و على اكبر خان رفتم عقب كبكها ، خيلى بالا بودند . دو تير بى خود انداختم كه بلكه بيايند پائين بالاتر رفتند . فره‌هايش بسيار كوچك بود ، از بلدرچين كوچك‌تر . يك ساعت و نيم از دسته گذشته وارد ده بلده شديم . در همان نزديكى رودخانه آفتاب‌گردان زديم . رودخانهء بسيار بزرگ است .\r\nناهار خورديم . بعد از ناهار خوابيديم . سه ساعت به غروب مانده سوار شديم پى كبكها رفتيم . كبك ديده نشد ، ولى بلدرچين بسيار بود . يك دانه حضرت و الا زدند .\r\nمن يك جلوك زدم . صبح كه مىآمديم چند زاغچه در سر درخت نشسته بودند .\r\nگويا قمرى هم در ميان آنها نشسته بوده است . من يك تير انداختم زاغچه نيفتاد .\r\nآمدم پائين على اكبر خان پيشخدمت عماد السلطنه آمد گفت يك قمرى در دم رودخانه نشسته است . من رفتم بزنم پيدا نشد . آمدم سوار شدم . يك‌بار على اكبر خان قمرى را گرفت ، ديدم زخمى است . معلوم شد كه آنجا من زدم . بلدرچين ديگرى هم آقاى عماد السلطنه زدند . اين ده بسيار ده بزرگ خوبى است . پايتخت نور است . على اكبر خان حاكم نور است . هروقت كه نيست نه‌نه محمدى است در جاى خودش به حكومت مىگذارد . اين زن خيلى خوب حكومت مىكند . همه حكومت نور را از پيش برمىدارد .\r\nهمه راضى هستند . خيلى غريب است ، تا حال ديده نشده است . امروز يك قمرى آقا حسين ناظر زد . شب به شدت سرد شد . نه‌نه محمد به جهت حضرت و الا بارخانه فرستاده بود . شب ماهى قزل‌آلا خورديم . و السلام .\r\n\r\n\r\n","description":"","footnote":"\r\n( 1 ) - كذا\r\n","page_name":" 124 ","page_number":124},
  {"content":"\r\n\r\n\r\nعرب‌خيل ( عرب‌خير )\r\nجمعه سلخ شهر شوال المكرم 1304 - صبح سوار اسب كهر شدم به طرف خرت رودبار « 1 » روانه شديم . هوا مه داشت . پسر نه‌نه محمد آمد تا سر راه ، ما را راه انداخت ، از آنجا برگشت . بلده دكان و بازار داشت . دكان همه چيز پيدا مىشد . از ميان يك دره‌اى روانه شديم . راه بسيار بد بود . بار زغال بسيار مىآمد . در اين راه تنگ خيلى معطل شديم تا بارهاى زغال رد شدند . رو به بالا روانه شديم . گاهى راه خوب و گاهى راه بد بود . خيلى سربالا رفتيم . هوا خيلى گرفت ، بطورى كه سى قدم را آدم نمىديد . از آسمان « شى » مىآمد . همه رخت و تفنگ‌تر شدند . گردنهء بسيار بلندى بود . يحيى بلد مىگفت اگر مه نبود دريا و جنگل و دهات نمايان بودند . سفرى كه به الموت رفتيم و از الموت به آب‌گرم سه هزار رفتيم يك گردنه بود مثل همين‌كه دريا و جنگل نمايان بود . آنجا هم مه گرفت نگذاشت تماشا كنيم . اين راه و اين مه مانند آن گردنه مىماند . خيلى رفتيم تا به بالاى گردنه رسيديم . چشم چشم را نمىديد از كثرت مه . از گردنه سرازير شديم . خيلى سرازيرى آمديم . يك چشمه در اين راه بود در آنجا به ناهار افتاديم به خيال اينكه ناهاربردار همراه است . عليمردان آمد گفت ناهاربردار با آفتاب‌گردان و « سيز » خانه عقب مانده‌اند . يك ساعت معطل شديم نيامدند . قدرى ورك آتش زديم . صداى كبك مىآمد . ولى كبك را كسى نمىديد .\r\nسوار شديم رو به پائين آمديم . يحيى بلد را جلو فرستاديم كه چائى درست كند . مه خيلى اذيت كرد . جميع رختها خيس آب شده بودند . همه تفنگها زنگ زده بودند .\r\nسرپائينى هم خيلى خسته كرد . جميع بارها عقب بودند . به گمان اينكه با بارها بلد مىآيد ولى تحويلدار مغان‌ده را گفته بوديم كه همراه بنه بيايد . او هم همراه بنه نيامده بود . شش ساعت از دسته گذشته وارد خانهء كدخداى عرب‌خير « 2 » شديم . در يك اطاق تازه‌ساز كدخدا رحمانقلى نشستيم . زن كدخدا ناهار درست مىكرد . چاى را حاضر كردند . يك فنجان چاى خورديم . يك ساعت و نيم بعد از ما مفرش و چادرها رسيدند . گفتند ولى بلد همراه ما نبود راه را گم كرده بوديم . يك نفر بلد در راه پيدا كرديم همراه آورديم . قدرى گذشت سيزخانه و آفتاب‌گردان [ و 
  ] ناهاربردار رسيدند . ناهار كدخدا را خورديم . كشمش‌پلو و چلو و بورانى درست كرده بود . چلو و پلو خوبى بود ، خورديم . همين‌طور مه بود . فراشها رفتند چادر بزنند . امروز خيلى راه آمديم . يك ربع به دسته مانده سوار شديم . شش به غروب مانده وارد شديم . يك ساعت در ناهارگاه معطل شديم . پنج ساعت و ربع راه آمديم . در اين راه جز مه چيز ديگر نبود . دو ساعت به غروب مانده رفتيم در چادر ، هوا خيلى سرد بود . در راه كه مىآمديم دستها از گير افتاده بودند ، مثل زمستان . هيچ فرق نداشت ، جز اينكه در زمستان برف است و اينجا برف نبود . كدخدا رحمانقلى كدخداى عرب‌خير ده حضرت\r\n\r\n\r\n","description":"","footnote":"\r\n( 1 ) - فرهنگ آباديها : خورتاب رودبار . گاهى خورت رودبار نوشته است .\r\n( 2 ) - در فرهنگ آباديها « عرب‌خيل » است و در صفحهء 120 هم .\r\n","page_name":" 125 ","page_number":125},
  {"content":"\r\n\r\nوالاست . رعيتهاى ده عرب‌خير در اين ده‌خورت رودبار ييلاق مىآيند . نماز كردم .\r\nشب بقدرى سرد بود كه منقل آتش در چادرها گذاشتند و پالتو را تن كرديم . بىمنقل نمىشد نشست . خيلى خيلى سرد بود . خدا همچنين سرماها را به طهران نمىفرستد .\r\nاز صبح تا الان همه‌اش مه است . كدخدا مىگفت شش هفت روز است كه همينطور مه است . شب شام خورديم . آقا حسين « جيگو » و ماهى قزل‌آلا درست كرده بود . حمام را خبر كرديم كه گرم كنند فردا حمام برويم . خرت رودبار جاى تعريفى نيست . اگر مه نباشد تماشا دارد . كوه و جنگل حالا كه مه است هيچ تماشا ندارد . سى قدمى را شخص نمىبيند . خود خورت رودبار جنگل ندارد . قدرى كوههايش بوتهء زرشك دارد .\r\nجنگل معتبر بزرگ ندارد . راه پس‌فردا كه به لاويج مىرود تمامش جنگل است .\r\nانشاء الله فردا اينجا هستيم . پس‌فردا به طرف آب‌گرم لاويج مىرويم . امروز هيچ تفنگ خالى نشد . خيلى امروز خسته شديم . تا الان همه مه است و اين مه نخواهد رفت . و السلام .\r\n\r\nماما جيم‌جيم\r\nشنبه غرهء شهر ذيقعدة الحرام 1304 - صبح مه بسيار بود . پياده‌ها حاضر شدند . سوار شديم از دره گذشتيم ، بغله رفتيم . پياده‌ها پخش شدند در جنگل . هرچند صداهاى عجيب و غريب از خودشان درآوردند شكارى پيدا نشد . مىگفتند كه در اين جنگل خوك پيدا مىشود ، چيز ديگر نيست . رد پاى خوك را پيدا كردند ولى خودش پيدا نشد . خيلى معطل شديم ، بعد مراجعت كرديم . هوا هم بسيار سرد بود . آمديم به چادر ناهار خورديم . بعد از ناهار خوابيدم . چهار به غروب مانده بيدار شدم رفتم حمام . حمام خوبى نبود . از حمام درآمدم قدرى « ماما جيم‌جيم » خوردم . هوا سرد و مه بود . منقل در چادر هست . الان يك ساعت و نيم از شب گذشته است . در چادر نشسته‌ام .\r\nآقاى عماد السلطنه در روى صندلى نشسته‌اند . منقل جلومان است . هرچه در چادر هست حتى كتاب رطوبت كشيده است . و السلام .\r\n\r\nگل و لاى راه لاويج\r\nيكشنبه 2 شهر ذيقعده 1304 - صبح از خرت رودبار سوار اسب كهر شدم .\r\nبه طرف آب‌گرم لاويج روانه شديم . هوا مه بود . راه از بغله بود . قدرى كه رفتيم در ميان جنگل افتاديم . جنگل بزرگ نبود . درخت بزرگ و كوچك هردو را داشت .\r\nهوا لطافت و طراوت خوبى داشت كه نمىتوان شرح داد . گاهى مه بود و گاهى روشن بود . هواى خوبى داشت . هرچه چشم مىديد جنگل بود . روبرو جنگل ، عقب جنگل ، دست راست و دست چپ جنگل ، همه طرف جنگل بود . از دو سه ده گذشتيم . بعد هوا تيره و تار شد كه چشم چشم را نمىديد . خانه‌هاى اين دهات همه شيروانىدار است و روى شيروانى تخته و روى تخته سنگ ريخته‌اند . خيلى تماشا داشت . دو فرسنگ رفتيم تا به جنگل بزرگ رسيديم . كم‌كم درختها بزرگ شدند و گل فراوان شد . در\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nسرچشمه به ناهار افتاديم . باران گرفت و هوا مه بود . ناهار خورديم . درختهاى كهن بزرگ خيلى داشت . بعد از ناهار سوار شديم ، باران تند مىآمد . راه سرازيرى بود .\r\nقدرى كه رفتيم گل به حدى شد كه تا زانوى اسب مىآمد . راه بدى بود . پياده شديم .\r\nراه مثل پلهء نردبام و ميان پله‌ها آب و گل قاطى . خود پله‌ها گل سخت با ريشهء درخت آدم پايش را در ميان آبها مىگذاشت تا سينه آب بود . روى پله‌ها مىگذاشت ليز مىخورد و مىافتاد و اسب هول مىخورد ، مىخواست بيفتد روى آدم . آدم مىخواست برود بر زمين نقش مىبست . تا سينه گل بود . هوا هم تيره و تار بود . باران هم مىباريد . از سر درختها هم آب مىچكيد . سه چهار مرتبه در ميان گل ماندم كه بيرون آمدن ممكن نبود . اين پا را بيرون مىآوردم آن پا مىماند . تا جوراب و زلف آدم گل شده بود . به هزار مشقت از اين پله‌كانها يا نردبام يا جاليز خيارها رد شديم ، راه كمى خوب شد . سوار شديم . دو قدم نرفته راه به حدى بد شد كه راه اول هيچ بود . باز پياده شديم . آدم مىخواست بايستد و تماشا كند و بخندد . هركس به يك صورت . يكى زمين مىخورد . يكى مىخنديد از زمين خوردن او . يكى شاخهء درخت بر سر و صورتش مىخورد . يكى در آب مىافتاد . يكى در گل مانده بود . يكى اسبش افتاده بود . هريكى به صورتى بود . عكاس معتبرى مىخواست كه عكس بيندازد . سه چهار دفعه ديگر زمين خوردم . مثل اين‌كه در خيابان راه برويم در گل راه مىرفتيم . سردارى و شلوار و قبا و كلاه معلوم نبود كه چه رنگ است . يك دفعه عليمردان در ميان گل ماند . هركارى كرد كه بيايد بيرون نتوانست . اسب زنهار هم سوار بود . اسب ديد همه رفتند او نرفت . زور آورد عليمردان را در ميان گل كشيد و عليمردان نمىتوانست راست شود .\r\nآخر بيرون آمد . محمد تقى يك چوب دستش گرفته بود دو قد خودش . با آن چوب راه مىآمد . هركس را كه نگاه مىكردى از آن يكى بدتر بود . دعا مىكرديم كه از اين راه بدتر نشود ، به همين قسم باشد . همهء راه هم سرازيرى بود . اگر سربالا بود رفتن امكان نداشت . در اين بين دو زن مازندرانى با سه نفر مرد سوار قاطر با روبند و چادر و چاقچور مىرفتند [ ما 
  ] به اين مشقت مىرفتيم اين زنها به اين راحتى مىرفتند .\r\nقدرى از آنها احوال راه را پرسيديم . جواب مزخرفى دادند . گل و باران نمىگذاشت تماشاى جنگل و درختهاى جنگل را بكنيم . در ميان كلاهها آب جمع شده بود . از كلاهها آب مىچكيد ميان سر و صورت آدم . اين ديگر بدتر بود . تفصيل راه را اگر بخواهم بنويسم روزنامه گنجايش ندارد . هرقسمى از آن بدتر نباشد به ده اول لاويج خراب رسيديم . هوا كمى باز شد . يك قليان حضرت و الا كشيدند . تا توى جيبها گل رفته بود .\r\nهركس يك دفعه از اين راه بيايد اگر هزار تومان بدهند دوباره از اين راه نخواهد رفت . ما كه توبه كرديم . پياده فرستاديم جلوى بارها . سوار كه اين‌طور بيايد بار چطور خواهد آمد . از آنجا سرازير شديم . يك ميدان راه آمديم تا به آب گرم رسيديم .\r\nجاى چادر را معين كرديم و رفتيم در خانهء يك رعيتى در ايوان نشستيم . آتش كردند قدرى خودمان را خشك كرديم . اين گلها به اين آتش خشك نخواهد شد . با همان لباسها نشستيم . اين خانه‌ها ايوان هم در جلو دارد . چاى خورديم . دو ساعت ديگر\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nمفرش رسيد . يك ساعت و نيم ديگر شد تا بارهاى ديگر رسيدند . جاهاى چادر تر بود .\r\nغروب آمديم در چادر ، ولى چه چادر . نگاه نمىشد بكنى از گل . هر نوكرى به يك صورت ، همه تا سينه گل و رخت پاره . امروز بيست دقيقه به دسته مانده سوار شديم .\r\nچهار ساعت و نيم به غروب مانده وارد منزل شديم . هفت ساعت و نيم راه آمده‌ايم .\r\nگويا در دنيا راه از اين بدتر و نحس‌تر و نجس‌تر و پيسىتر و عجيب‌تر و غريب‌تر و بىمعنىتر نباشد . شام زود خورديم و خوابيديم . گويا نصف بدى آن راه را نوشته باشم . و السلام .\r\n\r\nشكار قرقاول - آبگرم لاويج\r\nدوشنبه 3 - صبح حضرت و الا به شكار قرقاول تشريف برده بودند . من و آقاى عماد السلطنه از عقب رفتيم . وقتى كه رسيديم يك قرقاول شكار فرموده بودند . قرقاول در ميان علف « چماز » هست . زيادتر در اين علف هست . اين علف هم بلند است ، تا پاى ركاب هست . چند دانهء ديگر بلند شد ولى شكار نشدند . دو قرقاول بزرگ از پيش من بلند شد من دست‌پاچه شدم تير نتوانستم بيندازم كه شكار نشد . مراجعت كرديم ناهار خورديم . بعد از ناهار دو ساعت خوابيدم . بعد از خواب رفتيم با آقاى عماد السلطنه در آب‌گرم . آب‌گرم خيلى است . دو سه‌تايش بس‌كه آدم رفته خيلى كثيف است . يكى هست كه هيچ ته ندارد . حقيقت هم همين‌طور است هرچه محمد تقى رفت به ته حوض نرسيد . بعضى جاهايش سنگ هست كه مىشود نشست . در اين حوض رفتيم ، آبش چندان گرم نيست . در آنجا شنا كرديم . چشمه‌هاى كوچك خيلى دارد و خيلى جاها آب گرم درمىآيد و لجن شده است . نيم ساعت در آنجا مانديم . بعد آمديم حضرت و الا مىخواهند باز به شكار بروند كه باران گرفت ، شكار نرفتيم . صبح هوا آفتاب بود . باز مه و ابر شد . وقتى كه آفتاب بود خيلى تماشا داشت . كوه اندر كوه جنگل است . هرچه چشم مىبيند جنگل است . آقا جمشيد در همان علفها يك خوك ديد و مىگويند خوك در همين علفها هست . در اين جنگلها مىگويند ببر و خوك و خرس و مرال و شوكا هست ، ولى سخت است . انشاء الله از اين‌ها شكار شود . شكار قرقاول خيلى تماشا دارد ، مثل بلدرچين است شكارش . چند دانه خروس قرقاول بلند شد كه خيلى قشنگ بود . يك دانه بزرگش را حضرت و الا زدند ولى گم كرديم . [ قرقاول 
  ] فراوان است . هرجا از اين علفها است حكما قرقاول دارد . بچه‌هايش تازه بزرگ شده‌اند .\r\nنماز كردم . باز هوا مه بود ، باران هم مىباريد . انشاء الله فردا آفتاب مىشود . در اين جا رطوبت فراوان است . هرجا را كه دست مىزنى تر است و هرجا كه چيز مىگذارى تر مىشود . همه لباسها و هرچه اسباب است تر است . كلاه و كفش همه از دست گل و باران ديروز ضايع شده است . كلاه من كه تماشا دارد . امروز كاغذ به جهت شهر نوشتم .\r\nعلى مغاندهى با قدرى برنج به شهر برد . شب هوا مه بود و باران هم مىباريد .\r\nانشاء الله فردا به همان‌جا كه صبح رفتيم به شكار خواهيم رفت . تفنگها ديروز تماشا داشت . اين سفر من دو تفنگ دارم و يكى دست محمد تقى است . ديروز تفنگ خودم\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nدوشم بود . تفنگ نبود يك پارچه گل بود در دوش من . هرچه مىشورند پاك نمىشود .\r\n\r\nكبوتر آلافاخته\r\nسه‌شنبه 4 شهر ذيقعدة الحرام - صبح آفتاب بود بسيار زود سوار شديم به همان جاى ديروز روانه شديم . دو سه « كله » را هرچه گرديديم قرقاولى پيدا نشد . استاد قلى شكارچى آمد جلو افتاد به جاى ديگر ما را برد . دو قرقاول نر بسيار بزرگ برخاست . تير برايشان انداخته نشد عقب قرقاولها رفتيم پيدا نشدند . هرچه گرديديم ديگر پيدا نشدند . برگشتيم رفتم در آب‌گرم . عليمردان شنا بلد نبود هيچ نمانده بود كه خفه شود . اگر دو دقيقهء ديگر مانده بود و آقاى عماد السلطنه و حسن دلاك نرسيده بودند خفه شده بود . صبح يك لاشخور بسيار بزرگ حضرت و الا شكار فرمودند . ناهار ته‌چين‌پلو خوبى خورديم . بعد از ناهار خوابيدم . بعد از خواب سوار شديم دو قرقاول ديگر ديده شد ولى شكار نشدند . هرچه گشتيم ديگر قرقاول پيدا نشد . نمىدانم آن همه قرقاول چطور شدند . يك كبوتر آلا فاخته آقاى عماد السلطنه زدند . رفتيم به امامزاده زكريا زيارت كرديم . غروب به چادر پياده شديم . خيلى غريب است كه قرقاولها گم شدند و هرچه در اين علف چماز « 1 » مىگرديم پيدا نمىشوند . اين دهات لاويج آب خوبى ندارد و دو رودخانه دارد كه هردو آبشان گل‌آلود است ، نمىشود خورد . آب چشمهء خوب خنكى هم ندارد . كرم شب‌تاب بقدرى هست كه حساب ندارد . هرطرف در زير علف و بوته روشن است . از همه جا زيادتر است . و السلام .\r\n\r\nكباب شوكا\r\nچهارشنبه 5 شهر ذيقعده 1304 - صبح سوار اسب كرنگ شدم . على شكارچى آمد جلو افتاد رفتيم به دزاين‌كلا « 2 » . در ميان علف چماز « 1 » هرچه گرديديم چيزى پيدا نشد .\r\nدر جلوى ده دزاين‌كلا علف بسيار بود ، بقدرى كه اسب از رفتن بازمانده بود . من جلو بودم نصر الله خان داد زد . وقتى كه نگاه كرديم در كمر جنگل دو خوك با چهار بچه مىدويدند . تيررس نبود . در همين علف بودند . از دور كه ما را ديدند در رفتند . مفت از دست به در رفتند . در همان‌جا باز گرديديم . آقاى عماد السلطنه خواب بودند نيامدند .\r\nيك چيزى در ميان علفها مىدويد . حضرت و الا فرمودند تازى است . يك بار از بالا على شكارچى داد زد كه خوك . حضرت و الا رفتند آن دست . من همان‌جا كه بودم ايستادم . امروز به شكار خوك نيامده بوديم . تفنگها ساچمه بود . يك‌بار خوك با دو بچه از يك ذرع فاصله از جلوى من رد شد . تفنگ روى شانهء من بود . تا برداشتم قدرى دور شد . يك تير ساچمه به بچه‌هايش انداختم نخورد . تير ديگر را آمدم بيندازم چاشنى گل كرد . خيلى اوقاتم تلخ شد از نخوردن تير اول و از گل كردن تير دوم . از ميان دره رد شدند . هرچه داد كردم حضرت و الا نرسيدند . وقتى رسيدند كه خيلى دور\r\n\r\n\r\n","description":"","footnote":"\r\n( 1 ) - درين مورد به تشديد ميم ضبط شده است . ( ا . ا . )\r\n( 2 ) فرهنگ آباديها : ديزين‌كلا .\r\n","page_name":" 129 ","page_number":129},
  {"content":"\r\n\r\nشده بودند . جاى افسوس بود . يك دفعه چهار بچه با دو خوك ، يك دفعه يك خوك با دو بچه . بچه‌هايش قد گربه بودند . اگر تازيها عقب نبودند حكما يكى از بچه‌هايش را گرفته بودند . ديگر چيزى پيدا نشد برگشتيم . عصر استاد مرتضى شكارچى يك شوكا زده بود آورد . شب كباب شوكا و كتلت گوشت مرال آقا حسين درست كرده بود خورديم .\r\n\r\nعرب‌خيل و مغانده\r\nپنجشنبه 6 ذيقعده 1304 - صبح سوار اسب كهر شدم . رفتيم سر خوكهاى ديروز . خيلى معطل شديم خوك درنيامد ، رم خورده بودند و رفته بودند . افتاديم به راه . راه در درهء سختى بود . رودخانه از ميان و جنگل دور و خيلى به صعوبت رد شديم تا از اين تنگه رد شديم . راه كمى باز شد ، ولى باز در رودخانه بود . متصل اين دست و آن دست رودخانه مىرفتيم . من شمردم شش مرتبه بىكم‌وبيش به رودخانه زدم . در يك چمنى نزديك ده عرب‌خيل كه رعيتهاى عرب‌خيل جلو آمده بودند به ناهار افتاديم . ناهار خورديم . همهء غذا از گوشت شوكا و مرال بود . گوشتى است كه خيلى كم پيدا مىشود . عرب‌خيليها سگهاى معتبر همراه آورده بودند به جهت خوك . بعد از ناهار سوار شديم ، دو سه دفعه ديگر در رودخانه زديم . بعد از ناهار جنگل خيلى بزرگ شد . درختهاى خيلى كهن داشت و راه هم خوب شده ، هيچ سختى نداشت . رمضان شكارچى عرب‌خيل با چند سگ و پياده در ميان درختها افتادند . يك‌بار گفتند خوك .\r\nرفتيم ايستاديم . تا سنگ انداخت خوك درآمد بيرون . چهار قدم فاصله داشت . خوك بزرگى هم بود . يك ثانيه نكشيد كه رفت . اين خوك هم از دست در رفت . آمديم به عرب‌خيل رسيديم . چايى را در سرچشمهء عرب‌خيل خورديم . يك ساعت در آنجا مانديم .\r\nبعد سوار شديم در جنگل افتاديم . جنگل كوچكى بود ، يعنى درختهاى كوچكى داشت .\r\nهيچ چيز پيدا نشد . نزديك ده مغانده رعيتها آمده بودند جلو ، در ميان آبادى چادر زده بودند . سه ساعت و ربع كم به غروب مانده وارد مغانده شديم . امروز بيست دقيقه به دسته مانده از منزل حركت كرديم و سه ساعت و ربع به غروب مانده به منزل رسيديم .\r\nدو ساعت در راه معطل شديم . هفت ساعت و نيم راه آمديم كه همه‌اش در آب زديم .\r\nخيلى راه بود . جميع رعيتهاى عرب‌خيل به ييلاق رفته‌اند ، ولى رعيتهاى مغانده كمىشان رفته‌اند . مغانده ده بزرگى است . شالى خيلى سبز و خوب است . عصر هندوانه و خربوزه و خيار آوردند ، ولى از ترس نوبه كم خورديم . در اين ده همه چيز پيدا مىشود از ميوه‌جات . آقاى عماد السلطنه يك سبزقبا در هوا زدند . نزديك ده مغانده يك سار در هوا مىرفت حضرت و الا و من و آقاى عماد السلطنه شش تير انداختيم افتاد و معلوم نشد كه كى زده است . شب زود خوابيدم .\r\n\r\nخيك و خيك‌كوته\r\nجمعه 7 شهر ذيقعده - صبح خيلى دير از خواب برخاستم . نزديك ناهار رمضان\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nشكارچى عرب‌خيل يك خوك ماده زده بود و بچهء او را هم اصغر زده بود . هردو زنده بودند . يك دست خوك بزرگ از قلم افتاده بود . خوك كوچك را با ساچمه زده بودند .\r\nكشان‌كشان خوكها را با جمعى از رعيتها و سگها مىآوردند . خوك صداى غريب مىكرد . مثل آدم جيغ مىزد . شش هفت سگ يك‌هو حمله به خوك مىكردند و مىچسبيدند سر و گوش و گردن خوك را و خوك فرياد مىزد . كسى به دادش نمىرسيد .\r\nمازندرانيها خوك را مىگويند « خيك » و بچهء او را « خيك‌كوته » . خوك را بردند آن‌قدر با چوب زدند تا خوك هلاك شد . سفارش كرديم كه بچه‌خوك را زنده بگيرند به جهت طويله . خيك‌كوته هم مرد . بچه‌اش خيلى كوچك بود . بعد از ناهار هوا كمى گرم شد . سه ساعت به غروب مانده سوار شديم . پياده‌ها در جنگل افتادند ، هرچه هاى و هوى كردند خوكى پيدا نشد . هيچ چيز ديگر پيدا نشد ، مراجعت كرديم . وقتى كه رسيديم نيم ساعت كه گذشت ديديم چند بچه با يك مرد در جلو مىآيند و دست آن مرد يك بچه خوك است . آورد پيش من و آقاى عماد السلطنه . پرسيديم از كجا گرفتى ؟ گفت همان‌جا كه شما رد شديد يك « خيك » با دو « كوته » درآمد . يك كوته‌اش را سگ رمضان گرفت ، آن دو به در رفتند . اين خوك هم مفت دررفت . خيلى اوقاتم تلخ شد . عصر هندوانه خوردم . شب خوراك زبان مرال و كباب شوكا خورديم . ولى پشه‌ها مزهء آنها را از دماغ ما بيرون آوردند . زراعت برنج در جلوى ماست و اين برنج متصل در تويش آب است .\r\nدر اين آب و برنج بقدرى پشه مسكن مىكند كه چه بنويسم و شب اين پشه‌هاى گرسنهء آدم‌نديده مىريزند در چادر و كباب مىكنند آدمها را . از روى جوراب چنان مىزنند كه درد در دل آدم مىنشيند . هرچه دود آتش كرديم به خرجشان نرفت . تا صبح مهمان‌دارى خوبى كردند . دو سه دفعه تا صبح بيدار شدم . هوا هم ابر بود و گرم .\r\nانشاء الله فردا به لب دريا مىرويم . از اينجا يك فرسنگ است . ديشب صداى موج دريا مىآمد . مثل صداى آسمان بود . صداى به گوش‌نخورده‌اى است . امشب به دريا نزديك هستيم . انشاء الله فردا اين چيز نديده را خواهيم ديد . مار در جويها زياد است .\r\nآب خوبى هم ندارد ، جز يك چشمه ، آن هم خوب نيست . و السلام .\r\n\r\nدريا - موج - آب‌باز - جلوت - كوگى - اهل - اكيجاق\r\nروز شنبه 8 - يك ربع به دسته مانده سوار اسب كهر شدم از جنگل چلوسر رد شديم ، به زمينهاى ايزده رسيديم . زراعت برنج بسيار نمايان بود . رسيديم به ده .\r\nچند درخت جلوى راه بود . صداى آب مىآمد ، ولى دريا پيدا نبود . از درخت كه رد شديم دريا نمايان شد . خيلى غريب بود . چيز نديده‌اى بود . يك زمين مسطحى همه كبود و موج روى هم خوابيده . رسيديم لب دريا پياده شديم آفتاب‌گردان زدند . تماشاى دريا مىكرديم . بعد فرستاديم سه آب‌باز از ده بياورند . من و حضرت و الا و آقاى عماد السلطنه لخت شديم در آب . نصر الله خان خوب شنا كرد . موج نمىگذاشت كه آدم بايستد . در روى ريگها آدم را مىخوابانيد و جرئت نمىكرديم آن دست موج برويم .\r\nقدرى گذشت آب‌بازها آمدند ، يكى بزرگ بود دو نفر ديگرش به سن شانزده و هفده\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nبودند . رفتند در آب تا چشم كار مىكرد رفتند كه هيچ نمايان نبودند . موج خيلى تماشا داشت . روى هم مىخوابيد ، به قدر سه چهار ذرع . آنوقت مىريخت كنار دريا . صدا مىكرد مثل توپ . خيلى در آب مانديم ، حظ كرديم . اين همه زحمت كه در اين راه كشيديم به اين يك ساعت در رفت . بعد از دو سه ساعت آب‌بازها معلق‌زنان بىخستگى آمدند . جميع نوكرها رفتند در آب . ناهار خورديم . امروز دريا تلاطم دارد . خوب در آب نمىشود رفت . آدم غرق مىشود . بعد از ناهار باز آب‌بازها در آب رفتند . مىگفتند دو سه ماه است كه در آب شنا نكرده‌ايم يادمان رفته است . پرسيديم چند ساعت در آب مىمانيد . گفتند از صبح تا مغرب . بعد از چاى با حضرت و الا و آب‌بازها رفتيم در آب . قاعده به دستمان دادند كه آن دست موج مىتوان ايستاد . گفتند هروقت كه موج مىآيد يا سر در زير آب بكنيد يا بپريد هوا كه موج مىگذرد و آدم همان‌جا هست . ما هم همين‌طور كرديم و همان جور شد . خيلى مانديم . حضرت و الا زود بيرون تشريف آوردند . ولى ما بوديم . ريگ به سر و صورت آدم مىخورد و پاى آدم روى ريگها وقتى كه مىپريد مىخورد و خيلى درد مىگرفت . وقتى كه اين دست موج بود در كنار دريا موج آدم را در روى زمين مىغلطاند ، خيلى قشنگ بود . نمىشود نوشت . بعد اسب الموتى و يك اسب كرنگ لخت كرديم . دو آب‌باز سوار كرديم ، در آب انداختيم .\r\nخوب شنا مىكردند . قدرى از موج مىترسيدند . دو روز است كه دريا تلاطم مىكند .\r\nاز روى دريا چند پرنده كه به زبان مازندرانى « جلوت » مىگويند مىآمدند و مىرفتند .\r\nدوتا از اين جلوتها را حضرت و الا زدند در هوا ، در دريا افتاد . آب‌بازها آوردند . يك دانه هم عماد السلطنه زدند . آن هم آوردند . اين مرغها حلال هستند . دو مرغ ديگر كه ماهى مىگرفتند و قدرى بزرگ بودند اسمش به زبان مازندرانى « كوگى » [ است 
  ] و حلال نيستند حضرت و الا در هوا زدند . شكار ديگرى نشد . سه ساعت به غروب مانده سوار اسب كرنك شدم زدم در دريا ، نمىترسيد ولى رخت من تر شد . بيرون آمدم . همه اسبها ترسيدند جز اسب من . از اين سفر امروز لذت ديديم . روز خوبى بود . روز از اين خوب‌تر نمىشود . خيلى خوب جائى بود . بهتر از اينجا نمىشود . كم اينجور تماشا اتفاق مىافتد . ديگر شكارى نشد . در جنگل پرىشهرا بود . مازندرانيها مىگويند « اهل » . مرغ ديگر بود نديدم . صدايش را شنيدم . اسمش « اگيجاق » مىگفتند . همه چيز را اسم گذاشته‌اند . ديگر شكارى نشد . تماشاى امروز به همه عالم مىارزيد . شب شام چلوكباب خورديم . پشه حساب نداشت . هوا ابر بود .\r\n\r\nايزده\r\nيكشنبه 9 - ربع به دسته مانده سوار شديم به طرف ايزده روانه شديم . رفتيم به جنگل . اين جنگل مغان‌ده است . خيلى جنگل بزرگ خوبى است . بعد از آنجا برگشتيم .\r\nپيش از رسيدن به جنگل در زمين صافى يك شغال ايستاده بود ، من تاخت كردم يك تير انداختم نخورد . على اكبر خان هم آمد اسبش سركشى كرده بود ، على اكبر خان را زد [ زمين 
  ] در ميان جنگل تيغ درخت همه سر و صورتش را پاره پاره كرده بود ، خدا\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nرحم كرد . از جنگل راه به ايزده نبود . از جنگل چلوسر رفتيم . از مغانده تا به ايزده كه لب دريا باشد يك ساعت و ربع راه است . آمديم تا به ايزده رسيديم . شكارى نشد .\r\nموج دريا امروز زيادتر از ديروز است . خيلى موج بلند مىشد و دريا خيلى سفيدى مىزد . آفتاب‌گردان لب دريا زدند . ناهار خورديم . بعد از ناهار رفتيم در چادر خوابيديم . پيش از ناهار رفتيم در آب . خيلى سخت بود موج نمىگذارد بايستيم . زود بيرون آمديم . آب‌بازها شنا مىكردند . سه ساعت به غروب مانده بيدار شديم . قدرى خربوزه خورديم . حمام خبر كرده بودند رفتيم حمام . غروب از حمام بيرون آمديم .\r\nحمام خوبى نبود . امروز سه جلوت در هوا مىپريدند يكى را ابو القاسم زد دوتاى ديگر بالاى سر او ايستادند . ديگرى را آقاى عماد السلطنه زدند . يكى ديگر را هم آقاى عماد السلطنه زدند . آب‌بازها رفتند آوردند . هوا از صبح ابر است . غروب موج دريا خيلى شدت كرد كه اگر آدم مىرفت آدم را مىكشت . صداى بزرگ معتبرى مىكرد .\r\nيك ساعت از شب گذشته رفتيم لب آب . آن جاى آفتاب‌گردان را گرفته بود . صبح از لب آفتاب‌گردان تا لب آب قريب پنجاه شصت قدم بود ، الان آب لب آفتاب‌گردان را گرفته است . موج خيلى شده است . قريب شش هفت ذرع آب بلند مىشود . تا وقت شام لب دريا بوديم ، بهترين جاهاست . هوا ابر بود . شام چلو با خورشد بادمجان خورديم .\r\nجلوت‌هاى ديروز را هم درست كرده بودند ، خيلى گوشت چرب خوبى داشت . پشه كم بود . هوا ملايم و خوب بود .\r\n\r\nناو - پاروزن\r\nدوشنبه 10 شهر ذيقعده - صبح زود از خواب برخاستم . يك دفعه حضرت و الا در آب تشريف برده بودند . قدرى كه هوا گرم شد من رفتم . آقاى عماد السلطنه خواب بودند . خيلى در آب ماندم . يك آب‌باز كه گفته‌ايم همه روزه مىآيد اسمش رجبعلى است خيلى خوب شنا مىكند . آن هم بود . هوا ابر بود . موج دريا كم شده بود . آقاى عماد السلطنه صبح در آب نرفتند . صفاى خوبى لب دريا دارد . ناهار خورديم بعد از ناهار خوابيدم . چهار ساعت به غروب مانده بيدار شدم رفتيم در آب . موج خيلى كم شده بود . يك ساعت در آب بوديم . آب دريا شور و تلخ و بد است . دام ماهىگيرى آوردند در آب انداختند . گفتند بايد تا صبح در آب باشد تا ماهى بگيرد . دام بزرگى بود . آقاى عماد السلطنه يك مرغ‌آبى بزرگ در هوا زدند ، در آب افتاد . كسى نبود برود بياورد . ماند در آب . يك جلوت ديگر هم زدند . ديگر شكارى نشد . عصر خربوزه خوردم . يك جوى كوچكى در اين دم داخل دريا مىشود . بهار آب دارد . همان رودخانهء لاويج است . ولى حالا همه آبش به مصرف زراعت شالى مىرسد . در آنجا آب زياد ايستاده و گود هم هست . يك ناو بود ، مال ماهيگير بود . سوار او شديم با يك پاروزن .\r\nخيلى باريك است . متصل اين ور آن ور مىشود . آدم بايد هيچ تكان نخورد . من با ابو القاسم نشستيم ، قدرى تكان خوردم . نزديك به افتادن بود . خودم از توى ناو جستم افتادم در آب . همه رختم تر شد . الان به آن ترى هستم كه دارم روزنامه مىنويسم .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nآقاى عماد السلطنه روى صندلى نشسته‌اند . حضرت و الا دريا هستند . هوا ابر است .\r\nموج دريا كم است . انشاء الله فردا از اينجا حركت خواهم كرد به سوله‌ده . خيلى اينجا باصفاست . صداى آب معتبرى مىآيد . امروز هيچ نزدم . و السلام .\r\n\r\nسوله‌ده - نفت‌سياه - عراق - ماهى سفيدك\r\nصبح سه‌شنبه 11 - سوار اسب كرنگ شيدا شدم . رو به سوله‌ده روانه شديم .\r\nراه از لب دريا بود . ديشب بعد از شام افراسياب بك جلودار دو شغال زده بود . شغالها را ميان دريا انداختيم . دام ماهى يك ماهى خوبى گرفته بود . در بين راه يك كرجى كوچكى مىرفت . كرجى بادى بود ، پاروئى نبود . ولى باد نمىآمد . يك طناب به كرجى بسته بودند ، سر طناب را در بيرون دريا سه مرد گرفته بود و مىكشيدند . دو نفر هم در ميان كرجى ، با تفنن هرچه تمام‌تر قليان كدو به دست نشسته بودند . ما تندتر از آنها رفتيم . باد نمىآمد ، خيلى آهسته مىرفت . پرسيدم گفتند مىرويم به سرادين‌كلا ، آهك ببريم به محمدآباد . يك ساعت و نيم راه آمديم . در بين راه شكارى نشد . در لب دريا نزديك سولده افتاديم به يك رودخانه كه در نزديك چادر به دريا مىريزد . آب زرد بسيار بدى دارد . از توى ده مىگذرد . بندرگاه است . كرجى كه مال اين ده است در آنجا لنگر مىاندازد . سه كرجى بادى بزرگ در ميان دريا لنگر انداخته است ، مال همين ده است . باد نمىآيد ، نمىرود و نه مىآيد . دو كرجىپاروئى از پيش آن كرجيهاى بزرگ مىآمدند . وقتى كه لب رودخانه رسيديم رفتم تماشاى نفت سياه آورده بودند .\r\nكرجيهاى بزرگ يك ماه قبل به بادكوبه رفته بودند بار نفت آورده بودند . نفتها در خيك بود . خيلى بار اين دو كرجى آورده بودند . كرجيهاى بدى بود . تويش هم همه نفت بود . آن كرجى ديگر هم آمد در اينجا لنگر انداخت . رفتيم در آب . آب خيلى امروز آهسته و راحت بود . تكان كمى داشت . خيلى كم حركت خود دريا بود . از آب درآمديم ناهار خورديم . بعد از ناهار در چادر خوابيدم . چهار به غروب مانده بيدار شدم .\r\nحضرت و الا يك ابابيل دريائى زدند . در آب رفتيم قدرى موج داشت . از صبح موجش زيادتر بود . اين ده بزرگ خوبى است . سيصد خانوار است . تا يك مرغى مىزنيم مىافتد در آب ، بيست نفر آب‌باز مىدوند در آب . الان كه يك ربع به غروب مانده است در چادر نشسته‌ام ، تماشاى آب دريا را مىكنم . هواى خوبى است . آقاى عماد السلطنه كتاب مىخوانند . دريا موج كمى دارد . دو سه روز است كه در آب مىرويم . همه تنمان سياه و زرد شده است . آب دريا تن را زود سياه مىكند . همه اهل اين دهات تنشان سياه و زرد سيرى است . تن ما هم مىخواهد مثل تن آنها بشود . مىگويند به عراق كه مىرويد سفيد خواهد شد . امروز هوا ابر بود . شام ماهى سفيدك با چلو و خورش بادمجان خوردم . ماهى سفيدك كه امروز گرفتيم مثل چلوار سفيد بود و خيلى خوش‌طعم بود .\r\n\r\nخاك كجور - پشهء پيوندى\r\nچهارشنبه 12 ذيقعده 1304 - صبح سوار اسب كهر شدم . قدرى در ده گرديدم .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nده بزرگ خوبى بود . راه از لب دريا بود . يك ميدان كه از سوله‌ده رد شديم داخل خاك كجور شديم . كوه و جنگل نزديك دريا شدند . خيلى باصفا بود . بعضى جاها رودخانهء كوچكى داخل دريا مىشد . آب ايستاده بود . خيلى قشنگ بود . شكارى نشد . هرچه رفتيم دهى نديديم . در لب دريا افتاديم و آدم در جنگل فرستاديم كه ده سرادين‌كلا را پيدا كند . بنه هم رسيد . معطل بوديم كه كجا بيفتيم . على اكبر خان برگشت گفت هرچه گرديدم دهى و آدمى نديدم . ولى زراعت شالى فراوان است . دوباره فرستاديم تا يك پياده‌اى پيدا كند بپرسد . رفت‌وآمد گفت ده در ميان جنگل است . قدرى به آنجا دور است . گفتيم بارها را پائين آوردند . در آب رفتيم ناهار خورديم . بعد از ناهار خوابيدم موج دريا صبح كمتر بود . وقت ناهار نسيمى برخاست . موج دريا زياد شد . چهار به غروب مانده بيدار شدم . حضرت و الا يك ماهيخوار ديگر در هوا زدند . دريا موج مىزد . امروز روز الوداع بود از خدمت دريا . انشاء الله فردا مرخص مىشويم . عصر تمشك بسيار خوردم . الان نيم ساعت از شب گذشته است كه در چادر نشسته‌ام . حضرت و الا لب دريا روى صندلى نشسته‌اند . آقاى عماد السلطنه مشغول روزنامه نوشتن هستند .\r\nباد نمىآيد و پشه بقدرى است كه مهلت روزنامه نوشتن نمىدهد . پشه‌هاى پيوندى گرسنهء خوبى است . امروز عوض همه چيز تماشاى آب دريا را كرديم . هوا ابر است .\r\n\r\nراه نعل‌ريزان\r\nپنجشنبه 13 شهر ذيقعدهء 1304 - صبح زود سوار اسب كهر شدم . از سرادين‌كلا به سمت فيروزكلا روانه شديم . قدرى از لب دريا رفتيم . بعد راه به جنگل افتاد . دريا را وداع كرديم . ديگر دريا نمايان نبود . جنگل درختهاى كوچكى داشت . براى سوار سخت بود . شاخهء درخت به سر و صورت سوار مىخورد . راه سربالا بود ، نه سربالاى چندان تيزى . خيلى راه رفتيم . بعد از يك فرسنگ راه درختها بلند شدند . رودخانه هم از پائين نمايان بود . اين جنگل درختهاى بلند خوبى داشت . راه قدرى خوب بود و بعد بسيار راه بدى و سنگلاخ شد كه جميع نعلهاى اسبها ريخت . دو سه جا پياده شديم .\r\nراه كمى به رودخانه افتاد . آنجا هم راه بدى بود . اسب من يك دستش نعل داشت ، [ نعل 
  ] دو پا و يك دستش افتاده بود . خيلى سختى از اين راهها رد شديم . در يك جاى وسيعى پر از سبزه و علف در ميان دو كوه و جنگل پياده شديم . يحيى مغانده‌اى رسيد . مىگفت كه دو سه سال قبل اينجا درياچه بود ، به حكم شاه درياچه را موقوف كرده‌اند . يك رودخانه هم از اين ميان مىگذرد . خيلى باصفا جائى بود . علف سبز خوبى داشت . مالها را در ميان علف ول كردند . خوب مىخوردند . ناهار خوبى خورديم . دو طرف كوه سختى از سنگ يك‌پارچه و خيلى كم درخت داشت . يك ساعت و نيم در آنجا توقف كرديم . بعد سوار شديم رو به راه افتاديم . راه سخت بود و گل هم بود . هوا از آنجا ابر شد . بعد از راه خورت‌رودبار به لاويج ، اين راه سخت بود . بعد راه به رودخانه افتاد . چند مرتبه اين دست و آن دست رودخانه زديم . بعد راه به بغله افتاد . جنگل كم و كوچك شد . شكارى هم نشد . هيچ تير از اول منزل انداخته نشد . هوا آفتاب شد ،\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nقدرى گرم شد . خيلى راه رفتيم تا به منزل رسيديم . در زير درخت بيد بزرگى افتاديم .\r\nباد خوبى مىوزيد . هوا سرد بود . راه امروز بد راهى بود . جميع نعلهاى اسبها افتادند .\r\nآقاى عماد السلطنه يك زاغچه سواره در هوا زدند . بنه دو ساعت به غروب مانده ، آن هم تك‌تك و يكىيكى رسيدند . همه راه را گم كرده بودند . نزديك غروب آقاى عماد السلطنه تنها رفتند گردش ، دو بلدرچين شكار فرموده بودند . هوا مه شد و خيلى سرد [ و 
  ] بىپشه [ بود 
  ] . اهل ده مىگفتند كه شبها خوك در اين‌جا گله‌گله مىآيد . تفنگها را چهارپاره پر كرديم . شب خيلى خسته بودم و خيلى خوابم مىآمد ، دراز كشيده بودم نزديك به خواب رفتن بودم كه يك بار صداى پياده‌ها بلند شد كه خوك . چند پياده اول شب گفتيم در آنجاها كشيك بكشند . هروقت بيايند خبر كنند . صداى آنها بلند شد . من و آقاى عماد السلطنه و هردو على اكبر خانها با چشم پرخواب رفتيم رسيديم به پياده‌ها . خوكها را سگها به كوه برده بودند . قدرى معطل شديم ، ديگر خوك درنيامد برگشتيم . حضرت و الا شام ميل فرموده بودند . رفتيم شام خورديم و زود خوابيديم . هوا خنك و بىپشه بود . خوابى كه ديشب نشده بود امشب تلافى درآوردم . امروز هشت ساعت راه آمديم يك ساعت و نيم در ناهارگاه معطل شديم . شش ساعت و نيم درست راه آمديم . شش فرسنگ مىشد . و السلام .\r\n\r\nهزارخال - شانه‌زر\r\nجمعه 14 - صبح سوار شدم ، قدرى كه رفتيم به دم بغلهء كوه رسيديم . بلد راه گفت كه در اين كوهها كبك خيلى است . سربالا شديم ، قدرى كه رفتيم نصر الله خان اميرآخور گفت كبك ديدم در سربالائى مىدويدند . من و آقاى عماد السلطنه پياده شديم خيلى سربالائى دويديم . من قدرى جلوتر از عماد السلطنه بودم . كبكها را ديدم ، تفنگ را قراول رفتم كه آقاى عماد السلطنه صداى تفنگشان آمد . يكى افتاد . كبكها بلند شد . دو زربهء بزرگ بودند . من دو تير در هوا انداختم نخورد . آقاى عماد السلطنه يك دانه ديگر هم در هوا زدند . آن يكى كه در زمين زدند من پيدا نتوانستم بكنم ، ولى آن يكى پيدا شد . كبكها پخش شدند . عقب كبكها رفتيم خيلى پياده و سواره گرديديم ديگر شكار نشد . حضرت و الا تشريف بردند ، من با آقاى عماد السلطنه از عقب رفتيم . كبك زيادى داشت . جز آن دو تا ديگر شكار نشد . از دور ديديم كه حضرت و الا از راه خارج شدند و به يك ده پياده شدند . ما هم رفتيم . درخت بيد در اين ده زياد بود . قمرى خيلى در سر درختها نشسته بودند . آقاى عماد السلطنه يك دانه در زمين و يك دانه در هوا زدند . رفتيم خدمت حضرت و الا . يك سار بزرگ زده بودند . على اكبر خان پيشخدمت يك قمرى با يك سار از همان سارها زد . ابو القاسم يك قمرى زده بود .\r\nاسم اين ده هزارخال است . بعد از ناهار سوار شديم . در زراعت ارزن صداى بلدرچين زياد مىآمد . با آقاى عماد السلطنه رفتيم يك بلدرچين شكار شد . چند سار زدم . آمديم به منزل . اسم اين ده شانه‌زر است . يك امامزاده در اين‌جاست اسمش امامزاده ابراهيم است . هوا مه شد ، خوابيدم . بعد از خواب با آقاى عماد السلطنه رفتيم به جاى\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nبلدرچينهاى صبحى . خيلى راه بود . باران كمى هم مىآمد . هيچ بلدرچين پيدا نشد و همه لباسمان تر شد . برگشتن سربالائى هم بود ، باران مىآمد . قريب نيم فرسنگ راه بود . غروب برگشتيم ، خيلى خسته و مانده شده بوديم . وقتى كه رسيديم گفتند چهار خوك بزرگ با شش بچه در اين نزديك آمده بودند با گاو و ماديانها چرا مىكردند . حضرت و الا نتوانستند پياده تشريف ببرند سوار شده بودند . خوكها اول از جاى ديگر مىرفتند . حضرت و الا به آنجا تشريف بردند ، خوكها به جاى ديگر رفتند .\r\nشب باران مىآمد چادرها تر شدند . فردا در اينجا هستيم تا چادرها خشك شوند و خستگى مالها در شود . شب خيلى سرد بود ، آتش مىچسبيد . اين خوكها هم از دست به در رفتند . انشاء الله فردا عصر شكار خواهد شد .\r\n\r\n« جيگو » خروس اخته\r\nشنبه 15 - صبح هوا سرد و مه بود . ديشب از همه طرف چادر ما آب آمده بود .\r\nيك سار زدم . ناهار خورديم . صبح خوابيده بودم بعد از نماز نخوابيدم . چهار به غروب مانده قرقچى پدرسوخته آمد گفت در اين قرق « پرتاس‌بان » بقدرى قرقاول و خوك و خرس هست كه حساب ندارد . گول او را خورديم . سوار اسب كه شديم بارش سرگرفت . قدرى رفتيم يك روباه درآمد در ميان درختها گم شد . خيلى سربالائى رفتيم و باران بيخودى خورديم . يك گنجشك هم برنخاست . با كمال خستگى و ترى برگشتيم . به قول جمشيد بك مرده‌شور پس گردنش را ببرد . با اين لباس تر در اين چادر تر نشستيم و جميع اسبابها را دور ديرك جمع كرديم و خودمان هم لب ديرك نشستيم شام خورديم .\r\nآقا حسين « جيگو » خروس اخته درست كرده بود تا لحافها تر شدند . اين‌جا خيلى شبيه به خورت‌رودبار است . اهل ده مىگفتند يك ماه است كه هوا به همين طريق است .\r\nخيلى بدجائى است . خوكهاى ديروزى امروز نيامدند .\r\n\r\nحمام حكومتى\r\nيكشنبه 16 ذيقعده - صبح زود سوار شديم به طرف بلده روانه شديم . همه چادرها خيس آب بود و همه گل شده بودند . راه ساخته بود . هوا مه بود ولى نمىباريد .\r\nخيلى سرد بود . جاده قدرى گل داشت . گردنهء خيلى بلندى بود . اسم گردنه پرتاس‌بان بود . زغال مىبردند . قريب دو ساعت تا سر گردنه كشيد . سر گردنه آن دست نور آفتاب بود و اين دست كجور مه و ابر بود . از گردنه سرازير شديم . شكارى نبود كه بشود [ زد 
  ] .\r\nدر سر يك چشمه پياده شديم ناهار خورديم . صبر كرديم تا بارها رفتند . چهار به غروب مانده سوار شديم ، چهل دقيقه كشيد تا به بلده رسيديم . در يك باغ آفتاب‌گردان زدند .\r\nدر لب رودخانه چادرها را زدند . حمام خبر كرده بوديم ، يك ساعت بعد به حمام رفتيم .\r\nحمام حكومتى بود . خوب حمامى بود . از حمام كه بيرون آمديم با آقاى عماد السلطنه رفتيم آن دست رودخانه به شكار بلدرچين . بلدرچين زيادى ديده شد . چند تير هم انداخته شد شكار نشدند . در زمين علف صداى بلدرچين مىآمد ، رفتيم در آن ميان دو\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nعدد از جلوى من بلند شد ، اولى كه بلند شد من تفنگ را قراول رفتم دور شد ، نينداختم . دومى كه بلند شد به فاصلهء ده قدم زدم . يك جفت هم از جلوى آقاى عماد السلطنه برخاست . يكى را زدند ديگر شكارى نشد . مراجعت كرديم . شب هواى خوبى داشت . على كه از لاويج برنج به شهر برده بود امروز آمده است ، كاغذها را رسانيد . نوشته بودند كه ميرزا تقى خان هنوز ناخوش است .\r\n\r\nبستنى تمر\r\nروز دوشنبه 17 - صبح اطراق بود . از بس‌كه چادرها تر بودند مانديم كه چادرها آفتابى بخورند خشك شوند . ناهار خورديم . بعد از ناهار خوابيدم . عصر حضرت و الا با آقاى عماد السلطنه و عبد الله خان رفتند به اين دره كه رودخانهء بلده مىرود . من نرفتم . قدرى بستنى تمر خوردم . با على خان رفتم گشت . يك كلاغ زدم برگشتم . حضرت و الا تشريف آورده بودند ، هيچ شكارى نفرموده بودند . قدرى كه گذشت با آقاى عماد السلطنه رفتم آن دست رودخانه به شكار بلدرچين . موسى خان بلده‌اى آن هم آنجا مشغول شكار بلدرچين بود ، دو طوله داشت . بد نمىگشتند . سه بلدرچين آقاى عماد السلطنه زدند ، سه عدد هم آنها دادند . با شش عدد بلدرچين برگشتيم . امروز كاغذ به جهت شهر نوشتيم داديم على ببرد . چهار بچه بلدرچين هم گرفتيم خيلى كوچك است . شب هوا خنك بود . شب ماهى قزل‌آلا « * » خورديم .\r\n\r\nلغات مازندرانى\r\nسه‌شنبه 18 - صبح سوار شديم به طرف دره‌آرود روانه شديم . از ده كليك رد شديم . يك ميدان كه آمديم به ده كمر رسيديم . آفتاب‌گردان را در جاى خوبى جلوى رودخانه زديم . من سواره در ميان اسپرسها مىگشتم . آقاى عماد السلطنه در ميان تپه‌ها مىگشتند . كبك زيادى ديدند ، دو تير انداختند هيچ كدام در نرفت . من رفتم على اكبر خان را گفتم رفت پيش عماد السلطنه . خودم رفتم خدمت حضرت و الا . فرمودند كه من نمىآيم شما برويد . من برگشتم يك دره بود ، از ميان آن دره سربالا شديم . در ميان دره كبك نديدم . از بغله رفتم بالا ، قدرى كه رفتم ديدم قريب سه زربه كبك راه مىروند . من را كه ديدند سرپائين شدند . من پياده شدم جلوى اسب را گرفتم رفتم سر كبكها . چون در بلندى بودم و كبكها پائين بلند شدند يك تير در هوا انداختم نخورد . ده دقيقه كبك بلند مىشد . كبكها پخش شدند . رفتم رسيدم به عماد السلطنه . به اتفاق عقب كبكها رفتيم ، پيدا نشدند . برمىگشتيم كه يك كبك از جلوى عماد السلطنه برخاست در هوا زدند . كبك درشتى بود . فره نبود . آمديم ناهار خورديم . بعد از ناهار خوابيديم . سه ساعت به غروب مانده سوار شديم . عقب كبكهاى صبحى خيلى گرديديم پيدا نشد . آمديم بجاى صبحى يك زربه كبك ديده شد . يك دانه نرش را حضرت و الا زدند . يك دانه ديگر هم آقاى عماد السلطنه زدند . آن هم درشت\r\n\r\n\r\n","description":"","footnote":"\r\n( * ) اينجا و در موارد ديگر به تداول محلى قزل‌لاله نوشته است . ( ا . ا . )\r\n","page_name":" 138 ","page_number":138},
  {"content":"\r\n\r\nبود . ديگر پيدا نشدند . آمديم منزل . كمررود جاى خوب باصفائى است . كمر ده بزرگى است . اين رودخانه آبش خيلى تعريفى است . در همهء نور هيچ اين‌طور آب نيست .\r\nمعروف است در ميان آبها . عوض آن دو سه روز كه در سوله‌ده و ايزده بوديم آب خوب نخورديم اينجا مىخوريم . آب اين رود به تعريف درنمىآيد . الان يك ساعت از شب گذشته است كه در چادر نشسته‌ام . هواى خوبى است . جاى پشه‌هاى طهران خالى است كه به سر و صورت آدم بريزند . آقاى عماد السلطنه نشسته‌اند مشغول تدارك فردا هستند . لغتهايى كه على اكبر خان پيشخدمت آقاى عماد السلطنه مىگويد اين است : « خو » يعنى خوب . يك نان و « پارى » يعنى يك نان و نصف . « كله‌قرشه » است يعنى كله فرورفته . تان ، مان . « سركل » يعنى سرباز . « بگوم » يعنى بگويم . « تقره زدم » يعنى تقلا كردم . « دير » يعنى دور . « قرچنانده » يعنى قلوه‌كن شده است .\r\n\r\nنان ، نان ، ناخوشى\r\nچهارشنبه 19 شهر ذيقعده - صبح وقت نماز برخاستم نماز كردم . ده دقيقه به دسته مانده سوار شديم رفتيم بجاى كبكها . چند دانه فره بلند شد . يك دانه حضرت و الا در هوا زدند خورد زمين . حضرت و الا تشريف بردند كه بگيرند ، از زير دست حضرت و الا دررفت آمد ، نزديك چادرها دم آسياب افتاد . آقاى عماد السلطنه آمدند گرفتند .\r\nيك نفر شكارچى در آنجا پيدا شد ، به حضرت و الا عرض كرد كه در اين دره كبك فراوان است . حضرت و الا همراه شكارچى تشريف بردند . خيلى راه رفتيم كبك پيدا نشد . تا نزديك يك كمر در روى سنگها كبك زيادى نشسته بودند . حضرت و الا يك دانه زدند رفت آن دست دره افتاد . فضل الله شكارچى رفت سرش را بريد . كبك درشتى بود . كبكها پخش شدند . دو كبك در بالاى آن كمر نشسته بودند ، بالاى كمر خاك بود سنگ نداشت من رفتم عقب آن . اسب از رفتن باز ماند . پياده شدم خيلى پياده رفتم به تيررس نرسيدم . از دور انداختم نخورد . برگشتم قدرى بالاتر رفتيم ، ديگر نشد .\r\nمراجعه به همان‌جا كبكها ديده شدند . آقاى عماد السلطنه يك تير انداختند نخورد .\r\nديگر ديده نشد . دو ساعت و نيم از دسته گذشته وارد منزل شديم . ناهار خورديم . بعد از ناهار خوابيدم . چهار به غروب مانده بيدار شدم . ساعت سه آقاى عماد السلطنه پياده تشريف بردند به شكار كبك با فضل الله شكارچى ، غروب مراجعت فرمودند . دو كبك در هوا زده بودند و يكى در زمين . چند روز بود كه در لب دريا نوكرها نان گيرشان نمىآمد . يك‌بار كه به شانه‌زر و بلده رسيدند به نان و خيار و زردآلو رسيدند ، هرچه توانستند خوردند و به اين كمررود كه رسيدند يكى يكى پس‌افتادند و الان چند نفرشان ناخوش شدند . اسامى ناخوشها : محمد تقى بك ، هومان خان ، رحيم آبدار ، عليمردان ، افراسياب بك ، بابارضا ، على اكبر خان ، حكيم باشى دنده‌اش فرورفته ، عبد الله فراش ، اكبر فراش . اين چند نفر ناخوش هستند . من قدرى پايم درد مىكند .\r\nهمه روزه دارچين مىخورم . شام كتلت و سوپ و كباب كبك خوردم ، و السلام .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n\r\nمرچ - يالو - كشكك\r\nپنجشنبه 20 - صبح زود از كمرود سوار شديم . ناخوشها بهتر بودند ، سوار مىتوانستند بشوند . در دم ده كليك عماد السلطنه ايستادند . از ده مرچ و يالو گذشتيم . راه همان راه بود كه آمده بوديم . قدرى آفتاب گرم بود . زغال خيلى مىبردند .\r\nدر كمر مىگفتند كه تا كشكك دو فرسنگ راه هست . هرچه مىآمديم اين دو فرسنگ تمام نمىشد . سه ساعت و نيم از دسته گذشته وارد كشكك شديم . چهار فرسنگ راه بود . مىگفتند دو فرسنگ . عماد السلطنه هنوز تشريف نياورده بودند . آفتاب‌گردان را لب آب زدند . باد مىآمد . برف در اينجا خيلى نزديك است . اين آب از برف مىآيد .\r\nناهار را كه پهن كردند عماد السلطنه تشريف آوردند . ناهار خورديم . چادرها خيلى دير رسيدند . آقاى عماد السلطنه به شكار كبك رفته بودند . شكار نشده بود . يك فراش ديگر با دو سه قاطرچى و زين العابدين آبدار و يك مهتر تب كردند . ناخوشهاى ديروزى خوب نشده اينها افتادند . خدا شفا دهد . شب هوا سرد بود .\r\n\r\nپيدا شدن قمچى\r\nجمعه 21 - صبح هوا سرد بود . قمچى حضرت و الا در 23 روز قبل از منزل سفيداب به سمت يالو مىرفتيم در اين راه گم شد . امروز آقا جمشيد از كنار راه پيدا كرد . خيلى غريب است كه اين همه بار زغال كه از اين راه مىرود يكى از كنار جاده اين قمچى را پيدا نكرده است . اغلب ايلات از لار رفته‌اند . چند كلاغ نشسته بود ، دو تير انداختم نخورد . در سرچشمهء بستك افتاديم . امروز دو ساعت راه آمديم .\r\nاين چشمه يك رودخانهء بزرگى است . قريب بيست سنگ آب از دو ذرع راه درمىآيد و آب سردى كه از يخ سردتر است . قدرى آن‌دست‌تر چشمهء ديگرى است ، قدرى از اين كمتر . چشمه به اين بزرگى كم پيدا مىشود . ناهار خورديم بعد از ناهار چادرها رسيدند . باد مىآمد و جلوى چادر ما خاك بود . چادر پر از گرد و خاك شد . دو ساعت خوابيدم . دو شاگرد آشپز هم ناخوش شدند . سه دقيقه دست را نمىشود در اين آب گذاشت . آب گواراى خوبى است . شب هوا خيلى سرد نبود .\r\n\r\nنوزده نفر ناخوش\r\nصبح شنبه 22 - سوار اسب كرنگ شيدا شدم . راه تخت خوبى بود . از گردنهء افجه‌بشم بالا رفتيم . خيلى راه بود تا به سر گردنه رسيديم . در بغله چند هما و لاشخور نشسته بودند . حضرت و الا و عماد السلطنه و من رفتيم سه تير گلوله انداختيم هيچ يك نخورد . نزديك بودند . تفنگهاى ته‌پر سر كردند . از گردنه سرازير شديم .\r\nخيلى راه سرازيرى آمديم . هوا آفتاب بود ، گرم بود . سه ساعت و نيم از دسته گذشته وارد افجه شديم . در بيدستانى نزديك چشمه‌ها پياده شديم . هرچند قدم فاصله چشمه‌هاى كوچك و بزرگ است . آب خنكى هم دارد . ناهار خورديم بعد از ناهار نخوابيدم .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nآقاى عماد السلطنه يك قمرى زدند . چند نفر از نوكرها قدرى بدحال‌اند . با امشب دو شب ديگر بيرون هستيم . آقا حسين و على اكبر خان پيشخدمت عماد السلطنه تب كردند .\r\nزيادتر نوكرها ناخوش هستند . نوزده نفر ناخوش هست . هردو نوكرهاى عماد السلطنه ناخوش شدند . يك نظر تنهاست و ما دو نفر . حضرت و الا عصر به حمام تشريف بردند ، من نرفتم . دو چشمه آب از جلوى چادر ما مىگذرد . پر بزرگ نيستند .\r\n\r\nگلندوك\r\nصبح روز يكشنبه 23 ذيقعده - هوا ابر بود . يك بلد از افجه به جهت شكار كبك برداشتيم رو به راه نهاديم . هرچه بلد گفت اينجا كبك است و ما گرديديم پيدا نشد .\r\nيك خرگوش برخاست دو سه تير انداخته شد نخورد . در اين سى روز اين خرگوش اول است كه ديديم . اين مرد بلد نبود ، نابلد بود . به جاده افتاديم . جاده پر گرد و خاك بود . خيلى شبيه با جادهء راه سلطنت‌آباد بود . از چند دهات گذشتيم تا به ده گلندوك رسيديم . سرچشمه و حوض پياده شديم . چند تخت به جهت چادر داشت . از ده چند خربوزه و هندوانه آوردند . رسيده نبودند . ناهار خورديم . بعد از ناهار خواب كمى كردم . عصر هندوانه خوردم . آقاى عماد السلطنه يك سبزقباى بزرگ زدند . عصر تفنگ برداشتم يك سبزقبا زدم . سبزقباى زيادى دارد . پنج سبزقبا به يك تير زدم .\r\nيك سبزقباى ديگر هم زدم . چقدر سبزقبا بوده است كه به يك تير پنج عدد افتاده است .\r\nيك سبزقبا آقاى عماد السلطنه در هوا زدند . غروب افراسياب‌بك از اردوى همايونى آمد . چند روز بعد از رفتن ما تولوى خان به شهرستانك پيش حاجب الدوله رفته بود .\r\nافراسياب‌بك مىگفت هنوز در امامه پيش حاجب الدوله است . بعضى از ناخوشها امروز نوبه كردند . احوال على اكبر خان خيلى بد بود . ديشب حضرت و الا مرخص فرموده‌اند كه سحر برود به شهر . الان يك ساعت و نيم از شب گذشته است كه در چادر نشسته‌ام و مشغول نوشتن اين روزنامه هستم . آقاى عماد السلطنه كتاب روضة الصفا مىخوانند .\r\nامشب شب آخر سفر است ، وداع بايد كرد . هوا ابر است و گرم . گاهى نسيم كمى مىآيد . تا هواى فردا شب شمران چه باشد . نواب عليه در تجريش تشريف دارند .\r\nصداى آب كمى مىآيد . جاى صداى موج دريا خالى است كه گوش را كر كند .\r\n\r\nانگور سوهانك\r\nدوشنبه 24 شهر ذيقعده - صبح سوار اسب كرنگ شدم . جمعيت به اردو بسيار مىرفت . از گردنهء قوچك سربالا شديم . هرچه گشتيم كبكى پيدا نشد . آفتاب گرم بود . من و محمد على خان پائين جاده بوديم . نزديك سوهانك دم يك باغ يك زن نشسته بود ، گفتم قدرى انگور بيار . رفت آورد . گفت شاه مىآيد . گفتم هم الان . گفت دروغ نگوئى . گفتم من از اردو مىآيم ، الان شاه در لشكرك مشغول شكار است ، از اينجا رد مىشود . گفت من يك « تفت » بگيرم شاه مىرسد . گفتم تمام نكرده مىرسد . يك خوشه انگور ديگر داد و رفتيم . درب خانهء شاهزاده خانم پياده شديم . شاهزاده خانم به\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nباغ رفته بود . حضرت و الا يك قليان كشيدند ، بعد سوار شديم يك ساعت ديگر راه رفتيم تا به باغ رسيديم . خانم در باغ تشريف داشتند . در سر ناهار انگور خورديم . بعد از ناهار سرم قدرى درد گرفت . هواى باغ خوب بود . شب از گلندوك و افجه بهتر بود . صبح قدرى كه از روز بالا آمد نوبه سختى كردم كه از نوكرها بدتر . انشاء الله فردا به شهر خواهم رفت . آقاى عماد السلطنه عصر به شهر رفتند . خيلى حالم به هم خورده است .\r\n\r\nتمام شد روزنامهء اين سفر . قهرمان قاجار\r\n* * * يوم سه‌شنبه 25 - ديشب هوا خوب بود ولى حال من خوب نبود . سوار اسب اعوجى « * » شدم ، رو به شهر آمديم . آفتاب گرم زيادى خورديم تا به شهر رسيديم . در زيرزمين خوابيدم . خانم عصر تشريف مىآوردند . ميرزا محمد حسين حكيم آمد دوا داد .\r\nغذا آبگوشت خوردم . بعد از غذا خوابيدم . در تب و نوبه بودم ، تا عصر كه هيچ قوهء بلند شدن نداشتم . عصر قدرى در حياط گرديدم . شب خيلى سخت گذشت .\r\nپنج‌شنبه 2 شهر ذيحجه - الان سه ساعت به غروب مانده است كه در بالاخانه نشسته‌ام . هواى گرمى است ، احوالم دو روز است كه بهتر است . دو نوبه رد كردم و دو نمك خوردم و چند جور دواهاى ديگر . از ناخوشها رحيم و عليمردان ، دو فراش على اكبر خان آدم عماد السلطنه و محمد تقى ناخوش هستند . باقى خوب شدند . محمد تقى تا شهر هم نيامد ، در شمران ماند . رحيم بد ناخوشى است . طهران پشه‌اش به قدر مغانده و سرادين‌كلا نيست . انشاء الله عرض الموتيها و كشمرزيها تمام شود به شمران مىرويم . اينها خيلى بىموقع آمدند . تولوى خان سه روز است آمده . شاه سيم يا چهارم ماه مىآيد . زياده و السلام .\r\nجمعه 6 شهر ذيحجه - امروز عصر از خانهء نواب عليه عاليه شاه نه‌نه جانم آمديم .\r\nدو شب بود كه در آنجا بوديم . اين دو روز بسيار گرم است كه روز در زيرزمين نمىشد خوابيد . ديروز يك پسر ميرزا تقى خان پنج سال داشت در حوض غرق شد . تا عصر جارچى به شهر انداخته بودند كه روى آب نيامده بود . عصر نعش بچه روى آب آمده بود . امروز شاه به شهر آمدند . عصر مراجعت به صاحب‌قرانيه فرمودند . هوا بشدت گرم است .\r\n\r\nسلام در صاحبقرانيه\r\nسه‌شنبه 10 ذيحجه - من با آقاى عماد السلطنه و دائى جانم به طرف صاحبقرانيه رفتيم . گرد و خاك زياد بود . به خانهء شاهمراد ميرزا پياده شديم . نزديك سلام با دائى جانم رفتيم به درب خانه . آقاى عماد السلطنه رفتند به كامرانيه . دم حوضخانه روى پله بسيار معطل شديم . دائى جانم رفتند خدمت شاه . من همانجا نشستم . قدرى\r\n\r\n\r\n","description":"","footnote":"\r\n( * ) اصل : ااوجى\r\n","page_name":" 142 ","page_number":142},
  {"content":"\r\n\r\nگذشت دائى جانم آمدند . اجزاء سلام حاضر شدند . من از هركه پرسيدم كه شاهزادگان از كجا مىروند به اطاق گفتند از اين پلكانها . هرچه معطل شدم نيامدند . من به گمان اين بودم كه راه ديگر ندارد و كسى نيامده است . گفتم من تنها چرا بروم تا وقتى كه سلام شد من همان‌جا ايستادم . دائى جانم رفتند . تا سلام تمام شد بعد از سلام رفتم رسيدم به عماد السلطنه تفصيل را گفتم . در ميان دالان با محمد ميرزا حرف مىزديم كه ديدم از توى دالان شاهزادگان آمدند . معلوم شد كه از اين راه مىروند . محمد ميرزا سرتيپ اول شده است . رفتيم خانهء شاهمراد ميرزا . كالسكه را بستند سوار شديم رفتيم به باغ شمران چايى خورديم . دو ساعت به غروب مانده سوار شديم نيم به غروب مانده به شهر رسيديم . محمد تقى حالش بهتر بود .\r\n\r\nعزل و نصبها\r\nپنجشنبه 26 ذيحجه - دو سه روز پيش به باغ شمران رفتيم . سه روز در باغ بوديم . روز عيد به زيارت امامزاده صالح رفتيم . به سلام نرفتم . هواى شمران بسيار خنك بود . شبها بسيار سرد مىشد ، يك لحاف كفايت نمىكرد . در اين چند روزه تغيير و تبديلهاى زيادى پيدا شده است . شاهزاده ركن الدوله حاكم خراسان شدند .\r\nمشير الدوله معزول شد ، قوام الدوله منصوب شدند . امين حضور از وزارت بقايا معزول شد . امين السلطنه وزير بقايا شد . آقاى عماد السلطنه در روز عيد غدير به ده غياث‌آباد تشريف بردند . ده روز در آنجا توقف دارند . امروز يك آهو از غياث‌آباد فرستاده بودند . ديروز اول آفتاب شكار فرموده بودند . فردا يا پس‌فردا از غياث‌آباد حركت به سمت طهران خواهند كرد . شكار قمرى هم بسيار كرده بودند . شكار ديگرى نشده بود جز اين آهو . دو سه روز است كه هوا خيلى گرم شده است . با اين هوا تعزيه‌دارى و روضه‌خوانى خيلى مشكل است . شاه بيست و هفتم به شهر مىآيند . فردا عيال تازه دائى جانم با شاه دوستيم از كرمانشاهان به طهران وارد مىشوند . فردا عروسى هم داريم . عروسى مختصرى است . پريشب دعواى شديد درب خانهء ما شد . مشديهاى بيعار نزديك بود يك شرى برپا كنند . خدا رحم كرد . صبح حضرت و الا به وزير نظام دستخط كردند همه را گرفت و چوب زد . ديگر تازه‌اى نيست .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n\r\n1305\r\n\r\nفوت محمد تقى بك\r\nچهارشنبه 16 شهر محرم الحرام 1305 - محمد تقى بك كه ناخوشىاش خيلى زياد شده بود ديروز كه روز شنبه 15 شهر محرم 1305 هجرى بود مرحوم شد . امروز بقدرى اوقاتم تلخ است كه نمىتوانم اين دو كلمه را بنويسم . از وقتى كه از سفر آمديم اين بيچاره ناخوش شد و هى ناخوشى بر ناخوشىاش افزوده شد تا حال كه دنيا را وداع گفت . قدرى حالش بهتر شده بود كه مىتوانست راه برود . يك روز در خانه چلو و پلو طبخ كرده بودند ، يك چماق دستش گرفته بود و رفته بود نزديك تا توانسته بود خورده بود و هركه جلو آمده بود با آن چماق زده بود و رد كرده بود . روى چلوها يك خربوزهء بسيار شيرين ميل كرده بود . خوردن و اسهال گرفتن يكى بود . طورى اسهال گرفت كه روزى سى دست عمل مىكرد و سه چهار روز بعد مرحوم شد . خيلى خدمت به من كرده بود و خيلى نوكر خوبى بود . اولى كه از سفر آمديم من هرچه گفتم بيا برويم به شهر آنجا حكيم خوب دوا و غذاى خوب است گفت اينجا بهتر است . قبول نكرد و خودش را به دست حكيمهاى ناشى بد داد تا به آنجا رسيد كه از دست در رفته بود . مثلا عبد الله خانى هست ارمنى كه به خدا هيچ طبابت سرش نمىشود . آمده اين را معالجه مىكرد . روز سير با قدرى كرت ( ؟ ) به اين ناخوش مىداد تا حال ناخوشى حصبه را كسى با سير دوا كرده است ؟ اين‌طور طبابت مىكرد . من از حضرت و الا كاغذ مىگرفتم به حكماى خوب كه بروند محمد تقى را معالجه كنند ، هركدام مىرفتند معالجه او را نمىكردند . الان عبد الله خان كه سير مىداد . خدا انشاء الله مىآمرزدش ، به حق محمد ( ص ) و آله . پدرش در كربلاى معلاست . نعشش را به قم بردند . زياده و السلام ، 1305 قهرمان .\r\nسه‌شنبه سلخ شهر محرم - چند روز بود كه گلوى آقاى عماد السلطنه به شدت درد مىكرد . دو سه شبانه‌روز هيچ قوت از گلويشان پائين نمىرفت ، حتى آب هم نمىرفت .\r\nدو روز كه قدرى آب هندوانه مىدادند آن هم با قورى خيلى به سختى مىرفت . طورى شده بود كه چه بنويسم . اگر با قورى مىخواست آب بخورد دو نفر سرش را نگاه\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nمىداشتند تا قدرى به سختى آب ميل مىكردند . آخر ميرزا زين العابدين خان معتمد الاطباء در چهار از شب گذشته آمدند و نيشتر زدند و به قدر يك لگن چرك و خون آمد . همان ساعت صدا تغيير كرد . در اين سه روز هيچ حرف نمىزدند . به اشاره گفتگو مىكردند .\r\nالحمد لله خوب شد . امروز به سلامتى تشريف بردند . الحمد لله خيلى جاى شكر دارد .\r\nيوم جمعه 3 شهر صفر المظفر - صبح سوار اسب كرنگ شيدا شدم . در امامزاده حسن ناهار صرف شد . هوا قدرى گرم شد چيزى شكار نشد ، الا دو كلاغ كه حضرت و الا زدند . دو ساعت به غروب مانده در دم رودخانهء كرج چايى صرف شد . يك ساعت به غروب مانده وارد ده‌مويز شديم . در باغى كه يك اطاق داشت آن هم بىدر و پنجره پياده شديم . نماز كرديم . باغ بزرگ انگورى بود . شب هوا سرد بود .\r\n\r\nشكار : پرت ، بوف\r\nشنبه 4 شهر صفر - صبح با يك شكارچى سوار شديم ، در نزديكى سياه‌آبى بود اردك زيادى داشت ولى شكار نشد . شش كلنگ من ديدم و خيلى زود برخاستند . تيرى انداخته نشد . ناهار را بادامك خورديم . بعد از ناهار به فاصلهء دو ساعت سوار شديم دو اردك حضرت و الا زدند . يك دانه هم من زدم . ولى هيچ‌يك به دست نيفتاد . اين سياه‌آب طورى است كه بيرون آوردن شكار خيلى سخت است . اول بسيار گود است و آبش آدم را غرق مىكند و بسيار خار و تيغ دارد . در ميان اينها گم مىشود ولى شكارچى يك بوف زد . دو پرت حضرت و الا زدند . عصر وارد منزل شديم . آقاى عماد السلطنه اين دفعه تشريف نياوردند . شب هوا سرد بود . بقدرى گرد و خاك در صحرا هست كه حساب ندارد . كوچه باغهاى ده‌مويز يك وجب گرد دارد . لباس ما سفيد شده بود .\r\n\r\nكبودين - آدران\r\nيوم يكشنبه 5 - صبح از ده‌مويز سوار شديم . اردكها نبودند . دو پرت و يك لاشخور حضرت و الا سواره در هوا زدند . من يك كلاغ سواره در هوا زدم بسيار خوب زدم . خيلى تماشا داشت . راه گرم و پر گرد و خاك بود . در ده كبودين در باغى ناهار صرف شد . دو ساعت به غروب مانده سوار شديم . هوا خيلى گرم بود . باقرىقرا بسيار بود ، ولى هيچ تير انداخته نشد . نيم ساعت به غروب مانده وارد آدران شديم . ده بزرگى است . خالصه است . خيلى معتبر است . باغ و عمارت كهنه داشت . باغش بىاندازه بزرگ ، هفتصد قدم طولش بود . شب هوا سرد بود .\r\nيوم دوشنبه 6 - در آدران به گردش باغ گذشت و شكارى نشد .\r\nروز سه‌شنبه - صبح سوار شديم ، يك فرسنگ آمديم تا به رودخانهء كرج رسيديم . رودخانه خيلى آب كم دارد . ناهار خورديم . پنج به غروب مانده سوار شديم .\r\nآفتاب بىاندازه گرم بود . خيلى آفتاب خورديم . گرد و خاك بسيار بود . هوا بارانى لازم دارد . سه ساعت به غروب مانده وارد ده محمدآباد شديم در عمارت مختار خان\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nناظر صدراعظم مرحوم . باغ بسيار خوبى بود . عمارتش بد نبود . پريشب عيد شاه بود كه ما از اين سعادت محروم مانديم . باغ خيابانهاى خوبى دارد . شب هوا سرد بود . 1305\r\nروز چهارشنبه 8 صفر - تا سه ساعت به غروب مانده به گردش باغ گذشت .\r\nسه ساعت به غروب مانده سوار اسب اعوجى شدم . شكارى نشد . نزديك يافت‌آباد من عقب مانده با ميرزابك جلودار گله‌اى جلو بود . من اسبم را از جوبى پراندم گوسفندها رم كردند . سگ گله آمد جلو به احوال‌پرسى . هرچه به زبان خودش حرف زدم رد نشد ، مىپريد هوا كه پاى مرا بگيرد . سگ بدغيظى بود . خدا رحم كرد اسبم بلند بود . من ديدم اگر بايستم مرا خواهد گرفت . لابد شدم تاخت كردم كه سگ خسته شد ايستاد .\r\nنگاه حسرتى مىكرد كه مفت به در رفتى . اگر تفنگ دستم بود حكما با تفنگ زده بودم . يك ربع به غروب مانده وارد شهر شديم .\r\nروز شنبه 11 - تا غروب باران آمد . خيلى نافع و اسباب آسايش عموم مردم شد .\r\nروز يكشنبه 12 شهر صفر - به خانهء ابو الحسن خان به روضه رفتيم . تا عصر در خدمت آقاى عماد السلطنه و دائى جانم به صحبت گذشت . روز خوبى بود .\r\nيوم دوشنبه 13 شهر صفر - چون روز سيزده بود سوار شديم به باغ تجريش رفتيم . باغ صفائى نداشت . آقاى عماد السلطنه هم تشريف داشتند . به حمد الله خوش گذشت .\r\nشنبه 18 شهر صفر - عصر به اتفاق آقاى عماد السلطنه به خانهء محمد ميرزا پسر حضرت و الا ملك‌آرا رفتيم . يك ساعت و نيم به غروب مانده به اتفاق سوار شديم كه به باغ ميرزا سيد عبد الله تماشا و گردش برويم . در ميان خيابان پشت باغ اميريه آقاى نايب السلطنه اسب اعوجى من را برداشت . در اين خيابان چيزى كه بيشتر بود از همه چيز چاه سر باز و جوى بسيار و گودال بيشمار . من به هرقسمى كه بود خودم را در سر اسب خوددارى كردم و از روى چند چاه پريد و از تمام اين جوبها جستن كرد . من هركارى كردم جلوى اسب را نتوانستم نگاه دارم . من را آورد تا دم باغ جنت گلشن . من مىترسيدم كه مرا به ديوار باغ بزند و خورد كند . دم باغ برگشت رو به يخچال . آمد دم يخچال رفت و نگاهى در گودال كرد و ايستاد . من تمام تنم مرتعش شده بود . خدا بسيار رحم كرد . اين همه از بدى دهنه بود . مراجعت كردم رسيدم به آنها . اگر مرا در يخچال انداخته بود خورد شده بودم . رفتيم باغ را تماشا كرديم ولى من حالت نداشتم . هركس الاى من بود در اول افتاده بود . خدا حفظ كرد . از تمام جوبها و چاهها جستن كرد و هر لمى در باب نگاه داشتن اسب از استاد داشتم زدم ثمرى نكرد . نيم ساعت از شب گذشته وارد منزل شدم . در چند روز قبل آقاى عماد السلطنه به منزلشان تشريف مىبردند ، سيد محمد سوار اسبى بوده و قدرى از عقب مىآمده .\r\nشخص ريش بلندى سوار بر الاغ خويش از عقب سيد محمد مىآمده است . الاغ قدرى تند آمده رسيده پشت سيد محمد بطورى كه ريش آن شخص محاذى با مقعد اسب شده\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nاست . اسب چند تيزى متوالى مىدهد به ريش آن شخص . الاغ از صداى آن رم مىكند و آن شخص را بر زمين مىكوبد و اسب از كارى كه مىكرده است دست برنمىدارد بطوريكه اشخاص خيابان مىفهمند كه از اين بابت بوده كه آن مرد بر زمين خورده است . تماما بناى خنده را مىگذارند . آن مرد متغير مىشود و بنا مىكند به سيد محمد فحش دادن كه چرا اسبت گوزيد و سيد محمد دست‌پاچه مىشود . از جواب دادن عاجز مىماند . مردم آن شخص را منع مىكنند و از هم جدا مىشوند . خيلى كار غريبى بوده است ، و السلام على خير ختام .\r\nشب جمعه 23 شهر صفر 1305 - والدهء نواب و الا دائى جانم برحمت ايزدى پيوست . در روز جمعه با جمعى نعش را حركت به سمت حضرت عبد العظيم ( ع ) داديم .\r\nديروز ختم گذاشتند . حضرت و الا تشريف بردند ختم را برچيدند . سردارى شالى هم از جانب اعليحضرت همايونى مرحمت شد ، رحمة الله عليها .\r\n\r\nدزدى خانهء ما\r\nشنبه 3 شهر ربيع الاول - الان كه پنج به غروب است در بالاخانه نشسته‌ام . دو سه روز بود كه نوبه مىكردم . امروز به حمد الله از دست حكيم خلاص شدم . ديروز عصر كربلائى يوسف رفته بود بالاخانه‌ها ديده بود كه فرشها نيست . قدرى كه گشته بود معلوم شده بود كه ديشب كه شب جمعه بوده است دزد آمده بالاخانه و هرچه توانسته برده . خيلى غرابت داشت . تا حال اينجا دزد نيامده بود . بعد رفتيم بالاخانه هرچه روى ميز ، اسباب ميز بوده و دو قاليچه و يك تشك نمد با تمام روفرشها و چند لنگه نمد و هرچه پرده بوده از پنجرهء اطاق برده . يك كلام الله مجيد بسيار مرغوب كه حضرت و الا مىخواندند در روى ميز بوده آن را هم برده . يك قالى كه در ميان شاه‌نشين افتاده بود لوله كرده برده دم پنجره ، نتوانسته ببرد گذاشته . مختصر قريب دويست تومان برده ، يعنى چيز ديگر آنجا نبوده كه ببرد و پائين هم نيامده . به دل درستى تمام پرده‌ها را باز كرده و برده . فرستاديم كدخداى پليس را آوردند . تمام اطاقها و راهروها را ديد و رفت .\r\nحضرت و الا فرمودند كه حكما مال خود را مىخواهم . حالا رفته‌اند كه پيدا كنند . امروز يك سيد عمامه به سر را آورده بود و پايش را با جاى پاى آنها اندازه گرفت . هردو يك‌جور بود و مىگفت خيلى اين دزد غدارى است و سيد مىگفت من توبه كردم . برد به اداره . هنوز كه پيدا نشده است . انشاء الله پيدا خواهد شد . مطلب ديگر اين‌كه چند روز قبل يك كرد از براى ابو الحسن خان از كردستان آورده بودند ، روزنامه در باز به جهت شاه نوشته بود . اعلىحضرت همايونى به ابو الحسن خان فرمودند كه بايد يكى از اينها را پيشكش كنى . آقا محمد خواجه را فرستاده بود يك كرد كه اسمش رضوان بود برد به جهت شاه . روز بعد يك نيم‌تاج الماس بسيار خوب از جانب همايونى به جهت شاهزاده والى آوردند و خيلى بهتر از رضوان بود . و السلام .\r\nروز شنبه 17 - كه عيد مولود حضرت خاتم الانبياء عليه آلاف التحية و الثنا بود مجلس شيرينىخورانى به جهت همشيرهء مكرم آغا شاهزاده با نصير الدوله پسر آصف -\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nالدوله بود . تا بعد از ظهر مشغول بعضى كارها بودم . مجلس در بيرونى منعقد شد .\r\nتا عصر در حياط خلوت آقا ميرزا آقا حبس بودم ، جهت آنكه يك حياط كوچكى است خيلى تنگ و تاريك . الحمد لله خوش گذشت ، 1305 .\r\n\r\nشكار اطراف نجف‌آباد\r\nسه‌شنبه 31 شهر ربيع الاول - با امروز سه شبانه‌روز است كه باران مىآيد و خيلى اسباب اطمينان شده است . ديروز در حياط اندرون من يك مار كشتم . تا حال قريب ده پانزده مار از اين خانه گرفته‌ايم . همه يك قد به قدر دو وجب مىشود ، بزرگتر نيست . از زير عطاء الله ميرزا درآمد . ديشب منزل آقاى عماد السلطنه بودم . محمد حسن ميرزا هم بود . بسيار خوش گذشت . زياده مطلبى نيست نوشته شود ، قهرمان .\r\nجمعه 24 - هوا سرد شده است . كرسى گذاشته شده است . ديشب آب در ميان حياط يخ بست . هيچ مطلبى نيست .\r\nيكشنبه 26 شهر فوق - صبح به عزم شكار سوار شديم ، از دروازهء حضرت عبد العظيم بيرون رفتيم . از نجف‌آباد كه رد شديم از دور شاهزاده ملك‌آرا نمايان شد . هيچ شاهزاده ملك‌آرا نگفته بودند كه فردا سوار مىشوم . قضا اين‌طور كرد . بعد رسيدند ، محمد ميرزا هم بود . به طرف كوههاى بىبى شهربانو رفتيم . يك خرگوش حضرت و الا شكار فرمودند . يك خرگوش ديگر درآمد سالم به‌در رفت . دو تيهو بودند .\r\nآقاى عماد السلطنه يك تير در هوا انداختند نخورد . در لب جوئى به ناهار افتاديم ، ناهار صرف شد . بعد از ناهار سوار شديم . از دور چند اردك نمايان شد . در ميان گندم كه آب بسته بودند نشستند . قدرى كه نزديك شديم پياده شديم . خيلى نشسته بودند . تفنگها را حاضر كرديم كه يك بار بلند شدند . تفنگها بدست خشك شد . بعد اردك زياد در هوا نمايان شد . من يك تير در هوا انداختم نخورد . كبوتر هم زياد بود . پرت زيادى هم بود . يك خرگوش درآمد حضرت و الا با آقاى عماد السلطنه چهار تير پى هم انداختند ، خرگوش معلقى خورد و بلند شد دويد . من عقب كردم كه از پشت سر اسب حضرت و الا ملك‌آرا دررفت و به من رسيد . من ايستادم خرگوش از نظرم ناپديد شد . افسوس خوردم . من مىگشتم كه محمد ميرزا صدا كرد كه خرگوش . من و بهرام على عقب كرديم يك تير انداختم نخورد . آقاى عماد السلطنه يك آلافاخته شكار كردند . خرگوش ديگرى درآمد ، مفت به‌در رفت . كلاغ زيادى بود . قريب ده بيست هزار كلاغ بود . چايى صرف شد . نماز را بجا آورديم . آقاى عماد السلطنه يك پرت زدند . محمد ميرزا هم يك پرت زد . در زمين گندم بود ، آب بسته بودند . ميرآخور شاهزاده ملك‌آرا رفت كه پرت را بياورد از اسب به زير آمد در ميان گلها كه پرت را بردارد اسب به هواى اسبهاى ديگر دررفت . ميرآخور دستش به دهنه بود خواست كه اسب را ول ندهد اسب او را در ميان گلها خوابانيد . تمام لباسش گل شد . خيلى خنده كرديم . ملك‌آرا مىفرمودند كه با اسب رفت كه گل نشود الحمد لله كه نشد ! خيلى بامزه بود . ديگر شكارى نشد . يك ساعت و نيم از شب رفته وارد منزل شديم . هوا\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nسرد بود .\r\n\r\nنان تهران بد شده\r\nروز چهارشنبه 28 شهر ربيع الاول - امروز مهمان آقاى عماد السلطنه بوديم .\r\nجمعى از دوستان بودند . الحمد لله تا عصر به كمال خوشى گذشت ، مگر نزديك رفتن محمد ميرزا ولد شاهزاده ملك‌آرا يك عمل ناپسندى كرد كه اوقات تمام اهل مجلس تلخ شد و در حقيقت سزاوار نبود . بسيار مهمانى مفصلى بود . شب هم مهمان حاجى صنيع الملك بوديم . عصر پنجشنبه به منزل مراجعت كرديم . به حمد الله هم شب و هم روز خوش گذشت . روزها گاهى آفتاب و گاهى ابر است . چند روز قبل بارانى هم آمد . نان طهران بسيار بد شده است . پريروز على محمد خان پسر وكيل الرعاياى قزوين نانهاى رنگارنگ بسيار خوب فرستاد ، خيلى بجا بود . در روز سه‌شنبه 27 ربيع الاول كتاب رودكى را تمام كردم . پارسال دست گرفته بودم . زياده مطلبى نيست .\r\n\r\nوفات ناصر الملك\r\nالان كه صبح روز شنبه 2 شهر ربيع الثانى مىباشد در بالاخانه نزديك بخارى نشسته‌ام . باران از نصف شب تا حال به تندى هرچه تمام‌تر مىآيد . هوا تاريك شده است ، ناودانها صدا مىكنند .\r\nالان كه سه ساعت به غروب روز شنبه 9 شهر ربيع الثانى مىباشد در بالاخانه نشسته‌ام . ميرزا نصر الله مشغول قلم قد زدن است . شب جمعه هشتم ناصر الملك فرمانفرما دنيا را وداع گفت . امروز صبح رفتم با محمد حسن ميرزا سر ختم . همه‌جور آدم بود . از معمرين خيلىها بودند . هوا آفتاب است . زيادى بر اين مطلبى نيست .\r\n\r\nروباه و تازى\r\nيوم يكشنبه 10 شهر فوق - صبح زود سوار اسب تيهو شدم . سركار دائى جانم تشريف داشتند . به همان جائى كه آن دفعه شكار رفته بوديم رفتيم . در كوهها زياد گرديديم ، چيزى پيدا نشد . چند دانه نازى پيدا شد ، ولى شكار نشد . اسب دائى جانم بسيار شيطانى مىكرد با ابو القاسم عوض كرد . در ده تقىآباد ناهار صرف شد . بعد از ناهار سوار شديم . كلاغهاى آن دفعه بودند . قدرى رفتيم چند دانه باقرىقرا پيدا شد . يك دانه دائى جانم زدند . چند سار حضرت و الا زدند . در اين بين يك روباه درآمد .\r\nچند روز قبل على خان يك تازى گرفته بود آورد خدمت حضرت و الا . حضرت و الا فرمودند برو بده به اميرزاده دائى . اميرزاده فرموده بودند اگر شكار گرفت انعام مىدهم . امروز آن تازى بود . زمين هم بقدرى پر جوى و گل بود كه حد نداشت . من و دائى جانم با محمد روباه را عقب كرديم . باقى ديگر از شدت گل عقب ماندند . تازى چند سر به روباه زد كارى نشد . روباه همه‌اش چپ و راست مىرفت . در جويها مىرفت . آخر الامر تازى چسبيد از ران روباه ، از آن قوت روباه افتاد . ما رسيديم به\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nاين حالت كه يك طرف ران نداشت . تازى را خسته كرده بود . بقدرى روباه بازى به سر تازى بيچاره درآورد كه چه بنويسم . بالاخره روباه از رفتن بازماند . خيلى افتاده شد ، ولى باز سه پا سه پا مىرفت . من و دائى جانم پياده شديم . هر دو كمك به تازى كرديم . با ته تفنگ روباه را نگاه داشتيم تا سوارها رسيدند . روباه باز مىخواست در رود . آقابك و محمد روباه را خفه كردند . خيلى تازى هنر كرد و خوب شكارى كرد . هيچ وقت يك تازى روباه را نمىگيرد . خوب تازى بود روى على خان را سفيد كرد . خيلى تماشا داشت . از آنجا روانه شديم . از يك جوى عليمردان خواست اسبش را بپراند اسب غلطيد و از گردن به زمين خورد . عليمردان بطورى از روى گردن اسب خورد زمين كه از خنده همگى روده‌بر شديم . در آب انبارهاى معتبر اين‌طور معلق نميتوان زد كه اين زد . شرح آن از تحرير بيرون است . چند طرقه آقاى عماد السلطنه زدند . يك نازى حضرت و الا در هوا در كمال خوبى زدند . روباه ديگرى درآمد ، تازى از خيلى دور عقب كرد كه چشم ما نمىديد . محمد رفت عقبش از دور كه مىديديم چند سر به روباه زد . ولى روباه خود را به سوراخ رسانيد ، جان به در برد . ديگر شكارى نشد . از خرگوشهاى آن روز چيزى ديده نشد . غروب وارد شهر شديم . خوب روزى بود . به حمد الله خوش گذشت .\r\n\r\nشيخ عيسى - نصير الدوله\r\nروز جمعه 15 شهر ربيع الثانى - از صبح مهمان نصير الدوله بوديم . يك آخوندى بود از معروفين اسمش شيخ عيسى بود . خدا گواه است كه تا غروب از دست او بقدرى خنده كرديم كه حد و حصر نداشت . هركه را تصور كنيد تقليدش را درمىآورد كه صدا و حركاتش و الفاظش هم آن‌طور بود كه او بود . تقليد تمام روضه‌خوانها را مىكرد كه هيچ تفاوت نداشت . اگر شخصى در پشت اطاق بود خيال مىكرد كه تمام آنها در اطاق حضور دارند . هيچ همچنين آدمى نمىشود ، خلقت ديگرى است . آدم كه اين‌طور نمىشود . كسى جز آقاى عماد السلطنه و پسر ميرزا عبد الله و ميرزا آقا نبود . به حمد الله خوش گذشت . نصير الدوله جوان خوب با علمى است . بسيار بسيار خوب شخصى است .\r\nيك ساعت به غروب مانده مراجعت شد .\r\n\r\nاعتقاد زنها به آب اندرمان\r\nيوم دوشنبه 19 شهر فوق - صبح به اتفاق آقاى عماد السلطنه و اميرزاده محمد حسن ميرزا سوار شديم . روز پيش حضرت و الا به جهت شاهزاده ملك‌آرا قرار سوارى را گذارده بودند . قدرى كه از دروازه بيرون رفتيم به شاهزاده ملك‌آرا ملحق شديم .\r\nبه طرف آب اندرمان كه زنها اعتقاد كلى به آن آب دارند مىرفتيم . اميرزاده محمد ميرزا هم بود . هرچه زيادتر تفحص كرديم كمتر يافتيم . مختصر هيچ چيز پيدا نشد مگر چند نازى ، آنها هم از دور برخاستند . نزديك آبى ناهار افتاديم ناهار خورديم . بعد از ناهار سوار شديم . هيچ چيز پيدا نشد . آن دست حضرت عبد العظيم شكار بهتر داشت\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nتا اين دست . يك اردك بسيار درشتى هم ديده شد ولى خوب دررفت . خيلى شعور داشت . من هرچه گشتم شكارى نديدم . از لابدى دو تير سرتاخت به كبوتر خانگى انداختم . آن هم نخورد . كبوتر در هوا معلق مىزد ، خيال كردم زخمى است . در ده علىآباد كه حال دست امين اقدس است و تيول اوست چايى صرف شد . در باغ يك مرال مال عزيز السلطان بود بچه بود . عوض شكار صحبت بسيار كرديم . شكار كه نبود صحبت شكار مىكرديم . فلان جا چطور شكار دارد . فلان كس چطور شكارچى است . به همين منوال تا عصر گذشت . يك ساعت به غروب مانده وارد شهر شديم . تولوى خان دو گنجشك شكار كرد . شكار منحصر به آن دو گنجشك شد . آفتاب خيلى گرم بود . هوا روزها چندان سرد نيست .\r\nالان دو سه ساعت از شب چهارشنبه 20 شهر ربيع الثانى گذشته است . در زير كرسى نشسته‌ام . شاهزاده خانم نشسته دعا مىخوانند . كسى ديگر نيست . هوا چندان سرد نيست . در طهران كه مطلبى نيشت نوشته شود همه مزخرف است .\r\nصبح روز سه‌شنبه 26 شهر ربيع الثانى - تا عصر جمعى از آقايان در اينجا تشريف داشتند . الحمد لله خيلى خوش گذشت . بسيار بسيار خوب روزى بود . نصير - الدوله هم تشريف داشتند . مهمانى به دوره افتاده است . جمعى باقى مانده‌اند .\r\nالان كه چهار ساعت از صبح روز پنجشنبه گذشته است در روى صندلى جلوى بخارى نشسته‌ام . ديشب منزل ابو الحسن خان بوديم . آقاى عماد السلطنه و سركار دائى جانم آنجا تشريف داشتند . تا صبح به خوشى گذشت .\r\n\r\nعلى خان مترجم الممالك\r\nديروز كه روز پنجشنبه 12 شهر جمادى الاولى بود صبح سوار شديم به سمت كوه بىبى شهربانو رفتيم . دو سه اردك ديده شد شكار نشد . چيز ديگر نبود . من دو طرقه زدم . تولوى خان يك طرقه زد . هوا ملايم بود ، قدرى باد مىوزيد . غروب وارد منزل شديم . تازگى چند روز است كه ميرزا على خان مترجم الممالك مىآيد من و تولوى خان را درس انگليسى مىدهد .\r\n\r\nمردن حاجب الدوله از ته‌ديگ\r\nدر شب يكشنبه 15 شهر جمادى الاولى سنهء 1305 در هفت ساعت از شب گذشته تمام ماه گرفت . سه ساعت از اول گرفتنش بود تا بازشدنش . بيدار بودم تماشا كردم .\r\nهنوز برف در طهران نيامده است .\r\nالان دو غروب روز سه‌شنبه 17 شهر فوق است در اطاق نشسته‌ام . دو روز قبل يعنى شب يكشنبه در سر غذا خوردن تكه ته‌ديگى ميان گلوى حاجب الدوله مانده در همان وقت شب بلند شد روانهء خانهء حكيم طولزان شده است . مدتى در پشت در سرما خورده است . آخر الامر حكيم طولزان آمده هركارى كرده آن تكه از گلويش بيرون نيامده است و گلويش زخم شديدى شد . تا امروز چهار ساعت به غروب هيچ\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nغذا از گلويشان فرو نرفته . در چهار به غروب مانده دنياى فانى را وداع گفت رحمة الله عليه . در حقيقت شخص خوبى بود . تصور نمىشود كه آدم به اين خوبى باشد . خيلى جاى افسوس است . خداوند از رحمتهاى آخرتى خود مستغنىشان فرمايد .\r\nو السلام . 1305\r\n\r\nفراشباشى جديد\r\nديشب كه شب يكشنبه 21 شهر جمادى الاولى بود تگرگ بسيارى آمد . هوا گرفته و رعد و برق بسيارى بود . قدرى هم برف آمد ولى در حقيقت برف نبود . هوا كمى سرد است . الان جلوى بخارى نشسته‌ام بخارى در سوز است . ديروز نعش حاجب الدوله را بردند به حضرت معصومه . فراش‌باشيگرى را به حاجى حسينعلى خان برادرش دادند . الان مصمم رفتن خانهء محمد رحيم خان پسر حاجب الدوله هستم . تا خدا چه خواهد . و السلام .\r\nديشب كه شب دوشنبه 22 بود قريب يك چارك برف آمد . اين برف اول طهران است كه در پنجم چلهء كوچك آمده است . دو سه روز است كه نصير الدوله مخملك درآورده‌اند . امروز اعليحضرت شهريارى به عزم سفر ده روزه به جاجرود تشريف‌فرما شدند .\r\n\r\nبازى خسيس در معلمخانهء ارمنيها\r\nديشب كه شب يكشنبه 29 شهر جمادى الاولى بود در معلم‌خانهء ارمنيها بازى درمىآوردند . غروب عليمردان به من گفت . من محض تماشا با آقا ميرزا آقا و عليمردان و محمد باقر رفتيم . از صندلى دو تومان بود الى سه هزار . من نمىدانستم كه هرچه قيمت زيادتر است جا بالا است . چهار هزار دادم در رديف سوم اتفاق افتادم . ساعت دو بازى ميان آمد . پنج پرده بود . هر پرده‌اى سه ربع الى نيم ساعت و يك ساعت طول داشت . بسيار خوب بازى درآوردند . پارسال هم در معلم‌خانهء دولتى بازى درآوردند . سه شب زيادتر نبود . چندى قبل هم در همين مدرسه به زبان ارمنى دو شب بيرون آوردند .\r\nامشب به زبان فارسى بود . تقليد يك خسيس را درآوردند . خيلى تماشا داشت . چون كه ديدن اول من بود خيلى خوب به نظر من آمد . در هر پرده نيم ساعت فاصله بود كه مردم راحت شوند . مهمان‌خانه هم بود . هركس مىخواست غذا و چايى بود . من شام خورده بودم نرفتم . ساعت هشت مراجعت كرديم . موزيكانچى هم بود . بازى خنده‌دارى بود . خيلى حركات آن خسيس بامزه و تماشادار بود . زنهاى فرنگى و ارمنيها زياد بودند . از معتبرين چندان كسى نبود . امشب و فردا شب هم هست . امشب زبان فرنگى است ، يعنى فرانسه . فردا شب زبان ارمنى است . امشب اشخاص معتبر و وزيرمختارها هستند . شب ساعت نه خوابيدم .\r\n\r\nشكار در لواسان\r\nصبح بسيار زود بيدار شدم . سه ساعت از دسته گذشته سوار اسب اعوجى شدم .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nحضرت و الا با كالسكه تا دم دروازه تشريف بردند . آقاى عماد السلطنه و اميرزاده محمد حسن ميرزا هم تشريف داشتند . رو به رسونون « 1 » كه از محال لواسان است و شكارگاه خوبى است روانه شديم . هوا بسيار ملايم و خوب بود . تا حكيميه شكارى بدست نيامد .\r\nدر حكيميه ناهار صرف شد . هوا بسيار خوب بود . بهرام على بك را جلو فرستاديم كه منزل تهيه كند . دو ساعت توقف شد ، بعد سوار شديم . راه به تپه‌ماهور افتاد . طرف شمال برف بود . طرف جنوب بىبرف [ بود 
  ] و گل بسيار داشت . راه به شدت سخت بود . چند گردنهء بلندى بود ، رد شده دو ساعت به غروب مانده وارد رسونون شديم .\r\nاسب اعوجى بسيار اذيت كرد . شب به خوبى گذشت . آقاى عماد السلطنه يك پرت شكار فرمودند . يك كبك تك ديده شد به در رفت . شب هوا سرد بود .\r\nصبح دوشنبه سلخ شهر جمادى الاولى 1305 - امامزاده طاهر را زيارت كرده سر بالا شديم . برف زياد بود . بعد از طى شدن راههاى سخت يك زربه كبك ديده شد .\r\nيك تير حضرت و الا در هوا انداختند نخورد . كبكها در تپه جلو افتادند . اين تپه جز يك سنگ كوچك تمامش برف بود . كبكها دور سنگ استراحت كردند . من و آقاى عماد السلطنه ، حسين خان از رودخانه گذشته سربالا شديم . بسيار سربالا . در ميان برف زياد طى شد تا به مقصد رسيديم . كبكها خوابيده بودند . نزديك شديم من نفس - زنان تيرى انداختم نخورد ، بلند شدند . آقاى عماد السلطنه يكى را در هوا در كمال خوبى زدند . باقى ديگر رفتند . ديگر كبك ديده نشد . ناهار در منزل صرف شد . بعد از ناهار متفقا سوار شديم . دو سه زربه كبك ديده شد ، ولى به تير انداختن نرسيد .\r\nدر مراجعت حضرت و الا يك كبك نر بسيار بزرگ شكار فرمودند . امروز صبح آقاى عماد السلطنه اسبشان از يك سرپائينى سرخورد ، خيلى خدا رحم كرد . تولوى خان زمين مختصرى خورد . امروز محمد حسن ميرزا يك تير انداختند ، خيلى هنر بود . عصر در منزل يك كنه محمد حسن ميرزا شكار فرمودند . بسيار اميدوار از حضرت ايشان شديم .\r\nشكار مفصلى هنوز نشده است . الان در زير كرسى نشسته اميرزاده دستور العمل تخم‌مرغ را مىدهند كه امشب طبخ حضورى فرمايند با شكار مختص خود . زياده مطلبى نيست .\r\n\r\nدر كوههاى كمرد\r\nصبح سه‌شنبه غرهء شهر جمادى الاخرى - هوا ابر بود . قدرى سرد هم بود . سوار اسب كرنگ شيدا شدم . رو به كمرد روانه شديم . يك گردنه طى شد . راه برف داشت .\r\nبه بغلهء آفتاب‌رو رسيديم . من و محمد جلودار از بالاتر مىآمديم ، چند كبك از جلوى من برخاست . خيلى هم پياده رفتم . آخر الامر بلند شدند . حضرت و الا از خيلى پائين مىآمدند . قدرى رفتيم ، يك بار محمد جلودار مرا صدا كرد كه چند دانه شكار آرغالى سربالائى مىدوند نگاه كن . من بعد از مدتى ديدم كه قريب ده دوازده تا رو به بالا مىروند . من از قضا نه گلوله داشتم و نه چهارپاره . اگر بود تيررس بودند . گمان\r\n\r\n\r\n","description":"","footnote":"\r\n( 1 ) - اكنون رسنان گفته مىشود . در صفحهء 154 هم « رسنان » نوشته است .\r\n","page_name":" 153 ","page_number":153},
  {"content":"\r\n\r\nزدن مىرفت . از بالا داد زدم كه شكار ، هيچ كس اعتنائى نكرد . محمد را فرستادم . من به حسرت نگاه مىكردم و آنها گاهى تند و گاهى آرام به خيال خود مىرفتند . محمد رفت . قدرى حضرت و الا ايستاد . من هم معطل شدم تا آنها از آن دست كوه سرازير شدند . من هم برگشتم آمدم قضيه را عرض كردم . خيلى افسوس خوردند كه چرا ما آنجا نبوديم . باز رفتيم دو زربه كبك بلند شد . اينجا كبكهاى رم‌خوردنى دارد . وقتى كه بلند مىشوند تا چشم نگاه مىكند مىپرند . معلوم است كه خيلى قوش و تفنگ ديده‌اند . به هيچ وجه كبكها گير نيامدند . در دم آبشارى پياده شديم از براى ناهار .\r\nشكار كه نبود شكار چيز ديگر خواستيم بكنيم . يك روباه پيش از ناهار من ديدم ولى از دور رفت به تيررس نرسيدم . بعد از ناهار سوار شديم تپه به تپه ، كوه به كوه رفتيم تا به دم رودخانه رسيديم . در آنجا هم دو زربه كبك بلند شد . تيرى انداخته نشد . اميرزاده پيدا نبود . عادت اميرزاده اين است كه هميشه عقب بمانند و ترك عادت از جملهء مشكلات است . بسيار عقب‌مانده بودند . اين كبكها از آن كبكها بدذات‌تر بودند . مختصر اسبها از رفتار مانده بودند . خيلى راه سربالا آمده بودند . از دم رودخانه دماغ‌سوخته ، شكار نكرده ، سرماخورده ، اسبها از حركت بازمانده ، سربالا شديم رو به رسنان رفتيم . حضرت و الا و تولوى خان و ابو القاسم جلو بودند . من و عليمردان و محمد عقب‌تر از آنها بوديم . آبدار ، قهوه‌چى ، آقا حسين از ما عقب‌تر .\r\nآقاى عماد السلطنه ، آقا جمشيد ، حسين خان ، آقابك از آبدار عقب‌تر . اميرزاده كه هيچ پيدا نبود . با اين حالت مىآمديم ، زمين هم يخ كرده [ بود 
  ] و چند دانه برف هم آمد و از اين‌جا تا به آنجا مسافت زيادى هم هست . كسل هم شده بوديم . بارى يك ساعت به غروب مانده با حالت بد به منزل رسيديم . بفاصلهء يك ربع اميرزاده رسيد . پرسيديم از كجا آمده‌اى گفت از راه ديگر . معلوم شد كه اميرزاده گم شده بوده است و از راه ديگر چند رعيت راه‌نمائى كرده‌اند و آمده است . قدرى گذشت آقاى عماد السلطنه تشريف آوردند . چاى خورده شد . ديشب تا حال كرسى گذاشته‌ايم . ديشب اميرزاده قدرى تخم‌مرغ در حضور مبارك درست كرد . نماز كرده شد . شب قدرى برف آمد .\r\nامشب قدرى خاگينه و كباب در حضور درست شد .\r\nصبح چهارشنبه 2 شهر جمادى الثانى « * » - به عزم شهر سوار شديم . چيزى ديده نشد . راه از بالا بود . از توى رودخانه رفتيم ، اگرچه قدرى سنگ بود ولى بهتر از جادهء يخ‌بستهء بالا بود . امروز كارى كه كردم نگذاشتم اميرزاده عقب بماند . با يك قمچى از عقب سر اميرزاده آمدم و نگذاردم . تا به رودخانهء جاجرود رسيديم ، ناهار در آنجا صرف شد . خرگوش از خيلى دور ديده شد به در رفت . بعد از ناهار سوار شديم ، دو گردنهء بزرگ طى شد . بعد به سرپائينى افتاديم . هيچ چيز ديده نشد .\r\nتولوى خان يك سوسك و يك دم جنبانك شكار كرد . يك ساعت به غروب مانده وارد منزل شديم . الحمد لله خوش گذشت . اگر شكار نشد بسيار خوش گذشت . تلافى شكار نشدن\r\n\r\n\r\n","description":"","footnote":"\r\n( * ) اصل : جمادى الاولى و سهو القلم است .\r\n","page_name":" 154 ","page_number":154},
  {"content":"\r\n\r\nدرآمد . از دم دروازه اميرزاده و آقاى عماد السلطنه جدا شدند رفتند به منزل خودشان .\r\nخيلى خسته شده بودم . شب زود خوابيدم . 1305 .\r\n\r\nفوت صارم الدوله\r\nجمعه 4 - امروز از وقت اذان هوا باريدن گرفت . تا بعد از ناهار برف باريد .\r\nقريب يك وجب برف باريد . برف آب‌دارى است . خيلى سنگين است . هوا قدرى سرد است . امروز نعش صارم الدوله را برداشتند . پريروز عصر مرحوم شد . تازگى از اصفهان آمده بود . و السلام ، 1305 .\r\nامروز كه روز چهارشنبه 9 است حضرت و الا و نواب عليه منزل ابو الحسن خان تشريف دارند . من نرفتم . قريب ده روز بيشتر است كه از صبح تا عصر هوا گاهى ابر و گاهى آفتاب است . بيشتر ابر است . امسال هيچ زمستان نشده است . هوا هواى بهار است . بيدمشك قريب باز شدن است . بنفشه مدتى است باز شده . گل نوروزى كه در شب عيد گل مىدهد و بعضى سالها بعد از عيد مثل پارسال حالا غنچه نموده . هوا بسيار خفه است . بخارى چندان حاجت نيست . زمستان تمام شد روسياهى به زغال مانده .\r\nشهر شوال المكرم 1304 كه به سفر مازندران رفتيم در راه بقدرى زغال حمل مىكردند كه حساب نداشت . چون زمستان پارسال را ديده بودند به گمان اين‌كه امسال هم همانطور خواهد شد ، هركه توانست به قدر قوه زغال آورد و همه در انبارها مانده .\r\nخدا جزا داد ، و السلام . قهرمان قاجار\r\n\r\nعزل ظل السلطان\r\nدر روز پنجشنبه دهم شهر جمادى الاخرى - صبح در خانه خبر رسيد كه ادارهء حضرت و الا نايب السلطنه برهم خورد . محمد حسن بك آمد خدمت حضرت و الا كه حكومت فارس به احتشام الدوله مرحمت شد و ادارهء ظل السلطان هم پاشيده شد و معزول از تمام شغل و منصب شد . محمد حسن بك را سرزنش كردم و خندهء زيادى كرديم كه چطور مىشود كه تمام حكومت از ظل السلطان گرفته شود . هرچند گفت باور نشد . كس ديگر اين خبر را نداد تا عصر ابو الحسن خان و دائى جانم آمدند خدمت حضرت و الا كه صحيح گفته است و تمام اداره‌جات برهم خورد و تمام فوج و حكومات ظل السلطان را گرفته‌اند .\r\nكمال تعجب روى داد . كارى از اين بهتر نمىشد . خداوند عمر شاهنشاه را زياد كند كه بسيار كار خوبى بود . وزارت جنگ را مستقلا به حضرت و الا نايب السلطنه مرحمت فرمودند و ادارهء ولايات نايب السلطنه را گرفتند . افواج دست ظل السلطان و حضرت وليعهد به دست آقاى نايب السلطنه مرحمت شد . در اين دو سه روزه تمام شهر حرفى نمىزنند جز همين حرف . از صبح تا غروب متصل نوكرها خبرهاى متواتر از عزل و نصب حكام مىدهند . هردو نفرى كه عبور از هرجا مىكنند حرفى نمىزنند جز حرف ظل السلطان و تحقيقات در باب عزل او . هركس حرفى مىزند ولى هيچكدام راست\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nنيست . ميل شاه بود و فراست شاه . توپ و تفنگهاى ظل السلطان آن هم حكم آوردن فرمودند . تمام قورخانه‌اش را حمل به طهران مىكنند . حكومت اصفهان باقى ماند ، آن هم جلال السلطنه [ شايد 
  ] برود . از تمام شهرها اصفهان باقى ماند .\r\n\r\nحكام جديد\r\nبه نقد حكامى كه معين شده است احتشام الدوله به حكومت فارس و حسام السلطنه به حكومت گيلان ، اعتضاد الدوله حكومت قم ، شهاب الملك حكومت مازندران . بعضى را هم مىگويند ولى هنوز صدقش معلوم نيست . باقى ولايات بىصاحب مانده است ، تا خدا كه را خواهد . « تا يار كرا خواهد و ميلش به كه باشد » . تمام شهر پر از اين خبر است . چيزها شنيده مىشود كه عقل حيرت مىكند . آن چند نفر كه نوشته شد خلعت پوشيدند و فردا و پس‌فردا عازم به صوب مقصود خواهند شد . ديروز هم پالتوى ترمه جهت ظل السلطان برده شد و امروز به حضور مبارك مشرف شد . گويا خلعت حكومت اصفهان بود . اين فرد را صحيح گفته‌اند « فواره چون بلند شود سرنگون شود » .\r\nشب دوشنبه 14 قلمى شد 1305 . قهرمان قاجار\r\n\r\nحكام جديد ديگر - ايجاد پليس\r\nديروز كه روز سه‌شنبه 16 شهر جمادى الاخرى بود بعضى از حكومتها داده شد . حكومت يزد به عماد الدوله ، كردستان به سهام الدوله ، حكومت عراق به اعتضاد الملك ، حكومت ملاير و تويسركان و نهاوند به سيف الدوله . ديروز اشخاص ذيل خلعت پوشيدند . چند حكومت ديگر باقى است . تمام اين حكومتها دست يك نفر بود . به حمد الله كه گرفته شد . خداوند عمر شاه را طولانى كند كه كار نيكوئى فرمودند . هركدام از اين حكام دو نفر همراه از ديوان دارند : وزير ماليات و رئيس ديوانخانه . گويا قدغن شده است كه در ولايات ايران پليس راه بيندازند . به هرحكومتى يك نفر پليس روانه خواهد شد كه ادارهء پليس راه بيندازد و كار خوبى خواهد شد . صبح روز چهارشنبه قلمى شد . امروز چند روز است كه از صبح تا غروب همه‌اش ابر است .\r\nگاهى به شدت باران مىآيد ، گاهى نمىآيد . خيلى باران آمده است . اغلب از اوقات باران مىآيد ، الان هم در كار آمدن است .\r\n\r\nقيمت حمل آدم هنگام بارندگى\r\nديروز كه روز جمعه 18 شهر جمادى الثانى بود چهار ساعت به غروب مانده به اتفاق اميرزاده دائى و آقاى ميرزا آقا سوار كالسكه شده به طرف دولاب باغ سهام الدوله رفتيم . باران مىآمد ، ولى جاى ما خوب بود . پدر نوكر درآمد . هوا مثل هواى بهشت بود . سبزه‌ها درآمده بودند . گل نرگس در باغ بىاندازه بود . خيلى مصفا بود . قريب يك هفته است كه تمام اوقات باران مىآيد . پريشب و ديشب بارانى آمد كه چه بنويسم . در حقيقت سيل از آسمان مىآمد ، باران نبود ، ناودانها قريب چهار ذرع جلو\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nمىريختند . برق و رعد زيادى شد . يك ساعت بطورى باران آمد كه از اطاق نمىشد بيرون آمد . مثل لولهء آفتابه باران مىآمد . هفت روز است كه باران مىآيد . عمارت درستى در طهران باقى نگذاشته . بطورى برق مىزد كه حقيقت وحشت داشت و حياط روشن مىشد . الحمد لله امروز باران تا حال نيامده است ، باد مىآيد . هوا ابر هست ، تا شب خدا چه خواهد . سيل در بازار آمده است . سدى در نزديك در خانه بسته‌ايم كه سيل به اين طرف نمىآيد و اسباب نيامدن سيل است به طرف خانهء ما ، و الا سيل از درب خانهء ما گذر مىكرد . حمالها نفرى يك شاهى مىگيرند و آدم را از آب رد مىكنند .\r\nخيلى باران آمده است . باد بشدت مىوزد .\r\n\r\nحكام ديگر\r\nضياء الدوله حاكم بروجرد ، سعد الملك حاكم عربستان و لرستان ، امين حضرت حاكم خمسه ، ايلخانى حاكم قزوين ، شاهزاده جهانسوز ميرزا حاكم شاهرود و بسطام ، سپهدار حاكم سمنان و دامغان . هر نفرى يك وزير ماليه و يك رئيس ديوانخانه همراه دارند .\r\nالحمد لله دو سه روز است هوا باز شده است . آفتاب است . باد كمى مىوزد .\r\nچهارشنبه 23 نوشته شد .\r\n\r\nفوت امپراطور آلمان\r\nصبح جمعه 25 شهر جمادى الثانى - به طرف باغ تجريش سواره به اتفاق طاهر خان و فرج الله خان حركت كرديم . حضرت و الا دامت شوكته در كالسكه نشسته تشريف بردند . راه بسيار خوب و بىگرد و خاك بود . درختها در شرف شكوفه دادن هستند . تا عصر به گردش باغ گذشت . نيم ساعت به غروب مانده وارد منزل شديم .\r\nابو الحسن خان در خانه تشريف داشتند ، فرمودند كه امپراطور آلمان امروز مرد . بسيار خوشبخت بود به جهت اينكه اولادش منحصر به يك پسر است ، آن هم قريب پنجاه و شش سال دارد و الان مدت شش ماه است كه مبتلا به مرض سرطان شده است و تمام حكما جواب گفته‌اند . در يكى از شهرهاى ايطاليا كه موسوم به سانرمو است متوطن شده است كه مرضش جهت خوش‌هوائى آنجا و معالجهء اطباى خوب خوب شود . روز قبل تلگراف از لندن رسيد كه اطبا اميدى كه به وليعهد داشتند بريده شد و جواب گفته‌اند . روز پنجشنبه كاغذى به خط خودش نوشته و به پسر وليعهد داده كه بر مطلب كاغذ اين بوده كه به زودى بيا برلين كه ميل ديدارت را دارم . اين امپراطور نود و شش سال شمسى دارد . قدرت خداست كه آن مريض نميرد و اين بميرد ولى مردن برايش خوب بود . امروز بعد از ظهر مرد . امپراطور بزرگى بود . البته وليعهد هم خواهد مرد تا خدا چه خواهد . مطابق اخبار روزنامهء روزى لندن 1305 . 1888 عيسوى .\r\n\r\nزيارت حضرت عبد العظيم\r\nبعد از ظهر روز چهارشنبه سلخ شهر جمادى الاخرى - به همراهى نواب عليه\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nعاليه به حضرت عبد العظيم رفتيم . نواب عليه در كالسكه تشريف داشتند . در يكى از خانه‌هاى شهر منزل گرفته شد . بعد از زيارت به خانه آمديم . جناب ميرزا آقا تشريف داشتند . شب يك دفعه به زيارت رفتم . جمعيت كم بود . صبح قدرى گشت رفتم . بعد از ناهار جمعيت زياد شد . والدهء حضرت مستطاب و الا هم تشريف آوردند . سه ساعت به غروب مانده حركت كرديم . كالسكه بسيار تند آمد . يك ساعت به غروب مانده وارد منزل شديم . معتبرين بسيار مىرفتند . گرد و خاك بد نبود . روز غرهء رجب مراجعت شد .\r\n\r\nنوروز 1305 - سيچقان‌ئيل\r\nشب سه‌شنبه ششم شهر رجب المرجب 1305 هجرى و سنهء 1888 عيسوى - يك ساعت به دسته مانده به اتفاق تولوى خان و ميرزا تقى خان به طرف درب خانه روانه شديم . محض رسيدن در باغ باز باشد . در باغ رفتيم . در اطاق مباركهء موزه ايستاديم تا ذات ملكوتى صفات همايونى تشريف آوردند . بعد از فرمايشات و دادن دست لاف نجم - الملك پيش آمده با صورت بسيار خوب تقرير گذشتن سال كهنه و داخل شدن سال نو را با حنجرهء داودى كردند . بعد از رفتن علما شاهى از دست مبارك گرفته بيرون آمدم . فرج الله خان كفشها را سپرده بود پوشيده و قدرى در باغ گردش كردم و رو به خانه آمدم . از خانه به خدمت والدهء حضرت و الا مشرف شدم . بسيار روز مبارك خوبى ايت . خداوند مبارك كند . دوازده دوره سال تركى به اتمام رسيد . دوره از سر شد .\r\nامسال سال سيچقان‌ئيل است . در طهران ، قهرمان قاجار .\r\nصبح چهارشنبه هفتم - به خدمت حضرت مستطاب و الا ملك‌آرا و خدمت حضرت و الا حاجى معتمد الدوله مشرف شدم . از آنجا به خانه آمدم . امروز سلام منعقد نشد ، فردا خواهد بود .\r\nشش ساعت به غروب روز پنجشنبه مانده در خدمت حضرت و الا به سلام رفتم .\r\nبعد از انعقاد سلام با اميرزاده محمد حسن ميرزا خدمت نواب عليه عزيز الدوله رسيده مطلب تازه‌اى نبود .\r\nشش ساعت به غروب روز سه‌شنبه 13 رجب المرجب مانده به سلام رفتم . مدتى با سركار ايلخانى در باغ به صحبت و گردش گذشت تا سلام منعقد شد . امروز روز مباركى است عيد مولود حضرت امير المؤمنين صلوات الله و سلام عليه است . سلام زود تمام شد . در خدمت آقاى عماد السلطنه مراجعت به خانه شد . هوا چند روزى است سرد كرده . آتش صبحها لازم مىشود . به اصطلاح « سرماى گل سرخ » مىگويند . گاهى باد هم مىوزد . زياده مطلبى نيست . و السلام .\r\nجمعه 16 شهر رجب المرجب - به اتفاق سركار آقاى عماد السلطنه و جناب ميرزا آقا و طاهر خان به ده سيمان رفتيم كه اگر قابل و خوب است نواب عليه ابتياع فرمايند . در مرجان‌آباد ناهار مهمان حسين خان بوديم . راه سه فرسنگ بود . ناهار در مرجان‌آباد صرف شد و هوا بعد از ناهار گرم شد . اين روزها صبح سرد و بعد از ناهار\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nگرم مىشود . بعد از ناهار به سيمان رفتيم . ده خوبى نبود . سه دانگش وقف است ، سه دانگ ديگرش اربابى است . چاى و كاهو در باغ صرف شد . آقاى عماد السلطنه يك كلاغ در هوا و يك كلاغ در زمين شكار فرمودند . يك دم جنبانك آقاى عماد السلطنه در كمال خوبى در هوا زدند . من دو سار زدم . سه ساعت به غروب مانده سوار شديم .\r\nدهات بسيار سر راه بود . آبادى به آبادى وصل است . نيم ساعت از شب گذشته وارد شهر شديم . صنيع الملك خيلى ناخوش است ، خدا شفا دهد .\r\n\r\nشورش يموت\r\nروز يكشنبه 18 - امروز سيزده عيد است . برحسب اقوال رو به شمران روانه شديم . ديروز من نوبه كردم . از آن جهت در كالسكه نشستم . سركار دائى جانم و آقاى عماد السلطنه سواره تشريف بردند . جمعيت زياد از شهر به اطراف مىرفت . كالسكه بسيار تند رفت . چهار از دسته گذشته به باغ تجريش وارد شديم . يك ساعت بعد آقاى عماد السلطنه تشريف آوردند . ناهار كباب بره و آش ماست بود . من قدرى كباب خوردم .\r\nدر باغ زياد گردش شد . درخت زياد كاشته شده بود . قدرى هم ما كاشتيم . الحمد لله خوش گذشت . دو ساعت به غروب مانده مراجعت به شهر شد . شب منزل صنيع الملك احوال‌پرس رفتم . حالت خوبى نداشت ، تا خدا چه خواند . چند روز است كه همه روزه فوج و سوار و توپ استراباد روانه مىشود . ايل يموت شوريده‌اند و استراباد مغشوش است .\r\n\r\nفوت صنيع الملك\r\nدو ساعت از صبح روز دوشنبه 19 شهر رجب المرجب 1305 - صنيع الملك دنيا را وداع گفت . در حقيقت خوب شخصى بود . بسيار آدم خيرى بود . خيلى حيف شد .\r\nصبح آنجا رفتم . نوبه امان نداد كه همراه نعش تا امامزاده يحيى بروم . دو ساعت نشستم ديگر نتوانستم . جناب آقا ميرزا آقا را گذاشتم . رفتم منزل آقاى عماد السلطنه . نوبه سخت شد . لاعلاج در رخت‌خواب رفتم . حاجى حسينعلى خان برادر سقاباشى به حكم جناب امين السلطان تمام درها را مهر و موم كرد جز دو اطاق .\r\nامروز موكب اعلى به سفر ده روزه به سمت درياچهء قم تشريف‌فرما شد . عصر بعد از عرق كردن خانهء معزى اليه رفتم . قدرى نشسته مراجعت به خانه شد . تمام درهاى خانه مهر شده است .\r\nعصر سه‌شنبه 20 - صبح ممكن نشد به خانهء مرحوم صنيع الملك بروم عصر رفتم . جناب امين الملك آمده بود ختم را برچيده بود . از آنجا به خانهء محمد حسن ميرزا رفتم . مشار اليه هم ناخوش بود . غروب مراجعت شد . انشاء الله شب جمعه نعش را به سمت كربلاى معلى حركت خواهند داد ، رحمة الله عليه ، 1305 سيچقان‌ئيل .\r\nسه‌شنبه 28 شهر رجب - صبح به اتفاق طاهر خان به خانهء دندانساز رفتم .\r\nبسيار كثيف و چرك بود . دندانها را پاك كرد . خيلى سفيد و خوب شد . از پشت\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nدندان چرك مثل دندان بيرون مىآورد . از ديشب تا حال باران مىآيد . خيلى موقع باران بود . خدا ترحم كرد . رفتن باران خوردم ، مراجعت بيشتر . هوا خيلى ملايم و خوب است .\r\n\r\nباغ آقا محمد حسين ارباب\r\nپنجشنبه 29 - آقاى عماد السلطنه احضار فرموده بودند كه در ركاب به حضرت عبد العظيم مشرف شويم . اول صبح هوا صاف بود . تا اسب من حاضر شد بنا را به باريدن گذاشت . تا به خانهء آقاى عماد السلطنه رفتم باران مىآمد . اميرزاده محمد حسن ميرزا هم در آنجا بود . قدرى صبر نموديم تا باران ايستاد . هوا خيلى تر و خوب شد .\r\nبه اتفاق سوار شده رو به حضرت عبد العظيم . بسيار هواى لطيفى و پاكى بود . تا به حضرت عبد العظيم هوا نباريد . در باغ آقا محمد حسين ارباب ناهار كباب بره صرف شد . هوا آفتاب شد . بعد از ناهار بفاصلهء يك ساعت به زيارت رفته بعد از مشرف شدن سوار شده در برج طغرل بيك پادشاه سلجوقى چاى و كاهو صرف شد . بعد به بالاى برج رفتيم . رفتن آسان و بىترس بود . آن بالا بسيار تماشا داشت . مراجعت در آن سه پلهء آخر كه به نزديك نردبام مىرسد رنگها به تغيير افتاد . به هزار ترس و خوف پا را به پلهء نردبام گذارده سرازير شده در پائين شكر بجا آوردم . محمد حسن ميرزا چند دعا به خود خواند پائين آمد . هريكى بدتر از ديگرى . خلاصه نماز را كرديم . باد بسيارى آمد هوا گرفته شد . سوار شديم باران سرازير شد . يك طرف صورت را باران و باد برد . تا دم دروازه از طرف چپ باران و باد آمد . هوا هم سرد شد . دم دروازه آفتاب شد . بعد از خوردن بارانها به حمد الله خوش گذشت . آقاى عماد السلطنه دو دليچه يكى به اين تير و ديگرى را به تير ديگر در هوا زدند . يك ساعت به غروب مانده وارد منزل شدم .\r\n\r\nاموال صنيع الملك\r\nروز دوشنبه 4 شهر شعبان المعظم - بعد از ظهر موكب اعليحضرت همايونى وارد شدند . امروز بعد از ظهر تب كردم . عصر گلويم ورم كرد . معلوم شد نوبه نبود تب گلو درد بود . حكيم آمد بعضى دواها غرغره داد تا خدا چه خواهد . هنوز در خانهء مرحوم صنيع الملك ممهور است . هر بازى كه خيال تصور كند به سر ورثه‌اش در آورده‌اند . تمام نوكرهايش را تنبيه كرده‌اند كه پول آن مرحوم را بروز بدهند . تا حال دو جا محل پول پيدا كرده‌اند و درآورده‌اند و كشيده‌اند بىحضور وراث . مبلغش بطور صدق معلوم نيست . بيست و هفت هزار اشرفى و سى هزار سفيد به قولى مىگويند بوده .\r\nالان كه عصر روز شنبه 9 شهر شعبان است نشسته‌ام مشغول تماشاى بنائى هستم .\r\nسه روز قبل خون گرفتم . بعد از گرفتن خون ضعف شديدى نمودم . حال هم باقى ضعف به جاست . حالت خوبى ندارم . گلو درد الحمد لله رفع شد . ضعف ماده بسيار است . خيلى بىقوت شدم .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nاموال صنيع الملك\r\nدو روز است كه نوشته‌جات مرحوم صنيع الملك را بيرون آورده مىخوانند .\r\nقراول و سرباز هست . درهاى اطاق صبحها باز و شبها ممهور است . هوا بسيار خوب است . امروز آفتاب است .\r\n\r\nولف - گرگ\r\nروز پنجشنبه وزيرمختارى از جانب دولت انگليس آمد . خيلى معتبر است .\r\nسرتيپ تشريف دارد . اسمش مستر ولف است . ولف به زبان انگليسى گرگ را مىگويند . خداوند ما را از دست اين گرگ محافظت كند .\r\n\r\nمهرخانهء صنيع الملك\r\nچهارشنبه 13 شهر شعبان المعظم - صبح به اذن حكيم حمام رفتم . لله الحمد دو سه روز است حالتم بهتر شده است . تا بعد چه شود و خدا چه خواهد . مشكل اين نوبهء سرسخت دست از جان من بردارد . مگر تفضل خدا شامل گردد . انشاء الله نخواهد آمد .\r\nهنوز درب خانهء صنيع الملك مهر است . بعضى از روزها مىآيند نوشته‌جات آن مرحوم را ثبت مىنمايند ولى نه همه روزه ، گاهى . مشكل تا دو ماه ديگر درب خانهء او باز شود .\r\nكار بىمعنى است .\r\nجمعه 15 شهر شعبان - عيد حضرت صاحب صلوات الله و سلام عليه است . بعد از ناهار پنج ساعت و نيم به غروب مانده در ركاب حضرت و الا به سلام عام رفتيم .\r\nقدرى در باغ گذشت تا اجزاء سلام رسيدند . در اطاق نارنجستان سلام منعقد شد . بعد از سلام قدرى در باغ زيست شد تا جمعيت رفتند . در خدمت حضرت مستطاب و الا ملك‌آرا بيرون آمده به منزل آمدم . اخبار تازه‌اى نيست .\r\n\r\nمكنت صنيع الملك\r\nشنبه 16 شهر شعبان - امروز عصر سى و چهار هزار تومان پول نقد صنيع - الملك را به خزانهء مباركه بردند : بيست هزار اشرفى ، چهارده هزار سفيد برده شد .\r\nولى هنوز سرباز و مستحفظ برداشته نشده است . از قرارى كه مىگويند پانزده هزار تومان هم از دولت طلب‌كار است . آن هم كه البته رفته است . نه هزار تومان سفيد براى ورثه باقى گذاشته‌اند . كمال امتنان و افتخار بايد داشته باشند كه نه هزار تومان باقى گذاشته‌اند . هنوز باقى مكنتش مشخص نشده است . چندان نبايد بشود .\r\n\r\nنوبه‌دزده\r\nروز دوشنبه 18 شهر فوق - آقاى عماد السلطنه و اميرزاده محمد حسن ميرزا اينجا تشريف داشتند . عصر باز نوبهء سرسخت آمد لرز نكردم . نوبه دزده بود . دو ساعت\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nاز شب گذشته عرق آمد . قدرى سرم سبك شد . تا پس‌فردا خدا چه خواهد . گويا با من طرح خويشى در ميان آورده . هرچند روز يك بار معاودت مىنمايد . اين بهار نوبه بسيار شده است . تمام مردم مبتلا شده‌اند . خانهء ما هيچ از ناخوش خالى نمىماند . زيادى و السلام .\r\n\r\nعقدكنان دختر وليعهد\r\nروز پنجشنبه 21 - امروز عقدكنان دختر حضرت وليعهد است جهت پسر مخبر الدوله . نواب عليه و همشيرگان تشريف به اندرون برده‌اند . مهمانى مفصلى است . فردا مردانه است . ديروز نوبه كردم . چهار ساعت به غروب مانده نوبه آمد .\r\nغروب از عرق فارغ شدم . بنيهء من بسيار ضعيف شده است . خيلى ضعف دارم .\r\nروز جمعه 22 شعبان - امروز نوبه نيامد . آن هم از شدت گنه‌گنه . انشاء الله مرا مرخص خواهد كرد .\r\nشنبه 23 - صبح سوار شديم به طرف باغ تجريش . طاهر خان همراه بود . باغ صفا داشت . آقاى عماد السلطنه تشريف نياوردند . ناهار كباب خورده شد . يك ساعت و نيم به غروب مانده سوار شديم . نيم ساعت به غروب مانده به منزل رسيديم . الحمد لله خوش گذشت . هنوز در شمران خوردنى به هم نمىرسد . گوجه بسيار كوچك بود .\r\n\r\nباز شدن خانهء صنيع الملك\r\nسه‌شنبه 26 - چند شب مىشود كه حكيم شراب و پوست گنه‌گنه تجويز كرده ، شبى بيست مثقال . آخر اين نوبه‌ها كار را به اينجا منجر كردند . انشاء الله ديگر دست خواهد كشيد . ديشب چند قطره باران آمد . هوا بسيار گرم شده است . شب تمام درهاى اطاق باز است . با وجود باز بودن در يك لحاف گرم است . ماه مبارك رمضان سخت خواهد گذشت . خدا رحمى به روزه‌دارها بكند . ديروز مهر از در خانهء صنيع الملك مرحوم برداشته شد . تا ديروز تمام درها ممهور بود . حال قريب به چهل و هفت روز است كه در خانهء مشار اليه ممهور است . زيادى چه بنويسم .\r\n\r\nلقب آجودان حضور\r\nصبح روز چهارشنبه 27 شهر شعبان المعظم - به اجازهء حكيم حمام رفتم . ديشب از طرف قرين الشرف اعليحضرت اقدس همايونى روحى فداه دستخط منصب سرتيپى دوم در توپخانهء مباركه و لقب آجودان حضور رسيد . مزيد بر مباهات و افتخار اين جانب گشت ، و السلام . 1305 .\r\nسه ساعت به غروب روز يكشنبه غرهء شهر رمضان به حضور مبارك مشرف شدم . از آنجا به اتفاق جناب امين خلوت خدمت حضرت مستطاب اشرف و الا آقاى نايب السلطنه روحى فداه رسيده فرمان قدرنشان را مزين فرموده يك ساعت به غروب مانده منزل آمدم . امروز روزه نبودم .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n\r\nبرات‌نشان\r\nيك ساعت به غروب روز دوشنبه 2 شهر فوق مانده با حالت روزه و شكم گرسنه به درب خانه رفتم . آقاى نايب السلطنه در خلوت تشريف داشتند . در اطاق جناب وزير دفتر و مؤيد الدوله و حاجى بهاء الدوله [ و 
  ] علينقى ميرزا تشريف داشتند . جمعى ديگر هم بودند . قدرى معطل شديم تا وقت غروب آقا تشريف آوردند . تا سه ساعت از شب گذشته معطل شدم تا برات حمايل نشان را به مهر مبارك رسانيدم و مراجعت به منزل كردم .\r\nسه‌شنبه 3 شهر رمضان - عصر به عشرت‌آباد رفتم . حضور مبارك مشرف شدم .\r\nيك ساعت به غروب مانده سوار شدم . در پارك حضرت ظل السلطان خدمت ايلخانى پسر عضد الملك رسيدم . در درشكه نشسته تا وقت مغرب همه را به گشت گذرانيديم .\r\nوقت توپ به خانهء مشار اليه رفته افطار صرف شد . دو ساعت از شب گذشته به منزل آمدم .\r\n\r\nمار يك ذرع و نيمى\r\nپنجشنبه 19 شهر رمضان المبارك - ديشب روضه‌خوانى بود . باران كمى آمد .\r\nبعد از انقضاى روضه در طالار در خدمت آقاى عماد السلطنه و جمعى ديگر نشسته بوديم . كربلائى يوسف سرايدار گفت مار . بعد از مدتى مار بسيار قطور بزرگى آورد .\r\nتقريبا يك ذرع و نيم بلند بود . خيلى اسباب حيرت شد . تا حال بسيار مار گرفته شده است ، ولى اين‌طور نبودند . الحمد لله شرش رفع شد . جاى شكر است . شبها در اطاق كرارا رطيل بزرگ گرفته مىشود . مثلا شبى نيست كه در اطاق من دو سه رطيل كشته نشود . خدا حفظ كند .\r\nتا روز پنجشنبهء گذشته روزه بودم . شب سه‌شنبه نوبه كردم يعنى نوبه دزده .\r\nحكيم اذن خوردن داد . روزه بسيار صعب است . روزها شانزده ساعت است . خيلى دشوار است . سه روز است كه روزه نمىگيرم . مشغول مداوا هستم . هوا كمى گرم شده است . ديشب باد و بارانى آمد . شبها هوا خوب است . دو روز بازار رفتم . بقدرى در بازار جمعيت هست كه چه بنويسم . هركه رفته مىداند . 1305 .\r\nروز سه‌شنبه 24 شهر رمضان - تا ديروز روزه خوردم . هشت روز است كه روزه مىخورم . امروز روزه گرفتم . بسيار سخت رمضانى است . اغلب مردم ناخوش شده‌اند .\r\nوقت عصر آدم از حالت طبيعى خارج مىشود . الحمد لله به اتمام رسيد . امشب خانهء آقاى ميرزا على اصغر وعده دارم . اغلب شبها هوا سرد و خوب است . هرچند روز يك مرتبه باران مىآيد و هوا را خنك مىكند . بارانهاى متواتر در اين ماه آمده است .\r\nالحمد لله تمام شد . امروز صبح خداوند يك دختر به ابو الحسن خان مرحمت فرمود .\r\n\r\nاسم‌گذاران\r\nشب دوشنبه سلخ شهر رمضان المبارك - شب اسم‌گذاران دختر ابو الحسن خان\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nبود . حضرت مستطاب ملك‌آرا هم تشريف داشتند . اميرزاده دائى جانم هم بودند .\r\nالحمد لله بسيار خوش گذشت . يك ساعت و نيم از شب گذشته منزل امين نظام رئيس توپخانهء مباركه خبر كرده بودم رفتم . يك ساعت توقف شد . بعد مراجعت به منزل ابو الحسن خان شد . پنج از شب گذشته منزل آمديم .\r\n\r\nحكم نظامى براى سلام\r\nروز سه‌شنبه غرهء شهر شوال المكرم - ديروز حكم نظامى محض اطلاع سلام آمد .\r\nچهار ساعت از دسته گذشته در خدمت آقاى عماد السلطنه به توپخانه رفتيم . امين نظام نبود ، درب خانه رفته بود . از آنجا به درب خانهء آقا رفتيم . در اطاق جمعى از سركرده‌ها بودند . امين نظام هم بود . آقا تشريف نداشتند . قدرى نشستيم بعد به اتفاق امين نظام رفتيم بالاخانهء اطاق نظام صف بستيم . به فاصلهء نيم ساعت حضرت مستطاب و الا آقاى نايب السلطنه روحى فداه تشريف آوردند . بعضى فرمايشات شد . از آنجا به يكى از اطاقهاى مدرسهء نظام رفتيم . ناهار صرف شد . بعد از ناهار پنج ساعت به غروب مانده سلام رفتيم . بعد از انقضاى سلام به اتفاق نواب و الا محمد ميرزا و آقاى عماد السلطنه خدمت آقا رفتيم . چهار ساعت به غروب مانده به منزل مراجعت شد .\r\nبسيار عرق كرده بودم . لباس ماهوت و بسيار تنگ ، هواى گرم خيلى سخت بود .\r\n\r\nعيد فطر\r\nبسيار عيد خوبى است . عيد شكم است و بهترين اعياد است . سلام در تخت مرمر منعقد شد . بشارت گذشتن ماه مبارك را به اين دو بيت قناعت مىكنم .\r\n رمضان رفت و رهى دور گرفت اندر بر * خنك آن كو رمضان را به سرا برد به سر\r\nعيد رمضان آمد و ماه رمضان رفت * صد شكر كه اين آمد و صد شكر كه آن رفت . \r\nفردا آقاى عماد السلطنه به دزاشوب تشريف‌فرما مىشوند . ييلاق تشريف مىبرند .\r\nحالا چندان ييلاق لازم نيست تا بعد چه شود . البته آدم برود بهتر از نرفتن است .\r\nاميرزاده و محمد حسن ميرزا هم در نزديكى آقاى عماد السلطنه خانه اجاره نموده ، در اين چند روزه خواهند رفت . و السلام . 1305 .\r\nروز شنبه 5 شهر شوال المكرم - يك ساعت به دسته مانده به ميدان مشق رفتم .\r\nحضرت مستطاب و الا آقاى نايب السلطنه دامت شوكته با جمعى از صاحب منصبان تشريف داشتند . تا يك ساعت از دسته گذشته آنجا بوديم . بعد مراجعت به منزل گشت .\r\nدو سه روز است كه آقاى عماد السلطنه به دزاشوب تشريف‌فرما شده‌اند . هواى طهران گرم شده است . ذات اقدس همايونى هشتم به اقدسيه تشريف‌فرما مىشوند و پانزدهم اين ماه به سفر نور و كجور خواهند رفت . حضرت مستطاب و الا هم در اين سفر\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nملتزم ركاب هستند . ديروز هم كتبا و هم لسانا مقرر شد . انشاء الله خوش خواهد گذشت . الان سه ساعت از دسته گذشته است در اطاق نشسته و مشغول عرق ريختن هستم و نوشتن اين مختصر گزارشات . زياده چه بنويسم .\r\nصبح چهارشنبه 9 شهر شوال - از خانهء ميرزا على اصغر خان روانهء شمران شدم .\r\nديشب حضرت و الا خانهء مشار اليه تشريف داشتند . خود مشار اليه هم همراه به باغ آمد .\r\nمن و آقا حسين سواره از عقب رفتيم . ميرزا على اصغر خان و حضرت و الا در كالسكه بودند . هوا گرم بود . ناهار در باغ صرف شد . بعد از ناهار با محمد حسن ميرزا و آقاى عماد السلطنه به منزل آنها رفتيم ، در دزاشوب است . تا عصر در آنجا الحمد لله بخوشى گذشت . ميرزا على اصغر خان در آنجا ماند .\r\nدر روز جمعه گذشته اين ماه امپراطور جديد آلمان فردريك گيوم دنيا را وداع گفت . چهار ماه و چيزى سلطنت كرد . پسرش گيوم فردريك به تخت سلطنت كامران شد . بيست سال شمسى دارد . وليعهد مشار اليه هفت سال دارد . امپراطور گذشته يك سال تمام است كه مبتلا به آن امراض شده بود .\r\n\r\nسفر لار شاه\r\nالان كه دو ساعت از صبح سه‌شنبه 15 شهر شوال گذشته است در اطاق نشسته‌ام .\r\nهوا به شدت گرم است . عرق متصل از آدم مىريزد . فردا حضرت مستطاب و الا دامت شوكته صبح حركت به سمت شمران مىفرمايند . روز جمعه در ركاب سعادت فرجام حركت به سمت لار مىفرمايند . در اين سفر من همراه نيستم و خيلى از اين بابت دل‌تنگم . جهت بعضى امورات توقف در طهران نمودم . يعنى نه به رضا ، قدرى پاى زور در ميان هست . آقاى عماد السلطنه تشريف مىبرند . در اين هواى گرم خيلى بد خواهد گذشت . انشاء الله بعد از تشريف‌فرما شدن حضرت مستطاب و الا بايد به باغ شمران رفت و الا در شهر محال است ماندن . گويا دو ماه اين سفر طول بكشد . خيلى سياحت دارد . حيف كه من نرفتم . بسياربسيار گرم است . خداوند رحم كند . و السلام .\r\nقهرمان آجودان حضور .\r\nصبح روز پنجشنبه 17 شهر شوال - ديشب شش ساعت از شب گذشته آردل خبر كرده بود كه صبح سلطنت‌آباد حضور مبارك سلام خاص حاضر شويد . حضرت مستطاب و الا هم امروز تشريف‌فرماى باغ شمران مىشوند كه فرداى آن روز كه روز جمعه 18 در ركاب همايون عازم شوند . در كالسكه نشسته رفتيم به باغ تجريش . ناهار صرف شد . پنج ساعت و نيم از دسته گذشته در كالسكه نشسته به سلطنت‌آباد رفتم .\r\nبه محض رسيدن به اتفاق امراى توپخانهء مباركه داخل باغ شديم . در خيابان جلوس همايونى شده بود . آقاى نايب السلطنه روحى فداه با جناب امين السلطان و وزير لشكر نزديك صندلى ايستاده بودند . تمام ادارهء نظام صف بستيم . قدرى اظهار التفات شد .\r\nبعد حضرات شاهزادگان عظام را خواستند . تفصيلى دارد كه در اين روزنامه نوشته نشده است .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n\r\nكشتن قاتل پسر نادر ميرزا\r\nسه روز قبل پسر نادر ميرزا را در خانهء سيد محمد كدخداى ادارهء پليس كشته بودند . حالا اقوال در باب طرز كشتن آن شاهزاده مختلف است . هريكى چيزى مىگويند . ولى تمام صورت آن شاهزاده را با نفت سوزانيده بودند و بعضى مىگفتند گوش و دماغ و دست مشار اليه را بريده بودند . چند روز هم محض خوف در خانه نگاه داشته بود ، آخر بوى عفونت « 1 » مردم را خبر كرده بود . در آن شب هردو مست بودند و مست مقتول را كرده پيش كدخدا بردند . كدخدا مشار اليه را تلف كرده . حالا هركس چيزى مىگويد كه صدق و كذبش معلوم نمىشود ، و الله اعلم . مختصر قاتل را حبس كرده بودند . بعضى از شاهزادگان قوم و خويش مشار اليه اجتماع در امامزاده كرده بودند و اجماعا خدمت آقاى نايب السلطنه بسيار حركتهاى بىمعنى كرده بودند ، تا آخر حكم به كشتن قاتل شده بود . صبح آن روز يعنى ديروز رفته‌اند اجماعا در انبار همايونى ، در همان‌جا تخماق به سر قاتل زدند . بعد هركس از شاهزادگان ، زن و مرد ، پسر و دختر با هر حربه‌اى كه فرض شود قاتل را زدند و در ميدان ارگ همايونى ميرغضب « 2 » سرش را بريده ولى تا آنجا مرده بود . بعد تا سبزى ميدان سه چهار مرتبه قاتل را گاو سر زده بودند ، ولى تا آن وقت مرده بود و هركس در جلوى مرده بود كارد و قمه و چوب به مرده مىزد . در سبزى ميدان گلوى قاتل را سوراخ نموده نفت بسيارى در شكمش ريخته و آتش زده بودند . شكمش [ را 
  ] پاره كرده بودند تا پاى « قاپق » مشتى خاكستر شده بود . بسياربسيار بىرحمى نموده بودند و خود را رسوا كردند .\r\nشب هم در قاپق آن مشت خاكستر را مجددا آتش زده بودند .\r\n\r\nاحضار و توبيخ شاهزادگان\r\nذات همايونى از اين حركتها بسيار متغير شده بود كه امروز تمام ادارهء نظام را خواسته بودند و فرمودند شاهزادگان را بياوريد : حاجى بهاء الدوله - جلال السلطنه پسر اعتضاد الدوله - نادر ميرزا پدر مقتول - برادر مقتول - جاندار ميرزا - برادر جاندار ميرزا با پسرش حسن خان - پسر احمد خان نوائى . ولى حاجى بهاء الدوله تقصيرى نداشت . از جانب آقاى نايب السلطنه مصلح بود . بيچاره بى خود بدنام شد . قدرى به نادر ميرزا فرمايشات شد و قدرى به حاجى بهاء الدوله و فرمودند البته بايد تنبيه شوند تا ديگر اين نوع حركت نكنند ، بروند ، رفتند . بعد به كنت رئيس پليس فرمودند ديگر حبس لازم نيست در خانهء كدخدا يا شما بشود و شما هم كدخداى شراب‌خور نگاه نداريد . بعد تشريف بردند در يكى از اطاقهاى حوض‌خانه در همان‌جا كه اول بودند و فرمايش شد به جناب امين السلطان كه بنويس خطاب به آقاى نايب السلطنه : حاجى بهاء الدوله از تمام شئونات و مناصب نظام معزول و خارج ، نادر ميرزا و جلال السلطنه\r\n\r\n\r\n","description":"","footnote":"\r\n( 1 ) - اصل : نفرت\r\n( 2 ) - اصل : ميرقطب\r\n","page_name":" 166 ","page_number":166},
  {"content":"\r\n\r\nو پسر نادر ميرزا [ را 
  ] الان روانهء قم بكنيد ، غلام ببرد . حتى به شهر نروند . باقى ديگر باشند . بعد فرمودند جاندار ميرزا مرد فقيرى است مرخص . برادر جاندار ميرزا هم مرخص شد . حسن خان و پسر برادر جاندار ميرزا چوب مفصل بسيارى در حضور مبارك خوردند ، در حالتى كه تمام بوديم . حسن خان بقدرى چوب خورد كه اميد به حياتش نبود . ذات همايونى بسيار متغير بودند و بسيار اين دو نفر چوب خوردند . بعد آقاى اميركبير فرمايشات همايونى را به اشخاص ذيل فرمودند . من آمدم قدرى در چادر امين نظام نشستم ، بسيار عرق كرده بودم . اميرزاده محمد ميرزا هم بودند . پنج ساعت به غروب مانده در كالسكه نشسته به تندى به شهر آمدم . گرد و خاك بسيار بود شهر .\r\nتفصيل را حضور مبارك حضرت و الا نوشتم . ميرزا غلامرضا مىرفت روانه كردم .\r\nروز جمعه 18 - امروز اردوى كيوان شكوه حركت به سمت لتيان نمود . ظهر محمد باقر را با قدرى بار خانه روانه كردم . حضرات قميها را امروز بردند . بهرام على جلودار ناخوش سختى شده شكمش باد كرده . پارسال در همين موقع به اين مرض مبتلا شد . انشاء الله رفع خواهد شد . هوا بسيار گرم است . چند روز ديگر به اميد خدا به شمران خواهيم رفت . هواى شمران خيلى خوش است . و السلام .\r\nصبح چهارشنبه 23 شوال - جهت اينكه پريروز نوبه كرده بودم امروز با ميرزا نصر الله و على اكبر خان سوار كالسكه شدم رو به دزاشوب . اين نوبه مرا ول نمىكند .\r\nمتصل در يمين و يسار من هست . هرچند روز يك مرتبه خدمت من مىرسد . محمد حسن ميرزا دزاشوب خانه كرايه كرده . نواب عليه فرمودند چند شب برو آنجا شايد جهت حركت نوبه رفع گردد . خيلى اشكال ارد كه اين نوبه دست از من بدارد . حكيم مجددا شراب تجويز نمود . يك ساعت و نيم از دسته گذشته به دزاشوب پياده شدم .\r\n\r\nفوت بهرامعلى بك\r\nشب جمعه - حسين از شهر رسيد ، بعضىها خبر آورد كه بنا شد فردا شهر بروم .\r\nالحمد لله اين دو روزه نوبه نكردم . من جمعه به باغ تجريش آمدم . هواى باغ لطيف و خنك بود . عصر در كالسكه نشسته رو به شهر رفتم . دو ساعت به غروب مانده به شهر وارد شدم . امروز اسبابها را از شهر به شمران آوردند . يكى از فقراتى كه مرا رو به شهر كشيد فوت بهرامعلى بك جلودار بود . در پنج ساعت از شب چهارشنبه 23 گذشته دنيا را وداع گفت . صبح چهارشنبه به من نگفتند . چنانچه نوشته شده است در سال گذشته به همين مرض ، همين وقت مبتلا شده بود و يك روز پيش از تشريف بردن حضرت و الا به سفر آب گرم لاويج از تجريش به شهر آوردندش . اين دفعه هم يك روز پيش از تشريف‌فرمائى حضرت و الا ناخوش شد . خيلى غريب است . شكمش به قدر يك مشگ ورم كرده بود و هرچه مىخورد در شكمش قصد قربت مىكرد پائين نمىآمد .\r\nنوكر قديمى حضرت و الا بود . رعيت ده كوريجان است . كوريجان ملك حضرت والاست در شهر همدان ، رحمة الله عليه . 1305 سيچقان‌ئيل .\r\nيك ساعت به غروب روز يكشنبه 27 شهر شوال نواب عليه بباغ تجريش تشريف\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nآوردند . هوا بسيار خوب بود .\r\nسه ساعت به غروب روز دوشنبه 28 سوار اسب قزل شدم . با ميرزا نصر الله به طرف شهر روانه شديم . در راه هوا گرم بود . نيم ساعت به غروب مانده به منزل رسيدم . شب خانهء ميرزا على اصغر خان رفتم . هواى آنجا خنك بود . شب به خوبى صبح شد . نيم ساعت از دسته گذشته به منزل رفتم . كاغذجاتى كه رسيده بود جواب نوشتم .\r\nعصر بعد از خواب حمام رفتم . يك ساعت به غروب مانده سوار شدم . يك ساعت و نيم از شب چهارشنبه گذشته به باغ پياده شدم . هواى تجريش خوش است . و السلام .\r\nروز جمعه 3 ذيقعده - امروز نصير الدوله مهمان من بود . اميرزاده محمد حسن ميرزا هم تشريف داشتند . تا عصر به صحبت و خوشى گذشت . جناب ميرزا آقا عصر شهر رفت . يك ساعت به غروب مانده سوار شدم رفتم امامزاده قاسم . قدرى هم در صحرا گشتم . بقدرت كامله حق يك گنجشك در صحرا نبود . با كمال خجالت مراجعت شد .\r\nديروز كاغذ چندى جهت اردو نوشتم . امروز روانهء شهر شد كه روانهء چاپارخانه نمايند . اردوى همايونى گويا از بلند حركت نموده به سمت كجور تشريف‌فرما شدند .\r\nزياده چه نوشته شود .\r\nصبح يكشنبه پنجم شهر ذيقعده - صبح محض انجام كارى شهر رفتم . شهر بسيار گرم بود . آقا ميرزا على اصغر خان آنجا بود . عصر دو پاكت يكى به توسط آدم نواب عليه عزيز الدوله ديگر به توسط آدم امين الاسلام كردستان رسيد . الحمد لله سلامت هستند . يك كره يك ساله از جانب همايونى به حضرت و الا مرحمت شده است .\r\nآقاى عماد السلطنه سلامت‌اند . شب منزل ميرزا على اصغر خان به سر رفت . هوا ابر و به شدت گرم [ است 
  ] . من چون روز نخوابيده بودم خيلى زود خوابم برد . يقين است اهل شهر نصف بيشترشان خواب نكردند . صبح به خانه آمدم . گفتند اميرزاده دائى جانم از اردو آمده است ، رفتم خدمتشان . معلوم شد محض ديدن ديشب به شهر آمده‌اند . مىگفت پنج ساعته از لار به اينجا آمده . احمد خان هم آمده است . عصر خيال مراجعت داشتند .\r\nكاغذجات اردو را به توسط ايشان روانه داشتم . كاغذ زيادى به همدان نوشته شد .\r\nميرزا غلامرضا همت كرد و مرا از دست گرماى شهر خلاص كرد . كاغذها را تا عصر تمام كردم . آقا ميرزا آقا در شهر ماند . سه ربع به غروب مانده در كالسكه نشسته يك ساعت از شب گذشته به باغ تجريش پياده شدم . الحمد لله از گرماى شهر خلاص شدم .\r\n\r\nالاغ تعريفى\r\nصبح روز جمعه دهم - خدمت حضرت مستطاب و الا آقاى نايب السلطنه مشرف شدم . عصر چند عريضه جهت اردو نوشته شد به توسط چاپار روانه داشتم . هواى تجريش بسيار خوب است . شب خيلى خنك مىشود . ميرزا ابو الحسن خان ديروز از شهر آمد مىگفت الاغى كرايه كردم دو ساعت به دسته مانده سوار شدم چهار ساعت به غروب مانده به تجريش رسيدم . تفصيلات از آن الاغ بيان مىكرد ، خيلى خنده كردم . قريب\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nپنج شش مرتبه او را به زمين زده بود . تقريبا نه ساعته ده ساعته اين قليل راه را آمده بود . الان در باغ بالا نشسته‌ام . چادر من را در باغ بالا جاى مصفائى زده‌اند .\r\nافكن بسيار خوبى دارد . خيلى شكوه دارد . اغلب جاها از قبيل دوشان تپه و قصر فيروزه و سرخه حصار نمايان است . شهر مىگويند بسيار گرم است . راه تردد در كوچه و بازار از شدت گرما مسدود است . خدا رحم كند به كسانى كه ييلاق نرفته‌اند . شهر ذيقعده 1305 .\r\n\r\nرطيل بزرگ قطور\r\nروز دوشنبه 13 شهر ذيقعده - ديشب يك پاكت از اردوى همايونى رسيد .\r\nمطلبى جز سلامتى وجود مبارك حضرت مستطاب و الا عز الدوله نداشت . از كوشكك نوشته شده بود . امروز به بلده اردو حركت خواهد كرد . وقت ناهار در چادر باغ بالا نشسته بودم . پايم از پشت سر دراز بود ، از سقف چادر يك چيزى افتاد به روى پاى من . برگشتم نگاه كردم ديدم يك رطيل بسيار بزرگ [ است 
  ] . پايم را تكان دادم افتاد بيرون چادر . جناب ميرزا آقا شكارش كردند . تا حال همچو رطيلى نديده بودم . به قدر يك گنجشك بود ، خدا رحم كرد . مدتى در شيشه كرده تماشا مىدادم . بعد جناب ميرزا آقا حلالش نمودند . رطيل بزرگ قطورى بود . الحمد لله بخير گذشت .\r\nصبح سه‌شنبه 14 - پيش از آفتاب سوار شدم رو به شهر روانه شدم . هوا با وجود آنكه صبح بود خيلى گرم بود . يك ساعت از دسته گذشته وارد شهر شدم . كاغذ چندانى از همدان نرسيده بود . در بين راه شهر گماشتهء حضرت و الا ملك‌آرا را ديدم از جانب شاهزاده احوال‌پرسى آمده بود . عصر خدمت شاهزاده ملك‌آرا مشرف شدم .\r\nدر باغ تشريف داشتند و بسيار گرم بود و بقدرى پشه فراوان بود كه چه بنويسم .\r\nآخر الامر من از پشه و گرما به‌در رفتم . شهر بسيار روزها گرم است . شب را منزل شاهزاده والى به سر بردم . هواى آنجا بد نبود . صبح به منزل آمدم . بعضى امورات را صورت دادم و تمام كردم . يك ساعت و نيم به غروب مانده به اتفاق آقاى ميرزا على اصغر خان رو به تجريش روانه شديم . يك ساعت و نيم از شب گذشته به منزل رسيديم . هواى تجريش بسيار خوب است . همه روزه عصرها به گردش مىرويم . سار زيادى آمده است ولى از بسيارى شكارچى تمام از بز حرامزاده‌تر شده‌اند . تمام فرنگيها عصر و صبح به شكار مىروند . توله‌شكن كه از ابو الحسن خان گرفته بودم روزها به شكار مىآيد . تازه قدرى ميل به شكار پيدا كرده . شش هفت ماه دارد . و السلام .\r\n\r\nكتاب شيخ ابو هاشم\r\nشنبه 18 شهر ذيقعده - از صبح تاج الدين ميرزا اينجا تشريف داشت . كتاب شيخ ابو هاشم بسيار خوانده شد . هواى تجريش خيلى خوب است . عصر به اتفاق ميرزا على اصغر خان تا خلازير رفتيم . شكارى به دست نيامد . برگشتن هرچه خدمت ميرزا على اصغر خان اصرار شد كه از بالاى تپهء خلازير برويم تشريف نياوردند . ما هم\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nموافقت كرده نرفتيم . در جلوى باغى در بغلهء تپه نشسته بوديم . من بلند شدم نظرم به بالاى تپه افتاد ديدم خرگوش ايستاده ، تا دست به تفنگ نمودم به تندى رفت . من پياده عقب كردم . در سر تپه به مسافتى زياد خرگوش را ديدم . به اصرار فساد تيرى انداخته شد نگرفت . براى روز ديگر گذشتيم . همه روزه تازى همراه مىبرديم امروز از قضا همراه نبودند . اگر زنده باشيم فردا .\r\nيكشنبه 19 شهر ذيقعده - صبح حالم خوب بود . چهار ساعت به غروب مانده آن دوست قديمى ، آن با حقوق مراجعت كرد . نوبهء سختى كردم . عصر ميرزا على اصغر خان شهر رفت . شب عرق كاملى نمودم .\r\nروز دوشنبه 20 - صبح زود به كالسكه نشسته به شهر رفتم . يك ساعت از دسته گذشته وارد شهر شدم . جواب كاغذها را نوشته عصر مراجعت به تجريش كردم .\r\nصبح سه‌شنبه 21 - عريضه‌اى حضرت و الا عز الدوله حضور مبارك بندگان آقاى نايب السلطنه روحى فداه نوشته بودند بردم كامرانيه رسانيدم . بسيار آنجا معطل شدم .\r\n\r\nفوت معتمد الدوله\r\nديشب سه ساعت از شب گذشته حاجى معتمد الدوله فرهاد ميرزا ولد نايب السلطنهء مرحوم عم اكرم سلطنت به رحمت ايزدى پيوست . بهترين خلق روزگار بود . شاهزادهء خيرى بود . بسيار غصه خوردم . خدا بيامرزد كه بهترين مردمان بود . باز چهار به غروب مانده نوبه مراجعه كرد ، سخت‌تر از نوبهء پيش . پيش از نوبه مصمم بودم كه فردا به شهر روم . بعد از نوبه حالت رفتن به شهر در خود نديدم .\r\nچهارشنبه 22 - نمك خوردم . عصر با وجود خوردن نمك حالتم بهتر از ساير روزها بود . بعد از خوردن نمك استفراغ كلى شد . بر پدر اين دوست حقيقى لعنت .\r\nغريب دچار اين پدر سگ شده‌ام . به هيچ وجه مرا بازنمىدارد . دوا مىخورم بدتر مىكند .\r\nنمىخورم سخت‌تر مىشود . معلوم نيست چه مزاج دارد جز حقوق . رفع حقوقش هم نمىشود . چند كاغذ جهت اردو نوشتم كه فردا روانه كنم . باغ هواى خوبى دارد . چند شب است كه هواى تجريش ابر است . خدا به داد مردمان شهر برسد . زياده و السلام .\r\n\r\nراه‌آهن حضرت عبد العظيم\r\nپنجشنبه 23 - امروز به حمد الله نوبه نيامد . راضى هستم يك مرتبه ده پانزده دفعه نوبه بكنم و خلاص بشوم و مرا به امام رضاى غريب ببخشد . عصر ميرزا علينقى آمد . از هواى شهر خيلى بد مىگفت . مىگفت اين چند شب كه هوا ابر است هيچ نمىشود استراحت كرد . راه‌آهن در سه‌شنبهء گذشته حركت كرد . مدتى است حركت مىكند ولى عمومى نبود . در دوشنبهء گذشته اعلان شد . سه نمره دارد : دو هزار و يك هزار و ده شاهى . مدتى است خرج مىكنند تا به اينجا رسيده . تا عاقبتش چه شود .\r\nروزى ده مرتبه حركت مىكند به فاصلهء يك ساعت مىرود و مراجعت مىنمايد . يك ربع\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nرفتن ، يك ربع مراجعت ، نيم ساعت توقف در حضرت عبد العظيم ( ع ) . در خيابانهاى شهر هم خيال كشيدن راه‌آهن اسبى دارند و همين‌طور شمران را خيال دارند بكشند .\r\nشهر ذيقعده در تجريش 1305 .\r\n\r\nشلوغى راه‌آهن - كتك خوردن فرنگى\r\nصبح دوشنبه 27 - نواب عليهء عاليه عزيز الدوله اينجا تشريف آوردند . تا عصر تشريف داشتند . سه ساعت به غروب مانده به اتفاق تولوى خان و اميرزاده محمد حسن ميرزا به شهر رفتيم . يك ساعت و نيم به غروب مانده به منزل رسيديم . شب در منزل ميرزا على اصغر خان به سر رفت . شب مكرر دل من درد گرفت الحمد لله به صبح نكشيد .\r\nصبح رفتم منزل كاغذجاتى كه رسيده بود جواب نوشتم . دو ساعت به غروب مانده منزل احتشام الملك رفتم . راه‌آهن اين روزها از كثرت آدم اطاقى را كه قرار گذاردند بيست و پنج نفر آدم بنشيند صد نفر به شماره مىنشينند . روزى پانصد تومان ، شش صد تومان عمل مىكنند و بسيارى از مردم رفته‌اند . مشتريها بطورى فرنگيها را اذيت كرده‌اند و تمكين نيستند كه چه بنويسم . در ميان راه‌آهن يك مرتبه صداى يا على از هزار نفر آدم برمىخيزد فرنگى متوحش مىشود . چند نفر ارمنى در ميان راه‌آهن سيگار كشيده بودند نفرى يك قران جرم گرفتند . چند نفر مشدى چپق كشيده‌اند و فرنگى آمده كه حرف بزند چند كشيده پىدرپى خورده است . فرنگيها بسيار تمكين مشديها شده‌اند . به همه كس مىتوانند حرف بزنند الا به مشديها . دم راه‌آهن مثل وقتى است كه تعزيه تمام شده و مردم مىخواهند بيرون بروند همانطور هست . من هنوز نرفته‌ام گذاشته‌ام تا قدرى خلوت شود .\r\nشنبه 2 ذيحجه - صبح سه پرىشهرا كه مرغ انجيرخور باشد در باغ به سه تير زدم . چهار ساعت به غروب مانده در ركاب نواب عليه و محمد حسن ميرزا و جناب ميرزا آقا مختصرا با سه چهار نوكر سوار شديم رو به امامزاده داود ( ع ) . شب بسيار دير منزل رسيديم . در بين راه يك كلاغ سواره در هوا زدم . شب را در عمارت به سر برديم . فاطمه سلطان خانم آنجا بود . از همه اسباب آسوده بوديم . شب سرد بود .\r\nروز يكشنبه 3 - بعد از ناهار پنج ساعت به غروب مانده رو به تجريش سوار شديم . راه سختى دارد و بسيار طولانى است . يك گردنهء خاكى دارد كه تا زانوى آدم در خاك فرومىرود . بسيار راه زيادى است . دو ساعت از شب دوشنبه گذشته وارد تجريش شديم . خيلى خسته شده بودم .\r\nصبح دوشنبه چهارم شهر ذيحجه - صبح زود محض نوشتن كاغذ به شهر رفتم .\r\nدو دستخط از اردوى همايونى رسيد . الحمد لله سلامت هستند . فردا يا پس‌فردا به شهرستانك تشريف مىآورند . كاغذجات ديگر را نوشتم . شب بسيار گرم بود هيچ خوابم نبرد . درشكه را كه چندى است دادم درست كنند امروز عصر آوردند . اسبهاى نصير الدوله را بستم و سوار شده رو به شمران رفتم . در توى جلوخان اسبهاى نصير - الدوله گه‌گيرى بزرگى كردند . تا شمران چند مرتبه گه‌گيرى كردند . خيلى مىترسيدم ،\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nخدا رحم كرد . الحمد لله سلامت رسيديم .\r\n\r\nمرحمتى شاه براى عز الدوله\r\nروز پنجشنبه هفتم شهر ذيحجه - بعد از ناهار محمد آقا و عباس قهوه‌چى از شهرستانك رسيدند . ديروز اردوى همايونى وارد شهرستانك شده بود . از جانب سنى الجوانب همايونى يك تن‌پوش با دو اسب يكى كره كه سابقا در سفر مرحمت شده بود ، ديگرى اسب سوارى با برات هزار تومان انعام به حضرت و الا مرحمت شده بود . هنوز معلوم نيست كى مراجعت به شهر خواهند كرد . الحمد لله تماما سلامت هستند . روز سه‌شنبهء گذشته ابو الحسن خان با دائى جانم از اردو آمدند و به شهر رفته سه روز ديگر مراجعت خواهند كرد . ديروز دو كلاغ زدم . هوا خوب است .\r\n\r\nاسب و قمچى\r\nعصر دوشنبه 11 شهر ذيحجه - چهار ساعت به غروب مانده در درشكه نشسته رو به شهر روانه شديم . دو ساعت و نيم به غروب مانده منزل نصير الدوله وعده داده بودم ، در سر ساعت آنجا رسيدم . يك ساعت در آنجا توقف شد بعد به منزل رفتم . چند عريضه جهت اردو نوشتم . شب منزل ميرزا على اصغر خان به سر بردم . صبح به ميدان رفتم . حضرت مستطاب و الا آقاى نايب السلطنه تشريف داشتند . فوج خوى تازه وارد شده بود . تا دو ساعت از دسته گذشته در ميدان بودم . بعد مراجعت به منزل شد . بسيار كاغذ نوشته شد . عصر اميرزاده محمد ميرزا اينجا تشريف داشتند . يك ساعت و نيم به غروب مانده با ميرزا نصر الله در درشكه نشسته رو به شمران روانه شدم . در بيرون دروازه اسب كالسكه ايستاد و بنا را به گه‌گيرى گذاشت . مختصر هرچه فن به كار رفت سودى نبخشيد . كريم كالسكه‌چى به شهر رفت تا از خانهء نصير الدوله اسب بياورد . آنجا هم نصير الدوله نبود . تا غروب معطل شديم . از قضا نظر كه اسب سوار بود جلو رفته بود . يك اسب كالسكه هم پيدا نشد كه كرايه كنيم و برويم . نه اسبها مىروند نه روى مراجعت به شهر را داريم . يك اسب كالسكه نمىرفت ولى ديگرى مىرفت . تا وقت مغرب در صحرا معطل شديم تا كالسكهء آقاى نايب السلطنه رسيد . از من پرسيدند چرا ايستاده‌اى . عرض كردم اسبها نمىروند . فرمودند جديد هستند ؟\r\nعرض كردم دو سه سال است به كالسكه بسته شده‌اند . فرمودند چطور به شهر مىروى عرض كردم پياده . بعد از فرمايشات زياد به كالسكه‌چيهاى خودشان حكم كردند كه كمك كنند و كالسكه را حركت بدهند . خدائى شد كه اسب حركت كرد . هردو كالسكه‌چيهاى حضرت و الا بنا كردند قمچىزدن . اسب از ترس قمچى راه افتاد . چند گردش در حضور آقا كالسكه را دادند . بعد فرمودند حال سوار شو . من در اول از ترس كه مبادا اسب لگد بزند نمىگذاشتم اسب را قمچى بزنند . ولى به حكم بسيار قمچى به اسب زدند و از قضا لگد هم نزد . من نشستم و چند قمچى ديگر هم به اسبها زدند روانه شدم . آقاى نايب السلطنه از عقب آمدند . تا دم استخر من جلو بودم . آنجا حضرت\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nو الا نايب السلطنه جلو افتادند و فرمودند البته عقب نمان ، در پشت درشكهء من بيا كه اگر بماند دادرس ما باشد . من هم تا آنجا كه راه جدا مىشود پشت درشكه آقا آمدم .\r\nالحمد لله كه نماندند . ديگر تا تجريش گه‌گيرى نكردند و فراموش كردند . خداوند عمر و عزتشان را بيفزايد ، و الا لابد بودم پياده رو به شهر بروم و در آنجا راضى به يك الاغ بودم ، آن هم پيدا نمىشد . نيم ساعت آقا معطل شدند تا كالسكهء من را حركت دادند . اگر التفات آقا نبود به خدا تا نصف شب معطل بودم . يا پياده به شهر مىرفتم .\r\nزيادى اظهار تفقد و التفات فرمودند . دو ساعت و نيم از شب گذشته به تجريش رسيدم . زياده چه نوشته شود .\r\n\r\nبه سوى شهرستانك\r\nيكشنبه 17 ذيحجه 1305 - برحسب احضار حضرت و الا صبح با على اكبر خان سوار اسب مرواريد شدم رو به شهرستانك . اسبها خادم بودند . خيلى به آرامى رفتيم .\r\nشش ساعت به غروب مانده وارد چادر شدم . ابو الحسن خان بودند . حضرت و الا خواب تشريف داشتند . شب آتش‌بازى مفصلى شد ، تماشا داشت .\r\n\r\nآش شاهانه - اسمعيل بزاز - حاجى كربلائى\r\nدو ساعت از دسته يوم دوشنبه 18 گذشته به اتفاق آقاى عماد السلطنه سوار شديم .\r\nامروز روز آش است . حضرت و الا تشريف برده بودند جلوى عمارت چادر بزرگى زده بودند . اعليحضرت قدرقدرت همايونى در صدر جلوس فرموده بودند . عملهء طرب بودند . تمام ملتزمين ركاب نشسته و مشغول پاك كردن كدو و بادمجان بودند . ذات همايونى فرمودند كى آمدى ؟ عرض كردم ديروز . اذن جلوس دادند . در زير دست حضرت و الا نشستم . فرمودند كدو پاك كنيد . بعد فرمودند اينجا را ديده بودى ؟ عرض نمودم خير . بسيارى كدو پاك كردم . از بس‌كه چاقو بد بود تمام دستم تول « * » كرد و اسمعيل بزاز تقليد خوبى درآورد . بسيار خنده شد . حقيقت روز آش تماشا داشت .\r\nذات ملكوتى صفات همايونى تشريف بردند . ناهار در آنجا صرف شد . تقليد ديگرى اسمعيل بزاز درآورد و زياد اسباب خنده شد . تمام بزرگان بودند . حاجى كربلائى خيلى خنده انداخت . بعد از ناهار مجددا اعليحضرت همايونى تشريف آوردند . سردارى تن‌پوش هم به آقاى عماد السلطنه مرحمت شد . چهار به غروب مانده به منزل رفتيم .\r\nبه رسيدن نوبه كردم . عصر ميرزا زين العابدين خان آمد دواى مختصرى داد . نوبهء من چاره ندارد .\r\n\r\nقوچ پنج ساله\r\nروز سه‌شنبه 19 ذيحجه - مكرر فرمايش شده بود كه حضرت و الا به اتفاق جلال الملك به شكار بروند . امروز صبح پيش از طلوع آفتاب جلال الملك آمد . حضرت\r\n\r\n\r\n","description":"","footnote":"\r\n( * ) اصل : طول - تاول\r\n","page_name":" 173 ","page_number":173},
  {"content":"\r\n\r\nو الا و آقاى عماد السلطنه با شاه ، پلنگ خان و دو نفر آدم ميرشكار رفتند . من محض خوردن دوا ماندم . شش ساعت به غروب مانده تشريف آوردند با يك قوچ پنج سال بسيار چاق . قوچ را به يك تير با تفنگ همايونى شكار فرمودند . ديگر نه شكار ديده شد و نه تير انداختند . ذات همايونى شكار تشريف برده بودند . بعد از مراجعت شكار را به حضور فرستادند . اعليحضرت همايونى زياده تعريف فرمودند و شكار را فرستادند كه خودت زحمت كشيده [ اى 
  ] خودت بخور . شب ابو الحسن خان و دائى جانم آنجا بودند .\r\nچهارشنبه 20 - گنه‌گنهء زيادى خوردم . مجددا سه ساعت و نيم به غروب مانده نوبه كردم . سخت‌تر از پريروز بود . خان نسقچىباشى اينجا تشريف آوردند . عباسقلى خان داماد مجد الدوله عصر آمدند آنجا . تا غروب به صحبت گذشت .\r\nپنجشنبه 21 ذيحجه - صبح دو ساعت از دسته گذشته سوار اسب قزل شدم .\r\nدر گله‌كيله ايستادم . سه ساعت از دسته گذشته ذات اقدس همايونى تشريف آوردند ، با حضرت و الا قدرى صحبت شكار را پرسيدند . بعد از عقب آمديم . هوا خوب بود .\r\nگرد و خاك كمى بود . در چمن كوچك ناهار صرف شد . از راه قله سربالا شديم .\r\nشكارى پيدا نشد . آقاى عماد السلطنه در گله‌كيله يك كبك بزرگ در هوا زدند . قله بسيار تماشا داشت . از قله كه سرازير شديم گرد و خاك زياد شد . مختصر بسيار گرد و خاك خورديم . ديگر ابرو و چشم و زلف پيدا نبود . تمام خاك بود . در پائين پيازچال ذات همايونى به چاى پياده شدند . از آنجا حضرت و الا مرخصى خواسته آمديم . پنج ساعت به غروب مانده در تجريش پياده شديم .\r\n\r\nفيل بزرگ\r\nجمعه سلخ شهر ذيحجهء 1305 - صبح در كالسكه نشسته نزديك سفارت انگليس آقاى عماد السلطنه تشريف آوردند به اتفاق به شهر رفتيم . امروز اعليحضرت همايونى رسما جهت تعزيه‌خوانى به شهر وارد مىشوند . خيابان باصفا بود . تمام را آب‌پاشى نموده بودند . سه ساعت از دسته گذشته به خانهء والده حضرت و الا پياده شديم . ناهار مختصرى سوار شديم . با لباس تمام رسمى رفتيم توپخانه . بسيار در آفتاب و سايه معطل شديم . پنج ساعت از دسته گذشته رفتيم . چهار ساعت به غروب مانده ذات همايونى تشريف آوردند . سه ساعت تمام در سر اسب در ميدان‌گاهى در سايهء دروازه معطل شديم . آفتاب مفصلى خورديم . امروز فيل بزرگ را من ديدم . بسيار بزرگ است . سه ساعت به غروب مانده منزل رفتيم چاى خورده در درشكه نشسته رو به شمران . غروب وارد منزل شديم . الحمد لله خوش گذشت .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n\r\n1306\r\nصبح روز شنبه غرهء شهر محرم الحرام سنهء 1306 هجرى - منزل محمد حسن ميرزا در دزاشوب موعود بوديم . ناهار بوقلمون خوبى خورده شد . عصر به منزل آمدم . حضرت و الا تا آخر دههء اول تجريش تشريف دارند . انشاء الله دههء دوم جهت روضه‌خوانى به شهر خواهيم رفت . هواى شهر هنوز گرم است . تجريش خوب هوائى دارد . امروز اول سال عرب است . انشاء الله مبارك خواهد بود . زياده چه نوشته شود . آجودان حضور قهرمان قاجار .\r\n\r\nتعزيهء مسلم - هند\r\nدوشنبه 3 شهر محرم الحرام - صبح در ركاب حضرت و الا سوار شديم . رو به شهر به تماشاى تعزيه روانه شديم . دو ساعت و نيم از دسته گذشته به منزل رسيديم .\r\nبعد از ناهار به تكيه رفتيم . من طاقنماى امين نظام رفتم ، حضرت و الا طاقنماى مجد الدوله تشريف بردند . تعزيهء مسلم بود . هيچ فرقى با پارسال نداشت . هوا بسيار گرم بود . پيراهن من تمام عرق شده بود . خيال مىكردى در آب زده‌اند . مختصر يك ساعت به غروب مانده تمام شد . شب منزل والدهء حضرت و الا تا دو ساعت از شب گذشته به سر رفت . در ساعت دو به تكيه دولت رفتيم . شب شكوه و تماشايش زياده از حد است . تعزية هند خرابه بود . شش ساعت از شب گذشته به منزل مراجعت شد . هوا بسيار گرم . آمدن از ييلاق كار خوبى نيست . شب بسيار بد گذشت .\r\n\r\nقيمت دو كالسكه - تعزيهء حر\r\nروز سه‌شنبه 4 - صبح دو اسب كالسكه آوردند هشتاد تومان قيمت آن داده شد كه اگر پسند افتد خريده شود . پنج به غروب مانده به طاقنماى مجد الدوله رفتم . تعزيهء حر بود . تماشاى زيادى داشت . يك ساعت به غروب مانده بعد از تعزيه سوار شديم رو به شمران . امروز چادر تكه پاره شد و بسيار گرد و خاك بود . هواى بسيار كثيفى بود .\r\nيك ساعت و نيم از شب گذشته به باغ پياده شديم .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n\r\nاسب بد\r\nچهارشنبه 5 محرم - صبح اسب‌هاى كالسكه را به كالسكه بستند . جلوى باغ جزئى سربالائى بود اسبها نرفتند . از جاده سرازير شدند . در ميان گودال كه در جلوى باغ است كالسكه‌چى پياده شد جلوى اسبها را گرفت كه مجددا ببرد . اين‌باره در ميان گودال افتاد و اسب در پائين و كالسكه بالا كه يك چرخ آن رفته بود و چرخ ديگر به سنگى گير كرده بود . محمد در روى صندلى ، كريم جلوى اسبها به دستش ، هرطور بود اسبها را بغل دره نگاه داشته و محمد آمد پائين . قئيش‌ها را زود بار كردند و اسبها را رد كردند . نزديك بود دو كالسكه‌چى و كالسكه با دو اسب هلاك شوند . خدا بسيار رحم نمود . اگر كالسكه افتاده بود تمام اينها هلاك شده بودند . همان ساعت اسبها را روانهء شهر كردم كه پول را پس بگيرد . قضيهء بدى بود . الحمد لله بخير گذشت . اسبهايش سينه‌گير بودند كه جزئى سربالائى را نرفتند . بر پدر اسب بد لعنت .\r\nصبح چهارشنبه 12 شهر محرم - سوار شده ، امروز حضرت و الا مهمان امين حضور هستند ، رو به اوين روانه شديم . هوا بد نبود . توله‌شكن همه روزه همراه است . دو ساعت از دسته گذشته به باغ امين حضور پياده شديم . ساعد الدوله هم بودند .\r\nباغ خوبى بود . رودخانه‌اى كه در بهار متجاوز از بيست سى سنگ آب دارد در وسط باغ بود . صفاى خوبى داشت . ولى رودخانه حالا آبى نداشت . ناهار خوبى صرف شد .\r\nچهار ساعت به غروب مانده سوار شديم كه به آبشار دركه برويم . امين حضور و ساعد الدوله هم آمدند . راه بسيار سختى داشت . امروز خدا به آقاى عماد السلطنه بسيار رحم كرد . اسبشان از جاى بسيار بدى مىخواست پرت شود ، الحمد لله به خير گذشت . چند جا پياده شديم . راه بدى بود ، من پياده در ميان رودخانه در آب زمين خوردم . همه رختم خيس آب شد . از قضا آبشار آب نداشت ولى جاى ديدنى بود . نيم ساعت به غروب مانده به منزل پياده شديم .\r\n\r\nشاه در راه‌آهن\r\nپنجشنبه 13 محرم - صبح زود سر آفتاب سوار اسب قازالاق شدم . سه ساعت از دسته گذشته به شهر رسيدم . حمام رفتم . ناهار خورده شد . امروز اعليحضرت اقدس همايونى به راه‌آهن تشريف‌فرما مىشوند . من از اول ابتداى راه‌آهن تا حال نرفته‌ام .\r\nامروز خيال كردم در ركاب مبارك بروم . چهار ساعت به غروب مانده رفتم . در گار راه‌آهن جمعيت زياد ، سرباز و موزيك و پليس بودند . جمعى از عمله خلوت و غيره بودند . بعد از نيم ساعت ذات همايونى تشريف آوردند . بعد از تماشاى زياد فرمودند برويد بنشينيد . همه رفتند در كالسكه‌ها نشستند . ذات همايونى بنا نبود بنشينند .\r\nغفلتا در كالسكهء مخصوص خود اعليحضرت نشستند . پنج كالسكهء مخصوص است كه در روزها نمىبندند ، محض مسافرت فرمودن ذات همايونى است . خيلى به راحتى رفتيم .\r\nجمعيت در كالسكه‌ها زياد بود . كالسكه‌هاى بسيار اعلائى بود . ترن بسيار آرام مىرفت .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nنيم ساعت طول كشيد تا به گار حضرت عبد العظيم رسيديم . ذات همايونى ايستادند كه كالسكه‌اى پيدا شود كه تا دم صحن سواره تشريف‌فرما شوند . من با باشى برادر مجد الدوله همراه به دو رفتيم زيارت كرديم . اعليحضرت همايونى آمدند . پياده تشريف آورده بودند . درشكهء كرايه‌اى هم پيدا نشده بود كه سوار شوند . بعد از زيارت در كالسكهء شاهزاده حاكم جلوس فرمودند و تا دم ترن تشريف آوردند . عصرانه ميل فرمودند . كمپانى راه‌آهن عرض مىكرد كه اگر ميل همايونى است در نه دقيقه ترن را به شهر برسانم . بعد از صرف عصرانه در ترن مخصوص تشريف بردند . بعد از زدن سوت و زدن زنگ ترن به حركت آمد . مثل اينكه بازارى حركت كند . حقيقت چيز عجيبى است . اعجاز است . بيست دقيقه به شهر رسيديم . يك مرتبه هم مجانى مردم متفرقه را حمل كرد و بعد ذات همايونى مراجعت به مقر سلطنت فرمودند . من رو به شمران رفتم . دو ساعت و نيم از شب گذشته تجريش رسيدم . الحمد لله خوش گذشت .\r\n\r\nگردش پس قلعه\r\nصبح جمعه 14 محرم الحرام - در ركاب حضرت مستطاب و الا و نواب عليه ، آقاى عماد السلطنه و جمعى ديگر به آبشار پس قلعه روانه شديم . راه سخت بود . بر الاغ سوار دشوار بود . در پس قلعه ناهار خوبى كه ديروز تهيه كرده بودند صرف شد . بعد از ناهار رفتيم به آبشار . راه بسيار صعب بود . قدرى با اسب قدرى پياده رفتيم . آبشار آب كمى داشت . جاى باصفائى است . خيلى خوش گذشت . دو ساعت و نيم به غروب مانده سوار شديم . وقت مغرب به باغ پياده شديم . روز خوبى بود .\r\nروز شنبه 22 محرم الحرام 1306 هجرى - ما امروز هشتاد و سه روز است كه در ييلاق هستيم . الحمد لله در اين مدت خوش گذشت . امروز صبح به اتفاق نواب عليه با اسبهاى تازهء كالسكه به شهر آمديم . دو اسب كهر تازه جهت كالسكه خريده شده است . امروز با اسبهاى قديم جور كرديم و به كالسكه بستيم . خوب مىآمدند . بد اسبهائى نيست . گرد و خاك در راه بسيار بود . سه ساعت از دسته گذشته وارد منزل شديم . از براى توله‌شكن و توله‌مانى بسيار بد شد . بايد در طويله مدام بسته باشند .\r\nدر تجريش برايشان خوب بود . توله‌هاى خوبى هستند بايد فكر شكار كرد . روضه‌خوانى ما امسال در دههء دوم نشد . انشاء الله در اول صفر شروع خواهيم كرد . تمام شد روزنامهء ييلاق تجريش . آجودان حضور قهرمان قاجار\r\n\r\nفوت حاجى ملا على كنى\r\nيكشنبه غرهء شهر صفر المظفر - هواى شهر بسيار خوب است . روز قدرى گرم است . امروز اول روضه‌خوانى ما است . چهار ساعت به غروب مانده اول روضه است .\r\nآقاى حاج ملا على كنى « * » مرحوم شد . شخص بزرگى بود . در كاروانسراها و بازارها و\r\n\r\n\r\n","description":"","footnote":"\r\n( * ) اصل : كندى\r\n","page_name":" 177 ","page_number":177},
  {"content":"\r\n\r\nمسجدها تماما ختم گذاشته‌اند ، حتى در دهات حوالى شهر . ذات همايونى تشريف‌فرماى گلندوك شده‌اند . آقاى نايب السلطنه محض رفع جزئى نقاهتشان به كامرانيه تشريف بردند . در اين روزها تشريف خواهند آورد .\r\n\r\nعيد مولود شاه\r\nجمعه 6 شهر صفر - عيد مولود اعليحضرت اقدس همايونى روحنا فداه است .\r\nصبح را خبر كرده بودند كه در توپخانهء مباركه حاضر شويم . صبح را حسب الامر رفتم به توپخانه . تمام افواج حاضر ركاب از سوار و غيره مشغول خوردن شربت بودند .\r\nآقاى نايب السلطنه با تمام صاحب‌منصبان ايستاده بودند . به فاصلهء كمى آقا تشريف بردند جلوى ذات همايونى . يك ساعت بعد ذات همايونى تشريف آوردند در روى صندلى در خيابان باب همايون جلوس فرمودند . اول توپخانه دفيله كرد و رفت . بعد فوجهاى ديگر تمام رفتند . بعد از تمام شدن ذات همايونى تشريف بردند . من و اميرزاده محمد ميرزا رفتيم به باغ همايونى جهت خوردن ناهار . بعد از صرف ناهار در حضور همايونى و گرفتن اشرفى از دست مبارك رفتيم منزل آقاى نايب السلطنه . جمعى بودند ، در آنجا نشستيم تا وقت سلام شد . بعد از سلام به منزل آمدم . امروز آجودان‌باشى كل امير تومان شد . اشخاص ديگر هم زياد منصب گرفته‌اند . امروز خيلى خسته شدم .\r\n\r\nشام فرنگى\r\nشب شنبه 7 شهر صفر - سه ساعت از شب گذشته در منزل حضرت مستطاب و الا آقاى نايب السلطنه امير كبير روحى فداه وعده داشتم . در ساعت مرقوم رفتم . مدتى با جمعى نشسته بوديم تا « شام فرنگى » تمام شد . تمام مدعوين در يك اطاق آمديم ، آتش‌بازى مفصلى بود . در ساعت شش به منزل آمديم . شب خوبى بود .\r\n\r\nافتتاح مجسمهء شاه\r\nروز جمعه 10 شهر صفر 1306 هجرى - 1888 ميلادى - جهت افتتاح مجسمهء همايونى در باغ اسب‌دوانى معروف به باغ شاه خبر كرده بودند . چهار ساعت به غروب مانده با آقاى عماد السلطنه و اميرزاده محمد حسن ميرزا رفتيم . تمام صاحب‌منصبان بودند . وزراء و غيره تمام بودند . چند فوج هم بود . شاگردان مدرسهء دار الفنون و مدرسهء نظام همه بودند . در ساعت سه ذات همايونى تشريف آوردند . در وسط جزيره كه در ميان درياچه است مجسمهء همايونى را گذاشته بودند . تازگى قريب چهار صد پانصد فواره در ميان درياچه و خيابانها ساخته‌اند . بسيار تماشا داشت . ذات همايونى در جزيره تشريف بردند . شاهزادگان و وزيرمختارهاى دول خارج تماما رفتند وسط جزيره و روپوش مجسمه را برداشتند . صد و ده توپ انداخته شد . بعد از انقضاى سلام مردم تمام در چادرهاى متعدد رفته و مشغول خوردن عصرانه و غيره شدند . تا يك ساعت به غروب مانده مردم مشغول شادى و عيش بودند . در ساعت يك اعليحضرت\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nهمايونى تشريف بردند مردم ديگر هم رفتند . مجسمهء بسيار خوبى شده است . كار قورخانهء مباركه است . مجسمه سواره است . بسيار خوب درست كرده‌اند . محل و مكانش هم بسيار نيكو است . كار اول ايران است . تا حال مجسمه نساخته بودند . حقيقتا بسيار ممتاز شده است . خيلى زحمت كشيده‌اند . نيم ساعت به غروب مانده به منزل رسيدم .\r\nروز مباركى بود . روضه‌خوانى ما امروز تمام شد . تولوى خان صاحب منزل بود . آجودان حضور قهرمان قاجار .\r\n\r\nترن و رسم مشديها\r\nجمعه 13 صفر - صبح در ركاب حضرت مستطاب و الا و آقاى عماد السلطنه و اميرزاده دائى جانم با محمد حسن ميرزا و تولوى خان به طرف كوه بىبى شهربانو و چشمه على روانه شديم . راه‌آهن را تماشا كرده گذشتيم . در بين راه دو سه مرتبه ترن آمد و گذشت . در دم آسيابهاى مرحوم حاج ملا على ناهار صرف شد . علف زيادى بود .\r\nهرچند توله مانى و شكن گشتند چيزى پيدا نشد . قرار بر اين شد كه بعد از خوردن چاى به حضرت عبد العظيم رفته و از آنجا در راه‌آهن نشسته به شهر بيائيم . بعد از ناهار سوار شديم ، دم امين‌آباد چاى صرف شد . دو طرقه آقاى عماد السلطنه در هوا زدند . يك طرقه هم اميرزاده دائى زدند . پانزده گنجشك من و حضرت مستطاب و الا به شراكت زديم . آفتاب گرمى بود . دو ساعت به غروب مانده به حضرت عبد العظيم رسيديم . اسبها را به شهر بردند . بعد از زيارت و اداى فريضه رفتيم به گار راه‌آهن .\r\nترن تازه رفته بود . شخص مصرى رئيس گار بود . بسيار انسانيت نمود . مكرر عرض نمود به حضرت و الا كه از شهر ترن مخصوص بياورند . قدرى صبر كرديم تا ترن از شهر آمد . در ترن نشسته بعد از زدن زنگ ترن به حركت آمد . در وسط راه زياد معطل شديم تا ترن از شهر رسيد . وقتى كه ترن از هم رد مىشود مشهديها سرها را از كالسكه درآورده با انگشت اشاره مىكنند و فرياد مىزنند . رسم تازه‌ايست . جمعيت زياد بود . خيلى تماشا داشت . غروب به گار شهر پياده شديم . اسبها رسيده بودند سوار شديم .\r\n\r\nآلبوم امپراتور روس\r\nمغرب وارد منزل شديم . الحمد لله خوش گذشت . چند روز قبل كتاب آلبومى امپراطور كل ممالك روس هديه جهت حضرت مستطاب و الا فرستاده بودند . اين كتاب اشكال تاجگذارى امپراطور روس است ، به مناسبت اين‌كه حضرت و الا در تاجگذارى از جانب دولت ايران رفته بودند اين آلبوم را فرستاده بودند كه يادگار باشد . وزير مختار دولت روس رسما آورد . هواى طهران هنوز گرم است . حال اواخر ميزان است .\r\nهوا بسيار كثيف و پر گرد و خاك است . زياده مطلبى نيست 1306 .\r\nروز جمعه 20 شهر صفر المظفر - منزل بودم . چهار ساعت به غروب مانده به خانهء حاجى بهاء الدوله به تعزيه رفتم . جمعيت زياد بود . امروز هوا قدرى خنك شده\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nاست . تعزيهء شهادت امام عليه السلام بود . گريه زياد شد . الان كه يك ساعت از شب گذشته است در بالاخانه نشسته‌ام كسى نيست . هوا بهتر از شبهاى سابق است .\r\n\r\nحمل نعش معتمد الدوله\r\nدوشنبه 23 شهر صفر - جهت حمل نعش مرحوم مغفور حاج معتمد الدوله طاب ثراه خبر كرده بودند . دو ساعت به غروب مانده نعش را حركت دادند . تا دم دروازه پياده رفتيم . از آنجا سوار شديم در امامزاده حسن عليه السلام عصرانه و چاى صرف شد . فردا شب نعش را به طرف كاظمين عليه السلام حركت مىدهند . شاهزاده نادر ميرزا همراه نعش است . خيلى مجلل خواهند برد . امروز صبح اسبى كه در آسياب درگاه به حضرت و الا ابلاغش مرحمت شده بود و تا حال دو ماه زيادتر است آوردند .\r\nاميرآخور مىخواست اسب بد بدهد حضرت و الا قبول نفرمودند . امروز اسبى كه آجودان‌باشى كل پيشكش كرده بودند آوردند . رنگش قزل است . سالش هفت است .\r\nبسيار اسب خوش‌اندام خوبى است . عربى است . بسيار خوش‌تركيب است . انشاء الله مبارك است .\r\n\r\nورود وليعهد\r\nسه‌شنبه 24 شهر صفر المظفر 1306 - حضرت مستطاب و الا وليعهد روحى فداه روز يكشنبهء 22 وارد شدند . امروز عصر به اتفاق آقاى عماد السلطنه به خانهء سپهسالار كه حال منزل حضرت وليعهد است رفتيم . در باغ حضور مبارك مشرف شديم . از آنجا ديدنى هم از نصرت الدوله كرديم . امروز دو سه روز است هوا سرد شده . امروز ديشب باران خوبى آمده است هوا سرد شده .\r\n\r\nآتش‌زدن گار و ترن\r\nشنبه 27 صفر - امروز حادثهء غريبى رخ داد و آن اين بود : امروز از كثرت جمعيت كه در ترن راه‌آهن نشسته بودند شخصى در بين پياده شدن زير آتش‌خانه افتاد و پاى آن قطع شد و همان ساعت مرد . مردم شهرى و حضرت عبد العظيمى هجوم عام كرده در گار راه‌آهن جمع شدند و بر سر آن چند نفر فرنگى ريختند كه چرا كالسكه را در حينى كه آن شخص افتاده بود نگاه نداشتى . شخص فرنگى طپانچه كشيده و گفت هركس نزديك بيايد با گلوله خواهم زد . شخص كلاهدوزى از كثرت غرورى كه داشت نزديك آمد . فورا با گلولهء فرنگى به خاك هلاك افتاد و مردم زياده از حد جرى شده جمع شدند ، دست به غارت و آتش‌زدن هرچه ترن بود و هرچه در و پنجره و صندلى و نيمكت و ميز و پرده بود و هرچه پول بود بردند . تمام گار را آتش زدند و فرنگى قاتل را زخم‌كارى زدند كه مشرف به موت است . شعلهء آتش به آسمان مىرفت . هرچه آتش گرفتنى و شكستنى بود آتش زدند و شكستند و بردند . معركهء غريبى اتفاق افتاد .\r\nترنى كه از شهر مىآمد در بين راه منتظر رسيدن ترن حضرت عبد العظيم بود آن را\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nهم اسبابش را تماما بردند . اينها از قول محمد حسن ميرزا است كه در آنجا بوده و ديده است . خداوند عاقبت‌بخير نمايد . بد كارى كرده شده . بارى شب را مهمان زنبورك‌چى باشى بوديم . جمعى بودند الحمد لله خوش گذشت . عمارت خوبى دارد . 1306\r\nيكشنبه 6 شهر ربيع الاول - امرو فوج توپچى قراگوزلو را به آقاى عماد السلطنه مرحمت فرمودند . فوج پادار خوبى است . انشاء الله مبارك و ميمون است .\r\nعصر دوشنبه 7 شهر ربيع الاول - به اتفاق عطاء الله ميرزا و جناب ميرزا آقا در درشكه نشسته رو به حضرت عبد العظيم روانه شديم . هوا چند روزى است سرد شده است آتش مىچسبيد . خيلى خوش گذشت . نيم ساعت به غروب مانده به شهر وارد شديم .\r\n\r\nمشق توپ\r\nسه‌شنبه 8 ربيع الاول - صبح ميدان رفتم . امين نظام قرار گذاشت همه روزه حاضر شده در ميدان مشق در انبار توپ مشغول توپ شويم . اين زمستان سرد همه روزه بايد رفت . الان كه دو ساعت از شب گذشته است در بالاخانه نشسته مشغول نوشتن اين مختصر هستم . هوا سرد است . توپچى آقاى عماد السلطنه را خواسته‌اند ، اين مدت مىآيد .\r\nيكشنبه 13 ربيع الاول - صبح زود ميدان مشق رفتم . قدرى با توپ نه سانتيمترى مشق كرده شد . هوا به شدت سرد شده است . ديشب من كرسى گذاشتم . آتش روزها لازم شده است . اطاق من از بابت اينكه طرف « نسار » است بسيار سرد است . بىآتش نمىشود نشست .\r\n\r\nكتابخانهء عز الدوله\r\nدوشنبه 14 - صبح حضرت و الا به سرخ حصار به حضور مبارك رفتند . هوا خيلى سرد است . پريشب آب يخ بسته بود . چند روزى است كتابهاى حضرت و الا را بيرون آورده‌ام و مشغول سياهه كردن و چيدن در كتابخانه هستم .\r\n\r\nديدار وليعهد از مشق نظام\r\nصبح سه‌شنبه 15 شهر ربيع الاول - به ميدان مشق رفتيم . حضرت وليعهد امروز به ميدان تشريف آوردند . جمعيت ميدان امروز زياد بود . هفت فوج بود سوارهء قزاق و توپخانه . اول حضرت وليعهد يك دور ميدان گرديدند بعد ايستاده دفيله كرده شد . قزاق مشق خوبى امروز كرد . خيلى باشكوه بود . بعد از اتمام دفيله به انبار توپ تشريف آوردند . توپهائى كه بود ملاحظه فرمودند . بعد در كالسكه به اتفاق حضرت و الا نايب السلطنه نشسته به منزل خود تشريف‌فرما شدند . فوج‌هائى كه امروز حاضر بودند : فوج خاصه - فوج مخصوص - فوج خوى - فوج هفتم - فوج سواد كوه - فوج زرند - فوج بزچلو - [ فوج 
  ] توپچى - فوج خرقان - توپچى قزوين - فوج ملاير .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nروز شنبه 19 ربيع الاول - صبح ميدان توپخانه رفتم . بعد از اتمام مشق به فشنگ‌سازى و از آنجا به قورخانه رفتم . حضرت وليعهد امروز به تماشاى قورخانهء مباركه تشريف آوردند . شش ساعت از دسته گذشته به منزل آمدم . امروز عقدكنان همشيره است . عصر جمعى كه وعده داشتند آمدند . به مباركى صيغهء عقد جارى شد .\r\nشب جمعى از آقايان بودند . دو ساعت از شب يكشنبه گذشته عروس را بردند . در زير سايهء اعليحضرت همايونى خداوند مبارك كند . 1306\r\nسه‌شنبه 22 - صبح ميدان رفتم . مشق مفصلى با توپ نه سانتيمترى اطريشى شد . عصر منزل محمد حسن ميرزا رفتم . امروز عصر وليعهد به سربازخانه فوج مخصوص تشريف‌فرما شدند . من نرفتم . هوا سرد است . مطلب تازه‌اى نيست .\r\n\r\nبازى در معلمخانهء ارمنى\r\nشب چهارشنبه 23 ربيع الاول - چند شب است در معلم‌خانه بازى درمىآورند .\r\nسه بازى است . دو بازى به زبان ارمنى ، ديگرى فارسى . چهار صندلى به چهار تومان گرفتيم . حضرت و الا و آقاى عماد السلطنه ، من و تولوى خان يك ساعت از شب گذشته رفتيم . در ساعت دو و نيم بازى ميان آمد . دو بازى ارمنى را به هيچ‌وجه نفهميديم جز حالت خواهر را . بازى ديگر زبان فارسى بود . بازى دوكر بود . خيلى مضحك و باتماشا بود . يك زن فرنگى هم در ميانه هست . چندان تعريفى نيست ، عيبى هم ندارد .\r\nآقاى نايب السلطنه هم بودند ولى چندان جمعيت نبود . تا ساعت شش در آنجا بوديم .\r\nيك مرتبه ديدنش عيبى نداشت . نقاشباشى مىگفت چند شب ديگر بازى تغيير خواهد كرد و به زبان فارسى خواهد بود . بىتماشا نبود .\r\n\r\nسفر جاجرود\r\nچهارشنبه غرهء شهر ربيع الثانى 1306 - جهت رفتن به سفر جاجرود تهيه ديده مىشد . سابقا عمارتى ميرزا آقا خان صدر اعظم در جاجرود ساخته بود اعليحضرت همايونى آن را به حضرت و الا مرحمت فرمودند و اسم آن را هم عمارت عز الدوله مقرر شد بگذارند . جاى ما در اين سفر از مرحمت قبلهء عالم خوب شد .\r\nپنجشنبه 2 شهر فوق - باران به شدت مىآيد . در باب رفتن متحير بودم . فراش به درب خانه فرستاده شد ، فراش مراجعت كرد گفت اعليحضرت همايونى تشريف بردند .\r\nحضرت و الا و من در كالسكه نشسته رو به دوشان‌تپه رفتيم . باران تندتر گشت .\r\nتولوى خان هم در اين سفر هست . در پشت سر كالسكه تاخت مىكرد . در اطاقى از عمارت دوشان‌تپه افتاديم . ناهار بردار و بعضى از نوكرها به خيال راه سرخه حصار رفته بودند ، ناهار نبود . عليمردان قدرى نان آورد صرف شد . اسب من را هم همراه ناهار بردار بردند . خوب بود يدك دوتا بود . اعليحضرت ظل اللهى سوار شدند . من سوار اسب دلبر كه مرحمتى است شدم . با ابو الحسن خان صحبت‌كنان مىرفتيم . باران\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nو باد زياده از حد شد . ذات همايونى در كالسكه نشسته بودند سايرين همه سواره بودند . تولوى خان خيلى سردش شد ، طاقت گفتگو نداشت . خيلى تند رفتيم . توى زينى اسب مخمل گلى بود ، تمام رخت مرا رنگين كرده بود . خيلى سرد بود . در سرخه حصار تولوى خان را برديم در خانهء يك رعيتى آتش برافروختيم گرم شديم . دستكشها را خشك كرديم . نصف بنه‌ها بايد امروز بيايند و مشكل است شب برسند . مختصر بعد از گرم شدن سوار شديم تاخت رفتيم . يك دسته حرم در سرخه حصار بود و دستهء ديگر در راه ديده شد . دستهء ديگر هم در تخت نشسته بودند . مدتى طول كشيد تا از حرم رد شديم . گل و باران شدت داشت . بعد قدرى برف آمد و قدرى هوا ساكت شد ، ولى شدت گل و سرما بود . شش ساعت راه بغل به تندى آمديم تا به عمارت همايونى رسيديم .\r\nسراغ منزل را كرديم . جاى دورى را نشان دادند . خيلى رفتيم در ميان جنگل . نيم ساعت از اردو دور به منزل رسيديم . از قضا مكان را عوضى گرفته بودند . در عمارت قديم همايونى منزل گرفته بودند . حضرت و الا جلوتر از ما آمده بودند . آتش بود . ناهار بردار آنجا پيدا شد . شكر كرديم به جهت آنكه امشب بار و بنه نخواهد آمد و اين ناهار به درد شام ما خواهد خورد . مدتى در جلوى آتش گرم شديم . تمام رخت من تر بود . تمام كاغذهائى كه در جيبم بود سياه شده بود . حتى بلوز تر شده بود . خيلى سخت گذشت .\r\nنماز را بجا آوردم . چاى صرف شد . حمام خوبى اين عمارت دارد . جل نمد اسبها هم نيامده بود . تمام اسبها در ميان صحرا بودند . من رفتم سه اسب را در يك اطاق و دو اسب را در اطاق ديگر جا دادم و آتش روشن كردم . باقى اسبها در ميان سرما بودند .\r\nباران ايستاد . جهت اسبها بد بود . شب چراغى نبود . لابدأ با هيزم بيد چراغ درست كرديم . در بخارى يك دانه ، يك دانه گذاشته بوديم و عوض چراغ بود . مفرش هم نيامده . سه ساعت از شب گذشته شام صرف شد . لباسها در اطاق پراكنده بود . اسبها تا حال در سرما ايستاده و بىغذا هستند . پنج ساعت از شب گذشته يك مفرش با دو قاطر « سيزخانه » رسيد . لحاف كرسى را روى كرسى انداختيم و باقى لحافهاى حضرت و الا بود . مفرش من كه حسين سوار است عقب مانده هنوز نيامده بود . بىتشك و متكا خوابيدم . دو ساعت به آفتاب مانده بيدار شدم . در ساعت شش و نيم ساير بارها آمده بود . نماز را خواندم رفتم طويله . دو تولهء من گم شده بود . ديروز وقت آمدن دو ساعت به ابو القاسم سفارش كردم نتيجهء سفارش اين بود كه هردو توله گم شدند .\r\nبسيار اوقاتم تلخ شد . محمد جلودار را روانه كردم كه در اردو بگردد شايد پيدا شود .\r\n\r\nقرقاول در جاجرود\r\nصبح جمعه 3 ربيع الثانى - هوا آفتاب بود . از عمارت ديوانى به عمارت خودمان آمديم . بعد از ساعتى تولهء شكن را محمد جلودار آورد ولى تولهء مانى گم شده است .\r\nتولهء مانى خيلى حيف بود . تولهء خوبى بود . افسوس خوردن ثمرى ندارد . مختصر اعليحضرت اقدس شهريارى سوار شدند . امروز تنبلى كرده سوار نشديم . تمامى لباسها و اسبها را در آفتاب ريخته‌اند . اعليحضرت همايونى به باغ شاه تشريف‌فرما شده‌اند .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nاز بالاى بلندى پيدا بود . صداى ده دوازده تفنگ آمد . يقين شد كه شكارى ديده شده است . پس از ساعتى آفتاب‌گردان قبلهء عالم براى ناهار برپا شد و به ناهار افتادند .\r\nآتش در بخارى افروختيم . كرسى گرم شد . ناهار بسيار دير شد . بعد از صرف ناهار خيلى خسته بودم . اينجا بسيار دور از اردوست . تماشا و منظرى ندارد . اگر اين عمارت آنجا بود قيمت نداشت . اين عمارت چهار اطاق و يك صندوقخانه دارد ، كافى است براى ما . چند نفر سوار از اينجا رد شدند . سؤال كرديم گفتند اعليحضرت همايونى يك قوچ پنج سال زده‌اند و الان از اين راه عبور خواهند فرمود . پس از ساعتى جلال الملك آمد و رفت . ساعتى گذشت اعليحضرت قدرقدرت همايونى تشريف آوردند . به حضرت و الا فرمودند جاى خوبى است ، چرا امروز سوار نشدى ؟ فردا البته سوار شو و مكرر فرمودند در اين جنگل ميان نيها آتش نيندازند كه خطر دارد . البته سفارش كن و تشريف بردند . جنگل خوبى دارد ، خيلى انبوه است . عبور پياده نمىشود تا چه رسد به سواره . مىگويند پائين‌تر جنگل زيادتر و درختهاى كهن زيادتر دارد .\r\nجلوى اين عمارت جنگل است . قرقاول و دراج فراوان است . پلنگ و گراز بيش از حد دارد . شكارگاه معتبر خوبى است . كم اين نوع شكارگاه يافت مىشود . ابو القاسم زاغه‌اى جهت اسبها پيدا كرده كه تمام اسبها جا گرفته‌اند . تخته پهن هم دارد . خيلى جهت اسبها خوب شد . تلافى ديشب درآمد . الان دو ساعت از شب گذشته است . در زير كرسى نشسته بخارى در سوز و گداز است . ياد از چراغ و وضع ديشب مىكنم و حمد خداى را گويانم . اطاق گرم است ، انشاء الله فردا شكار مفصلى خواهد شد .\r\n\r\nشكار كوه كله‌يانى\r\nشنبه 4 ربيع الثانى - سه ساعت از دسته گذشته سوار شديم . حضرت و الا و تولوى خان منزل مجد الدوله تشريف بردند . من رفتم منزل ابو الحسن خان . نيم ساعت توقف شد ذات همايونى سوار شدند رفتيم . از كنار رودخانه مىرفتيم . اميرزاده محمد حسن ميرزا و اكبر خان قوش مىانداختند . دو كبك گرفتند . چند دانه دراج از حضور مبارك پريد . در كنار رودخانه ناهار پياده شديم . من پيش ايلخانى ناهار خوردم . بعد از ناهار سوار شديم رو به كوه كله‌يانى . چند گله شكار ديده شد . ذات همايونى سه تير انداختند نخورد . اعليحضرت همايونى حضرت و الا را با دو نفر شكارچى مرخص فرمودند بروند طرف ديگر شكار . من و اميرزاده [ و 
  ] دائى جانم رفتيم بعد از مسافت زيادى يك گله شكار ديده شد پياده شديم . خيلى نزديك بود . من دو تير چهارپاره و يك گلوله از دويست قدم انداختم هيچ يك نخورد . حضرت و الا يكى را از دور شكار فرمودند . به مردن مردن شكار خود را از ماهور سرازير كرد . تا ما رسيديم شكار رفته بود و گم شدن . خون زيادى در آنجا ريخته بود . رد خون را تا نيم فرسنگ برديم ، حتى جائى كه خوابيده بود ديديم و خود شكار را پيدا نكرديم . تولهء خوبى هم نبود . افسوس زيادى خورديم . رو به منزل مىرفتيم . گلهء شكار ديگرى از خيلى دور ديده شد . قدرى رفتيم جمشيد بيك گفت شكار . ابو القاسم گفت خير ، بوته است . يك\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nمرتبه به نظر آمدند . حضرت و الا تفنگ نداشتند . عباس خان شكارچى يكى را با گلوله زد . من دو تير از خيلى دور انداختم نخورد . شكار زخمى رفت . اميرزاده دائى جانم و عباس خان رفتند عقب شكار ما آمديم . هوا گرفت و باران آمد . راه از كنار رودخانه بود . كبك و تيهو ديده شد ، ولى باران مجال زدن نداد . غروب به منزل رسيديم . قدرى گذشت اميرزاده و عباس خان با شكار پنج سال آمدند . ولى آن يكى از دست به در رفت حيف شد . امروز جز دستهء ما دستهء ديگرى شكار نكردند . شب چند كاغذ نوشته قوچ را روانهء شهر كرديم . الحمد لله خوب بود . كوه كله‌يانى شكار و پلنگ بىحد دارد . امروز قريب ده گله شكار ديده شد . كبك در كنار رودخانه بيحساب است . ذات همايونى فرمودند كه حضرت و الا فردا با اكبر خان به شكار بروند . باران مىآيد . هوا گرفته است تا فردا چه شود .\r\nيكشنبه 5 شهر ربيع الثانى - صبح سوار شديم . نزديك اردو گفتند ذات همايونى سوار نمىشوند . از كنار رودخانه قدرى رفتيم دو كبك حضرت و الا زدند ، هردو گم شد . دو خرگوش بيرون آمد يكى را من زدم ، يك پايش خورد شد . سه‌پا سه‌پا رفت .\r\nتوله‌شكن عقب كرد رفت در جنگل و گم شد . امروز هرچه شكار شد گم شد . در چمنى ناهار افتاديم . من رفتم قدرى بالاتر يك كبك گزل بزرگى بلند شد به تير اول در هوا زدم . اين يكى گم نشد و به دست آمد . ناهار صرف شد . بعد از ناهار از بالاتر آمديم .\r\nنزديك منزل ما دره‌اى است و چند خانوار آنجا مسكن دارند . يك زربه كبك بلند شد .\r\nيك فره كبك آمد در بغله نشست ، من دويدم و پياده شدم . جناب امين خلوت از توى دره مىرفتند به من نشان مىدادند . من رسيدم كبك بلند شد . به تير اول در هوا شكار شد . حضرت و الا به منزل تشريف بردند . من قدرى بالاتر رفتم . كبك در همين دره فراوان بود ولى من به تيررس نرسيدم و تفنگى نينداختم . قوش امين خلوت دو كبك گرفت . يك خرگوش ديگر هم ديدم . اين دره معدن كبك است . امروز نشد كه همراه اكبر خان برويم ، انشاء الله روز ديگر . امروز من شكار خوبى كردم . فردا حضرت وليعهد تشريف خواهند آورد . الان يك ساعت از شب گذشته است در زير كرسى نشسته‌ام . هوا چندان سرد نيست . عصر به حمام رفتيم . تولوى خان امروز سوار نشد .\r\nدر منزل يك‌سره شكار كرد . زياده چه نوشته شود . 1306 .\r\n\r\nكتاب خيرات حسان\r\nدوشنبه 6 شهر ربيع الثانى - صبح هوا ابر بود . ذات اقدس شهريارى سوار نشدند . باران فراوانى آمد . پيشخانهء حضرت وليعهد متصل مىآيد . امروز قدرى نزديك منزل ما جمعيت شد . ناهار خورديم . از شكارهاى ديروز كبابى نبود براى شب و فردا گذاشته‌اند . قدرى كتاب خيرات حسان خواندم . سالنامهء امسال است . خوب كتابى است . تمام نساء معروفه را نوشته . الان يك ساعت به غروب مانده است . هوا گرفته و باران تندى مىآيد . حضرت وليعهد تشريف نياورده‌اند . در اين سفر محمد باقر نوكر مخصوص تولوى خان همراه است . مثل كريم شيره‌اى مسخره است . متصل از حالت\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nاو در خنده هستيم . خودش نمىخواهد كسى به او بخندد ، ولى حالتش و وضع گفتگويش مضحك است . تولوى خان الان از راه رسيد . رفته بود با ابو القاسم براى قاطرها زاغه پيدا كند . و السلام .\r\n\r\nوفور خوك\r\nسه‌شنبه 7 شهر ربيع الثانى - صبح زود در ركاب مبارك سوار شديم . جمعيت زياد بود . قدرى رفتيم ذات همايونى به ناهار افتادند . بعد از صرف ناهار همه را مرخص فرمودند . حضرت و الا از سمتى تشريف بردند . من چند خوك ديدم خيلى دور بود رفتند . يك دسته خوك حضرت و الا ديدند عقب آنها رفتند . من يك تكه شكار ديدم ، تفنگ گلوله‌زن نداشتم به در رفت . آمديم به حضرت و الا ملحق شديم . يك كبك حضرت و الا در هوا زدند ، رفت آن دست دره افتاد ، ابو القاسم ديد . ما باور نكرديم رفت آورد .\r\nفره كبك بزرگى بود . آمديم پائين چهار خوك ديده شد . دو تير حضرت و الا انداختند يكى از آنها افتاد . به مردن مردن خود را ميان نيزار انداخت . من عقب آن سه خوك رفتم . هشت فشنگ مارتين در كيف من بود به اميد اين هشت فشنگ با محمد خوكها را عقب كرديم . خيلى تند رفتيم نزديك به خوك شدم ، پياده شدم ، يك تير انداختم .\r\nتير دوم تفنگ در نرفت . خوكها دور شدند . سوار شدم دو مرتبه رسيدم . تير ديگر انداختم در نرفت . مختصر چهار فشنگ انداختم هيچ كدام در نرفت . با كمال اوقات تلخى سوار شدم . اسب من خسته شد . اسب شيدا را سوار شدم خوب مىرفت . رسيدم به دره . يك خوك از شدت خستگى در توى دره خوابيده بود . من بالا به قدر ده ذرع فاصله تفنگ را راست كردم ، دو تير انداختم تفنگ خالى شد خوك بلند نشد . گفتم ساچمه‌زن را خالى كرد كه گلوله پر كند . به صداى تفنگ از جا حركت كرد . قوت رفتن نداشت ، خسته و مانده شده بود . رفت در ميان جنگل . تفنگ را گلوله پر كردم از غيظ تفنگ مارتين را با فشنگها بر زمين زدم . سوار شدم مأيوسانه مىرفتم و با خود مىگفتم خودم خسته شدم . دو اسب از جان افتاد . كبكها از دست به در رفتند . خوكها هم كه از خالى نشدن تفنگ شكار نشدند كه يك مرتبه ديدم خوكى از بالاى تپه سرازير شد . از اسب به زير آمدم تفنگ را به دست گرفتم خوك خسته شده به آرامى مىرفت . من يك تير گلوله را انداختم نخورد . تفنگ ديگر هم نداشتم كه خالى كنم . ايستاده و به افسوس تمام به خوك نگريستم . به خدا قسم اگر فشنگها درمىرفت من دو خوك آورده بودم .\r\nمن امروز شش مرتبه به خوك بطورى نزديك شدم كه با چوب مىشد بزنى . افسوس افسوس . آمدم منزل گفتند سه خوك هم از بالاى عمارت رفت در جنگل . بعد از ساعتى حضرت و الا تشريف آوردند . خوك زخمى را پيدا نكرده بودند . اين سفر « پشك » ما به اين افتاده كه هرچه بزنيم گم بشود . غروب حضرت وليعهد آمدند . جمعيت اين سمت زياد شد . در منزل معلوم شد اين فشنگها خريد عليمردان بوده است . دست و پنجه‌اش درد نكند با اين خريدش !\r\nچهارشنبه 8 - صبح در ركاب همايونى سوار شديم . حضرت وليعهد تشريف داشتند . اول صبح منزل ابو الحسن خان بودم . ذات همايونى يك دراج سواره به دست چپ\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nدر هوا شكار فرمودند . خيلى باشكوه بود . بسياربسيار خوب زدند . قدرى پائين‌تر عمارت ما ناهار افتادند . بعد از ناهار به شكار قوچ و ميش تشريف‌فرما شدند . ما از بغلهء جنگل آمديم يك زربه كبك ديده شد . يكى را حضرت و الا شكار فرمودند . من تيرى نينداختم . خرگوشى برخاست حضرت و الا زدند . ديگر شكارى به دست نيامد . غروب آقاى عماد السلطنه تشريف آوردند . يك كبك در هوا شكار فرموده بودند . حضرت و الا هم در هوا كبك را زدند . شب ابو الحسن خان اينجا بود . خوش گذشت . ذات همايونى شكارى نفرموده بودند .\r\n\r\nگم شدن پلنگ\r\nپنجشنبه 9 ربيع الثانى - حضرت وليعهد بواسطهء كسالتى كه داشتند صبح تشريف‌فرماى شهر شدند . تا اردو در ركاب حضرت وليعهد بوديم . آنجا مرخص فرمودند . به فاصلهء كمى حضرت ظل اللهى سوار شدند . در ركاب مبارك رفتيم . از درهء طويله بالاتر ناهار افتادند . كبكى بيرون نيامد . ناهار خورديم با دوربين چند شكار دست چپ رودخانه پيدا بود . ذات اقدس شهريارى در آنجا توقف فرمودند . ما رفتيم تولهء ابو الحسن خان را همراه داشتم . با تولهء شكن خوب مىگشتند . يك زربه كبك برخاست . من يك تير انداختم نزدم . كبكها گم شدند . عباسقلى خان همراه بود . رفتيم به درهء طويله شكارى به كف نيامد . من و ابو القاسم ميرآخور جلو بوديم . يك پلنگ از بالاى يال سرازير شد . پيچى بود تا از پيچ رد شديم پلنگ گم شد . مفت از دست به در رفت . خيلى گشتم يك زربهء كبك ديگر ديده شد . آقاى عماد السلطنه يك دانه در هوا شكار فرمودند . از كثرت قوش و شكارچى كبكى باقى نمانده . در روز دوم در همين دره بقدرى كبك بود كه حساب نداشت . تمام برهم خورده و رفته‌اند . شكارچى فراوان است . مختصر شكار ديگرى نشد . مراجعت كرديم . مجد الدوله نوشته بود كه اعليحضرت همايونى مرخص فرمودند كه فردا به اتفاق حضرت و الا به سرخ‌يار « 1 » به شكار قوچ بروند . انشاء الله فردا شكارى خواهد شد .\r\nالان يك ساعت از شب گذشته است در زير كرسى نشسته‌ام . هوا چندان سرد نيست . پس‌فردا كوچ است . ذات همايونى شكار مفصلى نفرموده‌اند . زياده چه نوشته\r\n\r\nقوچ ده پانزده ساله\r\nجمعه 10 شهر ربيع الثانى - صبح دو ساعت و نيم به دسته مانده بيدار شديم .\r\nبعد از اداى نماز در سر آفتاب سوار اسب كرنگ شيدا شدم ، در منزل مجد الدوله پياده شديم . يك فنجان چاى صرف شد . از آنجا به اتفاق مجد الدوله و ابو الحسن خان و حسن خان‌باشى و عباسقلى خان سربالا شديم رو به سرخه‌يار . راه يخ بسته بود ، خيلى به سختى بالا رفتيم . شش شكار از دور ديده شد رفتند . مجد الدوله باشى را با من روانه به سمت بيددره كرد . با دو جلودار رفتيم . بعد از طى مسافت بعيدى به يك گله شكار\r\n\r\n\r\n","description":"","footnote":"\r\n( 1 ) - غير از سرخه حصارست .\r\n","page_name":" 187 ","page_number":187},
  {"content":"\r\n\r\nرسيديم . شكارها سربالا شدند . من پياده شدم ، دو تير گلولهء مارتين انداختم ، هيچ يك نخورد . باشى تيرى انداخت تفنگش درنرفت . شكارها از يال به توى دره افتادند . ما سربالا شديم . خيلى به آرامى من و باشى رفتيم . شكارها در سر يال ايستاده بودند .\r\nاز پشت يال رفتيم دوباره سر كشيديم . دسته شكار ديگرى هم از پائين رو به آنها مىآمد . ما خوشحال شديم و پياده از پشت يال رفتيم . من [ با 
  ] تفنگ دو لول كه يك لولش چهارپاره و لول چپش گلوله بود با يك مارتين و هشت فشنگ ، باشى هم [ با 
  ] يك تفنگ دولول و يك تفنگ مارتين پياده رفتيم خيلى خسته شديم . دو سه مرتبه سركشيديم تمام ايستاده [ بودند 
  ] و چرا مىكردند . مرتبهء سيم باشى سر كشيد و مىخواست سنگى را « دياق » كرده يكى را نشان كند و بزند كه شكارها يك مرتبه رو به ما آمدند . به خدا قسم از ده قدم ما را ديده گريختند . باشى دو تير چهارپاره انداخت نزد . من تفنگ دو لول را بلند كردم هرچه كشيدم تفنگ باز نشد . معلوم شد پاى لول راست شكسته است . لول چپ را كه گلوله بود خالى كردم نخورد . تفنگ مارتين را فشنگ گذاشتم سوزن آن هم در همان حال شكست . مختصر باشى سه تير هم مارتين انداخت هيچ يك نخورد . شكارچى مىداند كه در آن حال چه به من روى داد . به خدا از غصه حرف نمىزدم . در اين حالت كه شكار از ده قدم به روى آدم بريزد و تفنگ در نرود چه حالت انسان پيدا خواهد كرد . اگر تير مىانداختم و نمىزدم آنقدر دلگير نمىشدم كه از باز نشدن تفنگ غمگين شدم . شكارها از طريقى رفتند . اسب ما خيلى دور بود .\r\nآن‌قدر راهى كه آمده بوديم مجددا رفتيم تا به اسبها رسيديم . سوار شده رفتيم . حضرت و الا و مجد الدوله را از دور مىديديم . معلوم شد آنها هم ما را ديده‌اند . چند شكار ديگر از دور به نظر آمد گريختند . مسافت زيادى طى كرديم تا به خدمت حضرت و الا رسيديم . مجد الدوله عقب چند شكار رفته بود كه رم بدهد . ناهار جزئى صرف شد .\r\nقوچى در آنجا نشسته بود كه شاخهاى او به زمين رسيده بود . گويا ده پانزده سال داشت . صداى تفنگ مجد الدوله آمد . يك گله شكار از دور رد شدند . سوار شديم مدتى رفتيم تا مجد الدوله آمدند . دو تير به همان قوچ بزرگ انداخته بود . مىگفت خيلى هم نزديك بود ولى نخورده بود . سه شكار ديگر هم در تپه‌هاى سرخه‌يار ديده شد به در رفتند . مختصر با كمال اوقات تلخى رو به منزل رفتيم . من خيلى خسته شده بودم . هيچ روز به قدر امروز من حركت نكرده بودم . دو ساعت تمام امروز من در سوارى بودم .\r\nاز اردو كه رد مىشديم همه كس نگاه مىكرد كه آيا شكارى شده است يا نه . خيلى به افتضاح وارد منزل شديم . كبك زياد امروز ديده شد . يك ساعت به غروب مانده به منزل پياده شديم . امروز از زبابت تفنگ خيلى به من بد گذشت . زياده مطلبى نيست كه نوشته شود .\r\n\r\nبازگشت به تهران\r\nشنبه 11 شهر ربيع الثانى - صبح قدرى با آقاى عماد السلطنه سواره گردش كرديم . به قوهء الهى تمام كبكها رفته‌اند جائى كه دست آدميزاد نمىرسد . مختصر رو\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nبه عمارت همايونى رفتيم . ذات همايونى در كالسكه نشسته از راه سرخه حصار تشريف‌فرماى شهر شده‌اند ، از عقب رفتيم . هوا ابر بود ولى باران نمىآمد . ده شكار قدرى از جلوى ما از ميان جاده رد شده بودند . من رفتم از خيلى دور ديدمشان ، ولى عقب نكردم . از حضرت و الا عقب افتاديم . آقاى عماد السلطنه دو تيهو شكار فرمودند .\r\nدر پائين سرخه حصار ناهار براى ما گرم كرده بودند . حضرت و الا با ذات همايونى رفته بودند . ناهار صرف شد . من خيلى از ديروز خستگى داشتم . امروز هم مزيد بر علت شد . قدرى آمدم در بين راه به پسر صاحب اختيار برخوردم . باهم صحبت‌كنان آمديم ، راه دور بود . كمال خستگى به ما روى داد . بار و بنه خيلى در راه بود . مختصر دو ساعت به غروب مانده وارد منزل شديم . آقاى عماد السلطنه منزلشان تشريف‌فرما شدند . زياده مطلبى ندارد .\r\nتمام شد روزنامهء سفر 1306 جاجرود . آجودان حضور قهرمان قاجار قوانلو .\r\n* * * جمعه 24 ربيع الثانى - قريب يك وجب بلكه بيشتر برف آمد . اين برف اول طهران است . امروز منزل محمد حسن ميرزا به چلوكباب موعود هستيم . حضرت و الا و نواب عليه در كالسكه و درشكه نشسته تشريف بردند . من سواره رفتم . برف هم كم‌كم مىآيد . مختصر ناهار خوبى صرف شد . آقاى عماد السلطنه هم تشريف داشتند . تا غروب همين‌طور كم‌كم برف مىآمد . غروب ساكت شد . شب منزل ابو الحسن خان بوديم .\r\nلله الحمد به خوبى و خوشى گذشت . صبح روز شنبه به منزل مراجعت شد . هوا ابر و گرفته و بسيار سرد است .\r\n\r\nدو اسب لرستانى\r\nدوشنبه 27 شهر ربيع الثانى - از ديروز جمعه الى حال متوالى برف مىآيد .\r\nقريب نيم ذرع برف آمده است . منزل نصير الدوله با حالت برف رفتم . دو اسب كه مدتى بود ابو الحسن خان سفارش كرده بود از لرستان بياورند ديروز رسيد : يكى نيله و يرقه است ديگرى سرخون و قدم است . نيله پنج سال و سرخون چهار سال [ دارد 
  ] . الحمد لله در خانهء نصير الدوله خوش گذشت . ديروز رحيم آبدار سى و يك اشرفى زرد از درب دكان صراف جهت عليمردان بيك گرفته بود در توى بازار جيب‌برها سى و يك اشرفى را از جيبش بيرون آورده‌اند . خيلى مايهء عبرت گشت .\r\n\r\nشكارهاى شاه\r\nسه‌شنبه 28 - ديشب قريب يك وجب برف آمده بود . حياط مملو از برف است .\r\nحال هم مشغول باريدن است . ديروز ذات اقدس شهريارى به دوشان‌تپه تشريف‌فرما شده بودند . دو بز نر بسيار بزرگ به دست مبارك صيد فرموده بودند . چند روز قبل هم به سرخه حصار تشريف‌فرما شده بودند يك قوچ و دو ميش شكار فرموده بودند .\r\nپنجم ماه آينده سفر جاجرود است . حالا موقع شكار آنجاست كه از سرما همه شكار\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nپائين آمده و شكار سهل است .\r\nجمعه غرهء جمادى الاولى - جهت خراب شدن حمام رفتم منزل ابو الحسن خان كه حمام بروم . حضرت و الا منزل شاهزاده ملك‌آرا تشريف پردند . حمام گرمى بود .\r\nشب را هم آنجا ماندم . آقاى عماد السلطنه و اميرزاده دائى جانم هم تشريف داشتند .\r\nالحمد لله خوش گذشت . هوا به شدتى سرد است كه از اطاق و زير كرسى بيرون نمىشود آمد . هوا ابر بود .\r\n\r\nسفر ديگر جاجرود\r\nدوشنبه 14 شهر جمادى الاولى - قريب يك چارك بلكه متجاوز برف آمد . برف سنگين زيادى بود . حياطها مملو از برف است . ذات همايونى هفتم اين ماه به جاجرود تشريف‌فرما مىشوند . شكار خوبى خواهد شد . هوا سرد است . در لار كره‌اى كه اعليحضرت همايونى به حضرت و الا مرحمت فرموده بودند پريروز ابراهيم خان فرستاده بود خوب نبود عوض كرد . يك اسب كرنگ بازفرستاده بود ، مىگفتند « كتو » يك ساله دارد . اسب خوبى است نگاه داشتم تا به وقت ديده شود . اگر كتو داشته باشد و خوب نشود عيبى دارد ، و الا اسب خوبى است . در سفر جاجرود معلوم خواهد شد . به چند نفر نشان دادند گفتند خوب مىشود . ديگر با خداست . رشيد عربى خوبى است .\r\n\r\nتكه بز شش ساله\r\nصبح پنجشنبه 7 شهر جمادى الاولى 1306 هجرى - حضرت مستطاب و الا ديشب را منزل ابو الحسن خان تشريف داشتند . سه ساعت به دسته مانده در كالسكه به اتفاق آقاى عماد السلطنه رفتيم منزل ابو الحسن خان ، از آنجا حضرت و الا و ابو الحسن خان در كالسكه نشسته من و محمد حسن ميرزا و آقاى عماد السلطنه از عقب رفتيم . اميرزاده محمد حسن ميرزا هم در اين سفر تشريف دارند . برف قريب نيم ذرع بود . در قصر فيروزه ناهار صرف شد . از آنجا در ركاب مبارك رفتيم . من اسب نيلهء كردستانى را سوار بودم لگد مىزد ، شرورى مىكرد . در پاى كوه سه پايه يك گله شكار درآمد . يكى را تازى ابو الحسن خان گرفت ، يك دانه ديگر هم تازى اعليحضرت همايونى گرفت . راه سرازير و سربالائى دارد . مسافت بعيدى طى شد . يك گله شكار ديگر بيرون آمد . چند تير ذات همايونى خالى فرمودند نخورد . من و ابو الحسن خان و دائى جانم رفتيم بالاى تپه ايستاديم ، متحير بوديم . يك مرتبه صداى تفنگى آمد و يك تكه بز از بالا سر ما سرازير شد . من تفنگ ساچمه‌زن داشتم . ابو الحسن خان تفنگ مارتين به دستش بود .\r\nتكه بز از هشتاد قدم فاصله سرازير شد . من يك تير ساچمه انداختم ، ابو الحسن خان به تير اول جابه‌جا انداختش . بسياربسيار خوب زد . در اين بين بچه بزى كه هنوز شاخ نداشت سرازير شد . از ده قدم فاصله از جلوى من و ابو الحسن خان و اميرزاده دائى جانم آمد . من يك تير ساچمه از ده قدم انداختم . چند دانه ساچمه به او خورد ولى كارى نشد . ابو الحسن خان يك تير گلوله انداخت نخورد . اميرزاده دائى جانم تازه تفنگش را\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nداشت چهارپاره پر مىكرد كه شكار رد شد و به افسوس باقى ماند . تكه بز ابو الحسن خان شش سال بود ، خوب زد . خيلى تعريف داشت . يك ساعت به غروب مانده به منزل پياده شديم . هوا امروز آفتاب و بسيار گرم بود . جهت اين سفر يك سردارى لشكرى گرفته‌ام كه خيلى گرم است . آفتاب سوزنده بود . شب از لطف خدا بسيار خوش گذشت .\r\nتولوى خان در اين سفر نيستند . حالا قدر عمارت ما معلوم مىشود . برف فراوان است .\r\nجمعه 8 - صبح ذات همايونى سوار نشدند . حضرت و الا سوار شدند از درهء طويله سربالا رفتيم . كبك فراوانى داشت ولى خيلى رم داشتند . حضرت و الا يكى را در هوا شكار فرمودند . كبك از حساب خارج بود ، ولى خيلى قوش ديده و ظالم بودند .\r\nناهار در منزل صرف شد . عصر يك ساعت به غروب مانده من و آقاى عماد السلطنه و اميرزاده رفتيم به گردش . برف زياد بود . پياده هم بوديم ، خيلى خسته شديم . يك كبك آقاى عماد السلطنه زدند . من يك كبك زخمى كردم گم شد به دست نيامد . اميرزاده خيلى خسته شده بود . امروز دو خوك در جنگل ديده شد . آقاى عماد السلطنه يكى را با يك تير چهارپاره زخمى كردند . تهيهء خوك نداشتيم به‌در رفتند . ذات همايونى دو قوچ امروز شكار فرمودند .\r\n\r\nشكار كبك با قوش\r\nشنبه 9 جمادى الاولى - صبح رفتيم به اردو . خيلى نسيم سردى مىآمد . سرماى زيادى خورديم تا ذات همايونى سوار شدند . در بغله اشخاصى كه قوش داشتند كبك شكار مىكردند . ناهار زود صرف شد . بعد از ناهار ذات همايونى به شكار قوچ تشريف‌فرما شدند . ما باز به هواى كبكهاى ديروز به درهء طويله رفتيم . تمام كبكها پخش شده بودند . شكارچى و قوش بود كه در بغله مىگشتند . ابو القاسم يك كبك زد .\r\nعصر پياده رفتيم به گردش شكارى نشد . شكار فراوان است .\r\nيكشنبه 10 - برف مىآيد . ذات همايونى سوار نشدند . بعد از ناهار پياده رفتيم گشت . حضرت و الا هم تشريف داشتند . چهار خوك ديده شد . من يك تير گلوله از دور انداختم نخورد . خوك در جنگل فراوان است . از جنگل خارج شده به دره رفتيم . دو كبك حضرت و الا در هوا شكار فرمودند . دو كبك هم آقاى عماد السلطنه زدند . يك كبوتر هم در هوا آقاى عماد السلطنه زدند . عصر به منزل آمديم . بد شكارى نشد . شب ليمرزاده دائى جانم آنجا تشريف داشتند .\r\nدوشنبه 11 جمادى الاولى - صبح سوار نشديم . بعد از ساعتى ذات اقدس شهريارى سوار شده بودند . سوار نظام عقب حضرت و الا آمد كه ذات همايونى خواسته‌اند . ناهار مختصرى صرف شد . حضرت و الا و آقاى عماد السلطنه تشريف بردند .\r\nمن و اميرزاده تازه از حمام درآمده بوديم نرفتيم . چهار ساعت به غروب مانده من و اميرزاده سوار شديم ، از بغلهء دست راست رودخانه رفتيم . چند زربه كبك ديده شد .\r\nمن دو تير انداختم نخورد . دو ساعت به غروب مانده به منزل پياده شديم . حضرت و الا پس از ساعتى تشريف آوردند . اعليحضرت همايونى سه قوچ و يك « توقلى » به دست\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nمبارك شكار فرموده بودند . حضرت و الا كتاب آلبومى به رسم پيشكش روانه نمودند .\r\nشكار خوبى فرموده بودند . شب الحمد لله خوش گذشت .\r\n\r\nشكار گراز\r\nسه‌شنبه 12 - صبح ذات همايونى سوار نشدند . ما سوار شديم از بغلهء دست راست رودخانه رفتيم . كبكهاى زيادى برخاست . توله‌شكن خوب مىگردد . آقاى عماد السلطنه يك كبك در هوا زدند . بوران زيادى شد . هوا گرم بود . من هنوز شكارى نكرده‌ام .\r\nبرف زيادى ميل كرديم . غروب به منزل آمديم . آقاى عماد السلطنه يك كبك ديگر هم در هوا شكار فرموده بودند . من و اميرزاده چيزى نزديم . ذات همايونى عصر سوار شده بودند . يك گراز بسيار بزرگ نزديك چادر امين حضور شكار فرموده بودند . شب هوا ابر بود .\r\n\r\nآتش ورك\r\nچهارشنبه 13 - صبح ذات همايونى سوار شدند . پيش از وقت ما سوار شديم .\r\nاز كثرت سرما به منزل امين حضور كه نزديك عمارت ماست پناه برديم . قدرى نشستيم تا ذات اقدس شهريارى سوار شدند رو به تپه‌هاى سرخىگوى داغ روانه شديم . راه بد بود ، شكارى بيرون نيامد . در نزديك گوى داغ ناهار افتاديم . از ورك آتش برپا كرديم . هوا سرد بود . قريب هفت روز است كه هوا ابر است . خيلى كم آفتاب مىشود .\r\nاميرزاده متصل دعا مىكند كه برف بيايد كه كبكها از شدت برف طاقت حركت نداشته باشند و به آسانى شكار شوند و اين دعا هنوز مستجاب نشده است . همه روزه ابر است و برفى در كار نيست . مختصر ناهار مختصرى به صعوبت صرف شد . باز در ركاب مبارك رفتيم . كبك فراوان بيرون آمد . قوش زيادى انداختند . خيلى شكار شد . از درهء طويله ذات همايونى تشريف آوردند ، دو دسته شكار ديده شد ، از خيلى دور فرار كردند . من از جمعيت سوا شدم از طرف ديگر رفتم . بعد از صدمهء فراوان و رنج بيشمار يك كبك زدم ، آن هم گم شد . هرچه من و جعفر قلى بيك جلودار جستجو كرديم پيدا نكرديم . با حالت كسادى و پريشانى حواس مغرب به منزل رسيدم . آقاى عماد - السلطنه يك كبك شكار فرموده بودند . محمد آقا عماد السلطنه يك لاشخور زده بود . كبك آقاى عماد السلطنه را يك قران خريدم . خرازى آمده بود قدرى سوقات گرفته شد .\r\nشب لله الحمد به خوبى گذشت . اميرزاده اگر اين سفر نبود به ما خوش نمىگذشت .\r\nحال خيلى خوب است . گويا موكب همايونى دوازده روز در اينجا توقف فرمايند .\r\n\r\nكتاب زينة المجالس\r\nپنجشنبه 14 جمادى الاولى - صبح حضرت و الا به منزل جناب امين السلطان تشريف بردند . آقاى عماد السلطنه هم رفتند . من و اميرزاده يك ساعت فاصله رفتيم .\r\nنسيم سردى مىآمد . از قضا ذات همايونى هم سوار نشدند ، به منزل آمديم . حضرت\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nو الا در منزل امين السلطان ماندند . بعد از ناهار تشريف آوردند . هوا ابر و سرد بود .\r\nاسب كرنگى كه ابراهيم خان فرستاده بود در اينجا تجربه شد خيلى كم راه و لخت بود .\r\nاسب خوبى نبود . پيش ابراهيم خان فرستاديم . امروز سوارى نشد . صبح خيلى سرد بود . اميرزاده رفتن و مراجعت غرغر كرد . تا غروب به صحبت گذشت . نيم ساعت از شب گذشته اميرزاده به منزل ميرزا عبد الله خان رفتند . الان دو ساعت از شب گذشته است در زير كرسى نشسته‌ام . آقاى عماد السلطنه مشغول خواندن كتاب زينة المجالس هستند .\r\nجاى اميرزاده خيلى خالى است .\r\n\r\nقابان\r\nجمعه 15 - صبح در ركاب مبارك سوار شديم . يك قابان در توى رودخانه بيرون آمد . مجد الدوله يك تير انداخت نخورد . داخل جنگل شد گم شد . ناهار زود صرف شد . بعد از ناهار من و اميرزاده رو به منزل و طرف دره رفتيم . حضرت و الا و آقاى عماد السلطنه در ركاب مبارك رفتند . در پشت باغ مير شكار يك روباه بيرون آمد دو تير انداختم نزدم . در كمرهاى مشرف به درهء طويله مدتى گردش كردم ، چند تير هم به كبك انداختم . هيچ يك نخورد . اين سفر طورى شده است كه هيچ تير من نمىخورد . چخماق تفنگ من امروز شكست . دو ساعت به غروب مانده به منزل آمدم .\r\nحضرت و الا غروب تشريف آوردند . شكار زيادى ديده بودند ولى چيزى نزده بودند .\r\nيك ساعت به غروب مانده با محمد حسن ميرزا حمام رفتم . حمام بشدت گرم بود . شب برف مىباريد .\r\n\r\nسه پلنگ\r\nشنبه 16 - قريب يك چارك بلكه متجاوز برف آمده بود . هوا تيره و تار بود .\r\nتا ظهر برف آمد . ناهار در منزل صرف شد . بعد از ناهار قدرى هوا ساكت شد . چهار به غروب مانده به اتفاق عماد السلطنه و اميرزاده سوار شديم . كبك هيچ حركت نكرده بود . چند قطعه كبك ديده شد . پرش زيادى كردند . قدرى كه رفتيم رد يك پلنگ ديده شد كه تازه عبور نموده بعد از رفتن مسافت كمى رد يك پلنگ مبدل به سه رد شد .\r\nآقاى عماد السلطنه جلوتر بود . يك مرتبه فرمود پلنگ . من جلو رفتم ديدم دو پلنگ باهم مىدوند و يكى ديگر سوا مىرود . تا ما را ديدند تند شدند . من يك تفنگ ته‌پر داشتم ، آقاى عماد السلطنه نياورده بودند . به خيال اين‌كه خواهند رفت و نخواهند ماند . ما مىرفتيم پلنگ نر كه جداگانه مىرفت از طرف ديگر رو به دره . . . « * » ساعد - الدوله رفت . آن دو ديگر غايب شدند . من و آقاى عماد السلطنه خيلى جلوتر از نوكرها بوديم . يك تپهء كوچكى بود ، مىخواستيم عبورا برويم يك مرتبه عماد السلطنه گفت اينجا هستند . من نگاه كردم از ده ذرع فاصله ايستاده با آن چشمهاى بىباك\r\n\r\n\r\n","description":"","footnote":"\r\n( * ) يك كلمه ناخوانا\r\n","page_name":" 193 ","page_number":193},
  {"content":"\r\n\r\nنگاه به من و آقاى عماد السلطنه مىكند كه آقاى عماد السلطنه دست برد براى تفنگ ساچمه ، تا تفنگ را قراول نمود فهميدند ، يكى از چپ ، ديگرى كه نر بود از راست دويدند . عماد السلطنه دو تير ساچمه پىدرپى به پلنگ نر خالى نمود تمام دو تير ساچمه به پايش خورد و برگشت قدرى نگاه كرد و با جفت خيز تمام رفت . من پياده شده يك تير گلوله انداختم نخورد و از سر يال سرازير شد و رفت . الحمد لله به خير گذشت . از تفنگ خيلى ترسيد . ما نمىدانستيم كه پلنگ تا پناه پيدا كند قايم مىشود و الا در همان ديدن اول تفنگها را چهارپاره و گلوله پر مىكرديم و اقلا يك پلنگ را زده بوديم . پلنگ ديگر كه ماده بود داخل درختهاى كنار رودخانهء درهء طويله شده بود . از راه ديگر رفتيم ، منزل معلوم شد . از دره خارج شده به كوه زده بود .\r\nغروب به منزل رسيديم . شب ابو الحسن خان اينجا آمد خوش گذشت . 1306\r\n\r\nقابان\r\nيكشنبه 17 - ديشب يك چارك زيادتر برف بر زمين نشسته بود . ابو الحسن خان صبح رفت . ذات همايونى سوار شدند . هوا گرفته بود ولى برف نمىآمد . ناهار مختصرى خورديم . آقاى عماد السلطنه صبح زود با ابو القاسم سوار شده بودند . وقت ناهار يك مهتر يك خوك آورد كه آقاى عماد السلطنه زده‌اند . قابان سه سالى بود . بعد از ناهار سوار شديم كنارهء دست راست رودخانه را گرفته رفتيم . كبكها در سر درخت نشسته بودند . تفنگ من در اين سفر نمىخورد ، به هرچه تير خالى كنم عوض خوردن نمىخورد . خيلى غريب است . يك گله شكار از بالاى تپه ديدم به حضرت و الا گفتم . از وسط دره رفتيم نزديك جنگل شكارها سرازير شده زدند به دست چپ . حضرت و الا دو تير ساچمه از پنجاه قدم انداختند ، با يك تير گلوله من دو تير گلوله انداختم . قريب سى قوچ و ميش بود در برف فرورفته نمىتوانستند خوب حركت كنند . اگر تازى بود اقلا دو شكار گرفته بود . دو تير ساچمهء حضرت و الا خورده بود . رد خون بسيار بود .\r\nرد خون را گرفته تا دو آب رفتيم . معلوم شد شكارها به آب زده رفته‌اند . افسوس زياد خورديم . به هواى شكارها از شكار كبك هم بازمانديم . مختصر دو كبك در مراجعت حضرت و الا زدند . يك كبك در زير بوته رفته بود . من رفتم بگيرم از زير دست من درآمده پريد . آقاى عماد السلطنه چهار كبك زده بودند . ابو القاسم اميرآخور دو كبك زده بود . شب هوا ابر بود . هواى جاجرود چندان سرد نيست . الحمد لله خوش گذشت .\r\n\r\nسيزده شكار شاه\r\nروز دوشنبه 18 جمادى الاولى 1306 - صبح رفتيم اردو . اعليحضرت همايونى از راه قصر فيروزه تشريف‌فرما شدند . از عقب رفتيم راه زيادى طى شد و صداى تفنگ فراوان آمد . يقين شد كه شكار بيرون آمده است . نزديك شده ديديم ذات اقدس شهريارى ايستاده و دو قوچ و يك ميش شكار فرموده بودند . يك‌يك مىآوردند . از\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nآنجا سرازير شديم . نزديك قصر فيروزه اعليحضرت همايونى به ناهار پياده شدند .\r\nناهار صرف شد . نزديك قصر فيروزه يك گله شكار بيرون آمد يك ميش به دست مبارك شكار فرمودند . ذات همايونى در قصر فيروزه به عصرانه افتادند . ما رو به شهر رفتيم . سه خرگوش شكار شد . دو دانه حضرت و الا زدند يك دانه آقاى عماد السلطنه .\r\nمن در وقتى كه عقب خرگوش تاخت مىكردم اسب قزل سرسم زد . از بالاى اسب مثل پارو كه به زير برف بزنند همانطور افتادم تا كمر در زير برف رفتم . خدا رحم كرد كه زمين برف بود ، و الا تمام صورتم خورد شده بود . در اين بين خرگوش درآمد بگذرد بلند شدم تفنگ را راست كردم تفنگ باز نشد . مقصود اين است كه من چيزى نزنم .\r\nتمام تنم برف شده بود . يك به غروب مانده به منزل پياده شديم . در اين سفر اعليحضرت همايونى سيزده شكار فرمودند . در اين سفر از هرجهت خوش گذشت .\r\nآجودان حضور قهرمان قاجار - 1306 هجرى 1888 ميلادى - طهران .\r\n* * * تولد من در شب يكشنبه دهم ذىقعدهء سنهء 1288 ، 21 جانيوورى سنهء 1872 ميلادى اول درجهء دلو در دار الخلافهء طهران .\r\nتصحيح اين دفتر در خانهء دريا ( ملاكلاى پيشين ) سرانجام يافت - سىام اردىبهشت 1371 . ايرج افشار\r\n\r\n","description":"","footnote":"","page_name":" 195 ","page_number":195},
  {"content":"\r\n . \r\n","description":"","footnote":"","page_name":" 196 ","page_number":196},
  {"content":"\r\n\r\n\r\nروزنامهء چهارم 17 رجب 1306 تا شوال 1307 و سفرنامهء الموت\r\n\r\n","description":"","footnote":"","page_name":" 197 ","page_number":197},
  {"content":"\r\n . \r\n","description":"","footnote":"","page_name":" 198 ","page_number":198},
  {"content":"\r\n\r\n1306 هو\r\n\r\nنوروز 1306\r\nبسم الله الرحمن الرحيم روز چهارشنبه 17 شهر رجب المرجب سنهء 1306 هجرى ، 21 مارچ 1889 ميلادى ، اودئيل تركى ، روز هرمزد از ماه فروردين 1811 جلالى در طهران - شش ساعت و پنجاه و سه دقيقه از روز گذشته تحويل شمس به برج حمل - دو ساعت قبل از وقت با لباس رسمى سفيد و قرمز به منزل حضرت مستطاب و الا آقاى نايب السلطنه امير كبير رفتم . بعد از نيم ساعت جمعا به اطاق مباركهء موزه رفتيم . بعد از تحويل عيدى از دست مبارك گرفته به منزل آمدم . خدمت نواب عليه رسيده « 1 » تغيير لباس كردم ، به خدمت نواب مستطاب عليه والدهء حضرت و الا « 2 » مشرف شدم . دو ساعت به غروب مانده منزل آمدم . روز مباركى است . انشاء الله در زير سايهء بلندپايهء اعليحضرت همايونى و در زير سايهء حضرت مستطاب و الا عز الدوله و ساير بزرگان به خوشى و سلامتى خواهد گذشت . خداوند مبارك و ميمون فرمايد . شب آتش‌بازى رفتم . در ميدان تازه كه شمس العماره است رفتم . شكوه زيادى داشت .\r\n\r\nگفتگوى امين نظام و حاجب الدوله\r\nروز پنجشنبه 18 - صبح لباس پوشيده به اتفاق تاج الدين ميرزا به خدمت حضرت مستطاب و الا آقاى نايب السلطنه رفتيم . اطاق به قدرى جمعيت داشت كه از حساب خارج بود . در حياط خدمت آقا مشرف شده ، از آنجا به اتفاق درب خانهء نواب مستطاب عاليه شكوه السلطنه رفتيم . ناهار آنجا صرف شد . بعد از ناهار به سلام رفتم . سلام در تخت مرمر منعقد شد . بعد از انعقاد سلام به ميدان ارگ رفتم از براى محل ايستادن توپچى . ميان امين نظام و حاجب الدوله قدرى گفتگو شد . آخر الامر جائى براى توپچى پيدا نشد . فراشها جاى توپچى را گرفته بودند . امين نظام از ترس آنكه مبادا دعوا و شرى بشود و در اين ميانه قتلى اتفاق بيفتد توپچى و صاحب منصب\r\n\r\n\r\n","description":"","footnote":"\r\n( 1 ) - تاج ماه خانم مادر عين السلطنه\r\n( 2 ) - اقل بيكه خانم مادر عز الدوله\r\n","page_name":" 199 ","page_number":199},
  {"content":"\r\n\r\nرا مرخص كرد . ذات همايونى در موقع رفتن توپچيها جلوس فرمودند . من با امين نظام رفتم منزل آقاى نايب السلطنه . بعد از نيم ساعت حضرت و الا ، آقا تشريف آوردند با حاجب الدوله و امين نظام . شاهزاده ملك‌آرا و شاهزاده عز الدوله و جمعى ديگر بودند .\r\nتفصيل را از هردو پرسيده راپرت به حضور مبارك روانه نمود . بعد از رفتن راپرت در كالسكه خدمت حضرت و الا نشسته به منزل آمدم . بعد از رفتن راپرت ذات همايونى امين نظام را از رياست توپخانهء مباركه معزول فرمودند و مقرر شد آقاى نايب السلطنه شخص ديگر معين كند و خيلى از فراشها را چوب زدند . محمد صادق خان امين نظام خيلى حيف بود كه از اين كار معزول شد . ذات همايونى از حركت رفتن توپچيها خيلى متغير شده بودند . امين نظام شخص كافى عاقل خوبى بود . هنوز آدمى جهت اين كار معين نشده است . نيم ساعت به غروب مانده به اتفاق محمد حسن ميرزا و ميرزا علينقى به حضرت عبد العظيم رفتيم . هوا به شدت سرد شده است . آتش حاجت است . شب منزل محمد حسن ميرزا ماندم . از سرما نتوانستم خانه بيايم .\r\n\r\nكلاه قزاقى\r\nصبح جمعه 19 - به اتفاق محمد حسن ميرزا به خانهء حضرت و الا ملك‌آرا رفتيم .\r\nعصر منزل عفت الدوله و عزيز الدوله مشرف شدم . اتفاقاتى كه در اين مدت يعنى پيش از عيد افتاده است چيزى نيست جز اينكه كلاه تازه جهت اهل نظام درست كرده‌اند و اسم آن را « كلاه قزاقى » مىگويند . حكم همايونى شده است كه تمام اهل نظام از هر درجه كلاه قزاقى سياه از پوست بخارائى چپ گل و شير خورشيد درجهء هر منصب را در جلوى آن نصب كنند و تمام اوقات در سلام و غير سلام از آن كلاه سر بگذارند . ذات اقدس همايونى هم تمام وقت از آن كلاه بر سر دارند و آن كلاه بىمقواست . عوض مقوا نمد نازكى در ميانش گذاشته‌اند و توى كلهء آن از مخمل سرمه‌اى كاشى است و خيلى گود است . قد آن دو گره و بهرى است . تقريبا بهتر از كلاههاى سابق است و تمام وقت شير خورشيد درجهء هر منصب در جلوى آن دوخته است . قريب كلاه‌هاى روسى است . امر تازه‌اى اتفاق نيفتاده است .\r\n\r\nاقبال السلطنه رئيس توپخانه\r\nسه‌شنبه 24 رجب المرجب - آردل آمد كه آقاى نايب السلطنه خواسته است سه ساعت از دسته گذشته رفتم . جمعى از سركردگان بودند . نيم ساعت گذشته آقا تشريف آوردند . معلوم شد كه جناب اقبال السلطنه وزير قورخانهء مباركه را به رياست توپخانهء مباركه انتخاب فرموده‌اند . صاحب منصبهاى توپخانه بودند . بعد از فرمايشات اقبال السلطنه بيرون آمد ، به همراهى ايشان منزل فتحعلى خان امير توپخانه رفتيم .\r\nشربت و شيرينى صرف شد . آقاى نايب السلطنه اقبال السلطنه را به حضور مبارك بردند . من به منزل آمدم ، زيادى مطلبى نبود .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\nهار شدن « شكن »\r\nشنبه 27 شهر رجب المرجب 1306 - امر غريبى از ديروز اتفاق افتاده و آن اين است كه توله‌اى من داشتم اسمش شكن بود . تولهء مادهء شكارى خوبى بود . سنش يك سال بود . خيلى زحمات دربارهء آن كشيده بودم ، تا آخر الامر شكارى شده بود .\r\nتمام اوقات در همين منزل پيش خودم بود . روز جمعهء گذشته صبح بيرون آمدم سليمان ميرزا پسر محمد حسن ميرزا را ديدم كه تمام سرداريش پاره شده است .\r\nپرسيدم گفت توله‌شكن نموده است . آمدم در حياط خلوت خودم توله را ديدم آنجاست .\r\nچوبى برداشتم كه او را بزنم شلوار مرا گرفته پاره نمود و زير اطاق من سوراخى جهت رطوبت گذاشته بودند رفت آن تو . بعد معلوم شد از ديشب تا صبح چندين نفر را گرفته و تمام رخت مردم را پاره كرده . به دقت كه ملاحظه شد معلوم شد توله هار شده است . ولى الحمد لله هيچ كس را مجروح نكرده است . به همان رخت اكتفا نموده است . به هزار مشقت از توى سوراخ بيرون آمد و حمله بر نوكرها كرد . مجددا توى سوراخ رفت . دفعهء دوم از سوراخ بيرون آمد و داخل اندرون شد ، مثل آدمهاى ديوانه هيچ‌جا را نمىشناخت و هيچ كس را از نگاهبان خود و غيره تميز نمىداد . در ميان اندرون سرگذاشت عقب كلفتها . معركهء غريبى شد . به هزار ماجرا از اندرون بيرون آمد . از درب حياط بيرون آمده رو به كوچه گذاشت رفت . بطورى كه يك نفر شاگرد ديزىپز را گرفته مجروح نمود . از آنجا بيرون آمده سر به كوچه و محله گذاشت .\r\nخيلى سگ ضعيفى بود و حال به هر سگ كه از آن بزرگتر نبود مىرسيد به يك دندان آن سگ را بر زمين مىزد و مىرفت . امروز كه شنبه است از خانهء آقاى عماد السلطنه آمدند كه توله‌شكن را مهترهاى ما گرفته‌اند . حضرت و الا حكم به قتل توله دادند . من دلم با وجود اين حالت راضى نمىشد . محمد جلودار رفت به دو تير چهارپاره توله را از پا انداخت . در خانهء عماد السلطنه دو نفر [ را 
  ] گرفته بود ، يك مهتر را و يك نفر از آدمهاى ميرزا على اصغر خان را . مهتر را مجروح نكرده بود .\r\nآدم ميرزا على اصغر خان را قدرى مجروح كرده بود . خداوند شفا بدهد . توله از شكل اول خود خارج شده بود . چشمهاى غريبى به هم رسانيده بود . هيئت او گواهى مىداد كه اين آن سگ نيست . ديوانه و وحشى شده بود . هيچ كس را نمىشناخت .\r\nحالت غريبى شده بود و آدمى را كه دندان گرفته باشد دوائى ندارد ، جز بعضى از سادات قزوين كه خميرى مىدهند و به اصطلاح « پرپو » مىكنند . چارهء ديگر ندارد .\r\nآن هم اگر تازه باشد . به آن قسم شفا مىيابد و الا چاره ندارد . تا چهل روز بيشتر زنده نمىماند . اگر اين سگ حيوانى را بگيرد آن حيوان هم مثل آن سگ هار مىشود .\r\nآدم هم هار مىشود و همين‌طور سرايت مىكند . آدم هار اگر هرچيز را بگيرد آن هم هار مىشود . درد غريبى است . خدا نصيب نكند . اول به هيچ چيز اين درد سرايت نمىكند جز به سگ و به گرگ . اول اين دو چيز اين درد را مىگيرند ، بعد سرايت مىكند به هرچيزى كه آنها دندان بگيرند . خداوند دور كند اين بلاها را ، و الله اعلم .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n\r\nمشق توپخانه\r\nچهارشنبه 2 شهر شعبان المعظم - امروز اول مشق بود . صبح زود رفتم ميدان توپخانه . به اتفاق اقبال السلطنه رفتيم به تيراندازى . چند تير خمپاره و توپ انداخته شد . اغلب از آن تيرها به نشانه خورد . يك نفر توپچى چهار تير توپ به نشانه بست و هر چهار تير توپ را به ميانهء نشانه زد . ناهار در توپخانه خورده به منزل آمدم .\r\nعصر در ركاب حضرت مستطاب و الا به منزل وزيرمختار اطريش و فرانسه رفتيم .\r\n\r\nسيزده نوروز\r\nسه‌شنبه و دوشنبه را مردم سيزده گرفته يعنى مشهديهاى طهران كه باعلم‌ترين اهل دنيا هستند از روى نجوم و هيأت و هندسه و علم‌هاى غيره روز دوشنبه را سيزده گرفته ، حاجى نجم الملك در تقويم روز سه‌شنبه را سيزده قرار داده بود . لهذا بعضيها كه ميان اين طبقه و آن طبقه معطل بودند هردو روز را سيزده گرفته از آن جمله ماها بوديم . روز دوشنبه به گردش جزئى گذشت . روز سه‌شنبه از صبح منزل نصير الدوله « 1 » رفتيم . تا عصر به حمد الله بخوشى گذشت .\r\n\r\nسان‌قشون\r\nصبح يكشنبه پنجم شهر شعبان - ديشب منزل ابو الحسن خان « 2 » بوديم . آقاى عماد السلطنه و اميرزاده دائى جانم آنجا تشريف داشتند . الحمد الله خيلى خوش گذشت .\r\nسه ساعت از دسته گذشته با لباس رسمى به توپخانهء مباركه رفتم . ناهار آنجا صرف شد . از آنجا به اتفاق جناب اقبال السلطنه و جمعى سرتيپان رفتيم به دم قنات سردار .\r\nامروز اعليحضرت همايونى به سان‌قشون تشريف آوردند . مدتها معطل شديم تا سه ساعت به غروب مانده ذات اقدس همايونى تشريف آوردند . بعد از گذشتن از جلوى صف توپچى و سرباز در سراپرده جلوس فرمودند . از توپخانه بيست و يك تير شليك شد . قدرى گذشت دفيله كرديم . افواج از سواره و توپخانه و پياده كه حاضر بودند از اين قرار است : توپچى خرقانى - توپچى قزوينى - زنبورك‌چى و شيپورچى - فوج اول خاصه - فوج دوم خاصه - فوج مخصوص - فوج خوى - فوج هفتم شقاقى - فوج سوادكوهى - سوارهء قزاق ، سوارهء اسدآباد .\r\n\r\nسفر سوم فرنگ\r\nگرد و خاك فراوانى بود . دو ساعت به غروب مانده وارد منزل شديم . بقدرى خاك بود كه حساب نداشت . شكر بايد كرد كه ديشب بعد از نيامدن باران فراوان نيم ساعت باران كاملى آمد . باران امسال خيلى كم آمده است . در حقيقت بهارى نشده است . الان يك سال تمام است كه اعليحضرت همايونى ميل رفتن سفر فرنگ را دارند . اقلا شش مرتبه محقق شده رفتنشان به فرنگ و بعد از چند روز موقوف\r\n\r\n\r\n","description":"","footnote":"\r\n( 1 ) - ميرزا احمد خان بدر پدر شوهر همشيرهء عين السلطنه\r\n( 2 ) - فخر الملك شوهر همشيرهء عين السلطنه\r\n","page_name":" 202 ","page_number":202},
  {"content":"\r\n\r\nشده است . اينك محقق شده است رفتن اعليحضرت همايونى به سفر سومى فرنگ و بيش از چهل نفر زيادتر همراه نيستند . از قرارى كه معلوم شده است روز شنبهء آينده حركت است و از راه تبريز هم تشريف مىبرند . در شنبهء آينده به تفصيل نوشته مىشود .\r\n\r\nراپورت توپ‌اندازى\r\nچهارشنبه 9 شهر شعبان المعظم - صبح به اتفاق آقاى عماد السلطنه به ميدان توپخانه رفتيم . از آنجا من رفتم به تيراندازى . آقاى عماد السلطنه به منزل خودشان تشريف بردند . اقبال السلطنه نيم ساعت بعد آمد . چند تير گلوله و خمپاره انداخته ، چند عدد آنها بسيار خوب رفت ، وسط نشانه خورد . مطلب بامزه كه امروز اتفاق افتاد اين است كه ميرزائى دارد اقبال السلطنه و آن همراه بود . اقبال السلطنه فرمودند به آن ميرزا كه راپرت تيراندازى را بنويس . ميرزا قلم و كاغذ را برداشته بطوريكه گويا صد مرتبه همين كار را نموده است بنا كرد به نوشتن . بعد از تمام شدن تيراندازى صورت راپرت را گرفتيم كه تماشا كنيم چه نوشته است . ديدم نوشته : « توپ نه پوند بىخان ، عبد الله توپچى قزوينى پر كرد ، به‌به بارك الله آفرين ، آفرين بر شما خيلى خوب . » « توپ سه پوند خان‌دار حسينعلى خان نشانه بسته ، عجب‌عجب ، به‌به ، خيلى خوب ، مرحبا ، مرحبا ، بر شما خيلى لايق است . » - « توپ چهار پوند بىخان محمد نشانه بسته ، بارك الله سرتيپ ، آفرين بر شما ، سرتيپ خيلى قابل و به اعلم است ، عجب‌عجب ، خوب بود . » - « خمپارهء سى و دو پوندى ابراهيم خان سرهنگ نشانه بسته ، به خدا خوب زد ، جاى تحسين است ، از تعريف اين تير گذشت ، از بس‌كه خوب زد واقعا جاى هزارگونه ترقيات است . » مختصر از اين كلمات بلكه زيادتر تمام صفحه را نوشته بود . حالا اينها گفته‌هاى جناب اقبال السلطنه بود كه در وقت خوردن تير به نشانه يا نخوردن آن اين چيزها را مىگفت . بقدرى خنده درگرفت كه از نوشتن بيرون است . مثلا اقبال السلطنه مىفرمود اين تير خوب نرفت . كدام توپچى پر كرده است ؟ بسيار بد رفت . غلط درجه را بسته‌اند . محمد آقا چرا اينطور توپچى بسته است ؟\r\nسفارش كن ياد بده كه خوب درجه را قراول بروند . به همين طريق الفاظ اقبال - السلطنه را در راپرت نوشته بود . چهار ساعت از دسته گذشته به منزل آمدم . ديشب آقاى ابو الحسن خان و دائى جانم منزل ما بودند . ايام وداع ابو الحسن خان است كه در ركاب مبارك به فرنگ مىرود . زياده چه بنويسم .\r\n\r\nحركت شاه به سوى سفر سوم\r\nشنبه 12 شهر شعبان المعظم - صبح يك ساعت از دسته گذشته به عشرت‌آباد رفتم . مدت مديدى در باغ معطل شديم . در ساعت سه و نيم از دسته گذشته ذات همايونى بيرون تشريف آوردند . در دم در صف كشيده بوديم . ذات همايونى سوار اسب كرنگى شدند . تمام صاحب منصبها و غيره سواره از عقب رفتيم . از همراهان\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nسفر فرنگ قليلى همراه بودند . بيشترشان جلو رفته بودند . تا دم دروازهء حسن‌آباد در ركاب مبارك بوديم . از آنجا اعليحضرت اقدس شهريارى در كالسكه نشسته ماها مرخص شديم . حضرت مستطاب و الا رفته بودند به امام‌زاده حسن كه آنجا مرخصى حاصل كنند .\r\nاين سفر سيم اعليحضرت همايونى است به فرنگ . در سفر اول اغلب شاهزادگان ملتزم ركاب سعادت فرجام بودند . در اين سفر جز چهار وزير شخص معتبرى همراه نيست . چهل نفر زياده در ركاب نيستند . حضرت و الا هم در سفر اول فرنگ ملتزم ركاب بودند . يك سفر ديگر هم از جانب سنى الجوانب همايونى به تهنيت تاجگذارى امپراطور روس به فرنگ تشريف بردند . ذات همايونى از راه آذربايجان تشريف بردند . جز آن كسانى كه ملتزم ركاب اروپ هستند اشخاص قليلى تا سرحد همراه هستند ، مثل حاجب الدوله و كشيكچىباشى و غيره . خيلى مختصر تشريف بردند .\r\nحرم كمى همراه هست . حقيقت فرنگ ديدنى است ، از يك مرتبه و دو مرتبه آدم سير نمىشود . خدا نصيب همه مردم بكند . تعريف آن از نوشتن بيرون است . هيچ كس از قوهء تعريف آن بيرون نيامده بايد ديد . به شنيدن برنيامده و نخواهد آمد . پنج از دسته گذشته با كمال اوقات تلخى به منزل آمدم . حضرت و الا دو ساعت به غروب مانده تشريف آوردند . ذات همايونى كتبا و لسانا فرمودند كه حضرت و الا به الموت كه تيول حضرت والاست و در جزو بلوكات قزوين است برود . جاى خوبى است . من دو سه سال قبل با حضرت و الا به آنجا رفتم .\r\n\r\nملتزمين سفر\r\nامين السلطان با دو نفر نوكر\r\nامين الدوله با يك نفر نوكر\r\nمخبر الدوله با يك نفر نوكر\r\nجهانگير خان وزير صنايع\r\nاعتماد السلطنه با يك نفر نوكر\r\nطولزان\r\nدانيتس دندانساز\r\nمرتضى خان پيشخدمت با يك نفر نوكر\r\nغلامعلى خان پيشخدمت با يك نفر نوكر\r\nمحمد على خان پيشخدمت‌باشى با يك نفر نوكر\r\nآقا دائى\r\nامين همايون قهوه‌چىباشى\r\nامين السلطنه وزير بقايا و جامه‌دار مخصوص\r\nغلامحسين خان پيشخدمت اول صديق - السلطنه زين‌دارباشى\r\nغلامحسين خان منشى حضور امين خلوت تفنگدارباشى\r\nابو القاسم خان ناصر الملك جنرال آجودان حضور وزير شورا و غيره\r\nمهدى قلى خان قاجار ناطر مجد الدوله لقب دارند\r\nاكبر خان پيشخدمت سرتيپ اول\r\nميرزا باقر خان پيشخدمت\r\nحسن خان پيشخدمت\r\nابو الحسن خان جنرال سرتيپ اول و پيشخدمت خاصه\r\nميرزا محمد خان جنرال سرتيپ اول\r\nاحمد خان جنرال سرتيپ اول\r\nميرزا عبد الله خان جنرال سرتيپ اول\r\nمهدى خان جنرال سرتيپ اول\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nغلامعلى خان غلام بچه‌باشى عزيز السلطان و همه كاره هستند امير تومان . اجزاء عزيز - السلطان از اين قرار است :\r\nمير محمد خان پيشخدمت سرتيپ سيم هستند فخر الاطباء حكيم مخصوص\r\nحاجى اكبر فراش خلوت لله‌باشى\r\nحاجى حيدر فراش خلوت خاصه تراش همايونى\r\nآقا شاپور ميرزا\r\nآقا بشارت فراش خلوت\r\nآغا عبد الله فراش خلوت\r\nحسين غلام بچه .\r\nزياده چه بنويسم . 1306 هجرى 1889 ميلادى .\r\nسه‌شنبه 15 شعبان - صبح به شمران رفتم . حضرت و الا و نواب عليه هم تشريف داشتند . من جلو رفته بودم . اميرزاده محمد حسن ميرزا خانه‌اى در نزديكى باغ ما اجاره كرده است آنجا بود . تا عصر به خوشى گذشت . ظهر هوا بسيار گرم بود . يك تولهء تازه زنبوركچىباشى به من داده است . چندان خوب نمىگردد . جديد است ، زحمت دارد . مىترسم بعد از زحمات زياد يا هار بشود يا گم بشود . در اين بهار جز نيم ساعت باران نيامده . خدا رحم كند . حاصل خيلى تشنه و بىآب است .\r\nهمه نزديك است بخشكد . شكارى نشد . انشاء الله امسال به الموت خواهيم رفت .\r\nپنجشنبه 17 - ديشب قدرى باران آمد ، به همه جهت نيم ساعت آمد . ولى بسيار دانه‌هاى بزرگى داشت . باز بهتر از هيچ بود . خدا رحم كند . صبح به ميدان رفتم .\r\nهوا قدرى لطيف و سرد شده است . ديروز و پريروز هوا بقدرى گرم بود كه از تابستان گذشته بود . تا ديشب بهارى نبود . ديشب رعد و برق زده شد . در اين مدت بهار هيچ رعد و برقى ديده نشده بود جز ديشب . ذات همايونى امروز وارد قزوين شدند .\r\n\r\nكلوخ‌اندازان\r\nدوشنبه 28 شهر شعبان - بوى رمضان به شدت مىآيد . ابهت « * » آن حال شخص را گرفته است . خداوند قوه و بنيه بدهد . خيلى سخت است . از صبح مهمان علاء الملك بوديم . حضرت و الا و شاهزاده ملك‌آراء [ و 
  ] عماد السلطنه [ و 
  ] محمد ميرزا پسر ملك‌آرا [ و 
  ] نصر الملك بودند . تا يك ساعت به غروب مانده به خوشى گذشت . از آنجا در كالسكه نشسته به پارك امين الدوله رفتيم . خيلى صفا داشت . جلال الملك در راه ديده شد . حضرت و الا به باغ ايشان تشريف بردند . تازه پارسال غرس اشجار آنجا شده است . از آنجا به منزل آمديم . كلوخ‌اندازان معتبرى شد . زن و مرد در پارك امين الدوله بسيار بودند . هوا بهتر از سابق شده است . پريروز باران آمد . اسباب اميدوارى مردم شد .\r\nسه‌شنبه 29 - صبح به ميدان رفتم . تا بعد از ماه مبارك رمضان تعطيل است .\r\nجز سه روز كه در رمضان بايد حاضر شد ، تفصيلش از قرار سابق بود . رمضان به\r\n\r\n\r\n","description":"","footnote":"\r\n( * ) اصل : ابحت ( ؟ ) روز پنجشنبه هم به همين شكل تكرار شده .\r\n","page_name":" 205 ","page_number":205},
  {"content":"\r\n\r\nچاپارى مىآيد . روزها خيلى بلند است . ذات همايونى ديروز وارد ميانه شده‌اند .\r\nصبح چهارشنبه سلخ شهر شعبان - حضرت مستطاب و الا آقاى نايب السلطنه به قورخانهء مباركه تشريف بردند . اغلب صاحب‌منصبان بودند . تماشاى زياد داشت .\r\nناهار هم آنجا خوردم . وداع زيادى با ناهار شد . امان از فردا اين وقت . خداوند قوهء عطا فرمايد كه خيلى سخت است .\r\nپنجشنبه غرهء شهر رمضان المبارك - شش ساعت به غروب مانده بيدار شدم .\r\nعصر شارژدافر دولت انگليس و اطريش خدمت حضرت و الا آمدند . دو ساعت به غروب مانده قدرى به گردش رفتم . از گردش به خانهء دروازه قزوين رفتم ، صفاى زيادى داشت . بعد از افطار به منزل آمدم . روزه چندان اذيت نكرد . خدا عاقبت به خير كناد ، ابهت زيادى داشت .\r\n\r\nانعامهاى نايب السلطنه\r\nشنبه دهم شهر رمضان المبارك - شش ساعت به غروب مانده بيدار شدم .\r\nروزه خيلى اذيت در اين چند روزه كرده است . يك نوبهء جزئى دو روز پيش كردم ، ولى روزه را گرفتم . چهار ساعت به غروب مانده به تيراندازى خبر كرده بودند . نيم ساعت پيش سوار شدم منزل آقاى عماد السلطنه رفتم . از آنجا به اتفاق رفتيم تيراندازى كه در بيرون دروازهء اسب‌دوانى بود . آقاى نايب السلطنه تشريف آوردند .\r\nشارژدافر دولت اطريش و آتاشه‌ميليتر سفارت آلمان هم بودند . نيم ساعت به غروب مانده تمام شد . پنجاه تومان آقا انعام مرحمت فرمودند . نفرى دو هزار به صاحب - منصب و يك قران به توپچى رسيد ، به من هم مرحمت شد . از آنجا يك‌سر به منزل نواب محمد حسن ميرزا رفتيم . آقاى عماد السلطنه هم تشريف داشتند خيلى خوش گذشت . در اين چند روزه كه روزنامه ننوشتم دو روز به سفارت انگليس نزد شارژدافر رفتم . از آنجا به بازى « لان‌تنيس » « * » كه بازى معتبر انگليسيهاست رفتم .\r\nنزديك به سفارت در چهارديوارى اين بازى منعقد مىشود . اغلب فرنگيها از هر ملل و خانمهاى خوب آنجا مىآيند و بازى مىكنند ، تماشاى زيادى دارد . هركدام از فرنگيها كه مىآيند با يك شلوار ماهوت سفيد و يك پيراهن ماهوت نازك آن هم سفيدست با يك « پنجه » كه آلت زدن به توپ است وارد مىشوند . من هنوز ياد نگرفته‌ام .\r\nخيلى انگليسى حرف زدم . قدرى از خودم اميدوار شدم كه بعد از زحمات زياد و به دست اين معلم و آن معلم افتادن نتوانستم حرف بزنم و حرفهاى آنها را بفهم .\r\nتمام فرنگيها در آنجا انگليسى حرف مىزنند . زبان ديگر كمتر گفتگو مىكنند . بسيار خوش گذشت . عيبى كه داشت اين بود كه من روزه بودم و حرف زدنم نمىآمد . جاى محفوظى هست . مسلمانها و فرنگى بيمعنى نمىآيد . جز اشخاص معتبر كسى نيست براى حرف زدن من بسيار خوب است . حضرت و الا از شارژدافر خواهش فرمودند\r\n\r\n\r\n","description":"","footnote":"\r\n( * ) كذا ، ظاهرا  Lawn tennis  باشد ( به اشارت دكتر هوشنگ دولت‌آبادى )\r\n","page_name":" 206 ","page_number":206},
  {"content":"\r\n\r\nكه من به آن مجلس بروم . بعد از اين ان شاء الله اغلب روزها مىروم . زياده چه نويسم . امروز اعليحضرت همايونى به جلفا كه اول خاك روس است وارد شدند .\r\nچهارشنبه 14 رمضان المبارك - به حمد الله تا حال روزه را به خوبى گرفتم .\r\nتا شش به غروب مانده خواب هستم . اغلب روزها هم سوار مىشوم . امشب ذات همايونى به تفليس وارد مىشوند . اول خوشيشان است . عصر به اتفاق محمد حسن ميرزا به باغ اميريه رفتيم . صفاى زيادى داشت . يك ساعت به غروب مانده به محل بازى « لان‌تنيس » رفتم . جمعى از فرنگيها بودند . تا غروب آنجا بودم . مغرب به منزل آمدم .\r\nهوا دو روزست قدرى گرم شده است . در اين دو ماه بهار شب و روز ابر بود كه يك روز يا يك شب هوا بىابر و باد نبود . ابر هوا را كه خوب احاطه مىكرد باد بشدت مىآمد و تمام ابرها را پراكنده مىكرد . هيچ كس آن‌قدر ابر بىباران در بهار به خاطر نداشته . تمام اوقات ابر است . الان كه مشغول نوشتن روزنامه هستم توپ سحر در رفت . روزها پانزده ساعت و نيم است . انشاء الله بعد از اين ماه ييلاق خواهيم رفت . دو روز تا حال به مسجد رفتم . مساجد رونق زياد دارد .\r\nشب جمعه 16 رمضان - مهمان جناب ملا هادى بوديم . تا چهار ساعت از شب گذشته آنجا توقف شد . هر رمضانى يك شب بايد منزل جناب برويم . الحمد لله اين قرض ادا شد . عصر امروز قدرى باران آمد ، هوا قدرى بهتر شد . سليمان ميرزا « 1 » و عطا خان « 2 » مشغول شيطانى هستند .\r\n\r\nشبهاى احياء\r\nپنجشنبه 22 رمضان - در اين دو شبهء احيا روضه‌خوانى داشتيم . يك شب مسجد ملك و يك روز مسجد سپهسالار رفتم . حضرت مستطاب و الا در اينجا تشريف دارند . امشب هم خيال رفتن به مسجد ملك را داريم ، تا خدا چه خواهد . روزه خيلى اذيت نموده است . ذات اقدس شهريارى گويا امروز به پطرزبورگ وارد شدند .\r\nچهار روز در مسكو توقف مىفرمايند .\r\nجمعه 23 - سه ساعت به غروب مانده به خانهء دروازه قزوين رفتم . تا يك ساعت به غروب مانده آنجا توقف شد . باغبان گبر قدرى آنجا را مصفا نموده ، سبزىجات زياد كاشته . از آنجا به اميريهء آقاى نايب السلطنه رفتم . خدمت آقا مشرف شدم . آقاى نايب السلطنه همه روزه از يك ساعت به غروب مانده آنجا تشريف دارند . از اول بهار تا حال چهار مار در خانه‌هاى شهر گرفته‌ام . سالهاى سابق خيلى گرفته شده است . تمام اين مارها يك اندازه هستند . تقريبا از نيم ذرع متجاوز نيستند . پريروز يك دانه خودم كشتم . خيلى نازك هستند . حيوان مهوع موذى بدى است . فردا حضرت و الا مهمان شارژدافر دولت انگليس به قلهك هستند . عيد تولد ملكه از چهار به غروب مانده دعوت كرده‌اند . بعد از ماه رمضان انشاء الله ييلاق خواهيم رفت از\r\n\r\n\r\n","description":"","footnote":"\r\n( 1 ) - همشيره‌زادهء عين السلطنه\r\n( 2 ) - برادر كوچك عين السلطنه\r\n","page_name":" 207 ","page_number":207},
  {"content":"\r\n\r\nآنجا به الموت . هوا چندان گرم نيست . روزها در اطاق با يك لحاف مىخوابيم .\r\nسه‌شنبه 27 رمضان المبارك - پنج ساعت به غروب مانده در درشكه نشسته به قلهك ديدن شارژدافر انگليس رفتم . يك ساعت و نيم آنجا توقف شد . بعد به باغ رفتم . هواى مطبوعى داشت . يك ساعت به غروب مانده مراجعت به شهر شد . نيم ساعت از شب گذشته به منزل رسيدم .\r\n\r\nفرنگيها در تجريش\r\nامروز خيلى زود بيدار شدم . سه ساعت از دسته گذشته از خواب برخاستم .\r\nتجريش امسال فرنگى خيلى آمده و باغ اجاره كرده‌اند . تمام فرنگيها ييلاق رفته‌اند .\r\nدر چادر با شارژدافر انگليس نشسته بودم مىگفت چهار هزار تومان اين چادر تمام شده و مال هند است . چادر خوبى بود . با زن و بچه‌هايش به كامرانيه رفتند . سه دختر دارد . عكسشان را به من داد . آدم خوبى است .\r\n\r\nرسيدگى به يراق\r\nعصر روز پنج‌شنبه سلخ شهر رمضان - حضرت مستطاب و الا آقاى نايب السلطنه به سركشى و ملاحظهء ميدان توپخانه تشريف آوردند . مريض‌خانه‌اى تازه اقبال - السلطنه ساخته‌اند و انبارهاى متعدد درست كرده بودند . خيلى تميز و پاكيزه شده بود . امروز سرم بسيار درد گرفت . روز وداع است الحمد لله به خوبى تمام روزه‌ها را گرفتم . امروز حالم خوب نبود . نوبهء جزئى كردم . ديشب يراقهاى اسب را آورديم كه ديده شود . دو « دعاباقى » و يك « كلكى » و « رشمهء » بسيار اعلى كه رشمه‌اى حصيرى بود خيلى ممتاز و اعلى بود گم شده بود . گويا يك « دعاباقى » . . . « 1 » ديگر هم از ميانه رفته است . قريب به هزار تومان مىشود مختصر ضرر كلى شد . زياده چه نويسم .\r\nروز جمعه غرهء شهر شوال 1306 - روز خوبى و عيد بزرگى بود . صبح تا ناهار خدمت آقا بودم . عليان « 2 » حركتهاى بىمعنى مىكرد ، قبيح بود . حالم باز خوب نبود . نوكرهاى ما امروز سر آب با آدمهاى خازن الملك دعوا كرده بودند . چند روز است كه آب نمىآيد . در باغ همايونى حوض مىسازند و راه آب مسدود است . دعوا به اصلاح گذشت . دزد يراق پيدا شد . نمىدانم چه‌طور وصول خواهد شد . دو روز است گرفتار اين كار شده‌ايم . امروز حكيم دوا داد .\r\nروز سه‌شنبه 5 شوال المكرم - چند روز است دوا مىخورم . حالت خوبى ندارم . الحمد لله عمل برندهء يراق به صلح تمام شد . اين چند روزه مشقت زيادى كشيديم . ذات همايونى روز چهارشنبه 29 يك تلگراف از ورشو به حضرت و الا فرموده بودند . ابو الحسن خان هم تلگرافى كرده بودند . شش هفت روز در ورشو\r\n\r\n\r\n","description":"","footnote":"\r\n( 1 ) - يك كلمه ناخواناست .\r\n( 2 ) - ظاهرا « على » كه از دلقكان بود .\r\n","page_name":" 208 ","page_number":208},
  {"content":"\r\n\r\nتوقف خواهند فرمود . نهم ماه به برلين مىروند .\r\nسه‌شنبه 11 شهر شوال - صبح زود ميدان رفتم . آقاى نايب السلطنه بسيار دير تشريف آوردند . هوا به شدت گرم بود . آفتاب بقدرى گرم بود كه حركت ممكن نبود .\r\nدر اين چند روزه مشغول درست كردن چادرها و اسباب طويله بوديم كه انشاء الله هفتهء آينده به تجريش برويم . هوا خيلى گرم شده است . شبها با كتان خوابيدن بسيار مشكل است . از وسط تابستان گرم‌تر شده است .\r\n\r\nروزنامه‌هايى خارجى براى عز الدوله\r\nدر روزنامه « ايلستراسيون » « 1 » اين فقرات را نوشته بود : سردترين زمين‌هاى مسكون پنج قسمت دنيا كه آدمى در آنجا هست در مشرق سيبرى در 67 درجه 34 دقيقه عرض شمالى و 133 درجه 51 دقيقه طول از گرينويچ . درجهء ترمومتر سانتىگراد در تابستان 13 درجه و هشت دقيقه بالاى صفر و در « جانيورى » كه زمستان باشد ترمومتر 46 درجه تا 53 پائين صفر مىشود و درجهء سانتيگراد كه به 273 درجه رسيد بقاى عمر آدمى و حيوانات از هر قبيل ممكن نخواهد شد و اسم اين نقطه در سيبرى ورچوجانشك است . زمينهاى خيلى پست دنيا « درهء ژوردن » « 1 » در عربستان كه 1200 فوت گودتر از سطح درياست . كنارهء درياى مازندران 225 فوت گودتر از بحر محيط است . درياچهء عسل در حبشه 760 فوت گودتر از سطح محيط است . روزنامه‌ها متصل اشكال « اكس‌پوزيسيون » را مىكشند و اطلاعات آنجا را مىدهند . براى حضرت و الا روزنامهء « لندن‌نيوز » و روزنامهء « ايلستراسيون » و روزنامهء « تايمز » و « فيگارو » و « گرافيك » مىآيد . مطلبى جز « اكس‌پوزسيون » در اين روزنامه‌جات نيست . ذات همايونى نهم وارد برلين شدند . گويا مدت سفر و اقامت در فرنگ قدرى كم شد .\r\nسه‌شنبه 18 - از صبح تا عصر مشغول راه‌انداختن بارها بودم و تمام روز را به تهيهء اسباب طويله و غيره گذشت .\r\n\r\nحركت به تجريش\r\nچهارشنبه 19 شهر شوال 1306 هجرى 1889 مسيحى - صبح زود سوار اسب شيدا شدم ، به طرف تجريش روانه شدم . حضرت و الا حمام تشريف برده بودند . بعد از حمام تشريف خواهند آورد . نواب عليه و سايرين عصر خواهند آمد . دو ساعت از دسته گذشته به تجريش رسيدم . بعضى از چادرها را زدند . حضرت و الا تشريف آوردند . ناهار صرف شد . بعد از ناهار قدرى خوابيدم . هنوز جاى چادرهاى بيرون درست نشده است . غروب نواب عليه تشريف آوردند . قدرى از بار « سيزخانه » شب\r\n\r\n\r\n","description":"","footnote":"\r\n( 1 )  Illustration \r\n","page_name":" 209 ","page_number":209},
  {"content":"\r\n\r\nنرسيد . شب هواى لطيف خوبى داشت . دو سه روز است كه توپچيهاى آقاى عماد السلطنه آمده‌اند . جهت منظم كردن آنها و بعضى كارهاى ديگر امسال ييلاق تشريف نياوردند ، اميرزاده محمد حسن ميرزا خيلى نزديك است . گويا از باغ ما تا آنجا صد قدم باشد .\r\nشب به خوبى گذشت .\r\n\r\nمار يك ذرعى\r\nپنجشنبه 20 شوال - چند جاى چادر تا عصر به زور عمله و بنا ساخته شد .\r\nيك جاى چادر بسيار خوب كه جلوى آسياب هست جهت حضرت و الا ساخته شد . سه بچه مار قرمز بزرگ كه يك ذرع طول داشت و خيلى كلفت بود كشته شد . از جلوى چادر حضرت و الا يك سنگ و نيم آب قنات گلاب كه از ميان بيشهء خودمان و باغ پائين و آسياب مىگذرد جارى است . خيلى جاى خوبى شده است . گودال بدى بود ، به زحمت پر شد و تخت گرديد . چشم‌اندازش بيشه و حالت طبيعى آن است . جاى چادر من معلوم نيست . گذشته از آب قنات گلاب در اغلب روزها آب قنات نو كه از بلندى بطور آبشار مىريزد در آن‌جا جارى است . جاى باصفائى شده است .\r\n\r\nسه مار ديگر\r\nجمعه 21 - بالاتر از چادر حضرت و الا يك پوش براى خودم زدم . اغلب روزها آب قنات نو از جلوش عبور مىكند . چشم‌انداز به كوه دارد . قلهء البرز و اطراف آن نشسته نمايان است . عصر خوبى دارد . قدرى آفتابگير است . سايهء چندانى ندارد .\r\nيك پوش ديگر هم جلوى زمينها زدند كه چشم‌انداز به صحراى طهران و قصر دوشان‌تپه و ساير قصور سلطنتى دارد . از فردا روز استراحت است . سه بچه مار ديگر كه آنها هم قرمز بودند امروز عمله‌ها كشتند . دو خيابان پاكيزه هم درست شد . هواى تجريش خيلى خوب است .\r\nشنبه 22 - عصر منزل ساعد الدوله رفتم . هوا بسيار گرم بود . آفتاب سوزانى بود . از سه ربع به غروب مانده هوا خوب شد . روز پنجشنبهء گذشته به سفارت انگليس نزد شارژدافر رفتم ، از آنجا به محل بازى . تا غروب به صحبت و تماشا گذشت .\r\nيكشنبه 23 شوال - صبح نصير الدوله آمد تا عصر اينجا بود . عصر به اتفاق رفتيم به چند باغ كه مىخواهد اجاره كند . هيچ‌يك را پسند نكرد . نصير الدوله از آنجا به شهر رفت . من از پائين خولازير « * » به منزل آمدم .\r\n\r\nباغبانهاى كامرانيه\r\nچهارشنبه 26 شوال - صبح بسيار زود از خواب برخاستم . يك ساعت از دسته گذشته به كامرانيه حضور آقا رفتم . بسيار معطل شدم تا بيرون تشريف آوردند .\r\n\r\n\r\n","description":"","footnote":"\r\n( * ) اكنون خلازير گفته مىشود .\r\n","page_name":" 210 ","page_number":210},
  {"content":"\r\n\r\nباغ بسيار قشنگ خوبى شده است . دو باغبان فرنگى دارد و بيست و سه نفر باغبان مسلمان و روزى بيست عمله جهت آب پاشيدن روى گلها اجير كرده‌اند . از اول منظريه اين باغ كشيده شده است تا رستم‌آباد . باغ از اين طولانىتر در ايران نيست .\r\nپنج از دسته گذشته به باغ آمدم . آقاى عماد السلطنه تشريف آورده بودند . عصر در ركاب حضرت و الا به گردش رفتم . هوا روزها گرم است ، شب خيلى خنك و خوب .\r\nجمعه 28 - ديروز منزل ساعد الدوله در ركاب حضرت و الا رفتم . باغ خوبى دارد . خيلى زحمت كشيده است . يك بچه توله به من وعده كرد كه همين روزها روانه كند . ساعد الدوله هم مىگويد امسال به اتفاق حضرت و الا به سفر مىآيم . اگر بيايد خوش خواهد گذشت . در اطاقها كك بسيار شده است . شب و روز اذيت مىكند . انشاء الله فردا به شهر خواهم رفت . شهر مىگويند خيلى گرم است . شب و روزش تفاوتى ندارد .\r\n\r\nخيابان از نقاره‌خانه به قاپوق\r\nشنبه سلخ شهر شوال - صبح بسيار زود سوار اسب نيله شدم . بسيار تند به شهر رفتم . دو ساعت به دسته مانده به شهر رسيدم . يك سر به ميدان رفتم . آقاى نايب السلطنه يك ربع بعد از من تشريف آوردند . در ميدان پرتويى من را از قداره باز كردند . كار مشكل بدى بود . از آنجا به خانهء خودم كه دروازهء قزوين باشد رفتم .\r\nناهار منزل آقاى عماد السلطنه خوردم . حضرت و الا هم به شهر تشريف آورده بودند .\r\nهوا بسيار گرم و خفه بود . دو ساعت به غروب مانده خدمت حضرت و الا رفتم . در كالسكه نشسته به شمران آمديم . نيم ساعت از شب گذشته به تجريش وارد شديم .\r\nاين چند روزه خيابانى از جلوى نقاره‌خانه تا به دم قاپق مىخواهند بكشند . خانه‌هاى مردم را قيمت كرده‌اند . از پاچنار كه نزديك خانهء ماست مىگذرد . خانهء ما خوب مىشود . خيلى خرج دارد . چند خانه را امروز خراب كردند . وزيرنظام سر كار است .\r\nمعلوم نيست خرج از دولت است يا از ملت . مردم شكايت دارند ، به خانهء ما خيلى نزديك است . راه ما آسان مىشود .\r\n\r\nباز كردن قهوه‌خانه\r\nاخبار تازه اين است كه تلگراف از برلن از ذات همايونى رسيده كه بيست قهوه‌خانه باز كنند . چند عدد از آنها باز شده است . قهوه‌خانه يك سال قبل به سيصد و شصت رسيده بود و يك مرتبه به حكم دولت موقوف شد . حال بيست‌تاى آنها را به شرايط چندى مىخواهند باز كنند . شب هواى شمران بسيار لطيف و خوب بود .\r\nدوشنبه 2 شهر ذيقعده - حضرت و الا مهمان نظام الملك در نظاميه كه زير سلطنت‌آباد اتفاق افتاده تشريف بردند . يك تولهء مادهء خالدار بسيار خوب ساعد الدوله براى من فرستاده بود . خال سياه دارد . تقريبا ده روزه است . يك بچه خرگوش هم از باغ معير\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nيكى از مهترها گرفته بود . تولهء ده روزه كه هيچ دندان ندارد مىخواست خرگوش را دندان بگيرد و نمىگذاشت پيش بيايد . خيلى تماشا داشت . ديروز عصر بعد از چندى حمام رفتم . خيلى چرك و كثيف بودم . حمام خوبى نبود . زياده چه نويسم .\r\n\r\nدزدى در شمران\r\nچهارشنبه 4 ذيقعده - حضرت و الا ملك‌آرا از صبح تشريف آوردند . نواب محمد ميرزا ولد حضرت معظم‌له هم تشريف داشتند . محمد حسن ميرزا هم بودند . عصر سواره به گشت رفتيم . منزل نصر الملك قهوه صرف شد . دزدى در خانهء ايشان شده بود . تعريف زياد مىكردند . دزدى بسيار در شمرانات شده است . چند مرتبه دزد به باغ ما آمد . به حمد الله دستبردى نزد . يك مرتبه الاغ را مىخواست از طويله ببرد .\r\nدفعهء ديگر آمده بود در چادرهاى اندرون سگها مزاحم شده بودند . بارى حالت حضرت ملك‌آرا قدرى خوب نبود . دواى جوش ميل فرمودند . عصر بهتر شده شب را هم توقف فرمودند .\r\n\r\nمهمانى سفارت ينگى دنيا\r\nروز پنجشنبه 5 - عصر حضرت و الا و شاهزاده ملك‌آرا به منزل شاهزاده صاحب خانم تشريف بردند . من و محمد ميرزا هم بوديم . دو ساعت به غروب مانده از آنجا به بازديد آتاشه‌مىليتر آلمان رفتم . مىخواست به كوه برود هرچه كردم اسم كوه را بفهمم بلد نبود . وزيرمختار آلمان هم رفته بود ، فردا عصر مراجعت خواهند كرد . بارى از آنجا تا سر تپهء خولازير سواره آمدم . از آنجا اسبها را دادم برد . پياده به منزل آمدم . در سفارت ينگىدنيا مهمانى بود . عيد بزرگ ملى بود .\r\nروزى بود كه از زير اطاعت انگليسها بيرون آمده بودند . حضرت ملك‌آرا به شهر رفت .\r\n\r\nتولد فرزند عماد السلطنه\r\nصبح شنبه هفتم شهر ذيقعده - سه ساعت به دسته مانده سوار اسب كرنگ شيدا شدم . در قلهك ديدم حسينقلى گماشتهء آقاى عماد السلطنه سوار الاغى شده و به تندى هرچه تمام‌تر مىآيد . من هم تند مىرفتم . مرا كه ديد فرياد كرد مژده مال من است . متعجب شدم مكرر اين كلمه را گفت . هرچه پرسيدم چه مژده ، من خبرى ندارم ، تندتر مىرفت و آن كلام را تجديد مىكرد . آخر الامر معلوم شد سفرى آقاى عماد - السلطنه به سلامتى و مباركى شب گذشته در ساعت شش به دنيا آمده . بعد از زحمت زياد معلوم شد كه اولاد ذكور هم هست . اسباب مسرت و خوشحالى شد . تندتر به شهر رفتم . ساعت دو به دسته مانده به شهر رسيدم . در ميدان مباركباد گفتم . بعد از اتمام ميدان به منزل ميرزا على اكبر خان حكيم رفتم . بعد از گرفتن دستور العمل به خانهء آقاى عماد السلطنه رفتم . والدهء حضرت و الا و بعضى از همشيره‌ها تشريف\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nداشتند . ماشاء الله پسر خوبى بود . خيلى گشاده‌رو و سفيد و خوب . انشاء الله قدمش مبارك است . بعد از صرف ناهار به خانهء خودم رفتم . هوا به شدت گرم بود . متصل عرق مىكردم و آب‌يخ مىخوردم . سه ساعت به غروب مانده حضرت و الا از منزل خودشان به خانهء عماد السلطنه تشريف آوردند . من هم رفتم . حضرت و الا صبح به دربار تشريف آورده بودند . تا غروب آنجا مانديم . غروب سوار كالسكه شده به شمران رفتيم . يك ساعت از شب رفته در باغ پياده شديم . الحمد لله امروز با گرماى شهر خوش گذشت . انشاء الله عصر چهارشنبه محض گذاشتن اسم به شهر خواهيم رفت .\r\n\r\nاسم‌گذارى\r\nصبح چهارشنبه يازدهم ذيقعده - به شهر رفتم . سه ساعت به ظهر مانده به خانهء خودم رفتم . سه ساعت به غروب مانده به خانهء عماد السلطنه رفتم . قدرى گذشت صدر العلماء محض گذاشتن اسم آمد . به فرمودهء حضرت مستطاب و الا اسم خودشان را گذاشتند « عبد الصمد ميرزا » . صدر العلماء بسيار تمجيد كرد از اين اسم و هيچ عيبى ندارد . در فرنگ اين قسم اسم بسيار رسم است كه اسم پدر را بر فرزند بگذارند . غروب حضرت و الا تشريف آوردند . شاهزاده ملك‌آرا هم تشريف آوردند .\r\nشب دو دسته مطرب كه دستهء حاجى خانم و ماشاء الله باشد بودند . دائى جانم بودند .\r\nتا پنج شب رفته به خوشى و خوبى گذشت . خداوند هميشه عيشى عطا فرمايد .\r\n\r\nدزدخانه\r\nپنجشنبه 12 - تا عصر منزل آقاى عماد السلطنه بوديم . پيش از ناهار يكى از كنيزها ديده بود كه شخصى در بام خانه خم‌خم راه مىرود گمان دزد كرده بود . به نوكرها گفته بود يكى از آردلها رفته بود بالاى بام معلوم شد دزد است . عقب كرده بود دزد خودش را از پشت‌بام به زير انداخته بود ، آردل عقب او [ افتاده بود 
  ] مختصر تا نزديك قاپق دزد را تعقيب كرده آنجا دستگير شده بود . بعد از ناهار دزد را آورد .\r\nسيد بود . قد كوتاهى داشت . روز روشن آمدنش خيلى غريب بود . آردل زرنگى كرده بود . آقاى عماد السلطنه پيش وزيرنظام روانه كرد . دزدى در شهر [ و 
  ] شمرانات بسيار است . يك ساعت به غروب مانده سواره به شمران رفتم . حضرت و الا و نواب عليه كالسكه و درشكه سوار بودند . يك ساعت از شب رفته در باغ پياده شدم . گويا كشيدن خيابان موقوف شده است . محققا معلوم نيست . خرج بسيار دارد و مردم راضى نيستند به فروختن خانه‌ها تا خدا چه خواهد . شهر بسيار گرم و بدهوا بود . عرق آدم متصل مىآيد . گردوخاك اندازه ندارد .\r\nجمعه 13 عصر - مستر كندى شارژدافر دولت انگليس اينجا آمد . بعد از رفتن او در درشكهء ميرزا على اصغر خان كه تازه خريده نشستيم . حضرت و الا و من و محمد حسن ميرزا با ميرزا على اصغر خان بوديم . درشكهء چهار نفرهء خوبى است . دويست و پنجاه تومان خريده در خيابانهاى خولازير گردش كرديم . ميرزا على اصغر خان\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nامروز صبح آمد ، شب اينجا بودند .\r\n\r\nبازى لان‌تنيس\r\nشنبه 14 - ديروز مستر كندى وعدهء امروز عصر به سفارت‌خانه گرفت كه روز افتتاح بازى « لان‌تنيس » بود . ساعت پنج و نيم بعد از ظهر رفتم . جاى قديم اين بازى را « كلاب » « * » درست كرده‌اند و تازگى اينجا را جهت اين بازى درست كرده‌اند .\r\nجمعى از فرنگيها بودند . قريب سى نفر فرنگى بود . تا مغرب به صحبت و تماشا گذشت . آدرس سه اسباب كه خيلى لازم است دادم به مستر كندى كه از لندن بخواهد .\r\nيكى اسبابى است كه بلندى كوهها و زمينها را از سطح دريا معين مىكند . اسباب ديگر اين است كه معين مىكند چقدر امروز آدم راه رفته . چيزى است كه آدم يا به خود يا به اسب خود آويزان مىكند . در آخر حركت نگاه مىكند معلوم مىشود كه چند هزار قدم خودش يا اسبش راه رفته . يك قطب‌نماى خوب هم خواستم . شش هفتهء ديگر انشاء الله مىرسد .\r\n\r\nباغبانهاى كامرانيه\r\nروز چهارشنبه 18 ذىقعده - دوشنبهء گذشته عصر در ركاب حضرت و الا به كامرانيه خدمت آقا رفتم . مشير الدوله هم بودند . قدرى گذشت آقا بيرون تشريف آوردند و كالسكه‌شان حاضر بود كه به شهر تشريف ببرند ، محض راه‌انداختن فوج خلج قم كه مأمور خراسان هستند . باغ كامرانيه آنقدر مصفا بود كه حساب نداشت .\r\nدو باغبان فرنگى دارد و بيست و پنج باغبان ايرانى . بسيار قشنگ است . يك ساعت به غروب مانده منزل آمديم . نيم ساعت از شب گذشته آقاى عماد السلطنه از شهر تشريف آوردند . از شدت گرماى شهر خيلى تعريف مىكردند . روز هيچ كس در شهر نمىتواند تردد كند .\r\nپنجشنبه 19 - تا عصر به صحبت با محمد حسن ميرزا گذشت . عصر با آقاى عماد - السلطنه قدرى گشت رفتيم . خيلى خوش گذشت .\r\n\r\nمترجم الممالك و انگليسى خواندن\r\nعصر دوشنبه 23 ذيقعده - به اتفاق محمد حسن ميرزا به شهر رفتيم . در نيم ساعت از شب گذشته به منزل آقاى عماد السلطنه پياده شديم . شب گرم بود .\r\nالحمد لله به خوشى گذشت . صبح بسيار زود به ميدان رفتم . آقاى نايب السلطنه تشريف نياوردند . گردوخاك حد و حصر نداشت . از آنجا منزل رفتم . قاطرها را ديروز آورده بودند . تعمير اسبابهاى آنها را معين كرده و قدرى لوازمات سفر را خريده به منزل جديد دائى جانم كه در دروازه قزوين خيابان ايلخانى است رفتم .\r\n\r\n\r\n","description":"","footnote":"\r\n( * )  club \r\n","page_name":" 214 ","page_number":214},
  {"content":"\r\n\r\nاندرونى تازه تمام شده . باز كار زياد دارد . آب معير مدام مىگذرد . عماد السلطنه ، محمد حسن ميرزا ، على اصغر خان تشريف داشتند . هوا گرم و كثافت كوچه‌ها بسيار بود . تا سه ساعت به غروب مانده آنجا بوديم . بعد به خانهء آقاى عماد السلطنه رفتيم .\r\nمترجم الممالك آمد قدرى انگليسى خواندم . ساعت دو و ربع سوار اسب قيقاج شده به منزل حضرت و الا ملك‌آرا رفتم . قدرى حالشان خوب نيست . تب و نوبه مىكنند .\r\nاز آنجا به منزل محمد ميرزا ولد ايشان رفتم ، تشريف نداشتند . چاى و هندوانه خورده به شمران رفتيم . دو ساعت از شب گذشته در باغ پياده شديم . تمام گرماى شهر به يك طرف كثافت كوچه‌ها به يك طرف . انشاء الله عصر جمعه حركت به سمت الموت خواهد شد .\r\nچهارشنبه 25 - حضرت و الا به شهر تشريف بردند جهت بعضى كارها . عصر گردش مفصلى كردم .\r\n\r\nسرخه‌حصار جاى بدى است\r\nعصر پنجشنبه 26 - به سرخه‌حصار باغ مرحوم ميرزا عبد الله مستوفى ديدن نصير الدوله رفتم . چند روزى است نصير الدوله آنجا پيش خواهرش رفته ، جاى بسيار بدى است نزديك سوهانك و خيلى گرم . نيم ساعت از شب رفته به باغ آمدم . آقاى عماد - السلطنه تشريف آورده بودند .\r\n\r\nسفر الموت\r\n\r\nورود به كن\r\nجمعه 27 ذيقعده پنجم اسد 1306 هجرى / 26 جولاى 1889 مسيحى - صبح نصير الدوله آمدند . محمد حسن ميرزا هم بود . دو ساعت و نيم به غروب مانده سوار اسب شيدا شدم رو به سفر الموت . آقاى عماد السلطنه تا اوين تشريف آوردند . از آنجا وداع كرده رو به كن روانه شديم . سه ربع از شب گذشته به عمارت همايونى در كن پياده شديم . بار آشپزخانه نرسيده بود . قدرى حاضرى خورده خوابيديم . در اين سفر سى نوكر ، پانزده اسب ، سى و شش قاطر همراه است . توله استاپ كه تازه جناب ساعد الدوله داده و تقريبا بيست روز دارد با توله ترمه همراه است . استاپ را مهترها روى بار مىگذارند . شب هوا بسيار گرم و بد بود . كن ده بزرگ معتبرى است . ميوهء آن انجير و توت و انار است . چيز ديگر كم دارد . شب بسيار كم خوابيدم .\r\n\r\nتلگراف شاه\r\nشنبه 28 ذيقعده - پنج به ظهر مانده بيدار شدم . تمام اسبابها را بردند به كرج ، جز دو نمد آبدارى چيز ديگرى نبود . ناهار مختصرى خورده حضرت و الا خوابيدند . آقا حسين ناظر هنوز نيامده بود . من خوابم نبرد . قدرى گذشت مشهدى على\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nفراش پاكتى از آقاى عماد السلطنه آورد . تلگرافى از اعليحضرت اقدس همايونى در جوف پاكت بود به اين تفصيل :\r\n« 27 ذيقعده 1306 و 26 جولاى از برادفرد - عز الدوله ، انشاء الله احوال شما خوب است . احوال ما به حمد الله خيلى خوب است . از حالات خود عرض كنيد . احوال شاهزاده معز الدوله و شعاع الدوله و احتشام الدوله و عماد الدوله و عماد السلطنه از قول ما بپرسيد و عرض كنيد هركدام چطورند و چه مىكنند . شاه . »\r\n\r\nبرادفورد\r\nاين تلگراف خيلى اسباب مسرت و مفاخرت گرديد . حضرت و الا هم جواب مفصلى عرض كردند و تلگراف را مجددا پيش آقاى عماد السلطنه روانه كرديم كه به هركدام از شاهزادگان نشان بدهد . « برادفرد » شهر معتبرى است كه بسيار پشم در آنجا درست مىشود و كارخانجات فراوان دارد . در انگلند واقع است . اغلب اسباب پشم انگليس در آنجا درست مىشود . راه به درياى شمال دارد . عمارت معتبرى دارد كه مهمانى پانصد نفر مىتوان كرد . يك هتل دارد كه صد و سى هزار ليره خرج شده است . هفتاد كليسا دارد و حدود پنجاه هزار جمعيت .\r\n\r\nورود به كرج\r\nچاى خورده در ساعت سه به غروب مانده سوار شديم . در بين راه طوفان شديدى شد كه چشم چشم را نمىديد . قريب دو ساعت اين طوفان بود . اسب از حركت بازماند .\r\nخاك بقدرى بود كه حساب نداشت . تا منزل اين باد بود و بعد از دو ساعت قدرى كمتر شد . خيلى خسته شده بوديم . يك ساعت و نيم از شب گذشته به عمارت سلطنتى كرج پياده شديم . هنوز آقا حسين نيامده . امروز خيلى بد گذشت ، طوفان بدى بود .\r\nذات همايونى از قرار اخبار روزنامه‌جات امروز وارد پاريس خواهند شد . در سال قبل كه به الموت مىرفتيم همين بالاخانهء سردر سليمانيهء كرج منزل كرده بوديم . در آن سفر من تنها در خدمت حضرت و الا بودم . اين سفر تولوى خان همراه است . آقاى عماد السلطنه در چهاردهم ماه آينده مختصرا تشريف خواهند آورد به الموت . در آن سال خيلى خوش گذشت . انشاء الله امسال هم خوش خواهد گذشت . شب پشهء بسيار بود . عصر به زودى خواب رفتيم .\r\n\r\nورود به فشند\r\nيكشنبه 29 ذيقعده - صبح زود سوار اسب شيدا شوم . مسافت تا فشند پنج فرسنگ است . اسب من خيلى شيطانى مىكرد و جلو رفتم كه از شيطنت باز بماند .\r\nتا كردان سه فرسنگ طى شد . آنجا در باغى پياده شديم . باقرىقرا در صحرا زياد بود .\r\nطى مسافت ما را از شكار بازداشت . تا سه ساعت و نيم به غروب مانده در آن باغ استراحت كرديم . با نداشتن رخت‌خواب دو ساعت خواب خوبى كردم . در ساعت سه و\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nنيم سوار شديم . يك تير به باقرىقرا انداختم نخورد . هوا خنك‌تر از ديروز بود .\r\nآن طوفان هم نبود . يك ساعت به غروب مانده وارد فشند شديم . چادرها را در باغى در بالاى آبادى زده‌اند . فشند ده معظم خوبى است . جاى پاكيزه‌اى هم هست . خيلى صفا دارد . الان يك ساعت از شب گذشته در چادر نشسته‌ام . تولوى خان هم مشغول نوشتن روزنامه است . ميرزا نصر الله منشى اين سفر همراه است . سفر اول اوست .\r\nهوا معتدل است . اهل فشند خيلى سرخ و سفيد [ ند 
  ] و زن و دخترهاى خوبى دارد . توله استاپ را حسين با زنجير بسته بسيار صدا مىكند . هرچه مىگويم باز كند به خرجش نمىرود . توله ترمه خسته و افتاده شده است . به خواب اندرست . مطلبى نيست .\r\n\r\nفرنگى و معدن زغال‌سنگ\r\nدوشنبه سلخ ذيقعدهء 1306 - صبح بسيار زود از خواب برخاستم . ديدم نصف چادر برچيده شده است ، به هزار مشقت فراشها را دور كرده چاى خورده بيرون آمدم .\r\nقدرى گذشته سوار اسب شدم . قدرى جلو رفتم راه دوتا شد . از هركه پرسيدم گفت راه بالا . مختصر رفتيم . بعد از طى يك فرسنگ دو نفر پياده شدند گفتند راه شهرك طالقان اينجا نيست و عوضى آمده‌ايد . با كمال اوقات‌تلخى مراجعت كرده به راه اصلى افتاديم . در بين راه معدن زغال‌سنگى ديده شد كه فرنگى كلاه حصيرى بر سر گذاشته مشغول دستور العمل است . تعجب كردم كه فرنگى اينجا هم آمده . مسافت زيادى در راه بسيار صعبى طى شد تا به فشندك طالقان رسيديم . از شدت خستگى به ناهار افتاديم .\r\nتا فشندك پنج ساعت و نيم راه آمديم و رعيتها مىگفتند دو فرسنگ بيش نيست .\r\nناهار خورده سوار شديم . دو ساعت هم راه آمديم تا به ده شهرك رسيديم . از رودخانهء شاهرود گذشته در باغى پياده شديم . رعيت زيادى جلو آمده بود . يك ماهىگير بسيار بزرگ ابو القاسم ميرآخور در هوا زد . چهار سار من زدم به يك تير . ده سار ابو القاسم به يك تير زد . دو سار تولوى خان . دو ساعت به غروب مانده حمام رفتم . حمام بدى بود . حضرت و الا به حمام چادرى كه عليمردان درست كرده بود تشريف بردند .\r\nتولوى خان و ميرزا نصر الله در حمام بودند . چادرها نيم ساعت به غروب مانده رسيدند . در جلوى رودخانه چادرها را زدند . آقا حسين ناظر امشب رسيد . فردا انشاء الله به خاك الموت وارد خواهيم شد . فرج الله خان نايب الموت فردا با آن شكم ديده خواهد شد . الان يك ساعت از شب رفته در چادر نشسته هواى لطيفى است . از طهران بهتر است . صداى آب رودخانه مىآيد . دو كاغذ آقا حسين از تجريش آورد .\r\nمطلب تازه‌اى نداشت . امروز خيلى خسته شدم .\r\n\r\nمرتع ايل رشوند\r\nسه‌شنبه غرهء شهر ذىحجة الحرام - صبح بسيار زود از شهرك سوار شديم .\r\nرودخانهء حسن جون را گرفته با دو بلد سربالا شديم . از كوله « * » و ده حسن جون گذشته\r\n\r\n\r\n","description":"","footnote":"\r\n( * ) امروز كولچ گفته مىشود .\r\n","page_name":" 217 ","page_number":217},
  {"content":"\r\n\r\nاز گردنه بالا رفتيم . تمام راه امروز سربالائى است . رودخانهء حسن جون گاهى دست راست و گاهى دست چپ بود . مكرر به رودخانه زديم . سفر سابق در كوله منزل گرفتيم .\r\nآب رودخانهء حسن جون تعريفى است . بهتر از آن آبى در طالقان نيست . توله ترمه امروز از آب سير شد . آنقدر ميل به آب دارد كه شرح آن بسيار است . خيلى سربالا رفتيم تا به يورت مالخانى رسيديم . در چمن بسيار سبز خرمى ناهار خورديم . بعد از ناهار حضرت و الا خواب كردند . باد زيادى مىآمد . ما هم روى طناب آفتاب‌گردان نمدى انداخته مثل ميوه‌بندان يهوديها سايه‌بان درست كرديم . با تولوى خان و ميرزا نصر الله چرت بسيار كمى زديم . بارها رد شد رفت . سه ساعت به غروب مانده سوار شديم . از گردنهء بسيار سختى عبور شد . سر گردنه دهات الموت نمايان شد . يك ساعت و نيم راه آمديم تا به مرتع رشوندها رسيديم . اسم مرتع دوآب است . فرج الله خان نايب الحكومهء الموت آنجا بود . امروز آفتاب زيادى خورديم . شش ساعت راه آمديم .\r\nدر اين مرتع گوسفند ايل رشوند چرا مىكند . مفرش ما امروز از كوه پرت شد . تمام رخت‌خوابها خيس آب شده . محمد باقر كه سوار مفرش بود ده قدم پيشتر از پرت شدن از قاطر پياده شده بود . خداوند رحم كرد . قاطر هم عيبى نكرد . هواى اينجا خيلى سرد است . انشاء الله فردا به قلهء البرز خواهم رفت . شب به شدت سرد بود . الان قلب الاسد است و با وجود اين اينجا اينقدر سرد است . زياده و السلام .\r\n\r\nبه سوى قلهء البرز\r\nچهارشنبه دوم ذيحجهء 1306 - صبح زود به عزم رفتن به قلهء البرز از خواب بيدار شدم . قدرى گذشت سوار اسب شيدا شدم . با ده نفر پيادهء الموتى رو به قله رفتيم . راه خوبى نداشت . دو ساعت سربالا رفتيم تا به يكى از قله‌هاى البرز كه اسمش قلهء دوكل است رسيديم . باد شديدى مىآمد و بقدرى سرد بود كه مىلرزيديم .\r\nنتوانستيم به قلهء اصلى البرز برسيم . ناهار آنجا صرف شد . خيلى تماشا داشت . اگر غبار نباشد قزوين و قم و كاشان و تنكابون پيداست . بقدرى بريدگى كوه تعجب داشت كه به نوشتن نمىآيد . اين قله خيلى تيز است . دو قلهء ديگر اين كوه دارد كه يكى به قلهء البرز مشهور است و از هر دوى اينها بلندتر است . انشاء الله از ايواتر به آنجا خواهيم رفت كه نزديك‌تر است . يك سمت اين كوه البرز مرتع طالقانيهاست ، سمت ديگر از الموتيهاست . اين البرز بسيار شبيه به البرز طهران است . همانطور كه سمت شهرستانك البرز طهران سنگ زياد ندارد و سمت شمرانات سنگ زياد و كمرهاى بيشمار دارد اينجا هم سمت طالقان پر از بوته و علف است و سمت الموت تمامش سنگهاى بزرگ و بريدگيهاى زياد دارد . تمام اطراف كوه بود . كوه دماوند ، كوه تخت سليمان ، كوه سيالان و كوه‌هاى ديگر تماما نمايان بودند . رودخانهء شور و صحراى ساويچ‌بلاغ پيدا بود . تعريف و تماشاى آن قله به نوشتن برنمىآيد ، مگر شخص به چشم تماشا كند . چند سنگ به يادگار برداشته شد . چند نفر از تفنگچيها را\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nحضرت و الا مرخص فرمودند كه بروند كبك درى و بز شكار كنند . كبك درى و بز اين كوه فراوان دارد . يك ساعت و نيم به ظهر مانده از آنجا سرازير شديم . ظهر در منزل پياده شديم . عصر ملا رستم بالاروچى يك بزغالهء امساله شكار كرده بود و آورد . امروز در قلهء البرز شكارى به چنگ ما نيامد . شكارچى زيادى از اطراف آمده است . چند نفر از آنها را حضرت و الا مرخص فرمودند بروند كبك درى بياورند .\r\nچند نفر آنها باقى هستند . انشاء الله فردا به « پائين‌روچ » خواهيم رفت . امروز تماشاى زيادى شد . گويا البرز شانزده هزار فوت بلندى داشته باشد . اگر « بارومتر ان‌رئيد » « * » بود مسافت تمام اينها معين شده بود . زياده چه بنويسم .\r\n\r\nورود به پائين‌روچ\r\nپنجشنبه سيم ذيحجه - صبح سردسته سوار شده رو به پائين‌روچ روانه شديم .\r\nراه قدرى سخت بود . يك زربه كبك بلند شد . فره‌ها بسيار كوچك بودند پيدا نشدند .\r\nتوله هم همت نكرد . مختصر قدرى آمده شيخ حسين شكارچى گفت چهار تكه در آن كمر چرا مىكند . بعد از ماندن زياد و دوربين انداختن معلوم شد دروغ بوده . از گردنهء بلندى سرازير شديم تا به ده پائين‌روچ رسيديم . شب چادرها نرسيد . قاطر الموتيها دير رسيد . شب حضرت و الا در آفتاب‌گردان با تولوى خان خوابيدند . من و ميرزا نصر الله در آفتاب‌گردان كار هند كه بسيار كوچك ، و ترك اسب مىتوان بست ، خوابيديم . هوا گرم و پشه بسيار بود . تا صبح به سختى گذشت .\r\n\r\nشكارها و شكارچيان\r\nجمعه چهارم - چادرها رسيد . شكارچيها از ديروز تا حال اين شكارها را آوردند . مهدى دينه‌رودى يك تكه هشت سال ، نور الله آوه‌اى يك بز يك سال ، مشهدى محمد ورك رودى يك بز يك سال با يك كبك‌درى ماده آوردند . ناهار كباب بسيار خوب صرف شد . شاخ تكهء هشت سال را براى شيروانى خانهء خودم نگاه داشتم . الموت شكارچيهاى قابل دارد . شكارچى بسيارى در الموت هست . از همه خنده‌دارتر يعقوب گازرخانى است . الحق مثل فدائيان حسن صباح مىماند . گازرخان دهى است كه قلعهء حسن صباح معروف بالاى آن است . نمىتوانم تفصيل هيكل او و تفنگ او را بنويسم .\r\nتفنگى دارد كه هيچ قنداق ندارد . گويا از عهد حسن به يادگار مانده ، و كلاه او مال نود سال قبل است به شكل مخصوص . بارى بايد ديد . به تعريف نمىآيد . بهرام خان شكارچى يك بچه خوك آورد ، داديم طويله كه به شهر ببريم ، براى دختر مستر كندى شارژدافر دولت انگليس سوغات سفر روانه كنم . پريروز شكارچيها نشانه گذاشته تيراندازى كردند . همه خوب زدند . بقدرى خوب گلوله مىاندازند كه چه بنويسم .\r\nحضرت و الا عصر حمام تشريف بردند و در راه يك زربه كبك ديده بودند ، شكار نشده\r\n\r\n\r\n","description":"","footnote":"\r\n( * ) اصل : ان‌رئى ،  aneroide \r\n","page_name":" 219 ","page_number":219},
  {"content":"\r\n\r\nبود . روز هوا بسيار گرم بود ، خواب نكردم . با فرج الله خان شطرنج‌بازى شد . الان يك ساعت از شب گذشته در چادر نشسته‌ام . هوا گرم [ است 
  ] و نسيمى نمىآيد .\r\nتولوى خان امروز هشت گنجشك با يك زاغچه شكار كرد . ماهتاب قدرى هست .\r\n\r\nورود به بالاروچ\r\nشنبه 5 - صبح مه بسيار بود . سردسته سوار اسب قيقاج شدم رو به بالاروچ .\r\nاغلب اسبهاى ما زخم شده‌اند . فاصلهء اين دو ده دو دره است كه خراب و بطورى صاف شده كه نه پيادهء الموتى و نه سواره مىتواند از آنجا عبور كرد و يك بوته هم آنجا ندارد . تمام خاك است و خيلى تيز . بهيچوجه نمىشود عبور كرد . اگر ممكن بود مسافت بسيار كم بود . مختصر پائين آمده از كنار رودخانه به ده خوبان رسيديم .\r\nاز آنجا گذشته سربالا شديم . اسبها امروز زياد عرق كردند . قدرى سربالا آمده تا به ده بالاروچ پياده شديم . ده معتبر بزرگى است . ناهار خورده بعد از خواب سه ساعت به غروب مانده حمام رفتم . بسيار تميز و پاك بود . آب گرم صاف خوبى داشت .\r\nبر پدر حمام شهرك [ لعنت 
  ] كه كثافت آن تا امروز در بدن من بود . صورتها از سرما و گرما خيلى پوست بسته بود . امروز پوستها پاك شد . در موقع رفتن حمام سياه و كثيف بوديم . پس از بيرون آمدن شخصى شده بوديم سفيد و پاك . تولوى خان و نصر الله خان هم حمام بودند . عصر حضرت و الا قدرى سواره در اطراف ده گرديدند .\r\nچادر ما در جلوى جوى آبى زده شده . چشم‌انداز به كوه‌هاى هنيز و كوه سيالان است كه برف زياد دارد و جنگل هنيز و آطان جنگل خوبى دارد . انشاء الله در آن جنگلها به شكار خرس خواهيم رفت . امامزاده زكريا ( ع ) برادر حضرت رضا ( ع ) در اين ده در جاى خوبى مدفون است . زيارت رفتم . پارسال تعمير خوبى كرده‌اند . انشاء الله آقاى عماد السلطنه در گازرخانى كه قلعهء حسن در آنجاست تشريف خواهند آورد . در چهاردهم اين ماه از طهران حركت خواهند فرمود . در هفدهم به آنجا خواهند رسيد و از راه قزوين مراجعت خواهند فرمود . زياده مطلبى نيست .\r\n\r\nاحوال الموت\r\nيكشنبه 6 ذيقعده - صبح زود برخاستم . تا ناهار سه خوراك « سدليز » كه دواى جوش باشد خوردم . بسيار عمل كرد . از قضا ناهار هم چلوكباب از گوشت شكار درست كرده بودند . نخودآب بدى بود . لابد قدرى چلوكباب خوردم . بعد از ناهار خوابم نبرد . دو ساعت به غروب مانده سوار شدم هيچ چيز پيدا نشد جز يك سوراخ روباه . آن را هم هرچه بوته آتش زديم روباه بيرون نيامد . تولوى خان يك دليچه شكار كرد . من تا امروز تفنگ نينداخته بودم . امروز تيرى به زاغچه در هوا انداختم ، آن هم نخورد . هنوز شكارى به دست نيامده . موقع شكار الموت آخر پائيز است . اكنون شكارى ندارد . در وقت پائيز هم راهها مسدود است و نمىتوان آمد . در پائيز تمام كبك و بز از ييلاقهاى سخت به پائين رودخانه مىريزند و موقع شكار است كه كبكها\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nميان خانه‌هاى رعيتى مىخواهند ساكن شوند . حال تمام شكار خيلى بالا رفته‌اند .\r\nبارى محمد شكارچى سه قطعه كبك فره آورد . از دربند آطان زده بود . مىگويند در زمستان كنار رودخانه ميان بوتهء خار بقدرى كبك فراوان مىشود كه با دست شكار مىشود . خوب بود آنوقت ما اينجا بوديم . اگر كسى بخواهد در آن موقع اينجا باشد بايد از حالا بماند تا بعد از شكار بهار راهها باز شد برود . اين هم كار مشكلى است . حضرت و الا هم سواره قدرى به گشت تشريف بردند . اينجا سيب و خيار خوبى دارد . در پائين روچ مىگفتند هندوانه‌اى دارد كه به محض چاقو زدن تمام آن از هم پاشيده مىشود . هنوز نرسيده بود تا رفتن ما خواهد رسيد . علماء الموت دسته‌دسته مىآيند .\r\n\r\nكشت سيب‌زمينى\r\nالموتيها در زمستان غذاشان ارزان و گاودانه است ، خيلى دولتمندهاشان گندم مىخورند . آش ارزنى طبخ مىكنند كه من سال گذشته قاشقى خورده‌ام هيچ مزه‌اى ندارد .\r\nقدرى سيب‌زمينى از طهران آورده گفتيم فرج الله خان در آوه كشت كند كه در اينجا زياد شود . باغچه‌اى كه حضرت و الا آفتابگردان زده‌اند از هرقسم سبزيجات دارد .\r\nخيلى شبيه خانهء من است . الان ساعت هشت و ربع بالاى فرنگى است و يك ساعت و ربع ايرانى از شب گذشته است در چادر نشسته مشغول نوشتن اين مختصر يادگار هستم . امروز قدرى گرم بود .\r\n\r\nبه سوى ورك - شاعر الموتى\r\nدوشنبه 7 - صبح حضرت و الا به حمام تشريف بردند . بعد از حمام سوار شده رو به ورك روانه شديم . راه با وجود ساختن بسيار بد بود . اگر دو سه دره در جلو نبود مسافت اين دو ده نيم فرسنگ كمتر بود . خيلى كسل و خسته بودم . هيچ حالت حرف زدن نداشتم . بارى راه كمى به سختى طى شد . نزديك آبادى رعيتها جلو آمده بودند . در باغى آفتاب‌گردان زديم . چادرها زود آمدند . ورك ده بزرگ معتبرى است .\r\nبعد از ناهار خوابيدم . از شدت كسالت خواب زياد كردم . عصر گردش نرفتم . روز باد زيادى آمد . هواى اينجا با بالاروچ يكى است ، تفاوتى ندارد . سه چهار شب است كه مه مىآيد . دو ساعت بعد از روز مه بالا مىرود . ملا موسى شاعر وركى چند قصيده در مدح حضرت و الا گفته بود . بد شاعرى نيست . به شاعر الموت نمىماند .\r\nتتبع خوبى دارد .\r\n\r\nشاهنامهء فردوسى\r\nسه‌شنبه هشتم - صبح نيم‌ساعت به دسته مانده بيدار شدم . هوا مه داشت . بعد از خوردن دوا و چاى قدرى كتاب شاهنامه خواندم . حقيقت بهتر از فردوسى كسى رزم را نگفته . ناهار غذاى كبك درى آقا حسين درست كرده بود . از آن روز تا حال\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nاين كبك پخته نشده بود . چهار روز است آن را مىپزند . امروز به خوردن رسيده بود . بقدرى خشك بود كه در گلو گير مىكرد ، بعد از ناهار دو ساعت خوابيدم .\r\nامروز چندان كسل نبودم . بعد از خواب به حمام كثيف ورك رفتم . مثل زاغه‌اى از سنگ بود ، بسيار كثيف و بد بود . بعد از حمام سوار اسب قازالاق شدم . محمد جلودار هم بود . يك نفر شكارچى جلو انداخته رفتم به مزرعهء زيور . چند بلدرچين برخاست .\r\nدو تير انداختم نخورد . خيلى گردش كرديم . كبكى پيدا نشد . با كمال خجالت مراجعت شد . حضرت و الا هم به شكار تشريف برده بودند . مىفرمودند كبك بسيار ديده شد .\r\nمطلبى اتفاق نيفتاده بود .\r\nچهارشنبه 9 - صبح زودتر از هرروز بيدار شدم . هوا مه داشت . ديشب بقدرى رعد و برق شد كه چه بنويسم . باران شديدى آمد . تمام چادر خيس آب و تمام لباس و رخت‌خواب تر شد . باد بشدتى بود كه تمام بندهاى چادرها را از هم گسيخت .\r\nنصف شب فراش و نوكرها به زحمت زياد چادرها را درست كردند . صبح هم تا دو ساعت از دسته گذشته باران مىآمد و هوا تيره و تار بود . چادر ما يك جاى خشك نداشت . بعد از ناهار هوا باز شد . قدرى چادرها خشك شدند . فرش چادر بوى بدى گرفته بود . بعد از غذا خواب خوبى كردم . عصر جائى نرفتم . ديشب چندى از بار و چادر رفته بود به روى ده كه امروز ما برويم . باران ديشب ما را از رفتن بازداشت .\r\nسرشب هوا صاف بود .\r\n\r\nداستان سياوش\r\nپنجشنبه دهم - عيد اضحى بود . روز شريفى بود . ديشب باران و رعد و برق شديدتر از شب گذشته شد . تا ساعت هشت و نيم از شب رفته خواب نرفتم . بىخوابى شديدى به سرم افتاده بود . آب از چهار سمت چادر سرازير بود . فرشها خيس شده بودند . رخت‌خواب من پر از آب گرديده بود . به زحمتى كه ما فوق آن متصور نيست تا هشت و نيم از شب رفته بيدار ماندم و هرچه كردم خوابم نبرد . سه ساعت تمام باران آمد . حالت چادر و اشخاص معلوم است . با زحمت زياد خوابيدم . دو ساعت از دسته گذشته بيدار شدم .\r\nديدم چادر چه چادرى ؛ مثل بازار شام . اسبابها روى هم ريخته . هركس به فكر كارى .\r\nتا بعد از ناهار هوا باز شد . بعد از ناهار چادرها را برچيدند كه به روى ده ببرند .\r\nتا آن وقت هم آفتاب نشده بود . از كتاب شاهنامه داستان سياوش را خواندم . خيلى شيرين بود . چهار به غروب مانده با حسين و محمد سوار شدم به درهء خوبى رفتم كه آبشارهاى فراوان داشت . دو زربه كبك هم برخاست . تيرى نينداختم . جاى باصفائى بود . از راه بدى سرازير به ده حسن‌آباد شدم . از آنجا به روى ده آمدم . تا غروب مه و ابر بود . شكارى نكردم . دو ساعت به غروب مانده به روى ده رسيديم . در زير چادرها علف زياد جهت گل بودن زمين ريختند . باز چارهء رطوبت نمىشود . روى ده دره‌اى است ، آب خوبى دارد . رودخانهء خوبى جارى است . آب آن به شاهرود الموت مىرود .\r\nجمعه يازدهم - صبح كه بيدار شدم دستم از شدت رطوبت درد گرفته بود .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nقدرى ماليدند بهتر نشد . ديدم بعضى از چادرها را برچيده‌اند . پرسيدم گفتند حضرت و الا فرمودند بايد رفت پائين كنار رودخانهء شاهرود منزل گرفت . بعد از خوردن دوا و چاى خدمت حضرت و الا رفتم . معلوم شد بعد از ناهار بايد رفت . ناهار خورده ساعت يك به ظهر مانده سوار شديم . در راه چند قاطر جلو بود . اسب شيدا از آن ميلى كه به قاطر دارد در سردست بلند شد . من از پشت اسب با كمال راحتى در سر دوپا سرازير شدم . خداوند رحم كرد . اسب فرار كرد . جلودارها گرفتند . از رودخانهء شاهرود گذشته به ده جيرين‌ده رسيديم . پياده شده قدرى ميوه خورده از آنجا به ده نسا نزديك قريهء زوارك جاى چادر خوبى پيدا كرده اسبابها را در آفتاب ريخته بودند تا خشك شود . رودخانه آبش گل‌آلود [ بود 
  ] . ديروز سيل زيادى آمده بود . اين ده هفت هشت خانوار بيشتر نيست . قدرى بالاتر ده سيليكان است . آن هم همين‌قدر خانوار دارد . سمت چپ رودخانه ده سراج محله است . آن هم بسيار كوچك است . از اين ده پائين‌تر دست چپ رودخانه قريهء زوارك ده بزرگ معتبرى است .\r\nعرض دره بيش از صد و پنجاه قدم نيست . پائين‌تر قدرى بيشتر مىشود . در اينجا دره خيلى تنگ است . جاى زراعت اين دهات خيلى كم دارند . بارى عصر قاصدى كه از دوآب اسب كالسكه را به شهر برده بود آمد . چند كاغذ آورد . الحمد لله همه سلامت هستند .\r\n\r\nعكسهاى ايران در روزنامه‌هاى فرنگ\r\nسه روزنامهء « لندن‌نيوز » و « فيگارو » و « تايمز » آورده بود . اخبار ورود شاه را به لندن داشتند . اشكال زيادى از شاه و همراهان كشيده بود . اشكال زيادى از ايران كشيده بود . يكى از آنها شكل ميرزا اسماعيل خان منشى وزارت عدليه و چند نفر الموتى كه به طهران آمده بودند با يك فراش كه در عهد حضرت و الا انداخته بود كه ايشان حكم كرده بودند آن عكس را انداخته بودند در روزنامه كشيده شده بود .\r\nشكل زيادى از زنهاى ايرانى و مقصر و پليس ايرانى و عمارات و تخت مرمر و موزه و عمارت قديم و جديد و ميدان ارگ و زنهاى ارامنه و يهودى تارزن نقش كرده بودند . شكل عزيز السلطان كه در « ولوسىپت » « * » نشسته با تفصيل زياد و تعجب فراوان و مضامين بيشمار كشيده بودند . بارى اسباب تماشاى چند شب درآمد . خيلى تماشا دارد .\r\nشنبه 12 - صبح سوار شده چند زربه كبك برخاست ، شكار نشد . از بس كوهها سخت است به هيچ‌وجه ماها نه سواره و نه پياده نمىتوانيم عبور كنيم . ديشب يك انگشت من به سر لاله چسبيده و سوخت . درد فراوانى كرد . عصر به كوشك دشت حمام رفتم . حمام تازه خوبى داشت . در سنهء 1303 كه به الموت آمده بودم به همين حمام رفتم . غروب منزل آمدم محمد جلودار و زاغچه با يك تير زد . 35 دقيقه راه بود .\r\nاز آنجا تا به اينجا .\r\n\r\nهرانك رشوندنشين\r\nيكشنبه 13 - صبح زود بيدار شدم قدرى كسل بودم . سوار شديم . راه از كنار\r\n\r\n\r\n","description":"","footnote":"\r\n( * )  Velocipede  سه چرخهء پائى .\r\n","page_name":" 223 ","page_number":223},
  {"content":"\r\n\r\nرودخانه بود از ده كوشك‌دشت و دو ده ديگر گذشتيم . هوا آفتاب بود . پيش از اين قرار بود از روى ده به سمت نرم و پيچ‌بون برويم . اين ابر و مه نگذاشت . اين است كه حال رو به پائين مىرويم . بعد از طى مسافتى به ده هرانك كه رشوندنشين است پياده شديم . چادرها را زدند . بعد از ناهار خوابيدم . در بين خواب بيدار شدم .\r\nديدم تب كرده‌ام و سرم به شدت درد مىكند . باز خوابيدم . دفعهء دوم كه بيدار شدم خيس عرق بودم . برخاستم سرم گيج مىخورد . از كسالت صبح معلوم بود . عصر خيلى حالت بدى داشتم . براى شب گفتم كباب كبك و نخودآب درست كنند . الان نيم ساعت از شب گذشته است . تولوى خان و ميرزا نصر الله نشسته‌اند . پرده‌هاى چادر را از ترس پشه انداخته‌اند . چادر گرم است . در اين ده برنج‌كارى دارند . حالتم خوب نيست . سرم درد مىكند . خداوند شفا مرحمت فرمايد . يك كلاغ حلال‌گوشت من سواره زدم . يك دانه هم حضرت و الا در هوا شكار فرمودند . اول شكار و تير دوم من است . هفت كبك كامران شكارچى آورد .\r\n\r\nده آطان\r\nدوشنبه 14 - ديشب تا به صبح از شدت تب خوابم نبرد . عطش زيادى هم داشتم . صبح دو فنجان نبات‌داغ خوردم . سوار اسب قيقاج شدم . تمام راه سربالا بود . يك ساعت و ربع راه رفته تا به ده آلوبن رسيديم . دو چشمه زالو داشت . از آنجا گذشته باز سربالا شديم . يك سبزقبا تولوى خان زد . يك ساعت و ربع ديگر با حالت پريشانى راه طى شد . سرم به شدت درد مىكرد . تب هم داشتم . دو ساعت و نيم به ظهر مانده به ده اطان رسيديم . آفتاب‌گردان زده ناهار جوجه خوردم . هيچ مزه نمىكرد . بعد از ناهار خوابيدم . عصر حضرت و الا به گشت تشريف بردند . غروب قدرى حالتم بهتر شد و شب رفع شد . سردرد بود . يك از شب گذشته « ترپلو » خوردم .\r\nاشتها بهتر از صبح بود . آطان ده بسيار بزرگى است . دويست خانوار زيادتر است .\r\nخالصهء ديوان است . شب هوا خنك بود .\r\nسه‌شنبه 15 - خيلى دير از خواب بيدار شدم . حضرت و الا سوار شده بودند .\r\nدو خوراك دواى جوش داشتم خوردم . تولوى خان سوار نشده بود . ناهار نخودآب خوردم . تب نداشتم . قدرى كتاب انگليسى خواندم . حالتم بهتر از ديروز بود . الان پنج ساعت به غروب مانده است در پوش نشسته‌ام . تولوى خان و محمد على خان صحبت مىدارند .\r\n\r\nشكار خرس - پردهء رفائيل\r\nچهارشنبه 16 - صبح سوار اسب قيقاج شدم . پياده‌هاى آطان و كلايه و ايلان را محض جرگهء خرس خبر كرده بودند . همه يك چوب يا يك داس يا تبر به دست داشتند . جوانهاى خوبى بودند . قريب دويست نفر بودند رو به تنگهء آب گرم شديم . در ميان بوته‌ها و كمرها سنگ پرت مىكردند و صداهاى عجيب و غريب مانند شغال و سگ\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nاز خودشان بيرون مىآوردند . مختصر خرس بيرون نيامد . بالاتر رفتيم آنجا يك تكه و يك بچه بز از پائين پياده‌ها بلند كردند ، رو به طرف حضرت و الا رفته ولى نزديك نشده بود . از دور كه آدمها را ديده بود خواسته بود برگردد حضرت و الا دو تير چهارپاره انداخته بودند نخورده بود . من آنجا نبودم . بارى آنجا هم خرس بيرون نيامد . رفتيم به ده ايلان در بالاخانهء سفيدكارى آخوند آن ده محض تماشا پياده شديم .\r\nآنتيكهائى كه در اين بالاخانه از پرده‌هاى كار رفائيل و نقاشان معتبر ايطاليا و اسبابهاى ديگر بود چشم آدمى حيران مىماند و بىاختيار به تماشاى آن برميخاست و سير از تماشاى آن نمىشد . يك پردهء مريم و حضرت عيسى ( ع ) در آنجا بود كه در اين چند روز در فرانسه حراج كرده بودند و دولت فرانسه محض افتخار آن را خريده بود . ناهار صرف شد . بعد از ناهار سوار شده با تمام پياده‌ها به « كمه » رفتيم .\r\nقريب دو ساعت با كسالت تمام در كمه نشستيم . آخر الامر روباه پژمرده‌اى با حالت پريشان بيرون آمد . بهرام خان يك تير گلوله انداخت نزد . از آنجا مجددا به همان . . . « * » آمديم . چاى صرف شد . سه ساعت به غروب مانده سوار شديم رو به منزل .\r\nحضرت و الا دو كبك شكار فرمودند . تولوى خان يك كبك با يك زاغچه [ زد 
  ] . من چيزى نزدم . لله الحمد حالتم خوب بود . حالت اين الموتيها و وضع رفتن آنها در كوه تماشايش بهتر از تماشاخانهء شهر لندن بود . تمام اسبها از قدرت افتاده بودند و اين . . . « * » مثل بز در اين كمرها مىدويدند . امروز چهار فرسنگ بيشتر در اين كمرها راه رفتند . باز تازه‌نفس بودند . يك ساعت به غروب مانده منزل پياده شديم . نوكرها گفتند كه رعيتها امروز خبر دادند آقاى عماد السلطنه به دوآب رسيده . راست و دروغش معلوم نيست .\r\nپنجشنبه 17 - صبح كه بيدار شدم بسيار عرق كرده بودم . پيراهن خيس شده بود . دليلش را نفهميدم . سوار شده در راه يك كبك زدم . از پشت قلعهء حسن صباح معروف به گازرخانى سرازير شدم . در جاى چادر سه سال قبل كه سنهء 1303 باشد مجددا چادر زديم . حمد خداى را كه دوباره با سلامت اينجا را ديديم .\r\n\r\nقلعهء حسن صباح\r\nجمعه 18 - صبح قدى گنه‌گنه و چهارخوراك « سدليز » خوردم . دو ساعت به غروب مانده در ركاب حضرت و الا به قلعهء الموت كه اينك به قلعهء حسن مشهور است رفتيم . جاى غريبى است . خالى از تماشا نيست . چند حوض آب دارد كه از آن باران پر مىشود . بروج قلعه و اطاقها تشخيص داده مىشود . وقتى اين قلعه بطورى آباد بود كه به فكر آن عقل قاصرست . حالت ضعف شديدى داشتم . غروب منزل آمديم .\r\nچند عمله فرستاده بوديم قدرى از زمين قلعه را كنده بودند ، يك آبكش و يك سر لگن بيرون آمد . نيم ساعت از شب گذشته آقاى عماد السلطنه تشريف آوردند . حالت فرح و\r\n\r\n\r\n","description":"","footnote":"\r\n( * ) يك كلمه ناخواناست .\r\n","page_name":" 225 ","page_number":225},
  {"content":"\r\n\r\nشادى روى داد . زبان من به گفتگو و صحبت باز شد . چه بدست بىهم‌صحبتى . اين چند روز كه تشريف دارند انشاء الله خوش خواهد گذشت . امروز يك سر از دمبليد طالقان برداشته‌اند و حال باينجا رسيدند . خيلى راه است . الحمد لله اهل شهر سلامت بودند . جز يك دختر سه سالهء ابو الحسن خان غافل شب غش كرده و صبح تمام كرده بود .\r\nاسمش عزت الملوك خانم بود . خيلى بچهء شيرينى بود . چند روزنامه و كاغذ آورده بودند . زياده چه نويسم .\r\n\r\nطول و عرض قلعه\r\nشنبه 19 - صبح الى عصر به صحبت گذشت . سه ساعت و نيم به غروب مانده حضرت و الا و تولوى خان به شكار تشريف بردند . من با آقاى عماد السلطنه به قلعه رفتيم . آقاى عماد السلطنه به الموت نيامده بودند . اين سفر اولشان است . طول قلعه دويست و چهل و پنج قدم و عرضش چهل و دو قدم است . طول از مشرق به مغرب و عرض از جنوب به شمال است . نوشته‌اند كه حسن صباح در مدت سى و سه سال دو مرتبه به بام اطاق رفت و در اين مدت از اطاق بيرون نيامده بود . اعمال حسن غرابت زياد دارد . همه‌جا نوشته‌اند . بارى دو حوض سنگى بسيار تعريفى كه گويا چشمه در ميانشان بود ديده شد . آب سرد . . . « * » داشت . در وسط سنگ بود . غروب به منزل آمديم . حضرت و الا يك كبك و يك خرگوش شكار فرموده بودند . شب خوش گذشت .\r\nيكشنبه 20 - صبح كوچ بود . سوار اسب شيدا شدم . كمر سنگ سختى پشت ده بود . حضرت و الا فرمودند كبك فراوان دارد برويم آنجا . كبك زيادى برخاست .\r\nحضرت و الا دو فره كبك به يك تير شكار فرمودند . تولهء آقاى عماد السلطنه خرگوشى از پائين بلند كرد ، سربالا مىآمد . از اسب پياده شدم از چار قدم فاصله گذشت تير اول نخورد ، تير دوم يك پايش شكست . رفت از زير دست‌وپاى اسب حضرت و الا گذشت كه خود را به كمر برساند . حضرت و الا تير انداخته يك طرف بدنش را ساچمه برد . از همان‌جا دره را گرفته سرازير شديم . آب كمى از اين دره سرازير بود . به يونجه‌زار خوبى رسيديم . حضرت و الا قليان خواستند . صداى كبك از دو بغله مىآمد .\r\nفرمودند كه تو به آن سمت برو . من و عماد السلطنه به اين طرف خواهيم رفت . من و محمد سربالا شديم . قدرى رفته محمد گفت آقا كبك . من نگاه كردم دو كبك ديدم .\r\nفورا پياده شدم ، تيررس بود . از همانجا يكى را در زمين و ديگرى را در هوا به دو تير زدم . حضرت و الا و سايرين همانجا ايستاده بودند . هردو را محمد به چابكى سر بريد . هردو فره كبك بودند . ده دقيقه نكشيده بود با دو كبك به حضرت و الا رسيديم .\r\nتعريف فرمودند و من بهتر از اين تيرى نينداخته بودم به اين چابكى و به اين خوبى .\r\nهنوز قليان كشيده نشده بود كه من رسيدم . بارى از آنجا سرازير شديم . از ده بوكان\r\n\r\n\r\n","description":"","footnote":"\r\n( * ) يك كلمه ناخوانا .\r\n","page_name":" 226 ","page_number":226},
  {"content":"\r\n\r\nگذشته نيم ساعت كشيده وارد قريهء شورستان بالا شديم . آفتاب‌گردان زده ناهار صرف شد . قدرى از بارها عقب مانده عصر تهيهء شكار خرس فردا را مىديديم . شب به صحبت و تماشاى شخص ساززن بوكانى گذشت . خيلى تماشا داشت .\r\n\r\nشكار جرگهء خرس\r\nدوشنبه 12 - صبح زود از خواب برخاستم . بعد از صرف چاى سوار اسب قيقاج شدم . به قدر سيصد پياده و تفنگچى جهت جرگهء خرس حاضر شده بودند .\r\nسربالاى زيادى رفتيم . اسبها به شدت عرق كردند . تا به جائى كه گمان خرس مىرفت حضرت و الا در پناهى پياده شدند . من با آقاى عماد السلطنه بالاتر رفتيم . در سايهء درخت اورس پياده شديم . مدتى معطل شديم چيزى پيدا نشد . محمد آقا مرغ بريانى داشت خورده شد . بعد از نيم ساعت حضرت و الا تشريف آوردند . به كوه ديگر رفتيم .\r\nدر اين كوهها درخت پلوخور و شيرخشت و كهرى و اورس فراوان بود . باز حضرت و الا جلو تشريف بردند . من و آقاى عماد السلطنه و تولوى خان جاى ديگر نشستيم . دو ساعت معطل شديم . بعد پياده‌اى صدا كرد كه بيائيد ناهار بخوريد . در اين بين صداى هاى و هوى پياده‌ها بلند شد . يكى مىگفت خرس ، ديگرى مىگفت خوك . ما رفتيم براى ناهار . از آنجا حضرت و الا بهرام خان رشوند را روانه فرمودند كه تحقيق كند و جاى آن را نشان كند و بيايد . ناهار خوبى كه با آتش گون گرم شده بود در زمين پست و بلند خورده شد . در اين بين بهرام خان آدمى فرستاد كه حضرت و الا تشريف بياورند خرس است و در ميان جنگل خوابيده . اسب از آن سرازيرى نمىآمد ، پياده سرازير شديم . راه سخت بدى هم بود . قدرى پياده آمده به مكان خرس رسيديم .\r\nپياده‌ها از همه طرف خرس را محاصره كرده بودند . بهرام خان حضرت و الا را نزديك دره‌اى آورد كه آن سمتش خرس خوابيده بود و نور الله شكارچى با آقا كوچك از پشت‌سر رفتند چند سنگ انداختند خرس بلند شد . من خوب مىديدم . قدرى جلو آمد و نگاهى به اطراف كرد . به حضرت و الا گفتم تشريف آوردند نزديك من . خرس برگشت قدرى منتظر شد . مجددا جلو آمد . حضرت و الا تيرى انداختند قدرى سر كرد .\r\nخرس لابدا بغله را گرفته خيلى به آرامى و به استادى روانه شد كه تفنگ دوم حضرت و الا صدا كرد . به كتفش خورد زمين افتاد و برخاست . من و آقاى عماد السلطنه چند تير انداختيم . تير آقاى عماد السلطنه به پشتش خورد . تفنگ من چهارپاره بود . خرس از رفتار بازماند . گلولهء دوم تفنگ « كرا » كه در دست حضرت و الا بود صدا كرد ، خرس سرازير شد . غلطان غلطان با حالت پريشان به زير آمد . خرس مادهء بسيار بزرگى بود .\r\nپياده‌ها از همه سمت پائين آمدند . دور خرس را گرفته خرس در سرازير شدن جان را به جان‌آفرين تسليم كرده بود . بيست نفر خرس را گرفته قدرى بالا آوردند . بچه نداشت . شكار خوبى شد . خيلى تماشا داشت . در سفر اول هم در همين كوه يك خرس حضرت و الا شكار فرمودند . از اين كوچك‌تر بود . اين خيلى بزرگ بود . امروز تير\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nآقاى عماد السلطنه هم خوب به او خورد . خيلى تماشا داشت . وضع بيرون آمدن او و حالت آن پدرسگ . خيلى تماشا داشت . از آنجا به منزل آمديم . آفتاب گرم بود .\r\nسه‌شنبه 23 - حمام چادر رفتم . ناهار خوبى صرف شد . حضرت و الا دو روز است بنده را مرخص فرموده‌اند كه به همراهى آقاى عماد السلطنه به قزوين ، از آنجا به طهران براى معالجه بروم . انشاء الله فردا مىرويم .\r\n\r\nكوههاى الموت\r\nچهارشنبه 23 ذيحجهء 1306 ، سوم اگوست 1889 مسيحى - سوار اسب قيقاج شدم . در ركاب حضرت و الا رو به شيركوه كه ملتقاى رودخانهء شاهرود الموت و طالقان است از ده پادشت گذشته وارد تنگهء بسيار بدى شديم كه راه از ميان رودخانه بود . از دو سمت كوه بطورى سخت و سنگهاى يك پارچه داشت كه وحشت‌انگيز بود .\r\nدست راست را كوه بىدلان و سمت چپ را شاه‌ميلان مىگويند . از پائين تا بالا يك پارچه سنگ بود . شيركوه خاك الموت است . ده خوبى بود . جاى قشنگى داشت .\r\nناهار آنجا صرف شد . بعد از ناهار مرخصى از حضور مبارك حضرت و الا گرفته با آقاى عماد السلطنه سربالا شديم . من دو اسب همراه دارم . محمد جلودار و حسين و حسين آقا همراه من هستند . محمد آقا ، آقابيك ، كربلائى عزيز ، حسنقلى ، يك مهتر همراه آقاى عماد السلطنه [ اند 
  ] . در ده چاله صرف چاى شد . از آنجا گردنه را گرفته سربالا شديم . كوههاى پرعلف خوبى بود و بقدرى كبك بود و جاى اسب‌انداز بود كه خوبى آن حساب نداشت . آقاى عماد السلطنه يك دانه در زمين و يك دانه در هوا زدند .\r\nمن هم آنجا يك دانه در هوا زدم . دو عدد پيدا شد ، يكى گم شد . همچو شكارگاهى در هيچ‌جا نديده بودم . دو ساعت و نيم به غروب مانده بود . اگر مىدانستيم خيلى زودتر سوار شده بوديم . بارى يك دانهء ديگر هم آقاى عماد السلطنه شكار فرمودند . در نيم ساعت اين سه كبك شكار شد . وقت بسيار كم بود . لابد سربالا شديم از گردنه كه سرازير شديم چند جا راه سخت بود . بارى سه ربع از شب رفته به ده ورس در عمارت ساعد الدوله پياده شديم . شب هوا گرم بود . دو ساعت سرازير آمديم .\r\n\r\nورود به قزوين\r\nپنجشنبهء 24 - صبح زود از خواب بيدار شدم نماز خواندم . قدرى گذشته سوار شديم . در راه باقرىقرا زياد بود . دو عدد آقاى عماد السلطنه سواره در هوا شكار فرمودند . من چند تير انداختم نخورد . راه در جلگه بود . يك ساعت به ظهر مانده به ده كورانه رسيديم پياده شديم . اين ده خراب [ است 
  ] و يك درخت باقاعده نداشت كه ناهار در سايهء آن صرف شود . در لب جوى آبى ناهار صرف شد . نيم ساعت به ظهر مانده از روى ناچارى سوار شديم . اين يك ساعت را تمام در آفتاب بوديم . هوا بشدت گرم و آفتاب سوزنده بود . دو ساعت راه به تندى آمديم . در نيم بعد از ظهر وارد خانهء عليمحمد خان ولد وكيل الرعايا شديم . تا غروب به خوبى گذشت . از دروازهء پنبه‌ريسه\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nآمديم و اين خانه در محلهء ديمج حياط كوچكى دارد . شهر قزوين حالا خيلى كم‌آب است . تمام باغات ديمى است . هيچ در تابستان هيچ آب نمىخورند . شهر قزوين خيلى خراب است . خانه‌هاى بدى دارد ، همه كوچك . هيچ در حوضها آب نيست . هر خانهء معتبرى چند آب‌انبار دارد كه در قوس آب به آن مىريزند و تا قوس ديگر دارد . چند قنات دارد كه آن هم نيم سنگ آب ندارد . بارى عصر وكيل الرعايا آمد . خيلى صحبت شد . هواى اينجا بهتر از طهران است . شب قدرى گرم بود .\r\n\r\nتعمير مسجد جامع\r\nجمعه 25 - صبح به اتفاق على محمد خان از خيابان جلوى عمارت حكومتى كه تازه به دستيارى سعد السلطنه تعمير و بزرگ شده بود گذشتيم . از آنجا به مسجد جامع كه تازه تعمير مىكنند و چهارده هزار تومان خرج آن از [ مردم 
  ] شهر قزوين گرفته شده رفتيم . مسجد بزرگ خوبى است . جز از مسجد سپهسالار جديد از تمام مساجد طهران بزرگتر و خونبر بود .\r\n\r\nشاهزاده حسين\r\nاز جلوى مهمانخانه گذشته به شاهزاده حسين ( ع ) رفتيم . آنجا را هم تازه تعمير مىكنند . جناب امين السلطان خرج مىكند . سنگهاى مرمر قبرها را برداشته هزارهء « * » صحن حياط مىكند . مردم شاكى از اين كار بودند . بارى قدرى گردش كرده به منزل آمدم . ناهار خوبى صرف شد . بعد از ناهار وكيل الرعايا رفته يك ساعت و نيم خواب كردم . بعد از خواب به حمام رفتم . حمام بزرگى بود . تمامش از سنگ مرمر بود .\r\nخيلى بزرگ بود . از آنجا به خانهء وكيل الرعايا رفتيم . چاى آنجا صرف شد . بعد پياده به مسجد شاه رفتيم . از مسجد شاه طهران صحنش بزرگتر بود .\r\n\r\nچوب پلوخور\r\nرفتم دكان سيد عصاساز كه چوب « پلوخور » را رنگ مىكند و درست مىكند سه چوب خريدم ، چند چوب هم از الموت آورده‌ام انشاء الله مىدهم درست كند . از آنجا به منزل آمديم . عصر هوا گرم و ابر بود . الان دو ساعت از شب گذشته است .\r\nدر حياط نشسته‌ام . آقاى عماد السلطنه و عليمحمد خان آقاچى ( ؟ ) برادر عليمحمد خان روى نيمكت نشسته‌اند . حياط خيلى كوچك است . سابقا خيال داشتيم به شهر برويم قيمت آن بسيار گران بود لهذا با اسب خواهيم رفت . گويا اسب بهتر باشد .\r\n\r\nتكيهء سعد السلطنه - چادر هشت خروارى\r\nشنبه 26 ذىحجه - صبح قدرى زودتر برخاستم . به اتفاق على محمد خان سوار شديم . از بيرون شهر به سر آسيابها رفتيم . چند آسياب از قليل‌آبى گردش مىكرد .\r\n\r\n\r\n","description":"","footnote":"\r\n( * ) ( - ازاره )\r\n","page_name":" 229 ","page_number":229},
  {"content":"\r\n\r\nاز آنجا از داخل شهر به منزل آمديم . ناهار خوبى صرف شد . عصر به باغ وكيل الرعايا رفتيم . ده روز است كه سعد السلطنه يك تكيه مىسازد . شب و روز بنا و عمله كار مىكرد . ديروز تمام شد . چادرى از طهران آورده مىگويند هشت خروار وزن آن است . هفت ديرك دارد . هشتصد تومان تمام كرده و حكم كرده معتبرين قزوين طاقنما ببندند . امروز چادر برپا شد . باغ خوبى بود . عمارتى هم بطور برج ساخته قدرى كم‌آب است . عصرانه و چاى آنجا صرف شد . وقت غروب پياده از جلوى عمارت حكومتى به منزل آمديم . على محمد خان جوان باادب خوبى است كه تصور نمىشود كرد . خيلى آدم خوبى است .\r\n\r\nوفور گنجشك\r\nيكشنبه 27 - صبح سوار اسب شيدا شدم . از دروازهء راه « شوسه » « * » بيرون آمديم .\r\nبا على محمد خان وداع شد . آفتاب گرم بود . مسافت زيادى آمديم پياده‌اى رسيد گفت راه عبد الله‌آباد پائين است . خيلى راه آمديم تا به جاده افتاديم . يك هوبره از نزديك بلند شد . آخر الامر فرار كرد . تيرى انداخته نشد . نيم به ظهر مانده به عبد الله‌آباد رسيديم . در عمارت ميرزا ابو القاسم منزل گرفته شد ، عمارت مفصلى دارد . يك ماهتابى بسيار قشنگى دارد . بعد از ناهار خوابيدم . بقدرى مگس جمع شده بود كه خواب را حرام كرد . بعد از نماز پياده به صحرا رفتيم . سه طرقه آقاى عماد السلطنه در هوا زدند . يك طرقه هم محمد آقا در هوا زد . پائين‌تر آمديم يك قمرى آقاى عماد السلطنه در هوا شكار فرمودند . غروب به منزل آمديم . در حياط بقدرى گنجشك جمع شده بود كه حساب نداشت . محمد آقا تيرى انداخت هشت عدد گنجشك افتاد . من هم شش عدد زدم . الان يك ساعت از شب گذشته است در ماهتابى نشسته‌ايم . محمد آقا از شادى در پوست نمىگنجد . همش به خودش تعريف مىكند . هوا چندان خنك نيست .\r\nپشه هست .\r\n\r\nمسكين‌آباد\r\nدوشنبه 28 - صبح بعد از خوردن چاى سوار اسب شديم . هوا خوب بود . دو كبوتر آقاى عماد السلطنه به يك تير در هوا زدند . قدرى گذشته يك دانه ديگر هم در هوا شكار فرمودند . چهار ساعت راه آمديم تا به ده قشلاق كه سه دانگش مال وكيل الرعاياست رسيديم . در امامزاده احمد ( ع ) كه آب و درختى داشت پياده شديم . دو قمرى من به يك تير زدم . آقاى عماد السلطنه هم يك قمرى زدند . قمرى زياد داشت .\r\nمحمد آقا هم يك قمرى زد . ناهار خوبى صرف شد . سه ساعت و نيم به غروب مانده سوار شديم . در راه چند كبوتر نشسته بود پياده شدم يك دانه در زمين زدم . كبوترها بلند شدند ، يك دانه هم در هوا زدم . آقاى عماد السلطنه يك « جولوك » شكار فرمودند .\r\n\r\n\r\n","description":"","footnote":"\r\n( * )  chaussee \r\n","page_name":" 230 ","page_number":230},
  {"content":"\r\n\r\nشكار خوبى شد . محمد آقا باز از خودش و تفنگ انداختنش تعريف مىكرد . از ده گازره‌سنگ گذشته به ده مسكين‌آباد كه وقف امامزاده ابو الحسن است پياده شديم .\r\nباغ خوبى داشت . قدرى انگور خورديم . غروب پشه فراوان بود . پشت‌بام بلندى داشت .\r\nرخت‌خوابها را آنجا بردند كه از پشه آسوده شويم . تمام راه صحراى صاف با پست و بلندى كم بود . دهات زياد در اطراف بود . قافلهء فراوان رفت‌وآمد مىكرد . فردا راه زياد داريم . از قشلاق تا اينجا دو ساعت راه آمديم .\r\n\r\nبردن زغال‌سنگ با شتر\r\nسه‌شنبه 29 - صبح پنج ساعت و نيم به ظهر مانده سوار شديم . يك لاشخور آقاى عماد السلطنه سواره در هوا زدند . باقرىقرا بسيار بود ، به دست نيامدند . من يك كبوتر در هوا زدم . دو جاده قديم و جديد يكى شده تا چشم كار مىكرد سفيدى جاده به خط مستقيم پيدا بود . به مهمانخانهء ينگى امام رسيديم . يك فنجان چاى صرف شد . از آنجا سوار شده رو به مهمانخانهء حصارك [ رانديم 
  ] . آفتاب گرم شد . خيلى كسل شديم . گارى و يك كالسكه كه فرنگى در آن خوابيده بود به شهر مىرفت و شتر بسيارى كه زغال‌سنگ به شهر برده بودند مراجعت مىكردند . نيم ساعت از ظهر گذشته به مهمانخانهء حصارك رسيديم . با كمال خستگى و كسالت ناهارى صرف شد . قدرى استراحت كرده دو ساعت و ربع به غروب مانده از آنجا سوار شديم . سه ربع به غروب مانده به ده كلاك « * » [ كه 
  ] خالصه و دست للهء مليجك است پياده شديم . قدرى از كرج پائين‌تر است . باغات فراوانى دارد . انگورى آوردند كه در عمرم نخورده بودم . قدرى نشستيم . رخت‌خوابها را بردند در بام كاروانسرا . اصل ده خيلى بالا است . باغات و چند كاروانسرا در كنار جاده است . صد و سى تومان نقد و صد خروار جنس جمعش است . الان يك ساعت از شب گذشته است . در خدمت آقاى عماد السلطنه نشسته‌ام . هواى خوبى دارد . پشه هيچ نيست . انشاء الله فردا يك‌سر به تجريش خواهم رفت . امشب سى و سه شب است كه از طهران بيرون آمده‌ام . سفر خوبى شد . آقاى عماد السلطنه امشب پانزده شب است كه سفر تشريف دارند . آقاى عماد السلطنه فردا به شهر تشريف خواهند برد . من از پائين كن سربالا خواهم رفت .\r\n\r\n\r\n","description":"","footnote":"\r\n( * ) اصل : كلك . ضبط كنونى را آورديم .\r\n","page_name":" 231 ","page_number":231},
  {"content":"\r\n\r\n\r\n1307\r\n\r\nورود به طهران\r\nچهارشنبه غرهء شهر محرم الحرام 1307 هجرى - امروز روز اول سال عرب است . صبح زود شش ساعت به ظهر مانده سوار اسب شيدا شدم . دو ساعت و ربع كم در ركاب آقاى عماد السلطنه راه طى شد . از جلوى چاپارخانهء قديم جادهء كن را گرفته با محمد جلودار سربالا شديم . هوا گرم بود . قدرى كه بالا رفتيم بهتر شد . راه خشكى بود . دو ساعت و ربع كشيد تا به ده كن رسيدم . يك كلاغ در هوا زدم . دو ساعت راه ديگر طى شد تا در باغ تجريش پياده شديم . ناهار در ميان بود كه رسيدم . بعد از ناهار يك ساعت خواب كردم . برگهاى درختان ريخته بود . آب قنات بقدرى كم شده بود كه نصف شده بود . عصر محمد حسن ميرزا آمد . جاى چادر پاكيزه و اسبهاى كالسگه چاق بود . شب عريضه با چند روزنامه به قاطرچى الموتى دادم كه صبح ببرد . هوا سرد شده . توله استاپ در كن دم قاطر را دندان گرفته و قاطر لگد سختى به او زده حال پايش به شدت درد مىكند . گفتم شكسته‌بند بياورند . جمعيت شمران كم شده است .\r\nاغلب جهت محرم به شهر رفته‌اند . الحمد لله اهل خانه سلامتند . چند شب قبل دزد در خانهء آقاى عماد السلطنه رفته اسباب بيرونى را سرقت كرده هنوز معلوم نيست چه برده . تمام كتابها را برهم زده . دزدى در شهر و شمرانات بيحساب شده است . ديگر مطلبى ندارم كه تازه باشد . تمام شد روزنامهء سفر الموت . آجودان حضور قهرمان قاجار قوانلو در تجريش ، و السلام .\r\n\r\nتب‌دزده\r\nپنجشنبه 2 محرم - صبح حمام رفتم . بعد از حمام ميرزا على اكبر خان حكيم آمد گفت شما شبها تب‌دزده مىكنيد و آن عرقى كه در شبها مىآيد از همان تب است .\r\nبايد به شهر بيائيد و دواى قى بخوريد . عصر قدرى گردش رفتم . هوا خوب بود .\r\nانشاء الله صبح به شهر خواهم رفت . آقاى نايب السلطنه در كامرانيه تعزيه مىخوانند .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\nمقدمات ورود شاه\r\nسه‌شنبه هفتم محرم - بعد از يك نوبهء شديد و خوردن دواى قى دو ساعت به غروب مانده خدمت آقاى عماد السلطنه رسيدم . ديروز نوبه كرده بودند سردرد داشتند .\r\nاز آنجا به تجريش آمدم . حالت خوبى ندارم . اين چند شب منزل شاهزاده والى بودم .\r\nآقاى نايب السلطنه ديروز و امروز شهر تشريف داشتند . خدمت ايشان هم رسيدم .\r\nشب اول منزل اقبال السلطنه به روضه رفتم . شبها خرج مىدهد . تا نصف شب دسته‌جات سينه زن در كوچه‌ها فراوان است . كنت رئيس پليس طهران خيابانها را جهت ورود موكب همايونى زينت مىدهد . جلوى خانهء خودش طاق نصرت خوبى درست كرده ، دور حوض ميدان توپخانه را گل‌كارى كرده‌اند و نردهء آهنى كشيده‌اند . چهار پايه چهار سمت حوض درست كرده و چهار مجسمهء آدمى كه يك قراقوش بغل گرفته گذاشته‌اند .\r\n\r\nعزادارى امامزاده قاسم\r\nشنبه يازدهم محرم - تجريشيها امروز را قتل گرفته‌اند ، ولى طهران و ساير دهات ديروز را روز عاشورا گرفته‌اند . مجتهد تجريش اين‌طور حكم كرده . ديروز صبح امام‌زاده قاسم رفتم . خيلى خوب عزادارى كردند . دو روز به تكيهء تجريش تعزيه رفتم . تماشاى زيادى داشت . امروز عصر مهمان مستر كندى شارژدافر انگليس هستم .\r\nعصر ساعت چهار بعد از ظهر بايد آنجا بروم ، الحمد لله ديگر نوبه نكردم . آقاى عماد السلطنه هنوز تب مىكند . خداوند شفا دهد .\r\n\r\nنواب شيرازى و فرنگىمآبى\r\nيكشنبه 12 - ديروز منزل شارژدافر خيلى خوش گذشت . بسيارى از فرنگيها جهت بازى آمدند . در اول ورود نزديك چادر من شخص فرنگى را ديدم كه كلاه پوست فلفل نمكى شبيه به كلاههاى ايرانى بر سر گذاشته به او دست دادم . جلوى اطاق مستر كندى جلو آمد . ديدم آن شخص مترجمى مىكند و به طريق فرنگيها فارسى را حرف مىزند . خيلى بدتر از ساير مترجمين لكنت كلى در زبان دارد . داخل اطاق شده باز مترجمى مىكرد . من خودم مىتوانستم حرف بزنم و حرف آنها را بفهمم . سابق هم مترجم ميانه نبود . اين شخص نمىگذاشت من حرف بزنم و اصرار داشت كه من فارسى حرف بزنم و من ميل بر انگليسى حرف زدن داشتم . بارى از آنجا رفتيم به مكان بازى . همان شخص رفت لباس بازى دربر كرد و سر برهنه مراجعت كرد و مشغول بازى شد . من هم قدرى بازى كردم . وقت آمدن از يكى از نوكرهاى سفارت اسم آن شخص را پرسيدم . گفت نواب شيرازى « * » است . خيلى تعجب كردم كه فرنگىمآبى به جهنم ! ديگر اين وضع حرف زدن فارسى چه قسم بود . وقتى كه در اطاق بودم پرسيدم شما كجا زبان فارسى را تحصيل كرده‌ايد . بنا كرد به خنديدن كه من اهل ايران هستم .\r\n\r\n\r\n","description":"","footnote":"\r\n( * ) عباسقلى خان نواب شيرازى است .\r\n","page_name":" 233 ","page_number":233},
  {"content":"\r\n\r\nگفتم من شما را نمىشناسم چه مىدانم كى هستيد . بارى تمام لباس و آداب و كلاه و رفتار كه فرنگى بود يك طرف ، اين حرف زدن ايرانى را به قسم فرنگى يك طرف . به خدا از هزار فرنگى فارسى را بدتر حرف مىزد . با وجود اينكه اهالى شيراز خيلى فصيح هستند و شيرين و خوب فارسى را حرف مىزنند ، از كثرت فرنگىمآبى زبان را هم تغيير داده بود . غروب به منزل آمدم . ديروز و امروز هوا بسيار گرم بود .\r\n\r\nيكنواختى سفرنامهء شاه - هجوم و با\r\nسه‌شنبه عصر - وزيرمختار ايطاليا وعده دو ساعت به غروب مانده گرفته بود رفتم مستر كندى و زنش آنجا بودند . خيلى از فرنگيها آمدند . يك ساعت به غروب مانده به منزل آمدم . خانم جناب وزير خيلى تنومند و چاق است . خود وزير هم بد نيست . قدرى كمتر از خانم چاق است . كتابهاى درس ايرانيش را آورد به من نشان داد . سفرنامهء ذات همايونى را مىخواند و شكايت داشت كه همه كتاب يك‌جور است .\r\nمىگفت نظر آقا وزير مختار ايران مقيم در پاريس مرده است . اعليحضرت هم از تفليس دو روز است رد شده‌اند . مىگفت و با و طاعون در بغداد و بصره و شوشتر و محمره فراوان است . روزى ششصد نفر متجاوز در بغداد تلف مىشوند . اين خبر صدق است .\r\nمن از بسيارى شنيدم . خداوند رحمى كند . حسام الملك حاكم كرمانشاهان قرانتين سختى گذاشته و دولت عثمانى هم راه را مسدود كرده . در طهران وحشت عظيم روى داده ، خداوند تفضلى فرمايد . خودش نگاه‌دارى كند . خانم فارسى مىتوانست حرف بزند . سه سال است در طهران است . خوب حرف مىزند . انگليسى و فرانسه خوب بلدست .\r\nنواب عليه روز يكشنبه به شهر تشريف بردند . آقاى عماد السلطنه ديگر تب نمىكند . ولى دوا و مسهل مىخورند . پاى توله استاپ قدرى خوب شده امروز در حاصل مىدويد . يك روزنامه مستر كندى تعارف كرد . دو روزنامه هم براى حضرت و الا آوردند . اشكال عروسى دختر وليعهد انگليس با دوك آوفايف كشيده بودند . از اشكال اعليحضرت همايونى بسيار داشت .\r\nچهارشنبه 15 محرم الحرام - صبح زود جهت احوال‌پرسى آقاى عماد السلطنه و ديدن ميرزا على اكبر خان حكيم به شهر رفتم . آفتاب سوزنده بود . اول خانهء ميرزا على اكبر خان رفتم . دواى جزئى با گنه‌گنه داد . از آنجا به خانهء آقاى عماد السلطنه رفتم . ديدم محمد حسن ميرزا آنجاست . تعجب كردم كه ديشب به او گفتم مىروم شهر بسيار مرا ندامت كرد چه وقت رفتن شهر است در اين هوا . حالا پيش از من آمده .\r\nمترجم الممالك هم بود . ميرزا على اصغر خان هم آمد . مدتى به صحبت گذشت . ناهار صرف شد . الحمد لله احوال آقاى عماد السلطنه بهتر شده . جزئى دوائى داشتند . بعد از ناهار به اتفاق محمد حسن ميرزا و على اصغر خان به خانهء خودم رفتم . تا عصر آنجا بوديم . عصر محمد حسن ميرزا رفت بازار . قرار شد بروم خانهء ميرزا على اصغر خان تا ايشان بيايند . ميرزا على اصغر خان بالاخانهء تازه‌اى ساخته خيلى قشنگ ، چشم‌انداز\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nبه كوه البرز دارد . دو اسب تازه جهت درشكهء خودش گرفته محض ديدن اسبها درشكه را حاضر كرده تا سفارت انگليس رفتم . از آنجا با محمد حسن ميرزا صحبت‌كنان به باغ تجريش آمديم . يك ساعت از شب رفته در باغ پياده شديم . هواى شهر از چلهء تابستان گرمتر بود . بقدرى گرم شده كه مردم مجددا به بامها رفته‌اند . گرد و خاك و كثافت بيش از پيش بود . گرما مجددا مراجعت كرده ، شمران هم گرم شده . حكايت و با راست است در شهر . مىگفتند خداوند رحم كند .\r\n\r\nاحوال توله‌ها\r\nپنجشنبه 16 - صبح قدرى روزنامه خواندم . يك ساعت به ظهر مانده بود كه فرج فراش آمد گفت حضرت و الا در كن تشريف دارند ، عصر خواهند آمد . قدرى گذشته تمام بارها آمدند . سه ساعت و نيم به غروب مانده به اتفاق محمد حسن ميرزا سوار شديم . قدرى بالاتر از اوين به حضرت و الا رسيديم . يك ساعت و نيم به غروب مانده در باغ پياده شديم . تولوى خان چند روزى بعد از آمدن من ناخوش شده بودند .\r\nتمام نوكرها جز آقا حسين ناظر و على خان باقى تماما ناخوش شده‌اند . آقا جمشيد و على مردان حالت بدى داشتند . مشهدى محمد على فراش ناخوش شده بود رفته بود قزوين در آنجا فوت كرده . بارى حضرت و الا روز آخر كه فرداى آن روز حركت از الموت بود يك خرس بزرگ ديگرى شكار فرموده بودند . آن هم ماده و از خرس اول و دوم بزرگتر بوده . شكار كبك زيادى هم فرموده بودند . توله ترمه صحيح و سالم بىآنكه پايش قدرى ورم كرده باشد آمده ، بادمجان بم آفت ندارد . توله لوسى پايش به شدت درد گرفته در كردان ماند . آدم رفت بياورد . شب به صحبت متفرقه گذشت .\r\n\r\nاختراعات تازه\r\nجمعه - صبح حمام رفتم . عصر وزيرمختار ايتاليا ديدن حضرت و الا آمد . ديشب در شهر محض ورود اعليحضرت همايونى به خاك ايران آتش‌بازى [ شد 
  ] و توپ زيادى انداختند . صداى توپ مىآمد . وزيرمختار مىگفت ديروز دو ساعت به غروب مانده از رود ارس گذشتند . از اشيائى كه تازه در فرنگ ساخته شده مىگفت ، يك جعبه تلفون تازه درست كرده‌اند كه از دو سه فرسنگى آن شخص حرف زننده در ميان جعبه ديده مىشود ، مثل اينكه عكس آن مرد را در ميان جعبه گذاشته‌اند . ديگر اينكه توپى ساخته‌اند كه در يك دقيقه پانزده تير مىاندازد و باروت بىصدا كه اگر صد تفنگ خالى شود نمىفهمند كه تفنگ خالى شد ، هيچ صدا نمىكند . ديگر اسبابى است كه روزنامه يا كتاب را در زير آن اسباب گذاشته تمام مطلبى كه در روزنامه نوشته شده با كمال خوبى بىغلط هرچه نوشته شده بلندبلند مىخواند مثل شخص باسوادى كه زبانش هيچ لكنت نكند مىخواند ، بلكه آدم خسته مىشود ، آن اسباب خسته نمىشود .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n\r\nعزيز السلطان و زنگ ترن\r\nذات همايونى در اين سفر به ايتاليا و استامبول تشريف نبرده‌اند . وزيرمختار بيان مىكرد كه روزى در كالسكهء بخار كه حركت مىداد اعليحضرت پادشاه ايران را در انگليس عزيز السلطان ديده بود [ از 
  ] طنابى آويزان است طناب را گرفته و تكان داد ، صداى زنگ عظيمى برخاست . از آن صدا خوشش آمده مجددا طناب را حركت داد صداى زنگ برخاست . اهل تمام كالسكه‌ها و عمله‌جات راه‌آهن و اهل شهر همه سراسيمه جمع شده‌اند كه كالسكهء بخار آتش گرفته . اين زنگ آلتى بوده كه هروقت كالسكهء بخار آتش بگيرد آن را بزنند . مردم و عملهء راه‌آهن گمان كرده بودند كه كالسكهء شاه آتش گرفته از همه طرف سراسيمه آمده بودند . معلوم شد كه عزيز السلطان بازيشان گرفته و از صداى زنگ خوششان آمده . بسى از اين چيزها شده است .\r\n\r\nسوغات براى عز الدوله\r\nسه‌شنبه 21 - عصر در ركاب حضرت و الا به كامرانيه حضور مبارك آقا رفتم .\r\nدو ساعت و نيم به صحبت نواب و الا شعاع الدوله و حاجى ملك التجار و والى گذشت .\r\nآقا خواب بودند . مغرب از خواب بيدار شده بيرون تشريف آوردند . عذرخواهى زياد از حضرت و الا كه هرچه مرا بيدار مىكردند باز خوابم مىبرد . قدرى از گزارشات سفر جويا شدند . نيم ساعت از شب گذشته مرخص شده به باغ آمديم . دوازده جلد كتاب انگليسى تازه جهت حضرت و الا آورده‌اند . شب به تماشاى آنها طى شد .\r\nچهارشنبه 22 - صبح آقاى عماد السلطنه با ميرزا على اصغر خان تشريف آوردند . بعد از ناهار احوال آقاى عماد السلطنه قدرى منقلب شد . عصر تب جزئى داشتند . بارى از اين جهت قدرى خوش نگذشت . نواب محمد حسن ميرزا تشريف داشتند .\r\nپنجشنبه - صبح آقاى عماد السلطنه به شهر تشريف بردند . ديشب تب زيادتر شده بود . انشاء الله نقلى نخواهد داشت . هوا دو روز است بهتر از ايام گذشته است ، ولى باز چندان خنك نشده و گرم است . اين گرماى غيرفصل است موقع گرما گذشته .\r\nعصر با حضرت و الا و تولوى خان سوار شديم . درهء اسدآباد آقاى امام جمعه را گرفته سربالا شديم . خيلى از دره بالا رفتيم ، آب كمى هم از دره مىآمد . در مراجعت نزديك به ده يك زربه كبك از روبرو يرقه كردند . حضرت و الا و من پياده شديم . كبكها از خيلى نزديك بلند شدند . يك تير من انداختم نخورد . دو تير حضرت و الا انداختند هردو تير خورد . دو كبك بزرگ افتاد . يكى در سر تير خوابيد ، ديگرى غلت‌زنان به پائين دره آمد . آقا حسين سراغ آن و حسن عقب آن‌كه سر تير افتاده بود رفتند ، هيچ يك پيدا نشد . با دماغ سوخته مغرب باغ پياده شديم .\r\nروز جمعه 24 محرم الحرام - عصر به سراغ آن كبكهاى پدرسوخته سوار شديم ، همان دره را گرفته رفتيم . قدرى بالا رفته كبكها از بغلهء دست چپ برخاسته به دست راست در\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nميان سنگها افتادند . با حضرت و الا پياده شديم . از خيلى دور هرچه گشتيم ديگر پيدا نشدند . يك خرگوش هم از دور برخاست و فرار كرد و مجددا هرچه گشتيم كبكها پيدا نشدند . انشاء الله تخم اين كبكها را ورخواهيم انداخت . آقاى نايب السلطنه ديروز به امامزاده داود تشريف‌فرما شده بودند . امروز عصر مراجعت فرمودند .\r\n\r\nتعمير ساعت\r\nدوشنبه 27 - صبح به شهر رفتم . در منزل آقاى عماد السلطنه ناهار و چاى صرف شد . ابو الحسن خان از تبريز نوشته بودند كه ساعت شما درست شده است .\r\nساعتى داشتم كه ماه و هفته و روز را معين مىكرد ، كار نمىكرد . ساعت‌سازهاى ايران هم نتوانستند درست كند . دادم ابو الحسن خان به فرنگ برد و درست كرد .\r\nعصر به منزل خودم رفتم ، صفائى نداشت . بىآبى امسال به مردم خيلى اذيت كرده مثلا هرخانه سى روز و چهل روز آب نديده‌اند و محله‌هاى ديگر شهر تا حال هيچ آب نديده‌اند و در اين سه ماهه تابستان آب به آنها نرسيده . شب در خانهء آقاى عماد السلطنه گذشت .\r\n\r\nمشق توپخانه - عكس شاه\r\nسه‌شنبه 28 - صبح زود به ميدان رفتم . اقبال السلطنه به طرف دروازهء باغ شاه تشريف مىبردند كه مشق آنجا بشود . من هم رفتم . چهار « باطرى » توپ سواره و دو باطرى توپ كوهستانى امروز بود . مشق مفصلى كردند . جاى خوبى هم براى مشق بود . هفته‌اى دو روز آنجا مشق مىروند . دو ساعت به ظهر مانده به خانهء حضرت و الا رفتم . كيف اقبال السلطنه در راه امامزاده داود كه در ترك نوكرش بسته بود كم شده است و بسيارى نوشته‌جات و اسناد و قبض و برات با سيصد اشرفى در آن بوده .\r\nاقبال السلطنه مىگفت خيلى اوقاتم تلخ است . ديروز اعليحضرت از تبريز بيرون آمده‌اند . عكس به توسط امين همايون جهت حضرت و الا سه روز قبل فرستاده بودند .\r\nتلگرافى هم از سرحد فرموده بودند كه اول ربيع الاول به طهران خواهيم آمد . عكس مبارك خيلى قشنگ و خوب انداخته شده . عكاس ملكهء انگليس انداخته . ناهار رفتم منزل آقاى عماد السلطنه . عصر ميرزا على اكبر خان حكيم آمد . نسخهء بلند بالائى داد و دواهاى زياد . نيم ساعت به غروب مانده سوار شدم . يك ساعت و نيم از شب رفته به باغ رسيدم . امروز روزنامهء « تايمز » انگليس را آوردند . مطالب زياد از اعليحضرت نوشته بود . از حركاتى كه در اطريش شده بود خيلى مزه داشت . همه را خواندم . آن سه اسبابى كه مدتى قبل به مستركندى شارژدافر دولت انگليس سفارش كرده بودم امروز كه حضرت و الا آنجا تشريف‌فرما شده بودند تقديم حضور حضرت و الا كرد .\r\n\r\nارتفاع‌سنج\r\nيكى از آن اسبابها اين است كه ارتفاع زمينها و كوهها و گودى زمينها از\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nسطح دريا با آن اسباب كه مثل ساعت روباز مىماند معين مىشود . آن اسباب يا در جيب يا در صندوق يا در هر كجا گذاشته شده باشد در حركت سربالا يا سرازير اندازهء آن زمين يا كوه به فوت انگليسى كه يك‌پا باشد معلوم مىشود ، مثلا معين كرده بود كه تجريش شش هزار فوت بلندتر از سطح درياست . اسباب بسيار خوبى است براى سفر .\r\n\r\nقدم‌پيما\r\nديگرى اسبابى است مثل ساعت روباز . آن را يا در جيب ساعت يا به جائى آويزان مىكنند كه در وقت حركت تكان بخورد ، معين مىكند چه‌قدر آدم راه رفته ، چند ميل حركت كرده است . بعد ميل انگليسى را تقسيم به ذرع و ذرع را تقسيم به قدم مىكنند معلوم مىشود چند قدم يا چند ذرع يا چند ميل يا چند فرسنگ امروز حركت كرده است . يا آن اسباب را به اسب آويزان مىكنند .\r\n\r\nقطب‌نما\r\nديگرى يك قطب‌نماست و يك درجهء سانتىگراد . آن اسباب اول سرما و خوبى هوا و باران را هم معين مىكند . براى سفر اسبابهاى لازم خوبى است . اسم اسباب اولى « بوسك » دومى « پدومطر » و سومى « بارومطر اندروئيد » [ است 
  ] . « * »\r\nپنجشنبه سلخ شهر محرم الحرام - تولوى خان نوبه كرد . عصر در ركاب حضرت و الا سوار شديم به سراغ همان كبكها ، به اشارهء توله ترمه پيدا شدند . دو تير از دور حضرت و الا و من انداختيم نخورد . هرچه گشتيم پيدا نشدند . اگر در دفعهء اول زده نشوند ديگر پيدا نخواهند شد . بغله‌هاى سختى هم دارد كه اسب‌رو نيست . بارى به مسافت سه ميل كه يك فرسنگ باشد راه رفتيم و به ارتفاع هزار فوت . غروب از وسط باغ فردوس به منزل آمديم .\r\nروز شنبه دوم شهر صفر المظفر - صبح حضرت و الا به شهر جهت رفتن به دربار تشريف بردند . حالت تولوى خان ديشب بقدرى بد بود كه گمان حصبه مىرفت .\r\nآخر شب بهتر شد . ميرزا محمد حسين حكيم آمد و خاطرجمع كرد كه حصبه نيست .\r\nامروز الحمد لله حالتش بهتر است . تب به كلى رفع شده ديشب خيلى بادكش كردند .\r\nعصر ساعت يك و نيم به سفارت انگليس رفتم . اغلب فرنگيها بودند خيلى خوش گذشت . اعليحضرت همايونى هنوز در چمن سعيدآباد در سه فرسنگى شهر تبريز تشريف دارند . تا قلهك يك ميل راه بود و چهارصد فوت زمين آنجا گودتر از تجريش است . شب درجهء سانتىگراد نوزده بالاى صفر بود . هوا خيلى خنك شده است .\r\nالحمد لله و با بسيار تخفيف يافته و به كرمانشاهان سرايت نكرده است . تولوى خان لله الحمد بهتر است . الان كه سه ساعت از شب گذشته است در چادر نشسته‌ام هوا\r\n\r\n\r\n","description":"","footnote":"\r\n( * ) اصل اندروئى  aneroide  .\r\n","page_name":" 238 ","page_number":238},
  {"content":"\r\n\r\nسرد است . صداى آب مىآيد .\r\n\r\nمنع چراغانى\r\nعصر سه‌شنبه پنجم شهر صفر - به اتفاق نواب و الا محمد حسن ميرزا رو به شهر روانه شديم . در راه ميرزا غلامرضا به تجريش مىآمد گفت در شهر چراغان نيست .\r\nذات همايونى تلگراف فرموده‌اند چراغان نكنند . در پائين باغ صبا كه دو فوج قزوين ، يك فوج دماوند اردو زده‌اند اميرزاده دائى جانم سوار كالسكه نشسته رو به شميران مىآمدند . ما را كه ديدند از احوال تولوى خان پرسيدند . گفتم الحمد لله بهتر است و حضرت و الا فردا به شهر خواهند آمد . فسخ عزيمت كردند . در كالسكه نشسته مراجعت كرديم . غروب به منزل جديد اميرزاده رفته از آنجا به اتفاق به خانهء ميرزا على اصغر خان [ رفته 
  ] ايشان را هم برداشته به خانهء آقاى عماد السلطنه برديم .\r\nآنجا رسيديم ، معلوم شد كه آقاى عماد السلطنه تشريف داشتند . بىخبر وارد شديم .\r\nاميرزاده دائى جانم تا بعد از شام تشريف داشتند . شب در اطاق جديد كه رو به شمال ساخته شده استراحت كرديم . هوا خنك ولى كثافت و گرد و خاك بطور سابق بود .\r\n\r\nجشن تولد شاه - تراموا\r\nچهارشنبه 6 - عيد تولد اعليحضرت همايونى است . دو ساعت به ظهر مانده به اتفاق آقاى عماد السلطنه و اميرزاده به منزل آقاى نايب السلطنه رفتيم . آقا تشريف نياورده بودند . حضرت و الا و نصير الدوله در اطاق بودند . قدرى گذشت آقا تشريف آوردند . جمعيت زياد بود . ناهار آنجا صرف شد . بعد از ناهار رفتيم به خانهء حضرت و الا . محمد حسن ميرزا رفتند به ملاقات برادرشان محمد ميرزا كه مدتى در پاريس بود و تازه آمده . بعد آمده به اتفاق تجريش برويم . در خيابانها ترامواى مىكشند و بعضى جاها تمام شده . چندى بعد به راه خواهد افتاد . كوچه‌هاى شهر را حكم شده پاك كنند . بيش از دو سه روز اين حكم دوام نخواهد داشت مثل ساير حكمها . حضرت و الا دو ساعت به غروب مانده با ميرزا محمد حسين حكيم در كالسكه نشسته به شمران تشريف بردند . من تا يك ساعت به غروب مانده معطل محمد حسن ميرزا شدم نيامد .\r\nآخر مأيوس شده سوار شدم يك ساعت از شب رفته به باغ رسيدم .\r\n\r\nشش روضه‌خوان\r\nشنبه نهم صفر - اسباب روضه‌خوانى را فراهم كرده از امروز چهار ساعت به غروب مانده شروع شد . شش نفر روضه‌خوان از تجريش و چيذر معين كرده جلوى عمارت باغ روضه خوانده شد . نيم ساعت به غروب مانده امروز تمام شد . جمعيت زياد آمده بود . هوا سرد شده است . حضرت و الا در شهر تلگراف تهنيت [ ورود 
  ] به حضور مبارك زده بودند . جواب مفصلى امروز رسيد . زياده مطلبى ندارم .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n\r\nدركه و هفت حوض\r\nچهارشنبه 13 صفر - ديروز آقاى عماد السلطنه و ميرزا على اصغر خان تشريف آوردند . امروز صبح در ركاب حضرت و الا سوار شديم به طرف آبشار دركه و هفت حوض . نواب محمد حسن ميرزا هم بود . از سابق مىدانستم كه ميرزا على اصغر خان از اسب و سوارى وحشت دارد و خيلى كم سوار مىشود ولى به تحقيق نمىدانستم .\r\nامروز اسب دلبر را براى ايشان تعيين كردند . اسب آرام خوبى است . از بيراهه زده تا دركه حضرت و الا و محمد حسن ميرزا با من جلو بوديم . آقاى عماد السلطنه و ميرزا على اصغر خان و تولوى خان عقب بودند . تا اينجا را به يك طورى ميرزا على اصغر خان آمد كه خيلى تماشا داشت و بقدرى مىترسيد كه حساب نداشت و همه را قسم مىداد كه مرا به همراهى على اكبر خان پيشخدمت روانهء منزل كنيد . با وجود اينكه راه قدرى سرازير و سربالائى داشت تا دركه راه بدى نبود . از بالاى دركه به اصرار زياد و قسم دادن بيشمار با على اكبر خان مراجعت به منزل كرده از راه ده به قدرى ترسيده بود كه ما فوق آن متصور نيست . چند جا راه بسيار بد بود . پياده رفتيم . از هفت حوض گذشته به آبشار رفتيم . آقاى عماد السلطنه آمد و تفصيل را گفت و مىفرمود نزديك بود گريه كند . آبشار جاى خوبى است . از دو طرف سنگها جلو آمده مثل اطاق شده و از ده ذرع بلندى آب كمى مىآيد . چند درخت هم كاشته‌اند . جاى خوبى است . سقف آبشار باز است ولى وسعت كمى دارد . ناهار خوبى كه چند جور كباب و چلو و پلو و تخم‌مرغ بود تهيه شده بود . پارسال به همراهى امين حضور به اينجا آمديم . مىگفتند امين حضور اين چند درخت را با زمين كم آبشار به بيست تومان خريده . جاى خوبى بود . نيم ساعت از ظهر گذشته سوار شديم كه به روضه برسيم . زمين اينجا پانصد فوت از زمين تجريش بلندتر [ ست 
  ] و دو ميل راه بود . در نزديك هفت حوض پياده شديم .\r\nاسبها را قدرى بالاتر نگاه داشتند . هفت حوض را تماشا كرديم . هفت حوض از سنگ كبود به وضع طبيعى است كه مرتبه به مرتبه آبشار هم دارد . سيل آمده بود . حوضها پر از شن شده بودند . پنج ساعت به غروب مانده منزل رسيديم . ميرزا على اصغر خان خواب بود و هيچ از اين حركت خجالت نمىكشيد . مىگفت كارى كه امروز من كردم رستم نكرد . شب بسيار خوش گذشت . آقاى عماد السلطنه فردا شب هم تشريف دارند .\r\nروضه بسيار جمعيت مىشود . زن زياد مىآيد . ذاكرين هم بد نيستند . دو نفر كور هم روضه مىخوانند . يك نفرش بسيار خوب مىخواند و شعر هم مىگويد . تخلص « اعمى » دارد . شب هوا بسيار خوب است .\r\nدوشنبه 18 - امروز جمعيت روضه بقدرى بود كه تمام فضاى مجلس گرفته شده بود . زن خيلى زيادتر بود . الحمد لله به خوبى امروز تمام شد . خداوند قبول فرمايد .\r\nشارژدافر فرانسه يك تولهء شيرخوار براى من فرستاد . در شبى كه حضرت و الا و من را مهمانى كرده بود وعده كرد امروز فرستاد ، رنگش خاكسترى و زير شكم و دست و پا سفيد است . نوشته بود از بهترين جنس توله‌هاى فرنگ است . خيلى تعريف\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nنوشته بود . پدر و مادر اين توله را تازه از فرنگ آورده . اسمش را « نوبل » گذاشتم ، به زبان انگليسى يعنى نجيب . تولهء هوشيار زرنگى است .\r\nسه‌شنبه 19 - امروز به حساب ماه عربى چهار ماه تمام است كه ما ييلاق هستيم و امروز آخر چهار ماه است . هوا دو سه روزى است كه ابر و قدرى باران هم آمده .\r\nكفاف كى دهد اين باده‌ها به مستى ما . اين گرد و خاكها را جز يك شبانه‌روز باران بلكه زيادتر علاج نمىكند . گرد و خاك بسيار است .\r\n\r\nتولهء چرچيل\r\nپنجشنبه 21 - صبح در ركاب حضرت و الا نياوران منزل نور العين خانم ، خاله جانم رفتيم . تا عصر آنجا بوديم . لله الحمد خوش گذشت . يك مهتر سفارت انگليس يك تولهء خال سياه مثل توله استاپ كه ساعد الدوله داد براى من آورد . از بچهء توله‌هاى چرچيل مترجم سفارت انگليس است . پنج ماه زيادتر ندارد . هم‌قد و هم‌سن و همرنگ و هم‌جنس توله استاپ است . مثل برادر و خواهر هستند . نىدانم چرا هر توله كه به دست من مىافتد ماده است . چهار توله دارم همه ماده هستند . اگر يك نر در ميان اينها [ بود 
  ] ديگر من حاجت به توله نداشتم . اسم اين توله تازه را « اسپرت » گذاشتم به معنى شكار و گردش و بازى در زبان انگليسى آمده . شهر به اين توله‌ها خيلى بد خواهد گذشت . همه را عادت به زنجير داده‌ام ، تا در شهر بتوان نگاه داشت . انشاء الله امسال در طهران خراب نخواهيم ماند . بعضى از اسبابها را روانهء شهر كرديم . انشاء الله روز شنبه شهر خواهيم رفت . گويا دوشنبهء آينده ذات همايونى به عشرت‌آباد يا باغ شاه تشريف مىآورند و دوم ماه نو به شهر داخل مىشوند . مطلب تازه نيست .\r\n\r\nآخرين گردش تجريش - طاق نصرت\r\nجمعه 27 - صبح اغلب اسبابها را روانهء شهر كرديم . عصر مستر « اسپنسرپرات » وزيرمختار ينگى دنيا خدمت حضرت و الا آمد . صحبت زياد كرد . يك ساعت به غروب مانده به گردش آخر تجريش رفتم . يك خرگوش بيرون آمد . از بس كه چشمها شكار نديده ديگر تفنگ همراه نمىبريم . خرگوش مفت به در رفت . تولهء ترمه قدرى عقب كرد ، ولى نگرفت . بارى اين آخرين گردش اين مدت ييلاق من بود . الحمد لله به خوبى و خوشى و سلامتى اين چهار ماه گذشت . در اين مدت سى و سه روز در خارج از تجريش بودم ، حضرت و الا چهل و نه روز . الان كه دو ساعت از شب گذشته در چادر نشسته‌ام . بعد از شام است هوا سرد . امروز تا نصفهء « فراخ‌لا » كه درهء كوه البرز و منتهى به پس قلعه مىشود برف گرفته بود . عصر تمام آب شد . ديشب قدرى باران آمد . زمين به خوبى تر نشد . ذات اقدس همايونى روز دوشنبه به عشرت‌آباد تشريف خواهند آورد و روز دوم ماه ربيع الاول به شهر طهران نزول اجلال خواهند فرمود .\r\nكنت نظم الملك رئيس پليس طهران خيابان عبور شاه را زينت كرده و طاقهاى نصرت درست كرده بيرقهاى زياد نصب كرده تماشا دارد . از سفراى خارجه انگليس و روس\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nو آلمان و ينگىدنيا هنوز نرفته‌اند . فردا و پس‌فردا همه خواهند رفت . ينگىدنيا فردا صبح مىرود ، روس و آلمان پس‌فردا ، انگليس يك روز بعد از آنها . امشب شب آخر ييلاق است . انشاء الله سال ديگر نخواهيم بود . زياده چه شرح دهم .\r\n\r\nآيين ورود شاه\r\nشنبه 23 شهر صفر المظفر سنهء 1307 هجرى ، 19 اكتبر 1889 مسيحى ، 26 درجهء ميزان - 3 آبان سنهء 811 جلالى - عصر دو ساعت و نيم به غروب مانده سوار اسب دلبر شدم . در ركاب حضرت و الا از راه عباس‌آباد به شهر آمديم . عطا خان سوار اسب بود . تازه سوار اسب مىشود و خيلى شوق دارد . نواب عليه صبح تشريف بردند . دم دروازه كريم كالسكه جهت حضرت و الا آورده بود . گفت كه ذات همايونى فردا وارد شهر طهران مىشوند . هيچ خبر نداشتيم . توله‌ها را حسين آقا بسته از عقب آورد .\r\nحضرت و الا در كالسكه نشسته من سوار بودم . شهر معركهء غريبى بود . كنت نظم الملك تشريفات را درست كرده بود طاقهاى نصرت خوبى ساخته بود . جمعيت بطورى بود كه عبور با اسب خطر داشت . زن و مرد همه شاد و خرم تماشا و گردش مىكردند . زن خيلى زياد بود . بيرقهاى زياد ، پله‌بندى فراوان و روى آنها گلدان چيده بودند .\r\nاشعار زياد در ورقه‌هاى بزرگ نوشته در بالاى مناره‌هائى كه درست كرده بودند نصب كرده‌اند . جلوى خانهء نظم الملك طاق نصرت خوبى كه گل‌كارى زياد و فواره‌هاى طبيعى و نرده‌هاى خوب [ و 
  ] مجسمه‌هاى اعلى درست كرده بودند از دم دروازه شمران الى ارگ همايونى اين زينتها بود . رفتم پيش اقبال السلطنه كه حقيقت اين خبر را معلوم كنم . در بالاخانه نشسته بودند . موزيك مىزدند . گفت خبر صحيح است فردا صبح با لباس رسمى ميدان حاضر شويد . غروب منزل آمدم حمام رفتم . آقاى عماد السلطنه كسالت دارند . احوالشان خوب نيست . فردا تماشاى خوبى خواهد داشت .\r\nتمام شد روزنامهء اين چهار ماه ييلاق ، آجودان حضور ، قهرمان . - طهران .\r\n\r\nتراموا - صف توپخانه - مراسم استقبال از شاه\r\nيكشنبه 24 شهر صفر المظفر سنهء 1307 هجرى ، 20 اكتوبر سنهء 1889 مسيحى ، 4 آبان‌ماه سنهء 811 جلالى ، 27 درجهء ميزان - صبح به عزم رفتن توپخانه از منزل سوار شدم . جمعيت زياده از حد بود . دم بانك شرقى ايستاده قدرى تماشا كردم .\r\nترامواى امروز راه افتاد . دم بانك ايستاد كه در عبور اعليحضرت حاضر باشد . جلوى ترامواى دو نفر بوق مىزدند محض اطلاع مردم . بانك جلوى در را خيلى قشنگ درست كرده بود . بعد از تماشاى فراوان ناهار مختصرى در خدمت اقبال السلطنه صرف شد . بعد از ناهار به همراهى ايشان سوار شده از خيابان علاء الدوله رفتيم .\r\nاز دم دروازهء يوسف‌آباد توپخانه صف كشيده بود تا نزديك دروازه شمران . چهار باطرى سواره ، لباسشان نيم‌تنهء قرمز ، شلوار آبى ، قدارهء صاحب منصبى ، چكمه‌هاى خوب پوشيده بودند . دو باطرى كوهستانى آن هم به همان لباس . در باطرى توپچى\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nپياده با دويست و شصت نفر قورخانه‌چى . بعد از توپخانه قزاق بود . مدتى نزديك درختها معطل شديم . بعد پياده شده قدرى نشستيم . مختصر تا چهار و نيم به غروب مانده با لباسهاى رسمى ناراحت معطل شديم تا آقاى نايب السلطنه به سركشى تشريف آوردند . خيلى تحسين فرمودند . آقا رفتند خدمت شاه . ساعت سه به غروب مانده صداى توپ آمد كه در باستيان انداخته‌اند . همه صف كشيديم . بيست و يك تير توپ در باستيان قلعه انداختند . ملت ارامنه دم دروازهء يوسف‌آباد با شاگردهاى مدرسهء خودشان ايستاده بودند . ذات همايونى نزديك آنها شده از كالسكه بيرون آمدند . ارامنه سرود زيادى خواندند . صبح كه مىآمدم يهوديها هم مىرفتند بيرون دروازه . بعد ذات همايونى نزديك توپخانه شده چند فردى كه جهت ورود شاه درست كرده بودند در موزيك زدند . به اقبال السلطنه خيلى مرحمت فرمودند . از توپخانه كه رد شدند با اقبال السلطنه جلو افتاده تاخت كرديم كه برويم ميدان توپخانه . بيست و يك تير توپ اينجا انداختند . در خيابان يك سمت فوج صف كشيده بود ، يك سمت مردم ايستاده بودند . به حدى زن و مرد بود كه حساب نداشت . تمام جمعيت شهر كه مىگويند سيصد هزار نفر است در اين مكانها ايستاده بودند . زن زيادتر از مرد بود .\r\nهمه مردم شاد و خرم بودند . فوج مخصوص كه دست معين نظام است و دو هزار نفر است تمام صاحب‌منصبهاى آنها كلاه‌خود بر سر و پر قرمزى مثل سوارهاى فرنگ از بالاى كلاه افشان ريخته بود و تمام سربازها با كلاه‌خود بر سر و لباس ماهوت قشنگى پوشيده بودند ، تعريف داشت . تماشاى زيادى كرديم تا به ميدان توپخانه رسيديم . آنجا مجددا صف كشيديم . نيم ساعت گذشت ذات همايونى تشريف آوردند .\r\nدر دم بانك و ترامواى ايستادند و تمجيد زياد فرمودند . از آنجا رفتيم دم توپ مرواريد ايستاديم . ذات همايونى زير نقاره‌خانه پياده شدند ، تا تخت مرمر پياده تشريف آوردند . شال زيادى تجار نگاه داشته بودند . اعليحضرت همايونى سلام نشسته اظهار امتنان از سلاطين فرنگ فرمودند . از كثرت جمعيت چهار مرتبه شيپور كشيدند و صداى شيپور به ميدان مشق نرسيد تا آدمى سواره فرستادند شليك شد .\r\nصد و ده تير توپ شليك شد . بيست و يك تير هم در ورود به ميدان توپخانه شليك شد . حضرت و الا صبح به شاه‌آباد كه چهار فرسنگ است تشريف بردند ، در سلام هم حاضر بودند . عبور همايونى از دروازه شمران و خيابان لاله‌زار ، ميدان توپخانه ، خيابان ناصرى ، خيابان جباخانه ، ارگ همايونى به تخت مرمر [ بود . 
  ] در نيم ساعت به غروب مانده سلام منعقد شد . بعد به سلامتى به باغ تشريف بردند . در ارگ ابو الحسن خان را ملاقات كردم . ايشان هم در اين سفر ملتزم ركاب مبارك بودند .\r\nآقاى عماد السلطنه تشريف نداشتند . خيلى تماشا داشت . از آنجا با خستگى زياد به منزل آمدم . شب الحمد لله به راحتى گذشت . روز مبارك خوبى بود .\r\n\r\nساعت « جنو »\r\nدوشنبه 25 - بعد از ناهار منزل ابو الحسن خان رفتم . تعريف زياد بود ، به\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nنوشتن نمىآيد . ساعتى از مال مرحوم اعتضاد السلطنه نزد نواب عليه بود به آقاى عماد السلطنه مرحمت فرمودند . مدت دو [ سال 
  ] اين ساعت خراب بود . از ساعتهاى قديم « چنو » است . ماه و هفته و روز و ساعت و دقيقه را به خوبى بدون اختلاف معين مىكند . قدرى هم بزرگ است . آقاى عماد السلطنه دادند به ابو الحسن خان كه ببرد فرنگ و فرمودند اگر درست نشد به چهل تومان به فروش . من گفتم مىخرم و همان روز خريدم . دادم ابو الحسن خان برد فرنگ ، مىفرمودند سه ليره اجرت دادم تا ساعت را درست كردند و به خوبى درست شده و در صد و پنجاه تومان مىخريدند و الان يقين زيادتر قيمت دارد . مىفرمودند هيچ در فرنگ اين قسم ساعت يعنى به اين خوبى كار قديم نبود . اين مطلب را ساعت‌ساز گفته بود . سه مرتبه در ورشو و برلن و لندن داده بودند كارخانه نتوانسته بودند درست كنند . آخر به ماژر تالبت مهماندار اعليحضرت داده بودند . او به كارخانهء « دنت »  Dent  داده بود تا درست شد . از اين فقره خيلى خوشحال هستم .\r\n\r\nقلم بد\r\nخط من به اين بدى نيست از بس‌كه قلمها بد شده هر قلم تراشيده را كه يك سطر مىنويسى مثل اين قلم مىشود . آدم بايد يا قلم عوض كند يا خط بد بنويسد .\r\nنقلب در هرچيز زياد شده حتى قلم . عصر منزل نصير الدوله روضه رفتم . تا بعد از شام آنجا توقف شد . پنج از شب رفته منزل آمدم . قلمهاى آهنى هم مثل قلمهاى رسمى خودمان شده بلكه چند درجه بدتر سابق . اين قلم آهن هر دانه‌اش دو ماه به خوبى كار مىكرد و حالا دو روز بيش نمىشود با آنها نوشت .\r\nسه‌شنبه 26 - پنج ساعت به غروب مانده با لباس تمام رسمى به ميدان مشق رفتم . به رسيدن من اعليحضرت تشريف آوردند ، از صفوف گذشته در چادر پياده شدند . دفيله نموده به منزل آمدم . هشت نه فوج حاضر بود . شب به تعزيهء طاقنماى مجد الدوله در ركاب حضرت و الا رفتيم . از اول دهه تعزيه مىخواندند . اعليحضرت كه تشريف آوردند حكم شد اسباب و چراغ كما فى السابق بچينند . تعزيه « هند و خرابه » بود . گريه زياد داشت . هوا خوب بود ، باران هنوز نيامده .\r\nيكشنبه دوم شهر ربيع الاول - ديشب چراغان مفصلى بود . در ركاب حضرت مستطاب و الا آقاى نايب السلطنه امير كبير گردش زيادى كرديم . آقاى عماد السلطنه هم تشريف داشتند . همه بازارها و كاروانسراها گردش كرديم . خيلى خوش گذشت .\r\nاميدوارم كه خداوند هميشه خوشى نصيب كند .\r\n\r\nروزنامه‌نويسى\r\nامروز يك ساعت به غروب مانده از حضور مبارك حضرت و الا و نواب عليه مرخصى حاصل كرده كه چند مدتى در خانه‌هاى دروازه قزوين به سر برم . مرخص فرموده امروز به سلامتى به اميد خداوند رفتم به آن خانه‌ها . قرار شد صبح زود آنجا رفته غروب مراجعت به خانهء خودم كنم . خداوند فرجى بدهد . غروب به خانه\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nرفتم . انشاء الله مبارك است . محمد حسن ميرزا غروب تشريف آوردند ، منزل آقاى عماد السلطنه بودند . اين‌هم از سعادت بود كه ايشان سرافراز فرمودند . اين خانه‌ها مشرف به يك باغ دو هزار و پانصد ذرعى است و يك طويلهء پانصد ذرع و يك بيرونى هزار و چيزى بالا ، اندرون هزار و هفتصد ذرع ، كليهء اينها شش هزار ذرع . خانهء خوبى است . براى من زياد است . الان دو ساعت از شب رفته تنها نشسته‌ام و مشغول نوشتن اين مختصر يادداشت هستم . بهترين كارها روزنامه نوشتن است كه سالها در حيات و ممات باقى است و حالت و رفتار و گزارشات شخص معلوم است .\r\nهزار سال ديگر اگر اين روزنامه باقى باشد گزارشات عمر بطور صدق باقى است .\r\nبهتر آن است كه به خط خودم آدم باشد . زياده چه شرح دهم .\r\n\r\nساعت « جنو »\r\nپنجشنبه 6 ربيع الاول - صبح زود رفتم ميدان مشق . هوا قدرى سرد شده كه شبها يخ مىبندد . با وجود نيامدن باران شب از اطاق بيرون آمدن ممكن نيست .\r\nميدان خبر تازه‌اى نبود . از آنجا رفتم خانهء حضرت و الا . قدرى گلويشان درد مىكرد .\r\nكرسى گذاشته بودند . در حقيقت مىچسبيد و به موقع بود . ساعت من را ابو الحسن خان دو روز است فرستاده . طريقهء كوك كردن آن را نمىدانستم خود ابو الحسن خان هم بلد نبود . در جيب گذاشته بىآنكه بدانم قدرى راه رفتم به راه افتاد . معلوم شد از راه رفتن كار مىكند . مثل ساعتهاى انگليسى شيشهء آن را بلند كردم و عقربه‌ها را مطابق وقت كردم تا غروب به خوبى كار مىكرد . اين ساعت از كارخانهء معتبر « جنو » است . در سنهء 1789 كه سال جمهورى فرانسه [ بود 
  ] و آن بلاها را به سر پادشاه درآوردند اين ساعت ساخته شده . براى همين مطلب گويا فرانسه‌ها طالب باشند كه اگر در « اكسپوزيسيون » برده بودند خريدار بيشترى پيدا مىكرد . بارى شب كه خوابيدم كار مىكرد . صبح كه برخاستم خوابيده بود . معلوم شد اگر مدتى شخص راه نرود خواهد خوابيد . گفتم ساعت‌ساز بياورم شايد آنها بلد باشند . غروب به خانهء خودم آمدم .\r\nصبح جمعه 7 - ديشب يخ بسته بود . هوا به شدت سرد است . عطاء الله ميرزا و سليمان ميرزا اينجا هستند . از شدت سرما بخارى روشن كردم . بسيار مطبوع است .\r\nالان چهار ساعت به ظهر مانده كه در اطاق نشسته‌ام بخارى مثل ساير سالها دود نمىكند و به قاعده مىسوزد .\r\n\r\nنوشتن قانون - فوت حسام الملك\r\nاخبار تازه اين است كه ظهرها توپ مىاندازند . به قاعده اين‌طور مىنمايد كه ساعتها را بايد ظهر كوك كرد . گويا مىدانستم كه مدتى است ساعت خودم را ظهر كوك كرده‌ام و حكم به وزراء شده قانون بنويسند . دستور عثمانى و كد ناپلئون و قانون روس و اطريش را بنا شده ترجمه كنند و از ميان آنها براى ايران قانونى\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nانتخاب كنند . تا آخرش چه شود . حسام الملك حاكم كرمانشاهان به رحمت خدا رفت .\r\nشاهزاده خانم كار خود را صورت داد . سه ماه بيش نيست كه زن او شده . اين چهارمين شوهر است كه اين شاهزاده خانم كشته . نمىدانم خدا براى اين زن چه خواسته . زن هركس مىشود يك سال زيادتر طول نمىكشد آن شوهر يقين خواهد مرد . چنانچه در وقتى كه زن حسام الملك شد مردم اشعار زياد گفته‌اند و از جمله اين يك مصرع « ليكن عجوزه عروس شوىكش است . » و همين‌طور شد . زياده چه نويسم ، 1307\r\nروز يكشنبه 9 - خدمت حضرت و الا رفتم . عصر نواب عليه عزيز الدوله تشريف آوردند . مطلب تازه اتفاق نيفتاده .\r\nدوشنبه 10 - صبح سوار شدم به طرف شمران . از خانهء من تا دروازه مسافت زيادى است . گويا سه ربع فرسنگ باشد . توله ترمه و استاپ را با يك تازى كه تازگى شخصى براى من فرستاده جلو روانه كرده بودم . حضرت و الا و تولوى خان در كالسكه جلوتر از من رفته بودند . يك ساعت به ظهر مانده به تجريش رسيدم .\r\nديوارها را كاه‌گل مىكردند . قنوات حضرت و الا را مشغول سنگ‌چين و كندن بودند .\r\nمقنى مىگفت پنج روز ديگر آب درمىآيد . اين قنوات خيلى قديم است . حضرت و الا با باغ پائين خريدند . چند سال است محض اينكه « شولات » است خوابيده ، ولى آب از چاههاى آن به باغ معير جارى است . حال مشغول درست كردن آن هستند . انشاء الله آب خوبى بيرون خواهد آمد . تا عصر به خوبى گذشت . ياد از خوشيهاى چندى پيش شد . يك ساعت و نيم به غروب مانده در كالسكه نشسته غروب به منزل حضرت و الا پياده شديم . ديشب منزل آقاى عماد السلطنه بودم . اميرزاده دائى جانم با ابو الحسن خان تشريف داشتند . بسيار خوش گذشت . امشب هم منزل جديد محمد حسن ميرزا دائى جانم وعده داريم . چند روز است كه خانه را كاه‌گل مىكنند . كاه خروارى سيزده هزار است .\r\n\r\nترجمهء قانون عثمانى\r\nقانون عثمانى را حضرت و الا ملك‌آرا ترجمه مىكند . قانونهاى ديگر را حاضر ندارند . مشغول تحصيل و پيدا كردن آنها هستند . ولى اين كار سر نخواهد گرفت ، به جهت اينكه اجراكنندهء آن كسى نيست . چندى ديگر معلوم خواهد شد . بسى از اين چيزها شنيده و ديده‌ايم .\r\nسه‌شنبه 18 شهر ربيع الاول - ناهار وعده به خانهء شارژدافر انگليس داشتم .\r\nساعت دوازده و نيم كه نيم‌ساعت از ظهر گذشته باشد به سفارت رفتم . يك نفر انگليسى كه تازه از راه خراسان آمده و آنجاها را سياحت نموده و از اجزاء پارلمنت هم هست آنجا بود . بارى بعد از قدرى صحبتها به سر ناهار كه در حقيقت عصرانه است رفتيم . خوراكهاى خوبى آوردند . آن شخص انگليسى كامل است . گويا چهل سال بيشتر نداشته باشد . خيلى آدم بافهم خوبى بود . شارژدافر مىخواست خدمت شاهزاده ظل السلطان برود . شاهزاده سه روز است آمده . روز عيد آمده . دو ساعت از ظهر رفته به خانهء حضرت و الا رفتم . تازه‌اى اتفاق نيفتاده است .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nچهارشنبه 19 - ميدان رفتم . صبح زود آدم نصير الدوله آمد مژده داد كه به سلامتى خداوند پسرى به ايشان مرحمت فرموده ، خوشحال شدم . از ميدان رفتم آن خانه . مترجم الممالك آمد درس خواندم . نواب عليه خانهء نصير الدوله و حضرت و الا دربار تشريف برده بودند . ناهار آمدم خانهء خودم خوردم .\r\nجمعه 21 - عصر خدمت حضرت و الا رسيده از آنجا به منزل نصير الدوله رفتم .\r\nاحوال آغا شاهزاده خوب نيست ، تب داشتند . حكيمباشى تازهء اعليحضرت كه بجاى حكيم طولوزان آمده اسمش فوريه است محض معالجه آمد . گنه‌گنه داد . بارى يك ساعت و نيم از شب رفته از آنجا سوار شدم . راه زيادى است تا به خانهء من . كوچه‌هاى تاريك و تنگ ، همه سوراخ‌دار . خيلى خطر داشت . به سلامت به منزل رسيدم .\r\n\r\nحسينقلى خان وزيرمختار\r\nشنبه 22 - صبح آقاى عماد السلطنه تشريف آوردند . وقت ناهار منزل حضرت و الا رفتم . غروب به خانهء محمد حسن ميرزا رفتم كه از آنجا به اتفاق آقاى عماد السلطنه به باغ صدراعظم مرحوم به عروسى معتمد الملك پسر مشير الدوله برويم . عروسى مفصلى بود . وزراء و شاهزادگان تشريف داشتند . صحبت انگليسى زياد با معتمد - الوزاره حاجى حسينقلى خان وزيرمختار ينگى دنيا شد . انگليسى بلد است . يك سال پيش از جانب اعليحضرت به سفارت آنجا رفتند . حال مراجعت كرده‌اند . شكوه زيادى از دست روزنامه‌هاى ينگى دنيا داشت . بارى آتش‌بازى زيادى كردند . بعد از آتش‌بازى منزل آمديم . الحمد لله خوش گذشت .\r\nدوشنبه 24 - گرد « سدليز » ميرزا على اكبر خان حكيم داده بود . چهار خوراك خوردم . ميرزا على اصغر تشريف آوردند . صحبت زياد شد .\r\n\r\nبازديد شاه از توپخانه\r\nچهارشنبه 26 - چهار ساعت به غروب مانده به ميدان توپخانه رفته اعليحضرت همايونى به توپخانه تشريف مىآوردند . قدرى با حاجى حسينقلى خان صحبت انگليسى شد . شارژدافر دولت انگليس با زنش به موزهء مباركه مىرفتند . قدرى هم با آنها در ميدان صحبت كردم . در ساعت سه به غروب مانده ذات همايونى از سمت خيابان شمس العماره تشريف آوردند . انبارهاى زين و برگ و اسباب توپ‌كشى و ملبوس و غيره را ملاحظه فرموده به دار الشفاى توپخانه تشريف بردند . آنجا را هم ملاحظه فرموده به بالاخانه تشريف برده توپچيهاى آقاى عماد السلطنه و بعضى از توپچيهاى آقاى امير توپخانه كه پسر آقا باشند « ژيمناستيك » بازى كردند . بسياربسيار تعريف داشت . ذات همايونى توصيف فراوان فرمودند . بعد به قورخانه تشريف بردند . آقاى عماد السلطنه و نصير الدوله با من رفتيم نزديك اطاق شاه نشستيم چاى خورديم . ذات همايونى بعد از تماشاى قورخانه تشريف آوردند . من و نصير الدوله بيرون آمده به درشكهء ايشان نشسته به خانهء مشار اليه رفتيم . بچه را به سلامتى ختنه كردند .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nالحمد لله احوال آغا شاهزاده بهتر شده بود . حكيم فوريه محض اينكه گفته بود زالو بيندازند و نينداخته بودند قهر سختى كرده بود . ميرزا على اكبر خان طبابت كرد .\r\nبه حمد الله حالت ايشان بسيار خوب شده است . اسم مولود را ميرزا عبد الوهاب خان گذاشته‌اند . نيم ساعت از شب رفته به منزل خودم آمدم .\r\n\r\nاسم‌گذارى توسط جلوه\r\nشب جمعه 28 - منزل نصير الدوله به جبران شب شش مهمان بوديم . حضرت و الا و آقاى عماد السلطنه ، محمد حسن ميرزاى دائى ، ابو الحسن خان ، محمد حسن ميرزا ، حاجى پيرزاده و من بوديم . ميرزا ابو الحسن جلوه رفت اسم را گذاشت . ميرزا عبد الوهاب خان ناميده شد . الحمد لله بسيار خوش گذشت . بعد از شام سوار كالسكهء دائى جانم شده با آقاى عماد السلطنه آمديم به منزل .\r\nشب شنبه 29 ربيع الاول - آقايان كه اسمشان در صفحهء پيش نوشته شد به اضافهء ميرزا على اصغر خان به خانهء من تشريف داشتند . حاجى خانم مطربه هم بود . تا شش از شب گذشته به خوبى گذشت . اميرزاده محمد حسن ميرزا و ابو الحسن خان اينجا خوابيدند .\r\nچهارشنبه 3 شهر ربيع الثانى - صبح خدمت حضرت و الا رفتم . اميرزاده محمد حسن ميرزا آنجا تشريف داشتند . دو ساعت از ظهر رفته در ركاب حضرت و الا منزل وزيرمختار ايتاليا و شارژدافر فرانسه رفتيم . صحبت زياد شد . تولهء خوب شارژدافر فرانسه را در كن مار زده بود ديروز غروب مرده بود افسوس مىخورد .\r\n\r\nبرزيل\r\nامروز « پوبليك‌نيوز » كه اخبار تلگرافى باشد آمد . نوشته بود كه اهل نظام برزيل امپراطور خود را معزول كرده با تمام اهل خانوادهء او در كشتى نشانده روانهء پرتقال كه اين امپراطور از خانواده سلطنت آنجاست روانه نمودند . خبر تازه‌اى بود .\r\nوزيرمختار ايتاليا و شارژدافر فرانسه هم اين خبر را داشتند و خيلى تعجب مىكردند كه كار غريبى روى داده است . برزيل يكى از مملكتهاى خوب بزرگ ينگىدنياى جنوبى است . بيست كرور جمعيت دارد و هفت هزار ميليون كيلومطر مربع خاك دارد و در ميان ينگىدنيا اين يك مملكت پادشاه داشت . سايرين همه جمهورى بودند .\r\nاين هم كه حالا جمهورى شد . اين امپراطور پنجاه و هشت سال است ( تولدش دوم سپتامبر 1825 ) پادشاهى مىكند و از تمام پادشاهان روى زمين زيادتر سلطنت كرده است . حتى از ملكهء انگلستان گويا پنج يا شش سال كمتر داشته كه امپراطور شده است و در آخر عمر به اين بليه مبتلا شد . حال با تمام خانوادهء خود در ليزبون پايتخت پرتگال تشريف دارند . خبر تازه‌اى بود . تا آخرش چه شود . در وقت معزولى دويست و پنجاه هزار ليره به پادشاه دادند و قرار گذاشته‌اند كه در ايام حياتش سالى نود هزار ليرهء انگليسى از طرف دولت برزيل به او داده شود . 1889 مسيحى .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nپنجشنبه 11 شهر ربيع الثانى - صبح ميدان رفتم . هوا به شدت سرد شده . همه كرسى و بخارى دارند . ميدان سرد و گرد و خاك بود . باران هنوز هيچ نيامده . دو سه مرتبه برف به كوه زده . هيچ آثار بارندگى نيست . امسال نه اول بهار باران آمد و نه حال كه پائيز است . زمستان پر گرد و خاكى است .\r\n\r\nبه سوى جاجرود\r\nذات اقدس همايونى روز شنبه به جاجرود تشريف مىبرند . حضرت و الا هم در ركاب مبارك است . از ميدان به منزل حضرت و الا رفتم . تهيهء رفتن روز شنبه را ديدم . چند بار فردا مىرود مابقى پس‌فردا . غروب نصير الدوله آنجا آمد يك ساعت از شب رفته به خانهء خود آمدم .\r\nيكشنبه 13 شهر ربيع الثانى 1307 - صبح چهار ساعت به ظهر مانده از منزل سوار شدم خدمت حضرت و الا رفته بعد از يك ربع ساعت سوار شده به طرف قصر فيروزه [ رفتيم 
  ] كه از آنجا در ركاب مبارك به جاجرود برويم . نواب عليه منزل من تشريف بردند . ناخوش سختى دو سه شب است داريم . محض ديدن مريضه تشريف بردند . در سر قنات سارى اصلان به ناهار افتاديم . ذات همايونى ناهار در قصر فيروزه ميل نكرده تشريف برده بودند . بعد از ناهار سوار شده از راه ديگرى رفتيم . سال قبل در ركاب مبارك از راه خوبى كه نزديك‌تر بود رفتيم . امسال سهوا از اين راه رفتيم .\r\nراه خوبى نبود . چند شكار جمشيد بيك ديد . به زودى از چشم ناپديد شدند . بارى ذات همايونى از همان راه خوب تشريف برده بودند . يك ساعت به غروب مانده سر از دوآب درآورديم . هيچ اين راه را بلد نبوده و نديده بوديم . ده دقيقه به غروب مانده با كمال خستگى به عمارت ميرزا آقا خان صدر اعظم مرحوم كه سپردهء ماست و اعليحضرت مرحمت فرموده‌اند رسيديم . تيمم كرده نمازى به جا آوردم . بخارى روشن كرده گرم شديم . هشت ساعت امروز راه آمديم . اسبها بسيار خسته شدند . توله استاپ همراه است . شب الحمد لله خوش گذشت . تولوى خان اين سفر همراه است .\r\n\r\nزربه‌هاى كبك - لقب فخر الملك\r\nيكشنبه 14 - صبح سوار شده نزديك اردو ايستاده‌ايم . هوا چندان سرد نبود .\r\nاينجا از شهر طهران گرمتر است . بسيار طول كشيد تا اعليحضرت سوار شدند .\r\nعمارت ما تا اردو نيم فرسنگ مسافت دارد . از توى رودخانه در ركاب رفتيم . پائين‌تر از باغ ميرشكار به ناهار پياده شدند . ناهار صرف شد . احوال حضرت و الا قدرى خوش نيست . بعد از ناهار ذات همايونى تشريف بردند به دوآب . ديروز يك آرغالى شكار فرموده بودند . حضرت و الا به منزل تشريف بردند . من درهء طويله را گرفته به سراغ كبكهاى سال گذشته رفتم . دو روز كه بگذرد اين كبكها از بس‌كه قوش و تفنگ مىبينند از مسافت بعيدى بلند مىشوند و بقدرى مىپرند كه از چشم ناپديد مىشوند .\r\nدو زربه كبك خوبى ديدم و از نزديك پياده دو تير انداختم نخورد . قدرى بالاتر رفتم\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nيك زربهء ديگر نمايان شد . يك تير سواره انداخته يكى را زدم و گم شد . پياده بودم پشت خرپشتى چند سنگ انداختم ديدم يك كبك يرقه كرد . با تير اول زدم جابجا خوابيد . از آنجا سرازير شدم دو زربهء ديگر كبك برخاست به تيررس نرسيد . صبح كه مىرفتم نزديك چادر امين حضور چند زربه كبك ديده بودم به هواى آنها رفتم .\r\nديدم كبكها خيلى پائين نشسته‌اند و يك نفر پياده شده مىخواهد تير بيندازد .\r\nآقاى عماد السلطنه را هم ديدم كه تازه از شهر تشريف آورده ايستاده نگاه مىكند .\r\nآن شخص دو تير انداخت و آقاى عماد السلطنه هم يك تير ، هيچ يك نخورد . كبكها نزديك من آمدند . تا پياده شدم پريدند . ايستاده بودم ديدم دو كبك ديگر از زير سنگ بيرون آمده راه مىروند . يك تير انداختم تمام پرهاى كبك ريخت و كبك بلند شد رفت پيش قوشچى اميرآخور همايونى افتاد . رفتم هرچه پرسيدم كبك كجا افتاد جواب داد زير بوته و هرچه گشتم پيدا نشد . شايد قوشچى كبك را برداشت .\r\nمنزل آمدم . سه كبك زدم ولى يكى به من رسيد . آقاى عماد السلطنه از جادهء معمول راه سرخه حصار تشريف آورده بودند . عصر اميرزاده دائى جانم آمد . خبر تازه اينكه به ابو الحسن خان لقب فخر الملك التفات شد . معير الممالك و عبد الحسين خان پسر سردار مرحوم با ابراهيم خان پسر امين الدولهء مرحوم مدتى است بىاذن همايونى به فرنگ رفته‌اند . اعليحضرت همايونى هم آنها را از درجهء نوكرى اخراج فرموده مواجب و منصب و لقب آنها را گرفته لقب عبد الحسين خان را به ابو الحسن خان مرحمت فرموده‌اند . « * » الان ابو الحسن خان شهر هستند احوالشان خوب نيست . شب شنبه در شهر تب كرده‌اند .\r\n\r\nعمارت مرحمتى\r\nدوشنبه 15 - صبح هوا صاف و خوش بود . اعليحضرت سوار نشدند . ديشب بعد از شام يك نفر نايب ابلاغ فرمايش همايونى را از جانب حاجب الدوله آورد كه اعليحضرت شهريارى عمارت قديم خودشان را با حمام و لواحقش مرحمت فرمودند كه هروقت حضرت و الا در ركاب مبارك مىآيد در آن عمارت منزل كنند . اين عمارت خيلى نزديك آن چند اطاق است . صد قدم راه بيش نيست . اين عمارت از بابت داشتن حوض و حمام و اطاقهاى زياد بر اين يكى برترى دارد . من و آقاى عماد السلطنه با تولوى خان رفتيم به درهء طويله كه نزديك منزل خود ماست . چند زربه كبكى برخاست شكار نشد . كبكها بسيار هوشيار شده بودند . ديروز قوشچى زيادى به اين دره آمده بود . كبكها ملاحظهء خود را داشتند . ناهار آمديم منزل . بعد از ناهار حضرت و الا نزديك عمارت پياده تشريف بردند يك كبك گزل در هوا شكار فرموده بودند . ذات همايونى هيچ سوار نشدند . به عمارت مرحمتى تازه آمديم . ان شاء الله مبارك .\r\n\r\n\r\n","description":"","footnote":"\r\n( * ) عبد الحسين خان فخر الملك معروف به كفرى پسر محمد حسن خان سردار قاجار .\r\n","page_name":" 250 ","page_number":250},
  {"content":"\r\n\r\n\r\nسردرد از تعمير حمام\r\nسه‌شنبه 16 - صبح در ركاب مبارك سوار شديم . ذات همايونى به كوه كله‌يانى تشريف‌فرما شدند . يك كبك به شست مبارك شكار شد . بعد از ناهار حضرت و الا و ما به شكار كبك رفتيم . كبك زياد ديده شد ولى تيرى انداخته نشد . جز يك تير كه من انداختم ، آن هم نخورد . دو ساعت به غروب مانده به منزل آمديم . دائى جانم و اكبر خان نايب ناظر اينجا آمدند . اكبر خان رفت من و دائى جانم حمام رفتيم . نيم ساعت بيش در حمام توقف نشد . بعد از خارج شدن سر من قدرى گيج خورد و درد گرفت . دائى جانم تا بعد از شام به حالت بدى بود . محمد باقر و حسين به شدت سرشان درد گرفت و دلشان به‌هم خورد . چند نفر هم ديروز حمام رفته بودند آنها بدتر از ما شدند . اين حمام را تازه تعمير كرده‌اند گويا از تعمير تازه اين انقلاب به آدم روى مىدهد . سال گذشته بسيار به اين حمام آمديم . اين‌طورها نبود . شب ساعت پنج استراحت كرديم .\r\n\r\nبرف اول - خوراك فرنگى\r\nچهارشنبه 17 - صبح حضرت و الا منزل امين السلطان تشريف بردند . ديشب به قدر يك چارك بىخبر برف آمد گرد و خاك را نشاند و اسباب اميدوارى مردم شد .\r\nتا حال نه باران و نه برف آمده بود . اين برف اول است ، خيلى به موقع بود . ذات همايونى سوار شدند . اميرزاده دائى از ديشب تا حال دلش درد مىكند ، حالت خوشى ندارد . بعد از ناهار در ركاب حضرت و الا با دائى جانم سوار شديم از درهء طويله رفتيم . هيچ كبك ديده نشد . در مراجعت من و اميرزاده عقب بوديم دو كبك پريد .\r\nاميرزاده يكى را در هوا زدند . به منزل آمديم . آقاى عماد السلطنه يك لاشخور بزرگ زده بودند . تولوى خان دو توكا زده بود . اميرزاده به منزل خودشان رفتند . ابو الحسن خان فخر الملك هنوز نيامده است . شب شام خوبى صرف شد . آقا حسين ناظر خوراك فرنگى خوبى درست كرده بود .\r\nپنجشنبه 18 - صبح برف مىآمد . ديشب تا نزديك صبح باران شديدى آمده بود . از وقت سحر برف باريد . برف و باران بموقعى است . از كمى آب امسال در شهر و اطراف بسيار بد گذشت . يك چشمه در همين نزديكى هست كه سال سابق سه سنگ بلكه متجاوز آب داشت و حالا به كلى آب ندارد ، گويا اينجا هيچ چشمه نبوده .\r\nبارى آقاى عماد السلطنه پياده به شكار خوك در جنگل رفتند . نزديك ناهار آمدند هيچ شكارى نكرده بودند . ناهار صرف شد . بعد از ناهار سر حضرت و الا به شدت درد گرفت ، استراحت فرمودند . صداى كبك زيادى از بالاى عمارت آمد . به همراهى آقاى عماد السلطنه و تولوى خان با سه نفر نوكر پياده رفتيم . كبك زيادى برخاست . چند تير هم من و آقاى عماد السلطنه انداختيم ، هيچ يك نخورد . پنج زربه كبك به مسافت خيلى كمى ديده شد . بالاى عمارت كمر سنگى هست . برف آنجا آب شده است . كبكها\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nآنجا جمع شده بودند . افسوس كه شكار نشدند . يك ساعت به غروب مانده مراجعت شد . حضرت و الا همانطور سرشان درد داشت . ابو القاسم بيك را فرستاديم ميرزا زين العابدين خان را بياورد . دوائى داده بود خودش نيامد . انشاء الله نقلى نخواهد داشت . الان كه يك ساعت و نيم از شب گذشته است با آقاى عماد السلطنه و تولوى خان زير كرسى گرمى نشسته‌ايم . برف كم‌كم مىبارد . امروز چهار انگشت برف آمد .\r\n\r\nشكار بىحاصل\r\nجمعه 19 - حضرت و الا كمى سرشان بهتر شده بود ، سوار نشدند . به اتفاق آقاى عماد السلطنه سوار شديم . پشت عمارت يك زربه كبك برخاست ، شكار نشد .\r\nآقاى عماد السلطنه رفتند كه در ركاب مبارك سوار شوند . من تا نزديك دره طويله رفتم . كبكى پيدا نشد . اين پشت عمارت هروقت رفته‌ايم كبك داشته . ناهار منزل آمدم . ميرزا زين العابدين خان آمده بود گنه‌گنه و بعضى دواها به حضرت و الا داد .\r\nآقاى عماد السلطنه ناهار مراجعت كردند . برادر شاطرباشى از جانب اعليحضرت به احوال‌پرسى آمدند . سه ساعت به غروب مانده نماز كرده پياده به شكار رفتيم . كبكها از ديدن قوش زياد و تفنگچى به قسمى در پريدن عامل و در خوابيدن ماهر شده‌اند كه ما فوق آن متصور نيست . تا حال ديده نشده است كبك از پائين كوه بىمايه تا قلهء كوه بپرد . بارى چند جا از نزديك در هوا چند تير انداختم در ميان گل كبك . گمان كردى ابدا ساچمه در اين تفنگ نبود . آقاى عماد السلطنه دو تير از خيلى نزديك به خرگوش انداختند نخورد . من يك تير در هوا به كبك انداختم مبالغى از پر آن ريخت و خودش پشت خرپشت افتاد گم شد . هرچه گشتم پيدا نشد . نزديك به غروب منزل آمدم . يك وقت مىشود كه هرچه آدم تير خالى مىكند و به هرچيز مىاندازد و به دقت از نزديك تفنگ خالى مىكند نمىخورد . بعضى وقت هم برعكس آن مىشود كه هرقسم شكار و هرجا و با هرتفنگ بىدقت شكار مىشود . اين دفعه تفنگ ماها نمىخورد ، انشاء الله دفعهء ديگر . بسيار پياده رفتم و تمام رختم از برف خيس آب شد .\r\nبا حالت پريشان و خجالت از نوكرها غروب به منزل آمدم . اينها همه يك طرف آن رفتن خدمت حضرت و الا يك طرف . از وقتى كه از الموت آمده‌ام تا حال يك تفنگ خالى نكردم جز دو مرتبه .\r\n\r\nشكار پلنگ\r\nشنبه 20 - صبح اعليحضرت همايونى سوار نشدند . ديروز دو پلنگ با يك توقلى شكار دست مبارك شده بود . مجد الدوله و جلال الملك ديروز عصر خدمت حضرت و الا آمدند . آنها مىگفتند يوزپلنگ بود . ساعد الدوله و غيره گفته‌اند پلنگ است ، العلم عند الله . ديروز قدرى باروبنه آمد . پرسيديم گفتند مال حضرت و الا ظل السلطان است . تعجب كرديم كه بىسابقه تشريف آوردند . بيرونى اين حياط كه دو اطاق دارد جا داديم . ديشب تشريف آوردند . حضرت و الا صبح آنجا رفتند . ديشب\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nبرف كمى آمد . باران زمينها را گل كرده ، بهتر از آن گرد و خاك است . ناهار در منزل صرف شد . بعد از ناهار در ركاب آقاى عماد السلطنه سوار شديم . يك تير به كبك انداختم نخورد . اين كبكها طلسم افتاده‌اند . يك تير هم به خرگوش انداختم آن هم نخورد . همه را نخورد بايد نوشت . توله استاپ بد گردش نمىكند . سفر ديگر خوب خواهد شد . تولهء تولوى خان بهتر مىگردد . غروب منزل آمدم . ابو الحسن خان فخر الملك ديروز از شهر آمدند . امشب اينجا تشريف آوردند . ظل السلطان حضرت و الا را خواست رفتند آنجا . بعد از پنج دقيقه عماد السلطنه و بنده را هم احضار فرمودند و بنده را مأمور فرمودند فخر الملك را ببرم . رفتيم آنجا يك دست شطرنج با حضرت و الا بازى كرد و برد . يك دست هم با عماد السلطنه بازى كردند . يك‌جا جر زدند ، كار را خراب كرد . آقاى عماد السلطنه برده بودند . آن يك فقره كار را خراب كرد . بعد مات شدند . شام منزل آمده خورديم . بعد از شام قدرى برف آمد . شب به راحتى گذشت .\r\nيكشنبه 21 ربيع الثانى - حضرت و الا ظل السلطان با شاهزاده جانم قرار گذاشته بودند صبح به اتفاق منزل جناب امين السلطان بروند . صبح زود پيش از آنكه حضرت و الا را خبر كنند تشريف برده بودند . لهذا به اتفاق ابو الحسن خان به اردو رفتيم به عزم سوارى . باران ديشب تا صبح آمده بود . برفها قدرى آب شده بودند . گل زياد بود .\r\nباران هم در بين راه گرفت . تا منزل ابو الحسن خان رسيديم خيس آب شده بوديم .\r\nدو اطاق جهت ابو الحسن خان فخر الملك و احمد خان ساخته بودند . يك فنجان شير صرف شد . بعد خبر آوردند كه ذات همايونى سوار نمىشوند . در همان باران مراجعت كرديم . باران زيادى بىجهت خورديم . تا عصر به صحبت و خواندن كتاب انگليسى در منزل گذشت . عصر اعليحضرت سوار شدند .\r\n\r\nشب آخر سفر\r\nدوشنبه 22 - ديشب تا صبح باران آمد . صبح هم مىآمد . اعليحضرت سوار نشدند . بعد از قدرى صحبت ابو القاسم ميرآخور آمد . در حضور آقاى عماد السلطنه با من قرار گذاشت كه پياده دوبه‌دو كنار رودخانه برويم اگر خوك نشان داد و من زدم پنجهزار به او بدهم ، اگر نشان داد و نزدم دو هزار بدهم . اگر هيچ خوك درنيامد دو هزار بدهد . در همان باران چكمه پوشيده رفتيم . مدتى در گل و باران گردش كرديم . گاهى مىخواست از خودش صداى خوك درآورد كه من نفهمم ملتفت شدم و كارى نتوانست بكند . سه چهار خرگوش بيرون آمد . در نظر دوم به جنگل رفته گم مىشدند . به يك كبك گزل يك تير در هوا انداختم نخورد . تيرى هم كه از دور به خرگوش خالى شد ديگر خجالت مىكشم بنويسم نخورد . لهذا مىنويسم خطا شد . از آنجا منزل آمده ناهار خوردم . تمام برفها آب شده و گل است . بعد از ناهار در خدمت حضرت و الا سوار شديم . باران نمىآمد چند خوك ديده شد و در نظر دوم در جنگل گم شدند . گل زياد بود . چيزى به دست نيامد . تيرى هم خالى نشد . برگشتن يك خوك در ميان درختها ديدم . از بس‌كه درخت و بوتهء تمشك و غيره زياد است\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nهيچ‌چيز پيدا نمىشود . « گريو » كه به انگليسى « ترش » « * » باشد تولوى خان زد . اين مرغ مثل توكا است ، ولى رنگش خاكسترى است . توكا سياه است . اين گوشتش بهتر از توكاست و در اين جنگل خيلى زياد است . توكا را به فرانسه « مرل » و به انگليسى « بلك‌برد » مىگويند . « كريو » لغت فرانسه است . فارسى اسمى براى اين مرغ نيست .\r\nالان كه ساعت چهار و ربع كم از شب رفته در زير كرسى نشسته‌ام . آقاى عماد السلطنه شعر شاهنامه مىخوانند . تولوى اصرار دارد بنويسد . شب آخر اين سفر است .\r\nحضرت و الا ظل السلطان امروز صبح تشريف بردند .\r\n\r\nشكار كچل كركس - سى شكار وارد طهران شد\r\nسه‌شنبه 26 - صبح كوچ بود سوار شده تا به اردو رسيديم اعليحضرت از عمارت بيرون آمده سوار شدند . در ركاب مبارك از جادهء احمد خانى سربالا شديم . از گردنهء بلندى بالا رفتيم . گردنه كه سرازير شديم اعليحضرت حضرت و الا و علاء الدوله و ميرزا عبد الله خان و فخر الملك و اكبر خان و حسن خان دائى جانم و آقاى عماد السلطنه و من را مرخص فرمودند كه از طرف ديگر شكار برويم . قدرى رفته علاء الدوله و عبد الله خان از طرفى ، حضرت و الا و آقاى عماد السلطنه ، دائى جانم ، فخر الملك ، اكبر خان ، حسن خان ، من و تولوى خان از طرف ديگر رفتيم . قدرى رفته يك دسته شكار كه ده پانزده عدد بود از بالا ديده شد كه سرازير مىآيند . اكبر خان جلو بود تاخت آورد حضرت و الا و من هم بوديم . دائى جانم و آقاى عماد السلطنه و فخر الملك تفنگ گلوله داشتند همان‌جا پياده شده چند تير انداختند اكبر خان « جلوبر » كرد شكارها را . در سر سى چهل قدمى پياده شده دو تير انداخت . يك توقلى معلق خورد .\r\nحضرت و الا و حسن خان‌باشى و من عقب‌تر بوديم . وقتى كه رسيديم دور شده بودند .\r\nحضرت و الا و حسن خان چهار تير چهارپاره انداختند . من همانطور رفتم سر يال رسيدم ، شكارها سرازير شده بودند . دو تير چهارپاره انداختم تير خطا رفت . شكارها رفتند . از آنجا شكار را پشت اسب آقا بيك بسته تفنگها را چهارپاره پر كرديم و به آن راهى كه در رفتن با حضرت و الا رفتيم و سر از دوآب بيرون مىآورد افتاديم .\r\nقدرى رفته يك گل شكار در پائين دره مىرفتند . بالاتر رفتيم يك دسته شكار به شمارهء دستهء اولى ديده شد از كمر دارند سرازير مىشوند . ابو الحسن خان فخر الملك اصرار كرد برود گلوله بيندازد . اكبر خان گفت برويد . او رفت حضرت و الا و عماد السلطنه هم رفتند . اكبر خان تاخت آورد . باز شكارها را « جلوبر » كرده با شكار قاطى شد . آنوقت پياده شد به دو تير يك ميش زد . من هم آنجا بودم . همانطور يك تير چهارپاره انداختم نخورد . دائى جانم پنج شش تير گلوله انداخت . فخر الملك هم چند تير انداخت ، هيچ يك نخورد . حضرت و الا تيرى خالى نكردند ، بارى خيلى\r\n\r\n\r\n","description":"","footnote":"\r\n( * ) كلمات فرانسه و انگليسى :  grive - thrush merle - black bird \r\n","page_name":" 254 ","page_number":254},
  {"content":"\r\n\r\nبالاتر رفتيم چيزى ديده نشد . يك كچل كركس آقاى عماد السلطنه در هوا زدند . يك دانه هم حسين خان‌باشى زد . در سر ناهار گاه كه پياده شده بوديم يك گل شكار معتبر در بالاى كوه ديده شد ولى وصلتى به ما نداد . همان حسرت خوردن بود . بعد از ناهار هرچه رفتيم شكارى ديده نشد . سه ساعت به غروب مانده بالاتر قصر فيروزه مجد الدوله و كشيكچىباشى مىرفتند به آنها رسيديم . خودشان گفتند كه سه شكار زديم ، دو عدد مجد الدوله يك عدد كشيكچىباشى . ولى بعد بتحقيق رسيد كه شش شكار مجد الدوله يك قوچ كشيكچىباشى ، سه شكار كرم دزد كه تازه اعليحضرت او را از تبريز آورده‌اند امروز شكار كرده‌اند . مجد الدوله سفارش مىكرد به شاه بگوئيد يك توقلى زد ، شكارى ديگر نكرد . در قصر فيروزه چاى خورديم . آقاى عماد السلطنه به شهر رفتند . بعد اعليحضرت سوار كالسكه شده تشريف بردند . با دائى جانم از طرف دروازه دولاب رفتيم . اعليحضرت با دوربين ديده بودند كه ميرزا عبد الله خان و علاء الدوله به شكارگاه مخصوص رفته‌اند و از آن جائى كه بايد بروند نرفته‌اند . اوقاتشان تلخ شده بود . چهار شكار آن دو نفر كرده بودند . امروز شكار خيلى زياد شد . الحمد لله هوا صاف و خوب بود و گويا سى شكار امروز وارد طهران شد . غروب به منزل رسيديم .\r\nخدمت نواب عليه مشرف شده به منزل رفتم . الحمد لله احوال ناخوش بهتر شده خيلى تفاوت نموده است . خيلى بد ناخوش شده بودند . الحمد لله اين سفر به خوبى تمام شد .\r\n\r\nخرابى از بارندگى\r\nشنبه 27 ربيع الثانى - حالتم خوب نبود . حكيم روغن كرچك داد . متصل بايد ناخوش بشوم نمىدانم چه بايد كرد ؟ از روزى كه آمده‌ايم متصل باران مىآيد . روزها تا وقت ناهار باران نمىآيد . از بعد از ناهار تا صبح باران مىآيد . اغلب خانه‌ها را خراب كرده . الحمد لله اطاقهاى ما هيچكدام خراب نشد . ديوار باغ همه صندوقه‌اش ريخته . هشت نه روز است مدام باران مىآيد . خيلى خرابى كرده . خداوند به خير بگذراند .\r\nشنبه غرهء جمادى الاولى 1307 - الحمد لله ديروز و امروز باران نيامد . قدرى زمينها خشك شد . گل به حدى است كه اسب به سختى عبور مىكند . بيشتر خانه‌ها خراب شده است . هر خانه كه پنج اطاق داشته دوتاى آن خراب شده . باز بهتر از نبودن گندم و چيزهاى ديگر است . حالم بهتر شده حكيم باز دوا مىدهد . هوا چندان سرد نيست .\r\n\r\nنقش فتحعلى شاه - انبار شاهى - سرسره\r\nدوشنبه هفتم جمادى الاولى - ديروز با آقاى عماد السلطنه و محمد حسن ميرزا قرار گذاشتيم به حضرت عبد العظيم سواره برويم . صبح خدمت آقاى عماد السلطنه رسيده از آنجا به اتفاق سوار شديم . باران نيامده و كمى آفتاب شد . امروز هواى آفتاب خوبى بود . دو سه روز است باران كمتر مىآيد . خرابى زياد شده . خيابان گل\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nزياد داشت . به سختى عبور كرديم تا انبار شاهى رسيديم . قرار شده بود محمد حسن ميرزا آنجا باشد ، نيامده بود . قدرى معطل شديم آمد . از راه كوه بىبى شهربانو رفتيم . چيزى پيدا نشد كه شكار كنيم . دم سرسره كه شكل خاقان مغفور فتحعلى شاه سواره حجارى كرده‌اند كه با نيزه شير را مىكشد ولى هرگز خاقان به اين نزديكى شير را با نيزه نكشته گويا در شيراز يك شير خاقان با تفنگ زخمى كرده است و نقاش اينجا اينطور حجارى كرده ، آنجا پياده رفته تماشا كرديم . بعد آمديم ناهار حاضر بود . از دور شخصى سواره سلام كرد . درست نگاه كردم ايلخانى پسر عضد الملك بود . آمد ناهار باهم خورديم . صحبت متفرقه شد . چند نفر از قاجاريه همراهش بودند . صداى كبك از بغلهء مشرقى مىآمد . قاجاريه رفتند چند تير انداختند نزدند . كبكها پخش شدند . بعد از ناهار سوار شديم . ايلخانى قدرى آمد از آنجا مراجعت كرد كه چاى بخورد . ما رفتيم شكارى پيدا نشد . چاى نزديك قلعه‌اى كه از قديم مانده و خرابى زياد دارد خورديم . شتر زيادى در قلعه بود . از آنجا به حضرت عبد العظيم رفتيم ، زيارت كرده نماز به جا آورديم . دو ساعت به غروب مانده بيرون آمده سوار شديم .\r\nعماد السلطنه يك اسب قزلى تازه خريده راه يرقهء خوبى دارد . گل زياد بود . تا شهر تند آمديم ، غروب به منزل رسيديم . الحمد لله خوش گذشت .\r\n\r\nجل قجرى - مخارج نظافت شهر - مثل قانون\r\nسه‌شنبه هشتم - خدمت حضرت و الا رسيدم . مترجم الممالك آمد درس مفصلى خوانده شد . ايلخانى يك جل قجرى كه ديروز وعده كرده بود فرستاد . چندان خوب نيست . وعدهء يك دانه بهتر كرده است . دو سه روز است كتابچه نوشته‌اند و در آبدارخانه مىخوانند كه از اهل شهر مخارج پاك كردن كوچه و خيابان بگيرند . از هريك ذرع مربع حريم كوچه يك تومان در اول كار بگيرند ، سالهاى ديگر كمتر . ولى سر نخواهد گرفت مثل « قانون » مىشود . هيچ كس پول ندارد . مردم كم‌بضاعت هستند .\r\nشنبه 12 جمادى الاولى - صبح خدمت حضرت و الا رفتم . هوا دو روز است كه ابر هست خيال برف آمدن دارد . خيلى سرد بود . حضرت و الا دربار تشريف داشتند . آقاى عماد السلطنه عصر تشريف آوردند . اخبار تازه چيزى نيست .\r\n\r\nمدح و مذمت برف\r\nچهارشنبه 15 - صبح كه برخاستم يك چارك برف باريده بود . تا سه ساعت به ظهر مانده هوا باز نشد و برف مىآمد . شدت سرما كم شده . ديروز هم يك چارك برف آمد . ديشب منزل حضرت و الا بودم . فخر الملك هم بود . آقاى عماد السلطنه تشريف نياوردند . اعليحضرت سوار شدند . بعد از ناهار هوا باز و آفتاب شد . سه ساعت به غروب مانده سوار شدم از راه خيابان به فرمودهء نواب عليه منزل آمدم . برف خيلى باريده . تا عصر نوكرها مشغول پارو كردن بودند . اين شعرها در همچو روزى خواندنش به جا و به موقع است . آقاى عماد السلطنه كه شعر زياد از حفظ دارند در\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nجاجرود به من ياد دادند .\r\n در اين برف و سرما دو چيز است لايق * شراب مروق رفيق موافق\r\nحريف موافق شراب مروق * لطيف است هرروز و هروقت لايق\r\nيكى باده‌اى خواه چون روى عذرا * در اين ابر گرينده چون چشم وامق\r\nگر از برف چون روز شد چهرهء شب * يكى آتش‌افروز چون صبح صادق\r\nبيار آن شرابى به پاكى و لعلى * چو رخسار معشوق ، چون چشم عاشق\r\nاگر گل برفت و شقايق نيامد * مى لعل و آتش گل است و شقايق\r\nز نطق ار فروماند بلبل من اينك * چو بلبل به مدح خداوند ناطق \r\n* * *\r\n هرگز كسى نداد بدينسان نشان برف * گوئى كه لقمه‌ايست زمين در دهان برف\r\nمانند پنبه‌دانه كه در پنبه تعبيه است * اجرام كوه‌هاست نهان در ميان برف\r\nگرچه سپيد كرد همه خان و مان ما * يا رب سياه باد همه خان و مان برف \r\nاين قصيده بسيار بزرگ است ، همين چند شعر كافى است .\r\nچهارشنبه 23 جمادى الاولى - ديشب خانهء حضرت و الا بودم . آقاى عماد السلطنه و ميرزا على اصغر خان هم بودند . اعليحضرت دوشنبه به كن تشريف‌فرما شده‌اند ، عصر به اتفاق پياده به منزل من رفتيم . زمين از برف سفيد شده بود . نماز كردند چاى ميل فرمودند و بعد از نماز مغرب تشريف بردند . صحبت اغلب از شعرهاى فردوسى عليه الرحمه بود . برف تا ساعت پنج از شب رفته كه بيدار بودم مىآمد .\r\nخواستم توله استاپ را تنبيه كنم لگدى زدم پايم به ديوار خورد و بشدت درد گرفت .\r\nپنجشنبه 24 - ديشب تا صبح برف آمده بود . پايم خيلى درد مىكند . قادر به حركت نيستم . مشهدى اكبر آدم خودمان از شكسته‌بندى سررشته دارد آمد خيلى مالش داد و خيلى اذيت كرد و تخم‌مرغ با مورد گذاشت . هوا آفتاب است . در اطاق نشسته‌ام پايم درد مىكند . نتوانستم جهت درس خانهء حضرت و الا بروم . از مترجم الممالك عذر خواستم . كاغذى نوشته فرستادم .\r\nجمعه 25 - الحمد لله از ديروز عصر پايم بهتر شده . اكبر مجددا پا را باز كرد و مرهم گذاشت . ضرب سختى ديده است . برف مىبارد .\r\nيكشنبه 27 - صبح سركار آقاى عماد السلطنه اينجا تشريف آوردند . ناهار هم بودند . چهار ساعت به غروب مانده خدمت حضرت و الا رفتم . در اين روزها زكام و سينه‌دردى در طهران پيدا شده كه خيلى سخت است و خانه‌اى نيست كه از ده پانزده نفر كمتر مبتلا به اين درد نباشند . در تمام اروپا هم اين زكام و سينه‌درد هست .\r\nخداوند حفظ فرمايد . ديشب دو انگشت برف باريد . امروز پارو كردند . هوا آفتاب است . عزيز الملوك از پله افتاده بود لبش زخم شده . حضرت و الا مىفرمودند ديروز نوبه كردم . انشاء الله نقلى نخواهد داشت . قدرى از شعرهاى جاجرود كه آقاى عماد السلطنه فرمودند و من نوشتم اين است . مسعود [ سعد 
  ] گويد .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n شد مشك شب چو عنبر اشهب * شد در شبه عقيق مركب\r\nزان بيم كافتاب زند تيغ * لرزان شده ز گردون كوكب\r\nما را به صبح مژده همىداد * آن راستگوى خروس مجرب\r\nبرزد دو بال خود را برهم * از چيست آن ندانم يا رب\r\nهست از نشاط آمدن روز * يا از تأسف شدن شب\r\nاى ماهروى سلسله زلفين * وى نوش لب سيمين غبغب\r\nپيش من آر باده از آن روى * نزد من آر بوسه از آن لب \r\nايضا رحمة الله عليه :\r\n گه وداع بت من مرا كناره گرفت * از آن كنار دلم ساعتى قرار گرفت\r\nوصال آن بت صورت همى است مرا * بدان زمان كه مرا تنگ در كنار گرفت\r\nچو وصل او را عقل من استوار نداشت * دو دست من سر زلفينش استوار گرفت\r\nبرويش اندر چندان نگاه كردم سير * كه ديده‌ام همه ديدار از نگار گرفت\r\nدر اين دل از غم او آتشى فروخت فراق * كه مغز من ز تف آن همه شرار گرفت\r\nدر اين ميانه بغريد كوس شاهنشاه * ز بانگ او همه روى زمين سوار گرفت\r\nنشستم از بر آن برق سير رعدآوا * بسان باد ره وادى و قفار گرفت\r\nگهى چو ماهى اندر ميان جيحون رفت * گهى چو رنگ همى تيغ كوهسار گرفت\r\nگهى چو شير همى در ميان بيشه بخاست * گهى چو تنين هنجار ژرف غار گرفت\r\nچو شب ز روى هوا درنوشت چادر روز * فلك زمين را اندر سيه ازار گرفت \r\n\r\nفوت نظام الملك - اسكندر خان افغان\r\nچهارشنبه غرهء جمادى الاولى - ديشب منزل حضرت و الا بودم . صبح خبر آوردند كه نظام الملك ميرزا كاظم خان پسر مرحوم ميرزا آقا خان صدر اعظم به رحمت ايزدى پيوست . خدايش بيامرزد . مرد بزرگ خوب صادقى بود . گويا شصت و پنج سال از عمرش گذشته بود . بعد از ناهار به خانهء خودم آمدم . اسكندر خان افغان كه پدرش حاكم با استقلال هرات بود يعنى سلطنت كوچكى داشت و انگليسها سلطنتش را گرفته به دولت افغان حاليه ملحق كردند سه ساعت به غروب مانده آمد . مىگويد زبان انگليسى و فرانسه و روسى و آلمانى و تركى و افغانى و فارسى مىدانم .\r\nانگليسى و فرانسه را بسيار خوب بلد است . باقى را تا حدى مىداند . صحبت زياد به زبان انگليسى شد . لغتهاى خوب به من ياد داد . از قرارى كه مىگويند ذات همايونى بعد از عيد خيال رفتن به استراباد دارند . جمع زيادى ملتزم ركاب خواهند بود . دو فوج با يك فوج توپچى ، هشت ارابه توپ كوهستانى ته‌پر ، دو هزار سوار . گويا توپچيهاى آقاى عماد السلطنه را كه مدتى است مشق توپ كوهستانى مىكنند جهت التزام ركاب مبارك معين كرده‌اند . عصر خبر آوردند كه منصب وزارت لشكر با لقب و تمام مواجب به ميرزا عبد الوهاب خان لشكرنويس‌باشى پسر نظام الملك مرحوم مرحمت شد . جز اين پسر يك پسر ديگر هم دارد از نيم تاج خانم مرحومه . ولى مكرر\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nبه حضور شاه و كسان ديگر گفته بود كه اين پسر از من نيست . من جز لشكرنويس - باشى پسرى ندارم . در سلام شب تحويل روبروى مشير الدوله كه نيم تاج خانم خواهر اوست به اعليحضرت عرض كرده بود ، العلم عند الله . بارى لشكرنويس‌باشى از آدمهاى خوب روزگار است . شش هفت سال قبل كه در خانهء شهر مرحوم نظام الملك نشسته بوديم لشكرنويس‌باشى همسايه بود . درست او را شناخته‌ايم . مىدانيم كه آدم خوب مؤمن پاكى است . هوا به شدت سرد است . آب را تا زمين مىگذارى يخ مىبندد .\r\n\r\nخبر دروغ حكومت همدان\r\nشنبه 4 جمادى الاخرى - ديشب حضرت و الا اينجا تشريف داشتند . آقاى عماد - السلطنه هم بودند . يك ساعت از شب گذشته تازه گل آمد گفت آدم آقا دائى آبدارباشى اعليحضرت آمده شما را مىخواهد . چون تازه گل اغلب اوقات دروغ مىگويد و تمام دروغهايش نزديك به راست است باور نكردم . بعد از شروط بسيار در حياط رفتم .\r\nديدم شخص كوتاه قدى ايستاده گفت آدم آقا دائى هستم . الان درب خانه بودم ذات اقدس شهريارى در اطاق فرمودند عز الدوله حاكم همدان است و براى امين السلطان مرقوم فرمودند . گفتم اين‌كه خبر خوبى نبود . بر پدر همدان لعنت . هرگز همدان را لازم نداريم . مژدگانى خواست . گفتم مژده ندارد برو . آمدم خدمت حضرت و الا تفصيل را عرض كردم . مجددا پيغام فرستاد كه تا اينجا آمده‌ام دو سه مرتبه در راه زمين خورده‌ام ، مژدگانى التفات كنيد . حضرت و الا فرمودند مژده ندارد و من به اين حكومت پردردسر نخواهم رفت . آخر الامر آن شخص را فرستاديم كه فردا بيايد مژده بگيرد .\r\nامروز حضرت و الا منزل ميرزا على اصغر خان تشريف بردند . تا غروب هيچ خبرى نشد . نه آن خبر آورنده آمد و نه خبرى از كس ديگرى شد . معلوم شد اين شخص محض منفعت آمده بود دروغ بگويد . شايد انعامى به او بدهند . چند روز پيش ضياء الدوله را هم به همين طريق فريب داده بودند . اين كار هم تازه درآمده . تا عصر به خواندن كتاب فرانسه و انگليسى گذشت . دو ساعت به غروب مانده حضرت و الا تشريف بردند . من و آقاى عماد السلطنه هم به منزل مراجعت كرديم . دو سه روز است آفتاب گرم خوبى است . امروز آفتاب بسيار گرم بود .\r\n\r\nخوشصحبتى ملك‌آرا\r\nسه‌شنبه 7 شهر جمادى الثانى - صبح پياده به خانهء حضرت و الا رفتم . مترجم - الممالك نيامد . حضرت و الا صبح درب خانه تشريف برده بودند . اعليحضرت فرموده بودند بايد در سفر استراباد ملتزم ركاب‌باشى . چهار ساعت به غروب مانده در ركاب حضرت و الا به خانهء صدر كه عيالش تازگى مرحوم شده رفتيم . از آنجا به خانهء حضرت و الا ملك‌آرا رفتيم . اميرزاده محمد ميرزا تشريف داشتند . صحبت زياد شد . حضرت ملك‌آرا ماشاء الله بسيار خوش‌صحبت هستند . نيم ساعت به غروب مانده به منزل آمدم . كاغذ وعدهء فخر الملك آمد كه شب پنجشنبه آنجا برويم . نمىدانم چه مهمانى\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nاست . الان كه دو ساعت و نيم از شب رفته در زير كرسى در اطاق سه‌درى نشسته‌ام .\r\nهوا بهتر از ساير ايام است . كوچه‌ها گل فراوان دارد . عبور پياده خيلى مشكل است .\r\nچهارشنبه 8 - ديشب منزل فخر الملك مهمانى مختصرى بود . نصير الدوله و ميرزا محمد امين دفتر داماد نصير الدوله هم بود [ ند 
  ] . دائى جانم قدرى تخته بازى كرد ، چند تومانى باخت . شب آنجا توقف شد .\r\n\r\nفوت شهاب الدوله\r\nپنجشنبه 9 - خدمت حضرت و الا رفتم . عصر عبد الله خان والى آنجا آمد و با حضرت و الا رفتند كه ختم شهاب الدوله برادر سپهسالار مرحوم را برچينند . اين بيچاره هم ديروز دنيا را وداع گفت .\r\n\r\nفوت اقبال السلطنه\r\n[ جمعه 10 
  ] - صبح محمد جلودار اسب آورد و پيغام داد اقبال السلطنه ديشب به رحمت خدا رفت . از اين پيغام به حدى اوقاتم تلخ شد كه حساب نداشت و باور نكردم .\r\nبه جهت آنكه پريروز به تيراندازى رفته بود و هيچ ناخوشى نداشت . گفت حضرت و الا و آقاى عماد السلطنه هم به خانهء والدهء شاهزاده رفته‌اند كه عصر از آنجا به سر ختم بروند . سوار شده به خانهء حضرت و الا رفتم . معلوم شد كه خبر صحيح بوده آن مرحوم ديروز به آجودانيه رفته و بعد از ناهار و صرف يك فنجان چاى سكته كرده و دارفانى را وداع گفته . نعش او را هفت از شب گذشته در كالسكه گذاشته به شهر آورده‌اند .\r\nقدرى كه حالش به‌هم خورده آدم آمده به شهر حكيم الممالك را با فوريه برداشته ببرد .\r\nدر بين راه آدم ديگر آمده كه كار به انجام رسيد و حاجت به حكيم نيست . برادر بيچاره فوريه را به شهر فرستاده و خودش رفته و نعش را حمل به شهر كرده است . درس مترجم الممالك را خوانده به خانهء والدهء شاهزاده رفتم . حضرت و الا درب خانه رفته و به آنجا تشريف برده بودند . افسوس زياد از اين اتفاق داشتند . عصر به سر ختم رفتيم . نعش آن مرحوم را در مدرسه‌اى كه خودش ساخته بود و بچه‌هاى يتيم را درس مىدادند گذاشته بودند . فاتحه خوانده به سر ختم رفتيم . جمعى بودند . از آنجا منزل آمدم . خدايش بيامرزد آدم خوبى بود . صد حيف . از چهل و پنج زيادتر نداشت . سه پسر و يك دختر دارد . دو پسر بزرگ و يكى كوچك . خيلى آدم خوبى بود و بد مردنى كرد . ديروز صبح به سلامت و تندرست سر ختم شهاب الدوله رفته بود و از آنجا به آجودانيه ، هفت از شب رفته نعشش را در كالسكه گذاشته به شهر آوردند . دنياى بدى است وفا ندارد . چه خيالات آن مرحوم در سر داشت و چه كارها در خاطر داشت .\r\nاگر بود رونق زيادى به توپخانه مىداد . در اين وقت كم بطورى كارها را منظم كرده بود كه از تصور دور است . يازده ماه بيش اين رياست به او وفا نكرد ، رحمة الله عليه .\r\n\r\nامين نظام رئيس توپخانه\r\nشنبه 17 جمادى الثانيه - صبح به ميدان رفتم . دو سه روز است كه رياست\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nتوپخانه را به امين نظام داده‌اند و قورخانه را به وزير صنايع جهانگير خان ارمنى .\r\nيك شب هم منزل امين نظام به تهنيت اين منصب رفتم . ذكرهاى امين نظام كار خود را كرد . يازده ماه بيشتر معزول نبود . خيلى اين‌طور كارها اتفاق مىافتد . امين نظام دماغى دارد . خيلى خوشحال است . بارى ميدان كسى نبود . به خانهء حضرت و الا رفتم . عصر به منزل خودم آمدم . عصر هوا ابر شد و شب كمى باريد . دو سه انگشت برف آمد .\r\nيكشنبه 18 - صبح ابر سختى بود . تا نزديك ناهار برف آمد ، ولى به زمين چيزى ننشست . الان سه ساعت به غروب مانده است در اطاق بيرون نشسته‌ام . هوا ابر است ولى برف ساكت شده است .\r\n\r\nخرابى از باران\r\nپنجشنبه 22 شهر جمادى الثانى - هوا ابر بود . خانهء حضرت و الا رفتم . درس كاملا خوانده شد . عصر مراجعت به منزل شد . شب تا صبح باران آمد . يك ساعت به دسته مانده بيدار شدم ديدم اطاق عقب چكه مىكند . برخاستم چراغ را روشن كردم فرش را برچيدم آمدم خوابيدم . هنوز به خواب نرفته بودم ديدم صداى عظيمى از اطاق عقب برخاست . هراسان بيدار شدم بيرون از اطاق رفتم كلفتها را بيدار كردم چراغ آوردند معلوم شد سقف اطاق ريخته . نيم ساعت به دسته مانده بود . اسباب اطاقها را به اطاق پنج درى شرقى بردند . آمدم به صندوقخانه قدرى نشستم . صدا از اطاق پنج درى آمد رفتم ديدم قدرى از سقف اطاق ريخته . اسباب زيادى در آن اطاق بود ، به اضافهء اسباب آن اطاق . به زحمت زياد اسبابها را بيرون آورده كه سقف اطاق نصفش ريخت . دو اطاق ديگر هم چكه كرده بود . نمىدانم به خانه‌هاى ديگر چه رسيده است . اين خانه كه در آن بارانهاى سابق و آن برفها و شدت سرما بهيچ‌وجه چكه نكرده بود امشب اين‌طور شد . خانه‌هاى مردم كه سابق هم چكه كرده بود امشب چه قسم شده است . آدم روانهء بام كردم ، جلوى ناودانها گرفته بود . همه را باز كردند . نماز گزارده چاى خوردم . اسبابهاى اطاق را در ايوان ريخته‌اند . آشپزخانه چكه مىكند .\r\nقدرى گذشت هومان خان آدم آقاى عماد السلطنه آمد گفت خانهء عماد السلطنه هم سقفش ريخته . هيچ اطاق سالم باقى نمانده . طويلهء ايشان هم خراب شده اسبها ويلان هستند .\r\nبارى صداى قال و مقال از شهر بلند بود . اغلب بازار خراب شده است . تمام پشت بامها يخ بسته و كاه‌گلها ورقه شده اين باران كه آمد تمامش خراب شد . اكبر فراش مىگفت تمام بازار پاچنار و گذر قلى خراب شده است . در كوچهء ما دو سه خانه خراب شده . عمارت حاج حسينعلى كه تازه ساخته تمامش چكه كرده است . تا عصر به اصلاح پشت‌بام به سر رفت . چند اطاق ما چكه كرده . از خانهء حضرت و الا خبرى ندارم . چند دكان ميرزا على اصغر خان خراب شده . باران قدرى ايستاد . بعد از ناهار خوابيدم . دو ساعت و نيم به غروب مانده بيدار شدم . هوا آفتاب بود . قدرى پياز نرگس كاشتم . نماز گزارده دعاهاى شب جمعه را خواندم . الان دو ساعت از شب\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nرفته است خديجه آمد و يك درخت تبريزى به دستش و گفت ديوار باغ سمت مغرب پشت به حمام قوام الدوله تمامش خراب شده و اغلب درختها شكسته و بعضى كج شده .\r\nرفتم ديدم به قدر ده ذرع از ديوار رو به باغ من تمام كتيبه‌هايش فروريخته . نمىدانم چه بختى آن تفرشى دارد كه ديوار به سمت حمام او نخوابيده . بايد رضا به تقدير الهى داد . الحمد لله كه خودمان سلامت مانديم . گور پدر ديوار تمامش خراب شود .\r\nروز و شب خوبى نبود تا فردا چه شود .\r\nشنبه 24 - هوا ابر داشت . از راه خيابان به خانهء حضرت و الا رفتم . خرابى بىشمار بود . بعضى از اطاقهاى خانهء حضرت و الا چكه كرده بود و سقفش ريخته بود .\r\nطاقهاى بازار كه پشت به خانهء شاهزاده است خرابى بهم رسانيده بود . حضرت و الا به نظم الملك اطلاع داده بودند آدم فرستاده بود مشغول خراب كردن چهار پنج طاق بزرگ بودند . عصر منزل آمدم . دو طاق طويلهء خانه ما هم خراب شده بود .\r\nسه‌شنبه 28 جمادى الثانى - ديشب حكم نظامى آوردند كه روز شنبه در ميدان مشق حاضر شويد و تمام پيشخدمتها كه جزو نظام هستند بايد به مشق حاضر شوند .\r\nصبح برخاستم . برف آمده بود . روى درختها دو انگشت برف گرفته بود . ولى به زمين ننشسته بود . اسب من را دير آوردند . رفتم ميدان خيلى گل بود . آقا و اغلب صاحب منصبها بودند . با حسن خان‌باشى خيلى صحبت كردم . سر و گردنم درد مىكرد . حالت سرماخوردگى داشتم . قدرى در بالاخانهء امين نظام نشستم . از آنجا به خانهء حضرت و الا رفتم . عصر احوالم بهم خورد . منزل آمدم تب آمد . شب سختى گذشت . ناخوشى « اين‌فلونزا » گردنگير ما هم شد .\r\n\r\nآنتىپيرين - فوت طغرل تكين ميرزا\r\nچهارشنبه 29 - تب همانطور مثل ديشب بود . هوا گاهى ابر گاهى آفتاب .\r\nطغرل تكين ميرزا پسر دائى من مرحوم سنجر ميرزا به رحمت ايزدى پيوست . آدم باعلمى بود ولى ترياك غلبه بر علم كرده بود . صد تومان از مواجبش را به نواب عليه و صد تومان به دائى جانم ، دويست تومان به پسرش مرحمت شد . ختم مردانه خانهء اميرزاده ، ختم زنانه خانهء نواب عليه است . عصر ميرزا على اكبر خان آمد دو بسته گرد « آنتىپيرين » داد . اين گرد را تازه از ينگىدنيا آورده‌اند . هر تبى كه از آن سخت‌تر نباشد سه چهار بسته آن را بدهند به كلى آن تب رفع مىشود . چند مرتبه به عماد السلطنه و تولوى خان دادند همين خاصيت را بخشيد . تب همانطور امشب هم باقى بود و خيلى اذيت كرد .\r\nپنجشنبه غرهء رجب المرجب - يك بسته گرد را خوردم ، همان ساعت گرمى تن مبدل به خنكى شد و سردرد رفع شد . خيلى اثر كرد . آقاى عماد السلطنه تشريف آوردند و از اينجا به ميدان تشريف بردند . از ديشب تا حال برف مىآيد . هوا سرد است . به زمين هيچ نمىنشيند . قدرى به درختها برف نشسته تا عصر باريد . نه برف درستى است كه از پشت بامها پارو كنند و نه باران كه از ناودانها بريزد . معلوم است\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nكه اين پشت‌بامها با اين برف چطور شده‌اند . خدا حفظ فرمايد .\r\n\r\nفقط دو فصل - راه‌آهن\r\nيكشنبه 4 شهر رجب المرجب 1307 - صبح قدرى سر درختها را دادم باغبان اصلاح كرد . تا وقت ناهار مشغول بودم . امسال گويا عمله و بنا هيچ چيز نگذارند در باغ عمل بيايد . ناهار خورده بعد از ناهار رفتم خدمت حضرت و الا تهيهء رفتن به جاجرود را مىديدند . من محض اين ناخوشى از رفتن معاف هستم . تا دو ساعت به غروب مانده آنجا ماندم . بعد با عطاء الله ميرزا سوار شده منزل آمديم . گل زياد بود .\r\nصبح تا ظهر برف آمد . عصر آفتاب شد . ذات همايونى فردا به جاجرود تشريف‌فرما مىشوند . الان عطا خان نشسته با اسمعيل مشغول صحبت است . هوا ابر [ است 
  ] ولى برف نمىآيد . از بس‌كه زير كرسى و نزديك بخارى نشسته‌ايم من يك نفر كه خسته شده‌ام . آدم را كسل مىكند . اين طهران خراب دو فصل بيش ندارد : زمستان و تابستان . از اول پائيز تا اول بهار زمستان است و بايد در اطاق تاريك كوچك زير كرسى تا نزديك بخارى نشست . از اول بهار تا آخر تابستان بايد به شمران رفت و فصل تابستان گرما و پشه و مگس و جانورهاى ديگر از قبيل مار و عقرب و رطيل زندگى را به آدم حرام مىكنند . بايد به هر سمت كه بشود فرار كرد . امسال پائيز بقدرى خاك و كثافت بود كه آدمى خسته از تقرير و تحرير آن بود . تا راه‌آهن در ايران كشيده نشود كار اين پايتخت خوب نمىشود . زمستان لب دريا و جاهاى خوب برود ، تابستان به شمرانات و جاهاى باصفاى ايران كه بهترين مملكتهاست .\r\nيكشبه 17 شهر رجب المرجب - ديروز صبح به حضرت عبد العظيم رفتم . حضرت و الا يك شب پيش تشريف برده بودند . وقت ناهار آنجا رسيدم . با راه‌آهن رفتم و معطلى زياد بهم رسيد . راه‌آهن ايران ساعت معينى ندارد كه در آن ساعت آنجا رفت .\r\nتا پنجشنبهء گذشته هوا ابر بود و باران و برف مىآمد . چند روزى است هوا آفتاب است . قدرى كوچه‌ها خشك شده و تردد ممكن است . شب را به زيارت رفتم و امروز صبح با حضرت و الا و دو برادر كوچكتر از خودم سوار شديم . چهار طرقه شكار شد .\r\nاسب اميرآخور را سوار بودم . نواب عليه هم در اين دو شب تشريف داشتند . امروز عصر با حضرت و الا در راه‌آهن نشسته به شهر آمديم . الان دو ساعت و نيم از شب گذشته است . در اطاق سه درى مشرقى نشسته‌ام . هوا قدرى گرم شده . حضرت عبد العظيم بسيار گرم بود . گرد و خاك هم داشت . فصول بدى طهران دارد . تا برف از زمين برخاسته مىشود خاك زياد بهم مىرسد .\r\nروز سيزدهم - به سلام رفتم . جمعيت زياد بود . يك بره براى عبد الصمد ميرزا پسر آقاى عماد السلطنه روانه كردم .\r\n\r\nدرخت تراش\r\nدوشنبه 18 رجب - صبح ديرتر از هرروز برخاستم رفتم به باغ . يك نفر\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nمازندرانى آورده‌اند كه باغ را تراش كند . يك تومان قرار شد بگيرد . اين مبلغ پول خون اوست . به جهت اينكه تبريزى اول خيابان را گرفته درخت به درخت مىرود تا آخر خيابان . درختها هم باهم مسافتى دارد . نزديك هم نيستند . يك پا و دو دست خود را به يك درخت مىگيرد و درخت را هرچه بشود عقب مىبرد بعد خود را سست نموده درخت حركت مىكند آن وقت با پاى ديگر درخت ديگر را گرفته نزديك خود مىآورد و از اين درخت به آن درخت مىرود و تا يك ذرع به بالاى تبريزى مانده مىرود . در عمل تبر زدن و بالاى درخت رفتن هيچ كس از اهل مازندران بهتر نيست . باغ خيلى كثيف و پردرخت بود . حالا قدرى از درختهاى ميوهء آن را كم كرده‌ام ، ولى درخت تبريزى زياد دارد . انشاء الله قدرى از آنها كه پير شده است خواهم زد . چند طرف باغ را بيل زده درست كرده‌اند ، ولى خرابى زياد دارد . اگر عمرى باشد دو سال ديگر خوب مىشود .\r\n\r\nچله‌بست اسب\r\nچهارشنبه 20 - صبح منزل بودم معطل مترجم الممالك ، نيامد . بعد از ناهار به خانهء آقاى عماد السلطنه رفتم . تمام اسباب اطاقها را به خانهء جديد كه اجاره كرده‌اند فرستاده‌اند . آن خانه قدرى خرابى دارد ، مشغول تعمير هستند . دو ماه قبل آقاى عماد السلطنه اسب قزلى به چهل تومان خريده بودند ، بسيار اسب خوش‌راهى بود .\r\nيرقه را بسيار تند مىرفت . چهار سال داشت و اسب خوبى مىشد . دو مرتبه گردن اين اسب را اسب ديگر گاز گرفت تا سه روز قبل اسب دوشان كه حضرت و الا به آقاى عماد السلطنه داده بودند باز شده و كسى در طويله نبوده و اين اسب فقير را تا توانسته گاز گرفته و لگد زده ، به آن اسبهاى ديگر زورش نرسيده . تا آخر الامر محمد آقا رسيده تمام اسبها را از طويله بيرون برده و اين دو اسب را از هم جدا كرده . زخم گردن اسب قزل سيم كشيده و ديروز مرد و تا حال آقاى عماد السلطنه سوارش نشده بودند . چله‌بست كرده بودند كه چاق شود براى ايام عيد . دو ساعت به غروب مانده منزل آمدم . ميرزا على اكبر خان حكيم آمد . براى فردا « سدليز » داد .\r\nجناب نظام الملك قرار بود به خانهء عماد السلطنه تشريف ببرند آنجا تشريف برده بودند و از آنجا به منزل من آمدند . هيچ خبر نداشتم . يك ربع ساعت نشسته قليانى كشيده رفتند .\r\nشنبه 23 - ظهر حكيم كاسون حكيم سفارت انگليس محض معالجهء من آمد . خيلى متغير است . بجزئى حرفى حالش تغير مىكند . به حمد الله بخير گذشت . آقاى عماد - السلطنه هم تشريف داشتند . چهار ساعت به غروب مانده حكيم رفت . قرار شد من خودم منزل حكيم بروم با ميرزا على اكبر خان حكيم .\r\nيكشنبه 24 - باران زياد آمد . دانه‌هاى بسيار درشتى داشت . برف هم قاطى داشت . زمينها خيلى تر شده است . كار باغ قدرى معطل ماند . هوا هم سرد شده همه كرسيها را جمع كرده‌ايم . لابدا يك كرسى كوچك گذاشتيم . شب دوشنبه هم تا صبح\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nگاهى باران آمد . خدا رحم به خانه‌ها بكند . خيلى تخم گل در باغ كاشته و منتظر آب بوديم . حق آب وزير نظام بود . خدا اين باران را رسانيد . باران بموقعى بود .\r\n\r\nپسر صحاف‌باشى\r\nسه‌شنبه 26 - صبح دو ساعت و نيم به ظهر مانده سوار شدم به سفارت انگليس خانهء مخصوص حكيم رفتم . هوا ابر بود . ميرزا على اكبر خان هم آمد . گفتگو زياد با حكيم كاسون كردند . يك شيشه دوا داد كه روزى سه مرتبه بخورم . ظهر منزل حضرت و الا رفتم . عصر به اتفاق محمد حسن ميرزا به بازار رفتم ، قدرى اسباب خريدم .\r\nخيلى جمعيت بود . پريروز هم در خدمت حضرت و الا به خانهء ميرزا اسمعيل خان پسر صحاف‌باشى مرحوم رفتيم . خيلى اسبابها از هند آورده حضرت و الا اسباب زيادى خريدند . سگ خوبى داشت . زبان انگليسى را خوب مىفهميد . هرچه حكم مىكرد عمل مىكرد . به اندازهء يك نوكر خدمت مىكرد . رنگش قهوه‌اى بود اسمش « كاپر » به معنى مس . سگ را هم مىفروشد . اگر مناسب بدهد مىشود خريد .\r\nچهارشنبه 27 - عصر محمد جلودار اسب را فضولتا آورده بود . قدرى در بيرون دروازه گردش كردم و به خانهء آقاى عماد السلطنه رفتم . خانهء جمع قشنگى بود . اين شب عيد يك بلائى براى مردم است . كوچه و بازار جمعيت زياد است و همه مرغ و ماهى [ و 
  ] شيرينى [ و 
  ] برنج مىخرند .\r\n\r\nنوروز 1307 قمرى\r\n\r\nسرتيپ زيادى\r\nشب جمعه 29 شهر رجب المرجب - در ساعت سه به غروب مانده با لباس رسمى سفيد و قرمز رفتم به خانهء آقاى عماد السلطنه و به اتفاق به توپخانه رفتيم .\r\nجناب امين نظام در بالاخانه بودند . مدتى به صحبت گذشت . بعد به درب خانهء آقاى نايب السلطنه رفتيم . مدتى معطل شده تا آقا تشريف آوردند . بعد به باغ همايونى رفته و به اطاق مباركهء موزه رفتيم . اول به امين نظام گفتيم يك شيپورچى اضافه همراه بياورد براى برداشتن كفشهاى ماها . كفش‌ها را به آن شيپورچى داديم و رفتيم بالا . يك صف توپخانه و صف ديگر پياده نظام ايستاد . از بس‌كه سرتيپ زياد بود سرتيپهاى دوم توپخانه مقابل امير تومانهاى نظام ايستاده بودند . خيلى معطل شده و عيدى از دست مبارك گرفته با دست لاف مراجعت كرديم . الحمد لله خوش گذشت .\r\nبا آقاى عماد السلطنه به خانهء حضرت و الا رفتيم . در دو ساعت از شب رفته آنجا رسيديم . در چهل و يك دقيقه از شب رفته تحويل شمس به برج حمل گرديد . خداوند مبارك كند . ساعت سه حضرت و الا با تولوى خان تشريف آوردند . تولوى خان هم امسال شمشير گرفته بود . شام صرف شد . به منزل آمدم ، ساعت پنج خوابيدم . گويا امشب هزار نفر در سر تحويل حاضر بود . از هر طبقه زياد بود . حضرت ملك‌آرا\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nبه جهت پادردى كه داشتند تشريف نداشتند . جزئى گفتگوئى در ميان حاجى بهاء الدوله و ساعد الدوله در سر ايستادن شد .\r\n\r\nعالم‌آراى عباسى\r\nجمعه 29 رجب المرجب سنهء 1307 هجرى و سنهء 1889 مسيحى و سنهء 811 جلالى - صبح به خانهء حضرت و الا رفتيم . اين اشعار در كتاب عالم‌آراى عباسى تأليف اسكندر بيك منشى نوشته بود و مناسب است .\r\n نوروز چو گشت عالم‌افروز * تاريك شب زمانه شد روز\r\nكيخسرو اين چهار ايوان * بر تخت حمل نشست شادان\r\nآراست زمانه را دگر بار * مشاطهء دهر چون رخ يار\r\nاز بهر قدوم شاهد گل * شد نغمه‌سراى شوق بلبل \r\nايضا\r\n چو شد نوروز سلطان گيتىآراى * چمن شد از رياحين عنبرآساى\r\nبهار عالم‌آرا جلوه‌گر گشت * اساس ظلم دى زير و زبر گشت\r\nطراوت يافت از نو باغ و بستان * شد از لطف هوا عالم گلستان \r\nاسكندر بيك الحق خوب كتابى نوشته . ايام سلطنت شاه عباس رحمة الله عليه را تشريح كرده و بهتر از اين ممكن نمىشود نوشت . بارى تمام همشيره‌ها و غيره بودند . شارژدافر فرانسه و وزيرمختار آلمان و ايتاليا « كرت » « * » فرستاده بودند به تبريك عيد نوروز . هوا بسيار لطيف و خوب بود . غروب آتش‌بازى رفتم . امين نظام و آقاى عماد السلطنه تشريف داشتند . آتش‌بازى خوبى بود . يك ساعت و نيم از شب رفته منزل آمدم .\r\n\r\nنيكلا مترجم سفارت - گم شدن چهارصد كفش\r\nشنبه 30 - صبح لباس سلام پوشيده به درب خانهء آقاى نايب السلطنه رفتم .\r\nدر بين راه به محمد حسن ميرزا رسيدم . به اتفاق رفتيم خدمت آقا مشرف شده ، بعد آقا به اندرون تشريف بردند ، نصير الدوله هم آمد . مدتى به صحبت گذشت . ناهار آوردند . از بس‌كه جمعيت سر ناهار بود خجالت كشيديم برويم و هرسه ناهار نخورده بوديم . نظر آمد گفت امين نظام و آقاى عماد السلطنه آن اطاق تشريف دارند . چكمه پا كرده رفتم . محمد حسن ميرزا و نصير الدوله رفتند . امين نظام هم ناهار نخورده بود . قدرى به مباحثهء علمى آقاى عماد السلطنه و عسكر خان سرتيپ گذشت . بعد آقا به بالاخانه رفتند و از حضور آقا گذشته به عجله به مدرسهء نظام رفتيم . ناهار حاضر بود خورديم . آستين سردارى من به چكمه ماليده و سياه شد . منفعت اين چكمه پوشيدن است . از آنجا به سلام رفتيم . گفتگوى مفصلى ميان حاجى بهاء الدوله و ساعد الدوله شد . آخر حاجى بهاء الدوله مقدم ايستاد . امروز اعليحضرت سردر تشريف نبردند .\r\nاگر آفتاب باشد فردا خواهند رفت . جمعى از زن و مرد و فرنگيها به تماشاى سلام\r\n\r\n\r\n","description":"","footnote":"\r\n( * ) ( - كارت )\r\n","page_name":" 266 ","page_number":266},
  {"content":"\r\n\r\nآمده بودند . فراشهاى شاهى جلو افتاده مردم را به سختى عقب مىكردند . به گمان اينكه اين زنها كسى هستند و حال آنكه قابليتى نداشتند . سه نفر از آنها دختر و زن نيكلاى فرانسوى بودند كه كتاب لغتى نوشته و مترجم سفارت فرانسه بود و الان پسرش نايب سوم سفارت فرانسه است و آدم معتبر و نجيبى نبودند . مكرر در سفارت انگليس ملاقاتشان كردم و چندان احترامى به آنها نمىشد . وضع ايران بدتر از اينهاست . اينكه نقلى ندارد . در شب تحويل دست‌كم چهارصد جفت كفش مردم را فراش خلوتها و غيره عمدا دزديدند و تمام مردم پاى برهنه در آن گل بيرون آمدند .\r\nبعضيها نوكرهاى خودشان را پيدا كرده و كفش آنها را گرفتند و برخى تا منزل پاى برهنه در اين گل رفتند و معلوم است كه كار از كجا خراب است . آب از سرچشمه گل است و الا قدغن كردن اين كار خيلى آسان است . همه سال اين كار هست و اسباب منفعت آن اشخاص و مستمرى براى آنها شد . عوض كفشهاى خوب گيوهء كهنهء مندرس و كفش پاره مىگذارند .\r\n\r\nعزل بيزمارك - شورش برلين\r\nسه‌شنبه 4 - صبح محمد آقا سرتيپ آمد يك پنجهزارى به زور گرفت . تا عصر منزل بودم و به كار باغ مىرسيدم . خيلى زحمت دارد . ديروز خدمت حضرت و الا بودم . وزيرمختار ايتاليا و آلمان آمدند ، چند روز پيش خبر تلگرافى رسيد كه پرنس بيزمارك صدر اعظم آلمان استعفا كرده . خبر بزرگى بود . اين صدر اعظم را مرد اول دنيا در روزنامه‌جات و كتابها مىنويسند و مدتهايى است كه اين شغل بزرگ را دارد . تدابير آن وزير و عقل و پلتيكش را كتابها نوشته‌اند . به اين مختصر نمىگنجد .\r\nبارى از قرارى كه وزيرمختار آلمان مىگفت امپراطور آلمان مىخواست مشار اليه را « دوك » كند . او مىگفت لقب « پرنس » بالاتر است و من نمىخواهم . ديگر اينكه امپراطور جوان مىخواست هر كار كه اتفاق مىافتد به اسم خودش تمام شود و بر ضد آن بود [ كه 
  ] به اسم بيزمارك گفته مىشد و اگر كار بدى اتفاق مىافتاد به اسم امپراطور شهرت مىكرد و هيچ كس افكار بد را نسبت به بيزمارك نمىداد . ديگر اينكه مدتى است عمله‌هاى شهر برلن شورش كرده‌اند كه بايد از جانب ما هم رأى در باب گرفتن وزرا داده شود و چرا بايد ما عمله‌ها از صبح تا غروب مشغول كار باشيم و دو ساعت در روز ما را از كار معاف كنند . ديگر اينكه مزد ما كم است و بايد زياد شود . امپراطور اين كار را رجوع به پرنس بيزمارك كرده بودند كه در حضور سفراى خارجه اين عمل ختم شود . پرنس اين كار را به تعويق انداخته بود و امپراطور ميلش از پرنس برگشت و اسباب عزل او شد . جهت كلى اين است كه امپراطور مىخواهد همه كار به اسم خودش تمام شود . تا پرنس بيزمارك صدراعظم بود به اسم امپراطور تمام نمىشد . او را مجبور به استعفا كرد و كار عمده‌اى بود و اسباب كار براى روزنامه‌نويسها درآمد و كار عمده براى پلتيك‌دانها و شخص ديگر براى صدارت معين شد و دور نيست باز بيزمارك صدراعظم شود . شارژدافر اطريش\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nهم آمد . فارسى خوب حرف مىزند . دو سال در زنگبار بوده و شكايت زياد از آنجا مىكند . تمام اهل آنجا وحشى هستند .\r\nچهارشنبه 5 - منزل حكيم رفتم . همان دوا را داد . حكيم غيورى است . غروب منزل اميرزاده دائى رفتم . سرتيپ اول شده‌اند . مبارك باد گفتم . آفتاب خوبى بود .\r\n\r\nخريد و فروش تنباكو - قرارنامه‌هاى در خلوت - گرگها\r\nشنبه 8 شهر شعبان المعظم - منزل حكيم كاسون رفتم . همان دواى بدمزه را داد . از آنجا خدمت حضرت و الا رفتم . عصر ولف وزيرمختار انگليس با جنرال « گردن » آتاشه‌ميليتر تازهء سفارت آمد . جنرال مشار اليه مدتى در هند و مدتى در تبت و بخارا بوده . زبان فارسى را حرف مىزند . كتابى نوشته اسمش « روف اودى ورلد » « * » يعنى سقف دنيا كه كنايه از كوه هيماليا باشد . كوهى از اين بزرگتر در دنيا نيست .\r\nقله‌هاى آن بيست و نه هزار فوت انگليسى است و چهل فرسنگ عرض كوه است .\r\nفاصلهء ميان تبت و هندوستان است . تمام سال برف دارد . گفت كتاب را خواهم فرستاد كه حضرت و الا بخوانند . خودش نقاشى كتاب را كرده . آدم به اعلم زرنگى است . زود رفتند . چند روز است كه اختيار خريد و فروش تنباكو را به ماژر تالبوت انگليسى واگذار كرده‌اند . مشار اليه در اسكاتلند مهماندار اعليحضرت بود و چند ماه است آمده و اين كار بزرگ را به تدبير سر هنرى ولف گرفته . سالى سيزده هزار ليرهء انگليسى و ربع منفعتش را به شاه مىدهد . خيلى كار بدى شد . خدا به قليان‌كشها و سيگاركشها رحم فرمايد . اين مرد به هر قيمتى كه مىخواهد تنباكو را خواهد خريد و به هر نرخى كه ميل دارد خواهد فروخت . مجبورا بايد فروخت و مقهورا بايد خريد . حالت معلوم است و همين‌طور انگور و شراب ايران را هم شخص ديگر در عهده گرفته كه سالى مبلغى بدهد و او انگور و شراب را خريد و فروش كند به تفصيل تنباكو . كمى مانده است كه نمك و باقلا و نخود را اجاره كنند . كار بر مردم سخت خواهد شد . انگور به دست نخواهد آمد . شرابى كه بطرىاش يك ليره و دو ليره در فرنگ فروش مىرود چرا آن مرد احمق انگورش را چاركى يك شاهى در طهران خواهد فروخت و در ولايات به قيمت ارزانتر . تمام را پيش‌خر مىكند و شراب و كشمش كرده به فرنگ روانه مىكند . خداوند ما را از دست اين گرگها خلاص كند كه احاطه كرده‌اند ماها را . تمام اين قرارنامه‌ها در خلوت صورت مىگيرد . جز شخص همايون و يك نفر ديگر كسى مطلع نيست . تا قرارنامه به طبع رسد و كار گذشته باشد مردم ديگر بفهمند . زياده چه نويسم .\r\nدوشنبه 10 شهر شعبان المعظم - صبح منزل حضرت و الا بودم . شاهزاده مؤيد الدوله با نظام الملك آمدند . صحبت زياد شد . ديشب را منزل فخر الملك بوديم .\r\nآقاى عماد السلطنه و دائى جانم تشريف داشتند . بسيار خوش گذشت . مزه دائى جانم حد و اندازه ندارد . براى صحبت بهتر از ايشان كسى نيست و نخواهد بود . عصر\r\n\r\n\r\n","description":"","footnote":"\r\n( * )  Roof of the World , by T . E . Gordon \r\n","page_name":" 268 ","page_number":268},
  {"content":"\r\n\r\nمنزل آمدم . باغ جزئى صفائى گرفته بود . پارسال در اين وقت تمام گلهاى بهارى تمام شده بود و شكوفه هيچ نبود . امسال هنوز شكوفهء زردآلو درست بيرون نيامده و گل هيچ نيست جز در گلخانه . بهار خوبى است . ديروز يك ساعت باران آمد .\r\nبعد آفتاب شد . خيلى مصفا بود . ديروز منزل ايلخانى پسر عضد الملك رفتم . اميرزاده محمد حسن ميرزا ديروز چهار ساعت به غروب مانده از منزلش حركت كرده بود خانهء من و خانهء آقاى عماد السلطنه و خانهء ميرزا على اصغر خان و رضا قلى خان رفته بود . جز ميرزا على اصغر خان هيچ كدام منزل نبوديم و دو ساعت و نيم به غروب مانده خدمت حضرت و الا آمد . پنج دقيقه نكشيد با من سوار شد به خانهء خودش رفت . آدم خوب است اينطور ديدن برود . با وجودى كه نوكر من صبح به ايشان گفته فلانى خانه نخواهد بود با يك ساعت زحمت شش كس را بازديد كند .\r\nسه‌شنبه يازدهم - منزل حضرت و الا رفتم . اين شعر را دقيقى بسيار خوب گفته :\r\n به دو چيز گيرند مر مملكت را * يكى ارغوانى يكى زعفرانى\r\nيكى زر نام ملك بر نبشته * دگر آهن آب داده يمانى\r\nكرا پويهء وصلت ملك خيزد * يكى گردشى بايدش آسمانى\r\nزبانى سخنگوى و دستى گشاده * دلى همش كينه همش مهربانى\r\nكه ملكت شكارى است كانرا گرفتن * عقاب پرنده نه شير ژيانى\r\nدو چيز است كاو را به بند اندر آرد * يكى تيغ هندى دگر زر كانى \r\nسعدى فرمايد\r\n بدين دو ديده كه امشب همى ترا بينم * دريغ باشد فردا كه ديگرى نگرم\r\nچو مىنديدمت از شوق بىخبر بودم * كنون كه با تو نشستم ز ذوق بىخبرم\r\nسخن بگوى كه بيگانه پيش ما كس نيست * به غير شمع همين ساعتش زبان ببرم\r\nميان ما بجز اين پيرهن نخواهد ماند * اگر حجاب شود تا به دامنش بدرم \r\nالحق نيكو گفته . بهتر از اين تشريح حالت عاشق و معشوق را نمىشود كرد .\r\n\r\nعالم‌آراى عباسى\r\nافسر الدوله سه ساعت به غروب مانده خدمت حضرت و الا مىآمد . من با آقاى عماد السلطنه پياده منزل آمديم . قدرى كتاب عالم‌آرا خواندم . بسيار خوش عبارت است . سه ساعت به غروب مانده شاهزاده سلطان حسين ميرزا آمد . قدرى گذشت جناب امين نظام رئيس توپخانه تشريف آوردند . در ايوان طرف باغ نشستيم . ربعى نگذشته نصير الدوله با دو نفر آمدند . جا تنگ شد . امين نظام نيم ساعت به غروب مانده تشريف بردند . مغرب نصير الدوله رفت . بعد به اتفاق سلطان حسين ميرزا به خانهء ميرزا اسحق خان رفتيم . صحبت زياد شد . دو ساعت از شب رفته به منزل آمدم . چند گلدان به من تعارف كرد . هوا ابر است و باران قطره‌قطره مىآيد . خدا را فردا رحم به زنها كند كه همه چادر نو و لباس تازه پوشيده‌اند و بزك زياد محض روز سيزده كرده‌اند و آنها ضايع خواهد شد و وجاهت آنها بدل به بدگلى خواهد گرديد .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nانشاء الله نخواهد آمد و مردها سودى خواهند برد از ديدن زنهاى بزك كرده و لباس تازه پوشيده .\r\n\r\nسيزده نوروز\r\nپنجشنبه 25 شهر شعبان - مدتى است روزنامه نوشته نشده است . در اين ايام سه روز تب كردم . سيزده عيد سرما خوردم . روز سيزده با حضرت و الا و آقاى عماد - السلطنه و تولوى خان و عطاء الله ميرزا به امامزاده معصوم رفتيم . در بالاخانه تا عصر توقف شد . جمعيت زياد بود . باغات شهر زياد شده . جمعيت به بيرون كمتر مىرسد .\r\nبارى در مراجعت با آقاى عماد السلطنه خيابان لاله‌زار رفتيم . زن به حدى در باغ لاله‌زار بود كه نقطه‌اى خالى نبود . اعليحضرت به باغ آمده عبور فرمودند . مرد راه نمىدادند . اميريه و ساير باغات شهر زن و مرد بسيار بود . خيابان مملو از كالسكه و سواره و پياده از زن و مرد بود . تماشاى خوبى داشت . كم‌روزى به اين تماشائى است . تماشاى كاملى نموده مراجعت به منزل كرديم . فرداى سيزده تب شديدى آمد .\r\nنزد كاسون رفتم حب گنه‌گنه داد . سه روز تب بود . به حمد الله رفع شد .\r\n\r\nسفر امين اقدس به فرنگ و لباس ارمنى\r\nچيزى كه قابل نوشتن است رفتن امين اقدس به فرنگستان براى معالجهء چشم كه آب سياه آورده . قريب سه چهار سال است حكيمهاى اينجا از عهدهء معالجه برنيامده مرخصى گرفته به فرنگ رفتند ، با سه نفر كلفت و سه خواجه و چند نوكر مترجم و غيره . آغا بهرام خان خواجه رئيس سايرين است . گمان مردم اين است كه خوب نشود . مىگويند چشم كم مىبيند . « رخت ارمنى » قرار شده بپوشد . عمل غريبى است .\r\nبه وينه پايتخت اطريش رفته‌اند كه آن حكيم معروف آنجاست . مخارج زيادى اعليحضرت داده‌اند . اين « لباس ارمنى » پوشيدن بد است . تمام فرنگيها بطورى از لباس مرد و زنهاى ما اطلاع دادند كه يك نفر از ماها به آن‌طور نمىدانيم . اگر بپرسند چوپان فلان ايل چه لباس دارد دور نيست كه عكس آن و شرح لباس آن را بدانند ، با اين حالت لباس اينها را طور ديگر درست نموده‌اند . سه ماه طول سفر ايشان است . مدتى است رفته‌اند پيش از سيزده عيد و حالا بايد به وينه رسيده باشند .\r\nامشب منزل فخر الملك مهمان هستيم . دو سه شب هم مهمانى دوره داشتيم .\r\nفخر الملك ، دائى جانم و من مهمانى كرديم . خانهء فخر الملك امشب حضرت و الا هم تشريف دارند و ديروز حضرت و الا مهمان ايلخانى بودند . پريشب اينجا تشريف داشتند . امروز به باغ تجريش تشريف‌فرما شده‌اند .\r\n\r\nتياتر عزيز السلطان\r\nجمعه 27 شهر شعبان المعظم - ديشب منزل فخر الملك به صحبت متفرقه به سر رفت . صبح منزل محمد حسن ميرزا رفتم . از آنجا ناهار جزئى\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nخورده به حضرت عبد العظيم سواره رفتيم . تولوى خان هم بود . جمعيت بقدرى بود كه حسابش را خدا مىداند . زن بيشتر از مرد بود . زيارت و نماز را بجا آورده مراجعت كرديم . يك ساعت به غروب مانده منزل رسيديم . تولوى خان خانهء دائى جانم رفت .\r\nحضرت و الا آنجا تشريف برده‌اند . عزيز السلطان بانى تياتر شده‌اند و امشب مجلس تياتر است . بليت تياتر را براى تمام مردم برده جبرا پول مىگيرند . صندلى سه تومان و چهار تومان و پنج تومان گرفته‌اند . پولش را عزيز السلطان به نقاشباشى « 1 » كه سابقا پيش حضرت و الا بود و مدتى است در معلم‌خانه تعليم مشق موزيك به موزيكانچيهاى عزيز السلطان مىدهد التفات كرده‌اند . دو بليت براى فخر الملك آورده بودند . يك دانه‌اش را به يك تومان به من فروخت . سه تومان از او گرفته بودند .\r\nرفتم خانهء حضرت و الا فخر الملك . دو ساعت از شب رفته آمد به اتفاق به تياتر رفتيم . باران از مغرب به شدت گرفت سه چهار بازى درآوردند . ژيمناستيك هم بازى كردند . بامزه بود . تماشا و باران مهلت نداد كه به خانهء دائى جانم برويم . ساعت هفت و نيم تياتر تمام شد ، خيلى خنده داشت . حسن على اكبر كه از مقلدهاى خودمان است با اجزاء خود « آكتر » « 2 » شده بودند . نقاشباشى ترجمه كرده است . جمعيت زياد بود . ارمنى داخل بازى نبود ، همه مسلمان بودند و خوب از عهده برآمدند . عيبش اين است كه بسيار طول مىدهند و دير تمام مىشود . آمدن به منزل باران ساكت شده بود . ساعت نه خواب رفتم . چيزى به روزه گرفتن نمانده . الحمد لله هوا مساعدت دارد .\r\nروزها پانزده ساعت و نيم سخت خواهد گذشت . الحمد لله حكيم به من اذن خوردن روزه را داد و حقيقتا قوه و بنيهء روزه گرفتن را ندارم . خداوند قوهء طاعت و عبادت مرحمت كند . با خوردن دوا و اين حالت من و ضعف بنيه اگر يك روز روزه بگيرم ضعف خواهم نمود . مسلما خداوند شفائى بدهد .\r\nجمعه پنجم شهر رمضان المبارك - با وجود نگرفتن روزه امروز عصر تب كردم . شش ساعت به غروب سوار شدم . يك تولهء تازه شخصى براى من آورده بود خال زرد است . شش هفت ماه بيش ندارد . براى امتحان توله به بيرون دروازه گردش رفتم . در آنجا چند خميازه كشيده بعد تب آمد . تا چهار از شب رفته تب شديدى بود . بعد ساكت شد . شبها بيدار هستم و شريك روزه‌گيرها و روز وقت ناهار بيدار هستم و شريك روزه‌گيرها و روز وقت ناهار بيدار و شريك روزه‌خورها هستم و اتفاق با هردو آنها دارم . الحمد لله تا صبح ديگر تب نبود .\r\n\r\nسال عقب است - قيمت جو و يونجه\r\nدوشنبه 8 رمضان - ديشب منزل آقاى عماد السلطنه بودم . جناب امين نظام وعده داده بودند آنجا بيايند . از شدت باران تشريف نياوردند . از يك ساعت به غروب مانده باران شديدى تا امروز پنج ساعت به غروب مانده آمد . نوزده ساعت باران\r\n\r\n\r\n","description":"","footnote":"\r\n( 1 ) - على اكبر خان مزين الدوله\r\n( 2 ) -  acteur \r\n","page_name":" 271 ","page_number":271},
  {"content":"\r\n\r\nمتوالى آمد . خيلى جاها خراب شد . سقف بازارها زياد خراب شده . وضع طهران تغيير كلى با سابق نموده است . وضع اين عمارتهاى حالا با اين باران و برف و يخها خيلى منافات دارد . الحمد لله بهار خوبى است . چند روز است كه از اول شب تا دو سه ساعتى باران مىآيد و صبح آفتاب [ است 
  ] . هيچ باغ و زراعت آب تا حال نديده است . در وقت تشنگى باران بموقع آمده است . گويا حاصل چند آب بيشتر لازم نداشته باشد . پارسال اين وقت بقدرى خاك بود كه حساب نداشت . گوجه و خيار فراوان بود ، امسال هنوز شكوفه به تمام نشده است و بوتهء خيار گل نكرده .\r\nشبها آتش لازم است . هوا از اين بهتر و بهار از اين مطبوعتر تا حال در طهران ديده نشده است و از پارسال بهار و تابستان و پائيز بدتر و متنفرتر ديده نشده بود .\r\nاز اول چلهء كوچك باران نيامد تا امسال زمستان . از نيامدن باران پارسال ، الان جو خروارى چهار تومان و يونجه هم چهار تومان به قيمت جو است . امسال انشاء الله تلافى مىشود . بارى تب من همان چند ساعت بود . ديگر الحمد لله تب نكردم . نمىدانم چه تبى بود . مدتى است گرفتار كار حاجى علاء الله خان سرتيپ شاهسون هستم . ملك برزلجين خودش را كه نزديك كشمرز است به نواب عليه بيع شرط داده است و من همه روزه گرفتار آن هستم .\r\n\r\nگدا و دامن مردم - قيمت خيار\r\nشنبه 13 شهر رمضان - چهار ساعت به غروب مانده از منزل به بازار رفتم .\r\nجمعيت از زن و مرد بيش از حد بود . با اميرزاده محمد ميرزا و جمعى ديگر مدتى گردش كرديم . مسجدها در اين ايام جمعيت كثيرى دارد ، بخصوص مسجد مشير الدوله سپهسالار كه تمام مسجد را اسباب چيده‌اند و از صفا و بزرگى بر ساير مساجد تقدم دارد . عصرها خيلى جمعيت دارد . انشاء الله يك روز خواهم رفت . عطاء الله ميرزا هم همراه من بود . گدا در بازار بسيار بود . مهلت حرف زدن به شخص نمىدادند . از چهار سمت احاطه كرده بودند و دامان سردارى را مىكشيدند و قسمهاى مغلظه مىدادند . دو ساعت به غروب مانده به منزل حضرت و الا رفتم . يك ساعت از شب رفته پياده به خانهء خودم رفتم . على اكبر خان پسر ميرزا اسحق خان آمد . تا چهار از شب رفته بود . شب ماهتاب بود . آسمان ابر هم داشت و قدرى باران آمد . رعد و برق داشت . بهار خوبى است . پارسال اين وقت خيار دانه‌اى يك شاهى بود امسال هيچ نيست .\r\nاعليحضرت همايونى روز سه‌شنبه به شكار دوشبه جاجرود مىروند .\r\n\r\nروضه‌خوانى\r\nشب جمعه نوزدهم شهر رمضان - حضرت و الا در ركاب اعليحضرت همايونى به جاجرود تشريف برده بودند . امروز غروب تشريف آوردند . تهيهء روضه‌خانى را در اينجا گرفته بودم . جمعى از طلاب مدرسهء شيخ عبد الحسين و امامزاده زيد بودند .\r\nساعت نه تمام شد . شب به مسجد ملك التجار رفتم . احياى مفصلى گرفته شد . امروز\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nعصر بازار رفتم . جمعيت زياد است . اين سه شب احيا منزل حضرت و الا خواهم بود .\r\nشنبه 20 - شب پنجشنبهء گذشته منزل آقاى عماد السلطنه مهمان بوديم .\r\nهمشيره‌ها تشريف داشتند . صاحبه خانم مطربه هم بود . الحمد لله خوش گذشت . در اين سفر دوشبهء جاجرود نه اعليحضرت و نه كسان ديگر هيچ يك شكارى نكرده بودند .\r\nآب رودخانه زياد شده بود . بنهء حضرت و الا يك شب نتوانسته بود از آب عبور كند .\r\nامروز عصر بازار رفتم . عطاء الله ميرزا و سليمان ميرزا همراه بودند . چند مداد و قدرى عطر خريدم . شب روضه‌خوانى بود جمعى تشريف داشتند .\r\n\r\nمسجد سپهسالار - شغال‌آباد\r\nروز يكشنبه 21 - امروز قتل حضرت امير المؤمنين ( ع ) دكانها تمام بسته است . با ميرزا على اصغر خان قرار گذاشته بوديم كه به مسجد مشير الدوله سپهسالار مرحوم برويم . چهار ساعت به غروب مانده در درشكهء ايشان نشسته به مسجد رفتيم .\r\nمثل همه روز نبود . اغلب به حضرت عبد العظيم رفته بودند و اسبابهاى فروش مسجد را برداشته بودند . قدرى تماشاى بناى مسجد را كرديم . حقيقت مسجدى به اين بزرگى و خوبى در اين تازگيها ساخته نشده است . اعليحضرت همايونى هم يك روز تشريف آورده‌اند و حكم فرموده‌اند گلدسته و گنبد را طلا كنند تا آخرش چه شود .\r\nدو ساعت به غروب مانده سوار درشكه شده رفتيم به پارك ظل السلطان قدرى گردش نموده از كوچه‌اى كه از جلوى باغ جلا [ ل 
  ] الملك مىگذرد رفتيم . اول كوچه پهن بود بعد كم‌كم باريك شد تا رسيد به نزديك خيابان شغال‌آباد . كالسكه‌چى سياه ميرزا على اصغر خان تند كرد كه از كوچه خلاص شده خود را به خيابان برساند غافل از اينكه جوى بزرگى جلو هست . ميرزا على اصغر خان ملتفت شد و دو مرتبه گفت نگاه‌دار .\r\nكالسكه‌چى « غراب » رفته شلاق به اسب زد . كالسكه وسط جوى سه فنرش شكست . از درشكه پائين آمده مردم جمع شدند درشكه را بلند كرده از جوى بيرون آوردند . در اين بين باد شديدى آمد . بقدرى خاك به چشم و دماغ و گوش ما رفت كه چه بنويسم .\r\nدرشكه را گذاشته اسبها را به دست يك نفر داده از دم باغ كنت نظم الملك پياده آمديم . از قضا اين شخص كه اسبها را مىآورد مشهدى سرشناسى بود . هركس مىرسيد مىگفت « خداحافظ اسبها مال كيست » او هم جواب مىگفت « درشكه شكسته اسب آن درشكه است » . نمىگفت مال ما است و در آن گرد و خاك پياده از دروازه شميران به منزل حضرت و الا دوبه‌دو آمديم . نوكرى هم نداشتيم . بسيار بد گذشت .\r\nميرزا على اصغر خان به منزلش رفت كه آدم روانه كند درشكه را جائى بگذارند تا فردا ببرند به كارخانه . اين منفعت رفتن مسجد سپهسالار . خدا رحم كرد كه روزه نبودم . حضرت و الا امروز روزه گرفته بودند .\r\n\r\nامامزاده زيد و حكم كلثوم ننه\r\nدوشنبه 27 - عصر بازار رفتم . جمعيت زياد بود . صبح منزل حكيم كاسون رفتم .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nدر راه جمعيت زيادى ديدم كه به امامزاده زيد مىرفتند . زنهاى طهران اعتقاد تامى دارند كه روز بيست و هفتم به امامزاده زيد رفته حنا جهت هر حاجتى و مرادى و آرزوئى درست كرده بهمديگر پخش كنند و هرچه زن از صحيح و غيره آن در شهر هست البته بايد به حكم كلثوم ننه با زينت تمام و بزك فراوان آنجا بروند . مردها هم در گوشه و كنار قايم شده تماشا مىكنند . رنگ آب حوض امامزاده در عصر از شدت حنا قرمز مىشود و عصر به زور چوب و كوزه‌هاى آب زنها را بيرون كرده نماز مىخوانند . بارى تمام كوچه و خيابانها و بازار مملو از زن بود كه همه از امامزاده زيد مراجعت مىكردند . آقاى عماد السلطنه و تاج الدين ميرزا بازار بودند .\r\nمدتى گردش و تماشا كرديم ، بعد خانهء حضرت و الا آمده درس خواندم . تا دو ساعت از شب رفته آنجا ماندم . بعد به خانه آمدم ، قدرى هوا گرم شده . انگليسيها ده روز ديگر به قلهك ييلاق مىروند .\r\n\r\nخريد در مسجد سپهسالار\r\nيكشنبه 28 - قرار گذاشته بوديم به مسجد سپهسالار برويم . چهار ساعت به غروب مانده رفتم . آقاى عماد السلطنه و تاج الدين ميرزا بودند . جمعيت زياد بود . تمام حجرات مرتبهء پائين مسجد را از هر قبيل اسبابى چيده‌اند . زن خيلى بيش از مرد بود . اغلب زنها روزها اينجا هستند . به بازار كمتر مىروند و اين مسجد هم كمتر از بازار اسباب ندارد . از هر متاع فرنگى و ايرانى جمع كرده‌اند . در حقيقت مسجد نيست كاروانسراى خوبى است . آجودانباشى براى ماها يكى يك دست‌كش خريد .\r\nاز آنجا به خانهء تاج الدين ميرزا رفتيم . چند دست شطرنج بازى كرديم . محمد ميرزا هم تشريف آوردند . شب تا ساعت چهار به صحبت و بازى گذشت . ساعت پنج به منزل آمدم . امروز هوا گرم بود . چيزى نمانده كه مردم از زحمات اين ماه هم خلاص شوند .\r\n\r\nوزيرمختارهاى بلژيك - سوئد\r\nدوشنبه 29 رمضان - منزل حضرت و الا رفتم . وزيرمختار بلژيك سه روز است آمده ، امروز به حضور مبارك شرفياب شده است ، سفير فوق العاده‌اى هم از جانب دولت سوئد و نروژ مىآيد و وارد انزلى شده است و مهمان دولت است . جهت پذيرائى او ده فوج و دو هزار سوار و چهارده باطرى توپ تهيه كرده‌اند . تا حالت سفيرى از دولت سويد به ايران نيامده اين اول سفير است .\r\nسه‌شنبه سلخ شهر رمضان - سفير بلجيك دو ساعت به غروب مانده خانهء حضرت و الا وعده كرده بود بيايد نيم ساعت قبل آنجا رفتم و مشار اليه آمد . شخص بلند قدى بود و خيلى فرانسه را تند حرف مىزد . چند ماه قبل سفيرى از بلجيك آمده بود تا سرحد و از آنجا مراجعت كرد دليلش را حضرت و الا پرسيدند . گفت آن شخص نزد من در لاهه پايتخت هلند منشى اول بود و پادشاه بلجيك او را به سفارت ايران\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nمأمور كرده‌اند و تا سرحد آمده بود . چون شنيده بود در ايران و با هست از ترس ناخوشى را بهانه كرده و به بلجيك مراجعت كرده بود و پادشاه خيلى تغير كرده بودند و من را مأمور كردند . نيم ساعت نشست و تمامش را حرف زد . آنى از گفتگو ساكت نشد . سفير سويد يك روز بعد از عيد به طهران وارد خواهد شد . شب را به آتش‌بازى رفتم . تولوى خان و عطاء الله ميرزا را هم همراه بردم . تماشاى مفصلى كردم . بعد از آتش‌بازى طوفان شديدى شد . خيلى گرد و خاك كرد و خاك فراوانى در چشمهاى من رفت . شب را شام خورده بر خلاف آن يك ماه خوابيدم . ماه رمضان رفت و مسجدها از رونق افتاد بخصوص مسجد سپهسالار . هوا گرم‌تر شده است .\r\nچهارشنبه غرهء شهر شوال - خدمت آقاى نايب السلطنه مشرف شده تا بعد از سلام درب خانه بودم . از آنجا به منزل محمد حسن ميرزا رفتم . پايش درد مىكرد . تا يك ساعت به غروب مانده آنجا بودم . بعد منزل آمده شب هوا گرم بود . بوى تابستان مىآيد .\r\n رمضان رفت و رهى دور گرفت اندر بر * خنك آن كو رمضان را به سرا برد زبر \r\n\r\nفرنگىمآبى\r\nرونق بازارها و مساجد افتاد . خداوند عمرى دهد سال آينده شورش بيش از امسال خواهد بود . فرنگىمآبى زيادتر خواهد شد .\r\nشنبه 4 شوال - صبح ميدان مشق رفتم . سفير سويد آمده است . ميدان شلوغ بود . مشغول تهيهء سان قشون هستند . تا يك ساعت از دسته گذشته ميدان بودم . بعد منزل حضرت و الا رفتم . عصر مترجم الممالك آمد . غروب منزل رفتم .\r\n\r\nباغ اميريه - شكار بلدرچين\r\nيكشنبه 5 - عصر خانهء حضرت و الا رفتم . دو ساعت به غروب مانده منزل سفير بلجيك وعده داده بودند در ركاب حضرت و الا رفتيم . خانهء حكيم ترانس ينگىدنيائى منزل دارد . سه ربع توقف شد . از آنجا به باغ اميريهء حضرت و الا نايب السلطنه رفتيم .\r\nخيلى مصفا بود . دو باغبان فرنگى دارد . تمام را گل‌كارى و چمن‌كارى كرده‌اند . آقا هم تشريف آوردند . زود مرخص شده رفتيم . حضرت و الا فردا با نواب عليه و تولوى خان و عطاء الله ميرزا تجريش تشريف خواهند برد . دو شب آنجا توقف خواهند نمود .\r\nفرنگيها يكىيكى ييلاق مىروند . هوا رو به گرمى است . پريروز سوار شدم . هرچه بلدرچين بوده با تور و قرقى و تفنگ زده‌اند چيزى نبود . ديشب سفارت انگليس مهمانى بود . عيد تولد ملكه انگليس است . حضرت و الا هم تشريف برده بودند .\r\nشهر شوال - دو ساعت به ظهر مانده جهت سان قشون در بهجت‌آباد خبر كرده بودند رفتم آنجا . امين نظام و صاحبمنصبهاى ديگر بودند . دو ساعتى در باغ توقف شد . مدت طولانى هم در آفتاب معطل شديم . من لباس رسمى نپوشيده بودم . بعد از\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nتشريف آوردن اعليحضرت و رفتن در چادر من هم به چادر رفتم . سفير سويد با سه نفر همراهان خودش در چادر ديگر بود . جنرال گردون انگليسى كه آتاشه ميليتر سفارت است با لباس قرمز بود . حكيم كاسون هم تشريف داشتند . مدتى با حكيم صحبت كرديم . خود جناب سفير سويد مير شكار اعليحضرت اسكار است . نايب دوم « شامبلان » است . يك نفر ديگر آتاشه است و لباس سوارهء « هوسار » پوشيده بود . شخص چهارم مترجم است . زبان تركى بلد است . آقاى عماد السلطنه هم تشريف آوردند . آن آتاشه لباس غريبى پوشيده بود . نيم‌تنهء پوست پوشيده بود و دستش را توى آستين نكرده بود و يك كيف مانند چيزى بلند روى پاى چپ آويزان كرده بود اسمش به انگليسى « سبرتچ » است . از خصوصيات لباس سوارهء « هوسار » است . آن كسانى كه در چادر بودند مىگفتند لازم نبود در اين هواى گرم لباس پوست تن كنى كه از شدت گرما آستين را نپوشى . بعد از اتمام سان سوارهء قزاق مشق شليك و تاخت خوبى كرد . تعريف داشت . نزديك سوار شدن باد به شدت وزيد . طوفان بد كثيفى شد . تا منزل همه را به تاخت آمد و خاك زيادى به سر و صورت و چشم نشست . سه ربع به غروب مانده منزل آمدم . حضرت و الا تشريف آورده بودند . شب تشريف داشتند . آقاى عماد السلطنه هم بودند . خداوند دخترى به آقاى عماد السلطنه داده . انشاء الله قدمش مبارك و ميمون است . فردا شب شش وعده داريم . عصر از منزل سوار شده به خانهء نواب مستطاب عليه والدهء حضرت و الا رفتيم . حضرت و الا ملك‌آرا ، نواب عليه عفت الدوله و عندليب الدوله تشريف داشتند . تا پنج ساعت از شب گذشته آنجا بوديم . بعد به منزل محمد حسن ميرزا رفته استراحت كردم . سفير سويد روز سه‌شنبه مىرود اين سفارت دوم سويد است به ايران . سفارت اولش در عهد شارل دوازدهم بود كه به خدمت شاه سلطان حسين صفوى آمده بود . بارى احترامات فوق العاده به اين سفير كردند . هوا قدرى گرم شده است . مردم در تهيهء ييلاق هستند .\r\n* * * تمام شد اين روزنامهء چهارم بعون الله تعالى كه وقايع پانزده ماه در اين جلد نوشته شده است .\r\nتصحيح مطبعى روزنامهء چهارم در 27 تيرماه 1371 در كوشك‌لورا انجام شد .\r\nايرج افشار\r\n\r\n","description":"","footnote":"","page_name":" 276 ","page_number":276},
  {"content":"\r\n\r\n\r\nروزنامهء پنجم 26 شوال 1307 تا 26 شوال 1308 و سفرنامهء قم و كاشان و سفرنامهء همدان\r\n\r\n","description":"","footnote":"","page_name":" 277 ","page_number":277},
  {"content":"\r\n . \r\n","description":"","footnote":"","page_name":" 278 ","page_number":278},
  {"content":"\r\n\r\n\r\n1307\r\nبسم الله الرحمن الرحيم\r\n\r\nليمونات‌فروش فرنگى\r\nسه ساعت به غروب روز يكشنبه 26 شهر شوال المكرم سنهء 1307 هجرى ، 15 جولاى سنهء 1890 مسيحى ، - اواخر جوزا - از منزل به عزم رفتن ييلاق باغ تجريش به خانهء حضرت و الا رفتم . نيم ساعت گذشته سوار شديم . نواب عليه دو ساعت قبل رفته بودند . هواى طهران چند روز است گرم شده ، گرد و خاك و كثافت زياد است .\r\nلابد ييلاق بايد رفت و هواى شمرانات هيچ طرف نسبت با شهر طهران نيست ، با وجود اينكه دو ساعت راه بيش مسافت ندارد . بارى در قزاقخانه « ليموناتى » به زحمت زياد صرف شد . كلاه برداشتن فرنگى ليمونات‌فروش ما را به اين زحمت انداخت .\r\nمغرب به باغ رسيديم . شب هواى خوش مطبوعى داشت . الحمد لله جمعيتمان خوب است و تنها نيستيم . محمد حسن ميرزا هم عمارت نزديك باغ ما را اجاره كرده . امسال هم آقاى عماد السلطنه ييلاق تشريف نياوردند . تولوى خان هم با دو قرقى هست . عطاء الله ميرزا هم تشريف دارند و خوشحال از آمدن هستند .\r\nاعليحضرت همايونى هنوز به ييلاق تشريف نياورده‌اند و معطل ورود امين اقدس هستند كه از فرنگ بيايد و تا هفتم ماه نو نخواهد آمد . فرنگيها اغلب آمده‌اند . باز جناب سفير دولت ايتاليا باغ نير الدوله را اجاره كرده و خيلى نزديك است .\r\n\r\nاميل برنه\r\nدوشنبه 27 - جاى چادر حضرت و الا همان « يرت » پارسال است . ولى جاى چادر پارسال من كه زير آبشار و نزديك آسياب بود از خراب شدن آسياب مفقود الاثر شده و در زير خاك مانده . جاى خوبى بود . آبشار بزرگ خوبى داشت . ساير چادرها را در جاهاى ديگر زده‌اند . طويله هم پشت باغ است . اندرون منزل من يك اطاق و دو چادر است . عصر حمام رفتم . حمام شاهزاده نير الدوله خراب شده ، جاى ديگر رفتم .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nامسال كار حمام مغشوش است . مسيو اميل برنه جنرال قونسول فرانسه در تبريز كه مدت سى سال است با حضرت و الا آشنائى دارد چند وقت است از تبريز آمده . ده سال بود به طهران نيامده بود . عصر آمد خدمت حضرت و الا . مدتى به صحبت گذشت . نيم ساعت به غروب مانده به گردش رفتم . عصر خوبى بود . اول گردش رفتن ماست . سه توله همراه دارم . هيچ كدام خوب گردش نمىكنند : استاپ - نوبل - فيدل .\r\n\r\nروزنامهء سفر ملكهء انگليس\r\nسه‌شنبه 28 شوال - قدرى از روزنامهء سفر ملكهء انگليس به اسكاتلند خواندم .\r\nخيلى آسان نوشته . بعد از ناهار دو ساعت خواب كردم . عصر به گردش خولازير « * » گذشت .\r\n\r\nحكيم كاسون - خوبى ييلاق\r\nپنجشنبه غره - منزل حكيم كاسون رفتم . خانه نبود . چادر خودم را در اول سرچشمهء قنات گلاب جائى درست كرده دادم زدند . جاى خوبى است . قنات سه سنگ متجاوز آب دارد . قدرى اين جاى چادر به باغ دور است ، ولى جاى خوبى است در آخر بيشه . اين قنات رعيتى است ، ولى تمام آب آن از بيشه و آسياب و باغ ما مىگذرد و بعد تقسيم مىشود . عصر كنار رودخانه رفتم . امسال آب زياد دارد .\r\nحضرت و الا چند روز عصرها سوار شدند . خوبى ييلاق به گردش و سوارى است . در شهر ممكن نمىشود پياده بى خود حركت كرد و سواره هم مشكل است ، بخصوص اگر خانه در شهر قديم باشد . تولوى خان پريروز يك خرگوش زد براى وزيرمختار ايتاليا روانه كردم . امروز هم دو بلدرچين با قرقى گرفت . خيلى خوشحال بود كه قرقى شكار كرده است .\r\n\r\nكارخانه كبريت‌سازى\r\nشنبه دوم شهر ذيقعده ، اول درجهء سرطان - امروز اول روز تابستان است .\r\nحضرت و الا شهر تشريف بردند . آقاى عماد السلطنه ديروز عصر از شهر آمدند .\r\nمحمد حسن ميرزا هم بود . تا بعد از ظهر به صحبت گذشت . ناهار خورده خوابيديم .\r\nمن هرچه كردم به خواب نرفتم . ساعت سه به غروب مانده محمد حسن ميرزا آمد .\r\nصحبت‌كنان به گردش رفتيم تا باغ امين الدوله . مىخواهد خلازير را از امين الدوله ، مسيو دينى رئيس راه‌آهن بخرد و كارخانهء كبريت‌سازى بنا كند . زمينها را تراز جهت آب مىزدند و مىخواهند درخت‌كارى كنند كه چوب آن درختها را كبريت بسازند . خلازير ملك امين الدوله است . قدرى سر تپهء خلازير نشسته تماشاى خوبى داشت . مغرب منزل آمديم .\r\n\r\n\r\n","description":"","footnote":"\r\n( * ) شانزده سطر بعد و بعدها « خلازير » نوشته است .\r\n","page_name":" 280 ","page_number":280},
  {"content":"\r\n\r\n\r\nزياد شدن فرنگى\r\nصبح يكشنبه - با آقاى عماد السلطنه در كالسكه نشسته به شهر رفتيم . من توپخانه پيش امين نظام رفتم . آقاى عماد السلطنه درب خانه رفتند . ناهار منزل خوردم .\r\nبعد از خواب حمام رفتم . هواى شهر چندان گرم نبود . ديوار باغ يك ذرع مانده تمام شود . دو ساعت و نيم به غروب مانده سوار شدم از محمد ميرزا و الا حضرت ملك‌آرا ديدنى كرده از آنجا راهى شدم . فرنگيها متصل درآمد و شدند . فرنگى خيلى زياد شده . نيم ساعت از شب رفته به باغ رسيدم . امين اقدس امروز از فرنگ وارد طهران شد .\r\n\r\nسفارت انگليس\r\nدوشنبه 4 شهر ذيقعده - ساعت پنج فرنگى خانهء مستر كندى شارژدفر انگليس وعده داشتم . در ساعت به قلهك رفتم . خانهء ماژور ويلز رئيس تلگرافخانهء انگليس نشسته بود . در سفارت جا كم بوده است . خانهء قشنگى بود و عمارت خوبى داشت . مدتى با شارژدفر و خانمش صحبت انگليسى كردم . يك ماه پيش به مشهد از آنجا به سمرقند و بخارا رفته بود . زنش هم چاپارى رفته بود . ساعت شش به اتفاق آنها پيش سر هنرى درمند ولف وزيرمختار رفتيم . مرا به بازى « لان‌تنيس » دعوت كرده بود . تا غروب در سر بازى بودم . بازى معتبر انگليسيهاست ، مثل توپ‌بازى ماست . جاى ديگر براى اين بازى هست كه متعلق به « كلب » « * » است و عموم فرنگيها مىروند و پول مىدهند .\r\nولى اين محل مخصوص به اجزاء سفارت انگليس است . پارسال همه روزه بازى مىرفتم . غروب مراجعت شد .\r\n\r\nشارژدفر انگليس\r\nجمعه 9 - ساعت پنج فرنگى شارژدفر انگليس و زنش و سه دختر كوچكش مهمان من بودند . خانم را با بچه‌ها اندرون آوردم ، شارژدفر بيرون خدمت حضرت و الا ماند . بچه‌هاى قشنگى دارد . با من خيلى بچه‌ها آشنا بودند . يك ساعت و نيم صحبت داشت ، كمى فارسى بلد است . مىگفت روز جمعهء آينده انگليسيها اسب‌دوانى دارند . دوازده اسب خواهند دواند و حيوانات ديگر مثل سگ و خر و گاو و روباه هم خواهند جهت خنده دواند . مرا وعده گرفت . با خانمهاى ما خيلى صحبت داشت .\r\nزن جوان خوب و نجيبى است . اهل ايرلند است . اين سه بچه را روى يك اسب سوار كرده بود . دو نفر در وسط زين و يكى ديگر روى ساغرى نشسته بود . يك كمربند هرسه بسته بودند . زين غريبى بود . تماشا داشت . غروب رفت . مترجم امروز من بودم .\r\n\r\n\r\n","description":"","footnote":"\r\n( * )  club \r\n","page_name":" 281 ","page_number":281},
  {"content":"\r\n\r\n\r\nقبر يوسف مستوفى الممالك\r\nشنبه 10 - با محمد حسن ميرزا سوار شديم . عطا خان و سليمان ميرزا همراه بودند . ونك رفتيم . قبر مستوفى الممالك مرحوم را تماشا كرديم . جاى خوبى بود .\r\nشكارى پيدا نشد . هوا خيلى لطيف بود .\r\n\r\nهفتاد هزار تومان خرج سفر امين اقدس\r\nدوشنبه 12 ذيقعده - ديروز شهر رفتم . هوا به شدت گرم بود . عرق متصلى بود .\r\nديوار باغ تمام نشده بود . خانهء عماد السلطنه ناهار خوردم . توپچيهاى ايشان شش عراده توپ به خراسان مىبرند . پسر امين نظام رئيس است كه همراه آنها برود .\r\nعصر منزل خودم رفتم ، قدرى مانده بعد به خانهء خاله جانم كه تازه در نزديكى ما خريده رفتم . آب نجف‌آباد دائم عبور مىكند . نيم ساعت به غروب مانده به راه افتادم .\r\nدر خيابان جمعيت زياد مىرفت . اعليحضرت صاحبقرانيه تشريف آورده‌اند . چشم امين اقدس خوب نشده مخارج هدر رفت . هفتاد هزار تومان خرج سه ماههء سفر ايشان شده است . دريغ از راه دور و رنج بسيار .\r\n\r\nاخبار سفرا\r\nسه‌شنبه 13 - حضرت ملك‌آرا ديشب يك ساعت و نيم از شب رفته تشريف آوردند ، اميرزاده محمد ميرزا هم بودند . احوال حضرت ملك‌آرا قدرى خوب نبود . از سنگ كليه شكايت داشتند . شب خوش گذشت . امروز تا عصر تشريف داشتند . دو ساعت به غروب مانده تشريف بردند . قرار بود سه شب اقامت فرمايند . چون احوالشان خوب نبود تشريف بردند . در اين ايام يك روز منزل وزيرمختار ايتاليا رفتم . روزهاى سه‌شنبه خودش و زنش منزل هستند . هركس بخواهد ديدن كند از سه ساعت به غروب مانده مىرود . در ساير ايام به بازديد مشغول است . رسم بدى نيست . وزير مختار هولند نزديكتر از ايتالياست . اين چند روز به لار رفته است . مسيو اميل برنه لار رفته ، چهار روز ديگر مراجعت مىكند . خدمت حضرت و الا آمده روز بعدش به تبريز خواهد رفت . در اين اوقات كه از تبريز آمده همه روزه خدمت حضرت و الا آمده .\r\nفارسى و تركى كاملا مىداند . انگليسى هم بلد است . وزيرمختار ينگىدنيا و شارژدفر هولند دو روز پيش خدمت حضرت و الا آمدند . عصر سواره گردش رفتم .\r\n\r\nعالم‌آراى عباسى - دن‌كيشوت\r\nچهارشنبه 14 ذيقعده - صبح قدرى كتاب عالم‌آرا خواندم . حضرت و الا كتاب « دون كيشت » مىخوانند ، از رمانهاى خوش‌مزهء دنياست . تا حال رمان از اين بهتر گفته نشده است . اصل كتاب به زبان اسپانيول است . اين ترجمهء فرانسه است .\r\nبىاختيار خنده دست مىدهد . نمىدانم ترجمه كه اين‌طور باشد اصل كتاب چه خواهد\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nبود . خيلىخيلى خوش‌مزه كتابى است . بعد از خواب و چاى با محمد حسن ميرزا سواره گردش رفتيم تا قلهك . بچه‌هاى مستر كندى روى سنگ كنار رودخانه نشسته بودند . پياده شدم ، بچه‌ها ميل كردند سوار اسب شوند . هر سه را سوار اسب كردم .\r\nمدتى گردش كردند . اين بچه‌ها يكى شش سال ، ديگرى چهار سال و نيم ، ديگرى دو سال دارند . فرنگيها متصل سواره و پياده و در كالسكه زن و مرد ديده مىشد ، از هر سمت در حركت بودند . خيلى تماشا داشت . غروب به منزل آمدم . « پرومند » « * » مفصلى شد .\r\n\r\nبول‌داگ\r\nجمعه 16 - ساعت چهار و نيم فرنگى به منزل شارژدفر هولاند با حضرت و الا رفتيم . عمارتى كه پارسال محمد حسن ميرزا اجاره كرده بود نشسته . خيلى نزديك است . از حد زمينهاى ما تا آنجا چهل قدم كمتر است . صحبت زياد شد . انگليسى ، روسى با فرانسه بلد است . يك سگ غريبى داشت . به زبان انگليسى « بول‌داگ » مىگويند . چانهء پهنى دارد . گفتم من يك سگ ماده دارم مىفرستم كه از اين سگ تخم بگيرند . از آنجا آمده وزيرمختار ايتاليا آمد منزل وزيرمختار ينگىدنيا رفته بود .\r\nروز عيد صد و يكم جمهورى آنها بود . جمعى از فرنگيها دعوت داشته‌اند . خيلى صحبت از كتاب « دون‌كيشت » شد . زبان اسپانيولى بلد است . غروب رفت . خانمش را روز يكشنبه وعده گرفتم . زبان فارسى قدرى بلد است . سه سال است كه در طهران است . همه روزه درس فارسى خوانده ولى خوب تحصيل نكرده است . شب هوا بسيار خوب بود . شهر مىگويند گرم شده است . اعليحضرت اقدس همايونى به لار تشريف بردند .\r\nروز شنبه 17 - صبح قدرى كتاب خواندم و گردش زيادى با حضرت و الا كردم .\r\nعصر هم تا نزديك زرگنده سواره گردش رفتم . تولوى خان يك بلدرچين با قرقى گرفته بود . تا حال چهار پنج بلدرچين شكار قرقى شده . چند روز است هوا ابر است .\r\nيكشنبه 18 ذىقعده - عصر با محمد حسن ميرزا قدرى گردش رفتيم . غروب آقاى عماد السلطنه از شهر تشريف آوردند . شب به حمد الله خوش گذشت .\r\nدوشنبه 19 - صبح به صحبت متفرقه گذشت . بعد از ناهار قدرى خوابيده عصر با سركار عماد السلطنه و محمد حسن ميرزا تا قلهك و زرگنده گردش رفتيم . هوا خوب بود . تماشاى زيادى از آمد و شد فرنگيها كرديم . بچه‌هاى مستر كندى باز همان جا نشسته بودند . مغرب منزل آمديم . حضرت و الا هم سوار شده بودند . اغلب روزها حضرت و الا دو اسبه سوار مىشوند . شب كتاب رمان « دون‌كيشت » خوانده شد . خيلى خنده داشت . توله استاپ ناخوش شده دو روز است غذا نمىخورد . توله فيدل را دادم بردند منزل شارژدفر هولاند كه از سگ او تخم‌گيرى شود .\r\n\r\n\r\n","description":"","footnote":"\r\n( * ) مقصود  Promenade  ( گردش ) است .\r\n","page_name":" 283 ","page_number":283},
  {"content":"\r\n\r\n\r\nاسب دوانى\r\nجمعه 23 ذيقعده - ساعت سه و نيم بعد از ظهر با حضرت و الا سوار شديم .\r\nمستر كندى شارژدفر انگليس وعدهء اسب‌دوانى گرفته بود . ساعت چهار از ظهر گذشته به محل اسب‌دوانى رسيديم . زير سلطنت‌آباد چادر زده و بيرقهاى زياد نصب كرده بودند . آقاى عماد السلطنه هم از شهر تشريف آورده بودند پياده شده به چادر رفتيم . جمعيت زياد از زن و مرد و بچه فرنگى بود . چند نفرى هم ايرانى بود . معلوم شد كه از هركس يك تومان مىگرفتند و بليت مىدادند كه داخل آن مجلس شود .\r\nهمه‌جور ميوه و شربت و مسكرات هم در چادر به فروش مىرسيد . تمام وزيرمختارها و فرنگيهاى ديگر بودند . محمد حسن ميرزا را هم همراه برده بوديم . هوا بسيار گرم بود . حضرت و الا روى صندلى نشسته ، من و عماد السلطنه به گردش افتاديم . با آشنايان دست داده مدتى صحبت كرديم . قدرى « ليمونات » خورديم رفع تشنگى شد .\r\nورقهء تفصيل اسب‌دوانى را نوشته چاپ كرده بودند ، به هركس يك دانه مىدادند و هركس بليت خودش را به تكمهء سردارى آويزان كرده بود . بسياربسيار تماشا داشت .\r\nهزار و پانصد ذرع مسافت دواندن اسب بود . از پشت چادر خيابان درست كرده بودند و بيرق از دو سمت گذاشته بودند تا از چادر گذشته و برگشته به چادر مىرسيد . چهار مرتبه اسب دواندند . يك دفعه يورتمه و سه دفعه چهار نعل . يك دفعه هم يك خرس و يك بوقلمون و چند برهء گوسفند و بز دواندند . يك بره پيش آمد .\r\nاين بره‌ها و بوقلمونها را آن‌قدر گل زده بودند و زينت كرده بودند كه لايق تماشا بود . امين الدوله و مجد الملك هم آمدند . معين نظام و عباسقلى خان با پسر معير الممالك هم بودند . صحبت زياد با فرنگيها كردم . چند نفر رئيس اين كار بودند كه مخارج كرده بودند . آنها هركدام يك گل از پارچه درست كرده به سينه نصب كرده بودند .\r\nچند نفر انگليسى و دو نفر آلمانى و فرانسه بودند و بعضى از فرنگيها و بيشتر انگليسيها اسب گذاشته بودند . اما مسافت كم بود . هر اسبى كه گشت خورده باشد مىتوانست بدود . چابك سوار با زين اسب مىبايد از يك وزنى زيادتر نباشد . در يك چادر ترازو گذاشته بودند و آدم با زين اسب را در ترازو گذاشته مىكشيدند . اگر كمتر از آن مقدار بود يك كمربند سرب مىدادند مىبست . اگر زيادتر بود قبول نمىكردند . آن وقت اسبها را سوار شده از آن پائين مىدوانيدند تا برسد به چادر .\r\nآن چند نفر رئيس همراه آنها با يك بيرق كه به دست گرفته بودند تاخت مىكردند كه تقلبى نشود . چابك سوارها تمام فرنگيها بودند . بعضى اسبهاى خودشان را سوار بودند ، بعضيها كه سنگين بودند اسبشان را به ديگرى داده سوار شده بودند . اين چابك سوارها لباسهاى بسيار قشنگ از حرير بركرده بودند و كلاه نازك كوچك از همان پارچهء حرير ، بعضيها قرمز ، بعضيها سفيد ، مشكى ، برخى زرد و گلى ، رنگ‌هاى مختلف پوشيده بودند . خيلى قشنگ لباسهائى درست كرده بودند . بعضيها دو آستين زرد و « بتانهء » سبز بود . بارى صحبت و تماشا زياد بود . به نوشتن درنمىآيد . جمعيت\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nمردم هم بود . اگر اين اسب‌دوانى در شهر بود مردم محترم زياد مىآمدند و جمعيت شهر هم همه به تماشا بيرون مىآمدند و مداخل آن اشخاص بيشتر مىشد . اسب اول بيست تومان مىبرد ، اسب دوم پنج تومان ، ساير اسبهاى ديگر شرط نداشتند . هر چهار مرتبه به اين طريق اسب اول بيست تومان و ثانى پنج تومان شرطش بود .\r\nاسب آن اشخاص كه جلو آمد از اين قرار است :\r\nنمرهء 1 - اسب اول مال كرنل ويلز رئيس تلگرافخانهء انگليسيها ، چابك سوارش مستر تونلى نايب سفارت انگليس - اسب دوم مستر چرچيل مترجم سفارت انگليس ، چابك سوار خودش .\r\nنمرهء 2 - اسب اول مال مسيو نيكلا نايب سفارت فرانسه - اسب دوم مال مستر كندى شارژدفر سفارت انگليس .\r\nنمرهء 3 - اسب اول مال مستر تونلى نايب سفارت انگليس ، چابك سوار خودش - اسب دوم مال دكتر آدلينك حكيم تلگرافخانهء انگليس ، سوارش خودش .\r\nنمرهء 4 - اسب اول مال مستر كندى شارژدفر دولت انگليس - اسب دوم ايضا مال كندى بود .\r\nبارى نزديك به اتمام سوار شده رفتيم آقاى عماد السلطنه به شهر رفتند . مغرب به منزل رسيديم . تماشاى خوبى كرديم .\r\nشنبه 24 ذيقعده - صبح در ركاب حضرت و الا به شهر رفتم . تا عصر منزل خودم بودم . هوا هم خيلى گرم بود . دو ساعت به غروب مانده خانهء ملك‌آرا رفتم .\r\nحضرت و الا آنجا تشريف برده بودند . آقاى عماد السلطنه هم بودند . غروب از آنجا سوار شده از راه عباس‌آباد به شمران رفتيم . هواى شهر گرم و كثيف بود .\r\n\r\nبازگشت شاه از لار\r\nچهارشنبه 27 - ساعت چهار و نيم بعد از ظهر منزل مستر كندى وعده داشتم به منزل مشار اليه رفته ، خانم كندى هم بود . بعد از قدرى صحبت گفت جناب وزير مختار مخصوصا دعوت كرده‌اند كه به سفارت رفته بازى « لان‌تنيس » را تماشا كنيد .\r\nبه اتفاق رفتيم . جمعى از اهل سفارت و خارجه از فرنگيها بودند . تا غروب به صحبت و تماشا مشغول بودم . غروب سوار شده منزل آمدم . اعليحضرت همايونى فردا از لار خواهند آمد . شارژدفر مىگفت سه نفر از اهل اردوى شاه را مار زده هر سه مرده‌اند .\r\nصدق و كذبش معلوم نيست ، تا اعليحضرت تشريف بياورند .\r\nپنجشنبه 28 - به امامزاده قاسم رفتم جمعيت از هر قبيل زياد بود . قدرى نشسته تماشا كردم . يك نفر از آدمهاى سفارت انگليس يك تولهء خال سياه براى من آورد .\r\nمىخواهد ده پانزده تومان با يك سردارى دست‌كم از من بگيرد . تولهء قشنگ خوبى است ، يك سال دارد ، گردش مىكند ، خوب‌تر خواهد شد . ولى هروقت كه غفلت بكند راه قلهك را گرفته مىرود . امروز همراه بود ، غريبى مىكرد . آشنا نيست .\r\nقيمتش طى نشده است . هوا خوب بود . چند شب است شهر باران مىآيد . مردم را از\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nپشت بامها پائين كه آورد آنوقت ساكت مىشود . هواى گرمى شنيده‌ام شهر دارد .\r\nشنبه سلخ شهر ذيقعده - حضرت و الا شهر تشريف بردند . عصر پياده گردش رفتم . هواى خوبى بود . صبح قدرى ابر بود . غروب حضرت و الا با عماد السلطنه تشريف آوردند . شب لله الحمد خوش گذشت . باران قدرى آمد . مردم شهر بد بلائى گرفتار شده‌اند ، هرشب چند قطره باران مىآيد و مزاحم مىشود براى رفتن پشت‌بامها .\r\n\r\nپسران عبد الحسين ميرزاى پسر ملك‌آرا\r\nسه‌شنبه 4 شهر ذيحجه - عصر محسن ميرزا آمد درس داد . چندان خوب تلفظ نمىكند و چندان خوب انگليسى را بلد نيست . فرانسه بهتر مىداند . بارى با يحيى ميرزا و تولوى خان و محمد حسن ميرزا به گردش رفتيم . يحيى ميرزا برادر همان محسن ميرزا پسر عبد الحسين ميرزا پسر ملك‌آراى ولد خاقان خلدآشيان است . تولهء كوچك قشنگى داشت . يك وجب توله بلندتر نيست . خوب زرنگ و گردش‌كن بود .\r\nبه قدر « رسكه » تولهء ماست . رنگش زردچم است . رسكه تولهء ما سياه است . تولهء شكارى است و توله رسكه شكارى نيست . نزديك سفارت ينگىدنيا يك بلدرچين يحيى ميرزا زد . چند بلدرچين بود . شش هفت نفر از پسران آقا مسيح و نوه‌هاى تيمور ميرزا با سه توله آمده بودند . خان نسقچىباشى هم آمد . جمعيت زياد شد . شكارى ممكن نشد بكنيم . هوا ابر شد و رعد و برق زيادى شد . خيلى به سرعت به منزل آمديم . نزديك منزل باران گرفت كمى باران خورديم . دو شب است باران مىآيد . خان منزل ما آمد .\r\nقهوه خورد و رفت . چند روز است اين پسر عبد الحسين ميرزا مىآيد ما را درس مىدهد . برادر كوچك محسن ميرزا انگليسى را بهتر حرف مىزند . بهتر از هيچ است . محسن ميرزا پسر بزرگ عبد الحسين ميرزا است . يحيى ميرزا وسطى است .\r\nانگليسى كمى بلد است . اسد الله ميرزا كوچكى است . انگليسى را بهتر مىداند . در مدرسهء دار الفنون تحصيل كرده‌اند . هفته‌اى چهار روز قرار شده است بيايند درس بدهند . اسبابى براى تحصيل است ، و الا چندان خوب انگليسى را نمىدانند . شب باران آمد . نصف شب هم قدرى باريد . هواى خوش لطيفى بود .\r\nچهارشنبه 5 - چند روز است از نزديك چادر من خاك جهت ديوار باغ تازه مىبرند . اين باغ را پارسال حضرت و الا خريدارى كردند . چسب به باغ اندرون الان است . قدرى نزديك چادر ما وسعت پيدا كرده است و بهتر شده . عصر حمام رفتم .\r\nمحمد حسن ميرزا هم در حمام بود . غروب باران آمد . چند روز است عصرها رعد و برق مىشود و باران مىآيد . الان در ايوان نشسته‌ام . عطاء الله ميرزا صحبت مىكند .\r\nهوا ابر است . گويا نصف شب خيال باريدن داشته باشد . فردا انشاء الله عصر به شهر مىروم دو شب خواهم ماند . هواى خوبى است . مصفاست .\r\n It is very fine weaher this night . \r\n\r\n","description":"","footnote":"","page_name":" 286 ","page_number":286},
  {"content":"\r\n\r\n\r\nپشهء طهران\r\nپنجشنبه 6 ذيقعده - عصر سوار اسب قيقاج شده به شهر رفتم . نيم ساعت به غروب به شهر رسيدم . هواى ابر كثيفى بود . غروب باد شديدى آمد و گرمتر شد .\r\nشب از شدت گرما و كثرت پشه‌هاى شهر هيچ خواب نكردم ، با وجود اينكه روز هم خواب نكرده بودم . نصف شب باران آمد و تا نزديك آفتاب زدن هيچ به خواب نرفتم .\r\nصبح قدرى خوابيدم . به خانهء آقاى عماد السلطنه و خانهء حضرت و الا رفتم . روز هواى شهر بهتر از شب بود . غروب باز هوا ابر شد ولى باد نيامد . شب ميرزا على اصغر خان آمد تا يك ساعت از شب رفته بود . الحمد لله شب خوابم برد و تا صبح خوب خوابيدم .\r\nگرما كمتر بود ، ولى پشه داشت .\r\nشنبه 8 - صبح ميدان توپخانه رفتم . قدرى نزد امين نظام صحبتهاى متفرقه شد . ناهار منزل خوردم . دو ساعت خواب كردم . هوا خيلى گرم بود . عصر خدمت عماد السلطنه رسيده يك ساعت به غروب مانده رو به شمران آمدم . ماهتاب قدرى بود . هوا ابر داشت . جمعيت زياد به شهر مىآمد . يك ساعت از شب رفته به باغ رسيدم . هوا در كمال خوبى و خوشى خيلى فرق داشت با شهر . چند نفر گفتند در طهران از اول تابستان تا به حال مثل پريشب شبى نيامده بود و از ساير شبها به مراتب گرمتر بوده است . شميران هم پريشب زياد گرم بوده . الحمد لله امشب خوش گذشت و تلافى گذشته شد . قضاى خواب آن دو شب به عمل آمد .\r\n\r\nسلام عيد اضحى\r\nدوشنبه 10 - عيد اضحى عيد بزرگ اسلام است ، ولى در ايران قاعده‌اى جهت عيد گرفتن نيست جز سلام بىمزهء خنكى كه معمول است . ولى در ساير مملكتهاى دنيا حتى چين و جاپان در اعياد مهمانيهاى بزرگ و وليمه‌هاى زياد بطورهاى خوب مىدهند كه در آن چند روز خوش مىگذرد و مردم شهر از بزرگ و كوچك آزاد و به عيش مشغول هستند . ولى در ايران به كلى بر خلاف است . جز اسباب زحمت و اذيت و گفتگوهاى زياد در سر جاى ايستادن چيز ديگر نيست و آن لباسهاى ناراحت در اين گرما به شدت سخت است .\r\nديروز وزيرمختار روس كه تازه آمده به حضور مبارك اعليحضرت همايونى مشرف شد . شاهزاده ملك‌آرا از آنجا براى توقف شب اينجا تشريف آوردند . رسم است در وقتى كه سفيرى به حضور شاه مشرف مىشوند شاهزادگان بايد حاضر شده شمشير الماس به دست گرفته بايستند تا وزيرمختار برود و در بعضى از اعياد هم شمشير حمل مىكنند . شب شاهزاده ملك‌آرا تشريف داشتند . امروز بعد از ناهار لباس رسمى با چكمه پوشيده در ركاب حضرت و الا رفتيم به كامرانيه ، خدمت آقا مشرف شده به سلام رفتيم . امين نظام بود . سلام در صاحبقرانيه بود . گرمى هوا زياد بود . اين لباسهاى ماهوت گرما را زيادتر مىكند . سلام مثل سابق . چند كلمه حرف ،\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nاعليحضرت از هوا و زمين زد و موزيك سلام زده و مرخص شديم . در گرماى هوا با محمد حسن ميرزا به منزل آمديم . حضرت ملك‌آرا به شهر تشريف بردند .\r\n\r\nسفر امين اقدس به مشهد - كارهاى ايران\r\nخبر تازه رفتن امين اقدس است به خراسان و چند روز ديگر مىرود خيلى مفصل و با شكوه . از فرنگ چشمشان خوب نشده حال متوسل به حضرت على بن موسى الرضا ( ع ) مىخواهند بشوند و بعد از خوب شدن با چشم به فرنگ رفته تماشاى آنجا را بكنند . هفتاد هزار تومان خرج سفر فرنگ ايشان شد و حال گويا بيش از هفتاد خرج بشود ، پولها كه به زحمت جمع شده بايد به چه راهها خرج بشود . اين است كارهاى ايران .\r\nشب آقاى عماد السلطنه از شهر تشريف آوردند . اردوى ايشان كه به خراسان توپ مىبرد امشب حركت كرد . مدتى است مشغول راه انداختن بودند . امروز به سلامتى از حضرت عبد العظيم رفت .\r\nدوشنبه 17 - صبح به شهر رفتم . هوا خيلى بهتر از سابق شده بود . چند فقره كار داشتم بعضى درست شد و برخى ناتمام ماند . دو سال است كه در تابستان باغبان من مىرود . امسال باغبان اجير كردم . چشمش دمل بيرون آورده و چند وقت است مشغول معالجه است . باغ كثيف بود . عصر منزل آقاى عماد السلطنه رفتم . مدتى به صحبت گذشت . دو ساعت به غروب مانده به طرف شمران راه افتادم . غروب به شمران رسيدم .\r\n\r\nاطلاعاتى از مردم چين و پيشرفت ژاپون\r\nديروز حضرت و الا منزل وزيرمختار دولت روس رفته بودند . اين وزيرمختار اسمش « بوت‌سوف » است . هشت سال در سيبرى و ده سال در چين و چهار پنج سال در جاپان بوده . زبان چين و جپان « * » را هم قدرى بلد است . خوب مطلع از حالات آن دو ولايت است . حقيقت تماشاى كاملى از آن دو ولايت بزرگ قديم كرده . به حضرت و الا عرض كرده بود كه تمام حالات چينيها بر خلاف ساير مملكتهاى دنياست . مثل اينكه ماها از سمت چپ سوار اسب مىشويم چينيها از سمت راست ، و قاعدهء آنجا اين است كه پسر تا زن نگرفته باشد ريش و سبيل را مىتراشد . وقتى كه زن گرفت سبيل را مىگذارد و بعد از آنكه به سن شصت سال رسيد ريش مىگذارد . چينيها در وقت تعظيم دو دست را جلوى سينه گرفته مشت خود را برهم گرفته قدرى خم شده دو مشت خود را تكان مىدهند و قدرى مىلرزند و دو دست را مىلرزانند . ولى جپانيها دو دست را روى زانو گذاشته و روى زانو را دست مىمالند . بعضى از حالات آنها را بيان كرده بود . ولى اينك جپان مثل فرنگ شده است . لباس و قواعد و كارهاى فرنگى را قبول كرده‌اند . سفراى آنها در فرنگ هيچ تفاوتى با فرنگيها\r\n\r\n\r\n","description":"","footnote":"\r\n( * ) ( - جاپان )\r\n","page_name":" 288 ","page_number":288},
  {"content":"\r\n\r\nندارند و خيلى خوب تربيت شده‌اند . سابقا ميكادو كه پادشاه جپان باشد به چشم ديده نمىشد . در يك عمارتى بود و مردم او را مثل خدا مىدانستند و كارها با يك نفر وزير بود . ولى حالا مثل سلاطين فرنگ هميشه ديده مىشود و در مهمانيها هست و مجالس جهت كارها درست كرده قانونى جديد قرار گذاشته و مدارس و مكاتب زياد درست كرده و شاگردهاى خوب تربيت كرده كه خيلى از فرنگيها بهتر تربيت شده‌اند .\r\nاز هر صنايع بلد هستند و كارخانه‌جات معمول داشته محتاج به يك فرنگى نيست .\r\nكتابى كه در جپان ترجمه مىشود و تصنيف مىشود در شهرهاى عمدهء فرنگ به آن زيادى نوشته نمىشود . بارى در اين مدت كم خيلى بالا رفته است . مجلس وكلا دارد .\r\nوزراء درست كرده است و همه كارها از روى قاعده و قانون است . ولى چين هيچ كارهاى مغرب زمين را قبول نكرده و خيلى بد مىداند آن كارها را . يا بايد به كلى وضع سلطنت را تغيير داد مثل فرنگ كرد ، يا بايد مثل چين هيچ كارهاى آنها را قبول نكرد . نه با چكمه روى زمين نشستن خوب است ، نه با قباى دراز و لبادهء بلند روى صندلى نشستن و غذا را در روى زمين با كارد و چنگال خوردن . اگر بنويسم شرح آن بىحد شود ، مثنوى هفتاد من كاغذ شود . ميرزا نظام افشار در كتاب دجاليه « 1 » و مقويم « 1 » خوب تشريح كرده است رجوع به آنجا شود . استغفر الله ربى و اتوب اليه .\r\n\r\nعيد غدير\r\nسه‌شنبه 18 ذىحجه - عيد غدير مخصوص به شيعه است و از عيدهاى بزرگ ملتى است . صبح ميرزا على اصغر خان از شهر آمد . من سلام نرفتم . حضرت و الا تشريف بردند . پوشيدن لباس نظام خيلى در اين هواى گرم زحمت دارد . لهذا نرفتن را اصلح دانستم . دو ساعت از ظهر رفته حضرت و الا تشريف آوردند . تازه‌اى نبوده .\r\nعصر به گردش باغ بالا و زمينها گذشت . شب منزل محمد حسن ميرزا رفتيم . صحبت زياد شد . فردا اعليحضرت به شهرستانك تشريف خواهند برد و تا ده پانزدهم محرم اقامت خواهند داشت .\r\nپنجشنبه 20 ذيحجه - دو ساعت به غروب مانده با تولوى خان پياده طرف اسدآباد امام جمعه رفتيم . هشت نه بلدرچين بلند شد ، دو سه تير هم انداختيم نخورد . توله شاد بسيار خوب گردش مىكند . اين توله مال تولوى خان است . ماهرخهاى زياد امروز داد .\r\nحضرت و الا هم سواره تشريف آوردند . به يك خرگوش توله شاد ماهرخ داد . خيلى تماشا داشت . بعد از دو مرتبه حمله كردن خرگوش كوچكى بلند شد . يك تير من و يك تير تولوى خان انداختيم . هيچ يك نخورد . توله استاپ هم بود . هردو عقب كردند .\r\nما هم پياده همراهى كرديم . قدرى كه خرگوش رفت توله استاپ گرفت . خيلى قشنگ\r\n\r\n\r\n","description":"","footnote":"\r\n( 1 ) - دو نوشته است از ميرزا نظام افشار . مقويم معروف است و چاپ شده . دجاليه شناخته و ديده نشد .\r\n","page_name":" 289 ","page_number":289},
  {"content":"\r\n\r\nخرگوش را به دندان گرفته تكان مىداد و ايستاده بود . خرگوش كوچكى بود . توله استاپ هم حالا خوب گردش مىكند . امروز سه چهار بلدرچين هم بلند كرد . شب خرگوش را روانهء خدمت شارژدفر هولاند كردم . ممنون شده بود . هواى شميران خوب‌تر شده است . شب الحمد لله خوش گذشت .\r\n\r\nمخارج سه توله\r\nجمعه 21 - حضرت و الا انشاء الله روز يكشنبه آينده به شهرستانك تشريف خواهند برد . چادرها را جمع كرده‌اند . چادر من را هم برچيده‌اند . هنوز رفتن من معلوم نيست . عصر دو ساعت به غروب مانده با تولوى خان و محمد حسن ميرزا به جاى روز گذشته رفتيم . چند بلدرچين بلند شد ، يك دانه من و تولوى خان به اشتراك زديم .\r\nمعلوم نشد تير كدام خورد . يك بچه بلدرچين هم محمد حسن ميرزا و سايرين گرفتند .\r\nهردو توله خوب گردش كردند . آن دو تولهء ديگر من هنوز خوب نشده‌اند . پاى توله نوبل زخم شده است . ماهى دوازده هزار پول نان اين سه توله است . غروب به منزل آمديم . الان ساعت نه و نيم فرنگى است . دو ساعت و نيم ايرانى از شب رفته است در اطاق نشسته‌ام . هواى خوشى است . به ابو الحسن خان فخر الملك ايل و سوارهء شاهيسون ( سوارهء قورت‌بيگلو ) را داده‌اند . گويا پانصد سوار باشد .\r\n\r\nقلهء البرز\r\nدوشنبه 24 ذيحجه - صبح زود با حضرت و الا سوار شديم تا بالاى امام‌زاده قاسم ( ع ) مشايعت رفتيم . از آنجا با محمد حسن ميرزا مرخص شده به منزل آمديم .\r\nتوله نوبل عادت توله ترمه را ياد گرفته ، از شدت ترس هروقت كه مىگوئى توله برگرد با كمال ادب و انسانيت از هرجا باشد مراجعت كرده به منزل مىآيد . امروز هم به همين قسم مراجعت كرد . حضرت و الا از راه توچال تشريف‌فرماى شهرستانك شدند . آقاى عماد السلطنه دو روز ديگر خواهند رفت . من جهت نقاهتى كه دارم ممنوع از رفتن هستم . راه توچال از قلهء البرز مىرود . اين كوه از شهر طهران نه هزار فوت بلندتر است و از سطح دريا سيزده هزار فوت بلندتر است . از تجريش هفت هزار فوت بلندتر است . سلسلهء اين كوه تقريبا از درياى خزر تا خليج فارس است و عرضش از اينجا تا لب درياى خزر . كوه عظيمى است . در كتابهاى فرنگيها عرض و طولش معين است . دو سه قلهء اين كوه در الموت و طالقان است . از اين قله كه اينجاست بلندتر است . بخصوص يك قله‌اش كه دوكل مىنامند . من سال گذشته در همين وقت بود كه به قله‌اش رفتم . خيلى تماشا داشت . حضرت و الا و تولوى خان هم تشريف داشتند .\r\nحساب فوت انگليس به اين طريق است . يك فيت دوازده اينچ است و يك يا رد انگليس سه فوت است هر قدم دو فوت و يك دوم فوت است . يك ميل انگليس مطابق با 1760 يا رد است و هر آكر كه حساب زمين باشد 4840 يا رد مربع است و يك\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nميل 61 درجه است .\r\nعصر آقاى عماد السلطنه از شهر تشريف آوردند كه فردا به شهرستانك تشريف ببرند . دو ساعت به غروب مانده گردش رفتيم . چيزى پيدا نشد . ديروز يك بلدرچين بزرگ توله استاپ زنده گرفت ، شب كباب شد . امروز صبح در اطاق درجه ترمومتر بيست درجه بود و در باغ بيست و دو درجه و نيم در اول آفتاب خيلى سرد بود .\r\n\r\nروزنامهء سفر ملكهء انگليس - اين‌سكلوپيديا\r\nسه‌شنبه 25 - نواب عليه عاليه صبح به شهر تشريف بردند . تولوى خان هم با عطاء الله ميرزا رفتند . سه شب توقف خواهند نمود . حمام رفتم . محمد حسن ميرزا هم بود . بعد از ناهار دو ساعت خواب كردم . امروز صبح آقاى عماد السلطنه به شهرستانك از امامزاده داود ( ع ) تشريف بردند . قدرى كتاب انگليسى خواندم . روزنامهء ملكهء انگليس كه چند سفر به اسكاتلند رفته مىخوانم . خيلى آسان نوشته است و قدرى از كتاب « اين‌سكلوپيديا » خواندم . اين لغتى است كه جغرافى و تاريخ و حيوانات و نباتات را نوشته . بسيار كتاب خوبى است . عصر محسن ميرزا آمد و درس داد . بعد گردش رفتم . وزيرمختار ينگىدنيا را ديدم . قدرى صحبت كرد . شكارى نكردم . الان ساعت هشت و ربع فرنگى است در ايوان نشسته‌ام . آب مىآيد . هواى مفرحى است .\r\n گر مى بخورى تو با خردمندان خور * يا با صنمى لاله رخى خندان خور \r\nرودكى گويد :\r\n بيار آن مى كه پندارى روان ياقوت نابستى * و يا چون بركشيده تيغ پيش آفتابستى\r\nبه پاكى گوئى اندر جام مانند گلابستى * به خوشى گوئى اندر ديدهء بيخواب خوابستى\r\nسحابستى قدح گوئى و مى قطره سحابستى * طرب گوئى كه اندر دل دعاى مستجابستى\r\nاگر مى نيستى يكسر همه دلها خرابستى * اگر در كالبد جان را بديلستى شرابستى\r\nاگر اين مى به ابر اندر به چنگال عقابستى * از آن ما ناكسان هرگز هوا صاف و ستاره‌ها روشن استى \r\nهوا صاف و ستاره‌ها روشن هستند .\r\n\r\nمرگ عطاء الله ميرزا\r\nروز چهارشنبه 26 ذيحجه - روز شوم بدى بود . صبح كه از خواب برخاستم بى خود از چشمهاى من اشك مىآمد . پى درهم آدم آمد كه محمد حسن ميرزا شما را مىخواهد . معجلا رفتم بيرون . چه رفتنى . خداوند به حق محمد و آله الطاهرين نصيب هيچ بنده‌اى نكند . ديدم محمد حسن ميرزا حالت بدى دارد و گريه مىكند و اسب من حاضر است . خيلى اصرار كردم تا يك كاغذ به من داد و صدا به گريه بلند كرد .\r\nكاغذ را باز كرده خواندم . چه بنويسم از آن كاغذ . ديگر نفهميدم كه چه بكنم .\r\nگريه‌كنان سوار اسب شده و به شهر با محمد حسن ميرزا رفتم . ميرزا على اصغر خان نوشته بود كه عصر سه‌شنبه برادر عزيزم عطاء الله ميرزا در خانهء والدهء حضرت و الا\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nدر حوض آب افتاده دنيا را وداع گفته . خداوند نصيب نكند . اين چه بلائى بود كه به سر ما آمد . جز شكر چاره نبود . يك ساعت به شهر رفتيم . به خانهء والدهء شاهزاده رفتيم . به مسجد صاحب ديوان حضرت ملك‌آرا و بعضى از شاهزادگان بودند . تا وقتى كه نعش را به امامزاده سيد اسمعيل برديم تمام را در گريه بودم . حالت نداشتم كه دو كلمه از اين واقعهء شوم بپرسم . از امامزاده به خانهء حضرت و الا رفتيم . شاهزاده محمد ميرزا ، تاج الدين ميرزا ، نصير الدوله ، مؤتمن الدوله و جمعى ديگر بودند . تا عصر به اين غم و غصه و افسوس و حسرت گذشت . چون جمعى از همشيره‌ها شمران بودند من لابد عصر به شمران آمدم كه آنها را به شهر ببرم . يك ساعت از شب رفته به شمران رسيدم . اين ماه چه ماهى بود . اين فلك چه برادرى را برد . تا صبح به گريه و بيخوابى و اندوه گذشت . خداوند همچو شبها نصيب هيچ كافرى نكند . سرم به شدت درد داشت . معلوم شد كه همشيره‌ها از راه ديگر به شهر رفته‌اند . 1307 هجرى / 1890 مسيحى .\r\n\r\n","description":"","footnote":"","page_name":" 292 ","page_number":292},
  {"content":"\r\n\r\n\r\n1308\r\n\r\nوضع خفه شدن عطاء الله ميرزا\r\nيكشنبه ششم شهر محرم الحرام 1308 هجرى - يازده روز است روزنامه نوشته نشده است . حالا به تفصيل شرح دهم از آن اتفاق شوم .\r\nروز سه‌شنبه 25 كه آن جان شيرين به شهر رفت من هرچه گفتم تو نرو شهر اينجا بمان درس انگليسى بخوان چند تشر زدم كه بلكه نرود گريه افتاد و به خدمت نواب عليه رفت كه من مىخواهم به شهر بيايم . شب سه‌شنبه هم زياد اصرار مىكرد كه برود . چون گريه افتاد گفتم برو . تولوى خان هم زياد اصرار كرد كه نرود قبول نكرد . از اينجا كه رفته بود به خانهء حضرت و الا پياده شده بود . گفته بود مدتى است شاه نه‌نه جانم را نديده‌ام . من مىروم آنجا . با لله‌اش رفته بود به خانهء والدهء حضرت و الا . والدهء شاهزاده حمام رفته بودند . مراجعت كرده بود به خانهء شاهزاده . عصر گفته بود حالا مىروم . البته از حمام بيرون آمده‌اند . نواب عليه چون ميل او را ديده بودند فرموده بودند تو برو من هم شب مىآيم ، رفته بود . سيب از شميران براى والدهء حضرت و الا برده بود ، داده و نشسته بود . چاى خورده والدهء حضرت و الا كه به نماز مىايستند مىرود بيرون از دكان عطارى توتون سيگار مىخرد مىرود حياط عقب . در آن حياط كسى منزل ندارد ، روزها خلوت است . پسر يكى از نوكرهاى والده شاهزاده پيش او بوده آن پسر را هم پيغام مىدهد روانه مىكند كه تنها سيگار بكشد .\r\nدم حوض نشسته بوده سيگار مىكشيده ديگر معلوم نيست كه چه به سر آن بيچاره افتاد . سرش از دود سيگار گيج رفته يا سكته كرده كه در حوض افتاده . حوض هم بزرگ نيست و چندان آب نداشته . در دو ساعت به غروب مانده آنجا رفته و در غروب يك نفر كلفت سياه مىرود دست‌نماز بگيرد كلاه آن جوان را در روى آب مىبيند .\r\nخداوند گرفتار نكند هيچكس را به اين اتفاقات . بارى درست نگاه مىكند گوشهء سردارى هم مىبيند . سردارى را گرفته بلند مىكند كه جسد آن مظلوم بيرون مىآيد .\r\nنعره زده تمام اهل خانه جمع مىشوند . چه گذشته آن وقت به والدهء حضرت و الا ، كسى نمىداند . عقب حكيم فرستاده‌اند پيدا نشده است . تا آنكه چند نفر از سادات محله\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nآمده‌اند معلوم شده است جان از بدنش مفارقت كرده . رفته بودند نواب عليه را خبر كرده بودند . معلوم است چه حالت براى مادر و جده دست مىدهد . نمىشود نوشت .\r\nميرزا على اصغر خان همين‌قدر كرده بود كه خانم را مانع شده بود از رفتن آنجا و خودش رفته بود و مشغول كارهاى لازمه شده بود . چطور اجل اين را از شمران به آن اصرار به شهر آورد و به چه شتاب به خانهء والدهء حضرت و الا دو مرتبه رفت و آخرش به اين قسم تلف شد . افسوس كه چه جوانى بود . بزرگ بود چطور شده است كه در اين قليل آب غرق شده است . نه روى آب آمده و نه آب در شكمش بوده و نه دست و پا زده كه مردم خبر شوند .\r\nروز چهارشنبه كه ما رفتيم از مسجد صاحب ديوان با حضرت ملك‌آرا و سايرين نعش را برديم به امامزاده سيد اسمعيل ( ع ) همان‌جا در مسجد دفن كردند . دو روز در شهر ختم گذاشتيم . اغلب مردم كه شهر بودند آمدند . هردو روز ملك‌آرا تشريف داشتند . حضرت ملك‌آرا جهت فخر الملك روز چهارشنبه تلگراف كردند كه به حضرت و الا عرض كند ، خيلى خبر بدى است خداوند صبر عطا فرمايد . تمام اسباب مشغوليات شاهزاده اين فرزند بود . شب و روز مونس بود . نمىدانم چه بنويسم از اين واقعه .\r\nشكر بايد كرد . خداوندا شكر تو . هرچه بكنى صلاح است . اين مدت كه روزنامه نوشته نشده است يك روز اميرزاده محمد حسن ميرزاى دائى از اردو آمد . هنوز به حضرت و الا خبر نداده‌اند . اعليحضرت به امين السلطان گفته بودند خبر بدهد . امين السلطان يك روز رفته بود دو سه ساعت نشسته بود هيچ نگفته بود . كسى ديگر هم نبوده كه بگويد .\r\nآقاى عماد السلطنه را دائى جانم خبر داده است . چند روز ديگر شاه تشريف خواهند آورد . نواب عليه خيلى بىتابى مىكند . چه بنويسم .\r\nچهارشنبه يازدهم محرم - امروز را علما عاشورا گرفته‌اند . تقويم ديروز را نوشته بود . روضه و سر قبرستان رفتيم . گريه زياد داشت . ظهر به منزل آمديم .\r\nحضرت و الا را مطلع كرده‌اند . شمس الدوله حرم اعليحضرت خواجه فرستاده در روضه كه در عمارت همايونى مىخوانند به حضرت و الا اين امر غريب را گفته است . حضرت و الا ميل آمدن داشته‌اند ، جمعى نگذاشته‌اند .\r\nپنجشنبه 12 محرم - پنج ساعت به غروب مانده اعليحضرت آمدند . حضرت و الا احوالشان خوب نبود . در شهرستانك ابر و مه زياد شده بود . تگرگ زياد آمده ، سيل هم جارى شده . سرما بطورى سخت شده بود كه مانع از رفتن اعليحضرت به سياه پلاس و جاهاى ديگر شده بود . درجهء ترمومتر سانتىگراد در اولهاى شب ده درجه و روز 30 درجه بوده در اين اواخر روز به دوازده رسيده بوده است . آتش تمام‌وقت لازم بوده خيلى بد گذشته است . انشاء الله اين‌جور سفرها ديگر نصيب نشود . شكر بايد كرد .\r\nعصر به اتفاق ميرزا على اصغر خان شهر رفتم . هوا شب خوب بود . روز باز گرما هست . مردم از بامها پائين آمده‌اند . گرد و خاك و كثافت زياد است . شب خانهء خودمان ماندم . روضه و تعزيه زياد است . صبح منزل بودم . احوالم چندان خوب نبود .\r\nبعد از ناهار خوابيدم گرم بود . مگس زياد [ بود 
  ] خوب خواب نرفتم . عصر حمام رفتم .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nچند جا بازديد رفتم . بعضيها ملاقات شد . برخى را « كرت » « 1 » دادم . شب منزل ميرزا على اصغر خان توقف شد .\r\n\r\nتولد يمين السلطنه\r\nيكشنبه 21 محرم 1308 - صبح در ركاب حضرت و الا سوار شديم . تولوى خان هم بود . دره‌اى هست بالاى اسدآباد ملكى امام جمعه كبك دارد . اتفاقا امروز هرچه گشتيم كبك پيدا نشد . توله استاپ خيلى خوب گردش مىكند . يك توله من داشتم دو روز است زائيده نه بچه آورده . گويا از سگ شارژدفر هولاند آبستن شده است .\r\nبچه‌هايش شبيه به « بول‌داگ » است . چانهء كوتاه و گوش كوچك دارند ، همه خال زرد است ، گويا بد نباشد . پريشب حضرت ملك‌آرا تشريف آوردند و به اسم‌گذاران پسر اعليحضرت كه تازه خداوند داده رفته بودند . حسينعلى ميرزا يمين السلطنه اسم و لقب داده‌اند .\r\n\r\nبرف توچال - قلم بلور\r\nدوشنبه 22 - امروز حضرت و الا شهر تشريف بردند . چند روز هواى شمران خيلى سرد شد . باد و مه و باران بود . تهيهء رفتن شهر را داشتيم . الحمد لله هوا خوب شد و باران و مه نيست . چند دفعه كوه را برف زد و آب شد و همان برف قديم است .\r\nپارسال يك ماه از تابستان رفته اين كوه هيچ برف نداشت ولى امسال برف جديد بر برف قديم ملحق خواهد شد . « 2 » عصر با محمد حسن ميرزا تا خلازير امين الدوله پياده گردش رفتيم . هوا خوب بود . درخت تازه‌اى آنجا ديدم تخمش را گرفته آوردم بكارم .\r\nشبيه به اقياقياست . غروب حضرت و الا تشريف آوردند . اين چند خط با قلم بلور نوشته شد . اين قلمها را تازه از فرنگ آورده‌اند . دانه‌اى پنج شاهى مىفروشند .\r\nبلور ترك تركى است . كوچك چيز پوچى است . براى شكستن و پول بىمصرف بىمعنى خرج كردن خوب است .\r\n\r\nماهرخ دادن توله\r\nسه‌شنبه 23 - چهار ساعت به غروب مانده در ركاب حضرت و الا به سفارت روس زرگنده رفتيم . جناب سفير صحبت از چين مىكردند . روز پنجشنبه عيد تولد اعليحضرت امپراطور روس است . مهمانى دارند . حضرت و الا عذر خواستند . [ در 
  ] مراجعت يك بلدرچين حضرت و الا از خيلى دور زدند . چند ماهرخ بسيار خوب توله استاپ داد . عجب تولهء خوبى شده است . هر ماهرخى يك ربع ساعت طول مىداد تا\r\n\r\n\r\n","description":"","footnote":"\r\n( 1 ) -  Carte \r\n( 2 ) - از موارد نادرى است كه در قلهء توچال برف تازه بر برف قبلى نشسته است . كما اينكه چند روز پيش از تصحيح اين اوراق يعنى 7 شهريور 1371 پوشالى از برف بر روى چهار قطعه برفى كه از پارسال در دامنه‌هاى هفت‌برار مانده بود نشست .\r\n","page_name":" 295 ","page_number":295},
  {"content":"\r\n\r\nحكم مىكردى بلند مىكرد . مكرر بلدرچين و يلبه را گرفته است . خوب توله‌اى است . اين توله را پارسال جناب ساعد الدوله به من داد . ده روز عمر داشت . الان يك سال و سه ماه بالاست كه نزد من است . خالهاى بزرگ سياه دارد . باقى بدنش سفيد است . گمان نمىكردم به اين خوبى بشود . توله نوبل هم خوب شده است . اداهاى بد را قدرى ترك كرده گردش مىكند . امسال توله‌هاى خوب داريم . توله شاد تولوى خان را امروز هيچ كس ندارد . شكار كم است . طهران شكار ندارد . هرچه هم دارد قرق است . يا جلوى سفارت‌خانه‌ها اتفاق افتاده ، بخصوص در جلوى سفارت ينگىدنيا سبزه زياد دارد ، هروقت مىرويم آدم جناب سفير مىآيد مىگويد جناب وزيرمختار خواب هستند تفنگ كمتر خالى كنيد يا مىگويد جناب سفير مهمان دارند و از صداى تفنگ خوششان نمىآيد . عجب سفير ترسوئى است . براى سردارى و مارشالى خيلى خوب است كه جلوى گلولهء توپ برود . اين سفير با حضرت و الا و من آشناست . آنجا كمتر مىرويم . خداوند امسال ما را از اين طهران خلاص كند . زندانى شده است براى ما .\r\nالان دو ساعت از شب رفته است در ايوان نشسته‌ام . هوا ملايم است .\r\n\r\nپس قلعه\r\nپنجشنبه 25 محرم الحرام - صبح به عزم زيارت و گردش امامزاده ابراهيم ( ع ) كه در بالاى پس قلعه واقع است با تمام اهل خانه از خانمها و بعضى كلفتها روانه شديم . من و حضرت و الا و محمد حسن ميرزا قدرى عقب‌تر رفتيم . نواب عليه و سايرين جلوتر . نزديك جعفرآباد ما گذشتيم و جلو افتاديم . بعضى از جاهاى راه سخت بود .\r\nسنگهاى يك پارچه داشت . امامزاده را زيارت كرده سرازير شده به پس قلعه رفتيم .\r\nدر جائى كه پارسال افتاده بوديم ناهار كباب مفصل و ساير اغذيه تناول شد . راه آبشار خيلى سخت است . از آن جهت نرفتيم . ولى پارسال به تماشاى آنجا رفتيم . يك نفر لال آنجا بود . نوكرها شوخى زياد با او كردند . بىمزه نبود . خنده داشت . لال زرنگ هوشيارى بود ، خيلى شيطان . بعد از چاى دو ساعت و نيم به غروب مانده مراجعت شد . در راه من يك بلدرچين نزديك جعفرآباد زدم . بدبختانه مفقود شد . نيم ساعت به غروب مانده منزل رسيديم . به خانمها قدرى سخت گذشت . سر حضرت و الا در مراجعت درد گرفت . الحمد لله آنجا خوش گذشت . امسال خيلى از فرنگيها به آبشار رفته‌اند . حقيقت تماشا دارد . مهمانى هم آنجا كرده‌اند . اغلب فرنگيها پياده مىروند . پس قلعه آب و هواى خوبى دارد . ظهر قدرى گرم مىشود . كوه از هردو سمت از سنگ يك پارچهء بىسبزه است . دره خيلى تنگ است . ساير اوقات هواى خنكى دارد . ده پانزده ذرع عرض دره بيشتر نيست . طول زياد دارد . امروز سفارت روس جهت عيد اعليحضرت امپراطور مهمانى كرده بودند . حضرت و الا عذر خواسته تشريف نبردند .\r\nجمعه 26 محرم - عصر منزل شاهزاده حاجى بهاء الدوله رفتم تشريف نداشتند .\r\nاز آنجا به سعدآباد رفتم . حاصلى نداشت . آمدم به زير اسدآباد چند قطعه يونجه\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nبود ، يك بلدرچين توله استاپ ماهرخ داد بلند شد رفت جاى ديگر افتاد . آنجا رفتم بلند شد . تير اول سرازير شد . دو سه بلدرچين ديگر بلند شد هيچ يك شكار نشد .\r\nتوله خوب گردش مىكرد .\r\n\r\nقهر قوام الدوله از مهمانى سفارت روس\r\nشنبه 27 - عصر پياده گردش رفتم . دو تير تفنگ داشتم ، گمانم اين بود كه با اين دو تير اقلا دو بلدرچين خواهم آورد . تير اول سر ماهرخ توله انداختم نخورد .\r\nخيلى گردش كردم . مراجعت در باغ معير توله‌ها يك يلبه بلند كردند . در بوتهء تمشك كوچكى افتاد . خيلى سهل با يك دستمال مىشد گرفت . عقل آنجا كوتاهى كرد تا توله بلند شد تير ديگر انداختم آن هم نخورد . يلبهء درشتى بود ، حيف مفت به در رفت . يك مار كوچك كه خيلى زرنگ بود چند مرتبه براى من و حسين پريد ، آخر الامر با سنگ كشتيم . روز گذشته آقاى عماد السلطنه تشريف آوردند . اميرزاده دائى جانم آمد يك ساعت از شب گذشته رفت . خبر تازه اين است كه قوام الدوله در سر مهمانى روسها قهر كرده و رفته است ، جهت اينكه جاى جناب امين السلطان را وسط ميز روبروى سفير قرار داده بودند . قوام الدوله قبول نكرده كه وزير دول خارجه باشد و جاى ديگر بنشيند ، رفته است .\r\n\r\nخورش بوقلمون\r\nعصر يكشنبه 28 - منزل اميرزاده دائى جانم با حضرت و الا و آقاى عماد السلطنه و تولوى خان و محمد حسن ميرزا رفتيم . از آنجا با دائى جانم به دزاشوب به شكار بلدرچين رفتيم . خيلى راه رفتيم . آفتاب زياد گرم بود . يك يلبه دائى جانم و يك بلدرچين تولوى خان زدند . ديگر شكارى نشد . خيلى بلدرچين كم بود . شكارچى زياد است و شكار كم . شب مهمان اميرزاده محمد حسن ميرزا به خورش بوقلمون بوديم .\r\nدائى جانم تشريف داشتند . مدتى است كه منتظر اين خورش بوديم . تا حال ممكن نشد خورده شود . هروقت تهيه ديده مىشد اتفاقى مىافتاد . بوقلمون بزرگى بود . سالى يك دانه حق داريم . خوب گوشتى دارد . وقت خواب منزل آمديم .\r\nدوشنبه سلخ شهر محرم - عصر پياده با تولوى خان به گردش رفتيم . زير اسدآباد يك يلبه توله نوبل گرفت . اين اول شكار اين توله بود تازه مىخواهد بگردد .\r\nاز خيابان اسدآباد دو خرگوش بيرون آمد . دو سه تير هم تولوى خان و من انداختيم ، دور بود نخورد . توله‌ها عقب كردند در باغ رفته مخفى شد . غروب با خستگى زياد به منزل آمديم . آقاى عماد السلطنه امروز به شهر تشريف بردند براى عيد اعليحضرت خواهند آمد .\r\n\r\nباغ اسدآباد تجريش\r\nسه‌شنبه غره شهر صفر المظفر - عصر با حضرت و الا به اسدآباد رفتيم . نواب\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nعليه و سايرين هم تشريف آوردند . چاى و عصرانه در حوض‌خانه صرف شد . امسال آقاى امام جمعه خيلى كم توقف كردند . الان شهر هستند . اسدآباد باغ بزرگ خوبى دارد . رعيت هم دارد . تا نيم ساعت به غروب مانده آنجا بوديم . هواى خوبى داشت .\r\nدر مراجعت من تنها بودم . يك خرگوش بيرون آمد دو تير در تاخت اسب انداختم نخورد . توله‌ها تا مدتى عقب كردند . سربالا بود نتوانستند بگيرند . اسباب روضه - خوانى مهيا شده . انشاء الله فردا اول روضه است .\r\n\r\nروضه‌خوانى\r\nچهارشنبه دوم صفر المظفر - چهار ساعت به غروب مانده شروع به روضه شد . در باغ پائين مثل سال گذشته مجلس روضه فراهم شده است . هشت نفر روضه - خوان از تجريش و ساير دهات شمران هستند [ و 
  ] دو مداح . جمعيت با وجود اينكه روز اول بود زياد بود . مرد كمتر بود . بعضى از روضه‌خوانها خيلى خوب هستند ، مابقى تعريفى ندارند . براى شمران خوب است . فضاى مجلس از بس‌كه اطرافش درخت دارد هيچ محتاج به چادر نيست . چند تجير كشيده‌اند و جلوى يك اطاق را زنبورى كشيده‌اند . يك ايوان جهت حضرت و الا . من هم نزديك در جائى دارم . خيلى مختصر و خوب يك ساعت به غروب مانده تمام شد . تولوى خان همان وقت رفته بود شكار يك يلبه با تفنگ زده بود . مىگفت جلوى سفارت امريكا يلبه و بلدرچين زياد است .\r\n\r\nچلهء عطاء الله ميرزا - باد شهريار\r\nجمعه چهارم شهر صفر - صبح زود حمام رفته از آنجا به شهر رفتم . سه ساعت به ظهر مانده به خانهء حضرت و الا پياده شدم . مدتى معطل شدم تا جمشيد بيك آمد دستور العمل خوانچهء شيرينى و ميوه جهت سر مقبره دادم . امروز روز چله بود . از آنجا به منزل آقاى عماد السلطنه رفتم . ناهار آنجا خوردم . رفتم خانهء خودم تا چهار ساعت به غروب مانده آنجا بودم . بعد به خانهء آقاى عماد السلطنه رفتم . با سلطانحسين ميرزا رفتيم سيد اسماعيل ( ع ) قدرى روضه خواندند . گريه زياد كردم . يك ساعت و نيم به غروب مانده با ميرزا محمد حسين حكيم سوار شده به شمران رفتيم . مغرب منزل رسيديم . چند روز است حضرت و الا قدرى حالشان خوب نيست . هواى شهر كثيف بود ، هنوز خوب نشده است . باد مىآمد . گرد و خاك زياد بود . باد بدى شهر طهران دارد . هميشه از طرف مغرب باد مىآيد . باد شهريار مىنامند . زمستان سرد و تابستان گرم و پرخاك است . عمارت غربى در طهران به هيچ نمىارزد . تابستان از شدت خاك و زمستان از شدت سرما و برف و باران كه متصل در اطاق مىآيد . هواى شمران خوب است . سرد نشده . زمستان شمران هم خيلى بهتر از طهران است ، آن باد را ندارد و آن سرماى خشك . براى شب عيد اعليحضرت شهر را چراغان خبر كرده بودند . همه ساله ترتيبش بهتر از امسال بود . امسال مغشوش شده است .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\n\r\nصد تومان ديهء بچه\r\nيك بچه امروز در زير ترامواى ماند . نمىدانم چه خواهند كرد . تا حال دو بچه زير چرخ ترامواى رفته است . در سر خون بست آن بچه اول معركه‌ها شد . در قرارنامه نوشته شده است كه هركس زير آن برود خونش گردن خودش است . از اين جهت رئيس راه‌آهن قبول نمىكند كه ديه بدهد و مىگويد خود دولت اين را نوشته و مهر كرده است ، به من دخلى ندارد . به هزار گفتگو و معركه صد تومان از رئيس گرفتند .\r\nاين دفعه گويا هيچ ندهد . كار غلطى است . قرارنامه‌اى كه در اطاق هفتم « 1 » بىمشورت يك نفر مهر شود البته از اين بهتر نخواهد بود . خيلى شكر دارد كه باز اين قسمها نوشته شده است و از اين بدتر نيست . كارها و قرارنامه‌ها همين قسم به مهر و صحه مىرسد ، اين مصرع به جاست : « وزير بايد ملك هزار ساله چه سود » .\r\n\r\nزن زيادتر از مرد\r\nسه‌شنبه 5 صفر - صبح آقاى عماد السلطنه ، جناب ميرزا على اصغر خان آمدند .\r\nعصر روضه تشريف داشتند . جمعيت زياد مىشود زن بيشتر است . مردها كار دارند .\r\nامشب شهر چراغان است .\r\n\r\nسلام عيد اعليحضرت\r\nروز يكشنبه 6 - ديروز غروب خلعت مرحمتى از جانب اعليحضرت جهت حضرت و الا آوردند . تن‌پوش مبارك بود ، ترمهء كشميرى مغزى قرمزدار . امروز صبح حضرت و الا به سلطنت‌آباد تشريف بردند . با آقاى عماد السلطنه و تولوى خان و محمد حسن ميرزا ظهر رفتيم به صاحبقرانيه . سلام آنجا بود . همه ساله رسم بود كه روز عيد اعليحضرت شاهزادگان مىبايستى در حضور مبارك ناهار صرف كند . اول صبح در خيابان قشون حاضر ركاب صف مىكشيدند . اعليحضرت گذشته افواج را شربت مىدادند . بعد خانوادهء سلطنت رفته ناهار مىخوردند . بعد سفرا آمده ، بعد از آن سلام منعقد مىشد و به هر نفرى از طايفهء سلطنت يك اشرفى مرحمت مىشد . امسال به كلى موقوف شد . قدرى در وقت سلام تماشا كرديم . بعد به منزل آمديم . تماشا زياد داشت .\r\nشب منزل آقاى نايب السلطنه به شام ايرانى دعوت داشتيم . عماد السلطنه تشريف نياوردند . من رفتم . تمام باغ چراغان بود . باغى از اين بهتر در ايران نيست . نزد مؤيد الدوله و احتشام الدوله بودم . خيلى تماشا داشت . خيلى سياحت كردم .\r\n\r\nميز غذاى فرنگى\r\nميز غذاى فرنگى را دور حوض چيده بود [ ند 
  ] . خيلى قشنگ بود . همه ساله در شهر\r\n\r\n\r\n","description":"","footnote":"\r\n( 1 ) - طبعا نام يكى از اطاقهاى درب خانه بوده است و نمىدانيم اشاره به كى است .\r\n","page_name":" 299 ","page_number":299},
  {"content":"\r\n\r\nقريب هزار و پانصد نفر در اين مهمانى بودند ، امسال دويست نفر نبودند . سر ميز غذاى فرنگى همه ساله دويست و پنجاه نفر بود ، امسال نود نفر بيش نبود . آقاى نايب السلطنه آن همه مخارجى كه در باغ اميريه كرده‌اند براى همچو شبى بود . تا حال آنجا مهمانى نشده است . امسال مىخواستند آنجا مهمانى بكنند كه نشد . بارى دوازده هزار چراغ در باغ روشن بود ، بيش از بيست هزار در بيرون باغ . شام جزئى با احتشام الدوله خورديم . شام فرنگى دو ساعت و نيم طول كشيد . بعد از شام به بالاخانهء سردر رفتيم . آتش‌بازى خوبى بود . دود خيلى اذيت كرد . سينه براى كسى باقى نگذاشت . فرنگيها اغلب بودند . خيلى صحبت با آنها شد . نصف شب مجلس تمام شد . با محمد آقاى سرتيپ به منزل آمدم . الحمد لله خوش گذشت . تماشا زياد داشت .\r\nدوشنبه هفتم - صبح از شدت بيخوابى ديشب دير از خواب برخاستم . من صبحها به عوض بعد از ظهر خواب مىكنم . عصر در روضه جمعيت زياد شد . ساعت چهار و نيم بعد از ظهر به شارژدافر انگليس وعده داده بودم نيم ساعت قبل از وقت راه افتادم . در سر وعده رسيدم . شارژدفر اطريش و يكى از نايبهاى سفارت انگليس آنجا بودند . خانم شارژدفر هم بود . قدرى نشسته صحبت كردم . بعد به محل بازى رفتيم . اين محل غير از محل سفارت است . اينجا عمومى است . هركس ماهانه بدهد داخل اجزاء است . تماشا زياد كردم . وزيرمختار انگليس سخت ناخوش است . هيچ حركت نمىتواند بكند . بيم خطر دارد . مغرب از آنجا راه افتاده سه ربع از شب رفته به منزل رسيدم .\r\n\r\nوضع روضه\r\nچهارشنبه نهم صفر - در روضه صد و هفتاد نفر زن و هشتاد نفر مرد آمده بود . عصر حضرت و الا شكار تشريف بردند . سه بلدرچين شكار فرموده‌اند . آقاى عماد السلطنه شهر تشريف برده كه از آنجا به غياث‌آباد ورامين ده شبه تشريف ببرند .\r\nمن هم انشاء الله همراه نواب عليه به قم خواهم رفت . محمد حسن ميرزا هم خواهند بود .\r\nجمعه 11 صفر المظفر - امروز عصر روضه ختم شد . خداوند قبول فرمايد .\r\nجمعيت زياد بود دويست نفر زن بود ، بجز دخترهاى كوچك . گويا دويست و پنجاه نفر زن و بچه بود . يك ساعت به غروب مانده با حضرت و الا منزل وزيرمختار ينگى دنيا رفتيم . صحبت زياد شد . روز جمعه شهر مىرود كه از آنجا برود اسلامبول خواهرش را بياورد . يك مرتبه ديگر خواهرش به ايران آمده حال هم مىخواهد بيايد سياحت كند . وزيرمختار انگليس به شدت ناخوش است .\r\nيكشنبه 13 صفر المظفر - به عزم شهر سوار اسب قيقاج شدم كه رفته تهيهء رفتن قم را بكنم . خيلى تند به شهر رفتم . آقاى عماد السلطنه به غياث‌آباد رفته‌اند . دو ساعت به غروب مانده سوار شده غروب شمران پياده شدم . انشاء الله روز سه‌شنبه حركت مىكنيم .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nدوشنبه 14 - تا عصر بعضى بارها را از شمران به سمت حضرت عبد العظيم حركت داديم . حضرت و الا تا آخر صفر در شمران تشريف دارند .\r\n\r\nسفر قم و كاشان\r\nسه‌شنبه 15 شهر صفر المظفر سنه 1308 هجرى و 30 سپتامبر سنهء 1890 مسيحى هشتم درجهء ميزان - عصر پنج ساعت به غروب مانده با محمد حسن ميرزا سوار شديم . نواب عليه عاليه و سايرين در كالسكه نشسته تشريف بردند . هوا گرم بود ، گرد و خاك خيابان هم كه معلوم است . خيلى به آرامى آمديم . دو ساعت و نيم به غروب مانده به راه‌آهن رسيديم . نيم ساعت معطل شده بعد رفتيم . خداوند نصيب كند كه با راه‌آهن سفرهاى زياد شود . خيلى خوب است . در حضرت عبد العظيم [ در 
  ] خانه‌هاى مرحوم صنيع الملك منزل گرفته بودند . خسته و گرماخورده بوديم . قدرى راحت كرده نماز خوانديم . در اين سفر اين اشخاص همراه هستند : نواب عليه والدهء حضرت و الا - نواب عليه عاليه خانم - شاهزاده خانم - گلين خانم . خدمه هشت نفر . من و محمد حسن ميرزا - نوكر چهارده نفر - فراش دو نفر - مهتر دو نفر - آش‌پز يك نفر - اسب و الاغ دوازده رأس - قاطر كرايه بيست و چهار رأس . جمعيت زيادى همراه هست . يك ساعت از شب رفته به زيارت مراقد متبركه رفتيم . تولوى خان اين سفر همراه نيست .\r\nخدمت حضرت و الا ماندند . دور نيست كه آقاى عماد السلطنه هم به قم تشريف بياورند .\r\nشام در ساعت سه خورده شد . قاطرچيها خيلى بىمزه‌گى كردند ، ولى بخير گذشت .\r\nنيم ساعت به نصف شب مانده از حضرت عبد العظيم حركت كرديم به مشقت زيادى .\r\nماهتاب خوبى بود . هوا خنك [ بود 
  ] و باد مىوزيد . سرد بود . من ديشب گذشته به بيخوابى گرفتار شدم . امروز هم خواب نكردم . امشب كه جاى خود دارد . كك بقدرى ديشب مرا اذيت كرد كه به مرگ راضى شدم . الحمد لله بيخوابى چندان اذيت نكرد .\r\nديروز اكبر تپانچهء مرا از شهر مىآورد . يك لنگه‌اش در شهر گم شده است . تپانچه شش لول ته‌پر بود . يك لنگه‌اش را با فشنگ كثيف آورد . ماهتاب قشنگى بود .\r\n\r\nراه قم و سعد السلطنه\r\nمنزل بايد مهمانخانهء حسن‌آباد بكنيم . اين راه را هشت نه سال است آقا باقر خان سعد السلطنه حاكم قزوين ساخته . تمام مخارجش را خورده و هيچ خرجى نكرده ، پلها شكسته ، سوراخ ، راه ناصاف بىمعنى ! عجب راه « شسه » اى ساخته‌اند ! معنى راه همين است .\r\n\r\nراه‌سازى انگليسيها\r\nانگليسيها دارند از اين‌جا تا رودخانهء كارون راه « شسه » مىسازند و الان مشغول هستند . از عربستان تا قم را از بيست سى محل دارند راه مىسازند . چادر زيادى هم هر نيم‌فرسنگ نيم‌فرسنگ زده‌اند . فرنگى و عمله و بنا جهت راه ساختن\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nنشسته بودند . همين راه را نصف كرده‌اند و از دو سمت جوى بزرگى كنده‌اند و خاكش را برداشته به وسط خيابان مىريزند . آجر و آهك و سنگ جهت پل فاصله به فاصله ريخته بودند . راه خوبى خواهد شد . آن وقت بايد اهل ايران ياد بگيرند كه راه چيست . بارى تا كهريزك ده امين الدوله آمديم ، سرد بود و باد بدى مىآمد . خاك بقدرى بود كه چه بنويسم . چشم براى هيچ كس نگذاشت . يك فنجان چاى داغى در قهوه‌خانه در آن سرما خوردم مزه كرد . خيلى پياده رفتم . باز سرد بود . در ساعت شش پياده شده آفتاب‌گردان زدند ، نماز خوانديم ، چاى خورديم . باز باد مىآمد و سرد بود .\r\nباد كثيفى بود ، خاك بيحد و حساب . مجددا سوار شده به راه افتاديم . قدرى ابر شد .\r\nآفتاب زد . در چهار ساعت به ظهر مانده به مهمانخانهء حسن‌آباد رسيديم . با حالت پريشان ناهار جزئى خورده خوابيدم . تفصيل مهمانخانه كه بعد از خواب به دقت ديده شد اينست .\r\n\r\nمهمانخانهء حسن‌آباد\r\nچهارشنبه 16 - يك ساعت و نيم از ظهر گذشته از خواب بيدار شدم حالت خوبى نداشتم . گمان مىكنم كه مهمانخانه‌اى از اين كثيف‌تر و متعفن‌تر و خرابتر در دنيا نباشد . اطاق من چشم‌اندازش طويله است و از بس‌كه آشپزى كرده‌اند سياه شده و بخاريش از سطح تا بالا پر از « نشخوار » اسب است . گويا همه كارى را در اين اطاق كرده‌اند . بارى تمام اطاقهايش به همين كثيفى است . عصر يك طرقه زدم . محمد حسن ميرزا دو گنجشك زد .\r\n\r\nعلىآباد\r\nشب پنجشنبه 17 - دو ساعت از شب گذشته بارها راه افتاد . چند بار را با محمد جلودار جلو روانه كرديم كه در منزل جا بگيرد . منزل علىآباد ده جناب امين - السلطان است كه تازه احداث شده است . قناتش همان قنات حوض سلطان است . خيلى زوار پيش از ما رفته . جمعيت زياد مىرفت . امشب كثافت بيشتر بود . اسب نيله را سوار بودم . از بسكه آرام راه مىرفتيم زيادتر خسته شديم . براى اسب هم خوب نيست .\r\nبا وجود اين از زوارها جلو افتاديم . هرچه شب زيادتر مىگذشت كسالت بيشتر مىشد و دو ساعت و ربع كشيد تا به پل رودخانهء شور رسيديم . آب كمى داشت . اين‌جا را « هزار دره » مىگويند . بارى به مردن مردن اين راه را طى كرديم . هشت فرسنگ راه بود . در ساعت پنج از نصف شب گذشته اول اذان بود و سفيده زد و نيم ساعت كه گذشت به منزل پياده شديم نماز كرديم . خوابم مىآمد . يك فنجان چاى صرف شد خواب كردم . نه ساعت راه آمديم . يك ساعت به ظهر مانده از خواب بيدار شدم ناهار خورديم . دو كاغذ جهت جلال السلطنه پسر فخر الملوك نوشتم كه بدهم جلو ببرند ، اگر خانهء حكومتى خالى باشد براى ما مهيا كند .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n\r\nمعدن سنگ\r\nعلىآبا دو كاروانسراى سنگى خوبى دارد . اين‌جا كه ما نشسته‌ايم مهمانخانه است . اطاقهاى بدى ندارد . حوض بزرگ آب جارى فراوان يك باغ هم پائين هست .\r\nتخته سنگهاى خوب درست كرده‌اند و زيرش را دو سنگ گذاشته‌اند . تخته سنگ را بالاى آنها بطور خوبى نصب كرده‌اند براى نشستن خوب است . معدن سنگ خوبى دارد . همهء اين عمارت سنگ است . آجر كم دارد . چند دانه از اين تخته‌سنگها اطراف حوض است . طولش دو ذرع ، عرضش يك ذرع ، صاف بسيار خوب . معدن سنگ خوبى است . حمام خوبى دارد . رفتيم تماشا كرديم . اول كه محمد حسن ميرزا در حمام را باز كرد يك سگ بزرگ زردى بيرون آمد . توله استاپ و توله نوبل تا حال راه خوب آمده‌اند . باد پريشب را ديشب نداشتيم و گرد كمتر بود . از آن جهت احوال ما بهتر است . يك ساعت و نيم از ظهر رفته مجددا خواب كردم . عصر بيدار شدم . اسب جلودارى محمد حسن ميرزا امروز ناخوش شد . مىگويند ناخوشى « چر » گرفته است . مشكل زنده بماند . دريا از پشت‌بام پيدا بود . با دوربين تماشا كردم . الان يك ساعت و نيم از شب رفته است در حياط مهمانخانه نشسته‌ام . هواى خوبى است خنك . اسب هنوز نمرده . شام خورده شد .\r\n\r\nمنظريه - حوض سلطان\r\nشب جمعه 18 - منزل منظريه است . مىگويند مسافت پنج فرسنگ است . چهار ساعت و نيم از شب رفته سوار اسب قيقاج شدم . امشب بر خلاف شب قبل خيلى آرام آمديم . يابوى پيشاهنگ را قاطرچى عقب نگاه داشته بود . قاطرها آرام حركت مىكردند .\r\nخواب غلبه كرده بود سخت گذشت . راه خشك بود . از جادهء كنار دريا رفتيم . راه « شسه » بالاتر است . دريا سفيدى مىزد . علامت ديگرى پيدا نبود . صداى آب نمىآمد .\r\nاگر روز بود تماشا داشت . گاه گاهى صداى مرغ آبى مىآمد . خيلى راه از كنار دريا بود ، ولى دويست سيصد ذرع فاصله بود . باطلاق است نمىشود جلو رفت . اسب و آدم مفقود الاثر مىشود . قليانى نواب عليه صرف فرمودند . خيلى راه آمديم . تماشا و صفائى نداشت . ماهتاب صفائى داشت . ولى خواب همه را از ياد برده بود . مختصر دو نفر از اهل طهران جزو ما بودند . يك مرتبه بنا كردند به اذان گفتن . آفتاب زير ابر رفته بود گمان كردند اذان است . من ساعت نگاه كردم ديدم خيلى مانده . آن شخص را مسخره كرديم . گفتيم مگر خيال زائيدن داريد . محمد جلودار خيلى سر به سرش گذاشت . خنده كرديم . ساعت چهار و نيم از نصف شب گذشته به كاروانسراى باقرآباد رسيديم . خيلى كثيف [ بود 
  ] و بوهاى بد مىآمد . پياده شده خيلى معطل شديم . چاى خورديم . محمد حسن ميرزا دو پايش را به ديوار گذاشته بود ، در همان حين خوابش برد . دو پايش از بلندى سرازير شد خيلى صدا كرد . باز خوابش برد .\r\nدر ساعت پنج نماز كرديم . قدرى گذشته راه افتاديم . يك ساعت و نيم كشيد تا به\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nمنظريه رسيديم . آب كمى دارد . جاى كثيفى است . هشت ساعت راه آمديم . پنج فرسنگ قيمهاست .\r\n\r\nدن‌كيشوت و قصر\r\nجمعه 18 - ظهر از خواب برخاستم ناهار حاضر بود صرف شد . اين كاروانسرا مال جناب امين السلطان است . هفتصد تومان اجاره دارد . علىآباد هزار و سيصد تومان اجاره داشت . خيلى كثيف است . سه ساعت و نيم به غروب مانده سوار شديم كه انشاء الله تعالى اول شب به قم برسيم . آفتاب گرم بود ، راه خشك و يك قسم چشم آدم صدمه مىخورد از بس‌كه يك قسم زمين مىديد . غروب به پل رودخانهء شور رسيديم .\r\nدو چشمه‌اش خراب شده است . همه ساله مىسازند و باز خراب مىشود . آب تا شكم اسب بود . در يك قهوه‌خانهء كوچكى آفتابگردان زده چايى خورديم . نماز مغرب و عشاء خوانده شد . مثل « دون‌كيشت » كه به هر قهوه‌خانهء كثيف كوچكى مىرسيد « شاتو » تصور مىكرد و قهوه‌چى را « شاتلون » خيال مىكرد . ما هم بايد قهوه‌خانهء پدرسوختهء بىآب را قصر و قهوه‌چى را صاحب قصر تصور كنيم . آب اين رودخانه به دريا مىريزد .\r\n\r\nدرياى تازه\r\nاين دريا هشت يا نه سال است احداث شده . آب رودخانه سابقا سدى داشت و به مسيله مىرفت و به زمين فرومىرفت . از وقتى كه اين راه جديد را ساخته‌اند سد را خراب كرده آب به اين زمين كه اينك درياست رفت و كم‌كم دريا شد و الان تقريبا بيست ، بيست و پنج فرسنگ دورهء اين درياست و ماهى و مرغ آبى بىحد دارد . همه قسم مرغ در آنجا هست . شكارش از جهت آنكه نمىشود نزديك شد سخت است ، بلكه محال است .\r\nساعت سه به دروازهء قم رسيديم . آقا سيد على با اكبر آنجا منتظر بودند . خانهء حكومتى را براى ما خالى كرده‌اند . يك‌سر به آنجا رفتيم . جلو صحن قديم زيارت مختصرى خوانده به منزل آمديم . نواب عليه زيارت تشريف بردند . ساعت پنج استراحت شد .\r\nالحمد لله به سلامتى و تندرستى رسيديم .\r\n\r\nسفر با زن خطاست\r\nاما با زن سفر كردن خطاست . خيلى سخت است .\r\n\r\nصحن جديد قم\r\nشنبه 19 شهر صفر المظفر / پنجم اكتوبر - صبح حمام رفتم . نزديك بود . بعد به زيارت مشرف شده آقا سيد على زيارتنامهء مفصلى خواند . صحن جديد [ را 
  ] كه امين السلطان ساخته‌اند تماشا كردم . دو منارهء خيلى بلند دارد . يك دانه‌اش تمام نشده است . دو دفعه ساخته‌اند كج شده . مىخواهند بهار آينده بسازند . صحن بزرگ باشكوهى است . فرش صحن مطهر از سنگ مرمر است . صحن قديم كه از بناهاى شاه\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nاسمعيل صفوى است كاشيكارى بسيار خوبى دارد . گنبد مطهر و ايوان و دو مناره با يك گلدستهء طلاست . بعد سر مقبرهء شاه مرحوم رفته فاتحه خواندم . قدرى تعمير دارد . در اين بقعه شاه مرحوم ، والده‌شان با مرحوم احترام الدوله دخترشان و مرحومه مهد عليا و مرحومان نايب الاياله و حاجى بگم خانم و حاجى طوبى خانم مدفون هستند .\r\nاز آنجا به سر مقبرهء خاقان مغفور رفته فاتحه خواندم . انشاء الله تعالى آمرزيده هستند . بعد به منزل آمده ناهار صرف شد . عصر مجددا به زيارت رفته تا هفت ساعت از شب گذشته آنجا با نواب عليه ماندم . سر شب جمعيت زياد بود . آخر شب جز چند نفر خدام و ماها كس ديگر نبود .\r\n\r\nحكومت قم\r\nعباس ميرزا نايب الاياله حاكم قم دو مجموعه شيرينى صبح فرستاده بود . دو ساعت به غروب مانده خودش و جلال السلطنه برادر بزرگترش با جهاندار ميرزا ديدن آمدند . خيلى صحبت شد . حكومت در حقيقت با نواب عليه فخر الملوك صبيهء اعليحضرت است و اسما با عباس ميرزا پسر دومش . جلال السلطنه طهران است . دو ماه است جهت تقسيم اموال مرحوم اعتضاد الدوله پدرش به قم آمده است . ساعت هفت منزل آمدم .\r\nخداوند قبول كند . محمد حسن ميرزا تا سرش را به زمين مىگذارد به قول عوام هفت پادشاه را خواب مىبيند .\r\nيكشنبه [ 20 
  ] - عصر سوار شده قدرى در پشت باغات گردش رفتم . قمرى زياد بود . چند تير انداختم يك دانه زدم . غروب منزل آمدم . شب حرم مشرف شدم .\r\nتلگرافى از شاهمراد ميرزا رسيد . الحمد لله همه سلامت هستند .\r\n\r\nبالاى مناره\r\nدوشنبه 21 - صبح زيارت رفتم . با نظر به بالاى گلدسته‌اى كه تازه امين السلطان ساخته‌اند رفتم . تماشاى زياد داشت . راهش تنگ و بد بود . شهر قم خيلى بزرگ است .\r\nصد و دوازده پله داشت . از سطح پشت‌بام خيلى بلندتر است . در آن بالا كه بوديم يك مرتبه ديديم از پائين چند نفر دارند بالا مىآيند ، جاى تنگ ، راهنما گفت ده پانزده نفر زن دارند مىآيند . خيلى وحشت كرديم . نصر الله خان هرچه به زبان خوش گفت قبول نكردند . هر نفرى يك بچه هم در بغل داشتند . كمال خوف را داشت .\r\nنصر الله خان بنا كرد به دعوا كردن و فحش دادن . خيلى به سختى آنها را پائين روانه كرديم و خودمان معجلا روانه شديم و توبه كرديم كه ديگر نرويم . پائين كه آمديم ديدم چندين زن و مرد و بچه در خيال آمدن بودند ، بعضى در راه و برخى در خيال حركت بودند . سيد مستحفظ آمد و مانع شد . خيلى مردم بىشعور هستند . در آن بالا چطور بيست نفر جمعيت جا مىگيرد . بارى به منزل آمده تا يك ساعت به غروب مانده منزل بوديم . بعد با محمد حسن ميرزا و آقا سيد على به بازديد حاكم و جلال - السلطنه رفتيم . جلال السلطنه ناخوش شده بود . حاكم بود تا غروب توقف شد . شب تا\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nساعت يك حرم بودم . ساعت چهار استراحت شد .\r\n\r\nمدرسه - عكاسخانه - متولىباشى\r\nسه‌شنبه 22 - صبح حمام رفتم . بعد به زيارت و مدرسهء دار الشفا رفتم . از حياط ما به مدرسهء « * » مىرود ، از آنجا به مدرسهء دار الشفا . خاقان مغفور ساخته‌اند . چند نفر مريض آنجا بود . يك عكاسخانه هم بود . خود عكاس نبود . چهار ساعت به غروب مانده سوار شدم . چند تير به قمرى انداختم نخورد . تفنگ من نمىخورد . مدتى است تير خالى نكرده‌ام يادم رفته . بارى يك ساعت به غروب مانده متولىباشى تشريف آوردند .\r\nخيلى صحبت شد . خيلى صاحب مكنت است . يك كرور متجاوز دارد . هرچه در قم آبادى خوب و دكاكين مرغوب پيدا شود و ملك آقاى متولىباشى است . يك بالاخانه اين عمارت دارد كه به صحرا و باغات نگاه مىكند . به رودخانه هم نگاه مىكند . رودخانه چسب به ديوار عمارت است . آبش امسال خوب است . سالهاى سابق خشك مىشد .\r\nچند سال است آب دارد . آبش شيرين است . پل خوبى على خان مرحوم روى اين رودخانه ساخته ، خيلى محكم . بهار آبش خيلى زياد است . كوه يزدان پيداست .\r\nشكارگاه خوبى در زمستان است . آهو زياد در زمستان آنجا هست . كوه نمك هم پيداست . خيلى چشم‌انداز دارد .\r\n\r\nزيارت خواندن ترك زبانها\r\nفوج خمسه ابوابجمعى علاء الدوله به سرتيپى رستم خان دامادش آمده جلوى همين بالاخانه اردو زده به شيراز مىروند . امروز فوج آمد . به تماشا افزوده شد . شبها تركها در زيارت خواندن معركه مىكنند . خيلى خنده دست مىدهد . با چاوش داخل مىشوند و بيرون مىروند . چاوش آواز مىخواند و آنها صلوات مىفرستند . بعضى رعيت روس هستند . آذربايجانى هم زياد هست . هواى قم گرم نيست . شب در اطاق با دو لحاف مىخوابم . تابستان مىگفتند خيلى گرم شده بود . پشت زياد است .\r\n\r\nعكاسى قم\r\nچهارشنبه 23 - صبح دير از خواب بيدار شدم . با محمد حسن ميرزا به عكاسخانه رفتيم . خيلى كثيف بود . عكاس مرحوم اعتضاد الدوله بوده . حالا مىخواهد به طهران برود . براى يادگارى يك عكس نيم‌تنه ، يك گروه انداختم ، قيمتش پنج هزار . محمد حسن ميرزا دوربين را جزم كرد . سررشته دارد . وقتى عكاسى مىكردند حالا هم بلد هستند . بعد از ناهار آقا سيد على آمد گفت بنهء آقاى عماد السلطنه را آورده‌اند . قدرى گذشته رفتيم به صحن . آنجا تشريف آوردند . خوشوقت شديم . شب هم به زيارت رفتيم .\r\nدو آهو در غياث‌آباد شكار فرموده بودند . شكار ديگر هم بسيار كرده بودند . از غياث‌آباد به اينجا آمده‌اند . خيلى صحبت كرديم . قرار رفتن به كاشان را داديم كه انشاء الله\r\n\r\n\r\n","description":"","footnote":"\r\n( * ) جاى اسم مدرسه خالى است .\r\n","page_name":" 306 ","page_number":306},
  {"content":"\r\n\r\nچاپارى برويم . تا خدا چه خواهد .\r\n\r\nخورخور همسفر\r\nالان ساعت چهار از شب رفته است . در اطاق نشسته‌ام آقاى عماد السلطنه در اطاق ديگر خواب هستند . محمد حسن ميرزا دو ساعت است كه خواب رفته و مشغول خورخور كردن و صداهاى غريب و عجيب از خودش بيرون آوردن است و صبح كه مىشود هرچه مىگوئيم شما خيلى در شب خورخور مىكنيد باور نمىكند . شهود و بينه حاضر مىكنيم قبول نمىكند . اگر در آن موقع بيدارشان بكنم باز باور نمىكند و مىگويد دروغ مىگوئيد . من بيدار بودم . به هرجهت من اگر خوابم ببرد اعتنا به اين چيزها ندارم . اگر تفنگ هم صدا كند بيدار نخواهم شد . نظر منتظر است كه من بخوابم و مثل نعش هزار ساله به روى زمين بيفتد .\r\n\r\nبه سوى كاشان\r\nروز جمعه 25 شهر صفر - از قم به طرف كاشان با اسب چاپارخانه در يك ساعت از دسته گذشته روانه شديم . محمد حسن ميرزا تا ديشب مصمم آمدن بود . بعد از شام رأيش برگشت و هرچه اصرار كرديم ثمرى نبخشيد . آقاى عماد السلطنه ، من و حسين خان و يك نفر شاگرد چاپار به راه افتاديم . هفده فرسنگ مسافت از قم به كاشان است . در بين راه دو جا اسب عوض كرديم : سن‌سن - پاسنگون و ساعت يك از شب رفته با خستگى زياد به شهر كاشان رسيديم . شب را در چاپارخانه به سر برديم .\r\nپاى آقاى عماد السلطنه به شدت درد گرفته بود .\r\n\r\nدكانهاى مسگرى - زرىبافى\r\nروزنامهء عليحده در جاى ديگر نوشته‌ام « * » ، اينجا مختصرا شرح مىدهم . سه شب در كاشان توقف كرديم . روز اول هرچه خواستيم خانه كرايه كنيم اهل شهر كرايه ندادند . رسم كاشيها نيست كه خانه اجاره بدهند . دائى دايه افسر ملك خانم دختر كوچك محمد حسن ميرزا معمار كاشان است . خانهء او را سراغ كرده آنجا رفتيم . روزها در شهر گردش مىكرديم . يك روز عصر به فين معروف كاشان رفتيم . بازار مسگرها تماشا داشت . يكصد دكان مسگرى در يك بازار بود و سى و پنج دكان در بازار ديگر .\r\nگوش آدم از صداى چكش كر مىشود . چشمهء فين را تماشا كرديم . آبش ده سنگ متجاوز بود . خيلى آبش سنگين بود . باغ و عمارتى خاقان مرحوم ساخته‌اند . چايى و انار خوب آنجا خورديم . كارخانهء مخمل‌بافى و زرىبافى رفتيم . متاعهاى خوبى اين شهر دارد .\r\nسه ساعت و نيم به غروب روز بيست و هشتم از كاشان سوار شديم . فرسنگى يك قران چاپارخانه كرايه مىگيرد . ما چهار نفر بوديم ، تا قم شش تومان هشت هزار\r\n\r\n\r\n","description":"","footnote":"\r\n( * ) ديده نشد .\r\n","page_name":" 307 ","page_number":307},
  {"content":"\r\n\r\nكرايه گرفتند . شب در چاپارخانهء سن‌سن استراحت كرديم و صبح از آنجا حركت كرده پنج ساعت و نيم يازده فرسنگ تا به شهر قم آمديم . الحمد لله خوش گذشت و تماشاى خوبى كرديم . آن روزنامه كه همانجا نوشته‌ام خيلى خواندنى است . سفر خوبى بود و حقيقت خوب نبود كه ما به قم آمده‌ايم كاشان را نبينيم . اين تفصيل جزئى اين سفر بود .\r\nچهارشنبه سلخ شهر صفر - صبح حمام مفصلى رفتم تا قدرى از خستگى راه آسوده شوم . بعد به زيارت رفتم و به دوستان و آقايان دعا كردم . خداوند به حق اجداد طاهرين حضرت معصومه عليها السلام قبول فرمايد . تا عصر به صحبت سفر گذشت .\r\n\r\nخربوزهء سراچه\r\nپنجشنبه غرهء شهر ربيع الاول - صبح زود با آقاى عماد السلطنه و محمد حسن ميرزا سوار شديم . آقا سيد على تدارك ناهارى در سراجه كه يك دانگش متعلق به خانم شاهزاده است ديده بود . سه ساعت راه بود . در بين راه من دو كبوتر در هوا زدم .\r\nآقاى عماد السلطنه يك دانه شكار كردند . يك باقرىقرا در هوا زدم ولى پيدا نشد .\r\nخيلى معطل شدم به دست نيامد . خربوزهء سراجه از خربوزه‌هاى اعلاى قم است و هر خربوزه‌فروشى كه مىخواهد تعريف خربوزهء خودش را بكند مىگويد مال سراجه است .\r\nهوا گرم [ بود 
  ] . در ده زعفرانيه ناهار تهيه نموده بودند . اكنون اين سراجه آبادى ندارد . رعيت اطراف كشت مىكنند و اغلب اين دهات را كه در اطراف آنجاست به اسم سراجه مىنامند . تا دو ساعت به غروب مانده توقف شد . بعد سوار شديم . هوا بشدت گرم بود . يك كبوتر ديگر من در هوا زدم و يك دانه آقاى عماد السلطنه زدند . يك ساعت از شب رفته به منزل رسيديم . قدرى گذشته به حرم رفتيم . تا ساعت دو و نيم آنجا بوديم . بعد منزل آمديم .\r\nجمعه دوم شهر ربيع الاول - صبح دير از خواب بيدار شدم . آقاى عماد السلطنه سوار شده بودند . محمد حسن ميرزا هم حمام رفته بودند . ماشاء الله چهار ساعت در حمام مانده بودند . با آقاى عماد السلطنه قدرى در بازار به گردش رفتم . قاطر كرايه خيلى گران شده ، پانزده هزار مال بنه را كمتر نمىدهند . زوار ترك خيلى آمده بود ، حالا مراجعت مىكنند . ورود آنها با آن كلاهها و هيكلهاى غريب با چاوش تماشا دارد .\r\n\r\nزيارت ترك زبانها\r\nهريكى يك شمع به دست دارند . چاوش مىخواند و آنها صلوات مىفرستند .\r\nشمع‌فروش و گداها با زيارت‌نامه‌خوانها به انواع و اقسام پول مىگيرند . دست اينها را گرفته مىبرند نزديك قفل و مىگويند : « ماچ‌اله » ، بعد از آنكه ماچ كرد مىگويند « قفول پولىور » . يا اينكه آنها را نزديك شمعدان نقره يا طلا مىبرند ، شمع‌دان را ماچ مىكند و پول مىگيرند . اين تركها خيلى به اعتقاد زيارت مىكنند . از دم زنجير\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nكفش از پا بيرون مىآورند تا مراجعت به همان‌جا مىپوشند . وقت زيارت‌نامه خواندن هم خيلى تماشا دارد . يك نفر چند پول در روى آستانهء در گذاشته هركدام از تركها آنجا را ماچ مىكنند آن سيد آهسته مىگويد « نيازىور » و اينها يقين دارند كه اين پولها را بايد بدهند و متصل پول نياز و ماچ و غيره مىدهند . يك دسته زوار مازندرانى و رشتى آمده است . تماشاى آنها هم زياد است . تركها كلاه بزرگ ، سرداريهاى گشاد ، هيكلهاى قوى [ دارند 
  ] مازندرانيها برعكس كلاه كوچك ، نيم‌تنه دربر ، شلوار گشاد . همه‌جور آدمى هست اين دو سه روز خيلى رفته‌اند .\r\nعصر پسرهاى مرحوم ميرزا موسى وزير لشكر ديدن آمدند . در راه همراه ما بودند . پانزده روز ديگر مىروند . تا يك ساعت از شب رفته در حرم مطهر به سر رفت . شب الحمد لله خوش گذشت . . . « * » ساعت چهار استراحت شد .\r\nشنبه سيم شهر ربيع الاول 1308 - صبح حرم مشرف شده بعد منزل آمديم .\r\nاهل قم خيلى بد چادر سر مىكنند . مثل مردهء كفن كرده چادر بر سر مىكنند . چادر شب رخت‌خواب بر سر مىكنند . بعضى از معتبرين روبند مىزنند و برخيها اغلب بىروبند با دو دست جلوى چادر را گرفته و يك چشم خود را از يك طرف بيرون مىگذارند ، خيلى بدشكل و بدتركيب كه اگر حورى در توى آن باشد آدم رغبت نمىكند به نگاه كردن . خيلى كم چادر سياه بر سر دارند و اهل قم خوشگل نيستند . آب و رنگ خوبى هم ندارند . نمىدانم هفده فرسنگ راه چقدر فرق دارد . يك نفر از آن كاشيها اينجا پيدا نمىشود . نمىگويم ممكن نيست ولى كم است . ولى مردهاشان مؤدب هستند .\r\nشب هم به زيارت مشرف شديم . قاطر پيدا نمىشود كه آقاى عماد السلطنه تشريف ببرند . چون كجاوه و بارهاى دولا ندارند كرايه نمىدهند .\r\n\r\nلعل‌بار - اناربار\r\nيكشنبه 4 - صبح نواب عليه و سايرين به امامزاده هادى و مهدى ( ع ) تشريف بردند . يك فرسنگ كمتر راه است . قدرى با آقاى عماد السلطنه و محمد حسن ميرزا به گردش رفتيم . از رودخانه گذشتيم . اين رودخانه سابقا آبش كم بود . تا به اين پل نمىرسيد . ولى چند سال است كه آب زياد شده به اين جاها بلكه خيلى پائين‌تر مىرسد .\r\nمتولىباشى مىفرمودند كه سرچشمهء اين رودخانه از كوههاى بختيارى و فريدن مىآيد ، از كوه زردكوه . اين آب از جنوب آن كوه سرازير مىشود و رودخانهء زاينده‌رود از سمت شمال از سرچشمه به پائين . اول اسم او را لعل‌بار مىگويند و پس از آن تا به اينجا اناربار . آبش شيرين و گواراست .\r\nغروب به زيارت مشرف شديم . قاطر رأسى پانزده هزار ، آقاى عماد السلطنه\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 309 ","page_number":309},
  {"content":"\r\n\r\nكرايه كردند روزى پنج هزار . هيچ وقت به اين گرانى نبود . قاطرچىهاى قمى خيلى زرنگ هستند .\r\n\r\nقيمت زمين در قم - بانيان تعمير\r\nفخر الملوك در صحن تعزيهء مختصرى مىخواند . تماشا داشت . بالاى منارهء جديد رفتيم . تماشاى شهر را كرديم . قم شهرش بزرگ است . گويا سى و پنج هزار جمعيت داشته باشد . نزديك به حرم مطهر قيمت زمين ذرعى يك تومان و هشت هزار است ، ولى محله‌هاى دور تر سى شاهى و يك قران بلكه كمتر قيمت دارد . صحن قديم را با كاشيكارى ايوان و اطراف حرم را شاه اسمعيل اول نموده طلاى گنبد مطهر را با تعميرات نقرهء ضريح با دو در طلا را و اين دو مدرسه را خاقان مغفور صد هزار تومان خرج كرده و ساخته است . قدرى از آن طلا باقى بوده ، اعليحضرت همايونى اضافه نموده ايوان صحن قديم را طلا نموده‌اند . صحن جديد را جناب امين السلطان حاليه ساخته‌اند . خيلى بزرگ و باشكوه پنج در دارد : سه عدد رو به بيرون و دو عدد رو به صحن قديم زنانه و صحن قديم مردانه دارد . چهار منارهء خيلى بلند يك دانه‌اش ساخته نشده است ، دو مرتبه ساخته‌اند . كج شده بوده خراب كرده‌اند . سى ذرع متجاوز است . خيال دارد بالاى مناره را طلا كند . ايوان آينه‌كارى خوبى رو به مشرق ساخته است . ستونهاى سنگ خيلى بزرگ و خيلى مرغوب و پر از اره با فرش را مرمر نموده و اين مرمر تازه پيدا شده . معدنش در قم است . قدرى رگ دارد ، قشنگ است . صد هزار تومان تا حال خرج كرده و باز هم مخارج دارد . كاشيكارى خوبى نموده است . دور صحن هم حجره جهت اموات مسلمين ساخته . خيلى صحن خوبى است . صحن قديم خيلى كوچك است . اين صحن خيلى باشكوه و طولش صد و چهل قدم من است و عرضش صد و پانزده قدم .\r\n\r\nحكومت حسام الملك\r\nدوشنبه 5 ربيع الاول - صبح آقاى عماد السلطنه به سمت طهران از راه معمول تشريف بردند . قاطر هر عدد پانزده هزار كرايه كردند . از طهران امروز كاغذ آمد .\r\nخبر تازه اين است كه به حسام الملك به علاوه حكومت كرمانشاهان حكومت بروجرد و لرستان را هم داده‌اند . بيست هزار تومان پيشكش داده است . دولتش بيحد است .\r\nصد ده شش دانگى زيادتر در همدان دارد . حكومت ملاير و تويسركان و نهاوند را به محمد تقى خان داماد شعاع الدوله داده‌اند . اين مرتبه هم به حضرت و الا تكليف اين حكومت بىمعنى را كرده بودند . مثل گذشته به زبان خوش رد كرده‌اند . تا حال سه چهار مرتبه تكليف اينجا را نموده‌اند . حمام رفتم . قدرى كسل بودم . مطلب تازه همين بود .\r\nسه‌شنبه 6 - صبح كه بيدار شدم احوالم خوب نبود . تب آمده بود . تا عصر به كسالت و حالت تب گذشت . شب به زيارت مشرف شده ساعت يك به منزل آمدم .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nچهارشنبه - صبح « سدليز » خوردم . عصر احوالم بهتر شده بود . سوار شدم شكارى در اين صحرا نيست . چند درنا از دور رو به من مىآمدند . تفنگ را چهارپاره پر كردم . اول تيررس بود و خوب مىآمدند نزديك شده ما را ديدند از سمت ديگر فرار كردند . اين صحراها درنا دارد . زمستان شكارگاه خوبى است . در رودخانه يقين مرغ آبى زياد است . آهو هم خيلى دارد . چند تير به كلاغ انداختم . غروب به منزل آمدم .\r\n\r\nتفاوت‌هاى قم و كاشان\r\nپنجشنبه 8 ربيع الاول - حالتم بهتر است . غذا آش انار خوردم . در اين ايام يك روز صبح منزل متولىباشى رفتم و يك روز عصر منزل جلال السلطنه . هواى قم شبها سرد و روزها گرم است . آن باد شرقى طهران را ندارد . ولى تقريبا هوايش شبيه طهران است . كاشان از اين‌جا بدهواتر است . خود شهر هم بىآب و بىباغات و در گودى واقع شده است . آبش آب چاه است و آن هم بسيار بد و گرم و دم‌دار .\r\nنزديك صبح هواى قم به شدتى سرد است كه آتش احتياج است . جاى خوبى نيست .\r\n\r\nبازى عمر\r\nجمعه 9 شهر ربيع الاول 1308 - صبح در مدرسهء دار الشفاء بازى عمر بود .\r\nسيد شماع حضرت باقى بود . دو نفر روضه‌خوان بود : يكى نجار ديگرى نمدمال . روضه خواندند . تماشا داشت . خيلى حرفهاى هرزه و بىمعنى گفتگو مىكردند . قدرى گردش رفتم . حالت خوشى ندارم . معلوم نيست چه مرضى است .\r\nشنبه 10 - صبح تب و زكام سختى عارض شد . تا غروب در رختخواب بودم و حركت نكردم .\r\n\r\nشكار در قم\r\nيكشنبه 11 - احوالم بهتر بود ، تب نداشتم . اين روزها بيكارى زورآور شده كارى نداريم و خيلى سخت مىگذرد . قم شكارى هم ندارد كه دل به آن خوش شود .\r\nعصر از دروازهء رى به سمت چاههاى قنوات سراجه رفتم . يك سار زدم . سه چهار قوزقون نشسته بود ، يكى را در زمين و ديگرى را در هوا به دو تير زدم . يك طرقه زدم . اول طرقه سه چهار ذرع راست به هوا بلند شد من گمان نكردم كه خورده است .\r\nيك مرتبه از آن بالا سرازير شد . دو كبوتر هم در هوا زدم . ساچمه تمام شد . وقت هم دير بود . نيم ساعت از شب رفته به منزل آمدم . انشاء الله دو روز ديگر خواهيم رفت .\r\nدر كوچكى من به قم آمده بودم ، هيچ خاطرم نمانده است جز يك بالاخانهء اين حياط كه به سمت رودخانه نگاه مىكند و از چيزهاى ديگر قم خاطر نداشتم . آن وقت هم با نواب عليه خانم والدهء حضرت و الا بودم . تولوى خان را آن سفر از شير گرفتند .\r\nدو سال داشت .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n\r\nخوردن پنج من انار\r\nدوشنبه 12 - امروز خيال حركت داشتيم قاطر حاضر نشد . الحمد لله از بركت حضرت معصومه ( ع ) احوالم بهتر است . گنه‌گنه خوردم . قاطر يك تومان و دهشاهى براى مال بنه اجاره شد . بيست و هفت قاطر كرايه كرديم . بعد از ناهار حمام رفتم ، به حرم مشرف شدم . دوستان را دعا كردم . يك ساعت به غروب مانده به خانهء پسرهاى ميرزا موسى وزير لشكر مرحوم رفتم . از آنجا با محمد حسن ميرزا پياده قدرى گردش رفتيم . نماز مغرب و عشا را در حرم خوانده سر مقبرهء شاه مرحوم و خاقان مغفور فاتحه خوانده به منزل آمديم . الان دو ساعت از شب رفته است در اطاق نشسته‌ام .\r\nمحمد حسن ميرزا خيلى حرف مىزند . شب آخر است . انشاء الله اين زيارت قبول و مقبول است . هوا ماهتاب و مصفاست . اميرزاده روزى پنج من انار مىخورد و خربوزه حساب ندارد . بچهء كم‌خوراكى است . خسته شدم از بيكارى .\r\n\r\nدر طهران\r\nچهارشنبه ششم ربيع الثانى 1308 - با امروز بيست و پنج روز است روزنامه نوشته نشده است . تفصيل اين مدت اين است .\r\n\r\nحركت از قم\r\nدو ساعت به صبح سه‌شنبه 13 ربيع الاول كه روز حركت از قم به سمت طهران بود نوبه و لرز سخت شديدى كردم و پهلودرد و سرفه عارض شد كه نفس بسيار به سختى بيرون مىآمد و گاهى بطورى سخت پهلودرد برمىداشت كه از هر حركت و گفتار تا پنج شش دقيقه بازمىماندم . با اين حالت تا دو ساعت از شب رفته كه اسباب رفتن مهيا شده بودم به دواهاى زنانه و آب دعا و تربت حضرت امام خامس ( ع ) و آب قفل و گرد ضريح حضرت معصومه ( ع ) اكتفا شد . بارى با حالت بد بلكه از صبح چند درجه بدتر با عزيزه خانم در تخت روان افتاده نواب عليه با والدهء حضرت و الا در كجاوه نشستند . پالكى جهت يك نفر كلفت كرايه نمودند . گاهى خواب و گاهى در ناله و فغان بودم . هيچ غذا نخوردم . شب به شدت سرد بود ، نسيم مىوزيد . پهلودرد زيادتر صدمه مىزد و سرفه هم مىكردم ، با آن درد پهلو . اگر بخواهم منزل به منزل شرح بدهم مثنوى هفتاد من كاغذ شود . دو شب در باقرآباد مانديم . هيچ احوالم توفيرى نكرد ، بدتر بود . عقلها را روى هم گذاشته دوا و روغن ماليدنى درست كرده بودند . مىخوردم و روغن را به پهلو مىماليدند ، ساكت نمىشد . غذا ابدا نخوردم .\r\nعطش زياد داشتم . از آن آبهاى شور گرم بد ساعتى صد مرتبه مىخوردم . خيلى به همراهان بد گذشت . صدمهء زياد جهت نواب عليه بود . . . « * »\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 312 ","page_number":312},
  {"content":"\r\n\r\n\r\nعلىآباد\r\nمنزل دوم علىآباد آمديم . روز حركت كرديم . در تخت بودم . لب دريا با آن حالت بد بيرون آمده دو تير گلوله جهت مرغهاى آبى انداختم . يقين است با آن حالت نخواهد خورد . مرغ آبى از هر قبيل زياده از حد بود . مرغ قو زياد بود . در ناهارگاه نوبه كردم . پياده شده با نصر الله خان و محمد به منزل رفتم . گنه‌گنه هيچ اثر نداشت . شب همانطور سابق گذشت . معلوم است حالت همسفريها چه قسم است .\r\nلازم به نوشتن نيست . روز جمعه از علىآباد به زيان « 1 » گفتم بروند . چه‌قدر بد راهى است . يك قطره آب يا يك وجب سبزه از قم تا اينجا در عرض راه نيست . باز نوبهء خيلى مختصرى كردم . اين سه شب را در روى يك پهلو خوابيدم . پهلوى چپ درد زياد داشت . عزيزه خانم در تخت نزد من مىنشست . تخت خيلى كوچك بود . يك نفر نمىتواند به راحتى بخوابد ، در زحمت بودم . هر دقيقه كج مىشد . قاطرچى هم متصل يك سمت را بلند مىكرد بىخبر و من با آن حالت از سمتى به سمتى مىافتادم .\r\nفحش مىدادم اثر نمىكرد . خيلى بد گذشت . در اين راه چه صدمه‌اى داشتيم . . . « * »\r\n\r\nوضع بيمارى\r\nروز شنبه 17 از زيان « 1 » به سمت حضرت عبد العظيم حركت شد . نزديك خيرآباد ميان تخت مىخواستم بخوابم تولوى خان پيدا شد . در اين مدت دو سير غذا نخوردم .\r\nحضرت و الا در حضرت عبد العظيم تشريف آورده بودند . با همان حالت گفتم بروم بهتر است . تخت را باز كرده روانه شدم . در بين راه كالسكه رسيد . سوار كالسكه شده تند رفتم . دو ساعت به غروب مانده در خانه‌هاى مرحوم صنيع الملك خدمت حضرت و الا رسيدم . بعد هرطور بود به حرم رفته زيارت كردم . آقاى عماد السلطنه هم تشريف داشتند . پهلو درد امروز بهتر بود . با حضرت و الا در كالسكه نشسته به شهر آمديم .\r\nيك ربع قبل از غروب به خانه رسيدم . الحمد لله همه سلامت بودند . نواب عليه مغرب گذشته بود كه رسيدند . در رخت‌خواب بيمارى افتادم . ميرزا محمد حسين حكيم آمد امالهء فلوس داد و گنه‌گنه . صبح امالهء فلوس شد . ميرزا على اكبر خان حكيم آمده گفت گنه‌گنه . دوا و غذا هردو را قى كردم . روز چهارم آمد دوا را بريد . نبض من چهل و چهار نخود خوردم . الحمد لله نوبه نيامد . روز دوم و سوم دوا داد با روزى سه نخود گنه‌گنه دوا و غذا . هردو را قى كردم . روز چهارم آمد دوا را بريد . نبض من چهل پنج قرعه مىزد . گفت با اين حالت نبايد دوا خورد و براى استفراغ همان دوائى كه سابقا مىخوردم در شب داد ، شبى بيست مثقال خوردن همان و نيامدن قى همان .\r\nنبض آدمى كه چهل و پنج قرعه بزند آدم نيست . تا ده روز گنه‌گنه مىخوردم . حكيم كاسون دو دفعه آمد . آن هم دوا داد . بقدرى لاغر شده بودم كه هيچ كس نمىشناخت من آن شخص هستم . حقيقت در اين برگشتن به هيچ كس خوش نگذشت .\r\n\r\n\r\n","description":"","footnote":"\r\n( * ) نقطه‌چين در اصل است .\r\n( 1 ) - اكنون « جيان » گفته مىشود .\r\n","page_name":" 313 ","page_number":313},
  {"content":"\r\n\r\nامروز كه روز چهارشنبه است الحمد لله احوالم خوب است ، ولى نواب عليه احوالشان خوب نيست . تمام بدن باد كرده است . شكم و صورت و پشت دستها باد زيادى دارد ، مهرهء پشت به شدت درد مىكند . ميرزا على اكبر با حكيم طولوزان و ميرزا ابو القاسم و ميرزا محمد حسين به مشورت هم ديگر معالجه مىكنند . در اول كهير تمام تن بيرون آورد ولى حال اين قسم شده . خداوند شفائى مرحمت فرمايد . تا حال چند مسهل خورده‌اند . امروز قدرى باد صورت كمتر شده بود . عزيزه خانم چند روز بود نوبه مىكرد حال يك نوبه را رد كرده است . تولوى خان دو روز تب كرد . ناخوشى زياد است ، بخصوص در خانهء ما . خداوند عاقبت بخير كند . به حق پاكان و نيكان خداوند انشاء الله نواب عليه را شفا مرحمت فرمايد . بيش از اين نوشتن نشايد .\r\n\r\nفروش تبريزيهاى باغ\r\nپنجشنبه هفتم شهر ربيع الثانى - دو روز است كه تبريزيهاى باغ را به حاجى ميرزا عبد الكريم صراف به هفتاد تومان فروخته‌ام . تبريزيهاى خوبى دارد . يقين مىدانم بعد از خشك شدن دانه‌اى سه تومان خواهد فروخت . صد عدد كوچك و بزرگ فروخته شد . پنجاه عدد بزرگ كه قيمت زياد دارد در ميان آنها هست . باقى ديگر كوچك‌تر هستند . آن بزرگها دانه‌اى سه تير خوب مىشوند . حاجى كاظم صراف در پانزده شانزده سال قبل كاشته است . باغ خيلى شلوغ شده است . سايهء اين درختها نمىگذاشت كه دانه‌اى گل يا سبزى عمل بيايد . ميوه‌هاى خوب دارد . از سايهء تبريزى بار در سال نداشت . انشاء الله اين هفتاد تومان سال آينده خرج خودش خواهد شد .\r\nخيال دارم جلوى در و اطراف حوض را باغچه‌هاى خوب و چمن‌كارى كنم . شن باغ ندارد ، شن خواهم ريخت ، قشنگ خواهد شد . اگر خدا عمرى بدهد . چهار از دسته گذشته منزل حضرت و الا رفتم . جمعى بودند . نواب عليه الحمد لله احوالشان بهتر است .\r\n\r\nطبابت ميرزا على اكبر خان ناظم الاطباء\r\nميرزا على اكبر خان و حكيم طولوزان روزى هشت نخود گنه‌گنه داده‌اند . شبها نوبه مىكنند . باد صورت و دست قدرى كم شده است . حقيقت ميرزا على اكبر خان خوب حكيمى است . طب فرنگى و ايرانى هردو را كاملا بلد است .\r\nآقاى عماد السلطنه تشريف داشتند . محمد حسن ميرزا صبح بود . نصير الدوله بعد از ناهار آمد تا عصر بود . سه ساعت به غروب مانده بعد از مدت مديدى حمام رفتم . چرك بودم ، بيست و هفت روز است حمام نرفته‌ام . گنه‌گنه خوردم . عفت الدوله عصر آنجا تشريف داشتند . نيم ساعت به غروب مانده به منزل خودم آمدم .\r\nشنبه نهم - صبح نيم ساعت از آفتاب بالا آمده محمد اسب آورد به منزل حضرت و الا رفتم . الحمد لله احوال نواب عليه بهتر بود . آن حالت روز قبل اتفاق نيفتاده بود . ديروز گذشته را خداوند تبارك و تعالى نصيب نكند .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nدو ساعت و نيم به ظهر مانده محمد اسب آورد كه حضرت و الا احضار كرده‌اند .\r\nچون نواب عليه حالشان خوب نبود با حالت بسيار پريشان تند به خانهء حضرت و الا رفتم . از هركه پرسيدم چه خبر است همه مىگفتند برويد اندرون . بيش از پيش حالتم پريشان شد . بدن به لرزه درآمد . چشمها پر از اشك شد . داخل اندرون شدم تا به اطاق رفتم نصف جان شدم . شاهزاده خانم خاله آمد دل‌دارى داد و تفصيل را گفت كه نواب عليه ديشب در ساعت دوازده ضعف مفصلى بلكه غش كردند تا سه ربع به آن حالت بودند . خيلى از زبانشان را در آن حالت جويده بودند . كف با خون داخل شده بود . بعد معلوم شد كه خون از زبان بوده . بارى قدرى حالتم بجا آمد . رفتم خدمتشان حكيم طولوزان و ميرزا على اكبر خان دوائى نداده بودند جز آب « تيول » .\r\nرنگ روشان خيلى زرد و مغشوش بود . خيلى شكر خداوند را كردم . ديشب همان حضرت و الا و شاهزاده والى و خانه جانم بودند . به حضرت و الا خيلى تلخ گذشته بود .\r\nدر آن حالت حضور داشتند . خداوند نصيب نكند براى هيچ مسلمانى . قدرى گذشت عماد السلطنه تشريف آوردند . صبح ميرزا محمد حسين بادكش زياد داده بود . حكماى ديگر مجددا دادند . تا عصر حالتشان مغشوش بود . عصر سلطان الحكما آمد معالجات بىمعنى كرد .\r\n\r\nاعتقاد طولوزان به على اكبر خان\r\nغروب حكيم طولوزان و ميرزا على اكبر خان آمدند . معالجهء سلطان را قبول نكردند . اعليحضرت همايونى به اميرزاده دائى فرموده بودند كه معالجهء طولوزان بشود بهتر است . طولوزان مىگفت كه اگر ميرزا على اكبر خان بيايد من مىآيم ، اگر او نيايد من نخواهم آمد . اعتقادى به مشار اليه پيدا كرده است . بارى دوائى ندادند جز بو كردن آب « اتر » و خوردن پنج نخود « برومور » و مطمئن كردند حالت ديشب نخواهد آمد . دائى جانم آنجا بود . همشيره‌ها را نواب عليه خواسته بودند ، همه بودند . روز بدى بود . گريه و ناله بلند بود . الحمد لله عصر قدرى آسوده شديم . خداوند به حق محمد و آله شفائى مرحمت كند كه آسوده شويم . دو ساعت از شب رفته با عماد السلطنه منزل آمديم . همشيره‌ها ماندند . امروز دائى جانم با محمد حسن ميرزا آنجا بودند . آقاى عماد السلطنه هم تشريف داشتند . حالت خانم جانم لله الحمد خوب بود .\r\nدوائى اطباء ندادند جز استراحت . انشاء الله آن حالت گذشته است . دو سه روزى روزى هشت نخود گنه‌گنه طولوزان داده بود ، همان ناخوشى كهير است . در اندرون زده است كه اين‌طور شده . دو ساعت به ظهر مانده دو تومان نواب عليه مرحمت كردند . نفرى پنج هزار گرفته بازار رفتيم دكان ارمنيهاى كاروانسراى حاجب الدوله .\r\nرفتيم خوش گذشت . . . « * »\r\nبعد منزل آمده ناهار خورديم . تا عصر همه بوديم . عصر با دائى جانم به منزل تازه\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 315 ","page_number":315},
  {"content":"\r\n\r\nرفتيم كه يك سال است بنائى مىكند در خيابان ايلخانى نزديك خانه‌هاى من . مرتبهء پائين بيرونى تمام شده خيلى قشنگ شده . اندرونى تمام شده . از آنجا به باغ آقا سيد عبد الله رفتيم . باغ تميز قشنگى با عمارت خوبى دارد . يك ساعت به غروب منزل آمدم .\r\nيكشنبه 10 ربيع الثانى - پنجاه عدد از تبريزيهاى باغ را انداخته‌اند . خيلى درخت شكسته است عمله‌ها عامل بودند ، و الا بيش از اين شكسته بودند . اين پنجاه عدد چهل عددش شانزده ذرع و نيم طول و سه چارك قطر دارند . خيلى بزرگ است .\r\nخوب عمل آمده . ديوار باغ را به سمت كوچه شكافته‌اند . ده پانزده عددش را از آنجا بيرون بردند . باقى در باغ است . اما باغ كثيف شده و تمام باغچه‌ها لگد خورده .\r\nدرختها شكسته است . انشاء الله بعد خوب خواهد شد . الان خيلى به حالت كثافت است .\r\nدو ساعت به ظهر مانده خانهء حضرت و الا رفتم . لله الحمد نواب عليه بهتر شده دوا اطبا نداده‌اند . آقاى عماد السلطنه بودند صحبت زياد شد . . . « * » بعد از ناهار نصير الدوله آمد تفصيل تازه‌اى گفت :\r\n\r\nپيدا شدن گنج - ميرزا محمود قره‌مستوفى\r\nگنجى در محمدآباد قريهء حاجى محمد حسن امين دار الضرب پيدا شده . شخص ايرانى با يك نفر روس ديده‌اند . مبالغى از آن پولها را به فرنگ حمل كرده متاع خريده تجارت كرده‌اند و خيلى از آن پولها را به طهران آورده به صرافها فروخته‌اند .\r\nتا اينكه آن شخص ايرانى آمده به اعليحضرت عرض كرده . دو سه روز است كه اعليحضرت همايونى امين همايون قهوه‌چىباشى را فرستاده [ اند 
  ] كه مابقى را به طهران حمل كند . چند عدد از آن سكه‌ها را نصير الدوله خريده بود . سكه به نام سلطان محمود و سلطان مسعود است . تمامش طلا بوده و مقدارش گزاف بوده . هر سكه از يك مثقال قدرى خشك‌تر بوده . گفت نزد حضرت و الا خواهم فرستاد . عجب نعمتى است . خوشا به حال هركه يافته است . خداوند نصيب ما كند . خيلى خوب است . شادى زيادى دارد آدم يك مرتبه به همچو پول بىزحمتى برسد . نه دردسر حكومت كشيده نه تلخى محصل و مأمور را چشيده و نه رنج محاسبهء ديوان اعلى را ديده و نه رؤيت نحس ميرزا محمود قره مستوفى و نه حالت بد و منحوس سيد جواد نوكر جناب امين السلطان را نگاه كرده به اين نعمت عظمى برسد . بخت است . . . « * »\r\n بخت گو يار شو و جمله جهان دشمن باش * دوست گو يار شو و روى زمين لشكر گير \r\nبارى اگر راست باشد خوب است . در ايران از اين نعمتها هست . كسى همت ندارد . اگر به دست فرنگيها بود خيلى چيزها و پولها بيرون آورده بودند .\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 316 ","page_number":316},
  {"content":"\r\n\r\n\r\nمعلم انگليسى : پسر صحافباشى\r\nميرزا اسماعيل خان پسر صحاف‌باشى مرحوم يك ماه است كه من و تولوى خان را درس مىدهد . مترجم الممالك در خانهء سلطانحسين ميرزا اطاقى درست كرده ده پانزده شاگرد آورده درس مىدهد . وقت براى آمدن ندارد . به اين جهت ميرزا اسماعيل خان را پيدا كرده‌ايم مىآيد جهت درس . خوب بلد است . در هندوستان تربيت شده . مدتى در حيدرآباد دكن بوده و معلمى مىكرده و يك سفر مفصل با صدراعظم دكن به فرنگ رفته . روزنامهء آن صدراعظم را من خوانده‌ام . به همه فرنگ رفته است .\r\nحال به جناب امين السلطان سپرده است . درجهء سرتيپى دارد .\r\n\r\nقيمت كاه و كاهگل و بنا - بر پدر فرنگيها لعنت\r\nبعد منزل آمدم هوا ابر بود . چند قطره باران آمد . دو سه روز است هوا ابر است .\r\nگاهى باران مىآيد ، نه به حد كفايت . باران نافع است . خانه را تعمير مىكنند . كاه خوب خروارى شانزده هزار و كاه كاه‌گل خرواى دوازده هزار ، خيلى گران است . همه چيز گران است . بر پدر فرنگيها لعنت . امسال كار بنائى مشكل است . بنا سه هزار و ده شاهى ، ناوه‌كش دو هزار ، عمله سى شاهى . هميشه بنا در دو هزار بود . حال آنقدر اضافه شده است . مصالح به قيمت طلا و نقره و سنگ « موزائيك » است . خدا رحم كند .\r\nاين بىپولى اهل ايران ، اين نرخ اجناس . ديروز اول قوس بود . امشب به سلامتى كرسى گذاشته شد . سرد است .\r\n\r\nقيمت زغال‌سنگ\r\nدوشنبه يازدهم ربيع الثانى - تا بعد از ناهار خانه بودم . پشت‌بامها را تعمير مىكنند . پارسال خرابى زياد به هركجا رساند . خانه‌اى نيست كه بنائى نداشته باشد .\r\nطويله را كاه‌گل مىكنند . ديوار باغ هم تعمير كلى دارد . جهت بخارى امسال زغال سنگ خريده‌ام خروارى بيست و هشت هزار . خيلى گران است . مسيو بواتال فرانسوى با جمعى از اهل بانك شاهنشاهى هرچه معدن زغال سنگ بوده به هرقيمت كه شده است اجاره كرده‌اند و حال خودشان مىفروشند . قيمت را گران كرده‌اند . اندكى مانده كه كار سنگ و كاه و جو و گندم [ و 
  ] بقولات [ و 
  ] حبوبات به همين منوال شود .\r\nبوتال پدرسگ كارها خيال دارد و مطلبها سال به سال از مشار اليه ديده خواهد شد . بارى « سوسيته » « 1 » زغال‌سنگ بانك است . از آنجا بايد خريد .\r\n\r\nتماشاى امين اقدس\r\nبعد از ناهار منزل حضرت و الا رفتم . الحمد لله نواب عليه احوالشان خوب است .\r\nميرزا اسماعيل خان آمد درس خواندم . نواب محمد ميرزا تشريف آوردند به اتفاق\r\n\r\n\r\n","description":"","footnote":"\r\n( 1 )  societe \r\n","page_name":" 317 ","page_number":317},
  {"content":"\r\n\r\nايشان و تولوى خان سوار شده كه تماشاى آمدن امين اقدس را بكنيم . از مشهد مقدس تشريف مىآورند ، خيلى به تفصيل . از اينجا هم افاقه‌اى نشد . چشم به همانطور سابق است . انشاء الله به كربلا بروند شايد آنجا شفائى بدهد . از فرنگ هم كه خوب نشد .\r\nدر خيابانها خيلى گردش كرديم . اين سفر هم گويا هفتاد هشتاد هزار تومان مخارج راه امين اقدس كرده‌اند . هوا عصر ابر بود . گاهى آفتاب ، خيلى سرد بود .\r\nديشب باران آمد . امروز صبح درخت و زمين « قرو » زده بود . امروز بخارى روشن كردم . غروب منزل آمدم .\r\n\r\nباغ و نارنجستان\r\nسه‌شنبه 12 شهر ربيع الثانى - صبح زود به ميدان رفتم . آقاى نايب السلطنه چند روز است كه به قم تشريف برده‌اند . امين نظام بودند . مدتى توقف شد . هوا خيلى سرد بود . آتش مطلوب است . بعد از ميدان منزل آمدم . باغ آن‌قدر از آمد و شد كوبيده شده است كه بايد با گاو شخم كرد . با بيل نرم نخواهد شد . گلهاى باغ را در يك اطاق كه سابقا نارنجستان كوچكى بود رو به مشرق گذاشته‌ام . پانصد ششصد گلدان هست . جايش چندان گرم نيست . تا عصر منزل بودم . عصر قدرى گردش رفتم .\r\nامروز آفتاب خوبى بود . كوچه ما كثيف است . گرد و خاك كمتر شده است . . . « * » الان ساعت دو از شب رفته زير كرسى نشسته‌ام . هوا ماهتاب است .\r\nپنجشنبه 14 - ميدان مشق رفتم . امين نظام و آقاى عماد السلطنه بودند . توپچى عماد السلطنه از سفر خراسان مراجعت كرده امروز به حضور بردند كه مرخص شوند .\r\nمنزل آمدم . ايلخانى پسر عضد الملك آمد . على اكبر خان پسر ميرزا اسحق خان هم بود .\r\nتا عصر به صحبت گذشت . غروب با تولوى خان كه منزل ما بود به خانهء حضرت و الا رفتيم . شب آنجا ماندم . الحمد لله حال نواب عليه بهتر است . روز يكشنبه حمام داده‌اند .\r\n\r\nزيارت حضرت عبد العظيم\r\nجمعه 15 - بعد از توپ ظهر با تولوى خان سوار اسب دلبر شدم به منزل خودم آمدم . توله‌ها را برداشته رفتيم . محمد ميرزا پسر حضرت ملك‌آرا با سلطان محمد خان مىرفتند به حضرت عبد العظيم ، در خيابان پشت خانهء خودمان به آنها رسيديم . به اتفاق رفتيم از راه جوانمرد قصاب . ميرزا على پسر وزير دفتر هم بودند . ما خيال حضرت عبد العظيم را نداشتيم . با آنها موافقت كرديم . دو ساعت به غروب مانده رسيديم . زيارت و نماز نموده از همان راه مراجعت كرديم . شكارى پيدا نشد . صحبت و شوخى زياد شد . تولوى خان هيچ شكارى پيدا نكرد و هوا ابر بود . خوب هوائى بود . كمتر وقت در طهران هوا به اين خوبى ديده شده است . الحمد لله خوش گذشت . . . « * »\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 318 ","page_number":318},
  {"content":"\r\n\r\nعمل باغ الحمد لله تمام شد . تبريزيها را بردند . باغ روشن شده است . شب هوا صاف و سرد بود .\r\n\r\nگرانى طهران\r\nيكشنبه 17 - منزل بودم . هوا ابر بود . باران مىآمد . اين اول باران صحيح طهران است . خيلى نافع است . الان همه چيز در طهران گران است . زغال پنج تومان و نيم ، خروار هيزم بخارى بيست و پنج هزار است ، جو چهار تومان و پنج هزار ، كاه خروارى شانزده هزار است . ساير چيزها به همين قياس . قيمت مصالح از همه چيز گرانتر است . در قم آجر سفيد خوب هزارى هفت هزار بود ، گچ كوبيده سرندكرده خروارى دو ريال ( 5 ر 2 ) بود و اين‌جا به اين گرانى است . خيلى تفاوت دارد . قدرى كتاب تاريخ انگليس را خواندم و درسهاى ديگر را روان كردم . از حالا اول خرابى عمارات طهران است . خداوند به خير بگذراند . تا ساعت چهار از شب رفته كه خواب رفتم باران مىآمد . از ناودانها جارى بود .\r\n\r\nشش ماه خاك ، شش ماه گل\r\nدوشنبه 18 - صبح هوا ابر [ بود 
  ] و باران به شدت مىآمد . حالا اول گل و خرابى است . ديشب اطاق خواب من چكه مىكرد . امروز اكبر درست كرد . نصف شب با حالت خواب‌آلود به اطاق ديگر رفتم . الحمد لله به خير گذشت . ناهار منزل خوردم .\r\nبعد از ناهار منزل حضرت و الا رفتم . كوچه خيلى گل داشت . هرچه خاك در تابستان بود حال گل شده است . شش ماه در طهران از شدت گل حركت سخت است و شش ماه از بسيارى كثافت و گرد و خاك .\r\nنواب عليه ديروز حمام تشريف برده بودند . شكر خداوند را بايد كرد . ميرزا اسماعيل خان آمد درس خوانده شد . خوب درس مىدهد . غروب دائى جانم آمد گفت كه اعليحضرت روز پنجشنبه به جاجرود تشريف مىبرند . چون مكرر فرموده‌اند حضرت و الا هم مىروند . جاجرود شكارگاه خوبى است . همه ساله با اعليحضرت مىرويم و شكار مىكنيم . مغرب منزل آمدم . تا غروب باران آمد گويا مىخواهد حكايت پارسال را بكند كه چهار شبانه‌روز باران منقطع نشود و هيچ خانه‌اى را آباد نگذارد . اميدوار هستيم كه نشود . الان يك ساعت از شب رفته است . هوا ابر باران ساكت شده تا بعد چه شود .\r\n خوش‌تر ز عيش و صحبت باغ و بهار چيست * ساقى كجاست گو سبب انتظار چيست\r\nمعنى آب زندگى و روضهء ارم * جز طرف جويبار و مى خوشگوار چيست\r\nپيوند عمر بسته به موئى است هوش‌دار * غمخوار خويش باش غم روزگار چيست \r\nايضا\r\n ما را ز خيال تو چه پرواى شراب است * خم گو سر خود گير كه خم‌خانه خراب است\r\nافسوس كه شد دلبر و در ديدهء گريان * تحرير خيال او نقش بر آب است \r\n\r\n","description":"","footnote":"","page_name":" 319 ","page_number":319},
  {"content":"\r\n\r\n بيدار شو اى ديده كه ايمن نتوان بود * زين سيل دمادم كه در اين منزل خواب است\r\nمعشوقه عيان مىگذرد بر تو و ليكن * اغيار همى بيند از آن بسته نقاب است\r\nگل بر رخ رنگين تو تا لطف عرق ديد * در آتش رشك از غم دل غرق گلاب است\r\nدر بزم دل از روى تو صد شمع برافروخت * وين طرفه كه بر روى تو صدگونه حجاب است\r\nسبز است درودشت بيا تا بگذاريم * دست از سر اينكه جهان جمله سراب است\r\nدر كنج دماغم مطلب جاى نصيحت * كاين حجره پر از زمزمهء چنگ و رباب است\r\nبىروى دلاراى تو اى شمع دل‌افروز * دل رقص‌كنان بر سر آتش چو كباب است \r\nسه‌شنبه 19 - باران مبدل به برف شده بود . تا عصر برف آمد . ولى هيچ به زمين ننشست . منزل بودم .\r\nچهارشنبه 20 - منزل حضرت و الا رفتم . فردا به جاجرود تشريف مىبرند .\r\nمن ماندنى شدم درس خواندم . عصر فخر الملك آمد . اعليحضرت سه‌شنبه تشريف مىبرند . هوا سرد بود باران نمىآمد . يك ربع به غروب مانده آفتاب شد . هوا قدرى صاف . كوچه گل زياد داشت .\r\n\r\nخريد تولهء يك تومانى - خدايان يونان\r\nپنجشنبه 21 - صبح زود منزل حضرت و الا رفتم . با آقاى عماد السلطنه و تولوى خان تشريف برده بودند . هوا آفتاب بود و به شدت سرد . اگر باران بود خيلى به ملتزمين بد مىگذشت . تا دو به ظهر مانده آنجا بودم . بعد منزل آمدم . ديوار باغ خرابى داشت . باران مهلت نداده بود . امروز مشغول تعمير بودند . يك ماه كمتر است كه يك بچه توله به يك تومان خريده‌ام . بچهء آن توله‌اى است كه در شمران يكى از آدمهاى سفارت آورده بود و من چون قيمتش زياد بود پس دادم . آن توله آبستن شده بود يك بچه خال زرد و يك بچه خال سياهش را من و تولوى خان دو تومان خريديم . تولوى خان جهت پسر حاجب الدوله مرحوم فرستاد . من نگاه داشتم . شيرخوار است و خيلى قشنگ . از قضا اين مرتبه تولهء نر گير من افتاد . خيلى قشنگ است . خال زرد ماشى دارد . زرد تند نيست . كم رنگ است و از همه جهت قشنگ و نجيب است . اسمش را آرگوس گذاشته‌ام . اين اسم از اسماء « مىتولوجى » « * » است ، از اسماء رب النوعهاى يونان است . شخصى بوده صد چشم و خيلى شجاع . نيم‌خدا بوده ، خداى تمام نبوده . خيلى حكايت است اين چيزهاى دروغ و مردم غريب اعتقادى داشته‌اند و الان علم بزرگى است در فرنگ دانستن حكايات و تاريخ و اصل و نسب آنها . جز براى گذاشتن اسم سگ و حيوانات ديگر ثمرى ندارد . عجب خدائى بودند كه من سگ خودم را به آن اسم مىنامم . ولى خيلى مزه دارد دانستن تاريخ اين خدايان و جنگهاى دروغى كه مردم به آنها بسته‌اند و كارهاى غريب و امرهاى عجيب آنها . آقاى عماد السلطنه در كمال استادى بلد هستند . من چندان نمىدانم .\r\n\r\n\r\n","description":"","footnote":"\r\n( * )  mythology \r\n","page_name":" 320 ","page_number":320},
  {"content":"\r\n\r\n\r\nتصدق شدن اسب\r\nجمعه 22 - صبح زود كاغذى از تولوى خان آمد خواندم . مطلب غريبى بود ، نوشته بود اسب دلبر را سوار بودم و در گودال افتادم ، اسب مرد خودم به سلامت بيرون آمدم . شكر بىحد به جاى آوردم كه الحمد لله خودشان به سلامت رسته‌اند . زود به خانهء حضرت و الا رفتم . از فراش كه كاغذ آورده بود مفصلا سؤال كردم . در سر قنات سارى اصلان اعليحضرت ناهار خورده بودند و از آنجا سوار شده بودند . تولوى خان با فخر الملك از عقب تاخت مىكردند كه يك مرتبه اسب تولوى خان از پشت به چاه مىرود ، اول چاه قدرى گشاد بوده دو ذرع پائين تنگ مىشده . تولوى خان پا را از ركاب خالى كرده در آن جاى تنگ دو دست و پا را به ديوار چاه محكم كرده اسب هر تكانى كه مىخورد شش هفت ذرع پائين مىرفته . بارى شريف خان عقب سر تولوى خان بوده فرياد زده و فخر الملك را صدا كرده . فخر الملك بيچاره با حالت پريشان به سر چاه مىآيد . شريف خان مىخواهد تولوى خان را يك نفره بيرون بياورد تولوى خان قبول نكرده تا يك نفر ديگر آمده هردو قوت كرده تولوى خان را بيرون مىآورند . اسب همانجا تصدق شد .\r\nنوكرها و محمد حسن ميرزا دائى با ساير ملتزمين ركاب اعليحضرت جمع شده تماشاى چاه را مىكردند . محمد حسن ميرزا خدمت حضرت و الا رفته تفصيل را گفته و تولوى خان از عقب مىرسد . معلوم است چقدر حضرت و الا خوشوقت شده‌اند . اسب دلبر مرحمتى اعليحضرت بود . خوب اسبى بود . اسب جهنم شد . بعد به اعليحضرت عرض كرده بودند . تولوى خان را خواسته و اظهار مرحمت فرموده بودند . قدرت خدا اين است كه ابدا يك جاى تولوى خان خراش برنداشته ، صحيح و سالم از اين اجل معلق به مرحمت و لطف پروردگار خلاصى يافته . الحمد لله رب العالمين اگر شبانه‌روز شكر كنم كم است .\r\nاز شنيدن اين مطالب موهاى اندام من بلند شد . خداوند نصيب نكند . بارى هرچه كرده بودند اسب بيرون نيامد . حتى زين و برگ را هم نشد بيرون بياورند .\r\nسى چهل ذرع عمق چاه بوده . نمىشد اسب خلاص شود . چهار پنج چاه سارى اصلان نزديك چاه جهت آب كنده و تمام روى اين چاهها از علف و بوته پوشيده شده تقصير اسب‌سوار نبوده . سبحان الله غريب اتفاقات جهت ما روى مىدهد . الحمد لله به خير گذشت . هزار مرتبه شكر دارد . هيچ خيال نمىرود كه مىشد از آن چاه عميق خلاص شد . هرطور تصور كند آدم به جائى نمىرسد جز كرم و مرحمت خداوند به ماها . در آن جاى تنگ چطور پا از ركاب مىشود خالى كرد و كجا ياد آدم مىآيد كه دست و پا را به ديوار چاه بزند . بارى اگر كسى عقب سر نبود هيچ كس نمىفهميد . خداوند پدر شريف خان را رحمت كند به جهت آنكه نه اسب پيدا بود و نه تولوى خان . هيچ كس به صرافت نمىافتاد . از هر طرف آدم همشيره‌ها و ساير قوم و خويش‌ها مىآمدند و حالت را مىپرسيدند . اغلب همشيره‌ها پياده به منزل حضرت و الا به افسردگى مىآمدند و\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nهمه بعد از مطلع شدن شكر مىكردند . واقعهء غريبى بود .\r\n\r\nارگ آرمينه فلوت\r\nسه‌شنبه 26 - دو شب بود كه منزل حضرت و الا بودم . اين سفر اعليحضرت هيچ شكار نفرموده بودند . حضرت و الا يك قوچ شكار فرموده بودند . آقاى عماد السلطنه يك كبك . تولوى خان الحمد لله آمد . امروز منزل آمدم بنائى ما تمام شد . ديروز يك « ارگ آرمينه فلوت » گرفتم . عصر يحيى خان ارمنى آمد درس داد . امروز شروع شد . بيست و پنج تومان اين ارگ را خريدم . قدرى گران خريدم . چون طالب زياد شده و ارگ كم است . براى تنهائى و كسالت بخصوص بيكارى مشغوليات عمده‌اى است . صداى خوب مفرحى دارد .\r\n\r\nملك‌آراء اول عالم\r\nپنجشنبه 28 - صبح خانهء سيد نصر الله خان رفتم . سيد جواد پدرش مرحوم شده است . سيد جواد از وقت طفوليت حضرت و الا تا حال نوكر بود . خدايش بيامرزد . كوچه غريبى كه هرگز نديده بودم امروز عبور كردم . خيلى شهر كثيف و بىنظم است .\r\nبعضى از كوچه‌ها در وسط جوى آب است و دو طرف جوى نيم ذرع بيش عرض ندارد و سوراخ آب انبار و راه آب خانه‌ها در اين نيم ذرع عرض اتفاق افتاده . خيلى عبور سخت است . خانهء محمد حسن ميرزا نيم ساعت توقف كردم . از آنجا به خانهء حضرت و الا رفتم . يك ساعت از ظهر گذشته ميرزا اسماعيل خان آمد درس خواندم . حضرت ملك‌آرا تشريف آوردند مدتى صحبت فرمودند . اول شخص در صحبت و علم ، هستند . فرانسه ، عربى ، تركى اسلامبولى را كاملا مىدانند . به اصطلاح فرنگيها « پوليگ‌لات » هستند . « 1 » نيم ساعت به غروب مانده منزل آمدم . معلم ارگ آمد درس داد . الان ساعت هفت و نيم فرنگى است در زير كرسى نشسته‌ام . هوا سرد است ، اطاق خوب گرم . اين اطاق رو به سمت مشرق واقع شده . خوب اطاقى است . راهرو خوب و اطاق پستو جهت خواب دارد .\r\n\r\nقابوسنامه\r\nجمعه 29 - ديشب باران سختى آمد . صبح هم مىآمد . هوا تيره بود . در سه ساعت به ظهر مانده هوا آفتاب شد ، ولى لكه‌لكه ابر در آسمان بود كه گاهى شعاع خورشيد به زمين نمىافتاد . خانهء ميرزا اسحق خان رفتم . تازه از گيلان آمده صحبت زياد شد . ناهار منزل خوردم . درخت زيادى امروز كاشتم . بعد از ناهار قدرى درس روان كردن و كمى از كتاب قابوس‌نامه خواندم . خوب كتابى است . دو ساعت به غروب مانده به سيد اسماعيل رفتم . آن مسجد را تعمير كرديم . هشتاد تومان خرج تعمير و فرش آنجا شده است . حالتم تغيير كرد . خيلى افسوس خوردم چه فايده خداوند\r\n\r\n\r\n","description":"","footnote":"\r\n( 1 ) - كذا در اصل ، به كسى كه چند زبان مىداند  polyglot  مىگويند .\r\n","page_name":" 322 ","page_number":322},
  {"content":"\r\n\r\nنصيب هيچ برادرى نكند ، چه حيف كسى بود . خوش صحبت‌تر و خوش زبانتر از او من گمان نمىكنم كسى بود . از زبان انگليسى دو سه هزار لغت از بر بود . انشاء الله آمرزيده و در فردوس برين مكان دارد . بايد فكر خودمان را بكنيم . انگليسى خوب مثلى دارد :\r\n No body will be eternal in the pickle world ! \r\nچند شب پيش منزل ايلخانى بودم . تا بعد از شام آنجا بودم ، ساعت پنج به منزل آمد . دو قطعه عكس خودش را به من داد . . . « * » امروز را وعده حضرت عبد العظيم ( ع ) گرفته بود كه باهم برويم . كاغذ نوشتم و عذر خواستم ، انشاء الله جمعهء آينده . فردا منزل آقاى عماد السلطنه وعده داريم . حضرت و الا تشريف دارند . الان كه دو ساعت از شب رفته است هوا صاف و سرد است ، تا بعد چه شود . . . « * »\r\nشنبه سلخ شهر ربيع الثانى - صبح منزل حضرت و الا رفتم . مهمانى آقاى عماد - السلطنه امشب شد . ميرزا اسماعيل خان آمد درس داد . دو ساعت به غروب مانده منزل خودم آمدم . غروب به خانهء آقاى عماد السلطنه رفتم . تا ساعت پنج بوديم . تولوى خان و همشيره‌ها بودند .\r\n\r\nدكتر بازيل ارمنى\r\nيكشنبه غره جمادى الاولى - دو ساعت به ظهر مانده پياده به خانهء حضرت و الا رفتم . آقاى عماد السلطنه هم تشريف آوردند . يك ساعت از ظهر گذشته دكتر بازيل با اسماعيل خان آمدند . اين دكتر از ارامنهء جلفاى اصفهان است . بيست و پنج سال در شهر ادن‌بوره پايتخت اسكاتلند تحصيل زبانها و علم طب كرده . يك سال است به ايران آمده مشغول طبابت است . خدمت حضرت و الا رسيد ، بعد اندرون رفت نواب عليه را ديد . بعد از رفتن دكتر درس خواندم . اندرون آمده نماز كردم . حضرت و الا گردش تشريف برده بودند . امروز جمعى آنجا بودند . . . « * » يك ساعت به غروب مانده منزل آمدم . شاهزاده والى تشريف آورده بودند . صحبت زياد شد . . . « * »\r\n\r\nگرانى و بىقاعدگى دولت\r\nدوشنبه 2 - منزل بودم هوا آفتاب بود . چندان سرد نيست . از سابق گرمتر است . نرخ اجناس به حدى گران شده كه هيچ وقت همچو نبوده . كاه دو تومان شده ، جو چهار تومان [ و 
  ] هفت هزار ، گندم شش تومان ، زغال شش تومان . همه از بىقاعدگى دولت است . نه پارسال حاصل ضايع شده نه اسب در طهران زياد شده و نه اطراف طهران دهاتش منهدم شده . هيچ يك از اينها نيست و نرخ اجناس به اين گرانى شده . مرد علاف صبح هر قيمتى كه مىخواهد به كاه و جو مىگذارد و مردم مىخرند .\r\nعصر به خانهء ميرزا اسماعيل خان رفتم . اطاق گرم خوبى داشت . صحبت زياد شد .\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 323 ","page_number":323},
  {"content":"\r\n\r\nيك ماه بود كه پرده براى اطاق گرفته بودم . اين مدت نزد استاد جوانى پرده‌دوز بود و همه را امروز و فردا مىكرد . امروز آورد قشنگ شده ، ولى خيلى معطل كرد . . . « * »\r\n\r\nمشق خمپاره\r\nسه‌شنبه 3 جمادى الاولى - صبح زود ميدان مشق رفتم . آقاى نايب السلطنه تازه از سفر قم مراجعت فرموده‌اند . امروز ميدان تشريف آوردند . مدتى در سر مشق خمپاره امروز بيانات گوش مىكرديم . مشق خمپاره به صاحب منصبان مىدهند . آقا تشريف آوردند آنجا اظهار التفات فرمودند . تفصيل تولوى خان را عرض كردم . بعد از دفيله آقا به قورخانه تشريف بردند . من به منزل آمدم . اعليحضرت به جاجرود تشريف بردند . اين سفر حضرت و الا نرفت . انشاء الله سفر ديگر گويا ده دوازده روز در جاجرود اقامت بشود . وقت شكار است . عصر آقاى عماد السلطنه تشريف آوردند .\r\nهوا ابر بود .\r\nچهارشنبه 4 - ديشب باران زياد آمده بود . هوا صبح ابر بود . يك ساعت به ظهر مانده خانهء حضرت و الا رفتم . عماد السلطنه آنجا تشريف داشتند . بعد از ناهار اسماعيل خان آمد درس خواندم . بعد حمام رفتم . آقاى عماد السلطنه از جانب حضرت و الا به سفارت روس تسليت وزيرمختار رفت . پسر ده‌ماهه‌اش مرده است . دو ساعت پيش از غروب تگرگ زيادى آمد ، بعد آفتاب شد . هوا غرش مىكرد . مثل بهار بود سرد نبود . رعد و برق زياد شد . گاهى باران ، گاهى آفتاب بود . خيلى هواى خوش مفرحى بود . غروب منزل آمدم . در راه باران كاملى خوردم . الان هوا ابر است ولى باران نمىآيد .\r\n ابر آمد و باز بر سر سبزه گريست * بىبادهء گل رنگ نمىبايد زيست\r\nاين سبزه كه امروز تماشاگه ماست * تا سبزهء خاك ما تماشاگه كيست \r\n\r\nبرف و باران\r\nپنجشنبه پنجم جمادى الاولى - ديشب باران آمده بود . از وقت نماز برفهاى دانه درشت آمدن گرفت . قدرى در روى درختها و زمين نشست . به زودى برف مبدل به باران شد و برف آب شد . هنوز برف كلى نيامده . منزل شاهزاده آغا وعده گرفته بود ناهار آنجا خوردم . كوچه گل زياد داشت . تا بعد از ناهار گاهى برف و گاهى باران مىآمد . بعد قدرى آفتاب شد . سه ساعت به غروب مانده به خانه آمدم . هوا چندان سرد نيست . . . « * » در همين وقت آدم از خانهء حضرت و الا آمد به تعجيل مرا احضار فرموده بودند .\r\nاسب نياورده بود . سوار اسب اكبر شده رفتم .\r\n\r\nرمان فوبلاس\r\nيكشنبه هشتم - دو شب منزل حضرت و الا بودم . فقط براى صحبت خواسته بودند .\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 324 ","page_number":324},
  {"content":"\r\n\r\nولى آن شب من به شدت ترسيدم و با حالت پريشان آنجا رفتم . الحمد لله خير بود .\r\nپريروز نواب عليه بعد از اين مدت ناخوشى به كالسكه نشسته منزل شاهزاده آغا تشريف بردند . الحمد لله احوالشان بهتر است . هنوز اثر ناخوشى در بشره‌شان هويدا است . ديشب منزل آمدم . امروز دوازده درخت كاج در باغ به دست خودم كاشتم .\r\nكتاب رمان « فوبلاس » را از نصير الدوله گرفته‌ام مشغول خواندن آن بودم . ترجمهء فارسى شده بىمزه نيست . تمامش حكايت عشق و جنده‌بازى است . الان دو ساعت از شب رفته است كه مشغول نوشتن اين مختصر يادداشت هستم و اين شعر بىموقع نيست .\r\n كنون خورد بايد مى خوشگوار * كه مى بوى مشك آيد از جويبار\r\nهمه بوستان زير برگ گل است * همه باغ پر سوسن و سنبل است\r\nگرازنده آهو به راغ اندرون * نوازنده بلبل به باغ اندرون \r\nديگرى گفته و مناسب است :\r\n چرا شراب نه پيمائى و نسازى عود * قدح بدستم و آواز چنگ بر دوشم\r\nز بهر عيد نگارين همى چه سوزى عود * به از نگين سليمان و نغمهء داود \r\nولى فصل شتاست و شعر بهار مناسب نيست . الحمد لله رب العالمين .\r\n\r\nدرخت كريسمس\r\nسه‌شنبه 10 جمادى الاولى - صبح برف به قدر سه انگشت آمده بود هوا بشدت سرد بود و برف تا نزديك ناهار آمد . بيش از صبح بر زمين نشست . ديروز هم تا غروب برف مىآمد . سه چهار انگشت به همه جهت برف آمد . شارژدفر انگليس خانهء حضرت و الا وعدهء عيد « كريس‌موس » « 1 » از من گرفت كه درخت « كريس‌موس » تماشا كنم .\r\nعيد تولد حضرت مسيح است و چند روز بعدش اول سال جديد عيسويان است . از دخترهايش وعده خواستم روز يكشنبه عصر خواهند آمد . امروز خيلى سرد بود . تا عصر منزل بودم . كتاب « فوبلاس » تمام شد . جلد دوم را فرستادم از نصير الدوله بگيرند ، خوش‌مزه كتابى است . ديروز برف اول طهران بود ، در جدى هستيم .\r\nچهارشنبه 11 - صبح منزل آقاى عماد السلطنه وعده داشتم . عبد الله خان ساعد - السلطنهء پسر اعتماد السلطنهء مرحوم حاجيلو وعده داشت خيلى دير آمد . ناهار صرف شد . تا عصر بود . همه صحبت از همدان و دهات آنجا بود . ساعد السلطنه تازه از مأموريت عربستان آمده است . خوش صحبت است . عصر به منزل آمدم . هوا آفتاب بود ، به حدى سرد بود كه تصور نمىشود كرد . يك وجب حوضها ديشب يخ بسته بود . هيچ تا حال حوض و كوچه يخ نبسته بود . مراجعت خيابان گل تا زانوى اسب بود . اول سردى هواست . خيلى به شدت سرد شده است .\r\nپنجشنبه 12 جمادى الاولى - صبح هوا به شدت سرد بود . آفتاب بود . گلهاى من اغلبش را سرما زده . با همه زحمات اين‌طور شد . خانهء حضرت و الا رفتم . آقاى عماد -\r\n\r\n\r\n","description":"","footnote":"\r\n( 1 ) - ( - كريسمس ) .\r\n","page_name":" 325 ","page_number":325},
  {"content":"\r\n\r\nالسلطنه تشريف داشتند . تا بعد از ناهار به صحبت متفرقه گذشت . بعد به خانهء آقاى نايب السلطنه رفتم . صحبتهاى بامزه شنيدم . تعجب داشت . . . « 1 » از آنجا به خانهء عزيز الدوله رفتم . يك ساعت و نيم نزد تاج الدين ميرزا و شعاع الدين ميرزا به سر رفت . اندرون رفته خدمت عزيز الدوله مشرف شدم . هوا به شدت سرد بود . غروب به خانهء خودم آمدم .\r\nدرجهء سانتيگراد پنج درجه پائين صفر بود . پنج درجه از يخ سردتر است . اعليحضرت فردا از جاجرود تشريف خواهند آورد .\r\nشنبه 14 - ديشب منزل حضرت و الا بودم . اعليحضرت ديروز تشريف آوردند .\r\nصبح درجهء سانتيگراد دو درجه پائين صفر بود . يخ هيچ نبسته بود . به منزل آمدم .\r\nپياده بودم . كوچه گل بود . دو ساعت پيش از ناهار برف گرفت . نواب و الا محمد ميرزا عصر تشريف آوردند . سلطانحسين ميرزا هم بود . تا دو ساعت از شب رفته تشريف داشتند . . . « 1 » صحبت زياد شد . تا غروب برف آمد ولى هيچ به زمين ننشست . از بعد از ناهار هوا به شدت سرد شد .\r\n\r\nدختر فرنگى با چارقد و تنبان و عكس انداختن\r\nيكشنبه 15 - دو سه انگشت برف آمده بود . هوا ابر بود . گاهگاهى برف مىآمد .\r\nبعد از ناهار خدمت حضرت و الا رفتم . دائى جانم تشريف آوردند . در اين سفر يك ميش شكار كرده بودند . فخر الملك هم يك توقلى زده است . دو ساعت به غروب مانده خانم كندى با سه بچه‌اش آمدند ، تا غروب در اندرون بودند . فارسى خيلى كم بلد است . مترحم من بودم . دخترهايش لباسهاى بسيار قشنگ پوشيده بودند . سه دست لباس عزيزه خانم را تن هرسه‌شان كرديم . خيلى خوب شده بودند . چارقد و تنبان ايرانى بر دختر فرنگى تماشا دارد . بارى يك پالتوى سنجاب روى لباس ايرانى بر كرده همانطور رفتند كه يك‌مرتبه سه دختر را با لباس ايرانى نزد شارژدافر ببرد و فردا عكس ايشان را بيندازد . خيلى خوشش آمد و بسيار ممنون شد . سه چهار دستمال قشنگ جهت عزيز الملوك خانم تعارف آورده بود . زن جوان خوبى است . مثل ماها زير كرسى نشست . هرچه گفتيم روى صندلى ننشست . خيلى زن مؤدب خوش‌مزه‌اى است . زلفهاى آن دخترها مثل گلابتان « 2 » بود . آن دختر كوچكش يك كلاه از پوست برهء سفيد و يك پالتو پوست برهء سفيد با يك شنل از پوست قاقم تن كرده بود . اين بچه مثل برهء سفيد زير كرسى نشسته بود . اين پوست بره را از بخارا آورده بود . پشمش بلند ، مثل مرغز بود . آن دو دختر ديگرش كلاه سنجاب و پالتو سنجاب پوشيده بودند .\r\nما سنجاب را زير لباس مىدوزيم ، مال آنها روى لباس دوخته شده بود و آسترش اطلس بود . هيچ نديده بودم و خيلى قشنگ بود . غروب رفت . روز دوشنبه براى تماشاى درخت « كريس‌موس » من را در ساعت چهار بعد از ظهر وعده گرفت .\r\nسه‌شنبه 17 - صبح ابر بود . خانهء شاهزاده خانم رفتم . قدرى از روز كه گذشت آفتاب شد . بعد از ناهار حضرت و الا درب‌خانه تشريف بردند . من و تولوى خان خانهء\r\n\r\n\r\n","description":"","footnote":"\r\n( 1 ) نقطه‌چين در اصل است .\r\n( 2 ) ( - گلابتون )\r\n","page_name":" 326 ","page_number":326},
  {"content":"\r\n\r\nفخر الملك ديدن شاهزاده والى رفتيم . چاى و عصرانه آنجا صرف شد . دو سه زوج جوراب كردستان مرسوم همه ساله را گرفتم . از آنجا خانهء محمد حسن ميرزا رفتم . يك پهلو زير كرسى افتاده بود و مشغول كاغذ گذاشتن روى « دمبل » بود . شوخى بامزه‌اى كردم ، خنده زياد شد . . . « * » از وقتى كه از قم آمده مبتلا به دمبل شده . يكى خوب مىشود يكى ديگر بيرون مىآيد . اين دو ماه همه را مشغول به دمبل بوده . قدرى رفع بيكارى ايشان شده . مشغولياتى دارند . خيابانها گل زياد داشت . نيم ذرع گل و آب ايستاده عبور سخت است . شب را در خانهء حضرت و الا ماندم .\r\n\r\nمخارج سوزاندن هيزم\r\nچهارشنبه 18 - بعد از ناهار منزل آمدم از صبح برف مىآيد . درجهء سانتيگراد دو درجه زير صفر بود . كمى برف بر زمين نشست . از سه ساعت به غروب مانده هوا سرد شد و برف تند تا الان كه يك ساعت از شب رفته است به شدت مىبارد . يك چارك زيادتر بر زمين نشسته . اگر از صبح به همين سردى بود خيلى بيش از اين به زمين نشسته بود . باغ غروب بقدرى از نشستن برف روى درختها قشنگ شده بود كه ما فوق آن متصور نيست . مدتى تماشا كردم . گلدانهاى گل را از آن نارنجستان به اطاق پنج‌درى شمالى بردم . بخارى آهن گذاشته‌ام و شبها آتش مىكنند . نشد كه اين مخارج سوزاندن هيزم نشود . ضرر فوق العاده‌اى است . پنجاه شصت گلدان را همان دو شب سرما زد . حال جايش بهتر است ، گرم و خوب است .\r\n\r\nبرف سنگين\r\nپنجشنبه 19 - صبح كه بيدار شدم از حالت هوا و برف پرسيدم . گفتند برف زيادى آمده . بارى بعد از پوشيدن لباس و خوردن چاى بيرون رفتم و دادم اندازهء برف را گرفتند نيم ذرع تمام برف آبدار آمده بود . هشت نفر نوكر و هشت نفر عمله پشت‌بام اين دو حياط را تا بعد از توپ ظهر به سختى هرچه تمام‌تر پاك كردند . اين‌چنين برفى تا حال نيامده بود . برف آبدار و سنگين بود . پاك كردن پشت‌بام سخت بود .\r\n\r\nختم صاحب ديوان\r\nسلطانحسين ميرزا جهت عمل قريهء برزلجين آمد . مدتى با ايشان صحبت شد . اين چند ساله برف به اين زيادى نيامده بود . از ديروز سه ساعت به غروب مانده تا صبح امروز آمد . بعد از ناهار خدمت حضرت و الا رفتم . آقاى عماد السلطنه بودند .\r\nگاهى باران و گاهى برف و باران مىآمد . حضرت و الا حسب الامر همايونى جهت جمع نمودن ختم صاحب ديوان كه زن برادرش مرده با زحمت زياد رفت . . . « * » فخر الملك عصر آنجا آمد از جانب دائى جانم شب را وعده خواست . به اتفاق تولوى خان آنجا رفتم .\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 327 ","page_number":327},
  {"content":"\r\n\r\nآقاى عماد السلطنه بعد از نوشتن رقعه تشريف آوردند . . . « * » شب لله الحمد بسيار خوش گذشت . عمارت خوبى دائى جانم ساخته‌اند . قنات معير الممالك مدام از آنجا مىگذرد .\r\nتا ساعت شش آنجا بوديم و تا اين ساعت باران مىآمد . حالت خانه‌ها بعد از آمدن يك شب برف و بعد يك روز باران معلوم است . باران بىموقعى بود . ساعت شش چكمه پوشيده در اين گل و برف با تولوى خان به منزل آمديم . آقاى عماد السلطنه هم به منزلشان تشريف بردند . كوچه‌ها راه عبور از شدت برف ندارد . شب خوش گذشت .\r\nاگرچه آمدن سخت بود . . . « * » اطاقها اغلب چكه كرده تا فردا چه شود .\r\n\r\nيخ و برف\r\nجمعه 20 - صبح هوا صاف و آفتاب نورانى بود . چهار پنج اطاق اين عمارت سقفش ريخته و چكه مىكرد . حياط ديگر كه اجاره داده‌ام به همين قسم بود . مشهدى اكبر قدرى پشت‌بامها را اصلاح كرد ، به جائى نرسيد . پشت‌بامها يخ بسته بود . به مشقت نوكرها پاك كردند . . . « * » چهار اطاق بيرون و پنج اطاق اندرون چكه كرده است .\r\nتا غروب مشغول اين خرابيها بودم . آفتاب بسيار گرم بود . اغلب طاق بازارها خراب شده و جائى نيست كه اطاقش چكه نكرده باشد . مثل همان باران سه شبانه‌روز پارسال خرابى نموده . خداوند رحم كند مثل بلا بود .\r\nشنبه 21 - صبح پياده خانهء حضرت و الا رفتم . كوچه‌ها چندان يخ نبسته بود .\r\nعبور سواره خيلى مشكل است . وسط كوچه برف [ است 
  ] و طرفين جز نيم ذرع بيش راه نيست . متصل بايد ايستاد تا يك نفر بگذرد ، بعد رفت . تا غروب منزل حضرت و الا بودم . از پريروز كه به سر ختم تشريف برده‌اند احوالشان خوب نيست . انشاء الله بلا دور است . هوا آفتاب بود .\r\n\r\nافغانى پلو\r\nيكشنبه 22 جمادى الاولى - صبح منزل بودم . بعد از ناهار قدرى در بيرون دروازه گردش رفتم . صحرا برف زياد داشت . يك ساعت به غروب مانده مجددا سوار شده به خانهء فخر الملك وعده داشتم رفتم . آقاى عماد السلطنه و دائى جانم و تولوى خان تشريف داشتند . افغانىپلو خوبى تهيه كرده بودند . شب همانجا خوابيديم . . . « * »\r\n\r\nعمل برزلجين\r\nدوشنبه 23 - چهار ساعت از دسته گذشته از خانهء فخر الملك به منزل حضرت و الا رفتم . چند روز است كه گرفتار عمل قريهء برزلجين هستم . سلطانحسين ميرزا جهت گذشت عمل ميانه افتاده و خيلى اذيت مىكند . نه پيغام من را نزد عطاء الله خان سرتيپ شاهسون مىبرد و نه نوشته و گفتهء او را به من مىگويد و همه را از خود جواب\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 328 ","page_number":328},
  {"content":"\r\n\r\nمىدهد و مىخواهد عمل هم به زودى بگذرد . چهار روز است كه قرار شده نزد صدر - العلماء صيغه خوانده شود . همه روز تا عصر معطل [ مىكنند 
  ] بعد جواب مرقوم مىدارند كه يك روز هم نقلى ندارد باشد فردا ، و هرچه مىگويم از خودش جواب غيرمطابق سؤال مىگويد . امروز هم به فردا قرار شد . عصر منزل آمدم . سلطانحسين ميرزا تشريف آوردند . . . « * » گفتگوهاى ايشان خيلى مزه دارد اميدواريم فردا عمل ختم شود .\r\n\r\nصيغهء ختم عمل برزلجين\r\nسه‌شنبه 24 - صبح دو كاغذ جهت سلطانحسين ميرزا و عطاء الله خان نوشتم و به خانهء حضرت و الا رفتم . جواب كاغذها آمد و دو ساعت به غروب مانده خانهء صدر - العلماء قرار شد برويم . در ساعت معهود به خانهء جناب معزى اليه رفتيم . ايشان هم آمدند . بعد از جواب و سؤال بسيار عمل به چهار هزار و صد تومان گذشت . صيغهء شرع جارى شد . اين ملك برزلجين كه در بلوك قراى قزوين واقع است ، هشت ماه قبل به هزار و دويست تومان بيع شرط نزد نواب عليه گذاشته شده بود اينك فروخت .\r\nبسيار خوب دهى است . سالى ششصد تومان اجاره مىرود . هزار و دويست تومان يك ماهه و مابقى را با آن نوشته نقد خواهيم داد . « كشمرز » كه ده حضرت و الا و نواب عليه است با اين ده هم خاك است . چهار دانگ و چهار رجل و نيم خريده شد . نصف حضرت و الا و نصف ديگر را نواب عليه خريدارى فرمودند . خيلى زحمت در اين عمل كشيدم . عطاء الله خان خيلى بىقيد است و ولخرج . الحمد لله اين كار به خوبى گذشت .\r\nخيلى بيش از اين ارزش دارد . انشاء الله مبارك است . مغرب خلاص شديم . پياده با عطاء الله خان و سلطانحسين ميرزا از راه دورى به منزل آمديم . گل زياد بود . جلودارها از خدا خواسته از راه ديگر آمدند و به ما نرسيدند كه سوار اسب شويم . با اين گل زياد به منزل آمديم . مجلس بامزهء خنده‌دارى امروز بود ، تماشا داشت . . . « * » به بعضيها بسيار تلخ گذشت . هوا آفتاب بود . هنوز چندان يخ نبسته است . هوا امشب صاف است .\r\nشايد يخ ببندد .\r\n\r\nانگليسىدانى دار الفنونيها\r\nچهارشنبه 25 - صبح به منزل حضرت و الا رفتم . ميرزا اسماعيل خان چند روز است براى درس نمىآيد و نخواهد آمد . حضرت و الا به مخبر الدوله وزير علوم مرقوم فرمودند معلمى از مدرسهء دار الفنون فرستاده بود . ابدا خواندن و ترجمه كردن را بلد نبود . حرف زدن انگليسى و اداى كلمات از مخرج بسيار مشكل است . ايشان بسيار بد تلفظ مىكردند . سالى چهل پنجاه هزار تومان خرج اين يك مدرسه مىشود و يك شاگرد خوب از اين مدرسهء مباركه بيرون نيامده . تمام تلاميذ جز عمل . . . « 1 » كار ديگر\r\n\r\n\r\n","description":"","footnote":"\r\n( * ) نقطه‌چين در اصل است .\r\n( 1 ) - ناخوانده .\r\n","page_name":" 329 ","page_number":329},
  {"content":"\r\n\r\nنمىدانند . در اين كار يد طولائى دارند . افسوس ، افسوس . مسيو تيلر معلم انگليسى سالى دو سه هزار تومان پول مىگرفت يك شاگرد صحيح تربيت نكرد . اين شاگرد نمرهء اول آن مسيو پدرسگ بود . گويا ده سال است زبان انگليسى مىخواند و حرف زدن را بلد نيست . مثل يحيى ميرزا بود كه در شميران مىآمد . بارى يك ساعت به غروب مانده منزل آمدم .\r\nهوا امروز سرد و درجهء سانتيگراد سه درجه زير صفر بود . يخ بسته بود . تا حال هواى طهران از پنج درجه پائين صفر بيشتر سرد نشده ، اين چند روزه دو سه درجه بالاى صفر بود . امروز سرد شده است . شب هوا ابر بود . بخارى گلخانه را دادم روشن كردند .\r\n\r\nرسم كارت گذاشتن\r\nپنجشنبه 26 - صبح منزل آقاى عماد السلطنه رفتم . از آنجا به خانهء حضرت مستطاب و الا رفتم . بعد از ناهار حمام رفتم . هوا ابر بود ، كوچه‌ها گل بسيار داشت .\r\nديشب يخ نبسته بود . خانهء محمد ميرزا رفتم تشريف نداشتند « كرت » « 1 » گذاشته به توپخانه رفتم . تا يك ساعت به غروب مانده آنجا بودم . امين نظام دستور العمل مطلبى دادند . . . « * » خدمت حضرت و الا رفتم . مسودهء عريضه كرده مغرب منزل آمدم . تا جواب عريضه چه آيد و چه شود . هوا ابرست .\r\nجمعه 27 - صبح خانهء امين نظام رفتم . روضه داشت . ظهر منزل آمدم .\r\nاعليحضرت پنج‌شنبه به قصر دوشان تپه تشريف‌فرما شده‌اند .\r\n\r\nجيره ، مواجب ، عليق\r\nشنبه 28 - صبح خانهء آقاى نايب السلطنه رفتم . جمعى از امراء بودند . ناهار آنجا صرف شد . بعد از ناهار خدمت آقا مشرف شديم . خيلى اظهار مرحمت فرمودند .\r\nمقرر شد به نظام الملك از سال آينده جيره و عليق سرتيپ در بودجهء نظامى جهت من نوشته شود . مكرر سؤال فرمودند كه مواجب و جيره ندارى ؟ عرض كردم خير ، از آقاى عماد السلطنه بپرسيد . عرض كردم مواجب ندارند ليكن جيره دارند . در وقت مرخصى هم مجددا فرمايش فرمودند چون موقع بود عريضه را به لحاظ مباركشان رسانيدم .\r\nجواب فرمودند اين . . . « * » داده شده است ، فكر . . . « * » ديگر بكنيد . يك ساعت ربع از ظهر گذشته خانهء حضرت و الا رفتم . چايى خوردم و نماز كردم به توپخانه رفتم . دو اسم . . . « * » نوشته شد كه انشاء الله تعالى فردا ببرم و عرض كنم تا خدا چه خواهد . هوا گاهى آفتاب و گاهى ابر بود سرد شده است .\r\nيكشنبه 29 - درب خانه رفتم . آقاى نايب السلطنه جهت كسالت داشتن پسرشان امير توپخانه اوقاتى نداشتند و اندرون بودند ، ملاقات نشد . شب منزل نصير الدوله وعده داشتم . شب شش مولود تازه است . خداوند دخترى عطا فرموده است . اسمش را\r\n\r\n\r\n","description":"","footnote":"\r\n( 1 ) -  carte \r\n( * ) نقطه‌چين در اصل است .\r\n","page_name":" 330 ","page_number":330},
  {"content":"\r\n\r\nخديجه خانم گذاشتند . جمعى مهمانهاى غريب بودند . مجلس موافق نبود . به اندرون رفتم همشيره‌ها بودند . از كسالت مجلس بيرون آمدم . صحبت زياد شد . . . « * » شب همانجا خوابيدم .\r\n\r\nدرخت كريسمس\r\nدوشنبه غره - صبح از منزل نصير الدوله به خانهء حضرت و الا رفتم . نمك ميل فرموده بودند . شاهزاده والى تشريف داشتند . دو ساعت بعد از ظهر حمام مفصلى رفتم . يك ساعت به غروب مانده به خانهء مسيو كندى شارژدفر انگليس به تماشاى « كريس‌موس‌ترى » « 2 » وعده داشتم . كريس‌موس ميلاد حضرت مسيح است . « ترى » به معنى درخت است . درختى است كه براى عيد درست مىكند و اسباب و اشياء بر آن مىآويزند و به هركس چيزى به مثل عيدى ماها مىدهند . اين درخت رسم اهل آلمان و جرمن است .\r\nشوهر ملكهء انگليس كه پرنس آلبرت باشد اهل مملكت آلمان بود و شاهزادهء جرمن بود . از وقتى كه به انگليس رفت اين رسم را در آن مملكت شايع و برقرار كرد . حال انگليسها قبول كرده‌اند و در فرانسه هم تازگى قبول شده و اين رسم هست . در ساعت موعود آنجا رسيدم . در عمارت بزرگ [ كه 
  ] مال شخص وزيرمختار است رفتم . داخل اطاق گرم مزين شديم . جناب امين السلطان و مشير الدوله و پسر مشير الدوله بودند .\r\nبا مستر كندى دست داده و با خانم دست داده خدمت امين السلطان رفتم . با ايشان هم به رسم فرنگيها دست داديم . نزديك امين السلطان نشسته بودم . چايى با شيركندى آورد . تمام اهل سفارتخانه و اجزاء تلگرافخانهء انگليس و بانك و ساير فرنگيها بودند .\r\nايرانى جز ماها كسى نبود . نيم ساعت از شب رفته به اطاق ديگر محض تماشاى درخت رفتيم . درخت كاج قشنگى را در وسط اطاق با ريشه كاشته بودند و تمام اين درخت را شمعهاى كوچك باريك به قدر يك انگشت آويخته بودند و اسباب بسيار از هر قبيل به درخت نصب كرده بودند . اسمهاى مردم را به آن اشياء نوشته بودند . بقدرى اين درخت را قشنگ زينت كرده بودند كه آدم از تماشاى آن سير نمىشد . دور درخت بطور دايره صف كشيديم . شارژدفر با خانم و دو سه نفر از نايبهاى سفارت در وسط دو درخت بودند . اول يك شىء كوچك به امين السلطان تعارف كرد . بعد يك جلد كتاب سفرنامهء خودش كه به خراسان و سمرقند و بخارا رفته بود به من داد .\r\nبعد اين چند نفر دور درخت با يك قيچى گردش مىكردند . اسم آدمها را در اشياء خوانده و با قيچى مىبريدند و به مردم هديه مىدادند ، از هر قبيل اسباب كوچك بود : مداد ، كاغذ ، دستمال ، عصا ، دست‌كش ، دستمال گردن ، شلاق ، عكس ، ساير اشياء بچه‌گانه مثل عروسك و حيوانات ديگر . بچهء زيادى از فرنگيها بود . به تمام مردم چيزى داده شد . اقلا صد و پنجاه نفر فرنگى و غيره بودند . به هركدام يادگارى داده\r\n\r\n\r\n","description":"","footnote":"\r\n( * ) نقطه‌چين در اصل است .\r\n( 2 ) - يعنى درخت كريسمس .\r\n","page_name":" 331 ","page_number":331},
  {"content":"\r\n\r\nشد . بيرقهاى تمام مملكتها را آويخته بودند ، خيلى كوچك و قشنگ . ميوه‌ها را زرورق زده آويخته بودند . ترقهء بسيار در اشكال قشنگ گذاشته بودند . صداى ترقه بلند مىشد و كاغذ آن را بچه‌ها بر سر مىگذاشتند . بطور عجيب و تماشا داشت . همه مردم در صحبت بودند . با تمام آشنايان دست داده صحبت مىكردم . خانمهاى قشنگ در لباسهاى فاخر بودند . تا ساعت شش و ربع فرنگى كه يك ساعت و چيزى بالا از شب گذشته بود اين تماشاى مفرح خوب بود . بعد كم‌كم خداحافظى كرده مردم مىرفتند .\r\nمن هم دست داده رفتم . از اين تماشاى درخت و صحبتهاى خوب آدم سير نمىشد .\r\nخيلى شب خوب و تماشادارى بود . تمام مجلسهاى فرنگيها همين‌طور خوش مىگذرد .\r\nذلت و مشقت در ميان نيست . هركس آزاد و به خيال خود است . هركه از مجلس بيرون مىآمد يك اسبابى دستش بود . هوا سرد بود . يك ساعت و نيم از شب رفته به منزل رسيدم . كوچه‌ها گل زياد داشت . ديشب دو سه انگشت برف آمده بود . از ساعت سه برف مجددا گرفت . شب خوشى بود و تماشا فراوان داشت . خانم شارژدفر از من گله مىكرد كه چرا عزيزه خانم را همراه نياورديد و اين كار غريبى بود . هرگز نمىبردم .\r\nرسم ماها نيست . بارى هرچه نويسم از اين مجلس كم است . زيادى چه نويسم .\r\n\r\nسردرد و انفيه\r\nسه‌شنبه دوم جمادى الثانيه - صبح برف آمده بود ، به قدر ديروز . دو ساعت به ظهر مانده خانهء حضرت و الا رفتم . تفصيل ديشب را عرض نمودم . تا غروب ابر بود .\r\nگاهى هم برف مىآمد . هوا به شدت سرد [ بود 
  ] و سرم از ديشب تا امروز عصر درد مىكرد . هرچه انفيه كشيدم عطسه نكردم . قدرى جوهر سركه بو كردم فايده نكرد .\r\nتا غروب خانهء حضرت و الا بودم . بعد به خانهء خودم آمدم . يك عطسه كردم لله الحمد سرم بهتر شد . از اول شب برف گرفت . تا حال كه سه ساعت و نيم از شب رفته است كم‌كم مىآيد . هنوز به زمين ننشسته است . هوا سرد [ ست 
  ] و سرم بهتر شده . خانهء ميرزا على اصغر خان را دزد زده . اسباب زيادى از سه اطاق اندرون و زيرزمين برده‌اند .\r\nاز درخت پشت ديوار نردبام را به پشت‌بام گذاشته و داخل بام شده از آنجا به حياط رفته هرچه اسباب در اطاقها بوده برده‌اند . دزد پيدا نشده . سه روز است اين كار اتفاق افتاده . دزدى در اين زمستان زياد شده است .\r\n\r\nدردسر و « سدليس »\r\nچهارشنبه سيم - صبح يك چارك برف آمده بود . سرم درد مىكرد . مسهل « سدليز » كه دواى جوش باشد سه خوراك خوردم . از بعد از ناهار سردرد تخفيف يافت . صبح و عصر سلطانحسين ميرزا آمد . نصير الدوله سه ساعت به غروب مانده وعده داده بود كه بيايد ، غروب آدمى فرستاد و عذر خواست . تا آن وقت منتظر بودم . از دو ساعت به غروب مانده برف شدت گرفت . از صبح هوا باز نشد . گاه‌گاهى مىباريد .\r\nتا چهار از شب رفته شدت داشت . گمان آن برف كلى پيش بود . به حمد الله از چهار\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nساعت ساكت شده هوا صاف [ شد 
  ] . به شدت سرد شد .\r\n\r\nحركات نصير الدوله\r\nپنجشنبه 4 - يك چارك متجاوز از ديروز عصر تا ساعت چهار برف آمده بود .\r\nحالت حاليهء طهران با سابق فرق كلى پيدا كرده . مثل تبريز و همدان شده است .\r\nآفتاب خوبى بود . خانهء حضرت و الا رفتم . كوچه‌ها يخ بسته بود . پياده رفتم . عصر از آنجا به خانهء آقاى عماد السلطنه رفتم . صحبت زياد شد . آدم آمد گفت كه نصير الدوله آمده است . مخصوصا نرفتم تا من‌بعد از اين حركات شنيع نكند . غروب منزل رفتم . حقيقت اين رسم فرنگيها كه در سر ساعت و روز موعود مىروند بهترين كارهاى دنياست .\r\nهوا به شدت سرد است . پنج درجه زير صفر بود .\r\nجمعه 5 - صبح خانهء آقاى عماد السلطنه رفتم . كوچه و خيابان يخ كاملى بسته بود . عماد السلطنه رفته بود احوال‌پرسى پسر آقاى نايب السلطنه . من خانهء حضرت و الا رفتم . در كالسكه نشست خانهء ساعد السلطنه رفتيم . عماد السلطنه هم تشريف آوردند . تا عصر آنجا بوديم . سه ساعت به غروب مانده خدمت حضرت و الا در كالسكه نشسته مراجعت شد . شب منزل آمدم . هوا سرد بود . ديشب دوازده درجه زير صفر بود .\r\n\r\nزائيدن توله\r\nيكشنبه 7 - منزل بودم . هوا ابر بود . گرمتر از دو روز گذشته بود . قدرى آفتاب شد . توله‌استاپ زائيده چند توله آورده . دو سه عددش لله الحمد مردند . پنج دانه‌اش باقى است . دو رگ هستند . تولهء اصل نيست . توله « آرگوس » چاق و سردماغ است . بسيار خوب توله‌ايست . روزها جگر گوسفند گرفته بويش مىدهم تعليم بگيرد . كارى جز اين كارهاى هجو بىمعنى ندارم . خسته شديم . . . « * » پسر آقاى نايب السلطنه سخت ناخوش است .\r\nخداوند شفا مرحمت كند . جز اين پسر هفت ساله پسر ديگر ندارند . در سنهء 1302 به دنيا آمده است . بهترين بچه‌ها در وجاهت و تميزى است . شب هوا ماه‌تاب بود . « 1 »\r\n\r\nفوت فتحعلى خان پسر نايب السلطنه\r\n[ روز ديگر 
  ] - ديشب خانهء حضرت و الا بودم . صبح خبر وحشت اثر فوت فتحعلى خان امير توپخانه پسر آقاى نايب السلطنه را شنيدم . هردو پايم به زمين خشك شد . لباس مشكى پوشيده در خدمت حضرت و الا در كالسكه نشسته رفتيم . نعش را در مدرسهء والدهء شاه گذاشته بودند . بىاختيار اشك از همه كس جارى بود . ديشب يك ساعت و نيم از شب رفته دنيا را وداع كرده . چه حيف پسرى بود . تا حال بچه به اين خوبى ديده نشده بود . ديشب عضد الملك و مشير الدوله و مجد الدوله تا صبح خدمت\r\n\r\n\r\n","description":"","footnote":"\r\n( * ) نقطه‌چين در اصل است .\r\n( 1 ) - اينجا چند روز نوشته نشده است .\r\n","page_name":" 333 ","page_number":333},
  {"content":"\r\n\r\nآقا بودند و صبح زود آقا را به باغ شاه اسب‌دوانى برده‌اند . تمام اهل اندرون آقا را به حرمخانهء مباركه برده‌اند . بارى يك ساعت به ظهر مانده نماز ميت خوانده نعش را حركت دادند . خدا داناست كه در آن وقتى كه نعش را براى نماز آوردند چه گريه و اشكى از همه كس روى داد . هيچ اختيارى نبود ، تمام قلبا بود . تمام اهل درب خانه از هر قبيل بودند . تمام پياده در اين گل عقب عمارى افتاده از خيابان جليل‌آباد به سمت امامزاده زيد . از گل اغلبى سوار شدند . من و ايلخانى باهم بوديم . تا زانو گل شده بود . سوار شده كه پيشتر به امامزاده زيد برويم . فوج سرباز توپچى قزاق موزيكانچى زياد بود . خيلى به احترام حركت دادند . امامزاده زيد جمعيت زياد بود . در هر دكانى سى چهل نفر زن ايستاده بود همه گريه مىكردند . يك ساعت بعد از ظهر نعش وارد امامزاده شد . از شدت جمعيت بود كه آن‌قدر دير رسيد ، و الا مسافت آنقدر نيست .\r\nدو فوج سرباز بود . توپچى زياد ، يدك و دسته‌جات سينه زن بسيار . در وقتى كه نعش وارد شد يك دفعه موزيك سلام از دسته‌جات موزيكانچى بلند شد و تمام اين جمعيت به گريه افتادند . اين غلام بچه‌هاى كوچك در زير عمارى گريه مىكردند كه دل سنگ نرم مىشد . چه گذشته است به اين پدر و مادر . خداوند رحم كند . آن‌قدر خاطر تعلق هيچ پدرى به فرزندش نداشت . مىگويند سر آقا شكسته و اشك مثل سيل آب از چشمشان جارى است . چه حيف شد . بارى نعش را امانت گذاشتند . با ايلخانى همه جا بودم . خانهء ما خيلى نزديك امامزاده است . با وجود اين ايلخانى نگذاشت بروم و به خانهء خودش مرا برد . ناهار خورديم . شلوار و كفشها را داديم شستند . سه ساعت به غروب مانده به خانهء خودم رفتم . تولد آن مرحوم در رمضان سنهء 1302 است . در اين ناخوشى گويا معادل سه چهار هزار تومان بلكه بيشتر صدقه داده‌اند . با وجود اين قسم دادن صدقه بيچاره به ناكامى رفت . تا ديروز ظهر احوال آن مرحوم خوب بوده ، ديروز بعد از ظهر يك نوبه غش كرد و تا موقع فوت به حال نيامد . از هيچ چيز نشد جز از زيادى اطبا . طبيبى در اين شهر نبود كه به سر اين مريض نرفت . يك روز معالجهء سلطان الحكما بود ، يك روز معالجهء طولوزان را مىكردند . روز ديگر دواى ملك الاطباء را مىدادند . معلوم است كه اختلاف رأى اين حكيمها چقدر است و غرضشان به همديگر . از همه چيز زيادى حكيم بدتر است . به همه مردم از فوت اين ناكام سخت گذشت . سال گذشته ديروز اقبال السلطنه رئيس توپخانه مرد و امسال اين رئيس .\r\nخداوند به ماها رحم كند . آن كسانى كه رفتند آسوده شدند . خدايا ما را بيامرز .\r\nزياده چه نويسم .\r\n[ روز ديگر 
  ] - شب منزل آقاى عماد السلطنه وعده داشتيم . از منزل آنجا رفتم .\r\nدائى جانم با فخر الملك تشريف داشتند . تمام شب به صحبت فوت فتحعلى خان گذشت .\r\nچشم من از گريه امروز قدرى درد گرفته . صحبت متفرقه خيلى كم شد . بعد از شام به منزل آمدم . در راه توپچى كه فانوس به دست داشت در گودال آبى افتاد و خيلى خنده كردم . بامزه بود .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n\r\nوضع نايب السلطنه\r\nجمعه 19 - آقاى نايب السلطنه به ده كن چند روزه شكار تشريف برده‌اند .\r\nهرچه كرد اعليحضرت مرخص نكردند كه به فرنگ برود . فرنگ تبديل به كن شد .\r\nخيلى فرق دارد . دو روز بعد از فوت امير توپخانه به حكم اعليحضرت به خانهء وزير نظام تشريف آوردند . والدهء آقا با سرور الدوله و تمام اهل خانه‌اشان آنجا تشريف برده‌اند . به خانهء من بسيار نزديك است . از خانهء من به باغ وزير نظام دويست قدم است . يك روز رفتم آقا خيلى غمگين بودند . تا عيد نوروز در خانهء وزير نظام تشريف دارند . خيلى اوقات آقا تلخ است . متصل گريه مىكند و هرچه كه مىبيند بهانه كرده گريه مىكند . آنى از خيال آن مرحوم بيرون نيست . در امامزاده زيد در يكى از حجرات فتحعلى خان را دفن كردند . پارسال يك دختر سيزده سالهء آقا فوت شد امسال اين پسر عزيز كرده . دو دختر ديگر يكى به سن پانزده و ديگرى هفت سال بيش اولاد ندارند .\r\nخداوند حفظ فرمايد . در اين چند روزه دو سه برف كاملى آمده . امسال از همه سال برف زيادتر آمده است . اين دو برف كه چند روز پيش آمد خيلى سنگين و زياد بود .\r\nخانهء من هيچ اطاق سالم ندارد . همه چكه كرده‌اند . خداوند رحم فرمايد .\r\n\r\nگرانى و راه‌بندان از برف\r\nشنبه 20 - صبح خانهء حضرت و الا رفتم . اعليحضرت به جاجرود چهارشنبه بنا بود بروند برف راه نداده و بنه برگشته است . اينك به قصر دوشان‌تپه تشريف برده‌اند . برف زيادى ديشب آمده بود . يك چارك متجاوز بود . هوا به شدت سرد بود ، نه درجه پائين صفر از درجهء سانتيگراد . خيلى سرد است باد مىآمد و بوران مىكرد .\r\nتا عصر همين‌طور بود . عصر خانهء پسر ملك‌آرا رفتم . آقاى عماد السلطنه تشريف داشتند . . . « * » جمعى ديگر هم بودند . تا مغرب آنجا بوديم . . . « * » بعد پياده به منزل به اتفاق آمديم .\r\nهنوز برف ديشب از روى درختها از شدت سرما هست و نريخته . راه همه جا مسدود شده است . چاپار همدان چهار روز ديرتر آمد . جاجرود كه راهش مسدود شده باشد ساير جاها معلوم است . امسال همه چيز گران است . سوخت حمام كه پهن اسب باشد جوالى به دو ريال رسيده ، ساير چيزها از روى پهن معلوم است . طهران هم مثل كاشان شده . امسال « بته » را قپان كرده مىخرند و بارى شش هزار . سابقا سه هزار بود . گرانى اندازه ندارد . سرما و برف هم امان نمىدهد . زغال رى دو ريال است .\r\n\r\nلباس عيد\r\nيكشنبه 21 - منزل حضرت و الا رفتم . آقاى عماد السلطنه و محمد حسن ميرزاى اسد الله ميرزا تشريف داشتند . تا عصر آنجا بود . بعد با آقاى عماد السلطنه بازار رفتيم دو ذرع ماهوت مشكى جهت سردارى خريدم . امروز هوا آفتاب بود و برف\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 335 ","page_number":335},
  {"content":"\r\n\r\nمهلت داده است . تا عصر برف درختان از شدت سرما آب نشده بود . منتهاى سرما شده است . بازار شلوغ بود . شب عيد بلاى بزرگى است و همه كس در شتاب است كه رختى خريده و لباسى تازه كند .\r\n\r\nحكومت همدان\r\nسه‌شنبه 23 - خانهء حضرت و الا صبح رفتم . دندانساز خدمتشان بود . دو دندانشان را كشيدند . هردو لق بودند . قدرى با اذيت كشيده بودند . ديروز ميرزا رضا قلى خان منشى جناب امين السلطان آنجا آمده بود و فرمايشات در باب حكومت همدان را از جانب اعليحضرت ابلاغ كرده بود كه بايد حكما حضرت و الا بروند .\r\nديشب را حضرت و الا خانهء امين السلطان تشريف بردند و فهرستى در باب عرايض خود به خاكپاى مبارك عرض كرده خدمت امين السلطان دادند كه شرحى در حاشيهء آن نوشته به نظر اعليحضرت همايونى برساند . قبول فرموده بودند ، تا عاقبت چه شود . سه سال است پىدرپى حكومت مىدهند ، يكى از يكى بدتر . همدان همان اسم است مداخلى ندارد و زحمت حكومت زياد . اگر حكومتى باشد كه مداخل داشته باشد به زحمات و گفتگوى اين و آن مىارزد . لكن حكومت همدان گفتگوى زياد و زحمت فراوان دارد ، بدون شاهى مداخل . خداوند حضرت و الا را براى ما نگاه دارد كه از همه چيز آسوده هستيم . كارى به كار كسى نداريم . انشاء الله اين نوع پدرها به سلامت باشند . اين دو بيت مناسب است .\r\n نه بر اشترى سوارم نه چو خر به زير بارم * نه خداوند رعيت نه غلام شهريارم\r\nغم موجود و پريشانى معدوم ندارم * نفسى ميزنم آسوده و عمرى بسرآرم \r\nبعد از ظهر توپخانه رفتم . آقاى نايب السلطنه امروز از كن تشريف آوردند .\r\nاعليحضرت فردا خواهند آمد . هوا ابر بود و به شدت سرد . اين چند روزه سرما شدت كرده فردا خانهء همشيره عيال محمد حسن ميرزا وعده داريم . زياده و السلام .\r\n\r\nخانهء پسر وزير دفتر\r\nچهارشنبه 24 - صبح به خانهء محمد حسن ميرزا رفتم . آقاى عماد السلطنه و تولوى خان بودند . سه ساعت به غروب مانده به منزل آمدم . بعد از نماز مغرب و عشاء رفتم به خانهء ميرزا على پسر وزير دفتر وعده داشتم . محمد ميرزا پسر ملك‌آرا با آقاى عماد السلطنه و سه نفر ديگر بودند . خانه‌اش پنج قدم با منزل آقاى عماد - السلطنه مسافت دارد . همسايه هستند . يك نفر تارزن بود . « ارگ » هم بود . تا ساعت پنج و نيم آنجا بوديم . . . « * » در ساعت شش به منزل آمدم . كوچه يخ بسته بود ، هوا صاف بود ، خيلى سرد بود . آقاى نايب السلطنه از كن مراجعت فرمودند .\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 336 ","page_number":336},
  {"content":"\r\n\r\n\r\nدزدى\r\nسه‌شنبه سلخ شهر جمادى الثانيه - ديشب منزل حضرت و الا بودم . در اطاق سرد تولوى خان خوابيدم و به شدت سرما خورده زكام سختى كردم . صبح يك چارك برف در زمين نشسته و به تندى برفهاى درشت مىآيد . امسال گويا متجاوز از بيست برف آمده باشد . معمول همه ساله شش هفت برف بيش نبود . سه ساعت به ظهر مانده سوار شده به منزل خودم آمدم . ديشب دزدى به خانه آمده بود . قدرى اسباب از قبيل مس و نمد و لحاف برداشته بوده . در وقت بردن نوكرها ملتفت شده بودند . هنوز از اطاق بيرون نيامده بودند كه دزد اسباب را در حياط ريخته و خودش فرار مىكند .\r\nلله الحمد به خير گذشت . رد پايش در پشت‌بام روى برف بوده . يك نفر هم بيش نبوده .\r\nاز قضا سگها را ديشب بسته بودند و الا با بودن چهار سگ گيرنده آمدن شخص غريب و برداشتن اسباب ممكن نيست . تا بعد از ناهار متصل برف آمد از آن به بعد ساكت شد .\r\nچهارشنبه غرهء رجب المرجب - ديشب آقاى عماد السلطنه دائى جانم ، فخر الملك ، تولوى خان منزل من مهمان بودند . همشيرهء مكرمه شاهزاده والى هم تشريف داشتند .\r\nتا ساعت پنج از شب رفته به صحبتهاى متفرقه و شوخى و خندهء فراوان گذشت .\r\nزكام سختى كرده‌ام . عطسه امان نمىدهد . پىدرپى مىآيد . شب به سختى خواب رفتم .\r\nآن به آن از تنگ شدن نفس از خواب بيدار مىشدم .\r\nچهارشنبه - صبح باتفاق فخر الملك خانهء وزير نظام خدمت آقا رفتم . مدت سه ساعت بى خود معطل شديم . بعد آقا را ملاقات كرده فرمودند ناهار همين جا بخوريد .\r\nدر اطاق سرد بىآتش ناهار خورديم . هواى سرد اطاق بىآتش آدم سرماخورده حالت معلوم است . بعد از ناهار منزل آمدم . دو ساعت خواب كردم . حالت بدى داشتم .\r\nخداوند بخير بگذراند .\r\n\r\nوصف زيادى برف - بست قاجاريهء طهران\r\nپنجشنبه 2 - يك چارك بيشتر برف آمده بود . امسال قرار شده است يك روز در ميان يا دو روز در ميان برف بيايد . حياطهاى اين خانه كه [ بزرگ است 
  ] از شدت برف محل عبور ندارد . يقين است كه حياطهاى ده قدم طول و پنج قدم عرض از برف امسال مفقود شده . در اغلب حياطهاى طهران ممكن است از روى برف به بام خانه رفت . صبح خانهء حضرت و الا رفتم و عصر از آنجا به خانهء ايلخانى در كوچه‌ها سواره نمىشد رفت . دو مرتبه اتفاق افتاد كه يك نفر سوار هم از مقابل من آمد نيم ساعت معطل شديم تا از همديگر رد شديم . چند روز پيش قاجاريهء طهران درب خانهء امين اقدس يعنى خدمت عزيز السلطان بست رفته بودند و شكايت زياد از ايلخانى كرده بودند . چون حامى شخص معتبر و بزرگ بود لهذا اعليحضرت نخواستند كه مشار اليه برنجد . ايلخانى را معزول كرده عمل را به خود عضد الملك واگذار فرمودند كه نه عزيز السلطان رنجش پيدا كرده باشد و نه عضد الملك . به اين تركيب آن\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nمظلومان گرسنه را ساكت كرده‌اند . كارشان بدتر از روز اول شد . به خدا به قاجاريهء طهران زكات دادن شرعا واجب است . آنقدر فقير و بىچيز شده‌اند . غروب منزل آمدم لله الحمد احوالم بهتر است .\r\n\r\nمشق ارگ - گل شهر طهران\r\nجمعه 3 - صبح ابر بود . قبل از ناهار آفتاب شد . ديشب و امروز صبح به خيال رفتن به حضرت عبد العظيم بودم . ليكن جهت زكامى كه داشتن از آن خيال منصرف شدم . معلم « ارگ » آمد . قدرى مشق گرفتم . سلطانحسين ميرزا اينجا بود . بعد از ناهار سوار شدم كه خدمت حضرت و الا بروم . از راه خيابان رفتم . به شدتى گل بود كه حقيقتا تا سينهء اسب در گل فرومىرفت . تمام لباس من گل شد . نمىدانم چه شهرى است و چه خيابانى و چه احتسابى . عبور سواره ، پياده ، كالسكه افتضاح است . هيچ نبايد از منزل حركت كرد . تا سبزه ميدان رفتم . ايلخانى در كالسكه نشسته بود مىآمد ، مرا ديد كالسكه را نگاه داشت و عذرخواهى از نبودن ديروز كرد . گفت مىروم حضرت عبد العظيم . به اصرار مرا پياده كرد ، در كالسكه نشسته روانه شديم . گويا از صبح مقدر بود كه من به اين سعادت فائض شوم . بارى تا گار راه‌آهن به سختى هرچه تمامتر رفتيم . از آنجا در ترن نشسته به حضرت عبد العظيم رفتيم . نواب محمد ميرزا و جمعى ديگر از آشنايان بودند . جمعيت زياد بود . تا صحن مقدس پياده رفتيم .\r\nگل خيلى بود . زيارت كرده آمديم به سر مقبرهء مرحوم آقا سيد صادق چايى خورديم .\r\nنماز آنجا كرده همگى به اتفاق در گار رفته با ترن به طهران آمديم . لله الحمد خوش گذشت . صحبت زياد شد . تا سبزه ميدان در كالسكه نشسته از آنجا سوار شده به منزل آمدم . هوا صاف و خيلى سرد بود . صحرا برف داشت .\r\n\r\nمواجب عماد السلطنه\r\nشنبه 4 شهر رجب المرجب - صبح خانهء حضرت و الا رفتم . هوا گاهى آفتاب و گاهى ابر بود . خيلى سرد بود . آقاى عماد السلطنه هم تشريف آوردند . ناهار آنجا صرف شد . بعد از ناهار حضرت و الا درب‌خانه حضور اعليحضرت رفتند . نماز را كرده به توپخانه رفتم . آقاى عماد السلطنه هم تشريف داشتند . امين نظام خدمت آقا رفت . من به منزل آمدم . گلوى گلين خانم به شدت درد داشت . از بعد از ظهر هوا ابر و گرمتر شد . از غروب بناى آمدن باران را گذاشت . يك ساعت و نيم از شب رفته شريف خان نوكر تولوى خان آمد كاغذى از ايشان رسانيد . نوشته بودند محرمانه كه امروز اعليحضرت هزار تومان مواجب به آقاى عماد السلطنه و پانصد تومان به تولوى خان مرحمت فرموده‌اند . شكر زياد كردم كه بعد از چند سال گفتگو و عرايض بيشمار اين مرحمت شد ، العجب ثم العجب . تا ساعت دو كه اين دو كلمه نوشته شد باران مىآيد . نمىدانم اين خانه‌ها چه خواهد شد . خداوند حفظ كند . . . « * »\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 338 ","page_number":338},
  {"content":"\r\n\r\n\r\nحكومت همدان - فوت علاء الملك\r\nيكشنبه پنجم شهر رجب - ديشب تا صبح باران آمد . هركجا كه خراب نشده بود خراب كرد . نم‌نم مىآيد كه خوب به خورد پشت‌بام برود . صبح ابر و باران قطره قطره مىآيد . خانهء حضرت و الا رفتم دستخط همايونى را خواندم . حضرت و الا استعفا از حكومت همدان عرض كرده بودند . به شدت سخت در جواب صدر عريضه مرقوم شده بود « شاهزاده به امين السلطان » .\r\nبا وجود اين دستخط و فرمايشات نمىشود نرفت . حضرت و الا عريضهء مجدد عرض كردند كه « خانات و يهود همدان كه تيول علاء الملك مرحوم بود اينك در عوض مواجب تيول به فدوى داده شود » . جواب خطاب به جناب امين السلطان ساعتى بعد آمد كه خانات و يهود به عز الدوله تيول مرحمت شد و بسيار خوب تيولى است . علاء الملك بيچاره شش هفت روز قبل به مرض فجأه به رحمت ايزدى پيوست . سالها پيشكار و وزير حضرت و الا بود . دو عمهء حضرت و الا هم يكى شاهزاده نور جان خانم ، ديگرى شاهزاده دلشاد خانم به فاصلهء دو روز از هم ، پنج شش روز پيش مرحومه شدند . در ختم مسجد شاه سر ناهار گداها معركه كرده بودند . تمام ناهار و ظروف را به غارت برده بودند . تماشا زياد داشته . عصر به منزل آمدم . مريضهء ما الحمد لله بهتر است .\r\nهوا عصر آفتاب شد . اين باران خرابى زياد رسانيده . در اين هواى سرد همدانى شديم .\r\n\r\nشكار زياد ، مداخل هيچ\r\nهرطور بود اين و بال را به گردن ما گذاردند ، خسر الدنيا و الاخره . تابستان خوب و زمستان بدى دارد . من دو سال تمام در هفت سال قبل آنجا بودم . شكار زياد دارد ولى مداخل هيچ . اينك عضد الدوله سلطان احمد ميرزا ابن خاقان خلد آشيان حاكم آنجاست . از سالى كه معزول شديم ايشان حاكم هستند . هفت سال و نيم است . حكومت ايشان تفصيل دارد و كارهاى غريب در هر حكومتى دارند . كتابى عليحده لازم دارد .\r\nاز جانب ناصر الملك اين چند سال حاكم بود . قبيح است از مثل عضد الدوله كه از جانب شخص پستى مثل ناصر الملك مرحوم و حاليه حاكم همدان باشند . اين شاهزاده كارها در همدان كرده . چون املاك حضرت و الا آنجاست لهذا از وضع حكومت ايشان بىخبر نبوده‌ايم . همه كس مىداند خودشان ننگى ندارند و برملا مىگويند . حقيقت تماشا دارد . اگر شخص مىخواهد پول جمع كند به اين رويه راه برود . اگر به همدان رفتم تفصيل حكومت شاهزاده را چه در آنجا و چه در جاهاى ديگر كه فرمانفرمائى كرده‌اند خواهم نوشت . انشاء الله تعالى .\r\n\r\nتيول خانات و يهود همدان\r\nسه‌شنبه هفتم رجب المرجب - صبح معلم « ارگ » آمد . يك ساعت و نيم به ظهر\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nمانده خانهء حضرت و الا رفتم . حكايت تازه اين است كه ميرزا على رئيس الاطباء حكيم آقاى نايب السلطنه عريضه حضور مبارك عرض كرده و دويست تومان پول به توسط محمد حسن ميرزاى دائى روانهء حضور مبارك كرده كه خانات و يهود همدان را تيول مرحمت كند . محمد حسن ميرزا نمىدانسته كه اين تيول را به حضرت و الا داده‌اند .\r\nعريضه را خدمت شاه برده اعليحضرت فرموده‌اند اين تيول به شاهزاده مرحمت شده است . اينك برو پيش شاهزاده و اين دويست تومان را از ايشان بگير بياور . محمد حسن ميرزا عرض كرده بود كه صد تومان هم به من مىداد . فرموده بودند براى تو زياد است . پنجاه تومان از شاهزاده بگير . بارى به اين تفصيل دويست تومان را حضرت و الا مجبورا دادند . خدا بيامرزد ميرزا على را .\r\n\r\nنايب السلطنه و چهار زن\r\nدو سه شب است باران مىآيد . امروز هم مىآمد . جاى سالم براى هيچ خانه‌اى نگذاشته خدا رحم كند . طاقهاى بازار خيلى خراب شده . تا عصر آنجا بودم . دو ساعت به غروب مانده خانه آمدم . ميرزا على اكبر خان حكيم آمد . گلين خانم گلويش خيلى درد مىكند . امروز و ديشب احوالش بدتر بود . تا غروب باران مىآمد . حضرت نايب - السلطنه چهار زن دو روز پيش گرفته و خيال دارد سه چهار زن ديگر بگيرد تا بخت كدام يارى كند و اولاد نرينه بزايند . خيلى خوشبخت خواهد بود آن كس كه بياورد .\r\nيك نفرش دختر قوشچى معير است . شمران در باغ تجريش به روضهء ما مكرر آمده بود . حالتش را مىدانم . . . « * » چندان خوشگل نيست . لاغر است ولى خيلى غمزات داشت و ظالم و زرنگ بود . يقين به بدذاتى خودش را خوب جا خواهد كرد . . . « * »\r\n\r\nخودكشى از ظلم حاكم\r\nمؤيد الدوله پسر حسام السلطنهء مرحوم حاكم گيلان شد . امروز يك نفر به حضور مبارك در وقت عبور اعليحضرت به سمت دوشان‌تپه عريضه داده بود . غلامها و فضولان ركاب مزاحم شده بودند . [ به 
  ] رد شدن اعليحضرت آن عارض چاقوئى بيرون آورده گلوى خود را بريده و بعد كاردى به شكم خود زده . بعضى گفتند مرده و برخى گفتند زنده است . معلوم نشد كجائى بوده و چه كاره بوده . چقدر ولايت شلوغ است كه مردم از ظلم حكومت خودشان را مىكشند . سال گذشته هم يك نفر يزدى در عبور اعليحضرت همين‌طور خودش را زخم زد ولى خرخره بريده نشده بود . بعد از معالجهء زياد شفا يافت . اين شخص هم همان كار را كرده ولى كاردى هم اضافه بر شكم زده . آن يزدى حاكم را معزول كرد ، تا اين يكى كجائى باشد و چه شود . تا غروب باران آمد . شب ساعت دو هوا صاف شد . اين شخص مقنى بوده و طلب از بعضيها داشته و يك ساعت فاصله مرده است .\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 340 ","page_number":340},
  {"content":"\r\n\r\n\r\nجاى بهاء الدوله و ساعد الدوله در سلام\r\nدوشنبه 13 - عيد تولد حضرت امير المؤمنين على عليه السلام بود . ناهار را زود خورده ميدان توپخانه رفتم . از آنجا خدمت آقا مشرف شده بعد به سلام رفتيم .\r\nچيز تازه‌اى نبود . حاجى بهاء الدوله با ساعد الدوله گفتگو در سر جاى ايستادن كردند .\r\nسه چهار مرتبه ساعد الدوله بالا ايستاد و حاجى بهاء الدوله مجددا بالا مىايستاد .\r\nآقاى نايب السلطنه خودشان را به آن راه نمىزدند و پشت خودشان را آن سمت مىكردند . آخر الامر حاجى بهاء الدوله مقدم ايستاد . جواب خوبى به شخصى دادم كه گفت چرا بهاء الدوله بايد مقدم بايستد با وجود اينكه ساعد الدوله پدرش در جنگ كشته شده و خودش خدمات زياد كرده . من گفتم اگر به جهت اينكه پدر ساعد الدوله در جنگ كشته شده است بايد ايشان مقدم بايستد جد حاجى بهاء الدوله شخصى بود كه چهار روزه از شيراز با اسب خودش به طهران آمد و سلطنت ايران را گرفت . حال شرافت جد و پدر و شجاعت ايشان كدام از همديگر بالاتر است ؟ خود بهاء الدوله هم پير و سالهاست خدمت كرده است . ساكت شد و تصديق كرد . بعد از سلام به منزل آمدم تغيير لباس كرده به گار راه‌آهن رفتم . آقاى عماد السلطنه هم بودند . محمد رضا خان پسر وكيل الدولهء مرحوم كرمانى هم بود . رفتيم به حضرت عبد العظيم . چندان جمعيت نبود . ميرزا على پسر وزير دفتر هم بود . خوش گذشت . مغرب به منزل آمدم .\r\n\r\nيك تومان مواجب در گرو ده تومان تعارف\r\nحكومت همدان مسلم شد و گويا حضرت و الا حاجى ذو الرياستين را امروز تلگرافا نايب الحكومه كردند . من و تولوى خان هم رفتنى هستيم . فرمانهاى مواجب ما را ميرزا رضا قلى خان برده بنويسد . دو هزار و پانصد تومان با دو عشر ديوان شد .\r\nبعد از وضع دو عشر دو هزار تومان بايد عايد ماها شود . مطلبى كه واداشت ما را به رفتن همدان اين دو هزار و پانصد تومان مواجب بود و همه كس تعجب دارد به جهت اينكه در اين ايام يك تومان مواجب به ده تومان تعارف درست نمىشود ، چنانچه مدتهاست كه مىخواهيم پانصد تومان مواجب درست كنيم نمىشود . خيلى زحمت دارد .\r\nچهارشنبه 15 - از صبح منزل بودم . بعد از توپ ظهر يك فنجان چايى خورده با محمد آدم آقاى عماد السلطنه كه عقب من آمده بود رفتم به خانهء يكى از آشنايان .\r\nراه دورى بود و پياده رفتم . لله الحمد خوش گذشت . صحبت زياد شد . . . « * » دو فنجان چايى ديگر آنجا صرف شد . اطاق قديم‌سازى بود رو به قبله . كرسى داشت و گرم بود . دو ساعت به غروب مانده به منزل آمدم . كسالت از صبح داشتم . حمام رفتم رفع كسالت گرديد .\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 341 ","page_number":341},
  {"content":"\r\n\r\n\r\nخرابى خانه‌ها\r\nپنجشنبه 16 - صبح خانهء حضرت و الا رفتم . فرامين مواجب و تيول را خدمت امين السلطان فرستاده كه به حضور ببرند . عصر از آنجا خانهء آقاى عماد السلطنه رفتم .\r\nصحبت ديروز قدرى شد . . . « 1 » جناب آنجا بودند . بعد به منزل آمدم . امين نظام كاغذى نوشته بودند جواب با . . . « 1 » روانه كردم تا چه شود . چند روز است كه به حمد الله آفتاب خوبى مىشود . رطوبت باران آن چند شبانه‌روز را خشك كرده . چهار شب و پنج روز متصل باران آمد . آنى از باريدن هوا ساكت نشد . هركه خانه داشت مبتلا به خرابى شد و خيلى مردم زير آوار ماندند . همه روزه مىشنيديم كه دو نفر سه نفر زير آوار بازار و خانه‌ها مانده‌اند و مرحوم شده‌اند . خيلى سخت و بد بود . الحمد لله حال چند روز است كه آفتاب گرم شده و برفها آب شده پشت‌بامها را « رش » برنج كه پوست شلتوك و نمك باشد ريخته و سنگ زيادى زده‌ايم سخت شده است . خرابى كلى الحمد لله به خانهء ما وارد نيامده ، ليكن تعميرات زياد است .\r\n\r\nعكاسى عبد الله فرر - يادگارنويسى\r\nجمعه 17 رجب المرجب - ديشب خانهء حضرت و الا رفتم . شب بسيار سرد بود .\r\nباد سردى مىآمد . زمينها يخ بسته بود . فخر الملك آنجا بود . . . « 1 » صبح نزديك ناهار حمام رفتم . حضرت و الا حضرت عبد العظيم با كالسكه رفتند . ساعت پنج فرنگى كه يك ساعت به غروب مانده باشد خانهء شارژدفر انگليس وعده داشتم . ساعت من غلط رفته بود . بيست دقيقه قبل از وقت رفتم . در بسته بود زنگ زدم آدمها آمدند رفتم به اطاق خانم . آمد صحبت زياد كرديم تا خود شارژدفر آمد . بچه‌هايش بودند . بازى مىكردند . چايى خوبى با شير و « بيس‌كت » كه نان شيرين باشد خورديم . چايى و اسباب چايى خوبى جلوى خودمان بود كه خانم مىريخت و مىداد . زير قورى آب گرم شمعچه بود كه روشن مىكردند تا آب گرم مىشد . خيلى تميز و پاكيزه ، آدم لذت مىبرد از خوردن آن چايى . « سيگاردهاى » اسلامبول اعلى بود . يك عكس خودش را با يك عكس خانم به يادگار گرفتم . عكس خانم كار « عبد الله فرر » « 2 » معروف بود ، به لباس بال . خيلى بهتر از حاليهء خانم بود . سينه و دستها لخت بود . پرهاى شترمرغ به سينه و سر و لباس آويخته است . خيلى قشنگ است . يك كتاب آورد من اسم خودم را و لقب و تولد خود را به خط فارسى نوشتم . قلمش خوب بود و خوش نوشتم . حضرت و الا هم اسم خودشان را سابقا نوشته بودند نشان داد . خط پرنس آف‌ويلز وليعهد دولت انگليس با خط زنش در آنجا بود . خط خواهر امپراطور روس كه زن پسر دوم ملكه دوك‌اف « ادن‌بوره » ست در آنجا بود . خط خوبى بود . مارى اسمشان بود و فقط همين كلمه را نوشته بودند . من مفصل‌تر نوشتم . امين السلطان هم شرح مفصلى نوشته بودند .\r\n\r\n\r\n","description":"","footnote":"\r\n( 1 ) نقطه‌چين در اصل است .\r\n( 2 ) شايد « فرر » در لغت فرانسه به معنى برادر .\r\n","page_name":" 342 ","page_number":342},
  {"content":"\r\n\r\nصحبت شطرنج شد خواهش كرد من اسماء مهره‌هاى شطرنج را به فارسى بنويسم و انگليسى ترجمه كنم . در پشت يك كتاب نوشتم . ممنون شد . اسم خانم كه در زير عكس نوشت برتاكندى بود . از اهل ايرلند است . بارى غروب مراجعت كردم . خيلى با من آشنا و دوست هستند . دو سال است كه آشنا هستم . وعدهء شراب همدان كردم . خيلى تعريف از شراب همدان كردند و خوش وقت شدند . شب هوا بهتر از سابق بود .\r\n\r\nعياش فرنگىمآب\r\nيكشنبه 19 - صبح منزل بودم مشغول تميز نمودن باغ . خيلى كثيف است . هر پائيز مىگويم امسال باغ آنقدر كار ندارد زمستان كه تمام مىشود مىبينم از سال گذشته كثيف‌تر است . اجاره‌نشين آن خانهء ما رفته . اسبابهايش را نگاه داشته تا سى تومان كرايهء سه ماهه را گرفتيم . خيلى خانه را خراب كرده بودند . دو سه تومان مزد برداشتن خاكروبه دارد . با وجود اينكه شخص عياش فرنگىمآبى بود شبى نبود كه صداى مطرب از آن خانه نيايد . در ماه اگر دو شب [ نبود كه 
  ] مطرب و مهمان در آن خانه نبود . تمام مال پدر و مادرش را به اين قسم هرزگيها تمام كرد و حال جز مواجب چيزى ندارد . شبهاى محرم و صفر هم مطرب مىآورد .\r\n\r\nكتاب سفر شاه\r\nبارى حاجى معتمد گماشتهء وزير نظام كه خزانهء نظام به او سپرده است آمد و خانه را ديد . مىخواهد اجاره كند . خانهء بدبختى نيست . هميشه اجاره‌نشين داشته .\r\nبعد از ناهار خانهء حضرت و الا رفتم . فرامين مواجب ، حكومت و تيول از صحهء مبارك برگشت . داديم به مهر همايون برسانند . تا غروب آنجا بودم بعد منزل آمدم . هوا گاهى ابر و گاهى آفتاب بود . گاهى برف خرده هم مىآمد . الان يك ساعت و نيم از شب رفته است زير كرسى نشسته‌ام . كتاب سفر اعليحضرت همايونى را به فرنگ آورده‌اند ، چند شب است مىخوانم . خيلى خوب سياحت كرده‌اند . حال تفصيل « اكسپوزيسيون » پاريس و تماشاى برج ايفل را مىخوانم . مملكت اروپ عالم ديگرى است كه هيچ چيزش طرف نسبت با ولايت مشرق زمين نيست . از همه چيز امتياز دارند . خداوند خوشى و لذت و شأن را به آنها تمام كرده . هنوز تكليف رفتن معلوم نشده است . گاهى خود را رفتنى و گاهى ماندنى مىدانم . تا امين نظام چه كند . . . « * »\r\nدوشنبه 20 - تا بعد از ناهار منزل بودم . قدرى از كتاب تاريخ انگليس خواندم .\r\nقدرى هم مشق « ارگ » كردم . بعد از ناهار سوار شدم رفتم قدرى در بيرون دروازه گردش . توله نوبل و استاپ همراه بودند . چهار باقرىقرا هم از دور برخاست . گويا اينها در زمستان هم اينجا مانده بودند ، غريب بود . دو طرقه از خيلى دور زدم .\r\nيكى را استاپ بلعيد . پياده شدم تنبيه مفصلى كردم . گويا چاره‌اش نشود . اغلب اين\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 343 ","page_number":343},
  {"content":"\r\n\r\nكار را دارد . صحرا خشك بود و آفتاب مثل تابستان بىاغراق گرم بود و صورت را مىسوزاند .\r\nيك ساعت و نيم به غروب مانده به منزل آمدم . الان دو ساعت و نيم از شب رفته است در زير كرسى گرمى نشسته‌ام . آتش با خوردن . . . « 1 » نمىچسبد . 1308 طهران\r\n\r\nده صندوق كتاب\r\nچهارشنبه 22 شهر رجب 1308 - صبح حسين چند درخت كاج خريده بود در حياط بيرونى كاشتم . آفتابرو هست . انشاء الله خوب خواهد شد . بعد منزل حضرت و الا رفتم . نزديك خانهء معير محمد اسب رسانيد . از آنجا سواره رفتم . بعد از ناهار تا دو ساعت به غروب مانده كتابهاى كتابخانه را در صندوق چيديم . من و آقا حسين و ميرزا نصر الله بوديم . ده صندوق كتاب فارسى ، فرانسه و انگليسى شد . دو صندوق ديگر هم باقى است . حضرت و الا خانهء ملك‌آرا تشريف بردند . من منزل آمدم . خيلى برگ‌پيچ كه انگليسى « ايوى » مىگويند در باغ در يك باغچه كاشتم كه تمام سطح باغچه را خواهد گرفت و تمام سال سبز است ، خيلى قشنگ است . در باغ نزديك در سمت كوچه ايستاده بودم دو نفر كبوترباز يكى در پشت بام خانه‌اش و ديگرى در كوچه ايستاده بودند و صحبتهاى غريب كه هيچ گوشم نشنيده بود مىكردند .\r\n\r\nحرفهاى كبوتربازها\r\nاز كبوتر و تفصيل كبوتربازى و نشان دادن كبوتر از جنس كبوترهاى نامى طهران مثل كبوتر از بچه‌هاى كبوتر ميرزا عبد الله خان پسر قوام الدوله و غيره و غيره و شكايت مىكردند از دست كبوتربازهاى ديگر كه كبوتر اينها را گرفته بود و كارهايى كه خودشان كرده بودند و افسوس از كبوترهائى كه قبل از اين داشته بودند مثلا يك بچهء فلان كبوتر « اشرفى » مرا سه سال قبل شخص كبوتربازى به هفت هزار و پانصد خريد و هرچه كرد ندادم . يك ساعت بيشتر از همين قبيل صحبت مىكردند و از شوق آب دهان و دماغشان جارى بود . نمىدانم چقدر مردم احمق هستند . كارى بدتر از اين كار نيست . همسايه‌هاى ما تماما كبوترباز هستند و هر كبوترى از خانهء من عبور كند يا در بام خانه بنشيند با تفنگ مىزنم تا دل اينها بسوزد . الان كه ساعت دو است باران به شدت مىبارد . امروز هوا آفتاب بود ولى حال مىبارد .\r\n\r\nريشه‌كن\r\nپنجشنبه 23 - صبح ميدان مشق رفتم . آقا تشريف نياوردند . زمين گل بود .\r\nتوپها را به تيراندازى بردند . من نرفتم به منزل آمدم . قرار بود عصر اميرزاده پسر ملك‌آرا تشريف بياورند با جمعى ديگر . فرستاده بود عذر خواست ، قرار فردا عصر شد . ريشه‌كن آورده بودند ريشهء درختهاى تبريزى را مىكند . چند درخت بادام و گوجه در اندرون كاشتم . عصر محمد حسن ميرزا تشريف آوردند تا غروب تشريف\r\n\r\n\r\n","description":"","footnote":"\r\n( 1 ) نقطه‌چين در اصل است .\r\n","page_name":" 344 ","page_number":344},
  {"content":"\r\n\r\nداشتند . صحبت زياد شد . زينت الدوله بنت خاقان خلد آشيان ديروز مرحومه شده است .\r\n\r\nفوت زينت الدوله\r\nامروز ختم در خانهء رضا قلى خان پسر على اشرف خان شوهر تاج خانم معروف نزديك ما گذاشته بودند . تاج خانم دختر مرحوم زينت الدوله و معروف تمام شهر است . . . « * » زينت الدوله ده سال است كه افليج شده بعد از ده سال ناخوشى فلج حال به رحمت ايزدى پيوست . خيلى سخت ناخوشى كشيد . خداوند نصيب نكند .\r\n\r\nعقد زن نظام الملك مرحوم\r\nزن مرحوم نظام الملك را شاهزاده ركن الدوله از خراسان وكيل تعيين كرده و عقد كرده‌اند . اين زن هم دو شوهر كرده و اين شوهر سوم است . ميرزا داود خان پسر ميرزا آقا خان صدراعظم نظام الملك اين ايضا حال ركن الدوله ، كمتر از عصمت السلطنه دختر حاجى معتمد الدوله نيست . او سر چهار شوهر معتبر را خورده اين دو نفر را و عصمت السلطنه باز جوان و پويان شوهر معتبر باشأن است . يك شوهرش ميرزا موسى وزير لشكر ، شوهر ديگرش قوام الدوله وزير لشكر ، شوهر ديگرش آصف الدوله بود و شوهر اخيرش حسام الملك بامكنت و معروف بود . همه را كشت و صاحب دولت بيشمار شد . هنوز خوشگل است و البته اگر شوهر خوبى پيدا شود حاضر است براى عقد شدن . زن نظام الملك دختر فخر الدوله مرحوم عمهء اعليحضرت است و پدرش عزيز خان سردار بوده .\r\n\r\nمواجب محمد ميرزا\r\nجمعه 24 - منزل بودم . درخت زياد در باغ كاشتم . سه ساعت و نيم به غروب مانده آقاى عماد السلطنه و ميرزا على پسر وزير دفتر با محمد رضا خان پسر وكيل الملك مرحوم كرمانى تشريف آوردند . تا غروب منتظر اميرزاده محمد ميرزا شديم نيامدند .\r\nآدم هم فرستاديم منزل تشريف نداشتند . صحبت زياد شد . هوا آفتاب بود و سردتر از سابق بود . هزار تومان از مواجب مرحوم علاء الملك به شاهزاده ملك‌آرا مواجب مرحمت شده است و حضرت ملك‌آرا هفتصد تومان براى محمد ميرزا و سيصد تومان جهت پسر اميرزاده محمد ميرزا فرمان صادر كرده‌اند . محمد ميرزا هزار و پانصد تومان هم مواجب داشتند ، حال دو هزار و دويست تومان مواجب دارند . ديگر اطلاع تازه‌اى نيست .\r\n\r\nخلعت براى عز الدوله\r\nشنبه 35 - منزل حضرت و الا رفتم . بعد از ناهار خلعت آوردند . سردارى ترمهء\r\n\r\n\r\n","description":"","footnote":"\r\n( * ) ناخوانده ماند .\r\n","page_name":" 345 ","page_number":345},
  {"content":"\r\n\r\nشمسهء مرصع . سرداريش مغزى قرمز داشت . دو سردارى هم سابق يكى در سفر شهرستانك و ديگرى دو سه ماه پيش مرحمت شد . آنها هم مغزى داشت . خانهء والدهء حضرت و الا رفتم تا غروب آنجا بودم . امروز و ديشب باران كاملى باريده است .\r\nدو سه شب است كه اتصالا باران مىبارد . شب خانهء حضرت و الا ماندم ، هوا سرد بود .\r\n\r\nآسياب تجريش\r\nدوشنبه 27 - چند روز ديگر انشاء الله خواهيم رفت . همه كس مرا رفتنى مىداند .\r\nليكن امين نظام متصل وعدهء امروز و فردا مىدهد . تا او جواب صريح ندهد من خودم را نه رفتنى و نه ماندنى مىدانم . ديشب را هم خانهء حضرت و الا بودم . صبح در كالسكه نشسته به شمران رفتم كه وداعى هم از شمران بشود . آقاى عماد السلطنه در راه رسيدند . ايشان سوار كالسكه شده من سواره رفتم امامزاده را زيارت كرده به باغ رفتيم . تولوى خان هم بود . هوا سرد و برف و يخ در كوچه‌ها بود . هنوز يخ باز نشده است . ناهار خورديم . درختهاى تبريزى و كبودهء باغ و بيشه را دويست و پنجاه تومان مىخرند . دو نفر چوب‌فروش ديگر هم از شهر آمده بودند . قرار شد صورت نوشته بدهند . آسياب را مىخواهم از نو بسازم . آسياب‌ساز آمده بود آخر به سيصد و پنجاه تومان مقاطعه داده شد كه از نو بسازد . تجريش هيچ آسياب ندارد و محل آسياب جز اين‌جا كه دره است و مىشود ساخت ندارد . از آن جهت گويا سالى يكصد تومان اجاره بكنند . حال گندم اهل تجريش به جاهاى دور مىرود و خيلى سخت است براى آنها . دو ساعت و نيم به غروب مانده سوار شدم . تا دم دروازه سوار آمدم .\r\nاز آنجا در كالسكه نشسته تا منزل حضرت و الا رفتم . مىخواستم پياده به منزل بروم چون عروسى فساد كاكا پسر عباس بيك بود و سوسن كنيز نواب عليه را به او مىدادند و خانهء آقاى عماد السلطنه مجلس معتبرى با ساز و مهمانى مفصل مهيا شده بود كالسكه را جهت عروس مىخواستند ببرند . از خدا خواسته دعا به فساد كردم . در كالسكه نشسته به منزل آمدم . خسته شده بودم . پنج « بيازه » « * » بيد از شميران جهت باغ آوردم .\r\n\r\nدرخت شمشاد رشتى\r\nچهارشنبه 29 - صبح ميرزا على خان برادر ميرزا على اصغر خان آمد . سه سال بود در گيلان وزير عدليه و ماليه بود . صحبت زياد شد . بعد خانهء حضرت و الا رفتم .\r\nروز يكشنبه حركت به سمت همدان خواهد بود . بعد از ناهار با تولوى خان بازار رفتم . دو كفش فرنگى خريدم با چند يخه و دستكش . از آنجا سوار شده به ميدان توپخانه رفتم . عريضهء مجدد آقا دستور العمل داده بودند نوشتم . روانهء اردوى همايونى\r\n\r\n\r\n","description":"","footnote":"\r\n( * ) كذا ، معمولا بياض مىنويسند . ولى ممكن است كلمهء بيازه همان باشد كه در نام آباديهاى بياذه ( بيابانك ) ، دشت بياض ( فارس ) و جز اينها ديده مىشود . ايرج افشار\r\n","page_name":" 346 ","page_number":346},
  {"content":"\r\n\r\nبه جاجرود امين نظام كرد تا جواب چه رسد . اعليحضرت سه روز است به جاجرود تشريف برده‌اند . تا جواب اين عريضه نرسد تكليف من معلوم نمىشود . چنان معلوم است كه اسباب و نوكرهايم را با حضرت و الا روانه كنم ، بعد خودم جهت انجام دو كار بمانم . بعد از درست شدن آن دو كار يا درست نشدنش چاپارى به همدان بروم .\r\nتولوى خان همراه حضرت و الا خواهند رفت . الان يك ساعت از شب گذشته است زير كرسى نشسته‌ام . هوا صاف است . چندان سرد نيست . معتدل است . سى و چهل درخت شمشاد كوچك ميرزا على خان فرستاده بود دور يك جوب در جلوى در باغ كاشتم . خيلى درخت شمشاد از رشت آورده بود . درخت قشنگى است . دايم سبز است . در طهران خيلى دير رشد مىكند . چهارده پانزده سال است كه يك درخت شمشاد در باغ تجريش كاشته‌ايم هنوز به همان قدر اول است . اينجا بايد سرش را زد كه يك اندازه باشد .\r\nمثل نردهء سبز كوچكى جلوى در باشد . قشنگ خواهد شد . جاى خوبى است .\r\nشنبه 3 شعبان المعظم - صبح خانهء حضرت و الا رفتم . روز دوشنبه انشاء الله تعالى حركت است . تولوى خان مىرود ، من تا بعد از سيزده عيد خواهم بود . انشاء الله در چهاردهم پانزدهم عيد چاپارى خواهم رفت . حسين را با دو جفت صندوق اسباب روانه كردم . محمد جلودار اينجا هست كه با من چاپارى بيايد . پنجاه شصت قاطر جهت بارها لازم است . آقاى عماد السلطنه تشريف داشتند . عصر منزل آمدم . مىخواهم در وسط باغ دو طرف حوض را صاف كرده گل‌كارى كنم . انشاء الله تا وقت رفتن تمام مىشود . غروب خانهء حضرت و الا رفتم . شب آنجا بودم . والدهء حضرت و الا و جمعى از همشيره‌ها تشريف داشتند . لله الحمد خوش گذشت .\r\n\r\nكتابهاى انگليسى\r\nيكشنبه 4 شعبان - حضرت و الا براى جمعى از وزراى مختار دول خارجه « كرت » خداحافظى روانه كرده بودند . چون وقت كم بود بعضىها را عذر خواسته . شارژدفر انگليس با وزيرمختار اطريش عصر آمدند . مستر كندى شارژدفر كتابهائى كه صورت داده بودم چند جلدش را خودش آورد . جلدهاى قشنگ و كاغذ و اشكال خوب داشتند .\r\nچهار جلد كتاب « ليتراچور » « 1 » بود كه از شعرا و نثرنويس‌ها و حكايت‌نويسها را جمع كرده است . در علم ادب است . دو كتاب حكايات مختلف كه بامزه است و خنده دارد .\r\nيك جلد كتاب لغت بود انگليسى و فارسى . گفت چند جلد ديگر نرسيده است . اين كتاب لغت براى من خوب است . پنج جلدش را حضرت و الا بردند كه بخوانند . دو جلدش نزد من ماند . جمعى براى خداحافظى خدمت حضرت و الا آمدند . حياط شلوغ [ بود 
  ] و نوكرها به هم ريخته بودند . تماشا داشت . معركهء غريبى بود . شب تمام همشيره‌ها بودند و خنده زياد شد . شب خوبى بود . خداوند عمرى و صحتى بدهد . انشاء الله خيلى از اين شب‌ها ديده خواهد شد . شب آخر بود . مزهء ديگرى داشت . . . « * » تا ساعت پنج\r\n\r\n\r\n","description":"","footnote":"\r\n( 1 ) -  Iiterature \r\n( * ) نقطه‌چين در اصل است .\r\n","page_name":" 347 ","page_number":347},
  {"content":"\r\n\r\nصحبت در ميان بود . هوا سرد بود . بامزه‌تر از اين شب شبى نبود . خيلى قدر داشت ، شب عزيزى بود . حيف كه خوب و بد مىگذرد . . . « * »\r\n\r\nسفر عز الدوله\r\nدوشنبه پنجم شهر شعبان المعظم سنهء 1308 / 19 مارچ سنهء 1891 مسيحى - صبح سه ساعت از دسته گذشته به سلامتى و اقبال حضرت و الا با آقاى عماد السلطنه در كالسكه نشسته من و تولوى خان ، محمد حسن ميرزا ، على محمد خان پسر وكيل الرعايا سواره از دروازهء امامزاده حسن ( ع ) بيرون رفتيم . قدرى در بيرون دروازه معطل شده تا حضرت و الا رسيدند . سيگارى كشيدند . خداحافظى كرده مراجعت كرديم . تولوى خان از شدت اوقات تلخى اسب را تاخت كرده خداحافظى با هيچ كدام نكرد . توله « آرگوس » را روى بار سيزخانه نزديك مهتر نشسته ديدم كوچك است و پياده نمىتواند برود .\r\nتوله استاپ و نوبل با دو تولهء تولوى خان جولان در صحرا مىزدند . حسين نوكر من هم با حضرت و الا رفت . در باغ جنت گلشن پياده شده قدرى گردش كردم . حالا متعلق به شاهزاده احتشام الدوله است . روزها تا بعد از ناهار بلكه تا سه ساعت چهار ساعت به غروب مانده احتشام الدوله عادت به خواب دارند . ما هم كه رفتيم خواب بود .\r\nعمارت تازه مىسازد . من به منزل آمدم سايرين هم رفتند . حضرت و الا از راه خرقان تشريف مىبرند . بيست روز مسافت را طى خواهند كرد . از راه معمول نه روز و ده روز مىرود . شب عيد را در دو ده خودشان « كشمرز » و « برزلجين » كه تازه خريده‌اند خواهند توقف فرمود . در بلوك « قوزاى » « 1 » قزوين واقع است .\r\nعمله و بنا در باغ مشغول درست كردن باغ بودند . دو باغچهء اطراف حوض را مسطح كرده مىخواهم چمن و گل‌كارى كنم . انشاء الله من هم بعد از سيزده عيد خواهم رفت . هوا آفتاب بود . امشب حضرت و الا در على شهباز كه در شهريار واقع است خواهند بود . پنجاه مال جهت بنه كرايه شد يكى هيجده هزار .\r\n\r\nتوصيف عمارت\r\nسه‌شنبه 6 - صبح خانهء حضرت و الا رفتم . اسبابهاى آقاى عماد السلطنه را آنجا آورده‌اند . اندرونشان خانهء والدهء حضرت و الا رفتند . آقاى عماد السلطنه روزها آنجا و شب را خانهء والدهء شاهزاده مىروند . حياط خيلى خلوت شده ليكن از فردا شلوغ و با جمعيت خواهد بود . هزار تومان عمارت وسط حياط را كه رو به جنوب است حضرت و الا مقاطعه داده‌اند به استاد حسين معمار كاشى كه بسازد و تمام مصالح و نجارى اين عمارت هم اضافه بر هزار تومان است . سه اطاق ، دو كوچك و يكى بزرگ با يك راه‌پلهء قشنگ و يك دالان كه به انگليسى « هال » مىگويند در پائين و چهار اطاق با يك « هال » ديگر در مرتبهء فوقانى با تمام مصالح و نجارى و كارهاى\r\n\r\n\r\n","description":"","footnote":"\r\n( * ) نقطه‌چين در اصل است .\r\n( 1 ) - در منابع جديد جغرافيايى بلوك افشار نام دارد .\r\n","page_name":" 348 ","page_number":348},
  {"content":"\r\n\r\nديگر از قبيل هزارهء سنگ و آجرهاى تراش به اين قيمت و تمامش بايد آجر باشد .\r\nميرزا احمد تاجر و ميرزا عبد الكريم صراف را هم ضامن مىدهد . عمارت قشنگى خواهد شد . شيروانى از آهن خواهد بود . اين دالانها خيلى خوب است براى عمارت .\r\nاولا جاى نوكر و چايى است . ثانيا در ورود تمام اطاقها از توى اين دالان باز مىشود و از باد و گرد و خاك و مگس به جهت اين دالان اطاق محفوظ است . عمارات فرنگى تماما داراى يك همچو دالانى هستند و حقيقتا خوب چيزى است . كتابهاى آقاى عماد - السلطنه را مرتب نموده و پشتش را نوشته در قفسه چيدم . بعد نماز كرده به خانهء على محمد خان رفتم غروب به منزل آمدم .\r\nچهارشنبه 7 - خانهء حضرت و الا رفتم . امروز شروع به خرابى عمارت شد .\r\nانشاء الله چهار ماهه تمام خواهد شد .\r\n\r\nوصف باغ اميريه\r\nپنجشنبه 8 - بعد از توپ ظهر ميدان رفتم . اعليحضرت تشريف آوردند . تا يك ساعت به غروب آنجا بوديم . افواج و توپخانه و قزاق با دويست نفر از سوار فخر الملك بودند . مشق خوب كردند . توپخانه شليك زياد كرد . از آنجا همراه آقا به باغ اميريه رفتيم . اميرزاده محمد ميرزا هم بود . فخر الملك هم بود . آقا اظهار مرحمت خيلى فرمودند . حمام قشنگى آقا ساخته‌اند . گلخانهء خوبى دارد . خيلى باغ قشنگى است . عمارت عالى دارد كه يك طالار دارد چهل ذرع طول و بيست ذرع عرض دارد . حوض‌خانهء آينه با سنگ مرمر دارد . راه‌پلهء مرمرى دارد كه الحق اول راه‌پله است . باغ پاكيزهء خوبى است . باغبان فرنگى دارد . نماز را هم آنجا كرده به منزل آمدم . آقا زبان آلمانى را هم خوب بلد هستند . باغبان اهل اطريش است و زبان آلمانى تكلم مىكند .\r\n\r\nنوروز 1308\r\n\r\nسلام عيد\r\nشش ساعت و بيست و نه دقيقه از شب شنبه دهم شهر شعبان المعظم سنهء 1308 هجرى و بيست و يكم مارچ سنهء 1891 ميلادى ششم آبان‌ماه سنهء 813 جلالى نهم آذرماه رومى گذشته تحويل شمس به برج حمل شد . دو ساعت و نيم قبل از وقت درب خانهء آقا رفتم . كسالت بيخوابى زياد بود . قدرى معطل شده آقا تشريف آوردند .\r\nدر ركاب ايشان به در باغ رفتيم . در بسته بود ، باز كردند . جمعيت مدعوين به حدى بود كه بيم خطر داشت . بقدرى فشار دادند و اذيت محض رفتن كردند كه به نوشتن برنمىآمد . آقا دم در ايستاده بودند و يك‌يك اهل نظام را داخل باغ مىكردند و كسان ديگر نمىرفتند . با وجود اين كه مىدانستند كس ديگر حالا نبايد برود آنقدر كوشش و لگدمال مردم را مىكردند كه جلوتر بروند به مشقت زياد و پاره شدن لباس\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nو كنده شدن نشانها و ساير اسبابها به كمك آجودانباشى با امين نظام داخل باغ شديم .\r\nاغلب نشانها شكست و گم شد . عرق از هركس جارى بود . نيم ساعت فشار دادند تا از ده قدم راه گذشتيم . اهل نظام كه گذشت در را بستند . رفتيم در موزه صف كشيديم .\r\nوقت بدى تحويل مىشود . همه كس بودند . آقاى عماد السلطنه امسال حسب الامر همايونى شمشير برداشته بودند . در عوض حضرت و الا من جزو نظام ايستاده بودم . ما شاء الله بس‌كه امير تومان و سرتيپ اول در پياده نظام زياد است من كه سرتيپ دوم توپخانه بودم مقابل با صمصام الملك و سيف السلطنه امير تومان ايستاده بودم . سرتيپ سوم توپخانه مقابل با سرتيپهاى اول ايستاده بودند ، با وجود اينكه نصف امير تومانها نيامده بودند . بارى يك ربع قبل از تحويل اعليحضرت تشريف آوردند . كمى فرمايشات فرموده نجم الملك با آن صوت حزين قشنگ نطق معمول را كرده شيپور كشيدند . توپ صدا كرد . قدرى شيرينى خورده ، و شربت خوردم . كلام الله مجيد را زيارت كرده ، انشاء الله مبارك و ميمون خواهد بود . نيم ساعت ديگر معطل شده تا قدرى از رجال و شاهزادگان عيدى گرفته ، بعد ماها رفتيم . امسال « دستلاف » كه همه ساله معمول بود موقوف شد و عيدى را هم در كيسهء تافتهء قرمزى ريخته بودند . هر كيسه يكصد و پنجاه عدد شاهى سفيد [ بود 
  ] ، به هركس يك دانه كيسه مرحمت كرده مىرفتند و از هر كيسه چهار دانه و پنج دانه كسر بود . آن شكوه و جلوهء همه ساله را نداشت . عماقريب اين هم موقوف خواهد شد .\r\n\r\nانتقاد از اوضاع\r\nكون روزبه‌روز ماشاء الله در ترقى است . مداخل را نمىدانند از كجا بايد كرد . پانصد تومان مداخل يك سلطنت نيست . راه‌آهن و بستن سدها و احداث كردن نهرها و ترقى دادن صنايع و آباد كردن اين همه زمينهاى باير كه به حساب نمىگنجد مداخل دولت است . پانصد تومان چه‌قدر دارد . راه مداخل آنهاست . از آنها كرورات مىتوان نفع برد . هزار تومان خرج يك روز عزيز السلطان است و همين‌طور خرج سايرين مىشود . به هرجهت ساعت هفت خانهء حضرت و الا خدمت نواب عليه رفتم ، تهنيت عيد را گفته ساعت هشت منزل آمدم . چايى حاضر بود خوردم ، بعد خوابيدم . خداوند اين سال را مبارك كند در زير سايهء اعليحضرت همايونى و حضرت و الا و ساير بزرگان و آقايان انشاء الله تعالى . آجودان حضور قهرمان قاجار طهران .\r\nشنبه دهم - صبح دير از خواب برخاستم . ساعتى در باغ به گردش گذشت . بعد خانهء حضرت و الا خدمت نواب عليه رفتم . تمام همشيره‌ها و سايرين بودند . جمعيت بيش از حد بود . جاى حضرت و الا خيلى خالى بود . ياد سال گذشته را مىكردم كه مثل همچو روزى تشريف داشتند . هرجا هستند خداوند خوشى بدهد . ديشب را در برزلجين بودند . بعد از ناهار خانهء والدهء حضرت و الا رفتم . از آنجا به خانهء عفت - الدوله ، بعد خانهء حضرت ملك‌آرا رفتم . هرسه ملاقات شدند . در اين ايام عيد ندرت است كه شخص جائى برود و ملاقات كند صاحب خانه را . بارى بعد منزل آمدم . بناها\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nاز جهت مداخل امروز را هم تعطيل نگرفتند . بنا مشغول ساختن حوض باغ بود .\r\nماهتاب خوبى شب بود . باغ مصفا بود .\r\n\r\nسلام رفتن اجزاء سفارت\r\nيكشنبه 11 - صبح خانهء امين السلطان رفتم . اندرون بودند . با امين نظام مراجعت كرديم . هزار نفر مردم بيش در انتظار بيرون آمدن آقا بودند . در راه امين نظام صحبتهاى خوب كرد . . . « * » از آنجا خانهء عزيز الدوله رفتم . مراجعت به خانهء حضرت و الا رفتم . ناهار خوردم درب خانه رفتم . مدت طولانى با جلال السلطنه و على اكبر خان در باغ شاه گردش كرديم . اجزاء سفارت‌خانه‌ها به حضور رفتند لباسهاى غريب داشتند ، تماشا داشت . يك ساعت بعد از ظهر سلام منعقد شد . من رفتم ، همانطور در باغ گردش كرديم . بعد از سلام به حضور مبارك مشرف شده خواستم بيرون بروم آقاى نايب السلطنه زيارت شد . من لباس غيرنظام پوشيده بودم ، سردارى مشكى بدون مغزى .\r\nفرمايش خوبى فرمودند ، خيلى شوخى كردند . من هم عرايض خود را كرده وعدهء التفات فرمودند .\r\nاز آنجا با آقاى عماد السلطنه درب خانهء منير السلطنه والدهء آقا رفتم . بعد خدمت آقا رسيدم . من بيرون ماندم تا با امين نظام حرف بزنم . آقا عيديها را داده بود سر ما بىكلاه ماند . از آنجا پياده منزل رفتم . كفش تنگ بود پايم درد گرفت .\r\nشب لله الحمد خوش گذشت .\r\nسه‌شنبه 12 - تا بعد از ناهار منزل بودم . جمعى ديدن آمدند . بلاى غريبى است اين عيد ، زحمت زياد دارد . من دو اسب بيشتر ندارم . از بس‌كه اين طرف و آن طرف رفته‌اند لاغر و خيلى خسته شده‌اند . تا سيزده اين زحمات هست .\r\n\r\nشلوغى ترن\r\nپنجشنبه 15 - صبح خانهء حضرت و الا رفتم . بعد از ناهار با آقاى عماد السلطنه به حضرت عبد العظيم مشرف شديم . سلام نرفتم . ليكن ديشب آتش‌بازى رفتم و حقيقت تماشاى خوبى داشت . با راه‌آهن رفتيم . جمعيت بيش از حد بود . زن دو مقابل مرد بود . دو ساعت در سر مقبرهء مرحوم شاهزاده اعتضاد السلطنه نشسته تماشاى خوبى كرديم . زنهاى « سويليزه » « 1 » زياد بود . از تماشا آدم سير نمىشد . . . « * » نماز را آنجا كرده در مراجعت محمد ميرزا و فخر الملك با ميرزا على و محمد رضا خان ملاقات شدند .\r\nبه گار آمديم مدتى معطل شديم تا ايشان آمدند . به مشقت زياد و زحمات فراوان خود را از در بيرون انداخته منتظر آمدن ترن شديم . جمعيت خيلىخيلى زياد بود . نصف شهر زيارت آمده بودند . مغرب منزل رسيدم .\r\n\r\n\r\n","description":"","footnote":"\r\n( * ) نقطه‌چين در اصل است .\r\n( 1 ) -  civilisee \r\n","page_name":" 351 ","page_number":351},
  {"content":"\r\n\r\n\r\nسفير ينگىدنيا\r\nيكشنبه 18 شهر شعبان - صبح خانهء حضرت و الا رفتم . ديروز به اتفاق آقاى عماد السلطنه بازديد سفير ينگىدنيا رفتيم . چند روز پيش ديدن كرده بود . عمارت و باغ شاهزاده حسام السلطنه نشسته بود . حالا كه ايشان آمده‌اند موقتا رفته در پارك امين الدوله نشسته است . نيم ساعت صحبت كرده از آنجا منزل آمدم . هوا چند روز است گرم شده و باران نمىآيد . پريشب نيم ساعت باران آمد ليكن هوا و كوچه‌ها تفاوتى نكرده است . وقت باران است ، حاصل تشنه است .\r\nبعد از ناهار جائى ديدن رفتم . كرسى هنوز بود و اسباب راحت بود . تا دو ساعت به غروب مانده آنجا بودم . بعد به خانهء حضرت و الا مراجعت كرده حمام رفتم .\r\nفردا خيال انداختن زلو دارم . لله الحمد خوش گذشت . صحبتهاى خوب شد . تماشا داشت . شب آنجا ماندم . . . « * »\r\n\r\nزلو انداختن\r\nدوشنبه 19 - صبح سر حمام سه دانه زلو در پشت گوش جهت درد چشمى كه عارض شده است حكيم گفته‌اند انداختم . سه ربع مشغول خوردن آن غذاى لذيذ بود ، بعد افتاد و هرچه كردند كه جاى زلو خونش بايستد - نشد . قريب سه ربع هم خون از جاى نيش زلو مىآمد و با هرچه مىخواستند ببندند نمىشد . هرچه به خيال مىرسيد گذاشتند و خون ساكت نشد . چون عادت به گرفتن خون هيچ ماها نداريم از آمدن اين خونها دل من ضعف برداشت و از حالت طبيعى خارج شدم و خيس عرق شدم . دو سه نفر زير بغل مرا گرفته به اطاق رفتم . شربت بيدمشك آورده خوردم . كم‌كم حالتم بجا آمد . رنگ رويم مثل ماست سفيد شده بود . چند سال قبل هم رگ زدم و همين طور ضعف كردم . بارى بد گذشت . ماشاء الله به اين جوان بيست ساله كه از سه زلو ضعف كند . همهء اين‌ها از بىبنيگى است . بابا قاپچى شصت سال دارد دوازده زلو دور گردنش انداخته بود و در حياط راه مىرفت و من از سه زلو آنطور شدم . ناهار قدرى كباب خوردم . شب آنجا ماندم . آقاى عماد السلطنه و همشيره‌ها بودند . عزيز الملوك خانم عروسى مفصلى جهت عروسك داشت . از امروز صبح بناى عروسى بود و مهمانها بودند . شب ساعت سه عروس را آوردند . خيلى بامزه و تماشائى بود . عروسى حقيقى بود . ساز و مهمان شام و ناهار زياد بود . خيلىخيلى تماشا داشت . جمعى مهمان بودند . . . « * » خوش گذشت .\r\n\r\nمراسم سيزده - عكس‌اندازى احتشام الدوله\r\nپنجشنبه 22 شعبان - روز سيزده عيد بود . به رسم معمول بايد حكما از شهر خارج شد و به گردش رفت . اگر در شهر هم باغى باشد مىتوان رفت . بارى با آقاى\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 352 ","page_number":352},
  {"content":"\r\n\r\nعماد السلطنه قرار گذاشته بوديم كه محمد حسن ميرزا را هم خبر كرده به ده دولاب برويم . امروز تمام همشيره‌ها و نواب عليه و ساير خويشان در باغ و خانهء من مهمان به آش رشته و سبزىپلو هستند . بارى صبح خانهء والدهء حضرت و الا رفتم . محمد حسن ميرزا آمده بود . با آقاى عماد السلطنه سوار شده به دولاب رفتيم . هوا به شدت گرم بود . چشم من هم خراب است . آفتاب اذيت كرد . امامزاده سهل على را زيارت كرده و نزديك باغ سهام الدوله زير درختى ناهار افتاديم . جمعيت مرد زياد به دولاب و دوشان‌تپه مىرفت . زن كمتر بود . دم دروازه مانع از آمدن زن بودند . ليكن پول مىگرفتند و روانه مىكردند . گويا سفارش بود كه هرچه زن بدگل پير است بگذارند بيرون برود به جهت اينكه يك زن كه بشود به صورتش نگاه كرد در تمام صحرا نبود .\r\nكباب گوشت برهء زيادى آقاى عماد السلطنه تهيه كرده بودند و محمد آبدار خوب كباب كرده بود . دوغ و تخم‌مرغ اعلى هم بود . خيلى به اشتها خورديم . الحق ناهار ممتازى بود . بعد از ناهار قدرى پياده گردش كردم . خيلى آفتاب سوزانى بود . چايى خورديم .\r\nنماز را هم آنجا كرديم . بعد از اداى نماز سوار شده به شهر آمديم رفتيم براى تماشاى پارك . سرباز ايستاده بود و مانع از رفتن مردم بود كه وزيرمختار اينجا هست . از آنجا رد شده به پارك ظل السلطان رفتيم . جمعيت زن و مرد زياد بود . قدرى آنجا گردش كرديم . يك نفر سرهنگ مست بود با محمد آقا صحبتهاى غريب مىكرد . زن خيلى زياد بود . آفتاب همانطور گرم بود . از آنجا به باغ اميريه رفتيم . همه ساله موزيك آنجا مىزدند و جمعيت از همه‌جا بيشتر بود . امسال از جهت فوت آن مرحوم آقا آنجا نرفته بودند و هردو در را بسته بودند . وقت آمدن از باغ لاله‌زار گذشتيم .\r\nآنجا مختص زنهاست و اعليحضرت عصر آنجا مىروند . خيلى زن بود و تمام چادرها را برداشته بودند . گويا چهار پنج هزار زن آنجا بود . بارى به باغ شاه اسب‌دوانى رفتيم . قدرى از گرما آسوده شديم . جمعيت مرد زياد بود . زن هم بود . يك ساعت و نيم به غروب مانده از آنجا سوار شديم باغ جنت‌گلشن كه مال احتشام الدوله است رفتيم .\r\nزن زياد بود و خودش در طالار نشسته بود و عكس زنها را به اجماع مىانداخت . از آنجا محمد حسن ميرزا رفت . با آقاى عماد السلطنه منزل آمديم . جمعى از مدعوين بودند .\r\nالحمد لله خوش گذشت . اگرچه خيلى گرما خورديم روز خوبى بود .\r\n\r\nورود عز الدوله به همدان\r\nشنبه 24 - بعد از ناهار خانهء حضرت و الا رفتم . تلگرافى آمد كه ديروز عصر به سلامتى وارد همدان شدند . سه‌شنبهء گذشته هم كاغذجات زياد به همدان روانه كرديم . در تلگراف مرقوم شده بود كه فرصت جواب نوشتن نداشتم . چون پست همدان روز جمعه صبح وارد مىشود و عصر حركت مىكند وقت كم است . عصر خانهء على محمد خان پسر وكيل الرعايا رفتم . از آنجا اميريه رفتم . گفتند آقا غروب مىآيد .\r\nمراجعت به منزل كردم . الان يك ساعت و بيست دقيقه از شب رفته است در اطاق نشسته‌ام . هوا از جهت نيامدن باران كثيف و گرم شده است . اسباب رفتن من به\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nهمدان هنوز مهيا نشده است . به ماه رمضان خواهد كشيد . سه چهار روز خوردن روزه هم غنيمت است . اگرچه گمان مىكنم امسال هم مثل سال گذشته تمام روزه را بخورم .\r\nزياده چه بنويسم .\r\nدوشنبه 26 - صبح خانهء حضرت و الا رفتم . شب همانجا ماندم . از صبح ابر بود .\r\nاز بعد از ظهر گاهى چند قطره باران آمد . دو ساعت به غروب مانده باران و باد تندى آمد . دو ساعت باران آمد هوا خنك و مفرح شد . چند روز قبل هوا خيلى گرم شده بود . گرد و خاك زياد بود . شب الحمد لله خوش گذشت . . . « * »\r\nسه‌شنبه 27 - صبح يك عريضهء مفصل جهت حضرت و الا و يك كاغذ مختصر جهت تولوى خان نوشتم . حضرت و الا از كوريجان ده خودشان شش فرسنگى همدان دستخطى مرقوم فرموده بودند ديروز زيارت شد . يك اسب خوب كهر ساعد السلطنه پيشكش كرده بود . روز جمعه عصر وارد همدان شده‌اند . بعد از ناهار منزل آمدم .\r\nغروب مجددا خانهء حضرت و الا رفتم . چون عماد السلطنه خانهء خودشان رفته بودند من هم مغرب به منزل مراجعت كردم . امروز هوا صاف و آفتاب سوزانى بود . شب لله الحمد خوش گذشت . . . « * » الان سه ساعت و نيم از شب رفته است در اطاق نشسته‌ام منتظرم كه اين دو كلمه يادداشت تمام شود و بخوابم . هوا بهتر از سابق است . نسيم خنكى مىوزد :\r\n اى باد بهارى خبر از يار چه دارى * پيغام گل سرخ سوى باغ كى آرى \r\nدرختهاى باغ سبز شده ، ياس شيروانى باز شده ، بنفشه تمام شده ، شكوفهء آلبالو باز است . بداق هنوز باز نشده است . باغ صفا دارد . حيف من رفتنى هستم ، وقت گل نخواهم بود . شب خوبى بود . . . « * »\r\n\r\nدفترى كردن فرامين\r\nچهارشنبه 28 - صبح خانه بودم . بعد از ناهار خانهء حضرت و الا رفتم . نواب عليه منزل آقاى نايب السلطنه ديدن سرور الدوله رفته بودند . سه ساعت به غروب مانده خانهء نصير الدوله نزد همشيره رفتم . شاهزاده والى خانم شاهزاده تشريف داشتند . تا غروب آنجا بودم . مغرب منزل آمدم . امروز عمارت خانهء حضرت و الا را پى تازه مىچيدند . اطاق كتابخانهء كوچك را خراب نكرده‌اند . اين سمت كه تمام شد آن اطاق و بالاخانه‌اش را خواهند ساخت . رو به جنوب است و عمارت زمستانى خوبى خواهد شد . امروز شروع به ساختن بناى جديد شد . تمام حياط مملو از خاك و مصالح شده است . فرامين را كه داده بوديم دفترى كنند امروز سياهه آورد قريب سى چهل تومان اين چهار فرمان خرج دارد . به هزار معركه هشتاد تومان پول بردم و ايلخانى به زور از برادرش فرامين را گرفت و حالا هم آنقدر مخارج جهت مهر آقايان دارد .\r\nخربازار غريبى است . هركه هرچه مىتواند مىكند . رمضان رسيد نميدانم چه بايد\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 354 ","page_number":354},
  {"content":"\r\n\r\nكرد . كار مشكلى است . روزها بلند است و روزه گرفتن سخت .\r\n\r\nشكل ( نقاشى ) چهرهء اعتضاد السلطنه\r\nپنجشنبه 29 - عصر خانهء حضرت و الا رفتم . آقاى عماد السلطنه تشريف داشتند .\r\nشب تا صبح بيدار نشستم . بيخوابى و ترك عادت . . . « * » سخت گذشت . اگر جمعى نبوديم و صحبت و خنده نبود امكان نداشت كه تا صبح بشود نشست . خميازه بيش از حد كشيدم . عماد السلطنه مخصوصا خميازه مىكشيدند كه من خميازه‌هاى طولانى سخت بكنم و خنده بكنند . لله الحمد خوش گذشت . هوا خنك بود و نزديك سحر سرد شد .\r\nشب اول بود . نه ساعت و چهل دقيقه بالا تا به صبح بود . بعد از توپ سحر در اطاق تاريكى كه در حياط عقب بود و شكل شاهزاده اعتضاد السلطنهء مرحوم را دارد خوابيدم .\r\nپنج ساعت به غروب مانده بيدار شدم . عصر به منزل آمدم . آنقدر روزه سخت نبود .\r\nگمان نمىكردم كه بتوانم روزه بگيرم . لله الحمد بهتر از روزهاى قبل بود . اميدوارم كه تمام ماه را به خوشى و خوبى روزه بگيرم ، مثل پارسال نشود . گلين خانم شير بز مىخورد و حكيم فتوى جهت گرفتن روزه نداده است .\r\n\r\nرونق مسجد سپهسالار\r\nشنبه 2 رمضان المبارك - ديشب منزل بودم . چهار و نيم به غروب مانده بيدار شدم . دو ساعتى هم بيخوابى كشيدم . اين خواب به جان آدم مىرسد ، و الا من كه استعفا از گرفتن روزه مىكردم . بارى دو ساعت به غروب مانده خانهء حضرت و الا رفتم . نيم ساعت بازار رفتم . مسجد سپهسالار بازار را از رونق انداخته . تمام زنها ، آنجا مىروند . اغلب اشخاص محترم هم آنجا هستند . تمام مسجد را مثل سال قبل اسباب از هر قبيل گذاشته‌اند . خيلى مزين‌تر از بازار است . از يك ساعت قبل از ظهر جمعيت زن و مرد آنجا هست تا نيم ساعت به غروب مانده . جاى باصفائى هم هست .\r\nشب تا ساعت سه خانهء حضرت و الا بودم . بعد پياده به منزل آمدم . عريضه قبل از وقت خدمت حضرت و الا عرض كردم .\r\n\r\nعكس‌اندازى كندى - معمار ايرانى\r\nپنجشنبهء گذشته عصر از خانهء شاهزاده منزل مستر كندى شارژدفر انگليس رفتم .\r\nصحبت زياد شد . عكس زيادى از عمارت و باغ سفارت و اسبهاى خودش انداخته بود نشان داد . خواهش كردم كه استاد حسين معمار حضرت و الا برود عمارت را تماشا كند كه جزئيات عمارت جديد را از روى آن بسازد ، قبول كرد و فرستادم . ليكن عمارت به آن خوبى را اين معمار خر پسند نكرد . معمارهاى ايران جز عمارت سه قسمتى و تمامش در ، چيز ديگر را پسند نمىكنند ، بايد حكما هر اطاقى هشت نه در داشته باشد تا\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 355 ","page_number":355},
  {"content":"\r\n\r\nبه نظر آنها جلوه كند . الان هفت ساعت از شب يكشنبه گذشته است در اطاق نشسته‌ام .\r\nهوا خنك است . امروز باد زياد آمد .\r\nيكشنبه سيم رمضان - پنج ساعت به غروب مانده بيدار شدم . بعد از نماز كردن بيرون رفتم . يك ساعت در باغ گردش كردم . بعد سواره خانهء حضرت و الا رفتم تا ساعت چهار آنجا بودم . على محمد خان آمد خيلى صحبت شد . پياده منزل آمدم . هوا تاريك بود . . . « * » ساعت شش حمام رفتم . جهت تولوى خان كاغذى نوشتم . هوا خنك‌تر از ديشب شده است . . . « * » رمضان بهار را حرام كرد . هيچ سال مثل سال گذشته بهارى در طهران ديده نشده بود ، امسال هم تعريفى ندارد . بهار خوب همدان است .\r\n\r\nباغ امين السلطان\r\nدوشنبه چهارم - چهار به غروب مانده بيدار شدم . بعد از خواندن نماز بيرون رفتم . قدرى در باغ گردش كردم . سواره خانهء حضرت و الا رفتم . ساعتى بازار رفتم .\r\nقدرى سواره گردش رفتم . ايلخانى بين راه رسيد ، به اتفاق باغ جناب امين السلطان رفتيم . خيلى باغ مصفائى است . فوارهء خوبى در وسط درياچه دارد . گل‌كارى زياد .\r\nدو باغ است . يكى سى هزار ذرع ، ديگرى بزرگ‌تر است . امسال ساخته شده است .\r\nآن كوچكتر سه چهار سال است بنا شده . از آنجا خانهء ايلخانى رفتم . افطار را آنجا كرده به خانهء شاهزاده آمدم . تا صبح آنجا بودم .\r\n\r\nمسجد سپهسالار رقيب بازار\r\nسه‌شنبه پنجم - پنج به غروب مانده بيدار شدم . ديشب دستخط حضرت و الا رسيد . خبر تازه‌اى نبود ، جز اينكه سفير بلژيك به همدان مىرود محض سياحت .\r\nدستخطى آقاى نايب السلطنه كرده بودند كه عجله در رفتن نكن . كاغذ همدان را نوشتم .\r\nبازار رفتم . مسجد سپهسالار بازار را از رونق انداخته . اميرزاده محمد ميرزا ، تاج الدين ميرزا بودند . از آنجا منزل آمدم . شب على محمد خان آمد . ساعت سه خانه آقا رفتم كه مرخصى حاصل كنم . موقع نشد به خانهء دائى جانم رفتم . الان پنج از شب رفته است منزل هستم . هوا صاف و ماهتاب است . انشاء الله همين چند روزه خواهم رفت .\r\n\r\nعكس گرفتن\r\nپنجشنبه 7 رمضان - سه ساعت به غروب مانده به اتفاق على اكبر خان پسر ميرزا اسحق خان سوار شده به مسجد سپهسالار رفتيم . يك ساعت و نيم دير بود . جمعيت پراكنده شده بود . باد زيادى آمد . گرد و خاك داشت . تماشا جهت گذشتن وقت نداشت . از آنجا بازار رفتم . نه قطعه عكس از عكسهاى زنهاى مشهور و معروف جديد گرفتم . عكس زن زياد داشت . اغلب بد بود . از آنجا به منزل آمدم . ديشب بعد از توپ\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 356 ","page_number":356},
  {"content":"\r\n\r\nباران خوبى به قدر بيست دقيقه آمد . امسال خيلى باران كم آمده . اين هم چندان نبود كه ثمرى كند .\r\nجمعه 8 - تا يك ساعت به غروب مانده منزل بودم . اميرزاده محمد حسن ميرزا تشريف آوردند . به اتفاق از راه خيابان رفتيم . خانهء حضرت و الا رفتم . حمام مختصرى رفتم . شب آنجا بودم و خانهء نظام الملك رفتيم . مطمئن كرد كه جيره را درست خواهد كرد . لله الحمد خوش گذشت .\r\nشنبه 9 رمضان المبارك - امسال روزه را تا امروز خوب گرفتم و هيچ اذيت نكرد و معلوم نشد . به سختى سالهاى سابق نبود . عصر به اتفاق سركار عماد السلطنه بازار رفتيم . آشنايان همه بودند . جمعيت زياد بود . تماشا خيلى داشت . نيم ساعت به غروب مانده خانه آمدم . بعد از افطار درب خانه خدمت آقا رفتم . با جناب امين السلطان خلوت داشتند . از آنجا به خانهء نسقچىباشى پسر حاجب الدولهء مرحوم رفتم خانه نبود .\r\nخانهء تازه‌اى خريده . باغچهء كوچك قشنگى داشت . ماهتاب بود ، صفا داشت . الان هفت از شب رفته است كه مشغول نوشتن اين يادداشت هستم . هوا را ابر گرفته و خنك است .\r\n\r\nبيطار اطريشى\r\nدوشنبه 11 - دو ساعت و نيم به غروب مانده بازار رفتم . برات يكصد تومان حضرت و الا فرستاده بودند ، تنخواهش را از ميرزا احمد تاجر گرفتم . ايلخانى فردا شب را دعوت كرده . اميرزاده پسر ملك‌آرا يك‌دست قاشق اعلى يادگار خريد .\r\nانشاء الله روز جمعه يقينا خواهم رفت . كار زياد دارم وقت كم . ساعت چهار منزل آمدم پياده با محمد آدم آقاى عماد السلطنه . . . « * » ماهتاب بود ، صفا داشت . اسباب آبدارى با رخت و چند شيشه دوا بيرون دادم كه نظر و على بيك با مال چهارپادار يا دو روز جلو يا عقب ببرند . خود من با محمد جلودار چاپارى خواهيم رفت . انشاء الله سه‌شنبه مىروم . حضرت و الا تفصيلى از آمدن بيطارباشى اطريش  Ernest Bonay Veterinaire  كه تازه يك سال است به طهران آمده و حالا از جانب بانك شاهنشاهى مأمور خريد اسب از كردستان و همدان جهت راه « شوسهء » قم هست مرقوم فرموده بودند . اينجا حضرت و الا ملاقاتشان كرده بودند . حالا خودش را شخص محترمى مىداند . اسبهاى حضرت و الا را رفته بود ديده بود . الان هشت از شب رفته است از حمام تازه بيرون آمده‌ام . هوا از باران شب دوشنبه گذشته سرد شده و باران كاملى آمد . گرد و خاك و كثافت شهر كمتر شده است . دو سه شب ديگر بيش در طهران نخواهم بود . هنوز مرخصى از آقاى نايب السلطنه گرفته نشده است . شش سال بيشتر است كه در طهران هستم . جز سفرهاى كوچك سفرى نكرده‌ام . عادت به طهران و وضع طهران كرده‌ام .\r\nهمدان بروم به كلى تغيير عادت مىشود و خيلى مشكل است . تكليف شخص در طهران\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 357 ","page_number":357},
  {"content":"\r\n\r\nخيلى كمتر است . تنهائى در همدان اذيت خواهد كرد . در اينجا نمىشد روزى ملاقات چند نفر نشود . چند وقتى انشاء الله آنجا خواهم بود تا چه شود كارها .\r\n\r\nمنتر كردن زگيل - دواى غريب گز\r\nچهارشنبه 13 - پنج به غروب مانده از خواب بيدار شدم . قدرى اسباب راه را درست كردم . كمى در باغ گشتم . اسب آورده سوار شدم . توپخانه رفتم . امين نظام از اول رمضان دو ساعت توپخانه نيامده است . از آنجا خانهء حضرت و الا رفتم . نه‌نه عذرى كلفت نواب عليه دست من كه زگيل بسيار دارد « منطر » مىكند با پشگل بز و چند دانه‌اش افتاده . مجددا امروز « منطر » كرد . به خانهء حضرت ملك‌آرا رفتم تشريف نداشتند . به خانه آمدم . اميرزاده دائى جانم ، اميرزاده ، محمد حسن ميرزا ، نصير الدوله فخر الملك شب وعده داشتند . نيم ساعت به غروب مانده تشريف آوردند . تا ساعت سه به صحبت گذشت . شب وداع بود خوش گذشت . باغ ماهتاب بود و صفا داشت . چراغ روى تپه‌هاى گل بود شكوه داشت . ساعت سه وداع و ديده‌بوسى كرده تشريف بردند .\r\nبعد على محمد خان تشريف آوردند . هوا خنك بود . قدرى گذشته نسقچىباشى آمد .\r\nساعتى بعد سركار عماد السلطنه تشريف آوردند . قدرى نگذشته على اكبر خان پسر ميرزا اسحق خان آمد . هوا سرد شد به اطاق رفتيم . تا ساعت پنج تشريف داشتند . بعد سياههء اسبابها را كرده اندرون آمدم . الان پنج و نيم است نشسته‌ام . متصل مشغول تهيهء رفتن هستم . نصير الدوله دوائى جهت « غريب‌گز » وعده كرد جهت راه لازم است .\r\nبلكه خدا نكرده گرفتار شديم . قدرى هم « آنتىپريم » همراه مىبرم . جهت تب خوب است . خوردن و خنك شدن بدن يكى است ، دو دقيقه فاصله نمىشود . مكرر تجربه كرده‌ام . راه قم نبرده بودم كه آن همه اذيت كشيدم . گنه‌گنه هم لازم است . دوا جهت همدان بسيار گرفته‌ام . بايد هرجا مىروم دوا همراه باشد . دعاى بىوقتى است لازم است . يك شب ديگر بيش در اين شهر نخواهم بود . تازه اول صفاى باغ است .\r\n\r\nعكس انداختن\r\nيك عكس يك نفره نيمتنه نزد عكاس روسى نزديك ميدان مشق رفتم انداختم ان شاء الله از عقب روانه خواهند كرد . بدبختانه شيشهء عكس شكست .\r\n\r\nخداحافظيها\r\nپنجشنبه 14 - خيلى دير از خواب بيدار شدم . بعد اداى نماز بيرون رفتم .\r\nسوار شده منزل حضرت ملك‌آرا محض مرخصى رفتم ، در باغ تشريف نداشتند . از آنجا خانهء امين نظام رفتم نبود . خانهء والدهء حضرت و الا رفتم . منزل نواب عليه رفته بودند .\r\nآمدم خانهء حضرت و الا ، نواب عليه شاه نه‌نه جانم و همشيره‌ها ، خاله جانم ، خانم شاهزاده ، گلين خانم بودند . آقاى عماد السلطنه هم تشريف داشتند . شب وداع بود .\r\nدو ساعت از شب رفته مجددا منزل امين نظام رفتم . منزل بود و روضه داشت . خوشوقت\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nشدم كه شب آخر به همچو سعادتى فايق شدم . بارى يك ساعت آنجا بودم . امين نظام مانع از رفتن بود . حالا هم نمىخواست بروم . مىگفت اگر خدمت آقا بودم نمىگذاشتم مرخص كند . جواب خوب دادم . . . « * » باز قول و « پرول » « 1 » گرفتم تا خدا چه خواهد . دو روز قبل خدمت نايب السلطنه رفتم و مرخصى گرفتم . بعد منزل آمدم شب خوبى بود .\r\nصحبت زياد شد . حمام مختصرى رفتم . خودم بودم و تازه گل سياه كه رخت مىپوشاند .\r\nتا صبح لله الحمد به خوشى گذشت . شب آخرين بود . همه سفارش سوقات مىكردند .\r\nليكن وعدهء « جاخالىبا » در ميان نبود . گلين خانم اوقاتى نداشت و تكلم نمىكرد .\r\nبارى تا بعد از توپ به خوشى و خرمى گذشت . خداوند همه را سلامت بدارد و در زير سايهء حضرت مستطاب و الا روحى فداه و نواب عليه به پيرى برساند ، به حق محمد و آله ( ع ) .\r\n* * * تمام شد روزنامهء اين مدت كه در طهران بودم . اضافه بر اين سه روزنامهء ديگر هم نوشته شده است . قهرمان قاجار آجودان حضور - طهران 1308 هجرى 1891 مسيحى .\r\n\r\nسفرنامهء همدان\r\nبسم الله الرحمن الرحيم هو روز جمعه 15 شهر رمضان المبارك سنهء 1308 هجرى پنجم درجهء ثور چهارم اردىبهشت ماه سنهء 813 جلالى چهارم آذرماه بيست و چهارم اپريل ماه سنهء 1891 مسيحى .\r\nدو ساعت و نيم از دسته گذشته از خواب بيدار شدم . محمد جلودار آمد پول جهت كرايهء اسب چاپارى دادم . پنجاه و سه فرسنگ پول گرفته ، شانزده تومان تنخواه گرفته ، نظر و على بيك دو قاطر كرايه گرفته‌اند . نظر آبدارى زده است و قبل از طلوع رفته‌اند . بارى ساعت چهار و نيم از دسته گذشته از قلعهء ياسين بيرون رفته ساير لوازمات سفر به عمل آمده وداع و ديده‌بوسى با هريك كرده از اندرون بيرون آمدم .\r\nآقاى عماد السلطنه خواب تشريف داشتند نگذاشتم بيدار كنند . آقا سيد معلم دعاى سفر خوانده سوار اسب كهرى شدم . يك ربع كشيد تا به خانهء خودم رسيدم . ساعت پنج از آنجا سوار شدم . شاگرد چاپار بهرامعلى نام داشت و اهل همدان بود . بالاى خانىآباد مستوفى الممالك ديده شد كه از شكار چند شبه مراجعت مىكرد . بارى دو فرسنگ كه آمديم پياده شده « چفيه‌اگال » به سر كردم . عينك آبى به چشم گذاشتم .\r\nدسته‌هاى « چفيه اگال » را در پشت سر گره زدم ، تمام صورتم گرفته شد . بطورى كه شناخته نمىشدم . زنهاى فاحشهء كردستان و كرمانشاهان در تپه سيف زياد بود و\r\n\r\n\r\n","description":"","footnote":"\r\n( * ) نقطه‌چين در اصل است .\r\n( 1 ) -  parole \r\n","page_name":" 359 ","page_number":359},
  {"content":"\r\n\r\nمتصل در راه ديده مىشد كه به سر كاسبى خود از ولايت مىآمدند . تماما پير و بدگل بودند ، هيچ خوشگل نداشت . خيلى يواش حركت مىكرديم . جز دو سر ديگر تاخت نكردم . هرسه اسب كهر بود . بد نبودند . اسب من خيلى « سينه‌گير » بود . ده قدم سرابالا نمىتوانست برود . چهار به غروب مانده در كنار نهر قاسم‌آباد خالصه پياده شده قدرى نان و شامى مرغ پخته كه از شهر آورده بوديم خورديم . سه ساعت ديگر كشيد تا به ده رباطكريم رسيديم . در چاپارخانه كه در آخر ده واقع شده پياده شديم . نظر چايى حاضر كرده بود صرف شد . ديگر فردا اين جوان رشيد ملاقات نخواهد شد كه چايى تهيه كند . حركت كردن از طهران خيلى سخت است بخصوص از دست نوكر . بارى نماز كردم . در بالاخانه منزل دارم . الان يك ساعت و بيست و پنج دقيقه بالا از شب گذشته است . يكه و تنها نشسته‌ام . هم صحبتهاى ديشب جايشان خالى است . امشب هم يقين دارم منزل نواب عليه هستند و جمعشان جمع است .\r\n\r\nبالاخانهء پستخانه‌ها\r\nشرح اين بالاخانه‌هاى پست‌خانه را مستر كندى شارژدفر انگليس در كتاب سفرنامهء خودش خوب كرده است . همان اسم بالاخانه باقى مانده . مطبخ هم حساب نمىشود . غروب باد زياد آمد . چند قطره هم باران آمد . الان هم هوا ابر است . گويا خيال اذيت ما را داشته باشد . امروز هوا خيلى گرم بود . آفتاب سوزانى بود . دهات فراوان در راه بود . زمين مسطح بود . پست و بلندى كم داشت . زراعت زياد بود .\r\nاين ده سپرده به انيس الدوله حرم اعليحضرت است . اين ابيات فرخى در اين شب مناسب است .\r\n شبى گذاشته‌ام دوش خوش به روى نگار * خوشا شبا كه مرا بود دوش با رخ يار\r\nشبى كه اول آن شب سماع بود و نشاط * ميان مستى و آخر اميد بوس و كنار\r\nنه شرم آنكه از اول به كف نيايد دوست * نه بيم آنكه در آخر تباه گردد كار\r\nمئى به دست من اندر چو مشكبوى گلاب * بتى به پيش من اندر چو تازه روى بهار\r\nبه جعدش اندر سيصد هزار پيچ و گره * بجاى هر گرهى در دو زلف حلقه هزار\r\nبرابر دو رخ او بداشتم مى لعل * ز شرم دو رخ او زرد گشت چون دينار\r\nچو شب دو بهره گذشت از دوگونه مست شديم * يكى ز باده و ديگر ز عشق باده‌گسار\r\nنشان مستى بر من بديده بود بتم * همى نمود به چشم سيه نشان خمار\r\nچو مست گشتم لختى دو چشم من نغنود * ز خواب كرد مرا ماهروى من بيدار \r\nاين سفر سيم من است به همدان . سفر اول در شعبان 1299 بود ، سفر دوم در رمضان سنهء 1301 بود . سفر اول در ركاب حضرت و الا بودم . سفر دوم همراه نواب عليه و تولوى خان رفتيم . اين سفر تنها و چاپارى مىروم . يك « كرت » « 1 » اسم خودم را جهت نواب عليه به شاگرد چاپار دادم كه برده برساند . بيخوابى و بعد مسافت با خامى خسته كرده مرا .\r\n\r\n\r\n","description":"","footnote":"\r\n( 1 ) -  carte \r\n","page_name":" 360 ","page_number":360},
  {"content":"\r\n\r\n\r\nبه سوى زرند\r\nشنبه 16 - سه ربع به دسته مانده سوار اسب كرنگى شدم . تا دم رودخانه يك ساعت و نيم كشيد ، همه را تاخت مىآمديم . اسبهايش خوب نبود . اسب محمد و شاگرد چاپار بسيار بد بود ، باز اسب من . نظر و على بيك جلو رفته بودند . آن طرف كاروانسراى خاكى به آنها رسيديم . وداع كرده رفتيم . زن ملاحسين زينب خوان تكيه دولت با دخترش در راه زيارت شد . چهار ماه قبل به طرف قم مىرفتيم از همين رودخانه گذشتيم پنج سنگ آب نداشت . در اواخر زمستان آب زياد بود كه بدون ده پانزده نفر آب باز نمىشد گذشت . حالا تا بالاى زانوى اسب آب داشت . منزل امروز خيلى طولانى است . تا خان‌آباد هشت فرسنگ ، تا كوشكك پانزده فرسنگ است . بارى سه ساعت از دسته گذشته به گردنهء مرز رسيديم . از آنجا سرازير شده خاك زرند بود . گردنهء كوچكى بود . همه‌جا آبادى بود و در خاك زرند مىآمديم . پنج ساعت ربع‌كم از دسته گذشته به خان‌آباد رسيديم . اسب شاگرد چاپار ماند . جاى آن بود كه دم اسب بريده شود . قدرى استراحت شد . حالتم بجا آمد . ناهار مختصرى صرف شد .\r\nنايب چاپارخانه از اسبهاى خودش شكايت مىكرد و از محمد تقى خان تبريزى بد مىگفت . در هر منزلى پنج و چهار اسب دارد ، آن هم يا كور يا لنگ است . بارى از تعريفهاى نايب معلوم شد كه اين هفت فرسنگ راه را چه خواهيم كشيد . توكل بر خدا كرده نماز كرديم . ساعت شش به غروب مانده سوار اسب قزلى شدم . اسب خود نايب كور بود و چهار دست و پايش نعل نداشت . گفت از كمى اسب پريروز اين اسبها را تا طهران بردند و اين دو اسب را نعل نكرده روانه كردند . گفت فرنگى با چاپار مىرفت . دانستم كه جناب اجل بيطارباشى بوده . بارى از چند ده گذشتيم . آبادى تا اينجا زياد بود . كم‌كم آباديها به صحراى خشك مبدل شد . ده زاويه كه جاى خوانين زرند است نرسيده به خان‌آباد ديده شد . قوم و خويش در زرند بسيار داريم . بارى تمام راه را از ترس پياده رفتن آرام‌آرام رفتيم . سه چهار سر بيش تاخت نكرديم .\r\n\r\nمردى از روزگار فتحعلى شاه\r\nايل عرب زياد در صحرا چادر زده بودند . گله زياد بود . اين نايب در عوض شاگرد چاپار آمده بود . شاگرد چاپارش همدانى بوده و گريخته است . اين نايب در فوت فتحعلى شاه طاب ثراه پانزده سال داشته و الان هشتاد و پنج سال دارد و شصت سال عمر خود را به شاگرد چاپارى گذرانده و اهل خان‌آباد است . هنوز دل‌زنده و باقوه است كه مىتواند هفت فرسنگ راه را با اسب كور بىنعل برود . چاقوئى به دست گرفته بود و اسب را با آن هى مىكرد . صحبت زياد كرد ، خيلى از دست محمد تقى خان كه صاحب اين اسبهاست شكايت داشت . ياد از چاپارى رفتن كاشان مىكردم كه چقدر در خدمت آقاى عماد السلطنه خوش گذشت . اسبهاى آن راه دست صفر على خان است و در هر منزلى ده و هشت اسب داشت و همه خوب بود . اين راه خيلى مغشوش است . خود\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nصاحب اسبها هم همدان است . چهل و نه فرسنگ راه را پنجاه و سه فرسنگ پول گرفته .\r\n\r\nزرند و حكومت زرند\r\nبارى هرطور بود به مردن مردن غروب به كوشكك رسيديم . از دور كه آبادى پيدا شد شكر كردم كه پياده نمانديم . شش ساعته اين هفت فرسنگ راه را آمديم .\r\nمعلوم است چه‌قدر آرام آمده‌ايم . حكومت زرند الان سپرده به عضد الملك است . تازه مرحمت شده است . طول خاك زرند يازده الى دوازده فرسنگ است ، عرضش به اختلاف است . طرف جنوب كوههاى پربرف خلج است ، اسمش « زرو » . سمت شمال كوه تكه داغى است برف ندارد . سمت مشرق كوه « قناخ » است ، با آن گردنهء كوچك كه رد شديم . از كوه قناخ تمام سنگ آسياى طهران و اطراف زرند را مىبرند ، معروف است .\r\nسمت مغرب كوههاى پر برف خرقان است . اطراف زرند كوه است و وسط صحراى مسطح خوبى است . آبش شورمزه است . يك فوج دارد .\r\n\r\nكك چاپارخانه\r\nاز گردنهء مرز كه سرازير شديم كوه البرز ناپديد شد . يك غمى براى من دست داد . يك فرسنگ كه از خان‌آباد رد شديم البرز نمايان شد . دماوند هم پيدا بود . هردو سفيد از برف بودند . بعد از طى مسافتى ناپديد شدند . امروز راه رو به جنوب غربى بود . سفر كاشان خوش‌تر از اين گذشت . هم‌صحبت در اين سفر ندارم . محمد كم‌حرف است . سيد شاگرد چاپار هم نيست كه صحبت كند . اين ده هم جزو خاك زرند است .\r\nيك ساعت از شب رفته است . در اطاق تحتانى چاپارخانه نشسته‌ام . تمام بدنم و رختم پر از كك شده است . متصل در جنبش و خارش هستم . صداى آب كمى مىآيد . امشب پست اينجا مىآيد . يقين دارم « كرتهاى » ديشب امروز عصر رسيده است . اگر بيدار بودم امشب هم روانه خواهم كرد . خيلى بيكار هستم . خداوند در همدان رحم كند .\r\nاينجا نقلى نيست . آرام آمدن منزل ثانى بدن مرا نرم كرده و به حال آورده ، بىحكمت نبود . مشهدى نظر و على بيك خان‌آباد امشب هستند .\r\n\r\nفرق صفر على خان و محمد تقى خان\r\nيكشنبه 17 رمضان - صبح يك ساعت به دسته مانده سوار شديم . اسب كرنگى سوار شدم . قدرى كه رفتيم به پست برخورديم . اسبهاى بيوران را سوار بود . اسب محمد و شاگرد چاپار به اعلى درجه بد بود . قدم از قدم برنمىداشتند . بارى خيلى آرام آمديم . راه تپه و ماهور بود . تپه‌ها سبز بود . چمنهاى خوب اطراف نهرها بود . باد مىآمد و سرد بود . پالتو پوشيدم . گاهى تند رفتيم . از چندين گردنهء كوچك گذشتيم . چهار از دسته گذشته به بيوران رسيديم . مسافت شش فرسنگ بود . پنج فرسنگ قدرى بيشتر بود . آن زيادى محض زيادتى تنخواه است . پنج ساعت آمديم .\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nمعنى چاپارى همين است كه پنج فرسنگ و نيم راه را پنج ساعته آدم بيايد . آنجا كه رسيديم گفتند اسبهاى نوبران دو ساعت است رفته . اوقات من به شدت تلخ شد كه با اين اسبهاى مفلوك چطور مىشود رفت . اين پدرسوخته محمد تقى خان در هر چاپارخانه پنج اسب دارد دوتا هيچ قابل نگاه كردن نيست و بار پست اين راه خودش پنج اسب است . اگر چاپار متفرقه برسد همين بازيها به سرش درمىآيد . اگر كسى اسب نگاه مىدارد مثل صفر على خان كه از طهران تا فارس هر منزلى ده اسب خوب دارد ، پسر تخم‌سگش در شهر هركه مىخواهد برود پول را نقد مىگيرد چند مهر اسم نحس پدرش را مىدهد . در همدان خودش هست .\r\n\r\nرسيدن به نوبران\r\nناهار در بالاخانه خورديم در حالىكه يك اسب مرده جلوى بالاخانه افتاده بود و بوى نفرت « 1 » به حد كمال مىداد . اين هم منظر ناهارخورى بود . دو ساعت و نيم توقف شد تا اسبها را جو دادند چايى خورده سوار شديم . در كمال آسودگى و امنيت مثل زوار راه قم كه در پشت تخت و كجاوه افتد يواش‌يواش رانديم . مسافت سه فرسنگ و نيم بود . چهار فرسنگ ديوانى است . راه رو به جنوب و جنوب غربى بود . همهء راه تپه و ماهور بود . كم‌كم راه به مغرب افتاد . دو ساعت به غروب مانده به ده نوبران رسيديم . شاگرد چاپار پياده مدتى بعد از عقب رسيد . اسبهاى اين چاپارخانه ظهر از بيوران رسيده بودند . تا اسبها جو مىخوردند نماز را كردم . جلوى چاپارخانه نهر بزرگى بود . زنها آب مىبردند . زبانشان تركى است . اين ده جزو خلج است . پانصد خانوار است . قريهء بزرگى است . يك ساعت و ده دقيقه به غروب مانده سوار اسب قره‌كهرى شدم . راه تپه و ماهور بود . تا مغرب تند آمديم . اسبهايش بهتر از ساير اسبها بود . راه تند ما امروز اين يك ساعت بود . بعد از تاريك شدن هوا آرام آمديم از دو ده گذشتيم . از يك گمرك‌خانه گذشتيم به خاك همدان داخل شديم . ورود به خاك همدان و ديدن برف يكى بود . تا اين منزل جز در قلهء كوهها ديگر برف نديده بودم . تا دو ساعت از شب رفته كه ماهتاب زد آرام مىآمديم ، كم‌كم تند كرديم .\r\nشاگرد چاپار عقب ماند ، با محمد مىآمديم . خلاصه سه ساعت و ده دقيقه از شب گذشته به منزل رسيديم . از نوبران تا ملك خرابه پنج فرسنگ راه است . جمعا امروز چهارده فرسنگ راه با معطليها و آن اسبهاى بد در چهارده ساعته آمديم . اگر اسبها خوب بودند زودتر آمده بوديم . دو منزل هيچ تاخت نكرديم . همين منزل آخر تند آمديم . محمد لاله و شلوار خودش را فراموش كرده از بيوران كه ناهار خورديم بياورد .\r\nهمان‌جا گذاشته است . لالهء خوبى هم بود . الان سه ساعت و نيم از شب رفته است ، در اطاق كثيف چاپارخانه نشسته‌ام . معطل چايى و شام هستم . خوردن و خوابيدن يكى است . ميرزا على اكبر خان حكيم دواى « سولفات دوزنگ » داده كه بعد از ورود منزل به چشم بريزم . « برومور » داده وقت خواب بخورم . خيلى احتياط مىكنم . تا\r\n\r\n\r\n","description":"","footnote":"\r\n( 1 ) - به جاى « عفونت » .\r\n","page_name":" 363 ","page_number":363},
  {"content":"\r\n\r\nخدا چه خواهد . انشاء الله امشب شب آخر اين سفر است . اگر همت كنيم فردا عصر شهر خواهيم بود .\r\n\r\nوصف جغرافيائى راه\r\nدوشنبه 18 رمضان المبارك 1308 - صبح يك ساعت به دسته مانده سوار اسب كهرى شدم . جلش بد بود پياده شده زين را درست كرده و جل را برداشتيم . اسب خوبى بود . تازه يازده تومان خريده بودند . پنج ساله بود ، لاغر هم نبود و بسيار خوب اسبى بود . ابدا در تاخت تكان نمىداد ، راحت بود . اسب شاگرد چاپار بد بود . نيم فرسنگ كه از ملك خرابه دور شديم از گردنهء كوچكى گذشتيم اسمش « قاپلانتى » بود . كوه الوند سفيد از برف نمايان شد . مژدهء رسيدن را داد . شكر كردم كه به سلامتى رسيدم . بارى راه جنوب غربى و غربى بود . همه جا كوه الوند مقابل بود .\r\nصدمهء آن اسبها به يادم افتاد و هرچه آن روزها آرام آمده بودم امروز تند رفتم . تلافى آن اسبها را به سر اين اسب درآوردم . محمد اسبش را با شاگرد چاپار عوض كرد .\r\nشاگرد چاپار عقب ماند . دو طرقه زدم . دو ساعت و نيم كشيد تا به ده زرف « * » رسيدم .\r\nزرف جزو خاك عراق است . در چاپارخانه اسب خوب نبود . خورجين و بعضى اسباب ديگر نزد شاگرد چاپار عقب مانده بود . اين شاگرد چاپار زرف را فرستادم بياورد .\r\nاسب كهر را خودم گرداندم و يونجه نزدش ريختم . يك ساعت و بيست دقيقه معطل شدم تا شاگرد چاپار آمد . مدتى دو شاگرد چاپار نزاع باهم در سر بردن اسب كهر داشتند . من گوش به حرف آنها نداده همان اسب خوب را سوار شدم . مسافت ملك خرابه تا زرف چهار فرسنگ بود . از زرف تا ميلاگرد چهار فرسنگ و نيم است . بارى همان‌طور تند آمدم . اين اسب خوب از آنجا تا به اينجا يك سر سم نزد . حقيقت تعريف داشت . شاگرد چاپار عاملى بود . اسب كرنگ چاقى سوار بود . به زور شلاق و عاملى مىراند و الا مانده بود . زمين شوره‌زار بود و سفيد بود . راه غربى بود . گاهى به جنوب غربى مىرفتيم . دست راست خاك عراق بود . صحرا صاف بود . آب زياد بود .\r\nآبادى خيلى نمايان بود . از ده قشجه گذشتيم . هفت سال قبل كه گذشته بودم و سر آن تپه نزديك اسطخر شكار تازى مىكردم خاطرم بود و به يادم انداخت آن سال را .\r\nقشجه خاك همدان است . ده بىدرخت خشكى است . دو ساعت و چهل دقيقه كشيد تا به ده ميلاگرد رسيدم . پياده شده ناهار مختصرى خوردم . جز نان و تخم‌مرغ چيز ديگر در اين سفر نخورده‌ام . بارى در راه شاگرد چاپار مژده مىداد كه اسب سفيدى تازه محمد تقى خان خريده آن را سوار شويد . هرچه نايب چاپارخانه عذر آورد و گفت تازه خريده‌اند تا شهر نخواهد رفت قبول نكردم . نايب چاپارخانه خواجه بود . بارى همان اسب را زين كرده سوار شدم . اسب سفيد بزرگى بود و تمام تنش « آله » داشت . محمد اسب كهرى سوار شد . اول منزل اين اسب بطورى تند مىرفت كه آن دو نفر چهار نعل مىآمدند من حظ كردم . واقعا اگر « آله » نداشت دويست تومان قيمت آن بود . مثل\r\n\r\n\r\n","description":"","footnote":"\r\n( * ) همه موارد زرف خوانده مىشود . چنين نامى در مراجع ديده نشد . زرق هست .\r\n","page_name":" 364 ","page_number":364},
  {"content":"\r\n\r\nبرق . . . « 1 » راه مىرفت و لذت داشت . صحرا صاف مثل كف دست بود . جاده كوبيده بود . شن داشت . شاگرد چاپار روزه بود و تازه گرفته بودند . اسب دواندن را بلد نبود .\r\n\r\nاعتقاد براى شفاى مريض\r\nمن منزلى كه شاگرد چاپار به خود ديدم منزل زرف بود . تا ميلاگرد ديگر به خودم شاگرد چاپار نديدم . از چند ده گذشتم . از يك ده گذشتم بچه‌اى به دو آمد و گفت يك پسر نوبه مىكند چه بخورد خوب است ؟ من اين سؤال بىموقع را نفهميدم .\r\nديدم محمد گفت شيره بخورد . من ايستادم و از محمد پرسيدم گفت رسم است در دهات اگر كسى نوبه كند از سه اسب‌سوار مىپرسند دواى مريض را . من قدرى گنه‌گنه همراه داشتم بيرون آورده پدر بچه را صدا كرده و دادم با دستور العمل كامل . دعا كرد و آب سردى در عوض به من داد خوردم . از آنجا اسب سفيد بناى تنبلى را گذاشت .\r\nفهميدم كه خواهد ماند . بارى چون تازه خريده بودند ماند و الا با آن اسب ده فرسنگ راه را به خوبى مىشد آمد . هرطور بود تا سه فرسنگى شهر آوردمش . آنجا پياده شده يك شيشه « ليمونات » خوردم و اسب را عوض كرده اسب كهر محمد را سوار شدم . او اسب شاگرد چاپار را . از كوههاى قانلى داغ عبور كرديم . دزد زياد دارد ، ليكن ما سلامت گذشتيم . آن ده كه آب خورديم تا كوريجان ملك حضرت و الا يك فرسنگ راه بود . خود ده كوريجان پيدا بود . چون صحرا صاف بود ديده مىشد . بارى شاگرد چاپار ماند .\r\n\r\nسرخ‌آباد - شورين پايتخت قراگزلوها\r\nمن و محمد تند آمديم . مسافت هفت فرسنگ است . اسب كهر خوب مىآمد .\r\nليكن به شدتى تكان مىداد كه روده‌ها در شكم حركت مىكرد . از سرخه ده گذشتم .\r\nتمام خاكش سرخ بود . قدرى آمده به ده سرخ‌آباد ملكى بهاء الملك رسيدم . ده معظم خوبى بود . عمارت خوبى بهاء الملك داشت . رودخانه‌اى هم از ده مىگذشت . پل خوبى داشت . پيرمردى رسيد و گفت يدك و ميرآخور جلوى شما مىآيند . من با كمال احترام نطق خوبى كردم كه از اين ملاقات شما و دادن مژدهء آمدن اميرآخور با يدك خورسند شدم و كمال امتنان را از شما دارم و تند راندم . محمد را جلو انداخته و با شلاق اسبش را مىراندم . هرطور بود آمديم . از چند گردنهء كوچك گذشتيم . از يك گردنه گذشته ده شورين كه محل حكومت و پايتخت طايفهء قراگوزلوست نمايان شد . الان تمام خوانين و صاحب منصبان عاشقلو در اين ده مسكن دارند و هفتصد خانوار است . ارمنى هم زياد دارد . از جلوى قلعه گذشته به خيابان كه حسام الملك حاليه سه سال است ساخته افتاده تند به شهر مىرفتم . هرچه نگاه كردم اميرآخور را نديدم .\r\n\r\n\r\n","description":"","footnote":"\r\n( 1 ) - كلمه‌اى شبيه « الشر » .\r\n","page_name":" 365 ","page_number":365},
  {"content":"\r\n\r\nقدرى آمده ميرزا غلامرضا كه حالا وزير حضرت و الا شده‌اند ديده شد . به شورين مىرفت . از او هم رد شده عبد الحسين جلودار را ديدم كه توله‌ها را مىگرداند . توله‌ها را صدا كرد آرگوس را نديدم . گفت مجددا گم شده است « چفيه اگال » را برداشتم ، كلاه قزاقى كه آورده بودم سر گذاشتم . خوبى كلاه قزاقى اين است كه شكسته نمىشود .\r\nيك ساعت به غروب مانده بسم الله گفته و به اميد خدا از دروازهء شورين داخل شهر همدان شدم .\r\n\r\nورود به همدان\r\nعليمردان بيك ميرآخور آنجا ديده شد كه از چهار به غروب مانده آمده بودند و حال مأيوس شده به شهر مىرفتند . اسب سوارى آورده بود سوار نشدم .\r\nقدرى رفتم حسين خان پياده ديده شد . با حسين خان صحبت‌كنان تا به دم عمارت حكومتى آمدم . پياده شده داخل حياط شدم و در خلوت حضور مبارك حضرت و الا روحى فداه مشرف شدم . مختصرى از طهران و كمى از حكايت را عرض كردم . يك فنجان چايى خورده به اطاق تولوى خان رفتم . همان اطاقى كه هفت سال قبل دو سال منزل داشتم . جزئى فرقى پيدا كرده . چند در رو به حياط بيرون باز كرده‌اند .\r\nما شاء الله تولوى خان تا آن وقت خواب بود . رسيدن من و بيدار شدنش يكى بود . شب روضه‌خوانى بود . الحمد لله كه به سلامتى و تندرستى اين پنجاه و سه فرسنگ راه را با آن اسبهاى مفلوك در چهار روزه آمدم . امروز شانزده فرسنگ راه آمدم .\r\nشاگرد چاپار سه ساعت از شب رفته رسيد . شب حركت به شرف ذكر مصيبت خامس آل عبا عليه السلام مشرف شدم . شب ورود به همدان هم به همين فيض عظمى فايق شدم . همان وقت كه وارد شدم تلگرافى از شاهزاده شاهمراد ميرزا رسيد كه آجودان حضور جمعه از طهران بيرون آمدند حضرت و الا هم جوابى مرقوم فرموده كه الان مشار اليه وارد شدند . به موقع تلگراف كرده بود . شاهمراد ميرزا در تلگرافخانه است و هميشه از اين ملاحظات را دارد .\r\nتمام شد روزنامهء اين سفر كوچك - آجودان حضور قهرمان قاجار همدان .\r\n\r\nدورهء اقامت همدان ليمونات و زكام\r\nسه‌شنبه 19 - چهار ساعت به غروب مانده بيدار شدم . گمان رمضان تازه‌اى مىرفت . از دست روزه فرار به همدان كردم و باز گرفتارش شدم . خانه هنوز كرايه نشده است . پسر ميرزا محمود لشكرنويس همدان نشسته تا برود طولى دارد . همان خانه‌ايست كه در آن سال براى نواب عليه كرايه شده بود . تمام آن چهار ساعت در حضور حضرت و الا به صحبت تازه طهران گذشت . تولوى خان متابعت مرا كرده زود بيدار شدند . ديشب حمام رفتم . دلاك مشت‌مال كاملى داد . زكام سختى شده‌ام . گويا از آن\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nليمونات ديروز باشد . شب چند نفر ديدن آمدند . باد زياد مىآيد . باد همدان هميشه هست . بخصوص در اين فصل صداى غريبى بادش دارد .\r\n\r\nعيد شكم\r\nيكشنبه غرهء شوال - سيزده روز است كه روزنامه نوشته نشده است . در اين مدت سه چهار روز سوار شدم . بلدرچين و يلبه و پارت زياد است . يك روز دو يلبه و يك پارت زدم . دستم عارى از تفنگ شده است . تولوى خان و حضرت و الا هم چند دانه زدند . چهار روز بعد از من نظر و على بيك آمدند الحمد لله اسبابها سالم رسيد .\r\nبخصوص ارگ كه از همه بهتر آمده است . ممنون نظر شدم . همان شب منزل تازه آمديم . خيلى خراب است . مشغول تعمير هستند . جنوب شرقى عمارت دارد مثل تمام عمارتهاى همدان ، ايوان مسقفى وسط جنبين اطاق و بالاخانه است . حياط بزرگى دارد . درخت ياس بنفش زياد دارد . درخت شاتوت بزرگى دارد . تمام عمارت خاطرم بود . هوا سرد است . آتش مىچسبد . همه جا كرسى دارند . باد همه روزه مىآيد .\r\nامروز كه عيد بود صبح جمعى ديدن آمدند . عيد خوبى است ، عيد شكم است . اين چند روز روزه اذيت نكرد .\r\nبارى كارى ندارم تنها هستم . تولوى خان هم اينجا منزل دارد . نوكر : حسين ، شريف خان ، مشهدى نظر ، فساد ، على بيك ، محمد رضاى برزلجينى هستند . چهار نفر آردل ، يك قراول توپچى روزها هستند . از فوج توپچى قديم همدان هستند . سرتيپ ضياء الملك حسنقلى خان پسر بهاء الملك مرحوم عاشقلو است . خيلى تنهائى و بيكارى اثر كرده جز سوارى كارى نداريم .\r\n\r\nتقسيم اصناف به نوكرها\r\nارمنيها را حضرت و الا به حسين التفات كردند . قناد به شريف خان و نظر مرحمت شده است . تمام اصناف همدان به نوكرها قسمت شده است . ميرزا غلامرضا را حضرت و الا دو مرتبه آوردند . نزد محمد تقى خان حاكم ملاير رفته بود . سفر قم آمد و از آنجا گذشت . هرچه نواب عليه فرمودند قبول نكرد كه بماند ، حالا آمده است .\r\nيعنى حضرت و الا عقبش روانه كردند و وزير شده است .\r\n\r\nاملاك قراگزلوها\r\nيكشنبه هشتم شهر شوال - فقيره مهمان مرتضى قلى خان سرهنگ توپخانه برادر ضياء الملك بودم . صبح حمام مختصرى رفتم . دو ساعت و نيم به ظهر مانده با تولوى خان و طاهر خان تفنگ‌دارباشى سوار شدم . خيابان خوبى سرهنگ دو سال است جهت عمارت فقيره ساخته ، خيلى خوب شده است . سه ربع كشيد تا به آنجا رسيدم .\r\nشاهزاده شيخ حسن ميرزا آنجا بود . عمارت خوبى با حوض و فواره‌هاى زيادى داشت .\r\nتمام خوانين همدان يك خانه در شورين و يك عمارت خوب در نزديك شهر دارند ،\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nمثل ويلاهاى « 1 » فرانسه و سيت‌هاى « 2 » معتبرين انگليس است و بسيار خوب قاعده‌اى است .\r\nعمارت فقيره مال مرتضى قلى خان است . سرخ‌آباد مال بهاء الملك است . آبشينه عمارت ضياء الملك است . سايرين هم همين طريق . بهاء الملك سالى دوازده هزار تومان نقد املاك اين دو برادر را پنج ساله اجاره كرده به هركدام دوازده هزار تومان در سال بدهد . بارى حوض خوبى با فوارهء بلندى در وسط ايوان مرتبهء دوم داشت . گل زيادى هم داشت ، گلهاى فرنگى خوب . الحمد لله خوش گذشت . تا چهار ساعت به غروب مانده آنجا بودم . تخته بازى كردند . دو هزار از سرهنگ بردم . با وجود آنكه هيچ خوب بلد نبودم . يك كره قزل تيره سه سال به من تعارف كرد ، يك تفنگ يك لول گلوله‌زن به تولوى خان . اسبش خوب بود . قدبلند ، دم خوب خوش‌رنگ داشت ، خيلى انشاء الله ترقى خواهد كرد . بد نخواهد شد . از راه خورزنه آمديم . خرگوش نداشت . كره خوب گردش مىكرد . اسمش را همدم گذاشتم . دو ساعت به غروب مانده منزل رسيدم .\r\nقدرى بادام هم خوردم . منزل كه پياده شدم بطورى باران گرفت كه هر قطره‌اش به قدر يك فندق بود . چندين روز است كه بارانهاى خوب مىآيد . اگر از صبح نبارد يقين است كه عصر و شب باران داريم . ديشب هم باران آمد . بعد از دو ساعت ساكت شد .\r\nشبها نزديك شام خدمت حضرت و الا مىرويم . يك روز عصر هم شورين خانهء ضياء - الملك رفتم . بيرون شهر سبز و خرم است . صفا بهتر از اين نمىشود . هر باغى كه بيل نخورده سبز از چمن است . صحرا تمام يونجه و حاصل است . يونجهء همدان مشهور است . به قدر آدم مىشود . تا غروب مثل سيل باران آمد . شب خوش گذشت . . . « * »\r\n\r\nمزار باباطاهر - گنبد علويان\r\nدوشنبه نهم - صبح در ركاب حضرت و الا سوار شديم . گره‌چاقه رفتيم . ده مؤيد - السلطنه است . رفتن شكارى نشد . كره همدم را سوار بودم . ماشاء الله خوب اسبى است . ناهار در چمن نزديك رودخانه خورديم . بعد از ناهار از جاهاى قشنگ خوب آمديم . تولوى خان قبل از ناهار يك كبوتر و يك حيوان آبى زد . مراجعت يك بلدرچين و يك يلبه من زدم . يك يلبه زنده در حضور حضرت و الا فساد گرفت . يك يلبه و يك بلدرچين توله استاپ گرفت ، يلبه را به شراكت ، ولى بلدرچين را تنها ، يك بلدرچين تولوى خان زد . يك يلبه [ و 
  ] دو بلدرچين ميرزا مهدى شكارچى ، يك يلبه [ و 
  ] دو بلدرچين برزو سلطان زد . من خيلى تير انداختم . تفنگ چرك بود ، بيش از اين نخورد . چايى را در چمن حصار دزه نزديك رودخانهء عباس‌آباد خورديم . جاى خوبى بود . يلبه و بلدرچين فراوان داشت . كارد من گم شد . قبر بابا طاهر رحمه الله [ عليه 
  ] رفتيم فاتحه خوانديم . آدم خوبى بوده . بعد به گنبد علويان رفتيم ، بناى قديم غريبى است ، گچ‌برى كرده كه هيچ فرنگى نمىتواند . يك قبرى در زير هست ، معلوم نيست قبر مال كيست و بنا در چه\r\n\r\n\r\n","description":"","footnote":"\r\n( 1 ) -  Suite , villa \r\n( 2 ) - ظاهرا سويت  Suite \r\n( * ) نقطه‌چين در اصل است .\r\n","page_name":" 368 ","page_number":368},
  {"content":"\r\n\r\nعهد و چه سال شده . طاق داشته حالا بىطاق است . خط كوفى يا غير آن هم داشته ، الان هم قدرى باقى است . چيزى نمانده كه اين بناى غريب منهدم شود . حقيقت جاى غريبى است .\r\n\r\nتعمير قبر ابن سينا\r\nيك روز هم امامزاده كوه رفتيم و [ در 
  ] برگشتن قبر شيخ الرئيس شرف الملك ابو على سينا رحمه الله را زيارت كرده فاتحه خوانديم . قبر شيخ ابو سعيد ابو الخير هم آنجاست . در نامهء دانشوران تأليف شاهزاده اعتضاد السلطنهء مرحوم نوشته بود كه شيخ ابو سعيد در نيشابور است . تفصيل شيخ الرئيس را خوب نوشته بود . خدايش رحمت كند . حضرت و الا فرمودند كه بقعهء شيخ الرئيس را بسازند و مخارجش را خودشان دادند . چند شخص محترم در همدان مدفن دارند .\r\nكارى جز سوارى نداريم . دو ساعت به غروب مانده منزل آمدم . قراپت ارمنى درس داد . شب نيم ساعت باران آمد . امروز هواى خوبى بود . باد و باران نداشتيم .\r\nپنجشنبه 12 - عصر با نواب فريدون ميرزا كه تولوى خان باشد سوار شديم . هوا آفتاب بود . بلدرچين و يلبه زياد ديده شد . من دو بلدرچين زدم . چايى را زير زمينهاى حيدره خورديم . سبزه و صفا از اين بهتر نمىشود . سير از تماشاى سبزه و صداى مرغها نمىشديم . جاى سركار عماد السلطنه و دوستان خالى بود . تنها مزه نداشت .\r\nيك كبوتر در زمين و يك دانه در هوا زدم . كارد شكارى من كه گم شده بود پيدا كردم .\r\nغروب وارد شهر همدان شدم .\r\n\r\nاغتشاش طهران - ملكم خان ارمنى\r\nشنبه 14 - عصر در ركاب حضرت و الا سوار شديم به ده حصار كه يك دانگ و نيمش ملكى حضرت والاست و تا شهر نيم فرسنگ است رفتيم . كره تازه را سوار بودم . شكارى نشد . هوا ابر بود . باران هم آمد . طراوت تازه‌اى به هوا داد . غروب منزل آمديم . اين چند روزه بعضى جاها بازديد رفتم . ديروز كاغذ زياد داشتيم . طهران خيلى اغتشاش بوده جهت گرفتن بابيها و راپرتچيهاى ناظم الدوله ميرزا ملكم خان ارمنى سفير سابق دولت ايران در انگليس . حال ساكت شده است . تفصيل زياد دارد . بارى همشيرهء مكرمهء ماهوش خانم را جهت على محمد خان پسر وكيل الرعاياى قزوين جمعه ششم شوال عقد كرده بودند . شيرينى و تومانى و « دلمهء » عقدكنان رسيد . خداوند مبارك كند . خيار و كدو [ و 
  ] باقالا روانه نموده بودند . اينجا تازه شكوفهء درخت به باز شده و گوجه تازه از گل بيرون آمده . تخم خيار سبز نشده است . طهران آلبالو و گيلاس فراوان است . ده روزه راه چه‌قدر فرق دارد .\r\n\r\nخسوف\r\nيكشنبه 15 شهر شوال 1308 - صبح خيلى دير از خواب برخاستم . ظهرها\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nعادت خواب ندارم . ميرزا حسين خان آمد قدرى حساب رقومى ياد داد . هوا آفتاب بود .\r\nديشب بدبختانه ابر بود . گرفتن ماه را تماشا نكرديم . خسوف كلى بود . چهار ساعت مدت خسوف طول داشت . اگر هوا صاف بود تماشاى كاملى داشتيم . حيف تماشا نكرديم . . . « * »\r\nناظم الشريعه ميرزا آقا همه روزه صبح مىآيد تولوى خان را درس مىدهد . چهار سال نزد ما بود در طهران و همدان . الان يك ساعت از شب رفته است اين اشعار خوب سعدى را تولوى خان در روزنامهء خود نوشته بود ، بسيار شعرهاى خوبى است .\r\n مرا راحت از زندگى دوش بود * كه آن ماهرويم در آغوش بود\r\nچنان مست ديدار و حيران عشق * كه دنيا و عقبى فراموش بود\r\nنگويم مى لعل شيرين گوار * كه زهر از كف دست او نوش بود\r\nندانستم از غايت لطف و حسن * كه سيم و سمن يا بر و گوش بود\r\nبه ديدار و گفتار جان‌پرورش * سراپاى من ديده و گوش بود\r\nنميدانم آن شب كه چون روز شد * كسى بازداند كه باهوش بود\r\nمؤذن غلط گفت بانگ نماز * مگر همچو من مست و مدهوش بود\r\nبگفتيم و دشمن بدانست و دوست * نماند آن تحمل كه سرپوش بود\r\nبخوابش مگر ديده‌اى سعديا * زبان دركش امروز كان دوش بود\r\nمبادا كه گنجى بجويد فقير * كه نتواند از حرص خاموش بود \r\n\r\nآسيابان - طلاجوها\r\nدوشنبه 16 - صبح هوا صاف بود . سوار شديم به دره عباس‌آباد رفتيم . در راه يك بلدرچين حضرت و الا شكار فرمودند . ناهار كنار رودخانه صرف شد . جاى باصفائى است . يكى از جاهاى خوب همدان است . آسيابان پير تماشادارى ديده شد . بطورى از آرد سفيد شده بود و هيكلش مضحك بود كه چه بنويسم . خندهء زياد شد . بعد گردش‌كنان تا پشت قلعهء كهنه آمديم . شكار حالا كم است و بچه نگذاشته‌اند . نزديك اسطخرى در شبدرزارى چايى پياده شديم . باران سرگرفت . بيست دقيقه زيادتر باران آمد . بطورى تند بود كه از آفتاب‌گردان سر كرد . تمام نوكرها خيس شدند . طلاجويها عبا زياد داشتند و به نوكرها دادند . يك فنجان چايى خورده سوار شديم . نزديك قلعه كهنه مجددا باران سرگرفت و تا شهر باز نشد . چهار به غروب مانده به منزل رسيديم .\r\nيك يلبه هم به زحمت زياد و گرديدن شش هفت نفر نيم ساعت تمام شريف خان زنده گرفت . توله و آدمها را خسته كرد .\r\n\r\nدكتر سعيد كردستانى\r\nچهارشنبه 18 - صبح زودتر از خواب بيدار شدم . حمام مفصلى رفتم . چند\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 370 ","page_number":370},
  {"content":"\r\n\r\nروز است كسالت دارم . تنم گرم است . نمىدانم چه مرضى است . ميرزا سعيد كردستانى « 1 » كه نه سال است نزد دكتر الكسندر ينگىدنيائى درس طب و زبان انگليسى مىخواند آمد ، حب و گنه‌گنه داد . هنوز احوالم خوب نشده است . ميرزا سعيد چندين زبان بلد است : كردى ، تركى ، عربى ، انگليسى ، يهودى ، ارمنى ، فارسى . خيلى جوان قابلى است . بعد از ناهار دو ساعت خواب كردم . مرتضى قلى خان سرهنگ آمد ، طاهر خان و ميرزا على خان منشىباشى هم آمدند . تختهء زياد بازى كردم . دو هزار از طاهر خان بردم . تازه بازى تخته را ياد گرفته‌ام .\r\n\r\nسنگ شير همدان\r\nيك ساعت به غروب مانده به اتفاق تولوى خان از دروازهء سنگ شير پياده بيرون رفتيم . « پرمناد » شمران به خاطرم آمد . خوشا آن روزها . بارى باغچهء آقا يوسف كه يكى از قهوه‌خانه‌هاى مشهور همدان است رفتيم . گردش كرديم ، يك فنجان چايى خورديم .\r\nبرگشتن رگبار سختى آمد و خيس شديم . زود به منزل آمدم . الان دو ساعت و نيم از شب رفته است بالاخانه نشسته‌ام . تولوى خان ارگ مىزند . شام صرف شده است .\r\nتنهائى زورآور شده . تكليف معلوم نيست .\r\n\r\nچهل روز تفاوت هوا\r\nشنبه 21 شوال - صبح آفتاب بود . بعد از ناهار خوابيدم ، حضرت و الا عصر خانهء يكى از آقايان بازديد رفتند . حمام مفصلى رفتم . اسبها را شبدر مىدهند . گل زرد تازه باز شده است . بداق در گل است . وقتى كه من مىآمدم گل زرد طهران تازه باز شده بود . چهل روز تفاوت اينجا با طهران است . هوا چند روز است كه قدرى گرمتر از سابق شده است . دو لحاف « روانداز » شب است و درهاى اطاق بسته است . شام را در يك ساعت از شب رفته مىخوريم . ناهار يك ساعت و نيم به ظهر مانده . بعد از شام هم نمىشود نشست . . . « * » كارى هم نيست و هيچ عادت به تنهائى ندارم .\r\n\r\nديدن از مؤيد السلطنه\r\nيكشنبه 22 - صبح دير از خواب بيدار شدم . پسر ميرزا محمد لشكرنويس همدان آمد قدرى صحبت شكار كردم . بعد از ناهار با ميرزا على خان منشى تخته بازى كردم . چهار ساعت به غروب مانده در ركاب حضرت و الا قلعه كهنه ديدن مؤيد السلطنه محمد ميرزا پسر مؤيد الدولهء مرحوم رفتيم . قلعه كهنه خارج شهر است و خيلى مصفاست . بهار همدان را هيچ جا ندارد . يك ساعت به غروب مانده منزل آمديم .\r\n\r\n\r\n","description":"","footnote":"\r\n( 1 ) - پزشك مشهورى است كه در دورهء مشروطه از آزاديخواهان بود و بعدها در طهران اقامت اختيار كرد و از معاريف در شمار مىآمد .\r\n( * ) نقطه‌چين در اصل است .\r\n","page_name":" 371 ","page_number":371},
  {"content":"\r\n\r\n\r\nقصاص\r\nسه‌شنبه 24 شوال - صبح خيلى دير از خواب بيدار شدم . هوا آفتاب بود . نسبت به سابق گرم شده است . ديروز كه دوشنبه بود از صبح سوار شديم . هوا گرم بود .\r\nباد زياد مىآمد . اگر آن باد نبود گرما صدمه داشت . ناهار را در حيدره خورديم . جاى باصفائى است . ده بزرگى است . نزديك شهر است . امامزاده‌اى هم دارد . عبد العلى خان نوهء ناصر الملك مرحوم با پسر لشكرنويس همراه بودند . شكارى نشد . چند تير گلوله انداخته شد . محمد رضاى گرگانى ساكن همدان تازه به چنگ آمده گلوله را خوب مىانداخت . طاهر خان با چندين سوار رفت و آورد الحمد لله به خير گذشت . دعوائى كرده نشده بود . حال بايد در شهر باشد . دزد مشهورى است . در ماه رمضان هم يك نفر كه زنش فاحشه بوده در راه امامزاده كوه زنكه را كشته بود . معلوم شد رعيت بهار بوده . چند روز قبل به موجب شرع انور قصاص شد . ديگرى هم از اهل شهر زنش را كشته بود دست راستش بريده شد . شخص اولى واضح اقرار مىكرد . عصر هم در حصار دزه چايى صرف شد . يك بلدرچين حضرت و الا زدند . يك كبوتر و چند طرقه تولوى خان زد . چند بلدرچين هم شكارچيها زدند . يك ساعت به غروب مانده منزل پياده شديم . گرما زياد بود . چهار مرتبه دماغم خون آمد . فايده داشت . ديشب هم باد مىآمد . چند دست تخته با تولوى خان بازى كردم . ساعت چهار استراحت شد .\r\n\r\nكارى نيست جز تعريف توله نوشتن\r\nچهارشنبه 25 شوال 1308 - صبح دير بيدار شدم . يك بچه خوك چند روز پيش آورده بودند گم شده بود ، امروز پيدا شد و آوردند . دو بچه روباه هم شخصى آورد . خيلى قشنگ بود . انعامى داده گرفتم زنجير كرده در حياط كوبيده‌اند . گوشت خوب مىخورد . توله ورش تولوى خان مدتى است مرده . توله آرگوس هم پيدا نشده است . اين سه توله ماده هستند و نر ندارند . حيف آن زحمات كه دربارهء آرگوس كشيدم . نمىدانم دست كى افتاده است . اين سه توله ديگر الحق از تعريف بيرون هستند و هيچ كس ندارد . بهترين توله‌ها شده‌اند . كارى نيست جز تعريف توله نوشتن ! مطلب پيدا نمىشود . يك نفر در رمضان گذشته زنش را در راه امامزاده كوه كشته بود اين چند روز قصاص شد . يك نفر هم زنش را كشته بود چون اقرار نداشت دست راستش بريده شد . خداوند نصيب نكند .\r\nبردم .\r\nپنجشنبه 26 شهر شوال 1308 هجرى 1891 مسيحى - سال گذشته بيست و ششم شروع به نوشتن اين روزنامه شد ، امروز هم تمام شد مقارن هم اتفاق افتاد ، لله الحمد كه به سلامتى تمام شد .\r\n\r\n","description":"","footnote":"","page_name":" 372 ","page_number":372},
  {"content":"\r\n\r\n\r\nروزنامهء ششم 26 شوال 1308 - 7 رجب 1309 سفرنامه‌هاى همدان جاجرود - نهاوند\r\n\r\n","description":"","footnote":"","page_name":" 373 ","page_number":373},
  {"content":"\r\n . \r\n","description":"","footnote":"","page_name":" 374 ","page_number":374},
  {"content":"\r\n\r\n\r\n1308\r\nبسم الله الرحمن الرحيم\r\n\r\nرسيدن به همدان در چهار روز\r\nروز پنجشنبه 26 شوال المكرم ، سنهء 1308 هجرى 4 مى ماه سنهء 1891 ميلادى - در ركاب حضرت مستطاب و الا در همدان هستيم . نواب فريدون ميرزا ، تولوى خان هم تشريف دارند . سى و هشت روز تمام است كه من به همدان آمده‌ام . حضرت و الا و تولوى خان يك روز بعد از سيزده عيد وارد همدان شدند . من جهت بعضى كارها و قدرى معالجهء چشم طهران ماندم . بعد از انجام كارها جمعهء 15 رمضان چاپارى با يك نفر نوكر از طهران حركت كردم . چهار روز اقامت راه شد . 18 رمضان همدان رسيدم .\r\nسركار مستطاب و الا آقاى عماد السلطنه با نواب عليه و ساير همشيره‌ها و قوم و خويشان طهران تشريف دارند . تفصيل راه و اين مدت اقامت همدان در روزنامهء سابق نوشته شده است .\r\nسال گذشته در همين بيست و ششم شوال به ييلاق شمران رفتيم و شروع به آن روزنامه شد . امسال همين وقت تمام شد و ابتدا به اين روزنامه شد . هواى همدان الان در كمال خنكى است . اول بهار محسوب مىشود . صحراى همدان را مگر بعضى از شهرهاى ايران داشته باشد . چنان سبز و خرم است كه قطعه‌زمينى بدون سبزه و حاصل نيست . هركجا كه كشت شده است سبزه ، هركجا كشت و ذرع نشده است چمن و سبزهء خدائى است . خيلى مصفا و تميز است . هرچند روز يك مرتبه بارانى آمده بر صفا و طراوت مىافزايد . جاى آقايان و دوستان خالى است . ما تنها هستيم و لذت چنانچه بايد نمىبريم . قرار سوارى ما هفته‌اى دو روز است : دوشنبه و پنجشنبه عصر . به اتفاق بعضى از روزها هم سوار مىشويم . شكار هنوز زياد نشده است . يلبه و بلدرچين زياد بود حال كمتر شده است . وقت شكار همدان يك ماه و نيم ديگر است . حالا فصل سبزه و صفاست .\r\n\r\nخانهء فيلبانباشى\r\nمنزل من و تولوى خان يكى از خانه‌هاى فيلبان‌باشى است . نزديك به عمارت مسكونى حضرت والاست . همدان عمارت حكومتى ندارد . از والدهء مهدى خان نوهء\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nناصر الملك مرحوم عمارتى اجاره شده است ، جاى خوبى نيست . عمارت ما هم تعريفى ندارد . حكومت همدان هم مثل عمارتش مىماند . صرفه و مداخلى ندارد . سه قسمت است اين حكومت . بلوك آشقلو « 1 » حكومتش با بهاء الملك آشقلو است . بلوك حاجيلو با ساعد السلطنه عبد الله خان پسر اعتماد السلطنه مرحوم حاجىلو است . حكومت كل چندان اختيار و تحكم به اين دو بلوك ندارد و كليهء منافع و مداخل از آن دو بلوك است .\r\n\r\nتقسيمات همدان\r\nبلوك آشقلو « 2 » ماليات دارد . بلوك حاجيلو « 2 » ماليات . شهر و دروب توابع كه جز حكومت كل است « 2 » . همدان داراى چهار فوج سرباز و يك فوج توپچى است . دهات آباد خوب دارد . شهر در كنار كوه الوند واقع [ است 
  ] . جنوب شرقى شهر رشته‌كوه الوند كشيده شده است . سمت ديگر كوه دور است . دره‌هاى قشنگ و آبهاى گوارا در دامنهء الوند واقع شده كه بر زينت اين كوه عظيم افزوده است . اطراف شهر تا چشم كار مىكند سبز و خرم است . شهر قشنگى است . خود شهر « 2 » خانه است و از قرار خانه‌اى پنج نفر « 2 » تمام خاك همدان « 2 »\r\n\r\nيهود همدان\r\nهرچه تابستان و بهار اين ولايت خوب است دو ماه پائيز و زمستانش بد است .\r\nسرما بىحساب است . هفت ماه تمام كرسى بايد باشد . زمستان بسيار بدى دارد . هرچه خوشى در تابستان شخص مىبرد زمستان بايد پس بدهد . ارمنى و يهود همدان زياد است . سيصد خانوار يهود ساكن همدان است و تيول حضرت و الا است . چهار صد تومان جمع ديوانى آنها است . كسب و تجارت خوب دارند . اهل صنعت همدان زياد ندارد .\r\nفقط عمل چرم و دباغى را كاملا بلد هستند . بيش از اين بصيرت بر جغرافياى اين شهر ندارم ، مگر من بعد تحصيل شود .\r\n\r\nمهمانى يا رياضت\r\nچهارشنبه غرهء ذيحجة الحرام - سى و چهار روز است كه روزنامه ننوشته‌ام . در اين مدت كارى تازه اتفاق نيفتاده است . تمام ايام يك قسم بوده و تغيير حالت و مكانى اتفاق نيفتاده . روزهاى دوشنبه و پنجشنبه را اغلب سوار شده‌ايم ، هفت هشت جا از خانه‌هاى خوانين و شاهزادگان همدان مهمانى رفتيم . يقين است كه اين مهمانيها مطبوع طبع نيست و رياضت كشيدن است رفتن اين مهمانيها .\r\nالحمد لله طهرانيها سلامت هستند ، جز گلين خانم كه كسالت دارد . نواب عليه شاهزاده والى هم به سلامتى فارغ شدند و خداوند پسرى عطا فرمود اسمش را ابو الفتح\r\n\r\n\r\n","description":"","footnote":"\r\n( 1 ) - معمولا عاشقلو نوشته مىشود .\r\n( 2 ) - جاى يك كلمه سفيد مانده است .\r\n","page_name":" 376 ","page_number":376},
  {"content":"\r\n\r\nخان گذاشتند . چندى ناخوش بود . الحمد لله خوب شده‌اند . خود من هم جز گاهى ضعف چشم ناخوشى ندارم . چشمم خيلى ضعيف شده و نمىتوانم كتاب بخوانم . مشغول هيچ كارى نيستم . تا به محض خواندن نيم صفحه كتاب چشم آب مىزند و قدرى تار مىشود .\r\nخداوند شفا دهد .\r\n\r\nدرهء مراد بيك\r\nدوشنبهء گذشته دره مراد بيك كه يكى از جاهاى مصفا و ديدنى همدان است رفتيم .\r\nنيم فرسنگ [ بيش 
  ] به شهر مسافت ندارد . قدرى از شهر خارج شده اول دره است و خيلى طولانى . دو فرسنگ بيش طول دارد . تمام باغات است . رودخانهء خوبى دارد .\r\nخيلى جاى باصفائى است . شكار من دو بلدرچين شد .\r\n\r\nپرتستانها در همدان\r\nديروز گذشته در كليساى ارامنه جهت امتحان اطفال اناث ارامنه و يهود كه دو نفر زن ينگىدنيائى معلم آنهاست دعوت داشتيم . ميسيونر امريكائى در همدان زياد است . دو مدرسهء خوب و مريضخانه دارند . نفوس آنها زياد شده و به انواع حيله و تزوير يهود و ارامنه را به دام كشيده پرتستان مىكنند . قريب صد و پنجاه دختر در مدرسهء آنها درس مىخوانند و متجاوز از هشتاد نفر پسر . خوب شاگردها [ ئى 
  ] تربيت كرده‌اند . تفصيل حيله‌هاى آنها و كارهاى آنها باشد موقع ديگر خواهم نوشت .\r\n\r\nسرود خواندن دخترها\r\nساعت هفت و نيم فرنگى كه نيم ساعت از دسته گذشته باشد با تولوى خان رفتيم .\r\nآنجا تمام دخترها پشت به سمت مردم كرده واداشته [ شده بودند 
  ] كه « سرود » مفصلى جهت ورود ما خواندند . بعد شروع به امتحان كردند . بسياربسيار خوب تربيت شده بودند . حيف كه مسلمان نبودند . زبان انگليسى ، ارمنى ، عبرى ، فارسى ، خواندن و نوشتن بلد بودند . حساب ، جغرافيا ، تاريخ مىدانستند . صنايع خوب ياد گرفته بودند و تمام صنايع آنها را بطور قشنگى آويخته بودند . ميس‌مانت كامرى و خواهرش معلم و رئيس دخترها هستند و هردو ترك دنيا را كرده‌اند . حتى آشپزى هم ياد داده است .\r\nخيلى زن شيطان زرنگى است . دو حيلهء خوب دارد : يكى نخوردن شراب و ديگرى [ عدم 
  ] استعمال دخانيات و طورى ضد اينها است كه تمام اين شاگردها راحتى اغلب ارامنه و يهود را از اين دو كار بازداشته و هيچ مرتكب اين دو كار نمىشوند . مكرر خم شراب را خريده و در كوچه ريخته است . هركه شرابخور باشد از مدرسه كه سهل است از كليسا خارج مىكند . اين مذهب تازه در ينگىدنيا شايع شده . هركه را اين خانم مىبيند اول حرفش ترك مسكرات و دخانيات است . بارى طورى اين دخترها را قايم مىكرد و صورتشان را نمىگذاشت پيدا شود كه چه نويسم . دو نفر از اهل مجلس روى آنها را نديد . اين طورى مىكند كه قلب مسلمانها را به دست بياورد كه اگر دخترها\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nهم بروند اين‌طورها محفوظ خواهند بود . جمعى از خانمهاى همدان را هم دعوت كرده بود .\r\n\r\nرفتار معلم مسيحى\r\nمشكوة الملك و مؤيد السلطنه را هم دعوت كرده بودند . بارى بعد از تمام شدن امتحان پائين آمده به من دست داد . يك دفعه منزلش رفته‌ام . خانه و عمارت خوبى دارد . مدرسه هم همانجا است . قدرى صحبت كرد . بعد خواهش كرد كه بالا رفته صنايع دخترها را تماشا كنم . حكم كرد دخترها چادر به سر كرده و متصل به من مىگفت به زبان انگليسى من از اينها مثل ايرانيها نگاه‌دارى مىكنم « * » و بايد از نامحرم بپوشانند خودشان را . من هم گفتم ليكن اينها ايرانى نيستند . يهود و ارامنه تشريف دارند .\r\nبارى دخترها كه چادر به سر كردند بالا رفتند صنايع خوبى داشتند . چيزهاى قشنگ درست كرده بودند از پشم و ابريشم و كاغذ . كفشهاى روپشم خوب درست كرده بودند .\r\nبعضى از آن اسبابها را خريدم . دو گل پيچ كه با ابريشم خوب درست كرده بودند خواهش كرد كه براى نواب عليه بخرم دانه‌اى شش هزار خريدم . اين هفته انشاء الله روانه مىكنم . صحبت آنجا تماشا داشت . مجلس برهم خورده آمديم . اين مجلس هفتم جولاى بود .\r\n\r\nاطفال ذكور\r\nمجلس امتحان اطفال ذكور در اول جولاى بود . آن روز هم دعوت داشتيم . آنها بهتر تربيت شده بودند . يهوديهاى آن مدرسهء ذكور از ارامنه خيلى بهتر تحصيل كرده بودند . الان پنج نفر زن و يك مرد امريكائى در همدان هست . دو نفر مرد آنها با دو زن به امريكا رفته‌اند و خواهند آمد . اغلب يهوديها را پرتستان كرده‌اند ، بخصوص آنها كه « سويليزه » شده‌اند . انعام زيادى هم به دخترها داد . اغلب جنس بود ، نقد نداد .\r\nپنجشنبه دويم ذيحجه - عصر سوار شدم . تولوى خان همراه بود . يك بلدرچين و چند سار زدم . بلدرچين از جهت فراوانى حاصل كم است . فره بلدرچين بيرون نيامده . تولوى خان شكارى نكرد . مراجعت از [ كنار 
  ] اهل قبور آمديم . جمعيت بيش از حد بود . سوارها اسب‌بازى مىكردند و تفنگ خالى مىكردند . نيم ساعت به غروب مانده منزل رسيدم . هوا گرم شده است . بومى شهر پشت‌بام رفته‌اند . ما در اطاق مىخوابيم .\r\n\r\nاخبار طهران\r\nجمعه 3 - كاغذجات زيادى داشتم . اخبار تازه‌اى نبود . اعليحضرت سه‌شنبهء گذشته پانزده شبه به لار تشريف‌فرما شده‌اند . نواب عليه جهت اقامت هفت هشت شب به باغ\r\n\r\n\r\n","description":"","footnote":"\r\n( * ) عبارت انگليسى را چنين در متن آورده است :  I keep then as a Persian . \r\n","page_name":" 378 ","page_number":378},
  {"content":"\r\n\r\nتجريش تشريف بردند . امسال ييلاق مفصل نرفتند . مرتبهء اول عمارت طهران تمام شده است هزار و صد تومان . عمارت قبلى حياط بيرونى را حضرت و الا مقاطعه داده‌اند و مشغول ساختن هستند . الحمد لله همگى سلامت هستند . چاپار همدان صبح جمعه آمده و عصر مىرود . از آن جهت زحمت روز جمعه زياد است . عصر در ركاب حضرت و الا سوار شده تا از كسالت كاغذنويسى بيرون بيايم . سوار كرده همدم شدم . بد اسبى نخواهد شد ، مرتضى قلى خان سرهنگ تعارف كرده است . چند سر اسب تاخت كرديم .\r\nغروب منزل آمديم .\r\nدوشنبه ششم - صبح ساعد السلطنه ديدن آمد . دو روز است به شهر آمده است و يك هفته است از طهران آمده است . منزلش در لتكاست .\r\n\r\nآبادى بهار\r\nساعت شش فرنگى سوار اسب تكه جيران شدم . ساعد السلطنه هم سوار بودند .\r\nبه سمت ده بهار روانه شديم . يك باقرىقرا و يك كبوتر ساعد السلطنه زد . يك باقرىقرا و يك كبوتر سواره من در هوا زدم . سه ساعت به ظهر مانده به ده بهار رسيديم . ناهار خوبى صرف شد . بعد از ناهار دو ساعت خواب كرديم . بهار ده بزرگ همدان است . سه دانگش ملك ناصر الملك و سه دانگش ملك بهاء الملك و ضياء الملك و مرتضى قلى خان است . هزار و سيصد خانوار است . دو فرسنگى شهر واقع است . چهار هزار و پانصد تومان اجارهء نقدى اين ده است . چهارصد خروار غله ، پانصد خروار كاه مىدهد . رعيتش تمام حاجى و روغن‌فروش هستند ، تجارت روغن همدان تمامش با رعيت اين ده است . ده بسياربسيار خوبى است . سالى هفت هشت هزار تومان مىدهد .\r\n\r\nشكار كبوتر\r\nدو ساعت و نيم به غروب مانده سوار شديم . كبوتر زيادى در راه بود . متصل كبوتر از هوا عبور مىكرد . گمان ندارم هيچ‌جا آنقدر كبوتر داشته باشد . حضرت و الا شكارى نفرمودند . ساعد السلطنه چهار كبوتر ديگر شكار كرد . من سه كبوتر ديگر زدم . تولوى خان يك كبوتر زد و يك خرگوش به قول خودش زخمى كرد ، و الله اعلم ، ساير همراهان هم خيلى كبوتر زدند . ساچمه و باروت چاشنى همه تمام شد . مغرب منزل پياده شديم .\r\nالحمد لله خيلى خوش گذشت . باز شكارى شد . خوب بود . بىشكارى خيلى كسل كرده بود .\r\nاز ميوه‌جات خيار ، گيلاس ، آلوبالو ، زردآلو آمده است . طهران اين ميوه‌جاتش نزديك به اتمام است . رمضان گذشته از طهران جهت ما خيار روانه كرده بودند . الان طهران گرمك ، هندوانه ، طالبى ، بادمجان فراوان است . بوتهء هندوانه اينجا هنوز گل نكرده است . چند روز است خيار آمده « ملاخور » نشده است .\r\nپنجشنبه 9 شهر ذيحجه - عصر سوار شدم ، پشت مصلى نزديك ده حصار بلدرچين زياد ديده شد . هيچ يك شكار نشد . هوا روزها گرم است . بعضى شبها هم گرم مىشود .\r\nروز 26 درجهء سانتيگراد است . اهل شهر پشت‌بام مىخوابند . ما هنوز در اطاق هستيم .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\n\r\nشتر قربانى - جيرهء توپخانه\r\nجمعه 10 ذيحجه - عيد قربان بود . شتر قربانى همدان چند سال بود موقوف شده بود ، امسال تجديد شد . شاهزاده ذبيح الله ميرزا مأمور شد ، به تفصيل تمام از موزيك و سرباز و غيره و غيره . صبح زودتر رفت تا نزديك ناهار طول كشيد . جاى خوبى براى اين كار همدان دارد . بالاى مصلى خيلى قشنگ و باشكوه است . تمام شهر هم از آنجا نمايان است . بارى جمعى ديدن آمدند . كاغذ زيادى هم از طهران رسيد .\r\nنواب عليه تجريش باغ تشريف برده‌اند . آقاى عماد السلطنه مرخصى خواسته‌اند كه به سفر ده پانزده روز آب گرم لاريجان تشريف ببرند . حضرت و الا مرخصى الموت كه از محال قزوين و تيول حضرت و الا هست دارند . خبر تازه نبود جز آنكه اعليحضرت ده هزار تومان از جيرهء توپخانه برگردانده‌اند . امين نظام در معركه افتاده .\r\n\r\nتير قيقاج\r\nشنبه 11 - عصر در ركاب حضرت و الا سوار شديم . ساعد السلطنه هم بود . به سمت درهء مراد بيك رفتيم . شكارى ديده نشد . چند تير قيقاج انداختيم . من هيچ اين مشق را نكرده‌ام . انشاء الله من‌بعد بايد مشق كنم . يك خرگوش از جلوى من برخاست .\r\nدو تير انداختم نخورد . چاى در يك درهء كوچك خوبى صرف شد . نيم ساعت به غروب مانده بود راه افتاديم . مصفاترين اوقات سوارى بود . سبزه‌هاى يونجه روح و لطافتى ديگر داشت . جاى دوستان خالى بود . خيلى صفا داشت . مغرب گذشته بود منزل رسيديم .\r\n\r\nآبادى لالجين - ايل تركاشوند\r\nدوشنبه 13 شهر ذيحجه - صبح سوارى بود . ده لاله‌جين « 1 » كه از دهات خوب همدان است ديده نشده بود به سمت آنجا قرار بود . راه را بلد نبودند . قدرى سرگردان ، بعد به جاده افتاده ، مجددا جاده را گم كرده از وسط چمن اندائى كه چمن معتبر خوبى است و خالصهء ديوان بود خوانين خريده‌اند رفتيم . ئيل تركاشوند « 2 » زياد بود . سپرده به حكومت است و الان دست طاهر خان است . جوانهاى خوبى داشت . زبانشان كردى و لرى است . فارسى مىدانند . بارى يك طرقه زدم . شكار زمستان در اين چمن زياد مىشود . همه‌جور مرغهاى آبى يافت مىشود . آفتاب گرم بود . تمام را يورتمه رفتيم .\r\nيك ساعت و نيم به ظهر مانده به لاله‌جين رسيديم . خانهء يكى از حاجيها پياده شديم .\r\nچهار پنج اطاق تازه‌ساز قشنگ داشت . هيچ مسكون نشده بود . فرش قالى خوبى داشت . حاجى را مىگويند صاحب بيست هزار تومان مكنت است . از رعيتهاى معتبر آن دهات است .\r\n\r\n\r\n","description":"","footnote":"\r\n( 1 ) - بصورتهاى لالجين ، لعلين هم آورده است .\r\n( 2 ) - اصل : تركاشون\r\n","page_name":" 380 ","page_number":380},
  {"content":"\r\n\r\n\r\nظروف بدل چينى\r\nشرح لعلين « 1 » را بدهم . پانصد خانوار است . دو هزار و پانصد تومان نقد و پانصد خروار گندم و جو ، پانصد خروار كاه مىدهد . ملكى حسام الملك است . ظرف آبى و سفيد كه بدل چينى باشد اينجا خيلى درست مىكنند و اغلب جاها از اين‌جا حمل مىشود . شصت كارخانهء چينىسازى دارد و در اغلب شهرهاى ايران از اين ظروف برده مىشود . بعد از خواب رفتيم به تماشاى كارخانه‌جات . كارخانهء « سور » « 2 » مشهور اين‌طور نمىتواند ظروف بسازد . ظرفهاى خوب از هر قبيل درست مىكردند . تمام با دست [ است 
  ] و خيلى تماشا داشت . چندين جور ظروف حضور ما درست كرد . مىگفت ساختن يك كارخانه شصت تومان خرج دارد و روزى بيست و پنج هزار اجرت كارگر يك كارخانه است و در سال از ششصد تومان الى هزار تومان فروش مىرود و در اين ده شصت كارخانه بود . معلوم است مكنت اهل اين ده . آن حاجى كه منزلش بوديم مىگفت هيچ كارخانه ندارم . ظرف زياد جهت حسام الملك درست كرده بودند كه روانهء كرمانشاهان بكنند . خود آن ظرفها هم لعلينى مشهور است . مثلا كوزهء لعلينى مىگويند .\r\nرنگ ظروفش آبى سفيد و از هر دوى اينها منقش به اقسام است . كوزه هم درست مىكنند . تمام كارخانه را تماشا كرديم . عملهء كارخانه‌ها تمام رعيت همان ده است .\r\nبسيار ده خوبى است . ظرفش بسيار خوب فروش مىرود . حسام الملك صد ملك شش دانگى در همدان دارد كه اغلب آنها پانصد ششصد هزار خانوار است . يك ساعت و ربع به غروب مانده راه افتاديم . از راه معمول آمديم . در چمن اندائى جلوت و پرت زياد بود . دو دانه من ، دو دانه تولوى خان زديم . يك دانه پرت هم توله نوبل گرفت .\r\nاين را ننوشتم ، در وقت رفتن تولو خان يك « چرخ سواره » در هوا با گلوله در حضور حضرت و الا زد كه عقل تصور نمىكرد كه گلوله آنجا برسد ، تا به زدن چه رسد .\r\nاز آن بلندى صداكنان و معلق‌زنان پائين آمد . بسياربسيار خوب زد . بهتر از آن نمىشود شكار كرد . سواره با گلوله در هوا بدون مشق زياد با گلوله خيلى سخت است .\r\n\r\nچمن اندائى\r\nچهل دقيقه از طول چمن راه آمديم . يك فرسنگ طول و يك فرسنگ عرض چمن است . سالى قريب دو هزار تومان اجارهء چمن است كه ايل و قاطرچيها مىچرانند . شب چهارده بود . ماهتاب خوبى بود . نسيم خوبى مىآمد . رفتن باغ تجريش و نسيم خنك آنجا ياد افتاد و خيلى شباهت داشت . نزديك قلهك اين نسيم و صفا اغلب بود . اغلب تاخت آمديم . دو ساعت ربع‌كم از شب گذشته به منزل پياده شديم . راه از بازار و كوچه‌هاى بد بود . بازار همدان بسيار كثيف و بد است . الحمد لله خوش گذشت . نه فرسنگ بيش راه بود .\r\n\r\n\r\n","description":"","footnote":"\r\n( 1 ) - لالجين در تلفظ عمومى گاه « لعلين گفته مىشود . صفحهء قبل لاله‌جين آورده .\r\n( 2 ) -  Sevres \r\n","page_name":" 381 ","page_number":381},
  {"content":"\r\n\r\nپنجشنبه 16 - عصر سوار شديم عمارت فقيره رفتيم . ساعد السلطنه بود . يك بلدرچين تولوى خان سواره بسيار قشنگ زد . چايى عمارت فقيره صرف شد . تولوى خان يك قمرى هم زد . شكارى ديگر نشد . غروب منزل آمديم .\r\nجمعه 17 - كاغذ زياد از طهران رسيد . خبر تازه‌اى نداشت . خبر . . . « 1 » صدقش معلوم نبود .\r\nشنبه 18 - عيد غدير خم جمعى ديدن آمدند . كاظم خان پسر عبد الكريم خان عقدكنان مفصلى داشت . پيشخدمت من است . هوا گرم شده است . روزها خيلى گرم است .\r\n\r\nمكنت حسام الملك\r\nيكشنبه 19 - شورين مجلس عقد وعده داشتيم . با حضرت و الا صبح روانه شديم .\r\nگرد و خاك و آفتاب گرم زياد نوش جان شد . در راه با طاهر خان صحبت زياد شد .\r\nجناب حسام الملك قراگوزلو جهت پسرش غلامرضا خان دختر حضرت وليعهد را عقد مىكند . مجالس متعدد گرفته شده است . حسام الملك يكى از صاحب مكنتين ايران است .\r\nصد ملك شش دانگى در خاك همدان بيش دارد . سالى پانزده هزار خروار و پنجاه هزار تومان ضبط نقد و جنس املاكش است . الان امير تومان و حاكم كرمانشاهان است . پدرش مرحوم حسام الملك دو سال قبل فوت كرد . تمام امتياز و مناصبش به همين يك پسر مرحمت شد . اولاد ذكورش منحصر بود . بارى يك مجلس عقد طهران ، يكى تبريز ، يكى همدان و ديگرى در كرمانشاهان منعقد شده است . باغ بزرگى شورين دارد . هشتاد طناب است كه هر طنابى سه هزار و چهارصد ذرع باشد . عمارت خوبى داشت . اغلب شاهزادگان و خوانين همدان بودند . موزيك فوج مخبران جمعى مهدى خان سرتيپ بود . بسيار خوب مىزدند . لباس و اسبابشان بهتر از موزيك فوج فدوى بود .\r\nخود حسام الملك دو فوج همدان را دارد . ده پانزده نفر از موزيكانچى آنها هم بودند .\r\nخوب مىزدند . تا دو ساعت از شب رفته آنجا اقامت شد . آتش‌بازى مفصلى بود ، بد نبود . بعد سوار شده به شهر آمديم . . . « 1 »\r\n\r\nفره كبك\r\nدوشنبه 20 - صبح زود حمام رفتم . بعد سوار شديم در ده سيمين مهمان طاهر خان به ساج كباب و دوغ بوديم . ايل همدان امسال سپرده به طاهر خان است .\r\nمهمان ايلياتى كرده بود ، ساعد السلطنه بود . رفتن شكارى نشد . راه كوه و تپه بود .\r\nناهار خوبى صرف شد . بسيار خوب بود . مراجعت فره كبك دو زربه ديده شد . يك دانه فره حضرت و الا سواره زدند ، يك دانه ساعد السلطنه ، گم شد . من دو تير انداختم نخورد . يك كبك نر هم حضرت و الا زدند . من ده سار ، تولوى خان ده سار زديم . ساعد - السلطنه چند دانه زد . امروز روز اول بود كه فره كبك ديده شد . اول فره است . به قدر\r\n\r\n\r\n","description":"","footnote":"\r\n( 1 ) - در اصل نقطه‌چين است .\r\n","page_name":" 382 ","page_number":382},
  {"content":"\r\n\r\nبلدرچين شده بود . در گندمها بودند . خيلى خسته شديم . راه زياد بود . امروز ظهر هم خواب نرفتيم . بىخوابى كشيدم . . . « * » در تكليف متحير هستم .\r\nسه‌شنبه 21 شهر ذيحجه 1308 - ماه اسد است ، هوا گرم شده است . صبح با وجود بىخوابى ديشب و نخوابى ديروز زود بيدار شدم . حسين چند تپه گل در حياط درست كرده و از بيكارى مدام مشغول آن است . ظهر خواب خوبى كردم . يك ساعت به غروب مانده خبرى كه چند روز است شنيده‌ام بر صدق مبدل شده و مثل سگ شدم ، خداوند نصيب نكند . عجب خبرى بود . خيلى بزرگ ، خيلى غريب ، خيلى عجيب . تمام تقصير گردن من خواهد بود . اى بر پدرت همدان لعنت . نتيجهء خوبى جهت من نبخشيد بارى چه نويسم . الان يك ساعت و ربع از شب رفته است در ايوان نشسته‌ام و نزديك است خفه شوم . . . « * » نظر متصل مىرود و مىآيد خبرى تازه مىدهد . كارى كه نبايد بشود شد . بيش از اين زيادى است . خداوند لعنت كند كسانى كه خانواده‌ها را اين قسم‌ها برهم زده‌اند . چه نويسم از اين كار ، الان آنجا تشريف دارند .\r\nپنجشنبه 23 ذيحجه 1308 - صبح زود بيدار شدم . هوا گرم است . چهار ساعت به غروب مانده با تولوى خان سوار شديم عباس‌آباد چايى و عصرانه صرف شد . يك خوشه انگور ياقوتى باغبانى نوبر آورد . نيمه‌رس بود خوب نرسيده بود . مراجعت يك بلدرچين زدم . بلدرچين زياد بلند شد . ده سار من ، ده سار تولوى خان شكار كرديم .\r\n\r\nزن گرفتن حضرت و الا\r\nحضرت و الا دختر مرحوم صارم الدوله زن مرحوم احمد خان سرتيپ پسر ناصر - الملك مرحوم را عقد كرده‌اند . مدتى بود كه اين گفتگو بود ، حالا واضح و آشكارا شد .\r\nمادر اين شاهزاده نگار خانم بنت نايب السلطنه عباس ميرزا طاب ثراه است . دو سال قبل مرحومه شد . بارى آنقدر كوشش كرد تا به جائى و نوائى رسيد . مهدى خان سرتيپ فوج مخبران با عبد العلى خان سرهنگ پسر بزرگ دارد . دخترش زن ضياء الملك است .\r\nبا وجود اين اولادها اين كار را كرد . بارى چه بنويسم ، نمىدانم به چه زبان فردا من كاغذ بنويسم . كارى شده و عاقبت جز ندامت و پشيمانى چيز ديگر نيست . خواهند ديد .\r\nجمعه 24 - بسيار بد جمعه‌اى است . كاغذ زيادى جهت آقاى عماد السلطنه نوشتم .\r\nتمام تفاصيل را شرح دادم . اگرچه قبل از وقت مطلع كرده بودم ، باز هم نوشتم . عصر سوار نشديم .\r\n\r\nشكار خوك\r\nدوشنبه 27 ذيحجه - صبح سوار شديم . در خاكو يك ماده خوك با سه بچه ديده بودند ، ماده خوكش را زده بودند به شهر آوردند . ميرزا مهدى شكارچى رفته بود محل بچه خوكها را معين كرده بود . يك ساعت و نيم كشيد تا به خاكو رسيديم . در بيشهء خوبى\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 383 ","page_number":383},
  {"content":"\r\n\r\nناهار افتاديم . محمد باقر خان سرهنگ هم آمد . بعد از ناهار خوابم نبرد . چهار به غروب مانده سوار شديم . هوا ابر شد . قطره قطره باران مىآمد . چند نفر پياده برداشتيم .\r\nبالاى ده مزرعه بود . گفتند بچه خوكها اينجا هستند . توله‌ها را انداخته و هايهو كرديم .\r\nبا تولوى خان جفت مىرفتيم . يك مرتبه سه بچه خوك بلند شد از ميان گندم . تولوى خان هم آنجا تيرى انداخت . يكى از آن دوتا جدا شد . من و تولوى خان عقب كرديم در ميان گندم گم شد . بعد از ده دقيقه ديدم از كوه بالا مىرود تاخت كرديم توله و تازيها عقب كردند . تولوى خان تيرى ديگر انداخت ميان دو پاى خوك خورد . توله و تازيها رسيدند خوك را سرازير كرده گرفتند . از كار اين خلاص شده من به سمت آن دوتا و خدمت حضرت و الا رفتم . توله‌ها ميان گندم افتاده آن دو بچه خوك هم بلند شدند . حضرت و الا يك تير ، من هم تيرى انداختم نخورد . خوكها سربالا شدند . تير دوم حضرت و الا درنرفت . هاىهاى كرده تازى و توله‌ها رسيدند . حضرت و الا از بالاسر ، من از پائين مىرفتيم . من تيرى ديگر انداختم نخورد . يك خوك سرازير شده مثل گلوله تند مىآمد . من جلوى خوك را گرفتم ، پايم دررفته زمين خوردم . بلند شدم به همان گرمى قمه را كشيده زدم به مهرهء پشت خوك ، چهار انگشت فرورفت و از پا درآمد . توله و تازيها رسيدند ، دور خوك را گرفته اما كارش گذشته بود . حضرت و الا وقتى رسيدند كه كار از كار گذشته بود . در اين بين بارانى مثل سيل آمد . از شوق شكار و تعريف كردن ملتفت نشديم . وقتى كه باران ايستاد خدا شاهد است آب از جليقه رد شده بود . تماما خيس شديم . باران ، آن بچه خوك ديگر را امان داد و مفت به‌در رفت .\r\nخوكى كه تولوى خان زده بود زنده ماند . خوك من مرد . مراجعت كرده . . . اما به خوبى خيس شده بوديم . عليمردان زمين خوبى خورد . . . كار بد مجازات دارد . نزديك فقيره يك زربه كبك بلند شد . يك كبك بزرگ حضرت و الا و تولوى خان به شراكت زدند .\r\nيك فره من در هوا زدم . از آنجا به راه افتاده محمد باقر خان به سنگستان ، ما به شهر آمديم . بسيار شكار خوبى شد . من هيچ همچو شكارى نكرده بودم . خيلى لذت داشت و خيلى بامزه بود . به قمه خوكى شكار كردم . خوب دوشنبه‌اى بود براى ما و بدروزى بود جهت آنها كه طهران بودند . آن خبر امروز منتشر شده است . . . « * » خيلى به آنها بد گذشته است ، 1308 .\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 384 ","page_number":384},
  {"content":"\r\n\r\n\r\n1309\r\n\r\nتعزيه\r\nپنجشنبه غرهء محرم الحرام سنهء 1309 هجرى - چند روز بود تهيهء تعزيه را مىديدند . امروز عصر شروع شد . چادر ندارد . حضرت و الا به امين السلطان نوشته و ابلاغ داد مكرر هم تلگراف به حاجب الدوله كردند ، چون عيالش مرحوم شده است روانه نكردند . هرطور بود امسال نرسيد . در ديوان‌خانهء حكومتى تعزيه است و اين خانه هم اجاره‌اى است . دار الحكومهء همدان را مدتى است فروخته‌اند و بىعمارت است ، اجاره بايد كرد . جمعيت زياد بود . سمت زنها سايه [ است 
  ] و مردهاى بيچاره در آفتاب هستند . موزيكانچيهاى فوج فدوى جمعى ساعد السلطنه در تكيه هستند . تعزيه - خوانهايش بد نيستند . نقص همان نداشتن چادر است با وجود آنكه روز اول بود جمعيت زياد آمده بود . در شهر جائى تعزيه‌خوانى نيست . شورين و سنگستان هم تعزيه مىخوانند . موزيكانچى فوج مخبران آنجاها هستند . وفات امام موسى كاظم عليه السلام بود ، گريه خيلى شد .\r\nجمعه دوم - آقاى عماد السلطنه چند دستخط مفصل مرقوم فرموده بودند . كاغذ زيادى نداشتم . هوا دو سه روز است از آمدن بارانهاى مفصل سرد شده است . صبحها تا چهار ساعت به غروب مانده باران مىآيد . بعد ساكت مىشود . اگر اين‌طور باشد هيچ بستانها نخواهد رسيد و ضرر كلى به رعيت خواهد خورد . الان ماه اسد است .\r\nبا وجود اين سرد شده است .\r\n\r\nمرگ آرشاك\r\nشنبه دهم محرم - عاشورى گرفته از صبح جمعيت زن آمده بود . روز هفتم كه اهل تعزيه را شماره كردند سه هزار و پانصد نفر زن آمده بود . قريب ششصد هفتصد مرد بود . الحمد لله به خير و خوشى گذشت . هوا گرم‌تر شده است . دسته‌جات زياد آمدند . سه ساعت به غروب مانده شروع به تعزيه مىشود . امروز ختم شد . اتفاق غريبى كه در اين دهه افتاد مردن آرشاك بيچاره بود . آرشاك پسرى بود ارمنى كه در مدرسهء\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nينگىدنيائيها درس انگليسى خوانده بود و حالا مشغول خواندن طب بود . روزها مىآمد مرا درس مىداد . خيلى پسر خوشگل تميز خوبى بود . گويا بيست سال نداشت . پارسال عروسى كرده بود . پدرش الوند شراب‌فروش معروف است . همين يك اولاد ذكور را داشت . حالا طهران است . بارى همه روزه مىآمد و با ما شكار مىآمد ، سوار مىشد ، خيلى خوب پسره‌اى بود . دويم محرم عيال ميرزا سعيد طبيب به اروميه مىرفت . حكمى ميرزا سعيد جهت بين راه خواسته بود . ارشاك را فرستاده بود كه حكم را گرفته به صالح‌آباد سه فرسنگى شهر ببرد . آمد نزد من حكم را دادم . خيلى اكراه داشت در رفتن .\r\nمىگفت هوا گرم است اسب هم ندارم ، نمىدانم چطور بروم . من گفتم اين حكم ثمر ندارد ، بى خود نرو . بلند شد رفت . ديگر من نفهميدم رفت يا نرفت . شب پنجم محرم تكيه نشسته بودم حسين آمد پرسيدم كجا بودى گفت قلعهء ارامنه بودم خبر فوت آرشاك را آوردند . من وحشت كردم از شنيدن اين خبر . خيلى دلم سوخت . حكايت را بيان كرد كه روز سيم محرم رفته صالح‌آباد . روز يكشنبه چهارم برخاسته بود شكار برود ميرزا سعيد گفته بود يكشنبه است شكار نرو صدمه خواهى كشيد و مثل آورده بود ، فلان كس رفت صدمه ديد تو هم نرو . برخاسته بود تفنگ را دزديده بود و رفته بود . در ميان باغات شكار چند قمرى روى درخت نشسته بودند ، تفنگ خالى كرده بود يك دانه‌اش را زده بود اما بالاى درخت مانده بود و به شاخه گير كرده بود . لول تفنگ را دست گرفته و قنداق تفنگ را به شاخه انداخته بود كه قمرى را پائين آورد ، چخماق تفنگ به شاخه گير كرده بود كشيده بود كه تفنگ دررفته بود و به شكمش ساچمه توپ خورده بود ، آخ گفته و زمين افتاده بود . بعد ميرزا سعيد و اهل قريه آمده بودند قدرى حرف زده بود . ميرزا سعيد خان دل‌دارى مىداد . تمامش را مىگفت خواهم مرد و دست روى زخم گذاشته بود و فشار مىداد . بارى برده بودندش به ده ، اهل ده آخوند و ريش سفيد فرستاده بود اقرار كرده بود كه خودم خودم را كشتم ، كسى مرا تفنگ نزد .\r\nميرزا سعيد ميل انداخته بود ديده بود جگرسفيد و كبد را ساچمه داغان كرده علاج‌پذير نيست . تا دم مردن حرف مىزده . دو ساعت بعد داعى حق را لبيك اجابت گفته بود .\r\nتمام اهل آبادى به حالت او گريه كرده بودند . بيچاره مادر و زنش . سر قلعه معركهء غريبى برپاست . خيلى حيف بود . بسيار جوان خوبى بود . خيلى دل من سوخت . خدا نصيب هيچ پدر و مادرى نكند ، 1309 .\r\n\r\nگردش قلهء الوند\r\nسه‌شنبه 13 محرم الحرام 1309 - از يك ماه قبل تا امروز تهيهء رفتن الوند و قرار مدارش بود . امروز صبح الحمد لله فراهم آمده و سوار اسب تكه‌جيران شدم .\r\nحضرت و الا جلو تشريف برده بودند . اين سفر نواب مؤيد السلطنه حاج مهدى ميرزا و نواب مشكوة الملك تشريف دارند . چادرها را « تخت نادر » نزديك به قلعه زده‌اند از راه عباس‌آباد و فخرآباد رفتيم . دو ساعت و نيم راه بود تا تخت نادر . راه قدريش بد بود .\r\nسرچشمهء نادر قدرى معطل شده بعد به چادرها رفتيم . مؤيد السلطنه بعد آمد . ناهار\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nصرف شد . چمن خوبى است . ايل تازه رفته است . سبزهء چمن بلند نيست . عصر باد آمد ، قله نمايان است . هوا لطيف و خوب است . شب قدرى شطرنج با مؤيد السلطنه و قدرى تخته با مشكوة الملك بازى كردم . شام خوبى صرف شد . بايد سحر راه افتاد كه اول آفتاب قله باشيم . روز هم مىشود رفت . نزديك است ، اما در آمدن آفتاب تماشا دارد . شب لله الحمد خوش گذشت .\r\nچهارشنبه 14 - ديشب ابر ماهتاب را حرام كرد . از اول ماه يك شب ماهتاب ديده نشده است . دو ساعت و نيم از نصف شب گذشته از چادرها بيرون آمده سوار شديم .\r\nقدرى سواره رفته بعد پياده شديم . چون تاريك بود رفتن سواره صدمه داشت . مؤيد - السلطنه همراه بود ، صحبت مىكرد . مشكوة الملك قبل از ناهار رفته بود . صحبتهاى خوب مىكرد . راه سربالا و سنگلاخ بود . هوا خنك [ بود 
  ] هيچ عرق نكرديم . مؤيد السلطنه خيلى بامزه صحبت مىكند . كم‌كم هوا روشن شد . يك ساعت و ربع رفتن ما كشيد . چايى و شير حاضر كرده بودند . من و تولوى خان نماز كرده بعد بالاى سنگ قله رفتيم . كوه الوند جنوب همدان واقع است و قله‌اش خوب نمايان است . سنگ بزرگى است كه از دور شباهت خوبى به شير دارد كه خوابيده باشد . از شدت عبور صاف شده است . پاى آدم خوب ليز مىخورد . آنجا نشستيم . مؤيد السلطنه سيگار به دست آمد . نماز را نشسته بالاى سنگ قله كرد . « بارومطر » همراه بود ، ارتفاع قله از سطح دريا يازده هزار فوت بود . خود شهر همدان هفت هزار فوت بلند است . خيلى كوه عظيم خوبى است . در آمدن خورشيد از افق خيلى تماشا داشت . شير چايى خوبى خورديم . يك ساعت درست سر سنگ قله نشستيم . اين سنگ سه چهار ذرع بلند است و دو ذرع عرض دارد . تمام سنگهاى اين كوه يك‌جور است . سنگ فلفل نمكى است . بعد پائين آمده مؤيد السلطنه زيارت‌نامهء اروند بن سام بن نوح عليه السلام را قرائت كرد و داخل گودال كوچكى شده زيارت ديگرى خوانديم . صورت قبرى ندارد . گودال كوچكى است يك سنگ به يادگار برداشتم . مشهدى ورم زيارى همدانى وصيت كرده نعشش را آنجا دفن كرده‌اند نه در گودال بالاى آن و كار بدى نكرده . كتاب دعائى مؤيد السلطنه داشت چقدر از زيارت اروند ثواب نوشته بود . خيلى اجر [ و 
  ] مزد وعده داده بود . بعد از زيارت و تماشاى زياد سرازير شديم به « مقام باباطاهر » و سوراخ كوچكى وسط سنگ بزرگى است ، رفتيم يكىيكى به سوراخ رفته فاتحه و رباعى از بابا خوانديم . جلوى سوراخ باز است و كوه پيداست . معروف است كه سالها زمستان آنجا رفته و چله نشسته است .\r\nبعد به سرچشمهء « بهشت آب » رفتيم كه شرح مفصلى از آشاميدن آن چشمه در آن كتاب دعا نوشته بود . آبى خورده و صورتى شستيم . از آنجا به جائى كه « گهوارهء مريم » مشهور است رفتيم سوراخ سنگى است و هيچ شباهت به گهواره ندارد . « بهشت‌آب » چشمهء خيلى كوچكى است از سنگ بزرگى بيرون مىآيد . بعد به « حوض نبى » ( ص ) رفتيم . آن هم چشمه‌اى است آبش تعريف نداشت . يك ساعت و نيم هم اين سياحتها طول كشيد . مشكوة الملك پايش درد گرفت و بالاى قله نيامده زود مراجعت كرد .\r\nخيلى خسته شده بوديم . هريك به اشكال مختلف بوديم . من چماق بزرگى از بلد گرفته\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nو با بلوز سبكى بودم . تولوى خان ستره و تفنگ داشت . جاى عكاس خالى بود كه عكس ماه و عكس اين كوه را بيندازد . بارى چهار ساعت كشيد تا منزل رسيديم . يك ساعت اقامت قله بود . سه ساعت در حركت بوديم . خيلى خسته شديم . سفر سابق من قلهء الوند نيامده بودم . اين دفعهء اول بود . « چمن نادر » ده هزار و پانصد فوت ارتفاع دارد .\r\nناهار خوبى با اشتهاى زياد خورديم . شطرنج زياد بازى شد . مؤيد السلطنه تمامش باخت ، خوب بلد نيست . اما ادعا دارد و بامزه بازى مىكرد . تولوى خان عصر يك كبك زد . غريب اين بود كه هيچ پرنده جز صداى كلاغ سياه ديده و شنيده نشد . زوار زياد مىآيد . متصل از شهر و دهات آدم به زيارت مىآيد . فردا انشاء الله به شهر خواهيم رفت . شب ماهتاب خوبى بود و خيلى سرد بود . شب گذشته هفده و هيجده درجهء سانتيگراد بود . امشب درجه به ده رسيد و خيلى سرد بود . لله الحمد خوش گذشت .\r\nجاى آقاى عماد السلطنه خالى بود . ايشان سفر اول دو مرتبه رفته‌اند . پاى تولوى خان از شدت پياده‌روى درد گرفته است . پامال مىخواهد اما نيست . . . « * »\r\n\r\nباغات همدان\r\nپنجشنبه 15 - صبح سوار شديم از راه حيدره آمديم . در حيدره ناهار صرف شد .\r\nمن كبك زياد ديدم ، اما نشد كه تير بيندازم . شكارى نكردم . بعد از ناهار به سياكونج « 1 » كه مال آقا رضا واعظ معروف طهران است رفتيم . مشكوة الملك تعريف از صفا و از عمارت آنجا مىكرد . وقتى كه آنجا رفتيم جز يك اطاق كه مىشد نشست چيز ديگر نبود . مؤيد السلطنه به مناسبتى . . . « * » بد مىگفت و مدتى خنده از صحبتش داشتيم . سر چمن ما استراحت كرده اما خواب نرفتم . در همدان هر باغى كه از آن پست‌تر نباشد يك چمن و يك حوض آب دارد كه جاى نشستن صاحب باغ و عابرين است . تمام باغات يك چمن به اين دو شكل دارند . اين رسم در شمرانات و جاى ديگر نيست و خوب چيزى است . بهتر از نشستن زير درخت توت كثيف است . يك ساعت به غروب مانده شهر رسيديم . تولوى خان يك بلدرچين سواره خيلى خوب زد .\r\nحيف نقاشى بلد نيستم\r\n\r\n\r\n","description":"","footnote":"\r\n( * ) نقطه‌چين در اصل است .\r\n( 1 ) - در آباديهاى كنونى همدان نام مذكور نيست . سياكمر هست .\r\n","page_name":" 388 ","page_number":388},
  {"content":"\r\n\r\nاطرافش درخت بيد\r\nيكشنبه 18 - عصر با تولوى خان و آقا حسين ناظر و دو نفر ديگر سوار شديم پشت دروازهء سنگ شير رفتيم . كره‌ها را سوار شده بوديم . من كرهء شوكا ، كرنگ باز است ، سوار بودم . تولوى خان كرهء خودش مونس را سوار بود . آقا حسين كرهء مرا همدم قزل است ، سوار بود . كاظم خان كرهء قره‌قيطاس را سوار بود . دو سه كره ديگر هم داريم . همه خوب‌اند . شوكا بهتر است اما قدرى دست راستش ورم دارد و خوب نمىتواند حركت بدهد ، اگر خوب بشود اسب ممتازى است . قدرى كره‌ها را تعليم داده بالاتر رفتيم . چند دانه بلدرچين بلند شد دو دانه من زدم ، پائين‌تر رفتيم سه دانه بلدرچين زدم . پنج بلدرچين به هفت تير زدم . گرمك و هندوانهء خوبى خورده مغرب مراجعت كرديم . خوب شكارى شد .\r\nدوشنبه 19 - صبح سوار شده خاكو جاى خوكهاى آن دفعه رفتيم . هرچه گردش كرديم ديده نشدند . در همان بيشه ناهار خورديم كمى خواب كردم . سه ساعت به غروب مانده سوار شديم . در خاكو كبك هيچ ديده نشد . بالاى فقيره يك زربه كبك به زحمت زياد بيرون آمد . چند تير انداختيم نخورد . يك خرگوش بلند شد من زدم . يك كبك هم تولوى خان زد . نيم ساعت به غروب مانده منزل پياده شديم .\r\n\r\nاوصاف توله‌ها\r\nپنجشنبه 22 - عصر در ركاب حضرت و الا سوار شديم ، درهء ديوى رفتيم . راهش سخت بود . كبك هم نداشت . مراجعت چند قطعه نخودزار بود . توله‌ها بناى گردش را گذاشتند . گل‌گل بلدرچين بلند مىشد . تفنگ من را برده بودند تعمير كنند ، تفنگم خوب نبود . هرچه تير انداختم نخورد . حضرت و الا چهار قطعه شكار فرمودند . تولوى خان هم چيزى نزد . بقدرى بلدرچين بود كه هيچ وقت نديده بوديم . از شدت زيادى\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nدست و پاى آدم گم مىشد . توله‌ها معركه مىكنند . بسياربسيار خوب تربيت شده‌اند .\r\nشاد زائيده ، نوبل و استاپ آبستن هستند . چند روز ديگر نوبت زائيدن آنها است . دو تولهء نر بسيار خوب داشتيم يك دانه مال من گم شد . يك دانهء تولوى خان ناخوش شد و مرد . هردو خوب بودند . حالا تولهء نر نداريم . اينها از سگهاى مختلف آبستن شده‌اند .\r\nيك سگ سياه در طويله بود به تمام اينها خدمت كرد . آخر يك مهتر سرش را بريد ، خيلى كار بدى كرد ، راضى نبوديم . همدان توله ندارد . اين توله‌هاى ما از همه چيز تمام هستند . استاپ خال سياه است و از تخم توله‌هاى ساعد الدوله است . او به من داد .\r\nنوبل را شارژدفر فرانسه به من داد . هردو بچه بودند آنقدر شير گاو دادم تا بزرگ شدند . شاد خال زرد است و خوب توله‌اى است . هيچ كدام از هم بازنمىمانند . استاپ بهتر است . يك تولهء نر اگر پيدا مىشد خيلى خوب بود بچهء اينها ضايع نمىشدند .\r\n\r\nحكيم ترانس\r\nشنبه 24 محرم الحرام - روزها صبح ميرزا ولى مشاق مىآيد تولوى خان را مشق مىدهد . غزل خواجه و شيخ را مىخواند . آدم درويش خوبى است . كارى جز سوارى نداريم . چشم من خراب است نمىتوانم كتاب بخوانم . « ترانس » حكيم ينگىدنيائى از جانب رئيس تنباكو آمده بود چشمم را ديد دواى خوردنى و ماليدنى داد . مداواى او را مىكنم ، كمى بهتر است . سه سال است كه مبتلا به مرض شده‌ام . گمان ندارم خلاص بشوم . خيلى مبرم و مصر است . پيالهء دوا در اين سه سال از دستم زمين گذاشته نشده است . بدتر از همه اين اوقات تلخى هم اضافه شده است . ديروز يك كاغذ از طهران نداشتم . كسى ديگر خوش مىگذراند من صدمه بايد بكشم . بارى ميرزا آقاى ناظم الشريعه كه مدتى در طهران نزد ما معلم بود گاهى مىآيد . سابق هرروز جهت درس تولوى خان مىآمد حالا چندى است كم مىآيد . او هم از وقتى كه همدان آمده كم‌حرف شده . طهران بامزه و خوش‌صحبت بود . الحمد لله از همدان چيزى كه داريم آموختن بازى تخته است . از شدت بيكارى مدام مشغول هستيم . ده روز بيشتر است كه هرروز ظهر هوا ابر مىشود و بعضى روزها باران مىآيد . بعضى روزها ابر كثيف است ، تا دو ساعت از شب گذشته بعد صاف مىشود . تا ظهر ديگر خيلى هوا خفه و كثيف است . ناخوشى و با در مكه روزى چهارصد نفر تلف مىكند . در كربلا و بغداد هم مىگويند است .\r\n\r\nيك شاهى گران شدن نان\r\nحاصل همدان امسال خيلى بد است . گندمها را باد زده است . بعضى جاها را سن و تگرگ زده . خيلى كم است . طهران هفت تومان گندم ، پنج تومان جو است . تمام گندم همدان را هم به طهران مىبرند . نان را يك شاهى گران كرديم تا فراوان شود .\r\nده خود حضرت و الا كه پانصد خروار غله مىداد حالا اگر دويست خروار بدهد خيلى خوب است . خيلى حاصلها ضايع شده است . طهران هم گندم ورامين را سن زده و ضايع\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nكرده است . اطراف همدان هركس گندم دارد به طهران حمل مىكند . چند روز همدان خيلى سرد كرد . الحمد لله دو مرتبه گرما آمد . روز گرم است شب خنك مىشود . در ايوان جلوى عمارت در پشه‌دان شب مىخوابم . ديگر مطلب تازه‌اى نيست .\r\n\r\nتحريكات طايفهء عاشقلو\r\nيكشنبه 25 محرم الحرام - اتفاقى بزرگ ، كارى عجيب ، امرى شگفت امروز در اين شهر واقع شد . حكايت آن اين است . حضرات خوانين عاشقلو از بابت شوهر كردن صبيهء صارم الدوله اوقات درستى ندارند . ضياء الملك كه داماد اوست و مهدى خان كه پسر اوست مدتى است بعضى اغتشاشات در شهر و بلوك مىكنند . مثلا از دهات التزام گرفته‌اند گندم به شهر نياورند . متصل سرباز و توپچى و رعيت خودشان را ترغيب به دزدى و بعضى كارهاى ديگر مىكنند . جهت بعضى ملاحظات تمام را صبر مىكرديم تا اينكه امروز قريب بيست نفر از سرباز و الواط دهات خود را نفرى پنج هزار داده شراب و عرق خورده و مكمل و مسلح به شهر فرستاده‌اند . حضرات در بازار و كوچه افتاده و بناى عربده و هرزگى را گذاشته‌اند . يك نفر فراش حكومت را پيدا كرده يك زخم زده بودند ، آمده به حضرت و الا عرض كردند . لابد برحسب تكليف چند نفر فراش فرستاديم كه آنها را ساكت كنند . چهار نفر از اين فراشها به قهوه‌خانه‌اى كه هفت نفر از آنها بودند داخل شده و گفته بودند حكم شاهزاده است كه شما را قلعه ببريم . آنها بلند شده دست به قمه و قداره با يك نفر فراش بيچاره كه اسد نام داشت ، فراش زرنگ جوان خوبى بود مقابل كرده چند زخم كارى زده بودند .\r\nاز جمله عباسقلى بهارى با سخمهء قمه به شكم اسد زده بود ، سه فراش ديگر را هم زخم زده بودند و از قهوه‌خانه بيرون آمده ، مهدى خان سلامت باش گفته به سمت دهات خود رفته‌اند . اسد بيچاره را روى تخته انداخته آوردند . حضرت و الا ملاحظه فرموده بودند كه كار سخت شده و شهر به هيجان آمده فرستادند حاجى ميرزا نصر الله پيشكار و همه كارهء بهاء الملك و ضياء الملك [ را 
  ] كه مباشر عاشقلو است آورده چوب مفصل خوبى زده بودند و حبس فرمودند . دكتر الكسندر ينگىدنيائى را جهت اسد آوردند جواب كرد و گفت چيزى نخواهد شد . زخم كلى به شكمش است و تلگرافى جهت امين السلطان فرمودند . حضرات هم به تلگرافخانه رفته بناى شكايتهاى دروغ را گذاشتند . مشير تلگرافخانه هم از جهت عداوتى كه داشت روزنامه‌هاى دروغ بىمعنى خيلى زده بوده است . شب خبرهاى بىمعنى دادند . تفنگ و قمه بالاى سر گذاشته تا صبح به نوبت كشيك كشيديم . كارها مغشوش شده است ، نمىدانيم خدا چه خواهد خواست . الان كه شلوغ است .\r\n\r\nاحضار به تهران - بدنامى حكومت\r\nدوشنبه 26 - بعد از ظهر تلگرافى از اعليحضرت رسيد كه به وصول تلگراف به طهران چاپارى بيائيد . مهدى خان و ضياء الملك را هم احضار فرموديم . حضرت و الا\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nاستدعا كردند كه ساعد السلطنه را محض نظم و امنيت شهر تلگراف فرمائيد بيايد و تلگراف مفصلى هم در باب تقصيرهاى حاجى ميرزا نصر الله و سايرين كردند . اوقاتها تلخ شد . كارها از روى قاعده نيست . براى يك چوب زدن حاكم را به طهران مىخواهند .\r\nغروب تلگرافى ديگر رسيد از امين السلطان كه چاپارى بيائيد . براى حضرات هم تلگراف سخت شده بود . شب اوقات تلخى هم اضافه بر ترس شد . شب خوبى نبود . اگرچه از رفتن طهران خوشحال هستيم اما بدنامى پنج ماه حكومت را تا قيامت داريم . اسد فراش عصر مرحوم شد . هفت دختر و پسر صغير دارد . ديروز به محض چوب خوردن حاجى ميرزا نصر الله تمام الواط رفتند و شهر منظم شد .\r\nجمعه سلخ محرم - مهدى خان ، ضياء الملك دو روز قبل رفتند . حضرت و الا تلگرافى ديگر از زره كردند ، تمام تفصيل را نوشتند . عصر تلگرافى ديگر از شاه رسيد كه البته چاپارى بيائيد .\r\nشنبه غرهء [ صفر 
  ] جواب تلگراف زره رسيد . جناب امين السلطان مرقوم فرموده بودند كه اگر عرايض شما راست است به طهران آمده با حضرات گفتگو فرمائيد و البته آنها تنبيه و سياست خواهند شد . حضرت و الا تلگراف كرده بودند پس قهرمان را نايب - الحكومه كنيد تا ماليات ديوان زمين نخورد . جوابش نرسيد . يقين معزولى را كرديم .\r\nساعد السلطنه به شهر نيامد . على خان را فرستاد . جواب گفته بود ناخوش هستم . خيلى كار مغشوش است . هنوز سرانجامى نگرفته بوديم كه اين‌طور شد . با اين همه اصرار ما را روانه كردند ، حالا با اين اصرار احضار نمودند . لازم نبود پنج ماه حكومت همدان خراب را بكنيم . هزار دفعه گفتيم كه نمىآئيم نشد . كى قبول كرد . خداوند اصلاح كند .\r\n\r\nحركت عز الدوله\r\nدوشنبه 3 شهر صفر المظفر - صبح خدمت حضرت و الا مشرف شدم . محرمانه فرمودند عصر به سمت طهران خواهم رفت . بعضى دستور العملها دادند . سفارشات فرمودند . بعد از ناهار منزل رفته قدرى توشهء راه درست كردم . پنج اسب چاپارى كرايه شد . همراهان : ميرزا على خان منشىباشى ، جمشيد بيك ، صندوق‌دار ، نصر الله خان و عليمردان . تمام اين فتنه‌ها زير سر نصر الله خان و عليمردان بود . اين كارها را آنها صورت دادند ، تفصيل دارد به اين اختصار نيست . بارى چهار ساعت به غروب مانده در ركاب مباركشان سوار شديم . نزديك چاپارخانه مرخصى حاصل كرده به شهر آمديم . خداوند اصلاح كند . خيلى بد خواهد شد براى ما . اتفاق غريبى بود . مردم روزى سه چهار نفر را حاكم مىكنند و معزول مىكنند . بدخلقى دارد . شام را در عمارت حكومتى خورده بعد از شام خانهء خودمان رفتيم . چند نفرها خيلى هرزگى و پدرسوختگى كردند . خداوند توفيق به آنها بدهد . شب تمام به خيالات گذشت .\r\nچهارشنبه پنجم صفر المظفر - على خان گماشتهء ساعد السلطنه شهر است . صبحها منزل من مىآيد . كارها خيلى مغشوش شده . گاهى عرض داد مىآيند . هر نفر عرضه‌چى\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nشش هفت نفر توسطچى دارد . كار نمىگذرد . تلگراف ديگرى به ساعد السلطنه شده بود كه در غياب حضرت و الا عز الدوله به شهر البته رفته مشغول نظم باش . اما باز جهت بعضى ملاحظات نيامده . مردم پدرسوخته خفه كردند . ما را خدا خلاص كند .\r\nجواب آن تلگرافها نرسيد ، تكليف معين نشده است . عصر سوار شدم يك بلدرچين تولوى خان زد . نمىدانم چه خواهد شد . . . صبح وقت اذان برخاسته به اين خانه مىآيم .\r\nتا ساعت چهار نشسته بعد منزل خودم مىروم . هيچ راحت نكرده‌ام . صبح عادت به خواب داشتم ، مجبورا بايد بلند شوم . بد وضعى است .\r\nجمعه 7 صفر - بعد از ناهار چاپار رسيد دو كاغذ از آقاى عماد السلطنه داشتم .\r\nديگر كاغذى نرسيد . كاغذ زيادى نوشتم . ميرزا حسين خان در نوشتن كاغذ خيلى تنبل است . همه را خودم نوشتم . خبر تازه از طهران نوشته نشده بود . امروز بايد به قاعده حضرت و الا وارد شوند . انشاء الله درست خواهد شد . حضرات چندان خوب كاغذ ننوشته بودند . با خداست . عصر خيلى خسته شده بودم . سوار شدم شكارى نشد . هوا روز گرم است . شب ساعت چهار و پنج سرد مىشود .\r\n\r\nحتمى شدن عزل\r\nيكشنبه 9 - عصر رئيس تلگرافخانه ميرزا احمد خان سرتيپ كه تازه آمده با تلگرافى از حضرت و الا آمد . على خان بود . تلگراف فرموده بودند به سلامتى به آستان مبارك مشرف شده ، انشاء الله مراحم ملوكانه رفع تمام زحمات را خواهد كرد ، آسوده باشيد . يك خروار گندم به ميرزا ركن الدين البته بدهيد . اين مسئلهء يك خروار گندم رمزى بود و معلوم شد كه معزول شده‌ايم . خيلى خوشحال شدم . تلگراف مثل پيراهن عثمان شد . هركس صورتى برداشت . بعضى از نوكرها را مطلع كردم . خيلى خوشحال شديم ، بخصوص طاهر خان . اين چند روزه حالت تمام نوكرها تماشا داشت . طاهر خان مىگفت « مسلم » شده‌ام و تمام آدمهايم رفته‌اند . تك مىآيم ، تك مىروم . به وصول اين تلگراف جمعيت اطرافم جمع شد و از حالت مسلمى بيرون آمدم . شب مطربها را خبر كرده به سلامتى حضرت و الا تا ساعت چهار كوبيدند . شب عيد شاه خانهء طاهر خان رفتيم . جلوى مقبرهء شيخ الرئيس ابو على سينا عليه الرحمه آتش‌بازى كردند . آن شب حالت خوشى نداشتيم .\r\n\r\nفتحعلى خان دزد\r\nمطلب تازه كه اتفاق افتاد و از هرجهت كار خوبى شد اين است . سه روز قبل شب در محلهء جولان در خانهء دو نفر رعيت دزد رفته بود . وقت رفتن دزدها صاحب‌خانه بيدار شده يك نفر از دزدها كه عقب مانده و از نردبام بالا مىرفت آن صاحب‌خانه پايش را گرفته و به زمين زده بود . ساير دزدها مراجعت كرده چند زخم به آن دو نفر صاحب‌خانه مىزنند . صاحب‌خانه‌ها دزد را رها نكرده هوار كرده جمعيت و سربازهاى شبگرد مىرسند ، دزدها را گرفته صبح آوردند . دزد معروفى است اسمش فتحعلى\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nاصلش « مهاجرانى » و رعيت حسين خان ياور است . با شش نفر ديگر دزد معروف شب و روز دزدى مىكنند . سالها است كه مشغول اين كار هستند . برادرش هفت سال است كه در انبار شاهى محبوس است . دزد بىباكى است . حسين خان ياور جمعى از اين دزدها را دارد كه جهت ايشان دزدى مىكنند . در اين گيرودار اين دزد گرفتار شد ، خيلى خوب شد . در حضور جمعى از آقايان بودند فتحعلى آمده اسم رفقاى خود را يكان‌يكان گفت . نوشتهء پا به مهر از آنها گرفتم ، روانهء طهران جمعهء گذشته كردم .\r\nتلگرافى هم جهت حضرت اجل امين السلطان كردم . على خان هم تلگرافى كرد . خيلى اسباب استحكام كارها شد . اين حسين خان در اين مدت خيلى شيطنت و بدذاتى كرده خصوصا اين دو سه روزه كه ما را به تنگ آورد . خداوند تفضلى كند سزاى كارهاى بد او را به دستش بدهم . خيلىخيلى اسباب فتنه و فساد شد . خيلى بدذاتى كرد .\r\n\r\nحسين خان ياور\r\nاتفاق ديگر غلامعلى جلودار شب در خانهء داروغه مهمان بوده بعد از شام كه بيرون آمده در ميدان زوغاليها چند نفر نزديك شده يك زخمى با قمه به روى دماغ او مىزنند . دو سه روز به من نگفت ديروز گفت و من از خودش پرسيدم گفت آن كس كه نزديك شد و مرا زخم زد على قره رضا قلى دزد و آدم حسين خان ياور بود . من هم تلگرافى جهت حضرت و الا كردم كه از دست بستگان حسين خان به تنگ آمدم ، غلامعلى جلودار را زخم زده‌اند و دزدها را به دست نمىدهد . اين دو كار خيلى برايش بد شد .\r\nدوشنبه 10 صفر - صبح به قرار معهود سوار شديم به سمت امامزاده كوه و درهء ماما شاهرود رفتيم . نزديك امامزاده چند زربه كبك ديده شد . دو سه تير انداختيم نخورد . در ده برفين ناهار خورديم ده خوبى است . درهء قشنگ خوبى ، جاى مصفاى تميزى است . همه سال كه همدان بوديم ده پانزده شب آنجا مىرفتيم . امسال قرار رفتن را به ماه صفر گذاشته بوديم ، اين اتفاقات مانع شد . صفاى آنجا يك ماه قبل است .\r\nشكار كبك زياد دارد . زوار زياد آنجا مىرود . دو روز قبل قريب ششصد نفر زوار آنجا رفته بود . خوابم نبرد . هوا گرم بود . هندوانه [ و 
  ] خربوزهء اعلى آورده بودند ، از قضا تمامش بد درآمد . طاهر خان صحبت خوب مىكرد . محمد على خان تماشا داشت . . . « 1 » چهار به غروب مانده امامزاده زيارت رفته از آنجا به طرف شهر آمديم .\r\nبين راه يك زربه كبك ديده شد . يك دانه از خيلى دور روى هوا زدم . تولوى خان پياده مىرفت . من رسيدم گفتم سوار شو برويم . اسبش پائين بود . سرازيرى خيلى تندى بود .\r\nتفنگ شانه‌اش بود . اين سرازيرى را خيلى تند آمد پايش دررفت و دو سه معلق خورد .\r\nدر آخرين معلق دو لوله تفنگ يك مرتبه صدا كرد كه رنگ از روى من پريد . چند نفر بوديم تمام به حالت نزع رسيديم . تولوى خان بلند شد . من پرسيدم چه‌طور شد ؟ گفت\r\n\r\n\r\n","description":"","footnote":"\r\n( 1 ) نقطه‌چين در اصل است .\r\n","page_name":" 394 ","page_number":394},
  {"content":"\r\n\r\nبه جايى نخورد . من هرچه دهانم آمد فحش گفتم . خداوند را نمىدانم چه‌قدر شكر بگويم . فساد و دو نفر ديگر بالاسر من و جمعى ديگر پائين ، خودش در وسط دو لول تفنگ در رفت . نمىدانم اين همه ساچمه كجا رفت . خيلى جاى شكر دارد . خيلى تولوى خان بىاحتياط است . قدغن كردم بعد از اين از پهلوى من جائى نرود ، اگرچه قضاى خدائى وارد بيايد ، هركجا بايد مبتلا خواهد شد . اما شرايط صحت را بجاى بايد آورد . پارسال توى چاه سواره افتاد اسبش مرد ، الحمد لله خودش بيرون آمد . اين كار هم خيلى بد بود . پائين آمده پياده بودم . خرگوش از خيلى نزديك بلند شد . مهدى گفت خرگوش . ده قدم فاصله داشتم با لول اول تفنگ معلق شد . دو بلدرچين هم زدم .\r\nيك ساعت به غروب مانده منزل آمدم .\r\n\r\nابقا در حكومت\r\nدر شهر خبر دادند كه چهار پنج تلگراف آمده . به عجله به منزل آمدم . نيم ساعت كشيد ميرزا على اكبر ياور تلگرافخانه آمد گفت سرتيپ حالت ندارد من تلگراف را آوردم . يكصد تومان با يك طاقه شال اعلى حق سرتيپ و انعام اجزاء بجاى خود است .\r\nگفتم پنج ماه شش ماه حكومت را به سرتيپ اجاره مىدهم به صد تومان ، طاقه شال و انعام اجزاء پيشكش . تلگراف را داد . امين السلطان مرقوم فرموده بودند حضرت و الا عن قريب خلعت پوشيده روانهء همدان خواهند شد ، شما در غياب ايشان مشغول وصول و ايصال ماليات و نظم امر در ولايت باشيد . حسب الامر مبارك فتحعلى و ساير سارقين را دستگير كرده استحضار بدهيد تا حكم تنبيه آنها بشود . خيلى مفصل بود ، اين مختصرى از آن بود . براى چند نفر صورت تلگراف را روانه كردم . شكر الهى را به جا آوردم . الحمد لله كارها درست شد ، به كورى چشم اغلب اهل شهر . چند تلگراف هم جهت عمل ملكهاى صبيهء صارم الدوله براى ساعد السلطنه آمده بود ، هنوز شهر نيامده است . شريف خان را مأمور كردم كه سارقين را از حسين خان حكما بگيرد و سزاى آن كارهائى كه كرده به دستش بدهد ، لله الحمد و المنه .\r\n\r\nتلگراف عز الدوله\r\nسه‌شنبه يازدهم شهر صفر المظفر 1309 - شريف خان را با چند فراش منزل حسين خان فرستادم . تا سه ساعت به غروب مانده حسين خان دو دسته كاغذ جهت تمام نوكرها و معارف شهر نوشته بود ، فايده نكرد . بعد از آن‌كه از خواب برخاستم على خان چهار تلگراف آورد . بسم الله گفته باز كردم دو تلگراف در باب عمل ماليات بود . دو تلگراف ديگر از جانب حضرت و الا و آقاى امين السلطان بود بدين مضمون :\r\nجواب نورچشمى آجودان حضور . آدمهاى حسين خان ياور كه جلودار را زخم زده‌اند حكما از او بخواهيد ، اگر داد كه بسيار خوب و الا به موجب حكم حضرت مستطاب اجل اكرم افخم امين السلطان وزير اعظم دام اقباله العالى او را به اطلاع جناب امير -\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nالامراء العظام ساعد السلطنه محبوس داريد و به عرض برسانيد . عز الدوله .\r\nتلگراف ديگر - به توسط نورچشمى آجودان حضور ، جناب امير الامراء العظام ساعد السلطنه : از قرارى كه به عرض خاكپاى مبارك رسيد باز آدمهاى حسين خان ياور بناى هرزگى را گذاشته‌اند و غلامعلى جلودار را زخم منكرى زده‌اند . البته به موجب اين تلگراف ضاربين را بخواهيد گرفته تنبيه سخت نمائيد . اگر حاضر نكرد خود حسين خان را گرفته محبوس داريد . امين السلطان .\r\n\r\nدستگيرى حسين خان\r\nفورا على خان پسر عموى ساعد السلطنه [ را 
  ] كه شهر بود خواسته تلگرافها را نشان دادم . آدم فرستادم حسين خان بيايد كار دارم ، نيامد . گفته بود اطمينان ندارم .\r\nعلى خان آدم روانه كند . على خان فرستاد جواب گفته بود چشم مىآيم . نمىدانم كى از تلگرافها به او خبر داده بود . اسب خواسته بود كه به اتفاق شريف خان سوار شده بيايد . قدرى گذشته بود بلند شده بود از پله‌ها تندتند پائين آمده يك اسب حاضر بود سوار شده رو به فرار . فراشها و شريف خان از عقب هاىهاىكنان و بگيربگيرگويان روانه شده بودند . يك‌سر به آستان امامزاده يحيى رفته بود . شريف خان با رنگ روى پريده آمده هزار مرتبه شكر كردم كه خودش خودش را رسوا كرد . آن‌جور ياورها نبود . در وقت حركت سى چهل نفر آردل و نوكر همراه داشت ، خودش را از معتبرين خوانين همدان حساب مىكرد ، خيلى مغرور بود . به قول خودش كه در كاغذى صبح نوشته بود صاحب اختيار سيصد پارچه آبادى و چهار فوج عاشقلو [ بود 
  ] كه جهت نظم و رسيدگى عرايض آنها حسب الامر همايون همدان مانده بود . اين‌طور فرار كند و بچه‌ها دست بزنند ! چند فراش با شريف خان و دو فراش خلوت فرستادم امامزاده يحيى و گفتم انواع الواطى را بكنند و از همه كار مزاحم شوند ، او را محبوس دارند . شب على خان نوشته بود حسين خان ميل فرار دارد و جمعيت خبر كرده‌اند كه بروند .\r\nنوشتم اگر فرار بكند خود شما را عوض او محبوس خواهم داشت ، و اگر صد نفر كشته شود مقصر ديوان نبايد فرار كند . برزو سلطان را با جمعيت سرباز و حسن خان كدخدا با دستهء ديگر و آدمهاى مخصوص خودمان روانه كردم دور امامزاده را احاطه كردند . شب در كمال راحتى و خوشى گذشت . خداوند جزاى بدكاران را مىدهد . خدا شاهد است اين شخص در اين چند روز كارى كرد كه از نوشتن آن خجلم . عاقبت اين طور شد . كاغذهائى كه دو سه روزه جهت اجزاء نوشته است ضبط دارم و هر دقيقه نگاه كرده داغ تازه مىشود و بر مشقت او افزوده مىگردد . و السلام .\r\nچهارشنبه 12 - صبح حاجى ميرزا عبد الله گماشته و پيشكار حسام الملك آمد توسط و تعهد حسين خان را مىكرد و مرا درست مطمئن كرد كه بعد از اظهار التفات و آمدن او از بست بيرون سارقين و ضاربين را حاضر خواهد كرد . ديشب هم آدمى به\r\n\r\n","description":"","footnote":"","page_name":" 396 ","page_number":396},
  {"content":"\r\n\r\n« مهاجران » ده حسين خان فرستادم كه سارقين [ را 
  ] اگر آنجا باشند دستگير كرده به شهر بياورند . چون خواستم كار غليظ نشود و « توسطچى » زياد نشود و كار مشكل نشود ، منت عظيمى هم گردن حسام الملك گذاشته شود . طاهر خان را با حاجى ميرزا عبد الله روانه كردم حسين خان را بياورند . نمىآمد و مىترسيد تنبيه شود . آخر مطمئن شده آمد . با چه حالت ، مثل گرگ تير خورده . خيلى آن غرور توفير كرده بود . مظلوم محجوب شده بود . قدرى تعهد كرده و اظهار خدمت به عهده گرفت و قرار شد التزام بدهد .\r\nمرخص شده رفت . در شهر آشوبى برخاسته بود و تمام صحبت حسين خان و بست رفتن او بود . مردم ساكت شده هريك سر جاى خود قرار گرفته فهميدند كه شهر بىحاكم نيست . خيلىخيلى آرام شد . شعر و تصنيف زياد جهت حسين خان هم ديشب درآوردند و در كوچه مىخواندند :\r\n ديزى جوشيد و سر رفت * ياور . . . يد و در رفت . \r\nخيلى زياد است . الحمد لله از اين امر خير هم خلاص شديم . ديگر فضولى باقى نمانده بود كه اين ياور خان قراگوزلو نكرده بود . رسيد به او آنچه كه رسيد .\r\nپنجشنبه 13 صفر - على الرسم سوار شدم . چشمهء قصابان رفتم شكارى نشد .\r\nكبك هيچ نداشت . غروب منزل آمدم . الحمد لله شهر امن و مردم در آسايش هستند .\r\n\r\nشهر موقوفى تنباكو - وفات وزير نظام\r\nجمعه 14 - از يك هفته پيش غصهء امروز را داشتم كه چه‌قدر كار و كاغذنويسى خواهم داشت . از قضا هيچ كاغذ جز يك كاغذ از ميرزا على خان منشىباشى نداشتم .\r\nميرزا على خان نوشته بود عصر پنجشنبه وارد شده خانهء امين السلطان در سلطنت‌آباد تشريف برده بودند . صبح شنبه حضور مبارك مشرف شده مورد التفات و مرحمت شدند . آن بود كه تلگراف رمز كرده بودند . روز يكشنبه به اتفاق جناب امين السلطان در كالسكه نشسته شهر آمده بودند . جناب امين السلطان خانهء حضرت و الا آمده بود ، حضرت و الا را به عماد السلطنه سپرده بودند و گفته بودند شاهزاده دست شما سپرده است و خانهء وزير نظام كه تازه مرحوم شده رفته بودند . خلعت همايونى هم التفات شده بود و فرموده بودند به ما مشتبه كرده‌اند كه شما را خواستيم . مطالب از اغتشاش طهران زياد است . وزير نظام حاكم طهران دائى حضرت نايب السلطنه اميركبير فوت شده است . از صاحب مكنتهاى ايران بود . اولاد نداشت . وارث حضرت نايب السلطنه است . تبريز نوشته بود از بابت عمل تنباكو اغتشاش دارد . امين حضور جهت نظم رفته بود گرفته با سگ در يك‌جا بسته‌اند و تلگراف جهت امپراطور روس نموده‌اند . مرافعه دارند . سه دولت به هم افتاده‌اند . ديروز دو تلگراف رسيد كه عمل تنباكو كما فى السابق بجاى خود است و مسئول خواهيد بود كه اگر از مأمورين اين اداره تقويت نكنيد و شهرت موقوفى آن دروغ است . خيلى مفصل بود دادم اعلان كرده كوچه‌ها چسباندند .\r\nدوشنبه 17 شهر صفر - صبح سوار شده به سمت قرق و چمن اندائى روانه شديم . از ده حصار و گره‌چاقه گذشته ده پياز ناهار افتاديم . قمرى زياد بود . دو قمرى\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nمن و يك قمرى و يك دليجه و يك حواصيل تولوى خان زد . بعد از ناهار خوابم نبرد .\r\nچهار ساعت به غروب مانده سوار شده به سمت چمن رفتيم . هوا گرم بود . تا نزديك رودخانه رفتيم . مرغهاى آبى حلال و حرام داشت . از رودخانه از زيادى گل و باطلاق نمىشد گذر كرد . هوا به شدت گرم شد . لابد مراجعت كرديم . يك كلاغ تولوى خان در هوا زد . فساد يك قمرى زد . دو كبوتر من ، دو كبوتر تولوى خان در هوا زديم .\r\nباقرىقرا هيچ ديده نشد . غروب منزل رسيديم . رعيتهاى حصار ملكى حضرت و الا يك دامن گندم آوردند ، خيلى مغشوش بود . هيچ تخم نمىشود . گندم آبى همدان خيلى ضايع شده است ، ديم بهتر است . رئيس تلگرافخانه آمد . تا دو ساعت از شب رفته با مردم سروكله مىزدم .\r\nچهارشنبه 19 - ديروز تلگرافى از حضرت نايب السلطنه اميركبير رسيد كه از قرارى كه به خاكپاى مبارك عرض شده است به دهات و املاك مهدى خان سرتيپ دخل [ و 
  ] تصرف كرده‌اند . حسب الامر مبارك به شما تلگراف مىشود كه احدى نبايد مزاحم مباشرين و رعاياى ايشان شود . جواب مختصرى عرض شد از جانب من احدى به ده ايشان نرفته است خلاف عرض كرده‌اند . اين تلگراف را حسين خان و چند نفرى ديگر چيزها درست كرده به دهان مردم انداخته و از ديروز عصر تا حال اغتشاش زياد برپا كرده‌اند . باز آن صدمه‌ها كفايت نكرد او را . شريف خان را گفتم برود خودى نشان بدهد و بگويد بس است . در باب تصرف املاكات اين مقدسه كه آنى از دستش راحتى نداريم و متصل چيز تازه مىشنويم تلگراف و حكمى به ساعد السلطنه از جانب اعليحضرت قدرقدرت و جناب امين السلطان شده بود و ايشان هم مسامحه مىكردند .\r\nتمام املاك ايشان را سرباز و گماشتگان ضياء الملك و مهدى خان رفته ضبط كرده‌اند ، از آن جهت احكام زياد جهت ساعد السلطنه آمد كه مزاحم شود و نگذارند ضبط كنند ، به من دخلى نداشت . مختصر از هرجا خلاص شويم باز گرفتار و بدنام كار ايشان هستيم . خداوند اجر عظيم به ايشان كرامت فرمايند . سه ماه است كه ما را راحت نگذاشته .\r\nجمعه 21 شهر صفر المظفر - صبح دو پاكت هفتهء گذشته و اين هفته رسيد ، مطالب زياد بود . الحمد لله كارها بر وفق دلخواه است . خيلى زياد چيز نوشتم . قريب دو هزار بيت چيز نوشتم . ميرزا حسين خان خيلى تنبلى كرد در چيز نوشتن . تند نيست ، تمام را خودم نوشتم .\r\n\r\nمجازاتها\r\nجناب امين السلطان خيلى تقويت كرده و دارند ، برعكس حضرت اميركبير با وجودى كه ايشان بايد تقويت كنند . حكم بسيار محكم سختى از حضرت اجل جهت دستگير كردن ايل جمور رسيد . اما حاجى آقا محمد اصلاح كرده بودند . تلگراف ديگر رسيد عمل خانبابا خان تويسركانى را حضرت اجل رجوع فرموده بودند كه مأمور فرستاده كار ايشان را اصلاح كند و رفع ظلم را بكند . ميرزا على خان را گفتم برود .\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nدر باب فتحعلى سارق همان روز دو تلگراف به خاكپاى مبارك رسيده بود . روى تلگراف من حكم قتل فرموده بودند . آن تلگراف مفقود شده بود . لهذا آقاى عماد السلطنه استدعا از حضرت اجل كرده بودند كه از كشتن بگذرند . حضرت و الا مرقوم فرموده بودند كه چوب زياد زده دو پى او را با چهار انگشت دست راست قطع كنند . به فردا گذاشتيم . يك نفر بود گوشش را بريده مهار كرديم ، جهت نظم شهر بازار بردند .\r\nقال مقالها كمى ساكت شد و آسوده شديم . بر پدر مفسدين لعنت . حضرت اجل وقتى كه حضرت و الا را به خانهء خودشان برده بودند به عماد السلطنه فرموده بودند برو خدمت خانم از جانب من توسط كن بگو به شاهزاده دعوا نكند . انشاء الله كارشان درست خواهد شد . خانم هم قبول كرده اصلاح فرموده‌اند . دعوا را براى بعد گذاشته‌اند .\r\n\r\nاملاك عروس خانم\r\nهر گندم املاك اين خانم عروس به دست ده سرباز افتاده و تمام نقد و جنس املاك را به غارت برده‌اند ، هيچ باقى نمانده و در كارش متحير است . امروز ناسخ آن احكام محكم سابق رسيد . شش هفت هزار تومان قرض دارد و تمام محصول ملكش رفته است . ديد آنچه كه مستحق بود . هرروز صدمهء تازه به ما از دست او مىرسد .\r\nتمام نقص كار ما از بابت اين زن شد و تمام تظلم آنها اين است كه شاهزاده املاك ما را به توسط اين زن مىخواهد ضبط كند و ما صاحب ملك و مال نخواهيم بود ، و الا چه جهت داشت كه شاهزاده اين زن را گرفته . جز اين حرفى ندارند و خيلى غلط بود اين كار . حالا گذشته است . خداوند اصلاح كند . مختصر گردش كوچكى رفتيم .\r\nخيلى كاغذ نوشته بودم و خواب هم نكرده بودم ، از سر شب افتادم و حالت نداشتم .\r\n\r\nعمل دخانيات\r\nشنبه 22 - صبح دست راست فتحعلى را قطع كردند . آقاى آقا حسين ، آقا جعفر و آقا ابراهيم مجتهد تشريف آوردند . عمل دخانيات و غيره را رسيدگى مىكردم . عصر تلگرافى از حضرت اجل رسيد كه جهت مرافعه و ادعاى طلا خانم آقا حسين آقا جواد مجتهد را روانهء طهران كنيد تا رسيدگى شود . نمىدانم چطور شده اين شخص محترم را عاجلا خواسته‌اند . الان دو ساعت و نيم از شب رفته است اطاق پنج‌درى نشسته‌ام .\r\nميرزا على خان با تولوى خان تخته بازى مىكند . هوا سرد شده است .\r\nدوشنبه 24 صفر المظفر - صبح جهت ناتمامى بعضى كارها سوار نشدم . عصر بعد از خواب سوار اسب تكه‌جيران شدم . باد به شدت مىآمد . مدتى بود كه از باد همدان خلاص شده بوديم . در اول ورود ما به همدان يك ماه متصل بادهاى تند بد مىآمد . باد همدان معروف است و اغلب زمستان زياد مىآيد . در يونجه‌زارهاى مختاران بلدرچين زياد بود . دو دانه من و يك دانه تولوى خان زديم . يك دانه هم طاهر خان بعد از اين مدت سوارى زد و خيلى غريب بود . يك دانه هم زخمى به دست آمد . باغ آقا حسين چايى خورده شد . انگور اعلى داشت . هوا سرد شده است . زمستان آمد . شب\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nدرهاى اطاق بسته است . لحاف دوتا شده .\r\n\r\nچرچى !\r\nاتفاق تازه اين است كه چند روز قبل گفتند يك پسره را در چاه مرده يافته‌اند ما بين شورين و سنگستان . گفتم كدخدا رفت نعش را آورد . پدرش پيدا شد شخص علافى بود در محلهء جولان . پدر و مادرش همين يك پسر را داشتند به سن چهارده .\r\nنعش را آوردند حكومت . خفه كرده بودند . بند زيرجامه به گردنش بود . معلوم شد با بند زيرجامه خفه كرده‌اند . خيلى گريه و زارى مىكردند . يك پسره كوچكى به سن دوازده سيزده پيدا كردند كه همراه او بوده و تمام نشانيها را مىداد . ليكن اسم قاتل را متصل عوضى مىگفت . هر دقيقه كسى را نشان مىداد و اسم ديگرى را بيان مىكرد .\r\nمن از بس‌كه پرسيدم خسته شدم . پسرهء بدذاتى است به اين سن « چرچى » است . مىگفت در شهر باهم رفيق شديم . مريانه « * » سورلان رفتيم آمديم . دو مرتبه از شهر گذشته دم چاپارخانه مثلا على نامى همراه آمد تا نزديك آن چاهها . بعد مىگفت آن مرد كه او را گرفت خواست عمل بد بكند آن پسر نمىگذاشت . بند شلوار را به گردن او انداخت و يك سر آن را به دست من داد . بعد از فراغت من او را مرده يافتم . گفتم دا على چرا چنين شد گفت به كسى نگو ترا هم‌چنين مىكنم . هر دفعه مطلب را مىگفت به دم چاپارخانه كه مىرسيد اين دفعه اسم محمد مىگفت . دفعهء ديگر قاسم مىگفت . هر مرتبه اسم ديگرى را بيان مىكرد و با هر نوكر در خلوت سخن مىگفت . وقتى كه باهم مىگفتيم به هركدام چيزى گفته و كس ديگر را نشان داده . پول دادم ، سردارى آوردند هركارى كردم مطلب به دست نيامد . چوب دادم زدند . باز هيچ نمىگفت . طورى تقرير مىكرد كه به خدا ده تا مثل من به آن تفصيل نمىتوانند در همچو وقتى حرف بزنند . تمام بزرگان شهر اين را خانهء خود بردند . هيچ يك چيزى حالى نشدند و به هركدام دروغى گفت و از صبح تا غروب هم وراث مقتول در ديوانخانه گل به سر زده هوار مىكنند و حرف هم حالى آنها نمىشود . دو سه مرتبه ساعد السلطنه اين پسره را برد منزل خودش . هر دفعه اسمى را گفت و شخصى را نشان داد كه دفعهء اول نگفته بود ، بعضى كسها را كه نشان مىداد [ كه 
  ] هيچ در آن محله يا در آن كوچه پيدا نمىكردند . مختصر تمام اهل شهر به تنگ آمده‌اند و اين پسر تمام را گول زده .\r\nنمىدانم چه كنم . قوهء داغ هم ندارد . حالا حبس است .\r\n\r\nبازگشت\r\nجمعه 28 - امروز ورق به كلى برگشت كرد . يك پاكت بزرگ خط حضرت مستطاب و الا مرقوم داشته بودند تمامش دستور العمل رفتن بود . به سلامتى آقاى عماد - السلطنه تشريف مىآورند . من و تولوى خان به طهران مىرويم . زمان مأموريت ما\r\n\r\n\r\n","description":"","footnote":"\r\n( * ) در مراجع جديد مريانج است .\r\n","page_name":" 400 ","page_number":400},
  {"content":"\r\n\r\nمنقضى شد . خيلى خوب شد . با اين مزاج عليل اين زمستان سرد را ماندنى نشدم .\r\nخيلى سخت مىگذشت . كار زياد دارم : تهيهء رفتن ، كارهاى حكومتى ، كارهاى خودم .\r\nاين چند روز آسوده نخواهم بود . تولوى خان وجدى داشت . خسته شديم . شش ماه است كه همدان هستيم . اعليحضرت فرموده‌اند كه آقاى عماد السلطنه بيايند همدان . حضرت و الا هم زمستان طهران خواهند بود . ديگر خبر تازه نداشتم . هوا سرد شده است . شب درهاى اطاق بسته [ است 
  ] و با دو لحاف مىخوابيم . انگورها را سرما زد . صبح در سايه درجهء سانتىگراد به دوازده مىرسد . مثل زمستان است . كاغذ زياد نوشتم و خيلى خسته شدم . اسمعلى دزد ديروز گرفتار شد . دزد مشهورى است . شب بعد از شام آن خانه رفتيم . الحمد الله خوش گذشت . . . « * »\r\nدوشنبه غرهء شهر ربيع الاول - صبح سوار شديم به سمت درهء مراد بيك كه يكى از دره‌هاى خوب همدان است رفتيم . نيم فرسنگ تا شهر مسافت دارد . طاهر خان عمارت شريف الملك رفته ناهار حاضر كند . من و تولوى خان از عمارت گذشته خيلى در كوهها گردش كرديم . يك خرگوش از خيلى دور بلند شد . يك تازى نحسى طاهر خان دارد كه گويا هشت نه سال دارد و كوسه ، بسيار بدتركيب . مدتى ايستاد خرگوش را تماشا كرد . خرگوش كه از ماهور سرازير شد و ناپديد شد تازى عقب كرد . مدتى رفت بعد ايستاد ، متفكر بود . به همين قسم مدتى رفت . خيلى خنده داشت . ناهار به عمارت آمديم . سرد بود . با طاهر خان تخته بازى كرديم . سه ساعت به غروب مانده است . « هدبان » را سوار شدم . ساعد السلطنه اين اسب را پيشكش كرده‌اند . كهر خوبى است ، خيلى پرطاقت . هيچ ديده نشده است يك مرتبه عرق كرده باشد . هرچه تاخت و تاز كنى عرق نمىكند . چهار ساله است . خوبتر و بهتر خواهد شد . اين اسبها را گشت مىدهيم كه در راه لاغر نشوند . به مختاران رفتيم . بلدرچين زياد بود . يك يلبه هم ديده شد . بعد از زحمت زياد تولوى خان زد . نيم ساعت به غروب مانده به منزل آمديم .\r\nهنوز تلگرافى از حركت آقاى عماد السلطنه نرسيده است .\r\n\r\nحسين توپچى\r\nسه‌شنبه 2 ربيع الاول - ديروز عصر ميرزا احمد برادر ميرزا بيك كوريجانى را حسين توپچى در ميانهء بازار بدون نزاع يك زخم كارى به سر و صورتش و زخم ديگر به بازويش زده مشكل چيزى بشود و خود توپچى فرار كرده امامزاده يحيى ( ع ) بستى شده . چقدر وضع همدان مغشوش است . اين شهر هزار بلكه زيادتر توپچى و سرباز ، تمام اراذل و اوباش بىعلاقه دارد ، متصل اين قسم شرارتها كرده بست نشسته يا فرار مىكنند . هيچ علاقه ندارند . هيچ قوم و خويش ندارند . شخص در تكليف متحير است كه چه كند . تلگرافى جهت حضرت و الا كردم . ميرزا بيك مباشر وجوه همدان است و رعيت و نوكر حضرت والاست . عصر آن توپچى از امامزاده فرار كرده معلوم\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 401 ","page_number":401},
  {"content":"\r\n\r\nنيست كجا رفته . دو محلهء همدان بست است . تمام كاسب آن دو محله شرير و قاتل هستند كه بستى شده ، حالا مشغول كسب هستند . چقدر شلوغ است . دو محلهء شهر مىشود بست باشد ؟ هوا شب سرد بود .\r\nپنجشنبه 4 ربيع الاول - عصر سوار اسب مرواريد شدم . ماشاء الله خوب اسبى است . اين اسب را سه سال قبل اعليحضرت در سفر مازندران به حضرت و الا كه دوازده ماهه بود التفات فرمودند . تازه يك سال است سوارى مىدهد . خيلى خوب شده است .\r\nچند تير به بلدرچين و يلبه انداختيم ، هيچ يك نخورد . شكارى نشد . سوارى هم بىمزه شده است . صحرا خشك شده است . بهار عجيب طراوتى داشت . آدم حظ مىكرد . حالا به بعد همدان بىصفا و بد است . آن اول آمدن ما خوب بود . لله الحمد كه وقت بدش رفتنى شديم . زمستان با اين تنهائى خيلى بد و سخت بود . غروب منزل آمديم . شب هوا سرد بود . اطاق پائين خوابيدم . صحبت زياد بود . خيلى خنده كرديم . كار ديگر نداشته و نداريم . تا فردا چه قسم شود و كارها چطور شود . . . « * »\r\n\r\nهفت ماه سفر\r\nجمعه پنجم - صبح ديرتر بيدار شدم . ميرزا غلامرضا خيلى زود آمده بود . مدتى طول كشيد تا كاغذها رسيد . حضرت و الا تعجيل در باب آمدن فرموده بودند . مقرر شده بود روز يكشنبه يا دوشنبه حركت كنيم و از راه معمول برويم . عرض كرده بوديم كه از راه كشمرز كه ده خود حضرت والاست و از سمت خرقان مىرود به طهران برويم .\r\nسركار مستطاب و الا آقاى عماد السلطنه هم در اين دو روزه كه شنبه و يكشنبه باشد از طهران چاپارى حركت خواهند فرمود ، در بين راه ملاقات خواهيم كرد . حتم كردم كه تا پس‌فردا حركت كنم . كاغذها را كنار گذاشته مشغول تهيه شدم و نوكرها را به كار انداختم . تا وقت ناهار خيلى كار را راه انداختم . ديگر خسته از ماندن همدان شدم . هفت ماه سفر كافى است . آقاى عماد السلطنه بايد اين زمستان سخت را تشريف داشته باشند . تا عصر مال كرايه كرده تهيهء اسب و قاطر ديده ، اسباب اطاق آبدارخانه ، صندوقخانه [ را 
  ] جمع‌آورى كرده راحت نشستم . يك روز زحمت بهتر از چند روز است . تمام كارها درست شد و يقين پس‌فردا انشاء الله راهى خواهم شد .\r\n\r\nصندليهاى امريكائى\r\nعصر پشت‌بام رفته « پرم‌ناد » « 1 » آخرى را به جاى آوردم . يك عريضهء مختصر به طهران نوشتم . خيلى بىمزه شده است . خوب شد كه رفتيم . عصر ميرزا آقا ناظم الشريعه آمده گفتم چند رقعه جهت آقايان نوشت و عذر بازديد را خواست . اول شب خانه خودمان رفته اسباب خود را جمع‌آورى نمودم . صندوقها را بستم . اطاقها مثل مسجد\r\n\r\n\r\n","description":"","footnote":"\r\n( * ) نقطه‌چين در اصل است .\r\n( 1 ) -  promenade  ( گردش )\r\n","page_name":" 402 ","page_number":402},
  {"content":"\r\n\r\nشده است . چيزى كه از همدان مىبريم چند قسم صندلى تازه است و بسيار خوب صندليهائى هستند . يك جورش تكان مىخورد اسمش به انگليسى « راكينك‌چر » « 1 » است .\r\nجور ديگرش « ايزىچر » « 2 » ( صندلى راحت ) است . بلند و كوتاه مىشود . خيلى راحت است . مىشود خوابيد رويش . يك جور هم صندلى كوچك سفرى است ، آن هم تا مىشود .\r\nاين سه قسم جهت حمل‌ونقل خيلى آسان است . سفرى هستند و خيلى قشنگ و تازگى دارد . نمونه از خانمهاى ينگىدنيائى گرفته ساختيم . الان دو ساعت و نيم از شب رفته است منزل خودمان هستيم . تمام اوقات مصروف رفتن است . ديگر چه بنويسم . . . « * »\r\nشنبه 6 ربيع الاول - صبح بيدار شده كارها باز قدرى مغشوش شده بود ، آدم گذاشته تا فيصل بدهند . ساعد السلطنه آمد وعده گرفت كه فردا شب لتكا به عمارت ايشان برويم . از آنجا برويم كوريجان ده خود حضرت و الا . راه افتادن از جائى به جائى خيلى سخت است . امروز تا بعد از ظهر مرافعهء ميرزا حسين و ميرزا غلامرضاى وزير را در سر اصناف محوله به ميرزا حسين را داشتيم . با تمام نوكرها غرض دارد .\r\nطورى آخر ساكتشان كردم . عصر حمام رفتم . آب كمى داشت . خيلى كثيف حمامى است .\r\nتمام كارها منظم و اسباب حركت موجود شد . انشاء الله صبح راه خواهيم افتاد .\r\nالان دو ساعت و نيم از شب گذشته است . اسبابهاى منزل خودمان بسته شده است .\r\nاين خانه استراحت خواهيم كرد . تولوى خان نشسته و مهره‌هاى تخته را مىچيند . . . « * » شب آخر است . شب وداع . فساد آمد . . . « * » خيلى خسته شده‌ام . كارى هم ندارم . تولوى خان رفت بيرون . رخت‌خواب افتاده است حاضر خواب هستم . . . « * » استغفر الله ربى و اتوب اليه .\r\nخداوند بگذرد از تقصير ما . در اين شش هفت ماه گناه و معصيت زياد شد . خداوند رحيم است . استغفر الله استغفر الله . آب يخ هم فساد آورد بايد خوابيد . هوا صاف و كمى سرد است . آجودان حضور قاجار ، همدان 1309 - 1891 ميلادى .\r\n\r\nحركت به سوى طهران\r\nيكشنبه هفتم شهر ربيع الاول - صبح بسياربسيار زود از خواب بيدار شدم .\r\nشوق سفر خواب را فراموش نموده يك ساعت قبل از اذان بلند شدم . نماز صحيحى به جاى آورده شد . خيلى سرد بود . آتش در كمال خوبى مىچسبيد . ترسيدم مردم و نوكرها ملامت كنند و الا روشن مىكردم . نوكرها كم‌كم از گوشه و كنار قرقركنان و لندلندزنان پيدا شدند . تمام مىگويند گرفتار و آلوده هستيم ، ديگرى را در عوض ما ببريد و حضرت و الا آن اشخاصى كه لازم داشته و دارند و كمتر آلودگى دارند مرقوم فرموده ببرم . هرچه جويا مىشوم آخر چه گرفتارى داريد بگوئيد چيزهاى بىمعنى و حرفهاى مفت جواب مىدهند . بعضيها را با تملق ، برخيها را به فحش و تشر ، و جمعى را با پول طورى راضى كردم مشغول كار شدند .\r\n\r\n\r\n","description":"","footnote":"\r\n( 1 ) -  racking chair \r\n( 2 ) -  easy chair \r\n( * ) نقطه‌چين در اصل است .\r\n","page_name":" 403 ","page_number":403},
  {"content":"\r\n\r\n\r\nتوقعات مخلوق\r\nبرويم سركار اين خلق نظرتنگ همدان . هركس يك قران از قرنى طلب داشت يا تعارف داده بود قبل از برخاستن من آمده و متصل عريضه و پيغام و سلام مىدادند .\r\nتمام كارها يك طرف ، اين طلب‌كارى و عريضه‌جات اين اشخاص يك طرف . با وجود آنكه مىدانند معزول نيستيم و حاكم [ هستيم 
  ] اين‌طور كردند . آقاى آقا حسين و آقا ابراهيم خداحافظى آمدند . بسيار آقايان خوب مهربانى هستند . آن‌قدر حرف زدم و چيز نوشتم ، آن‌قدر حرف مردم و عريضهء آنها را خواندم و برات مهر كردم كه بيزار از آمدن همدان و رفتن به طهران شدم . اگر دست خودم بود حتما اين رفتن را موقوف مىكردم . تمام خوشى اين مدت را اين يك روز ضايع و نابود كرد . بارى نزديك بود تمام كارها را گذاشته اسبى سوار شده به سمتى فرار كنم . دويست نفر پاره‌دوز ، صدنفر سراج ، سيصد نفر سبزىفروش در ديوانخانه حاضر [ ند 
  ] و با ميرزا حسين كه مباشر اين اصناف بود مرافعه و زدوخورد داشتند . طورى اين پسره را عاجز كرده بودند كه امامزاده يحيى بست رفته بود . از هركدام اينها يك قاز گرفته بود امروز مطالبه مى - كردند . اغلب هم تقصير وزير خودمان بود . ( از بس‌كه ميرزا حسين گفته بودم تكيه كلام شده بود ) . تا پنج ساعت به غروب مانده به همين قسم گذشت كه حالت برايم باقى نماند . بارها كه رفت شكر كرده اول ميرزا حسين را جلوى خود انداخته بيرون رفتم .\r\nطورى مستعد بودند كه اين بيچاره به منزل خود نرفت كه اسباب سفر بردارد . سوار اسب هدبان شده از دروازهء سنگ‌شير و مسجد ميرزا اسحق رفتيم ، تماشا داشت . . . « * »\r\n\r\nساعد السلطنه\r\nامشب بايد لتكا برويم . بار [ و 
  ] بنه كوريجان رفت . نزديك چاپارخانه جناب ساعد السلطنه رسيدند . شريف الملك هم آمد . تمام را رجعت داده با ساعد السلطنه و طاهر خان صحبت‌كنان رفتيم . نيم ساعت به غروب مانده لتكا وارد شديم . خانهء ساعد السلطنه در اين ده است . پايتخت حاجيلو است . عمارت و قلعهء خوبى مىسازند .\r\nكلاه فرنگى بدى نبود . شب قدرى تخته بازى كرده به صحبتهاى طاهر خان گذشت . ساعد - السلطنه از آدمهاى خوب دنياست . خيلى صاحب مكنت و دولت هم شده است . فوج فدوى و حكومت حاجيلو ابوابجمع ايشان است . كار و بارش خيلى خوب است . لله الحمد كه خلاص شديم . خيلى صدمه اين دو سه روزه ديدم . هيچ وقت اين قسم گرفتار نبودم و سفر به اين پرزحمتى نرفته بودم . خيلى كار كردم . دو روزه اين سفر بزرگ و كارهاى زياد را صورت دادن كار حضرت فيل بود . از قوهء خودم دور مىدانستم .\r\nصبح دوشنبه هشتم - حمام رفتم . ساعد السلطنه لخت بود . حمام قشنگى بود .\r\nبعد سوار شده نزديك رودخانه رفتيم ، چهار مرغ آبى من و ساعد السلطنه در هوا ميان گل زديم . يك حواصيل ساعد السلطنه زد . دو سه مرتبه در ميان آب انداختم . استاپ\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 404 ","page_number":404},
  {"content":"\r\n\r\nدر كمال قشنگى و خوبى بيرون آورد . چقدر لذت داشت . تا حال اين هنر را از اين توله نديده بودم . بند بود و درياچهء قشنگ خوبى تشكيل يافته بود . تولوى خان يك جلوت زد . ناهار دير شد ، منزل رفتيم . يك اسب ( خرسان تاج ) هفت سال قزل و يك اسب چهار سال « ابيه » با دو ركاب قشنگ به من و تولوى خان ساعد السلطنه تعارف كرد .\r\nكمال انسانيت را به جاى آورد . چهار ساعت به غروب مانده سوار شديم . ديشب باران مفصلى آمده بود . تمام خرمنها را ضايع و نابود كرد . امسال ثلث هر سال گندم و جو نيامده ، آن را هم اين باران ضايع كرد . اغلب خرمنها منحصر به همان كاه بود .\r\nباران زرد و بد كرد . رو به كوريجان ده خود حضرت و الا رفتيم . در بين راه باران :\r\nگرفت . باد زياد آمد . باران شدت كرد . تاخت آورديم به حسين‌آباد ده ساعد السلطنه رسيديم . پياده شديم منزل ضابط رفتيم . هر دقيقه شدت باران زيادتر مىشد و فكر خرمنها بوديم . ساعد السلطنه صحبتش مزه داشت . طاهر خان نزديك بود استغفر الله كفر بگويد . در رفتن و ماندن فكرى بوديم . ساعد السلطنه خيال رفتن به كبودراهنگ را داشت .\r\n\r\nكوريجان\r\nآخر ساعد السلطنه را راضى كرده كه باهم به كوريجان برويم . باران ساكت شد سوار شديم . دو هزار به « شير يا خط » كه هيچ بازى نكرده بودم به ساعد السلطنه باختم . بازى غريبى بود . تماشا داشت . از ده مارهموار « * » كه چهار دانگش به مناصفه ملك حضرت و الا و نواب عليه است گذشتيم . رعايا جلو آمده بودند . باران قطره قطره مىآمد . مغرب وارد كوريجان شديم . كوريجان پنج دانگش ملك حضرت و الا و يك دانگش ملكى ساعد السلطنه است . پانصد خانوار است . صد و هشتاد جفت دارد . ماليات و سربازش زياد است . تيول خود حضرت و الا است . بيست و پنج سرباز دارد . ده خوبى است . ساعد السلطنه يك سرباز پير پيدا كرد آورد ، نشان مىداد و دهان او را باز كرده به من مىنماياند و مىگفت حضرت و الا ترا مرخص فرمودند . انشاء الله . خيلى بامزه بود . بارهاى ما را امروز صبح به بوبوك‌آباد برده بودند . ديشب غلام فرستادم كه نبرند . پدرسوخته وقتى آمده بود كه آنها رفته بودند . ساعد السلطنه عزاى رخت‌خواب و شپشها را داشت . يك تخته پيدا شد آن‌قدر چرب و كثيف بود كه چه بنويسم . خانه‌ها را با زغال خط كشيده بودند . نمىدانم چطور تعريف او را بنويسم . بارى سه تومان ديشب و امشب باختم . پنج هزار هم طاهر خان باخت . شام مختصرى محمد حسين بيك نايب تهيه كرده بود صرف شد .\r\nخرمنها را هيچ برنداشته بودند و تمام تر شده است . صفار بهرامعلى و افراسياب جلودار با مادرشان آمده بودند تخفيف مىخواستند . دو خروار گندم حوالهء مارهموار كردم برسانند ، دعاگو باشند . حسين نايب ناظر اسبابهاى ميرزا حسين را آورده بود . پاره‌دوزها وقت رفتن شش هفت سنگ به ميرزا حسين زده بودند . اگر سر سفر نبودم خوب ادب مىكردم . امشب به من گفت .\r\n\r\n\r\n","description":"","footnote":"\r\n( * ) اصل : مارهوار ، ولى مارهموار درست است كه شانزده سطر بعد آمده .\r\n","page_name":" 405 ","page_number":405},
  {"content":"\r\n\r\n\r\nنام اسبها\r\nاسب سوارى همراه ما از اين قرار است :\r\nخاصه : هدبان الزهى - مرواريد - اقبال - تكه‌جيران - طاوس - كره همدم - كره‌مونس - خورزن - خرسان تاج - كره ابيه\r\nخوب و بد سوارى نوكرها : قيقاج - كره قره قيطاس - نيله - كرنگ « 1 » جعفر قلى بيگى - زالوخانى - دلى كهر - قره‌كوله - رخش ، اسب آقا جمشيد - اسب ميرزا مهدى\r\nپيشخدمت چهار نفر : ميرزا حسين - حسين - شريف خان - فساد كاكا .\r\nفراش خلوت سه نفر : على خان - رضابك - محمدبك\r\nصندوقدار دو نفر : على بيك - ميرزاچى\r\nجلودار سه نفر : محمود بيك - احمد بيك - ميرزا مهدى نايب\r\nآبدار و قهوه‌چى چهار نفر - مهتر قاطرچى چهار نفر - فراش چهار نفر - آشپز يك نفر - غلام دو نفر - قاطربنهء خودمان شش رأس - قاطر كرايه بيست و پنج رأس .\r\nشب هوا سرد بود خواب راحت كرديم .\r\n\r\nمنازل راه\r\nصبح سه‌شنبه 9 ربيع الاول - دو ساعت كمتر از دسته گذشته بود سوار اسب خرزن شدم . به اتفاق ساعد السلطنه تا جويبار باغى كه حضرت و الا يك ميدانى كوريجان درست كرده‌اند رفتيم . چهار پنج خيابان و ميدان سبز خوبى در وسط داشت . ديوارش درخت سنجد است . كمى ايستاده سيگارى ساعد السلطنه كشيد وداع كرده به سمت كبودراهنگ رفت . از جويبار كمى گذشته طاهر خان و مابقى نوكرها را رجعت داديم به راه افتاديم . ديشب و پريشب اين باران زمينها را خوب تر كرده و گرد و خاك الحمد لله نيست و براى چشم من بسيار خوب است . اگر خاك بود صدمه زياد مىديد .\r\nسه كبوتر من در هوا و دوتا تولوى خان زديم . باقرىقرا هيچ ديده نشد . كم‌كم هوا ابر شد . از دهات چندى گذشتيم . نزديك بوبوك‌آباد باران گرفت . مدتى معطل شديم تا يك خانه پيدا كردند . از در كه وارد شديم ديدم شخصى پرده گرفته و هر نوكرى كه رد مىشود سلام غليظ محكمى مىكند . من رسيدم ديدم شخص پير ريش‌سفيدى عباى مشكى به دوش كرده ، دستمال سفيد بلندى زير كلاه به سر خود كرده كه دسته‌هاى دستمال آويزان است . جواب سلام داده داخل حياط شدم . در يك اطاق باز بود داخل شدم . اما آنقدر اصرار كرد تا مرا به اطاق ديگر برد . خسته شده بود [ م 
  ] . آمد سلام ديگرى كرد و نشست . آن‌قدر سؤالات كرد و حرفها زد كه هزار فحش در دلم به ميرزا مهدى دادم . هرچه سكوت كردم به سؤالات او افزوده شد و متصل مىگفت از ماحضر شما\r\n\r\n\r\n","description":"","footnote":"\r\n( 1 ) - اصل : كريك\r\n","page_name":" 406 ","page_number":406},
  {"content":"\r\n\r\nخبر ندارم . اما ماحضر ما خواهد رسيد . از قضا ديشب باروبنه رفته بود خانهء محمد حسين بيك . چيزهاى بىمعنى درست كرده بودند . با اين حالت مردكه و دستمال زير كلاه او منافى بود . بالاخره ناهار آوردند . ماحضر ايشان را هم آوردند ، شامى خوبى بود ، اما چيز ديگر نبود . مىگفت چون با محمد حسين بيك دوست هستم از نان خانه بايد حتما بخورم . چه بنويسم . حرف زياد و سؤالات واهى بسيار كرد . عجله كردم اسب حاضر شده سوار شدم . ترسيدم از عقب بيايد . تاخت كرده رفتم . كره من از دست مهتر دررفته به كريجان رفته بود . ميرزا مهدى رفت بياورد ، به راه افتادن خرزن قدمهاى جانانه برمىداشت . معطل نشده خيلى تند رفتيم . دهات پيش‌خور و حاجيلو بين راه بود . در راه هندوانه خورديم . صحرا هيچ شكار نداشت . راه زياد بود . بارى خيلى راه آمديم تا به ده قشجه رسيديم . منزل را زره قرار داده بوديم . هوا ابر بود .\r\nگاهى آفتاب مىشد . زمين بىگردوخاك و خيلى خوب بود . يك ساعت به غروب مانده به زره رسيديم . خانهء سلطان كه مالك همين ده است پياده شديم . بالاخانهء بدى نداشت .\r\nچشم‌انداز خوبى داشت . زره سه‌دانگش ابوابجمع حاجيلو و سه‌دانگش ابوابجمع عراق است . جاى بىدرختى است . تلگرافخانه و چاپارخانه دارد . شب باد آمد و سرد بود .\r\n\r\nصحبت از « پلتيك »\r\nچهارشنبه دهم - صبح يك ساعت و نيم از دسته گذشته سوار اسب مرواريد شدم . خيلى سرد بود بنه زود رفته بود . به راه افتاديم . شكارى راه نداشت . ياد وقت آمدن و سوار شدن اسب كهر كردم . از شهر طهران تا ملك خرابه اسبهاى بد كه تمام راه را به راه اسب مىآمدم سوار بودم . از ملك خرابه اسب كهرى نصيب من شد كه تا ميلاجرد لذت بردم از سوارى آن . بارى مدتى رفتيم . در راه دو نفر سوار ديده شد .\r\nگفتند « جناب » با بنه آقاى عماد السلطنه امروز ديده خواهد شد . چهار ساعت و نيم كشيد تا به ملك خرابه رسيديم . خاك همدان است . ملكى بهاء الملك است . جاى بدى بود .\r\nدو سه سال است آباد شده . باغ و عمارت مختصرى ساخته‌اند . از كثافت خارج شده .\r\nسابقا نان و تخم‌مرغ پيدا نمىشد ، از دهات ديگر آذوقه مىبردند . يك چاپارخانه داشت .\r\nحال جائى شده خيلى خوب . ناهار را زود خورديم . خيلى از ده دخان كه آن هم تازه احداث است گفته بودند . منزل را آنجا قرار داده بوديم . از ملك خرابه كه سوار شديم كمى نرفته ملا هادى جناب كه سابقا معلم آقاى عماد السلطنه و بعضى از همشيره‌ها بود ديده شد . احوال‌پرسى كرده در سيلابى سايه پياده شديم . محمد آقا و آقابيك بودند .\r\nباقى نوكر و بنهء آقاى عماد السلطنه عقب بود . چند قليان پىدرپى جناب كشيد . آدم خوب خوش‌صحبتى است . يك ساعت و نيم نشسته از « پلتيك » صحبت كرديم . اخبارات داشت . چايى خورديم . بامزه صحبت مىكرد . . . « * » غنيمت بود . گفت آقاى عماد السلطنه دو روز ديگر بيرون خواهند آمد . در راه ملاقات يقين خواهد شد . بعد هوا ابر شد . از\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 407 ","page_number":407},
  {"content":"\r\n\r\nترس باران وداع كرده روانه شديم . آنها به ملك خرابه رفتند . دو ساعت كشيد تا به ده دخان رسيديم . اينجا آخر خاك همدان و اول خاك بيات و خلج است . شريف خان پيدا شده غلطى در خاك همدان زده ماچى كرده وداع كرد . امروز از گردنهء قپلانتى كه يك فرسنگ تا ملك خرابه است گذشتيم . تا آنجا الوند نمايان بود و سفيد از برف شده بود . آنجا ايستاده قدرى تماشا كرديم و از آن به بعد ناپديد شد . مدتى بود كه در دامنهء آن كوه عظيم گذران مىكرديم . لله الحمد خوش گذشت . تا ديروز برف نداشت از باران ديشب برف زده بود . وارد منزل شديم . جاى خيلى كثيف بدى بود . به هر خانه سر كردم يكى از يكى بدتر و كثيف‌تر . اطاقى مثل زاغه جاى ما را قرار داده بودند . حياط آن‌قدر بد بود كه يك نظر نگاه نمىشد كرد . آفتاب‌گردان را بيرون زده رفتيم نشستيم . هوا ابر شد . ده دقيقه تگرگ آمد ، بعد صاف شد . به شدت رعد و برق بود . كمى پياده راه رفتم . لابد شب به همان اطاق كه مثل زاغه بود رفتيم . از بس كه تعريف اينجا را كرده بودند من شوق ديدارش را كردم . ملك خرابه بسيار بهتر بود ، خصوصا جناب هم بود و صحبت مىكرد . بهر جهت رفتيم و نشستيم . باران سرگرفت ، تا ساعت چهار و پنج اتصالا باريد . آنى ساكت نشد . آقا حسين ناظر اسمعيل كه در عمارت حكومتى قهوه‌چى بود آشپز روانه كرده و بسيار خوب غذا درست كرده بود . خيلى بهتر از على آشپز پخته بود . الحمد لله همه باروبنه تا اينجا سلامت وارد شده است . اسبها را زحمت كشيده خوب چاق كرده بوديم ، اما تا طهران يقين لاغر خواهند شد و عليمردان چيزها خواهد گفت . هفت ساعت راه آمديم . وقت آمدن من از ملك خرابه به شهر همدان دوازده ساعته رفتم . از زره تا دخان هفت فرسنگ است .\r\n\r\nنوبران - بيوران - چمرين\r\nپنجشنبه يازدهم ربيع الاول - صبح دو ساعت از دسته گذشته سوار شديم . باران ديشب زمين را گل كرده بود . باروبنه دير راه افتاد . هوا سرد بود . به جاده افتاده اسب تكه‌جيران تند و خوب راه مىرفت . كره من و كره تولو خان پايشان « خام‌باد » آورده .\r\nگفتم خيلى آرام ببرند . هيچ راه شكار نداشت . از باروبنه گذشتيم . سه ساعت كشيد تا به ده نوبران رسيديم . پائين ده در باغات ناهار افتاديم . انگورها را چيده بودند .\r\nحسين به زحمت چند خوشه پيدا كرد . گفتند يك نفر از آدمهاى ضياء الملك در نوبران حبس است ، با چند نفر ديگر دزدى كرده و يك آدم كشته‌اند . يك ساعت توقف كرده ساعت شش سوار شديم . آفتاب گرم بود ، اما نسيم خنك مىكرد . تمام راه نظرم بود .\r\nمواقعى كه اسبها وامانده و زحمت داده بودند تمام ديده شد . چاپار دولتى آمد و گذشت . باز از بنه رد شديم . اسبها تمام تند راه هستند ، ما هم نمىگذاريم از راه خودشان بدزدند و تند مىرويم . زمين صاف آبادى مزلقان چاى دست راست پيدا بود .\r\nباغات زياد داشت . نزديك جاده آبادى نبود . بعضى جاها شاهسون چادر زده بود . در باغات بيوران چايى افتاديم تا بارها گذشته به منزل بروند . سنجد خوبى داشت . چايى مزه كرد . دو ساعت و ربع به غروب مانده سوار شديم . يك ساعت و ربع به غروب مانده\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nبه منزل كه چمرين ده احمد خان سرتيپ خلج است رسيديم ، خودش نبود . جاى بدى منزل گرفته بودند ، صد رحمت به ديشبى . حمام رفتيم بد نبود . آبش گرم بود .\r\nشريف خان از داخل شدن به خزانه مىترسيد . آخر ميان خزينه نرفت . خيلى عميق بود .\r\nنماز را در حمام كرده بيرون آمديم به منزل كثيف رفتيم . صاحب خانهء خوبى داريم .\r\nپيرزن با تعارف خوبى است . متصل تعارف مىكند و مىگويد « سيز شاهزاده شاه‌نشين اترن واريز » يعنى شما شاهزاده [ ايد 
  ] و شانشين هميشه مىنشينيد اينجا قابل نيست .\r\nالان يك ساعت و ده دقيقه از شب رفته ميرزا حسين و تولوى خان تخته‌بازى مىكنند .\r\nهوا ابر است . باز گويا خيال باريدن دارد . امروز هفت فرسنگ راه آمديم . هفت ساعت و نيم در راه يك ساعت و نيم توقف راه شد .\r\n\r\nكوشكك\r\nجمعه دوازدهم - دو ساعت از دسته گذشته سوار اسب مرواريد شدم . از چمرين رو به شمال رفتيم . از باغات و آبادى كه گذشتيم راه به سمت مشرق رفت . تپه‌ماهور بود . بعضى جاها راه بد بود . تفصيل اين راهها را در روزنامهء ديگر وقت آمدن به همدان مفصل نوشته‌ام . شكار هيچ نداشت . راه كم شكارى است . پرنده‌اى ديده نشد .\r\nهمدانيها روغن خيلى مىبردند . كم‌كم هوا ابر شد و بناى باريدن را گذاشت . مختصر يك ساعت بيش باران باريد . درست خدمت كرد ، خيس شديم . اسب هم كم راه بود .\r\nتاخت هم نكرديم . راه شمال و شمال شرقى بود . بعد از يك ساعت باريدن و درست خيس شدن هوا ساكت شد و باران منقطع شد . از ده آزاتين گذشتيم . ده بدى نبود .\r\nخاك خلج است . يك ساعت ديگر آمديم تا به ده كوشكك رسيديم . چاپارخانه را منزل گرفته بودند . ناهار صرف شد . مفرش و « سيزخانه » رسيد . بالاخانهء پاك است . بهتر از منزل ديشب و پريشب است . نايب چاپارخانه آشناى سابق بود . آمد رسم آشنائى را به جاى آورد . من هم شكايت آن اسبها را كردم كه چه‌قدر صدمه به من زدند . خيلى خسته شده بودم ، يك ساعت خواب كردم . باران اينجا خيلى آمده . مىگويد سه چهار روز است كه پىدرپى باران مىآيد . خداوند به ما فردا رحم كند . راه دور كم‌آبادى باران هم بيايد ، خيلى مزه دارد . كوشكك جزو زرند است . هواى سردى دارد . هوا ابر است . بىكار و خسته هستيم . وقت آمدن اطاق تحتانى اين چاپارخانه منزل داشتم .\r\nامروز چهار فرسنگ راه و چهار ساعت و نيم آمديم .\r\n\r\nزرند\r\nشنبه سيزدهم - صبح ساعت دو سوار شديم . زودتر و ديرتر نمىشود هرچه عجله مىكنم نمىشود . از دست نوكرها به تنگ آمدم . هوا ابر بود . باران نمىآمد . سوار اسب اقبال شدم . راه صاف بود . ورك زياد بود . توله‌ها يك خرگوش درآوردند شكار نشد . هيچ شكار اين راه ندارد . راه شمال شرقى و شرقى بود . دهات كمى از دور پيدا بود . خاك زرند است . اطراف كوه وسط جلگهء خوبى است . حيف آنطورها آباد\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nنكرده‌اند . وسعت زرند ده فرسنگ در ده فرسنگ است . خربوزهء خوب دارد . چهار ساعت راه آمديم . ناهار پياده شديم . گرسنه بودم با ميل خوردم . بعد از ناهار اسب تكه‌جيران را سوار شدم . خيلى خوب شده است . راه خوبى دارد . نعلش افتاده پياده شده نعل كرديم . قدرى شرور است ، ديگر عيبى ندارد . بهترين اسبها است . رنگش سرخون است . عربى جاف است . همه چيزش خوب است . تركيب بسيار خوبى دارد .\r\nنقاش نمىتواند به اين خوبى شكل اسب بكشد . التفاتى اين سفر حضرت و الا است .\r\nفخر الملك از كردستان جهت حضرت و الا دو سال قبل خريدارى كرد . حال شش ساله است وقت سوارى و خوبى اوست . بارى همانطور تند آمديم . باران نيامد و كمى هوا باز شد . زمين گل بود . هرجا آب بود اسبها را به آب مىزديم . خيلى متوجه شده‌ام تا چه قسم عليمردان جلوه دهد .\r\n\r\nخربوزهء سوسكى\r\nآقاى عماد السلطنه خيلى دير كرده‌اند . شهر همدان بىصاحب مانده و گمان اغتشاش مىرود . نمىدانم چه اتفاقى افتاده . دو ساعت و نيم طول كشيد تا به ده خان‌آباد رسيديم . منزل چاپارخانه بود . بالاخانهء بدى ندارد . تلگرافى نوشته به تلگرافخانه كه جلوى اين چاپارخانه ساخته شده است رفتم . پسره كوچكى برادر تلگرافچى بود . هرچه زد جواب از طهران نيامد . گفت سيم دو سه روز است زمين افتاده . غلام فرستاده‌ايم گويا درست نشده باشد . مراجعت كردم ، قرار شد هروقت از طهران جواب شنيد اطلاع بدهد . رفتم كنار نهر آبى اسبها را يكىيكى آورده دست و پايشان را پاكيزه شستند بيرون آورده چرب كرده منزل بردند . جز كره مونس تولوى خان ديگر اسبى شقاق نشده ، آن هم جزئى است . اسب خرسان كه تازه ساعد السلطنه داده هركه سوارش مىشود اقلا دو سه مرتبه زمين مىخورد . مدام بايد جلوى مال باشد ، عقب نمىشود نگاه داشت . عادت غريبى است . هواى اينجا گرمتر از منازل سابق است . خيلى ملايم و خوب است . خربوزهء سوسكى اعلى آوردند . تا حال همچو خربوزه‌اى نخورده بودم .\r\nخصوصا امسال كه در همدان يك خربوزه‌اى كه بشود دو الف خورد نديده و نخورده بودم . خيلى مزه كرد حقيقت بسيار شيرين و خوب بود . زمينها گل است . اينجا خيلى باران آمده . مغرب هوا صاف شد . ماهتاب خوبى است . هوا هم ملايم است . سرد نيست .\r\nراه شش فرسنگ و هفت ساعته آمديم .\r\n\r\nكلاغ قوزقون\r\nيكشنبه چهاردهم ربيع الاول - صبح يك ساعت از دسته گذشته سوار شديم .\r\nسوار اسب هدبان بودم . نسبت به آن اسبها كم راه است . ده پانزده نفر زوار استرابادى همه روزه همراه هستند . چاوش بدصدائى دارند . در ورود و خروج منزل با آن صداى كريه مىخواند . راه شمال غربى و غربى بود . از دو سه ده رد شديم . از يك گردنهء كوچك رد شديم كه سرحد خاك طهران و زرند است . كوه البرز سفيد از برف نمايان\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nشد . تا نصف ابر گرفته بود . مژدهء وطن را داد . شكر كردم كه لله الحمد بعد از شش ماه سفر به سلامتى به وطن رسيديم . يك ساعت آمده به كاروانسرا خاكى رسيديم .\r\nسابقا از اين كاروانسرا تا به كاروانسراى سندكى محل دزدگاه غريبى بوده . بسى آدمها كه مالشان رفته و كشته شده‌اند . حالا كمتر شده . باز سالى چند مرتبه دزدى مىشود . ناهار را در كاروانسرا خورديم . كلاغ قوزقون در جاده بودند . دو تير گلوله انداختيم نخورد . از دور بلند مىشدند . خورش بادمجانى پخته بود كه از مشاهده آن استفراغ حاصل مىشد . دادم از سر ناهار بردند . بادمجان همدان بسيار بد مىشود .\r\nخصوصا يك هفته مانده باشد . حسين يك خربوزه به شهر مىبرد . از بىغذائى به زور گرفته ناهار همان شد . ضمنا اوقات حسين خيلى تلخ شد . بعد از ناهار سوار شديم .\r\nنزديك رودخانه شريف خان جلو افتاد . تولوى خان هم تفنگ ته‌پر گرفته پيش قراول شد .\r\nخيلى شجاعت نشان دادند . از رودخانه گذشته از پشت يك تپه من تند رفته هاىهاى كردم . تولوى خان و شريف خان رنگ و رو را باخته تكان خوبى خوردند باز جلوجلو مىرفتند . دم كاروانسرا من ايستادم گفتم بسم الله بفرمائيد تو . برگشته نگاهى كرده رفتند . با فساد داخل كاروانسرا شدم . چون چند مرتبه از اين مكان رد شده‌ام ترسم ريخته . بعد از آنكه من رفتم از عقب آمدند . مسخره كرديم . خنده داشت ، خصوصا شريف خان . بارى به راه افتاديم . سه ساعت به غروب مانده به رباطكريم رسيديم . خانهء مشهدى مهدى كه با همدانيها آشنائى غريبى دارد وارد شديم . زنش تعارف كرده اما دخترش كه گويا خوشگل بود جلو نيامد و خانهء همسايه روانه‌اش كردند . يك ساعت گذشت ميرزا حسين آمد گفت مژده بدهيد آقاى عماد السلطنه آمد . قدرى گذشته تشريف آوردند .\r\n\r\nملاقات حاكمين\r\nهزار شكر كردم كه بين راه ملاقات حاكمين اتفاق نيفتاد . شبى باهم بوديم . تا ساعت چهار به صحبتهاى قشنگ خوب گذشت . سركار عماد السلطنه حسب - الامر قدرقدرت همايونى حاكم همدان شدند و چاپارى تشريف مىبرند . حمايل و نشان سرتيپى اول هم مرحمت شده است . شب باران آمد . لله الحمد شب خوشى بود . انشاء - الله اين منصب و حكومت مبارك و ميمون است .\r\n\r\nباران شديد\r\nدوشنبه پانزدهم ربيع الاول 1309 - صبح زود بيدار شدم . سركار عماد السلطنه هم بيدار شده چايى صرف شد . باران مىآمد و هوا تاريك بود . ديشب هم باران متصل آمد . روز دوم سفر عماد السلطنه و روز آخر سفر ماست . بارهاى ما ديشب ساعت چهار به شهر رفته ، فقط سيزخانه و مفرش باقى بود . كمى باران ساكت شد . اسبهاى آقاى عماد السلطنه را حاضر كردند . نصر الله خان مجددا به همدان مىرود . گمان مىكنم كارش خوب بشود . مردم برى شده‌اند . هومان خان هم همراه آقاى عماد السلطنه چاپارى\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nمىرود . بارى تا دم در مشايعت رفته دست آقاى عماد السلطنه را بوسيده تشريف بردند .\r\nنيم ساعت بعد كه يك ساعت از دسته گذشته بود ما سوار شديم . كم‌كم باران بناى آمدن را گذاشت . توكل به خدا كرده گفتيم هرچه باشد يك روز است ، تندتر رفتيم . كم‌كم شدت كرد . پالتو پوشيدم . چه ثمر داشت . مختصر بطورى باران سخت آمدن گرفت كه چه نويسم . ديشب صاحب خانه مىگفت تمام مويز و خرمن ما زير باران مانده . بدتر از همه مىگفت تا حال جفت جهت كشت بيرون نرفته . متصل باران مىآيد و هيچ كشت نكرده‌ايم . قدرى يورتمه رفتيم . باد كمى هم مىآمد تا به قاسم‌آباد خالصه رسيديم .\r\nاسب و آدم به اعلى درجه خيس شده بوديم . در دالان قلعه كمى ايستاده تدبيرى كه به خيال من رسيد اين بود كه اسبهاى خوب آبدارى ، ناهاربردارى يدك را بگذارم ، كمى راحت شده با مفرش و سيزخانه يواش‌يواش بيايند و اسبها را جل نمد كنند . خودم با دو سه نفر چاپارى به شهر برويم . اسب طاوس را خودم سوار شدم . اسب نيله را تولوى خان سوار شد . شريف خان ، ميرزا حسين و فساد سه اسب ديگر سوار شده از قلعه بيرون آمديم . چهار ربع‌كم از دسته گذشته بود دو فرسنگ و نيم الى سه فرسنگ مسافت تا شهر است ، چهار نعل راهى شديم . همان‌طور باران مىآمد . آب زياد از هر سمت روان شده بود . توى جاده تمامش آب بود ، گل هم زياد بود . قدرى اسب تاخت كردن خطر داشت . اما همانطور چهارنعل آمديم . راه خلوت بود صحبت مىكرديم . خنده مىكرديم . فساد گاهى چاوشى مىخواند . حتى زير شلوار و پيراهنها خيس آب شده بود . گل تا توى سوراخ گوش رفته بود . يك روز هم همين‌طور باران در راه جاجرود در ركاب مبارك اعليحضرت نوش‌جان كرديم . از اين اسبها و لباسها گذشته بوديم .\r\nباران را در كمال خوبى خورديم . خيلى مزه داشت . يادگار ماند خوردن اين بارانها .\r\nبارى در قهوه‌خانهء تپه‌سيف چايى بسيار بدى خورديم ، اما خيلى مزه كرد . يك ساعت و ربع كشيد تا دم دروازهء شهر طهران رسيديم . بسم الله گفته توكل بر خدا بستيم ، از دروازهء گمرك وارد شهر شديم . بهم ديگر نگاه مىكرديم ، بىاختيار خنده مىكرديم .\r\nهركدام از ديگرى بدتر شده بوديم . هيكل غريبى داشتيم . هركس هم نگاه مىكرد خنده مىكرد .\r\n\r\nبازگشت به طهران\r\nدر شهر آرام آمديم . يك ربع كمتر كشيد كه به خانهء خودم رسيدم . پياده شده داخل اندرون شدم . خنده از اهل خانه درگرفت . قدرى ايستاده دو مرتبه سوار شديم به خانهء حضرت و الا رفتيم . توپ ظهر صدا كرد كه به اطاق حضرت و الا داخل شدم ، با چه حالتى . همه آمدن ما را سه ساعت به غروب مانده مىدانستند . جمعى مستعد استقبال شده بودند . فرستاده خبر كردم كه تشريف نبرند . چكمه را از پا درآورده پالتو كثيف را كنده به اطاق رفتم . مختصرى از گزارشات عرض شد . ناهار ميل فرموده بودند . حاضرى آورده خورديم ، تا سه ساعت به غروب مانده آنجا بودم . همان\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nطور باران مىآمد . بعد سوار شده منزل خودم آمدم . دائى جانم تشريف آوردند . مغرب اسب و سيزخانه و مفرش رسيد . خيلى صدمه كشيده بودند . من تدبير خوبى كردم و الا تا مغرب مىبايستى صدمه بكشيم . شش ساعت زحمت را به يك ساعت مشقت كلى تبديل كرديم . شب هوا باز شد . غريب آن است كه روز پانزدهم ماه مبارك رمضان 1308 از طهران بيرون رفتم و روز پانزدهم وارد شدم . شش ماه درست اين سفر طول كشيد . لله الحمد كه به سلامتى و تندرستى وارد شديم . هزار مرتبه شكر دارد . شب تازه‌اى بود . غريب به نظر مىآمد . سركار عماد السلطنه هم به همين مشقت امروز مبتلى بودند . باروبنه امروز صبح زود رسيده بود . آنها ديشب باران ميل كرده بودند . بشدت امروز نبود . همه سلامت وارد شدند .\r\n\r\nسؤالهاى شاه\r\nپنجشنبه 17 ربيع الاول - عيد مولود حضرت خاتم الانبياء عليه الصلاة و السلام است . روز مباركى است . ديروز فخر الملك به حضور مبارك آمدن ما را عرض كرده بود ، اظهار التفات فرموده احضار فرموده بودند . صبح سه ساعت از دسته گذشته درب خانه با تولوى خان رفتيم . مدتى در باغ گردش كرديم تا فخر الملك آمد . اعليحضرت خلوت كرده بودند موقع نشد . بعد به ناهار تشريف بردند . من خانهء حضرت اميركبير رفتم اندرون تشريف داشتند ، خدمتشان مشرف نشدم . بعد به باغ رفتم كمى با فخر الملك صحبت كرديم تا اعليحضرت بيرون تشريف آوردند . احضار فرموده رفتيم .\r\nخيلى مورد التفات و مرحمت شديم . تفصيل راه را طورى كه در اين روزنامه نوشته‌ام دو مراتب مفصلتر عرض كردم . يعنى خود اعليحضرت منزل به منزل طورى كه هيچ گمان نمىكردم استفسار فرمايند پرسيدند . مثلا ده زره مالك كه بود ؟ چه‌قدر ضبط مىدهد ؟ خاكو كجاست ؟ چند خانوار است ؟ سرباز چقدر دارد ؟ آبش قنات است يا رودخانه است ؟ باصفا يا بىصفا است ؟ بيشه دارد يا نه ؟ همين‌طور تمام منازل عرض راه را استفسار فرمودند و از اين مشروحتر جواب عرض كردم . از كوريجان و لتكا زياد عرض كردم . تمام جزئيات را استفسار فرمودند . فرمودند كوريجان سالى هزار به شاهزاده مىدهد ؟ عرض كردم اگر نقد و جنس ديوانش كم شود مىدهد . از لتكا و خانهء ساعد السلطنه استفسار فرمودند عرض كردم كه خانهء ساعد السلطنه آنجا است .\r\nعمارت تازه مىسازد . نقد و جنس ديوان و مالك را پرسيدند . عرض كردم خالصهء ديوان بود ، از آن جهت نقد و جنس زياد مىدهد . فرمودند خانه داريد ؟ فخر الملك عرض كرد فلان كس دارد ، تولوى خان ندارد . خيلى از خانهء من پرسيدند . فخر الملك عرض كرد . بعد فرمودند تولوى خان عيال ندارد ؟ عرض كردم خير . فرمودند همدان صيغه ميغه هم نگرفت . عرض كردم خير . فرمودند پس شكايت آمده از نداشتن زن ، البته شاهزاده بايد عروسى كند ، حكما بگو عروسى كند . البته بگو . اسم پسرش را هم بايد اكتاى قاآن گذاشت . بعد از خانم عروس تازه سؤال فرمودند . كمى عرض كردم . يك ساعت متجاوز فرمايشات فرمودند . خيلى از اين زيادتر كه نوشتم . تمام منازل و مسافت\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nراهها را به شرح و بسط زياد استفسار فرمودند و عرض كردم . لله الحمد خيلى خوش گذشت ، از اين بهتر نمىشد . تعجب داشت در وقت سلام عام يك ساعت فرمايشات بفرمايند . مرخص شده به خانهء نايب السلطنه رفتم . ركن الدوله و جمعى از شاهزادگان ديگر بودند . اظهار التفات فرمودند اما نه آنقدر كه اعليحضرت فرموده بودند . رفقا پيدا شدند قدرى نشسته صحبت كرديم . بعد به سلام رفته به خانهء حضرت و الا آمدم .\r\nچهار به غروب مانده بود ناهار نخورده بودم . بعد از صرف ناهار منزل خودم آمدم .\r\nاميرزاده محمد ميرزا و جمعى ديگر ديدن آمدند . امروز و ديروز آفتاب شده است . گل زياد است . اين بارانها متواتر همين چند روز جهت اذيت ما بود . به مقصد كه رسيديم تمام رفع شد .\r\n\r\nبانك روس - گرفتار ميرزاها شدن\r\nتغييرات كلى در طهران نشده . جزئى زياد است . عمارات خوب بنا شده است .\r\nيك بانك روس هم تازه به طهران آمده . عمارت‌خانهء حضرت و الا تمام است . كارى جز گذاشتن در ندارد . خيلى بر جلوهء حياط افزوده است . شكوه خوبى دارد . سه اطاق ، يك راه‌پله ، يك « هال » پائين ، چهار اطاق ، يك هال بالا دارد . قشنگ است . باغ خانهء من خيلى خوب شده ، تميز و قشنگ است . كوچهء پشت خانه را سنگ‌فرش كرده از كثافت سابق بيرون آمده پاك است . فرمان پنجاه تومان جيره و پنجاه تومان مواجب كه از محل مرحوم قزل ارسلان ميرزا دائىزادهء اين بنده جهت من برقرار شده بود نواب عليه روانه كردند . گرفتار ميرزاها شديم . هر روز بايد خدمت يك نفر ببرند . كارى جز همين مهر اينها ندارد . سهل است ، زحمت چند روز .\r\nشنبه 27 ربيع الاول - صبح خدمت حضرت و الا مشرف شدم . از آنجا بيرون دروازهء دوشان‌تپه مشق بزرگ بود رفتم . آقا تشريف داشتند . اعليحضرت دوشان‌تپه تشريف‌فرما شده بودند . در ايوان دروازه فرش انداخته آقا نشسته . با اميرزاده محمد ميرزا جاى ديگر نشستيم . خيلى صحبت شد . سركار ركن الدوله علينقى ميرزا با پسر بزرگش باترق و تروق مفصلى تشريف آورد ، تماشا داشت . آقا احوال شاهزاده را پرسيدند . فرمودند تماشا نيايد ؟ عرض كردم خبر ، نفرموده بوديد . سر ناهار مخصوصا به ملاحظه . . . « * » نرفتم . اميرزاده محمد ميرزا دو سه دانه سيب خريد خوردم .\r\nساعت پنج و نيم به غروب مانده آقا سوار شدند رفتيم بيرون . اسب ركن الدوله شيطانى مىكرد و خود شاهزاده زياد از اسب مىترسند . با اسب نظم الملك رئيس پليس دعوا كرده لگد چندى بهم زدند . قدرى رفته اسب ركن الدوله باز سر دوپا بلند شد . شاهزاده معجلا پاها را از ركاب بيرون آورده پياده شدند . خنده درگرفت . . . « * » با اسب محمد حسين خان اسبشان را عوض كردند . آن اسب هم آنقدر شرور نبود سوارش قابل نبود . اسب تكه جيران كه من سوار بودم صد مراتب از آن اسب زيادتر شرور است . از اسبهاى شرور\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 414 ","page_number":414},
  {"content":"\r\n\r\nاست . ابدا نمىتوانست حركت بىقاعده كند . بارى يك دسته قزاق با چهار ارابه توپ طرف مقابل بودند . اين طرف سه باطرى توپ چهار فوج دو دسته قزاق بود . از طرفين شليك توپ و تفنگ مىكردند . خدمت آقا توپ نبود . به من فرمودند به زحمت يك باطرى توپ آوردم . از بس‌كه عجله كردند خودم فرمان مىدادم و پشت سر هم توپ درمىكردند . ترقهء توپ به دماغ من خورد قدرى زخم كرد . خدا رحم كرد . يك دست توپچى هم آتش گرفت . خدمت آقا بردم دودانه اشرفى برايش گرفتم . متصل آقا پيغام مىدادند و تمام در تاخت و تاز بودم . اسب من از تفنگ خيلى رم مىكرد . امروز طورى آرام شد كه از صداى توپ گوشش را حركت نمىداد . ركن الدوله مرد تاخت و تاز نبود .\r\n\r\nواگنر خان - خانم فرنگى\r\nهروقت آقا تاخت مىكردند از عقب آرام‌آرام مىآمد . نزديك دوشان‌تپه شاه تشريف داشتند . كيسهء باروت و فشنگ تمام شد . كار به يورش و سرنيزه افتاد .\r\nواگنر خان رئيس و معلم مشق توپخانه تاخت مىكرد و كلاه خود را برداشته « يا على يا على » مىگفت و جلو مىرفت ، سايرين از عقب . كلاه برداشتن اين فرنگى و يا على گفتنش خيلى خنده داشت . بىاختيار خنده مىآمد . سه چهار يورش برده تا خدمت شاه رسيديم .\r\nآقا حضور رفت . قدرى ايستاد با فخر الملك رو به شهر آمديم . يك خانم فرنگى سفيد - پوش با شوهر كثيفش در كالسكه نشسته بود . تمام مردم به تماشايش آمده بودند .\r\nبسيار خوشگل بود . از همه چيز تمام بود . حقيقت ديدن داشت . شاه تشريف داشتند كه افواج دفيله كنند . نيم ساعت به غروب مانده خانهء حضرت و الا رسيدم گرسنه و تشنه .\r\nنان و پنير خوبى آورده خوردم . شب بعد از شام منزل خودم آمدم . هوا خنك است . گرد و خاك امروز هيچ نبود .\r\n\r\nعكاسخانهء ميرزا عبد الباقى\r\nچهارشنبه غرهء ربيع الثانى - ديشب نواب اميرزاده دائى و فخر الملك اينجا تشريف داشتند . دائى جانم وعدهء عكس گرفت به شرايط زياد . صبح امروز خانهء حضرت و الا رفتم . يك ربع بعد از توپ ظهر سوار شده به عكاسخانهء درب ميدان مشق رفتم .\r\nدائى جانم ملاقات شد . فرمودند عكاسخانه بسته است برويم عكاسخانهء ديگر . پياده شده به اتفاق رفتيم نزديك خانهء ظل السلطان به عكاسخانهء ميرزا عبد الباقى داخل شديم .\r\nدائى جانم يك عكس تنها انداخت . بعد من و دائى جانم با شاهزاده پسر كوچكش نشسته عكس انداختيم . بعد از آنكه عكسها را در روى شيشه ثابت كرد دائى جانم قيمت را پرسيدند . بعد از مدتى فكر و دست به پيشانى گذاشتن گفت قيمت اين عكسها دوازده تومان است . دائى جانم يك مرتبه گفت دوازده تومان ! من خنده كردم . هردو مقابل هم ايستاده بناى رسيدگى را گذاشتند . نيم ساعت مرافعه طول كشيد . آخر گفت پاك مىكنم . دائى فرمود الان الان پاك كن كه خيلى خوشوقت خواهم شد و از پله سرازير\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nشديم . صحبت دائى با آن مزه‌اى كه دارد خيلى خنده داشت و قسمها خورد كه فردا درب‌خانه مىروم جزو تفاصيل مطلب را درست به عرض شاه مىرسانم . حقيقت گران گفت . اما عكس خوبى شده بود . تمام حرف دائى امروز صحبت عكاسى بود . رفتيم پارك امين الدوله . اول باغ طهران است . خيابانهاى خوب ، درياچه و عمارت قشنگ ، وضع طبيعى خوبى دارد . خيلى بزرگ است . امين الدوله عمارت اندرون عالى مىسازد .\r\nتعريف عكاس را به امين الدوله كرديم . چايى خورده مراجعت كرديم . حقيقت باغ خوبى است .\r\n\r\nگرانى\r\nوضع طبيعى اين باغ از تمام باغها بهتر است . من بالاخانهء توپخانه خدمت امين نظام رئيس توپخانه رفتم . صحبت زياد شد باز وعده و نويد نزديك داد تا خدا چه خواهد . از آنجا منزل آمدم . فردا عصر جنازهء مرحوم وزير نظام دائى حضرت نايب - السلطنه اميركبير را حركت به سمت نجف اشرف مىدهند . خانه‌اش نزديك منزل من است . خيلى مفصل تشييع خواهند كرد . شخص بامكنت معتبرى بود . وارث والدهء حضرت نايب السلطنه است . اولاد ندارد . حالا وزير طهران ميرزا عيسى است . سابقا هم وزير بوده . تمام چيزها گران است . كاه سه تومان ، جو شش تومان است . نگاه داشتن اسب خيلى مشكل است . چيزهاى ديگر هم خيلى گران است . نان يك من چهار عباسى است . خيلى گرانى است . گذران خيلى سخت است . تخم‌مرغ دانه‌اى صد دينار شده است . تا برسد به چيزهاى ديگر . خدا رحم كند .\r\n\r\nكنپانى تنباكو - باغ ايلخانى\r\nشنبه 4 ربيع الثانى - صبح مدتى را مشغول اصلاح باغ بودم . شبدر زياد كاشتم .\r\nكارى جز اين قسم كارها ندارم . بعد از ناهار پياده منزل حضرت و الا رفتم . حضرت ملك‌آرا تشريف آوردند . خيلى بامزه صحبت مىفرمايند . از آنجا خانهء مستر كندى شارژدفر دولت انگليس وعده داشتم به بازى « لان‌تنيس » . مثل سابق دعوت كرده بود .\r\nجمعى از فرنگيها بودند . چايى و نانهاى خوب خورديم . بازى خوبى است . براى حفظ صحت بسيار نافع است . استادى لازم دارد . زود ياد گرفته نمىشود . غروب خداحافظى كرده به منزل آمدم . ديشب باران كمى آمده هوا مفرح است . كنپانى تنباكو باغ ايلخانى عمارت زيادى مىسازد . گويا جز خريدن باغ و قنات صد هزار تومان متجاوز خرج عمارت كرده باشد . به اين تفصيل كسى عمارت نساخته است . معركهء غريبى بود . تماشا داشت . دو سه عمارت قشنگ هم طولزان و لومر فرنگى ساخته‌اند . ديوارهاى قشنگ بسياربسيار خوبى دارد . خيلى تازگى و قشنگى داشت . آدم لازم بود نيم ساعت ايستاده تماشا كند . از زمين باغ ايلخانى اين دو سه خانهء قشنگ ساخته شده است .\r\nمابقى زمين را كمپانى تنباكو به شصت هزار تومان خريد . گويا تا حال مخارج اين كنپانى از همه جهت دو كرور شده باشد . خدا عالم است كه اين چه خيال دارد و چقدر\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nبايد مال ايران را ببرد . سيصد فرنگى اجير دارد . اقلا هركدام در سال دو سه هزار تومان زيادتر مواجب لازم دارند و نوكر ايرانى كه خيلى گزاف مواجب مىدهد خيلى زيادتر است و تمام اين تفاصيل را مىگويد محض اين چيده‌ام كه تنباكو و « سيگارد » نمره داشته باشد و تمام مردم خوشوقت از اين هستند كه شش هفت سال نمرهء تنباكوى آنها عوض نمىشود . هروقت بگويند با « سيگارد » نمرهء هفت همان ساعت حاضر است .\r\n\r\nفرنگيها احمق نيستند\r\nديگر از عقبهء اين كار خبر ندارند كه چه ضررها خواهد داشت و اين همه مخارج كه اين شخص مىكند براى جلب منفعت است نه براى اين‌كه نمرهء تنباكو معين شود .\r\nمىخواهد يك متنفس در ايران باقى نباشد . آنقدر دلسوزى ندارد كه اين همه مخارج را بكند كه سينهء فلان بنا يا كفش‌دوز جهت عوض شدن نمرهء تنباكو سرفه نكند . فقط همين ملاحظه را كرده . حقيقت همين‌طور است . خيلى احمق هستيم . عاقلان دانند .\r\nخيالات آنها زياد است تا هزار كرور خيال منفعت نكرده باشد صد دينار ضرر را متحمل نمىشود . فرنگيها مثل ما احمق نيستند .\r\n\r\nعمارت حضرت و الا\r\nسه‌شنبه هفتم ربيع الثانى - صبح چند كاغذ جهت همدان نوشتم . بعد از ناهار خانهء حضرت و الا رفتم . دو كاغذ ديگر هم آنجا نوشتم . خبر تازه از همدان مرقوم نداشته بودند . الحمد لله آقاى عماد السلطنه سلامت [ اند 
  ] و مشغول رسيدگى به كارهاى حكومتى هستند . هواى آنجا سرد شده و كرسى گذاشته‌اند . بارندگى بسيار شده است .\r\nعمارت تازهء حضرت و الا هنوز ناتمامى دارد . اطاقهاى قشنگ دارد . سه اطاق نشستن و يك اطاق كوچك و يك « هال » كه دالان خوبى باشد . در پشت عمارت مرتبهء تحتانى چهار اطاق و يك « هال » خوب مرتبهء فوقانى است . درهاى ورود اطاقها از اين « هال » است و به قاعدهء فرنگى است . اين « هال » حافظ اطاق است از باد و باران و غيره و غيره و جاى نشستن نوكر است . در اطاق مثل عمارتهاى قديم به حياط باز نمىشود كه تا در باز شد باد و سرما داخل اطاق بشود . راه‌پلهء خوبى هم دارد . درهاى اطاقها را تازه مشغول گذاشتن هستند . قدرى كار دارد . رو به قبله است . زمستانى خوبى است . هزار و صد تومان با مصالح خود عمارت قديم مقاطعه داده شده بود . اقلا دويست سيصد تومان مصالح داشت . بنائى خيلى مشكل شده است . مصالح بسياربسيار گران است . اين عمارت را سه چهار سال قبل به پانصد تومان مىشد ساخت ، ليكن حالا دو مقابل است . غروب منزل آمدم .\r\n\r\nسيد على عكاس\r\nچهارشنبه هشتم ربيع الثانى - صبح خانهء حضرت و الا رفتم . ديشب طوفان و رعد و برق غريبى شد . تا حال كمتر ديده بودم . ساعت چهار اول اين طوفان بود . به شدتى\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nباد آمد كه اگر نيم ساعت ديگر آمده بود تمام عمارات و شهر خراب مىشد . باران دو روز است مىآيد . ديشب خيلى شديد بود . لله الحمد به خير گذشت . درختهاى كهن را از ريشه كند . حقيقت ترس داشت . آسمان طورى صدا مىكرد كه آدم دو ذرع از جاى خود مىجست . خيلىخيلى سخت و شديد بود . امروز هوا صاف و آفتاب بود . ساعت چهار به غروب مانده با اميرزاده دائى خانه ميرزا سيد على مستوفى رفتيم . عكاس خوبى است . اغلب عكس محترمين را مىاندازد . با اميرزاده دو سه شيشه عكس انداختيم . بعد منزل آمدم . شب ماهتاب خوبى بود .\r\n\r\nعلى شهواز\r\nپنجشنبه نهم - منزل بودم . اعليحضرت امروز تشريف‌فرماى ده على شهواز « * » شدند . چهار فرسنگى شهر است . در بلوك شهريار واقع است . هوا صبح ابر بود بعد آفتاب شد . باغ بىصفا شده است . گلدانها را به جاى زمستانى گذاشتيم . اقسام گل زياد شده است . گلهاى فرنگى بسيار فراوان شده است . گلخانه‌هاى معتبر در طهران هست . تا عصر به خواندن كتاب و گردش باغ گذشت . كارى ديگر در ميان نيست ( كما فى السابق است ) . الان سه ساعت از شب گذشته است تنها در اطاق شرقى نشسته‌ام .\r\nهوا ماهتاب و سرد است . بعضى جاها كرسى گذاشته‌اند ، هنوز ما نگذاشته‌ايم .\r\nجمعه دهم ربيع الثانى - صبح را قرار شده بود كه درب دروازه حاضر شده حضرت ملك‌آرا و نواب عميد الدوله هم تشريف آورده سمت حضرت عبد العظيم گردش برويم .\r\nصبح زود آنجا رفتم . عميد الدوله دير آمد ما رفتيم . زمين بسيار گل داشت . دو سه روز است باران مىآيد . ديشب هم تا نصف شب باران آمد . امروز آفتاب بود . گل زياد و خيلى بد بود . در عظيم‌آباد ناهار خورديم . در امامزادهء آب اندرمان چايى خورديم .\r\nعميد الدوله آنجا رسيد . يك جائى گير كرده بود كه اطرافش جوى آب بزرگى بود . وقت رفتن با اسب در جوى افتاده بود و تا حال آنجا نشسته بود جرأت آمدن نمىكرد . حالا هم پاها را برهنه كرده بود و در گل و آب زده و از گدار گذشته بود . حالتش خنده داشت . سه ساعت در آن مكان معطل شده بود . در بيرون امامزاده يونجه بود كه نچيده بودند . سه بلدرچين بلند شد . يك دانه را من و اميرزاده محمد ميرزا پسر ملك‌آرا با هم زديم . خيلى غريب بود . در اين فصل بلدرچين هيچ ديده نشده است . يك ساعت به غروب مانده منزل مراجعت . باد زياد آمد .\r\n\r\nدزدى جواهرات تخت طاووس\r\nشب چهارشنبه پانزدهم - شب شش مولود تازهء حضرت امير كبير دعوت داشتيم .\r\nسال قبل در همين ايام يك پسر هفت سالهء بسيار خوب داشتند مرحوم شد . امسال خداوند پسرى عطا فرمود . حضرت نايب السلطنه اولاد ذكور همان را داشتند و حالا اين است .\r\n\r\n\r\n","description":"","footnote":"\r\n( * ) اكنون على شاه عوض گفته مىشود .\r\n","page_name":" 418 ","page_number":418},
  {"content":"\r\n\r\nخيلى ميل و محبت به آن پسر داشتند ، اسمش فتحعلى خان ، لقبش امير توپخانه بود .\r\nحقيقت پسر خوبى بود و حضرت نايب السلطنه خيلى صدمه براى فوت او كشيدند .\r\nبارى جهت فوت وزير نظام ساز و موزيك نبود . مهمان هم چندان نبود . اسم مولود را سلطان ملك ميرزا گذاشتند . هركدام را يك امپريال « دلمه » مرحمت فرمودند . خبر تازه و كار غريب اين است كه مبلغى از طلا و جواهر تخت طاوس نادرى [ را 
  ] در باغ و عمارت همايونى دزديده‌اند . ذات همايونى خيلى متغير شده بودند و حقيقت بسيار بد كارى شده بود . تخت شاه را بدزدند ، ديگر براى مردم چه خواهد بود . امروز حضرت اميركبير دزد را پيدا كردند . يكى از سرايدارهاى همايونى بوده . دو شب قبل به آن اطاق داخل شده و به قدر سه چهار هزار تومان از جواهر و طلاى آن تخت كنده و گويا تا صبح همان‌جا مانده . امروز به تدابير آقا اقرار كرده . الان حبس است . آقا توسط كرده بودند كه شاه از سر تقصيرش بگذرد . يك پالتو با سردوشى الماس بسيار اعلى به آقا مرحمت شد . اين تخت خيلى معروف [ است 
  ] و خيلى قيمت دارد . نادر شاه از هندوستان آورده است . مشهور تمام فرنگستان است . هشت نه كرور بيش قيمت دارد . در جايى ديدم سيزده كرور قيمت نوشته بود . بدين جهت تخت طاوس ملقب شد كه خاقان مغفور شبى كه [ با 
  ] والدهء شاهزاده عضد الدوله موچول ميرزا عروسى كردند در روى آن تخت استراحت فرمودند . اسم والدهء عضد الدوله طاوس خانم بود و تاج الدوله لقب گرفت [ و 
  ] اين تخت به اين اسم مسمى شد . ساعت چهار منزل آمدم .\r\nجمعه 17 - در ميدان ارگ محمد على سرايدار دزد تخت را در حضور مبارك سر بريدند . توسطها اثرى نكرد . امين همايون سرايدارباشى شد . قرق و قدغن زياد شده است .\r\n\r\nسيد كلاردشتى\r\nسيدى در كلاردشت مازندران ظهور كرده و ادعاى امامت و نبوت مىكرد و جمعى را مريد خود كرده و چند نفر را كشته است . ده پانزده روز است كه ساعد الدوله حبيب الله خان تنكابونى با سوار و سرباز [ و 
  ] دو ارابه توپ‌ته‌پر مأمور شده است به گرفتن اين سيد . دو روز است خبر رسيده كه سيد را گرفته و خواهند آورد . مردهء اين سيد زيادتر از ايل خواجه‌وند هستند .\r\nهوا سرد شده كرسىها گذاشته شده است . دو سه روز است بخارى آتش كردم .\r\nگرانى صحيحى است تمام چيزها گران شده است .\r\n\r\nسيد در حضور شاه\r\nپنجشنبه 23 ربيع الثانى - سيد را صبح به شهر با تفصيل تمام وارد كردند .\r\nيك ساعت به ظهر مانده با حضرت و الا درب‌خانه تماشا رفتيم . جمعيت بيش از حد در ارگ و حياط تخت مرمر بود . به سختى رد شديم . تمام به تماشاى سيد آمده بودند . در باغ سرباز و توپچى مأمور اين سفر را حاضر كرده بودند . دويست و پنجاه نفر سرباز\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nفوج مخصوص ، دو ارابه توپ‌ته‌پر كوهستانى ، دويست نفر سوار شاهسون افشار خمسه به سركردگى ساعد الدوله رفته بودند . اعليحضرت خيلى تمجيد فرمودند . چهارده نفر از اين قشون و صد و شصت نفر از مردهء سيد كشته شده است . دو نفر از توپچيها زخمى بودند . بارى اعليحضرت بعد از سان به اطاق تشريف برده سيد را احضار فرمودند . سيد را زنجير كرده آوردند . بسيار قد بلندى داشت . ريش قرمز بلندى داشت .\r\nعمامهء سبز و تاج درويشى به سر داشت . مىگويند على اللهى است . در حضور مبارك خوب حرف زد . خيلى مشكل است در اين حالت تكلم در حضور پادشاه كردن . التماس كرد كه اينها تهمت محض است . من هر سال محض گرفتن نذور به آنجا مىرفتم . از خانوادهء خوبى هستم . دعاگوى پادشاه بوده و هستم . اهل كرمانشاهان و ساكن آذربايجان هستم . تصدق فرمايند ، بىگناه هستم . به ساعد الدوله هم نگفتم كه نمىآيم . ايشان قبول نكردند و باعث قتل مردم شدند . اعليحضرت فرمودند عكاس عكس بيندازد .\r\nسبد را بردند روى نيمكتى نشانده دو عكس انداخته و عمامه‌اش را برداشته به انبار حبس بردند . مردم به تماشا زياد آمده بودند جمعيت خيلىخيلى بود . حالا نقدا حبس است تا بعد چه شود . از آنجا با تولوى خان و محمد حسن ميرزا خانهء محمد ميرزا پسر ملك‌آرا رفتيم . تا يك ساعت به غروب مانده آنجا بوديم . بعد منزل رفتم .\r\nشب جمعه 24 - منزل فخر الملك وعده داشتيم . عصر سواره حضرت عبد العظيم رفتم . از وقتى كه راه‌آهن درآمده سواره نرفته بودم . اين مرتبهء اول بود . جمعيت كم بود ، تنها بودم . حضرت و الا و نواب عليه ، اميرزاده دائى ، تولوى خان شب بودند . شب صحبت زياد شد . خوش گذشت .\r\n\r\nهفتاد و دو منبر\r\nجمعه 24 - خانهء اميرزاده محمد حسن ميرزا شوهر همشيره شاهزاده خانم بوديم .\r\nدرب خانهء فخر الملك و محمد حسن ميرزا در يك دالان باز مىشود . بيرونى حياط محمد حسن ميرزا را فخر الملك خريده . با فخر الملك جائى رفتيم . . . « * » فردا سر سوار به شهريار فخر الملك مىرود . باروبنه راه مىانداخت . ناهار خوبى خورديم . بعد از ناهار خبر رسيد كه خانم شاهزاده عيال عماد السلطنه به سلامتى فارغ شدند يك پسر . چهار ساعت به غروب مانده آنجا رفتيم . معلوم شد دختر است و پيغام آورنده درست ملتفت نشده است . مدتى اسم پسر پيدا كردم ، حالا دروغ شد . خيلى خنده داشت . از آنجا با حضرت و الا امامزاده سيد اسماعيل سر مقبرهء مرحوم عطاء الله ميرزا رفتيم . اين برادر من سال قبل ماه ذيحجه در حوض آب خانهء خانم شاهزاده افتاد و دنيا را وداع گفت .\r\nتفصيل دارد . در روزنامهء سابق نوشته‌ام . يازده سال داشت . پسر خوبى بود . خيلى حيف بود . خيلى به ما صدمه زد . خداوند ديگر نصيب نكند . از آنجا خانهء حضرت و الا رفتم . بعد از نماز منزل ميرزا اسحق خان رفتم . نزديك منزل خود من است . نيم ساعت\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 420 ","page_number":420},
  {"content":"\r\n\r\nاز شب رفته منزل آمدم . هفتاد و دو منبر امروز خوانده شد . راستى از صبح تا عصر در حركت بودم . روز خوبى بود . . . « * »\r\nشنبه 25 ربيع الثانى - ششم قوس است . هوا ابر بود و سرد شده است . شب خوابى نكرده و صبح دير برخاستم . منزل بودم . باغ از شدت برگ كثيف شده است .\r\nطهران فصل خوبى ندارد . اگر همدان زمستان سرد است در عوض بهار و تابستان به آن قشنگى و خوبى دارد كه آدم لذت مىبرد . طهران شش ماه گرم و كثيف و بد است ، شش ماه سرد و گل است . حقيقت جاى قابلى جهت پاىتخت نيست . از روزى كه از همدان آمده‌ام خيلى لاغر شده‌ام . دليل معلوم نشده است . . . « * » از اوقات تلخى انگشتر را از دستم بيرون كردم . در همدان در كمال سختى به دستم مىرفت . حالا در كمال سهولت به جزئى حركتى بيرون مىآيد . . . « * » عصر خانهء ميرزا موسى خان كارگزار رشت كه خانهء كوچك ما را اجاره كرده رفتم . ميرزا اسحق خان بود . آدم خوبى است . سه ساعت از شب رفته است . زير كرسى نشسته‌ام و خيالات مىكنم . . . « * » تا خدا كدام را صورت بدهد و صحيح بداند .\r\n\r\nخانهء حاجى كاظم صراف\r\nيكشنبه 26 ربيع الثانى - صبح ابر و باران مىآمد . خانهء حضرت و الا رفتم .\r\nگل در كوچه‌ها زياد بود . بعد از ناهار حجرهء ميرزا احمد تاجر رفتم . برك جهت لباده نداشت . هرچه تنباكو در كاروانسراى امير بود كمپانى تنباكو خريده است . . . « * » خانهء حضرت و الا آمده بعد از صرف چايى سواره منزل آمدم . حمام حاجى كاظم رفتم ، متصل به باغ ماست . سابقا اين خانه‌ها و حمال مال حاجى كاظم صراف بود . خانه‌ها را عوض طلب صنيع الملك مرحوم برداشت ، حمام را قوام الدوله . اين دو خانه حال متعلق به ما شده است . باغ بيرون و اندرون طويلهء خوب دارد . دو حياط ديگر و يك باغچه هم اجاره داده‌ايم . شب باران زياد آمد . هوا سرد شده است . . . « * »\r\n\r\nاسم‌گذاران\r\nشب جمعه دوم ربيع الثانى - شب هفت مولود تازه بود . چون ديشب با حضرت و الا سفارت اطريش مهمان بودند امشب قرار اسم‌گذاران شد . اسم مولود را جناب صدر - العلما گذاشت . تا بنده خانم ناميده شد . خداوند مبارك كند . جمعى از همشيره‌ها بودند . شب خوش گذشت . دو نفر پسر به سن هفت و يازده يهودى مطرب بودند . پسر هفت ساله تار را خوب مىزد . هردو خوشگل و خوب بودند . شباهت به يهودى ندارند . . . « * » خيلى تماشا كردم . شب خيلى دير خوابم برد . روز جمعه از خانهء خانم شاهزاده سوار شده تند به شمران باغ تجريش رفتيم . هوا آفتاب و خوب بود . آسياى خوبى حضرت و الا تازه ساخته است . قدرى درخت انداخته شد كه هيزم كرده شهر بياورند . سوخت\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 421 ","page_number":421},
  {"content":"\r\n\r\nگران است . غروب شهر آمديم .\r\nشب يكشنبه چهارم ربيع الثانى - خانهء نواب اميرزاده شب شش وعده داشتيم .\r\nخداوند پسرى به همشيره عطا فرموده است . معز الدين ميرزا اسم گذاشته شد .\r\n\r\nحرمت تنباكو\r\nمطلب تازه اين است كه تلگرافى از جانب حاجى ميرزا حسن شيرازى كه در كربلاى معلى تشريف دارند رسيده است كه تنباكو حرام است و هركس بكشد مثل اين است كه با حضرت امام زمان صلواة الله عليه حرب كرده باشد . از قرارى كه شنيدم تمام قهوه‌خانه‌ها قليانها را شكسته‌اند و مردم اغلب ترك كرده‌اند و كسى جرأت نمىكند كه در كوچه و بازار سيگار يا قليان استعمال كند . آخوند و سيدها گردش مىكنند و هركس بكشد كتك مىزنند . معركهء غريبى است . مردم متحير هستند .\r\nاعليحضرت اوقات مباركشان بسيار تلخ است و در اين كار متحير هستند . تفصيل ادارهء تنباكو زياد است . كتابى عليحده لازم دارد . قدرى از تفصيلش نوشته شده است .\r\nبارى يك كرور متجاوز تا حال خرج كرده است ولى خودش زيادتر مىگويد . الان در شهر دو هزار نفر قليان‌كش نيست . تمام ترك كردند . به محض زيارت صورت تلگراف ترك بايد كرد . هيچ كس قادر به محاربه با حضرت امام ( ع ) نيست . بارى غلغلهء غريبى در ميان مردم است . فرنگيها جرأت بيرون آمدن از منزل را ندارند . مشهديها مىگويند بالاغيرتى نبايد كشيد . شب تمام به صحبت تنباكو و آخر كار آن گذشت . خداوند مثل جناب ميرزا شخصى را حفظ فرمايد .\r\n\r\nتلگراف ميرزاى شيرازى\r\nاصفهان - كاشان - قم - فارس تماما ترك كرده‌اند و تمام تنباكوها را و ميانهء قليانها را در آتش ريخته در حضور فرنگيها سوزانده‌اند . بيست روز اين‌طورها بكنند كار كمپانى تمام است . طهرانيها نبايد كمتر از كاشى و قمى باشند . صورت تلگراف اين است :\r\nبسم الله الرحمن الرحيم . اليوم استعمال تنباكو و توتون به اى نحو كان در حكم مجادله « * » با امام زمان صلواة الله عليه و آله است حره الاقل ، محمد حسن الحسينى .\r\n\r\nتجديد اسب‌دوانى\r\nيكشنبه چهارم جمادى الاولى - بعد از چند سال موقوف شدن اسب‌دوانى امسال تجديد شد . سابقا در بيرون دروازهء اميريه كه موسوم به دروازهء اسب‌دوانى بود در محوطه‌اى كه نيم فرسنگ دور دايره بود و عمارت هم داشت اسب‌دوانى مىشد . همان محوطه را باغ كرده و عمارت را داخل باغ كردند . دو سال است كه در تابستان\r\n\r\n\r\n","description":"","footnote":"\r\n( * ) كذا در اصل در مآخذ ديگر محاربه هم آمده است .\r\n","page_name":" 422 ","page_number":422},
  {"content":"\r\n\r\nفرنگيها شمران اسب‌دوانى مىكنند . اين اسباب تجديد اسب‌دوانى دولتى شد . در دوشان‌تپه سمت شمال شرقى عمارت محوطه را جاى اسب‌دوانى قرار داده نيم ستون ساخته و بيرق زده بودند . با اميرزاده محمد حسن ميرزا و تولوى خان صبح سوار شده رفتيم . جمعيت زيادى رفت . اما از جهت بعد راه كمتر بود و مثل سالهاى سابق جمعيت نمىرفت .\r\n\r\nكالسكهء كرايه‌اى\r\nكالسكه‌هاى كرايه كه دو روز است راه افتاده زياد رفت‌وآمد مىكرد . ساعتى دو ريال اجاره دارد . در شهر از مكانى به مكانى يك ريال مىگيرند . كالسكه‌ها پاك و تميز بود . در نزديك چادر آقاى خود آقاى نايب السلطنه تشريف آوردند . پايشان درد گرفته بود . حضرت ملك‌آرا و شاهزاده ركن الدوله و جمعى ديگر تشريف داشتند .\r\nساعت شش به غروب مانده اعليحضرت تشريف آوردند . حضرت و الا در ركاب مبارك بودند . بعد منزل امين السلطان تشريف بردند . قريب هفتاد اسب سوغان كردند و امروز بايد بدود . به رسم سالهاى سابق عملهء طرب ، موزيكانچى بودند . چهار فيل هم آورده بودند .\r\nدفعهء اول كه شش دور اسبها دويدند اسب شاه جلو آمد . اسب قزلى بود تا چهار اسب مال شاه بود . اسب پنجم اسب كهرى مال اعتماد الحرم حاجى سرور خان بود . در جلوى چادر شاه افتاد و تركيد . نعش اسب را كشيده بردند . خوب اسبى بود و در خوب موقعى تلف شد . تازگى داشت .\r\nدورهء دوم كه پنج دور بود اسب اول اسب شاه ، دومى اسب حضرت نايب السلطنه بود .\r\nدورهء چهارم اسب اول كرنگ اكبر خان نايب ناظر برادر مجد الدوله .\r\nدورهء سوم اول اسب مجد الدوله ، دوم اسب اعتماد الحرم بود .\r\nدورهء دوم اول اسب كشيكچىباشى ، دوم اسب قزل فخر الملك بود .\r\nبعد از اتمام اسب‌دوانى افواج و توپخانه در حضور مبارك دفيله كردند .\r\nاعليحضرت تشريف برده با حضرت و الا در كالسكه نشسته شهر آمديم . حقيقت كار خوبى است اسب‌دوانى و تماشاى خوبى دارد .\r\n\r\nقبل‌منقل مثل عرق و شراب\r\nحكايت قليان و سيگار همانطور است . مردم خيلى كم كرده‌اند . امروز هركس قبل منقل همراه داشت مثل آن بود كه خمرهء شراب يا عرق همراه دارد . اصلاحى نشده است خداوند به خير بگذراند .\r\n\r\nسفر جاجرود با شاه\r\nپنجشنبه هشتم جمادى الاولى - صبح چهار ساعت به ظهر مانده از منزل سوار شده خانهء حضرت و الا رفتم . ساعت سه جمعا سوار شده به عزم سفر دو شبهء جاجرود\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nدر ركاب مبارك از دروازهء دولاب بيرون آمده سمت قصر فيروزه رفتيم . اعليحضرت قبل از ما رسيده بودند . ناهار خورده سوار شديم . من و تولوى خان كمى عقب بوديم .\r\nاز راه ديگر رفتيم . قدرى رفته از عقب صدا بلند شد : هاى شكار ! هاى شكار ! تاخت آورديم . هنوز ما نرسيده علاء الدوله ، امين خلوت ، كشيكچىباشى چند تير انداخته يك دانه را پسر سارى اصلان زد . علاء الدوله نزديك بود شكار را برداشته گفت خودم زده‌ام .\r\nدست آن بيچاره جائى بند نشد . بارى همانطور بىخيال مىرفتيم ، خبر نداشتيم اين راه غير از راهى است كه اعليحضرت تشريف برده‌اند . چهار پنج شكار در روى تيغه مىرفتند . من سيلاب كوچكى را گرفته مستعد ايستادم . بدبختانه از پشت تيغه رفته قدرى رفتم ديدم علاء الدوله ايستاده . من رد شدم ديدم امين خلوت هم ايستاده . پرسيدم گفت بايد ايستاد تا شاه رد شود آن وقت رفت . فاصلهء ما بين ما و شاه يك زنجيرهء كوه بود . در اين بين آدم امين خلوت گفت شكار شكار ! من نگاه كردم ديدم يك گل شكار از كوه سرازير شده دانه‌دانه داخل سيلاب شده از اين بغل مىروند . تفنگ را گرفته تاخت آوردم . در همان تاخت از اسب پياده شده ديدم علاء الدوله هم آمد . تا او رسيد دو تير چهارپاره انداختم و يك ميش افتاد . تولوى خان هم دو تير انداخت . علاء الدوله از آنجا كه پررو و زرنگ است شكار را سر بريده به دست آدم خودش داد . قريب يكصد دانه شكار بود . بعد از رسيدن من و انداختن تفنگ ده دقيقه شكار مىآمد و از پنج قدمى گذشته سربالا مىشد . امين خلوت هم رسيده چند تير گلوله انداخت يك ميش زد . ميش يواش‌يواش سربالا مىرفت . توله استاپ با زنجير عقب كرد و شكار را خواهى نخواهى پائين آورد ، جلوى امين خلوت انداخت . بارى مدتى با علاء الدوله نزاع و مرافعه كردم ، آخر شكار را نداد و يك زخمى كه معلوم نبود كى زده و از قله يواش يواش سرازير شده مىرفت به ما نشان داد و گفت زخمى شما است . فساد را فرستاديم از آن سمت سرازير شده رفته بود به چنگ نيامد . اما تمام مردم ديدند كه من شكار را زده و علاء الدوله به زور برد . آن‌قدر اوقاتم تلخ شد كه حساب نداشت . نزديك بود خفه بشوم . خيلى نزديك بود و به تير اول افتاد . ميش بزرگ خوبى بود . توله استاپ هم امروز خوب هنر كرد . شكار بزرگى را از بالاى كوه آورد . اگر توله نبود مثل آن قوچ دررفته بود و به دست نمىآمد . بارى راه دورى بود و در كمال اوقات تلخى آمدم .\r\nيك بز بسيار بزرگ هم بالاى كوه ديده شد ، گلوله نداشتم . رضا بيك پياده رفت آخر نديد و كارى نكرد . يك ساعت از شب رفته خسته مانده شكار از دست به در رفته اوقات تلخ منزل رسيديم .\r\n\r\nقرقاول و دراج دستى\r\nعمارت ما هم تا اردو و عمارت شاه نيم فرسنگ مسافت دارد . عمارت مرحوم محمد شاه است . اعليحضرت هم مدتها اينجا منزل داشتند . دو سه سال است به ما مرحمت شده و منزل حضرت و الا است . امسال خيلى مخروبه شده است . دو اطاق بيش سالم ندارد . عمارت بيرون ، اندرون ، حمام دارد . اما حيف كه تعمير نكرده پاك خراب شده\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nاست . جاجرود جنگل خوبى دارد . رودخانهء جاجرود از وسط جنگل مىرود . شكار همه چيز دارد . پلنگ ، خوك ، قوچ و ميش ، بز ، كبك ، دراج ، خرگوش ، روباه و غيره و غيره . اعليحضرت مدتها است دراج و قرقاول در اين جنگل دستى آورده انداخته‌اند .\r\nدراجش زيادتر از قرقاول شده است . قريب سيصد چهارصد دراج داشت . دو سال است سرما كم كرده و حال كمتر است . خيلى قشنگ است . دراج را كسى حق شكار كردن ندارد . از همه چيز زيادتر باعث اوقات تلخى شاه است . خيلى احتياط دارد رفتن در جنگل . قرقچيها گمان شكار دراج مىكنند . خوك بسيار دارد ، خيلى زياد شده . دسته دسته حركت مىكنند . دو سال قبل آقاى عماد السلطنه دو خوك شكار كردند . جز دراج و پلنگ چيزهاى ديگر در موقع تشريف نداشتن اعليحضرت شكار مىكنند ، مانعى ندارد .\r\nپلنگ هم زياد دارد . دو سال قبل يك روز سه پلنگ از سى قدمى جلوى ما درآمد دو تير ساچمه عماد السلطنه و يك تير گلوله من انداختم نخورد . شب آقا سيد آقا و آشپزخانه ساعت چهار رسيدند . آقا سيد آقا در آب افتاده بود ، تماشا داشت . مرد زرنگى است . تمام اين عمارت خراب شده است .\r\nجمعه 9 جمادى الاولى - صبح ساعت سه به ظهر مانده سوار شديم . مدتى در نزديك اردو معطل شديم تا اعليحضرت سوار شوند . احضار فرموده در ركاب مبارك رفتيم . قدرى آمده سمت دست چپ رودخانه ناهار افتادند . وقت آمدن با حسن خان باشى در ميان جنگل مىآمديم . تولهء باشى « ماه‌رخ » داد ، خرگوش خوابيده بود . باشى پياده شد كه با دست بگيرد بلند شده به‌در رفت . نگذاشت با تفنگ شكار كنيم . بعد از ناهار اعليحضرت همان‌جا مانده مشغول كتاب خواندن و بعضى نوشتجات شدند . منزل آمديم .\r\nتولوى خان و فساد پياده رفتند شكار . فساد يك كبك در هوا زده بود . عصر فخر الملك آمد شاه فرموده بودند كه ابلاغ كند صنيع الملك عمارت را كاه‌گل كند . از صبح تا عصر ابر بود . قطره‌قطره باران هم آمد . اگر باران شدت كند كار اطاقها مغشوش است حكما خراب خواهد شد .\r\nشنبه دهم شهر جمادى الاولى - ديشب باران زيادى آمد . صبح ابر [ بود 
  ] و باران مىآمد اعليحضرت سوار نشدند . منزل ما خيلى دور است . با دوربين از بلندى بايد ديد . بعد از ناهار سوار شديم ، از درهء طويله كه نزديك منزل ما است بالا رفتيم . راه بد بود .\r\nسيل تمام راه را برده و خراب كرده است . به زحمت و مشقت بالا رفتيم . آخر دره آب دو شعبه مىشود و ميدان‌گاهى دارد . بغله كبك زياد پريد . چند تير انداختيم نخورد .\r\nاغلب در هوا و دور بود . توله‌ها خوب گردش مىكردند . از آن‌جا به تپه‌ماهور افتاده دو شكار از خيلى دور ديده شد رم كرده و رفتند . در كنار رودخانه چايى خورديم . آمدن يك كبك گزل حضرت و الا از بسيار دور در هوا شكار فرمودند . نيم ساعت به غروب مانده منزل آمديم . جلال الملك آمد . اعليحضرت دو شكار صيد فرموده بودند . مجد الدوله هم يك دانه زده بود . هوا بعد از ناهار تا عصر صاف بود . الان يك ساعت و نيم از شب رفته است در اطاق تنها هستم . ماهتاب قشنگ خوبى است . هواى جاجرود از شهر طهران گرمتر است . شش فرسنگ تا شهر مسافت دارد .\r\n\r\n","description":"","footnote":"","page_name":" 425 ","page_number":425},
  {"content":"\r\n\r\n\r\nراپرت شهر - مجلس تنباكو\r\nيكشنبه 11 جمادى الاولى - صبح زودتر سوار شده اردو رفتيم . منزل مجد الدوله پياده شديم . مير شكار و صديق خلوت بودند . اعليحضرت مشغول خواندن راپرت شهر بودند . جز دو سه نفر ديگران نبودند . پريروز شهر مجلس در خدمت آقاى نايب السلطنه منعقد شده بود . علماء ، وزرا ، تجار ، كسبه بودند . راپرت مجلس را آورده بودند ، گويا اصلاح نشده باشد و رفع حرمت تنباكو و توتون نشده باشد . هنوز من يك مرتبه ترك نكرده‌ام . ليكن خيلى در كشيدن سيگار تخفيف داده‌ام . اهل اردو اغلب مىكشند .\r\nيك‌دست شطرنج با مجد الدوله بازى كردم ، مات شد . بعد از اتمام شطرنج شاه سوار شد . در ركاب مبارك آمديم تا حوالى منزل ما . كنار رودخانه ناهار افتادند . هوا ابر بود كمى باران آمد . بعد از ناهار اعليحضرت به كافرهمند « * » تشريف بردند . با دائى جانم و تولوى خان و حسينعلى ميرزا به شكار كبك رفتيم . به خرگوش دو تير انداختيم نخورد . دائى جانم يك كبك زد . دو ساعت به غروب مانده منزل آمدم . عصر گردش كمى پياده رفتم . چيزى ديده نشد . هوا ابر است .\r\n\r\nسيد بورانى\r\nدوشنبه 12 - ديشب باران تا صبح آمد . اطاق چكه مىكرد . خواب قدرى حرام شد . هوا ابر تيره گرفته و باران همين‌طور آمد . عليمردان اردو رفت سيد بورانى را آورد . سيد بامزه‌اى است . صحبتهاى خوب كرد . نزد مجد الدوله مانده . يك كاسه بورانى سر ناهار گفتيم گذاشتند . ميرزا حسين را كتك زياد زده كاسهء بورانى را به سر دو سه نفر از نوكرها ريخت . بورانى كه مىگوئى بلند شده هركه باشد كتك مىزند .\r\nآنوقت بايد مربا گفت تا ساكت شود . خنده دارد . به اين وسيله نانى پيدا كرده و كارش خوب است . مردم چيز مىدهند و خنده مىكنند . تا دو ساعت به غروب مانده خدمت حضرت و الا صحبت مىكرد . بعد اسب درست كرده باهم سوار شده اردو رفتيم .\r\nمن منزل فخر الملك و دائى جانم رفتم . حسينعلى ميرزا و يك شاهزادهء ديگر بودند .\r\nعمارت زياد جهت اهل درب خانه ساخته‌اند . نفرى يك اطاق و دو اطاق دارند . تا غروب باران آمد . شب آنقدر از دست دائى جانم خنده كرديم كه اغلب از حال رفتيم .\r\nآخر در عوض خنده گريه مىكرديم . دائى هشت تومان از احمد خان به تخته برد . نفرى يك قران به ماها داد . مثل شاه روى كرسى نشست . يكىيكى رفتيم و به تفصيل زياد قران را داد . زيادى خنده از كتاب خواندن محمود خان پسر والى برادر فخر الملك بود .\r\nبيچاره گوشش خيلى سنگين است . زبانش لكنت دارد . او كتاب مىخواند . دائى اشعار شيخ را معنى مىكرد بطورهاى بىمعنى و محمود خان را مسخره مىكرد . فال زياد جهت محمود خان گرفت . خيلىخيلى خنده داشت . به نوشتن درست نمىآيد . ساعت شش از شب رفته استراحت شد .\r\n\r\n\r\n","description":"","footnote":"\r\n( * ) همند در تداول زبان مردم شمران و قصران به معنى تخته‌زمين صاف و هامون است .\r\n","page_name":" 426 ","page_number":426},
  {"content":"\r\n\r\n\r\nشطرنج و امين السلطان\r\nسه‌شنبه 13 - مشهدى اكبر ديشب از شهر آمده بود . صبح آنجا آمد . كاغذ نوشته به شهر رفت . منزل نايب ناظر و باشى رفتم . چون جناب امين السلطان اين روزها ميل زيادى به بازى شطرنج پيدا كرده‌اند در تمام اين اطاقها شطرنج حاضر [ ست 
  ] و هركس برود بازى بايد بكند . تمام اهل اردو مشغول آموختن اين بازى هستند . دو دست با باشى بازى كردم . يك دست مات شد و يك دست مات كرد . ديشب دو دست مات شد .\r\nاز غلامعلى خان هم دو دست بردم . اعليحضرت سوار شدند . اسب من خيلى دير رسيد .\r\nوقتى كه رفتم ناهار پياده شده بودند . حضرت و الا منزل آمده بودند . آفتاب خوبى بود .\r\nناهار خورديم . بعد از ناهار سوار شده سمت گوى داق رفتيم . كبك خيلى ديده شد . چند تير انداختم نخورد . هيچ كس اين سفر شكار درستى از كبك نكرده است . كبك جاجرود هيچ وقت در زمين كسى نديده و نتوانسته تفنگ بيندازد . از دويست قدمى يك مرتبه بلند مىشود و به خدا قسم از اين بغل رودخانه به يك پرش آن بغل رودخانه مىافتد .\r\nممكن نيست يك كبكى را دو مرتبه عقب كرد . نمىدانم چقدر طاقت پريدن دارند .\r\nبارى تا حال شكار نكرده‌ايم و گمان ندارم من‌بعد هم شكارى بشود . فردا با شاه پلنگ خان تفنگدار اعليحضرت مرخص فرموده شكار قوچ ميش برويم . تا خدا چه خواهد . بخت اين روزها درست نمىآيد .\r\n\r\nشكار با شاه پلنگ خان\r\nچهارشنبه چهاردهم - صبح زود سوار شده سمت اردو روانه شديم . هوا آفتاب و بسيار سرد بود . فخر الملك ، محمد حسن ميرزا ، دائى جانم ، شاه پلنگ خان تفنگدار حاضر شده به سمت سرخه‌يار « * » رفتيم . جلال الملك و آقا مردك ديشب از شاه مرخصى گرفته و قبل از ما شكار رفته بودند . از اين جهت يقين شد كه شكار خوبى به چنگ نخواهد آمد . مأيوسانه از درهء ابو الحسن بالا رفتيم . راه خراب شده و بسيار سخت بود . به صعوبت بالا رفتيم . قاطر آبدارى نمىآمد . مجبورا پياده شده ناهار خورديم .\r\nآبدارى را مراجعت داديم . از يال كوه بالا رفتيم ، تمام راه را پياده جلوى اسبها را گرفته رفتيم . خيلى سخت و بد بود . راه جاده ساخته‌اى بود چون حضرات جلو رفته بودند لهذا به اين زحمت افتاديم . بارى دو ساعت به اين سختى رفتيم و همه‌جا شاه پلنگ خان سر مىكشيد تا يك دسته شكار در زير پاى ما ديده شد . مدتى ايستاده با دوربين نگاه كرديم . در اين بين صداى تفنگ حضرات بلند شد . شكارها رم كرده بالاى يال ايستادند و از پناه بيرون آمدند . قدرى رفتيم ديديم پناهى به دست نخواهد آمد پياده شده پائين رفتيم . حضرت و الا تير اول را در ميان « چيق انداخته شكارها رم كرده سربالا شدند . پشت هم گلوله انداختيم هيچ يك نخورد . دور بود و شكارها تك‌تك مىرفتند . من و دائى جانم سوار شده جلوى شكارها را خواستيم بگيريم . از چال گردنى\r\n\r\n\r\n","description":"","footnote":"\r\n( * ) كذا ، طبعا نامى است غير سرخه‌حصار .\r\n","page_name":" 427 ","page_number":427},
  {"content":"\r\n\r\nشكارها درآمدند ، دور بود . يك قوچ بزرگ از عقب آمد و از شكارها جدا شده معلوم شد تير خورده است . اگر يك نفر از ما در اين چال گردن ايستاده بوديم حكما حكما با تفنگ چهارپاره دو شكار زده بوديم . خبط شد . آن شكار تير خورده هم پيدا نشد .\r\nسوار شده رفتيم در سيلابى بوديم كه از دور يك گل معتبر شكار ديده شد . مدتى ايستاديم شكار آرام شد . با دوربين تماشا كرديم بازى مىكردند . قوچها ، ميشها را عقب مىكردند . آن‌قدر صبر كرديم تا ميان دره ريختند . آن وقت سوار شده تاخت رفتيم جلوى آنها را گرفتيم . سه چهار مرتبه پياده شديم . شاه پلنگ خان سركشيد و باز سوار شده جلوتر رفتيم . آخر پياده شده يك مرتبه شكار از دويست قدم فاصله بيرون آمد . شاه پلنگ خان تفنگ گلوله داشت فورا دو تير انداخت . ماها تماما چهارپاره داشتيم و ميدان چهارپاره نبود . وقتى كه دور شدند چند تير گلوله انداختيم . بدون ثمر و دل‌خوش‌كنك بود . شاه پلنگ خان سوار شده جلو رفت . يك مرتبه فرياد كرد كه زدم .\r\nرفتيم يك قوچ چهار سال ابلق بسياربسيار قشنگ زده بود . مدتى معطل شده شكم قوچ را خالى كرده بار كرده و رفتيم . فخر الملك و دائى جانم جدا شده از راه ديگر رفتند . اين شكارها از شكارگاه‌هاى مخصوص اعليحضرت نيست . خيلى كم اين‌جا تشريف مىآورند و بيشتر از شكار بالاتر آمده با وجود اين آنقدر شكار دارد . شكار جاجرود بىحساب است . به تعداد برنمىآيد . يك گل شكار معتبر ديگر از دور ديده شد . بارى بالا رفتيم كمى داخل شكارگاه مخصوص شديم . شش هفت قوچ يك مرتبه از جلو درآمدند . شاه پلنگ خان تيرى انداخت نخورد . خدا شاهد است وقتى كه صداى تفنگ بلند شد ديدم يك قوچ پريد بالا كه سه چارك بيش شاخ داشت . حضرت و الا پياده شده يك تير انداختند . قوچ تكانى خورده از پشت يال سرازير شد . چون سرازير بود رفت . ده قدم فاصله يك گل كه به قدر ده دقيقه شكار بالا مىآمد از دور ديده شد .\r\nتولوى خان تاخت كرد و دو تير انداخت ، اما خيلى دور بود . در اين بين يك دستهء ديگر بالاى قلهء كوه دور يك سنگ « چيق » زده بودند . حضرت و الا پياده شده يك تير گلوله انداختند . يك مرتبه شكارها سرازير شدند و غايب شدند . يك معركه‌اى بود .\r\nفخر الملك و دائى بى خود رفتند . اسبها از طاقت افتاده بودند . خيلى سخت حركت مىكردند . بارى من ايستادم . قريب صد شكار از دور مىرفت . تماشاى آن را مىكرديم .\r\nحضرت و الا بالا رفت . يك مرتبه صداى پنج شش تير تفنگ درآمد . اوقات تلخ بالا رفتم كه چرا من نرفتم . وقتى رسيدم شاه پلنگ خان يك توقلى را عقب كرده و توقلى زخمى حضرت والاست ، سرازير شده افتان و خيزان مىرود . تولوى خان و شريف خان رفتند . من مراجعت كردم . رسيدم خدمت حضرت و الا و گفتم شكار سركار را مىآورند .\r\nحضرت و الا فرمودند و قسم ياد كردند كه به قدر پانصد شكار بود . اين چند گل به هم ريخته و يك گل معتبر شده بودند . حضرت و الا دو سه تير گلوله انداخته بودند و يك توقلى افتاده بود . بارى از آنجا سرازير شده رفتيم . دو شكار ديگر ديده شد تا رفتيم تفنگ خالى كنم پشت كوه رفته ديده نشدند . چهار نفر بوديم . راه را گم كرده تا يك ساعت و نيم از شب رفته مىآمديم ، تا آخر به رودخانه رسيده لله الحمد سلامت وارد\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nشديم . تولوى خان و شاه پلنگ خان غروب رسيده بودند . نابلدى بد چيزى است . دو ساعت راه را عوضى آمديم . توقلى را آورده بودند الحمد لله باز شكارى شد و دست خالى نيامديم . خيلىخيلى شكار ديده شد . محمد باقر از شهر آمده بود قوچ را داديم صبح برد شهر .\r\nپنجشنبه پانزدهم - صبح حضرت و الا در ركاب مبارك سوار شدند . من و تولوى خان نرفتيم . تعمير عمارت به ميرزا محمد خان پدر عزيز السلطان مرحمت شد . به حضرت و الا فرمودند كه حكم كردم تمام عمارت را جهت شما تعمير كنند . بعد از ناهار حضرت و الا و امين خلوت تشريف آوردند . اعليحضرت خيلى اظهار التفات فرموده بودند . سه ساعت به غروب مانده پياده شكار كبك رفتم . خيلى راه پياده رفتم .\r\nمراجعت توله استاپ ماه‌رخ خوبى داد . جلو رفتم يك مرتبه يك زربه كبك از نزديك بلند كرد . يك دانه كبك بزرگ در هوا زدم و به منزل آمدم . امين خلوت مىگفت با دو قوش هنوز يك كبك نگرفته‌ام . كبك قوس است و خيلى پرش مىكند . شكار يك كبك سخت‌تر از زدن يك قوچ شده است . دو سه روز است هوا سردتر شده است . آب راكد [ ست و 
  ] يخ مىبندد .\r\n\r\nتبديل حكومت همدان\r\nجمعه 16 جمادى الاولى - صبح ابر سختى گرفته بود ، كمى تگرگ آمد . شاه سوار شدند . ديشب فخر الملك اينجا بود . صبح رفت بعد از ناهار هوا كمى باز شد .\r\nبا تولوى خان سوار شديم . خيلى كبك ديده شد . توله دو سه جا خوب ماه‌رخ داد . يك قرقوش نشسته بود . يك تير در زمين انداختم نخورد ، بلند شد . تير دوم در هوا زدم معلق‌زنان زمين افتاد . زنده بود ، ترك اسب رضا بك بستم . خيلى بزرگ بود . خيلى گردش كردم باز در مراجعت توله ماه‌رخ داد . دو كبك بلند شد . تير اول از هوا يك دانه‌اش زمين خورد . از غيظ سرش را جدا كردم ، برداشته منزل آمدم . فخر الملك كاغذى نوشته بود مطلب تازه‌اى بود . حسب الامر قدرقدرت همايون اعلى صبح شهر نزد جناب امين السلطان رفته حكومت همدان را تبديل فرموده جاى ديگر را به شما مرحمت فرموده‌اند . حكومت همدان به عضد الدوله داده شد و از اين تبديل كمال التفات را به شما فرموديم . جواب مختصرى حضرت و الا مرقوم داشتند و من سوار شده منزل امين خلوت رفتم . شايد خبر داشته باشد . مدتى آنجا نشستم يك دست شطرنج بازى كردم . امين خلوت شطرنج‌باز است . بسياربسيار خوب بازى مىكند . در آخر سؤال كردم گفت خبر ندارم . ليكن البته از حكومت همدان بهتر است . يك ساعت و نيم از شب رفته منزل رسيدم . در عبور از رودخانه چون از گدار به آب نزده بودم يك پايم در آب فرورفت و اسب يك پيچ خورد . خدا رحم كرد ، هيچ نمانده بود در آب فرو روم . شب تمام به خيالات گذشت . نمىدانم امسال چند جور بايد باشد . هنوز در همدان سرانجام نگرفته بوديم به طهران احضار شديم . حالا بايد سمت ديگر رفت .\r\nعماد السلطنهء بيچاره يك ماه و نيم است رفته حالا بايد مراجعت كند . هيچ كار از روى\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nقاعده نيست . رفتن عماد السلطنه هيچ لازم نبود . اگر براى دو ماه بود من بودم .\r\n\r\nطنبى در باغ\r\nشنبه 17 جمادى الاولى - صبح سوار شده اردو آمديم . من منزل فخر الملك رفتم .\r\nدائى جانم بود . به اتفاق منزل امين خلوت رفتيم . باز خبرى نداشت . حضرت و الا دم در باغ ايستاده بودند . قدرى نگذشت اعليحضرت تشريف آوردند . همه سوار شدند ايستاده و با حضرت و الا محرمانه فرمايشات مىفرمودند . يك ربع طول كشيد بعد تشريف بردند . خدمت حضرت و الا رفتم . فخر الملك آمد و پيغام ديگرى آورد و مراجعت كرد .\r\nبه راه افتاديم . تمام را اظهار التفات مىفرمودند كه همدان ثمر ندارد و اسباب زحمت و مشقت است ، جاى ديگر را به شما داديم كه آسوده شويد . اين مختصرى از مفصل فرمايشات بود . بارى به راه افتاديم . از جادهء معمولى آمديم كه راه كالسكه است .\r\nيك ساعت به ظهر مانده ناهار خورديم . صداى توپ ظهر شهر آنجا آمد . بعد سوار شده تا به سرخه‌حصار رسيديم . قصر و عمارت همايونى دست ميرزا محمد خان است .\r\nاندرون را تماشا كردم . در خوابگاه اعليحضرت چايى خورديم . عمارت كوچك قشنگى بود . بعد بيرون آمديم . باغ بزرگ پست و بلند بسيار خوبى بود . خيابانهاى قشنگ داشت . ديوار ندارد و طنبى خوبى دارد . عمارت بيرونى در وسط باغ دو مرتبه و دورهء ايوان دارد . تمام اطاقها مفروش و « مبله » بود . پردهء عكس ، ميز ، صندلى همه چيز داشت . سه ساعت به غروب مانده از آنجا سوار شده غروب شهر رسيديم . جناب امين - السلطان منزل نبودند . عليمردان رفت جهت فردا وقت بخواهد .\r\n\r\nختم مسئلهء تنباكو\r\nيكشنبه 18 جمادى الاولى - صبح خانهء حضرت و الا رفتم . حمام مفصلى رفتم .\r\nخيلى چرك شده بودم . پانزده روز بود كه حمام نرفته بودم . چهار ساعت به غروب مانده كالسكه نشسته منزل جناب امين السلطان رفتيم . عمل تنباكو الحمد لله اصلاح شده است . قرار گذاشتند كه تنباكوى خارجه را كمپانى بفروشد و داخله به حال خود مثل سابق باشد و سالى پنجاه الى صد هزار تومان دولت از بابت خسارت به كمپانى بدهد و به تمام ولايات تلگراف شد . بعد از شش هفت روز انعقاد مجلس اين قسم درست شد . حال علما تلگراف جهت جناب حاجى ميرزا حسن شيرازى كرده‌اند تا چه جواب بدهد . در اين مجالس حضرت اميركبير ، جناب امين السلطان ، ساير وزرا ، تمام علما ، اغلب تجار و كسبه بودند . اصلاح اين كار خيلى سخت بود . كمپانى گفته بود سالى دو كرور منافع من بود و از آن جهت قبول نمىكرد . حقيقت بايد دعا و ثنا كرد به وجود مقدس جناب ميرزا . هنوز مردم به هيجان سابق هستند و هرچه جناب ميرزا حكم فرمايند اطاعت دارند . هيچ گمان نمىرفت كه مردم آن‌قدرها هم اتفاق داشته باشند . چقدر سخت است عادتى را كه صد سال دارند به چهار كلمه تلگراف يك مرتبه اقلا از بيست كرور مردم ايران ده كرورش ترك كند . صد سال بعد هركس\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nاين تفصيل را در كتابها بخواند هرگز باور نخواهد كرد و از جمله محالات خواهد دانست .\r\n\r\nقدرت ميرزاى شيرازى\r\nگمان ندارم بعد از ائمهء هدى ديگر به كسى آن‌قدر اطاعت داشته باشند و همچو حكمى را يك مرتبه بيست كرور جمعيت به جان و دل قبول كنند . الان سيگار يا غليان كشيدن بدتر از شراب و عرق خوردن است . هركس سيگار يا قليان در كوچه بكشد جمع شده پدرش را درمىآورند و كتك مضبوطى مىزنند . بارى الحمد لله اتفاق يك كارى كرد . به خارجه هرچه خواهد ببرد داخل ولايت درست بشود . چند روز ديگر تنباكو خيلى گران خواهد شد به جهت آنكه هرچه تنباكو بوده كمپانى خريده . خيلى كم در دكانها تنباكو باقى مانده و از فرنگى كسى نخواهد خريد و اين جزئى ترقى خواهد كرد . انشاء الله حكم ديگرى جناب ميرزا خواهند فرمود كه كسى تنباكو به فرنگى نفروشد . آن وقت اين تجارت خارجه هم تمام خواهد شد و كسى تنباكو نخواهد داد كه او به خارج ببرد . بارى در اطاق ديگر حضرت و الا و جناب امين السلطان قريب يك ساعت خلوت كردند ، بعد به منزل آمديم . نقدا قرار شد حكومت همدان را تا آخر سال به جاى خود باقى گذارند كه عمل ماليات معوق نماند و آن حكومت ديگر را هم بلكه بشود تغيير داد و به جاى ديگر تبديل كرد . تا خدا چه خواهد . روز دوشنبه يا سه‌شنبه بعد از آمدن موكب همايون تكليف معين خواهد شد . تا يار كه را خواهد و ميلش به كه باشد .\r\nسه‌شنبه 20 جمادى الاولى - بعد از ناهار خانهء حضرت و الا رفتم . جناب امين - السلطان نوشته بودند شخصى را در همدان بگذاريد كه حساب و باقى را به عضد الدوله پس بدهد و عماد السلطنه زود ملاير رفته حساب محمد تقى خان را بكشد و سند ولايت بدهد . پست همدان هم رسيد . جهت آقاى عماد السلطنه به تفصيل نوشتيم . امسال هر ده روزش به ما يك‌جور گذشت . متصل در رفتن و آمدن بوديم . شب خانهء حضرت و الا ماندم . باران كمى آمد . امروز اول چلهء بزرگ است . هواى طهران آن‌قدر سرد نشده است . برف نيامده .\r\n\r\nقرق باغ و تماشاى حرم\r\nچهارشنبه 21 - بعد از ناهار با حضرت و الا درب خانه رفتيم . اعليحضرت امروز در عمارت جديد كه سمت مشرق است جلوس فرمودند . اين عمارت را يك سال است مشغول ساختن هستند . جناب امين الملك برادر جناب امين السلطان مباشر بود . بسيار قشنگ و خوب ساخته شده است . راه‌پله و بالكن خوبى دارد . مدتى معطل شده تا جناب امين السلطان تشريف آوردند . جمعى بودند . در اطاق نشسته چايى و قليان آوردند . سه ساعت به غروب مانده جمعا بيرون آمديم . باغ قرق شد حرم به تماشاى عمارت آمدند .\r\nشب تا صبح باران بشدت آمد .\r\n\r\n","description":"","footnote":"","page_name":" 431 ","page_number":431},
  {"content":"\r\n\r\n\r\nحلالى تنباكو\r\nجمعه 23 جمادى الاولى - ديشب باران شديدى تا صبح آمد . خواب حرام شد .\r\nخانهء حضرت و الا رفتم . حرمت تنباكو همانطور باقى است . مىگويند تا به كلى اين كار از كمپانى انگليسى خلع نشود حلال نخواهد شد . مذاكرات زياد شده است . آخوندها و ملاها اين روزها معركه مىكنند . جانى گرفته‌اند و مردم را نهى مىكنند و تنبيه مىكنند . خداوند اصلاح كند . بد وضعى است .\r\n\r\nجهاد براى تنباكو\r\nشنبه 24 - ديشب تا صبح باران و باد و رعد و برق معركه كرد . كمى آفتاب و بعد ابر شد . درب خانه خدمت آقاى نايب السلطنه رفتم . مدتى با مسيو كنت نظم الملك خلوت داشتند . بعد شرفياب شده اوقات تلخى داشتند و خيلى اظهار كسالت از كار مىفرمودند . جهت اوقات تلخى معلوم نشد . در باغ هم شورى بود . بعد از ناهار آنجا تشريف بردند . منزل آمدم . مشهدى اكبر و ساير نوكرها گفتند اعلانى در كوچه و بازارها چسبانده‌اند كه روز دوشنبه و سه‌شنبه جنگ ( جهاد ) است و اگر دكان تنباكو فروشى و توتون‌فروشى باز باشد خود فروشنده را كشته دكانش را آتش خواهيم زد .\r\nمعلوم شد اوقات تلخى آقا و انعقاد مجلس شورى جهت اين اعلان بوده است . مردم خيلى مستعد شده‌اند . خداى نكرده اگر ده نفر « مشهدى » و آدم بىمعنى در شهر شورش كند تمام شهر و تمام ايران شورش خواهند كرد . تمام مردم دل‌تنگ [ اند 
  ] و به جان رسيده‌اند .\r\nحكايت تنباكو را جلو كشيده و باطن را مىخواهند ظاهر كنند و معلوم نيست مصدر اين شرارت و هرزگيها كيست و از جانب كه اشاره مىشود .\r\n\r\nاخراج سعد السلطنه از قزوين\r\nباقر خان سعد السلطنه كه از قوم و خويشهاى جناب امين السلطان است اول آبدار [ بود 
  ] و حالا چند سال است معتبر و حاكم شهر قزوين شده است ، مردم قزوين بيرونش كرده‌اند و شورش عظيمى كرده مىخواستند سعد السلطنه را بكشند . شبانه فرار كرده و به طهران آمده است . جارچى در شهر از جانب سعد السلطنه جار زده بوده كه قليان حلال شده و مردم بكشند . سيدى از سادات بالاى منبر رفته گفته است تنباكو و توتون از جانب دولت حرام نشده كه حالا حلال شود . آنكه تنباكو را حرام كرده هنوز حلال نكرده است . سعد السلطنه شب فرستاده سيد را گرفته و از شهر بيرونش نموده‌اند .\r\nاهل شهر سيد را به شهر آورده و آدمهاى سعد السلطنه را به قرار واقع كتك زده‌اند .\r\nبعد جمعيت داخل عمارت حكومتى شده . حاجى ملك التجار كه مغلولا به قزوين برده بودند جلو آمده و قرآن مجيد را آورده طورى مردم را پراكنده كرده و با سعد السلطنه در كالسكه نشسته فرار كرده‌اند . اگر ملك نبود حكما سعد السلطنه را كشته بودند . اين هم از وقايع جديد است . مردم مفسد در شهر خيلى هست و اغلب مشغول تفتين هستند .\r\nخداوند رحم كند .\r\n\r\n","description":"","footnote":"","page_name":" 432 ","page_number":432},
  {"content":"\r\n\r\n\r\nموقوف شدن عمل تنباكو\r\nيكشنبه 25 - صبح قريب يك چارك برف آمده بود . اين برف اول طهران است .\r\nتا دو ساعت به ظهر مانده به شدت برف مىآمد . خانهء حضرت و الا رفتم . درب خانه آدم فرستاديم . وزيرمختار روس با اغلب وزراء درب خانه بودند . ديشب ساعت دو اعلانى چاپ كرده و صبح منتشر نموده بودند كه عمل تنباكو و توتون به كلى موقوف شد و هركس خواهد بفروشد و بخرد مختار است . باز مردم ساكت نشده‌اند و مىگويند اين اعلانها اصل ندارد و تغيير خواهد كرد . جز اين‌كه رئيس تنباكو از طهران برود و عمل به كلى موقوف نشود و خاطرجمع نباشيم و علما اذن ندهند دست از اغتشاش و شورش برنخواهيم داشت . ديگر دولت مختار است و صلاح خود را بهتر مىداند .\r\nوزيرمختار روس و دولت روس در اين فقره كمال همراهى را باطنا و ظاهرا كرده و مىكنند . اين دو سه روزه هم اغلب حضور شاه رفته . اسم وزيرمختار بوت‌سف است .\r\nمرد عاقل و دانائى است .\r\n\r\nترس فرنگيها\r\nسربازخانه‌هائى كه در گذر و محلات بود تمام سرباز با تفنگ ته‌پر و فشنگ گذاشته‌اند . امروز صبح اين كار را كرده‌اند . تمام مردم مىگويند فردا كه دوشنبه است بايد حاضر جهاد شد . دكانهاى توتون‌فروشى و تنباكوفروشى را جمع كرده‌اند و تمام سيگار و توتون را در خانه محفوظ كرده‌اند . انقلاب غريبى در شهر است . دولت روس از اين فقره رضايت نداشت و حالا تفتين مىكند . وزيرمختارها و فرنگيها هيچ بيرون نمىآيند مگر با كمال ترس و جهت لزوم . ديگر « پرم‌ناد » « 1 » نمىكنند و مثل سگ ترسيده‌اند . هوا امروز خيلى سرد شده است . تا غروب ابر بود . از بعد از ناهار هوا ساكت شد . غروب منزل آمدم . چهار پنج روز ديگر هم بايد به حكومت شهر نهاوند بروم . بدتر از همه عيال هم همراه دارم . خانه را معين السلطنه در بيست و پنج تومان مىخواهد اجاره كند . فرمان هنوز به صحهء مبارك نرسيده تكليف درست معلوم نيست .\r\nهوا هم سرد شده برف هم آمد . رفتن خيلى اشكال پيدا كرد . تا خدا چه خواهد . آقاى عماد السلطنه را تلگراف كرديم به ملاير برود . گويا رفته باشد . دو ساعت از شب رفته است . هوا ابر است و بسيار سرد . زير كرسى نشسته‌ام . تمام صحبت از حكايت تنباكوست .\r\nدوشنبه 26 جمادى الاولى - ديشب هوا صاف شد و به شدت يخ بست . خانهء محمد ميرزا پسر ملك‌آرا رفتم . كوچه‌ها يخ بسته بود . سواره رفتن خطر داشت . پياده رفتم .\r\nيك ساعت آنجا توقف شد . صحبت اين روزها معين و معلوم است ! تنباكو . توتون . . . « * »\r\n\r\n\r\n","description":"","footnote":"\r\n( 1 ) -  promenade  ( گردش )\r\n( * ) نقطه‌چين در اصل است .\r\n","page_name":" 433 ","page_number":433},
  {"content":"\r\n\r\n\r\nتحريك روسها - عمل رژى\r\nاز آن‌جا خانهء شاهزاده رفتم . سر ناهار رسيدم . عمارت هنوز فرش نشده است .\r\nخرده‌كارى دارد . دو اطاقش تمام شده است . مابقى بىدر و پنجره و رنگ هستند .\r\nسه ساعت به غروب مانده با حضرت و الا در كالسكه نشسته باغ ميرزا رضا قلى خان كه نزديك اميريه ، باغ حضرت نايب السلطنه است رفتيم . اطاق رو به شمال سردى داشت . عصرانه و چايى صرف شد . تازه ساخته است . خوب خواهد شد . از آن‌جا خانهء جناب امين السلطان رفتيم . خانهء قشنگى است . جمعى بودند . عمل تنباكو را مىفرمودند تمام شده است . علماى طهران بالاى منابر رفته هريك نطقى كرده‌اند . ليكن آنچه امروز شنيدم بر خلاف اين است . مىگويند تا به كلى اين كار از كمپانى انگليس خلع نشود حلال نخواهد شد . روسها خيلى تحريك مىكنند . . . « * » بارى در اغلب جاها سرباز با تفنگ ته‌پر حاضر ايستاده است . در اين عبور امروز قريب سى چهل دسته سرباز ديده شد به قول فرنگيها شهر « مرشل‌لا » « 1 » شده است يعنى « قانون جنگى » دارد . از جهاد امروز چيزى معلوم نشد ، جز اعلان به‌هم خوردن عمل « رژى » . هوا به شدت سرد است . هيچ كس منتظر اين برف و سرماى فورى نبود . برف هنوز از روى شاخهء درختها نريخته و يخ بسته است . منتهاى سردى را مىنمايد . شب منزل آمدم . به شدت سرد است . در رفتن متحيرم .\r\nچهارشنبه 28 جمادى الاولى - شب را خانهء حضرت و الا بودم . بعد از ناهار با تولوى خان منزل آمدم . نواب و الا محمد ميرزا و ميرزا على پسر وزير دفتر تشريف آوردند . تا غروب به صحبت زياد گذشت . اين خانه را معين السلطنه اجاره كرد . ماهى بيست و پنج تومان اجاره دادم . خانهء كوچكى در همين كوچه به سيصد و چهل و پنج تومان خريدم كه اسبابها را آنجا برده و اين خانه را اجاره بدهيم . تركى مستأجر است و تركى مىگويد ، بايد به عنف بيرونش كرد . وضع شهر همانطور مغشوش است . علما خيلى مردم را موعظه كرده‌اند كه آشوب و جهاد نكنند . فى الجمله اثرى كرد و كمى ساكت شده‌اند . هوا بسيار سرد است . در تهيهء رفتن هستم . تا خدا چه خواهد .\r\n\r\nعروسى « عروسك »\r\nجمعه سلخ جمادى الاولى - صبح خانهء حضرت و الا رفتم . شاهزاده درب خانه تشريف برده بودند . شاه خيلى تأكيد در رفتن عماد السلطنه فرموده بودند . هنوز تشريف نبرده‌اند . انشاء الله بعد از رسيدن به ملاير اول تحقيق از ايشان بكنم .\r\nنمىدانم چه كار لازمى داشتند كه تا حال نرفته‌اند . اهل شهر ملاير محمد تقى خان را كمى صدمه زده‌اند و شكايت كرده بود . نصير الدوله آمد صحبت متفرقه بسيار شد .\r\nعزيز الملوك همشيرهء كوچك عروسى « عروسك » داشت . ماشاء الله بيست بيست و پنج\r\n\r\n\r\n","description":"","footnote":"\r\n( * ) نقطه‌چين در اصل است .\r\n( 1 ) -  Martial Law \r\n","page_name":" 434 ","page_number":434},
  {"content":"\r\n\r\nنفر بچه كوچك وعده گرفته بود . اغلب كه بيكار مىشود عروسى عروسك مىكند .\r\nگاهى آدمهاى خوب كه حقيقت تماشا دارند دعوت مىكنند . . . « * » و ما مستفيض مىشويم .\r\nامروز يك نفر از آن آدمها بود . . . « * » نصير الدوله تا عصر بود . كتاب شاهنامه خيلى خوانده شد . هوا ابر بود [ و 
  ] بسيار سرد . غروب حضرت و الا آن خانه تشريف بردند . دو شب در ميان غروب مىروند و صبح بسيار زود مراجعت مىفرمايند . پشيمانى سودى ندارد . با وجود بودن حمام . . . « * » در سرماى سخت آب سرد دست‌نماز گرفته نماز كردم . نيم ساعت . . . « * » از شب رفته سواره منزل آمدم . فردوسى خوب گفته :\r\n جهان آن نيرزد بنزد خرد * كه دانا ز بهرش همى غم خورد\r\nگر او غم نمايد تو شو كام‌جوى * مى آتش كن و غم بسوزان بدوى\r\nجهان باد و آن باده برگير شاد * كه اندر كفت باده بهتر كه باد\r\nهمى خور مى از بن مخور هيچ درد * كه مى سرخ دارد رخ و درد زرد . \r\nزير كرسى نشسته‌ام . هوا سرد است . روز خوشى بود . اما . . . « * »\r\nيكشنبه دوم جمادى الثانيه - ديشب خانهء حضرت و الا بودم . فخر الملك و شاهزاده والى بودند . خوش گذشت . عصر حكيم فوريه براى معالجهء شاهزاده والى آمد . چشمم را نشان دادم . فردا دو ساعت به غروب مانده قرار گذاشت خانه‌اش بروم كه با بعضى اسبابها نگاه كند و دوا بدهد . عصر يك ساعت منزل آمدم . شب مجددا خانهء حضرت و الا رفتم . دائى جانم با حضرات ديشبى بودند . لله الحمد خوش گذشت .\r\nدوشنبه 3 جمادى الثانيه 1309 - امروز روز تازه‌اى بود . تا حال كه بيست سال دارم نديده بودم . لله الحمد به خير گذشت . تفصيل از اين قرار است .\r\n\r\nبستن دكانها\r\nصبح با دائى جانم دكان ارمنيها رفتم . ماهوت جهت پالتوى آقاى عماد السلطنه مىخواستم . ماهوت را پسند كرده خانهء حضرت و الا آمدم . دائى جانم درب خانه رفت .\r\nنيم ساعت خانهء حضرت و الا بودم تا ميرزا على خان منشى آمد . برداشته به منزل آمدم كه عصر با ميرزا على خان خانهء حكيم فوريه بروم . حضرت و الا هم درب خانه رفته بودند . پياده صحبت‌كنان منزل آمدم . نيم ساعت از ظهر گذشته فتحعلى فراش آمد كه نواب عليه مىفرمايند از خانه بيرون نرو . پرسيدم چرا ؟ چه خبر است ؟ به زبان تركى گفت « شهر يقليپ بيربيرين » يعنى شهر به هم ريخته . هراسان بيرون آمدم . ديدم خانلرخان كه پول برده بود ماهوت را گرفته بياورد داخل شد . گفت تمام دكانها را بسته‌اند . جمعيت دسته‌دسته رو به ارگ و درب خانه مىروند . سادات و آخوندها در شهر پراكنده شده فريادكنان يا على يا علىگويان دكانها را حكم به جمع كردن مىكنند .\r\nمن ترسيدم پولها را ببرند آمدم .\r\nبا ميرزا على خان در اطاق نشستيم . حسين هراسان وارد شد گفت « اطاق نظام »\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 435 ","page_number":435},
  {"content":"\r\n\r\nجهت گرفتن جيره رفته بودم جمعيت زيادى داخل ارگ شد و درهاى ارگ را بستند من آمدم . تمام دكاكين بسته شده است . فكر آذوقه كنيد . حسن منزل ما اين است كه تمام جمعيت رو به بازار و ارگ مىرود ، اينجا آسوده است . يك دل مىخواهم درب خانه بروم . از يك طرف مىترسم . آخر منزل ماندم . راه سلامت را از دست ندادم .\r\n\r\nخبر از خانهء آشتيانى\r\nاكبر را خانهء ميرزا حسن آشتيانى فرستاده بودم كه خبر بياورد . آمد گفت قريب دو هزار جمعيت توى خانه و اطراف خانهء ميرزا حسن بود . اغلب علماى شهر هم نشسته بودند . مجد الدوله با هزار زحمت و خوردن هزار بام و كتك آمد و از جانب شاه انگشتر الماس آورد براى آقا و قسم ياد كرد كه عمل به كلى از فرنگى خلع شد و شما را هرگز حكم جلاى وطن نكرده‌ام و اين آشوب را ساكت كنيد . آقا انگشتر را قبول نكرد و گفت تا شاه دستخط نكند كه فرنگيها ديگر دخالت به هيچ عملى نخواهند كرد و مزين نفرمايند مردم ساكن نخواهند شد و گفت ميرزا عيسى وزير را در سبزه ميدان كتك زيادى مردم زدند و درب خانهء حضرت اميركبير ريختند شيشه‌هاى عمارت را با سنگ شكستند و نزديك بود سر آقا ريخته هرزگى كنند . آقاى نايب السلطنه فرار كردند و حكم فرمودند سربازها شليك كردند پنج نفر كشته شد . آن وقت مردم فرار كردند و جمعى از مردم رو به گار راه‌آهن و جمعى رو به خانهء امين السلطان ، دسته‌اى به سمت عمارت تنباكو رفتند . در جلوى هر دسته جمعى سيد عمامه به گردن انداخته و جمعى زنها گل به سر زده بودند و اغلب دكانها را زنها به فحش بسته‌اند .\r\nمختصر نوكرها را تفنگ دادم و نگذاشتم بروند و متحير بودم . اوقات مثل سگ بود .\r\nخداوند رحم كرد فرستادم به زور قدرى نان خريدند . لله الحمد وقت كم بود . گل و سرما را تشكر بايد كرد كه خيلى مزاحم شدند . خداى نكرده اگر روز تابستان بود و از صبح اين آشوب شده بود هزار قسم خطر داشت . شب در كمال ترس و لرز صبح شد .\r\nسه‌شنبه چهارم جمادى الثانى - شب خبر سلام كردند يعنى احضار درب خانه فرمودند . از خواب كه برخاستم سؤال كردم كه دكانها را باز كرده‌اند يا آشوب ديروز در ميان هست . گفتند دكان [ و 
  ] بازار باز است و مردم ساكت هستند . با جمعى خانهء حضرت و الا رفتم . كاغذ مختصرى جهت آقاى عماد السلطنه نوشتم و كاغذى جهت محمد خان كه حالا نايب الحكومهء نهاوند است . حضرت و الا دو فرمان نشان دادند يكى در باب حكومت عماد السلطنه و مرحمت يك عدد تمثال مبارك بود . ديگرى در باب حكومت من و التفات يك قبضه شمشير مرصع بود .\r\n\r\nجريانات شهر - كتك زدن پوتو\r\nبارى ميدان توپخانه رفتم . امين نظام و جمعى در فضاى ميدان نشسته بودند . تمام توپچيها را تفنگ داده‌اند و قورخانه داده‌اند . هرچه فوج هم در طهران بود تماما را تفنگ ته‌پر با فشنگ داده‌اند . سوارهء قزاق دسته‌دسته در گردش بودند . دو عدد ترامواى\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nشكسته در ميدان بود . امين نظام ديشب تا صبح ميدان نشسته بود . سيدى در ميدان بناى هرزگى و فحش را گذاشت . در حضور ما هزار نامربوط به دولت و امراء دولت و صاحب منصبان زد . به هزار معركه امين نظام آوردش گرم شد چاى خورد . يك اشرفى گرفت و رفت . هزار فحش به ماها كه نشسته بوديم داد . ديگرى گدائى بود از يك چشم كور ، راه مىرفت و به امين السلطان و سايرين فحش مىداد . از ترس صداى ماها بيرون نيامد . لله الحمد فرنگيها را ديروز صدمه نزده بودند ، مگر پوتو فرانسوى كه الان نوكر ديوان و در سر دستگاه فشنگ‌سازى است .\r\n\r\n« پوتو » فرانسواى\r\nديروز آدمهاى حضرت و الا در ميان بازار بودند كه جمعى [ سيد 
  ] و الواط اين فرنگى را كه رو به منزل خود مىرفت به چنگ آورده كتك مىزدند و لباسش را پاره مىكردند . نزديك بود كه بيچاره مقتول شود . نوكرهاى ما ريخته و از دست الواطها نجاتش داده منزل آورده بودند . خدمت حضرت و الا رفته بود . رنگ و رو پريده با منتهاى تشكر خود را معرفى كرده بود . بعد از گرم شدن و خوردن چاى كاغذى جهت زن و دختر خود نوشته بود كه از مرگ رسته و الان سلامتم ، آسوده باشيد . تا غروب آنجا بود و نمىرفت . حضرت و الا مطمئنش فرموده بودند و يك عبا برش كرده و كلاه ايرانى سرش گذاشته روانهء منزلش با دو سه نفر نوكر فرموده بودند . اگر آدمهاى ما نرسيده بودند حتما كشته شده بود . خدمت بزرگى به دولت شد . . . « 1 » از ميدان خدمت آقا رفتم . امراء تومان و صاحب منصبان بزرگ بودند . جناب حاجى ملا تقى هم بودند نجوى مىكردند . قرار شده بود جناب ميرزا حسن فردا در مسجد شاه رفته و مردم را مطمئن كند كه عمل تنباكو تمام شد و خودش هم ماندنى است . بعد از كنكاش زياد قرار شد هريك از علماء در منزل و مسجد خودشان مردم را نصيحت و موعظه كنند .\r\n\r\nدنبالهء جريان تنباكو\r\nتفصيل ديروز اجمالا از اين قرار است :\r\nاعليحضرت قدرقدرت شهريارى دستخطى جهت آقاى نايب السلطنه مرقوم فرموده بودند كه اين دستخط را نزد ميرزا حسن مجتهد روانه كن ، يا قليان بكشد يا فردا از شهر طهران بيرون برود ، مجتهد نمىخواهيم . آقاى آقا ميرزا حسن كه كارهايش مشهور ولايت است . . . « 2 » قدرى نشو و نما فرموده‌اند . از آن جائى كه قلوب مردم از بعضى حركات و كارها كه اتفاق افتاده است رنجيده و حالا در عقب مستمسك مىگردند و از خدا مىخواهند كارى بشود و بهانه به دستشان بيفتد دور و ور آقا جمع شده و به آقا احترام گذاشته عهد و پيمان بسته‌اند . بعد از نماز ظهر و عصر آقا حكايت دستخط و رفتن خود را مىگويد و به عقب جمعى از علماى ديگر فرستاده كه بايد يك مرتبه برويم من تنها نخواهم رفت . چند نفر از سيدهاى گداى شرور طهران در بازار و\r\n\r\n\r\n","description":"","footnote":"\r\n( 1 ) نقطه‌چين در اصل است .\r\n( 2 ) - ناخوانده\r\n","page_name":" 437 ","page_number":437},
  {"content":"\r\n\r\nكوچه افتاده و دكانها را به ضرب كتك و فحش بسته هجوم كرده‌اند . ساير مردم از ترس آنكه دكانشان غارت نشود و مالشان به دست مردم نيفتد دكانها را بسته به تماشا مىروند . آن مىشود كه جمعيت مردم زياد مىشود و شهر برهم مىخورد . خبر به شاه مىرسد مجد الدوله را نزد آقا روانه مىكند . مجد الدوله فرمايش شاه را مىرساند و مىگويد حكايت تنباكو به كلى تمام شد و عمل گذشت ، شما هم نرويد . ديگر اين اغتشاش [ چه 
  ] چيز است ؟ ميرزا حسن مىگويد اعليحضرت بايد دستخط فرمايند كه تمام فرنگيها از طهران و ايران بروند ، آن وقت اين خلق ساكت خواهند شد و درب خانهء ميرزا حسن و آن بازار به حدى جمعيت ايستاده بود كه حساب نداشت . مجد الدوله مىگويد يك نفر امين از جانب خود روانه كنيد تا در حضور شاه تفصيل را بگويد .\r\nدر اين بين آقاى نايب السلطنه از منزل بيرون مىآيند كه سمت خانهء ميرزا حسن بروند دم در ارگ زير نقاره‌خانه به مجد الدوله و پسر آقاى آقا جمال مرحوم و جمعيت برمىخورند . آقا تغير مىكند و مىفرمايند اين الواطبازيها [ چه 
  ] چيز است . پسر آقا جمال جواب تند مىدهد و مىگويد مردم من نمىروم و به من دخلى ندارد . خود دانيد و مراجعت مىكند . جمعيت الواط و اشرار داخل ارگ شده مىخواهند به آقا بىحرمتى كنند و كار سخت مىشود . خصوصا يك سيد ديوانه‌اى كه خيلى مشهور است و مكرر ديده‌ام و همه مىشناسند حمله با قمه به سمت آقا مىكند . آقاى نايب السلطنه را جمعى محافظت كرده و رو به منزل خود تندتند مىرود . مجد الدوله هم فرار مىكند . حضرات عقب آقا كرده و به جمعى كه همراه آقا بودند خصوصا معين نظام سنگ و گل مىزنند .\r\nنزديك اطاق نظام و خانهء آقا شده سنگ زيادى به شيشه و در اطاق آقا مىزنند . كار سخت مىشود . حكم به دستهء سرباز مىشود كه رو به هوا چند تير تفنگ خالى كنند .\r\nده پانزده تير تفنگ به هوا انداخته مىشود . مردم برنگشته باز مىروند . آن وقت دو دفعه شليك رو به مردم مىكنند . پنج نفر مقتول مىشوند . مردم ملاحظه مىكنند شوخى نيست و كشته مىشوند فرار را برقرار ترجيح مىدهند . نعش مقتولين را برداشته خانهء ميرزا حسن مىروند . جمعى از اشرار به سمت گار راه‌آهن رفته اسباب و شيشهء درها را مىشكنند . چون وقت تنگ بود و اغلب مردم خبردار نشده بودند چندان كار سخت نمىشود . آقاى نايب السلطنه دستخط شاه را جهت ميرزا حسن روانه مىكنند .\r\nخودش چون مطمئن شد كه از رفتن او گذشته و عمل تنباكو تمام شد مردم را ساكت مىكند و مىگويد سر كار خود برويد تا من تكليف شما را معين كنم . مردم از خدا خواسته به خانه‌هاى خود مىروند . اغلب اين اغتشاش را باعث ميرزا حسن شد . زنها امروز زياد هجوم كرده بودند و در سر دسته‌جات زنها چوب به دست و كمرها را از روى چادر و چاقچور محكم بسته بودند . زيادى دكانها را هم زنها به فحش بسته بودند .\r\nبارى گل و سرما يارى كرد . غروب اغتشاش به كلى خوابيد و مردم به منازل خود رفتند .\r\nبارى با آقا حضور مبارك رفتيم . تمام طبقات نوكر امروز احضار شده بودند .\r\nدسته‌دسته حضور مبارك مشرف مىشدند . جنجال غريبى بود . در ميدان ارگ دو\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nتوپ ته‌پر اطريشى گذاشته بودند . سرباز و سوارهء قزاق متصل دور ارگ و شهر در گردش هستند . ديروز تمام عملهء خلوت را تفنگ داده بودند . شرط احتياط امروز از هرجهت فراهم آمده بود . تفصيلش باعث طول كلام مىشود . لله الحمد به كلى رفع اغتشاش و شورش شد . ميرزا حسن الحمد لله ساكت شدند . . . « * » غروب از خانهء حضرت و الا منزل آمدم . زياده چه بنويسم .\r\nپنجشنبه 6 - ديروز عصر حضرت و الا درب خانه رفتند . اعليحضرت كمال التفات و مرحمت را فرموده بودند . امروز صبح از منزل درب اندرون رفتم . حضرت و الا هم آمده بودند كه در ركاب مبارك سوار شويم . سه ساعت به ظهر مانده اعليحضرت از اندرون بيرون آمدند ، با حضرت و الا قدرى صحبت فرموده بعد سوار كالسكه شدند .\r\nجمعيت زياد بود . قريب دويست سوار كشيك‌خانه بود . اغلب عملهء خلوت بودند . رويهم رفته سيصد چهارصد سوار بودند . هيچ وقت به اين جمعيت سوار نمىشدند . عقب كالسكه تاخت كرديم . سلطنت‌آباد تشريف‌فرما شدند . ناهار را در اطاقها با امين حضور خورديم . سه ساعت به غروب مانده مراجعت شد . با ميرزا عبد الله خان پسر امين حضور از خارج راه آمديم . حضرت و الا با امين خلوت در كالسكه نشستند . غروب منزل وارد شديم . هوا آفتاب و خوب بود . برف در صحرا كمى بود . امروز محض مرخصى رفته بودم مجال نشد به روز ديگر معوق ماند .\r\nجمعه هفتم جمادى الثانى - صبح خانهء حضرت و الا رفتم . بعد از ناهار درب خانه رفتم ، خلوت بود . آقاى نايب السلطنه و امين السلطان بودند . باز هم مجال مرخصى نشد . مدتى با فخر الملك اطاقهاى عمارت تازه را گردش كرديم . حقيقت خوب عمارتى شده است . پرده‌هاى نقاشى اعلى دارد . مبلش از هرجهت ممتاز است . از آنجا عمارت حضرت اميركبير رفتم مشرف شده خانهء عزيز الدوله رفتم . غروب منزل آمدم . هوا بهتر از سابق شده است .\r\n\r\nخريدن خانهء جديد\r\nدوشنبه 10 شهر جمادى الثانيه - صبح تمام اسبابهاى حياط اندرون را به خانهء جديد كه تازه خريده شده است بردند . يك حياط است . درش مقابل به در باغ است .\r\nدويست و چهل و چهار ذرع است . سيصد و چهل و پنج تومان خريده شد . خانهء بزرگ را هم جناب ميرزا رضاى معين السلطنه در ماهى بيست و پنج تومان اجاره كردند .\r\nاندرون عصر خانهء تازه رفتند . اسبابهاى سفر را در دو اطاق خانهء بزرگ گذاشتيم ، مابقى را در اين حياط آورده باغبانان و زنش با خواهر خديجه براى توجه اسبابها اين خانه خواهند بود . دو سه روز است پى در هم درب خانه جهت مرخصى مىروم مجال شرفيابى نمىشود . بسيار خوب اجاره‌نشين دست به نقدى پيدا شد . از شاهزاده آغاى همشيره خيلى بايد تشكر كرد . وجه اجارهء يك ساله را بهاى اين خانه داديم . انشاء الله\r\n\r\n\r\n","description":"","footnote":"\r\n( * ) ناخوانده\r\n","page_name":" 439 ","page_number":439},
  {"content":"\r\n\r\nمبارك است . بارى عصر سوار شده خانه را تسليم كردم . خانهء محمد حسن ميرزا رفتم .\r\nشب را آنجا ماندم . لله الحمد خوش گذشت .\r\n\r\nفوت نصر الملك\r\nسه‌شنبه 11 - صبح دو كاغذ جهت آقاى عماد السلطنه نوشتم . ملاير تشريف دارند . به خانهء فخر الملك رفتم . تب كرده و ناخوش بود . يك ساعت آنجا ماندم . از آنجا به اتفاق محمد حسن ميرزا درب خانه رفتم . تا بعد از ناهار معطل شدم . بعد خدمت آقاى نايب السلطنه مشرف شدم . احوالشان خوب نيست . خيلى ضعيف شده‌اند . گويا از تكان آن روز باشد . خدا عالم است . . . « 1 » نصر الملك امير تومان برادر مرحوم ميرزا حسين خان سپهسالار ديشب به رحمت ايزدى پيوست . دو سه روز قبل سالم بود . يك پسر دارد جوان ، گويا بيست سال داشته باشد . دختر عضد الملك را عقد كرده دارد .\r\nبواسطهء مشير الدوله و عضد الملك يقين مواجب و دو فوج قزوين به او مرحمت خواهد شد . پسر زرنگى است . بىعقل و تنبل [ و 
  ] هرزه نيست . باكفايت است . خانهء حضرت و الا آمدم . ناهار صرف شده بود . چلوكباب از بازار آورده با اميرزاده صرف شد .\r\nسه ساعت به غروب مانده بازار رفتم . عفت الدوله خانهء حضرت و الا آمده بود . . . « 1 » حمام رفتم . غروب ميرزا محمد حكيم‌باشى آمد صحبت بامزه مىكند . . . « 1 » غروب خانهء جديد كه نسبت به آن حياطها مثل قفس مىماند آمدم . معين السلطنه با دارودسته امروز آن خانه آمد . خانم خوبى دارد . مىگويند . . . « 1 » مشهور است ، و الله اعلم . الان يك ساعت و نيم از شب رفته است در اطاق پنج‌درى جنوبى نشسته‌ام . اسبابها اطراف اطاق ريخته شده است . وضع مغشوش است . الحمد لله رب العالمين .\r\n\r\nسفارشهاى شاه\r\nپنجشنبه 13 - صبح خانهء حضرت و الا رفتم . بعد از ساعتى حضرت و الا دربار تشريف‌فرما شدند . بعد از توپ ظهر درب خانه رفتم . در باغ بودم حضرت و الا تشريف آوردند . اعليحضرت خلوت كرده بودند . مدتى گردش كرديم . بعد شاهزاده ركن الدوله تشريف آوردند . حسين خان چرتى حضور مبارك رفت عرض كرد . احضار فرمودند .\r\nبعد از مدتى اظهار التفات و فرمايشات حضرت و الا مرخصى بنده را خواستند .\r\nسفارشات زياد فرمودند . بعد جغرافياى نهاوند را از حضرت و الا سؤال فرمودند .\r\nمدتى صحبت خوبى و مصفائى آنجا در ميان بود . اعليحضرت فرمودند از خودت رأى نداشته باش حرف عماد السلطنه را گوش كن . از خزلىها سفارش فرمودند . منزل حضرت و الا آمدم . شب خوش گذشت .\r\nشنبه 15 - صبح ميدان توپخانه رفتم . مدتى معطل شدم . امين نظام نيامد . از آنجا درب خانهء آقا رفتم . اعليحضرت هفت شبه دوشان تپه تشريف برده‌اند . فرمان را\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 440 ","page_number":440},
  {"content":"\r\n\r\nخدمت آقا نشان دادم . بعد منزل حضرت و الا آمدم . انشاء الله روز دوشنبه راه خواهم افتاد . شب با آغا شاهزادهء همشيره در يك كالسكه نشسته پرده‌هاى كالسكه را انداخته خانهء نصير الدوله رفتم . بين راه دو مرتبه اسبها ايستادند . نزديك بود مفتضح شوم .\r\nخدائى شد كه كالسكه نشكست . شب به صحبت گذشت .\r\n\r\nكرايه تا نهاوند\r\nيكشنبه 16 جمادى الثانى - تا عصر به زحمت راه انداختن اسباب بودم . سيصد تومان مخارج خواهد شد . نوكرها باز پدرسوختگى داشتند . سى قاطر كرايه شد دانه‌اى سه تومان . مدتى است قاطر كرايه شده و متصل اصرار در رفتن مىكند . دو سه مرتبه بازار رفتم . هرجا مىرفتم يك حلقه از ارباب رجوع همراه بود . خوب است به حكومت مىروم اين نوكرها اين‌طور مىكنند ، امان از معزولى . خيلى بد هستند . نان دادن به اين اشخاص حرام است . عمل تنباكو به كلى گذشت . خود كمپانى اعلانى كرد . مردم در [ خيال 
  ] خريدن انبار تنباكوى كمپانى هستند . شب آخر است شاهزاده آغا آنجا تشريف داشتند . امروز صبح خانهء فخر الملك و محمد حسن ميرزا رفتم . ناخوشى اينفلوانزا تمام بلاد ايران را فراگرفته . در طهران خانه‌اى نيست كه ده نفر مريض نداشته باشند .\r\nخانهء محمد حسن ميرزا يك نفر خدمتكار باقى نمانده بود . خداوند بخير بگذراند .\r\nفخر الملك و محمد حسن ميرزا هردو ناخوش هستند .\r\nدرست سه ماه و يك روز است در طهران هستم . شب آخر است ، فردا عصر انشاء الله حضرت عبد العظيم خواهم رفت . شب تماما صحبت سفر و دستور العمل آن گذشت . انشاء الله سفرى خوش خواهد بود . هوا ابر بود ، خيال آمدن باران را داشت .\r\nدر اين سر رفتن آمدن باران و برف خيلى مزه دارد . انشاء الله تعالى اگر خدا بخواهد تابستان آينده حضرت و الا و نواب عليه و سايرين آنجا تشريف خواهند آورد و كربلاى معلى خواهيم رفت . خوش سفرى خواهد بود . الحمد لله كه اين سه ماه هم خوش گذشت .\r\nزيادى چه نويسم و السلام .\r\n\r\nحكومت و سفر نهاوند مراسم خداحافظى\r\nدوشنبه 17 جمادى الثانى سنهء 1309 هجرى - درجهء جدى ، 4 بهمن‌ماه سنهء 813 جلالى ، 18 ژانويه سنهء 1892 ميلادى مسيحى ، 3 شهريورماه فرس ، 6 كانون الاخر .\r\nصبح حمام مختصرى رفتم . خانهء ميرزا على خان برادر ميرزا على اصغر خان وعدهء ناهار داشتيم حضرت و الا تشريف برده بودند ، نزديك ناهار رفتم . بعد از ناهار خداحافظى كرده خانهء حضرت و الا آمدم . باروبنه به حضرت عبد العظيم رفته بود . دو ساعت و نيم به غروب مانده گلين خانم ، ماهوش خانم ، عزيزه خانم به كالسكه نشسته رفتند . ساعت دو از خدمت حضرت و الا مرخص شده لوازمات سفر را از قبيل خواندن\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nدعا و نگاه كردن به آينه و دست زدن به آرد وقس عليهذا به عمل آورده با اهل خانه خداحافظى كرده با تولوى خان سوار شديم . از دروازهء حضرت عبد العظيم بيرون آمده ، تولوى خان مراجعت كرد . با ميرزا على خان منشى روانه شديم . يك ربع به غروب مانده خانه‌هاى مرحوم صنيع الملك رسيديم . شب لله الحمد خوش گذشت . امروز از صبح تا چهار به غروب مانده باران كاملى آمد . عصر ساكت شد . خداوند رحم كند شب اول سفر است .\r\nسه‌شنبه 18 - حضرت عبد العظيم توقف شد . دو مرتبه زيارت رفتم . به صحبت ماهوش خانم و عزيزه خانم همشيره تا عصر گذشت . يك ساعت به غروب مانده حضرت و الا تشريف آوردند . مغرب نواب عليه تولوى خان هم بود . امروز صبح شاهزاده والى عيال فخر الملك آمد . پسرش امان الله خان « 1 » همراه بود . ماشاء الله بسيار پسر خوبى است . هفت هشت سال دارد . شب بسيار خوش گذشت . ماهوش خانم تا حال در كجاوه و تخت روان نشسته بود ، مخصوصا روز آمدن جهت نشستن در كجاوه آمد . از قضا كلفتها با راه‌آهن رفته بودند تنها نشد بنشيند .\r\nچهارشنبه 19 - عصر حضرت و الا نواب عليه و سايرين به شهر رفتند ، تنها مانديم . اول تنهائى است . والده گلين خانم بود . فردا انشاء الله حركت است . هواى خوبى امروز بود تا فردا چه شود .\r\n\r\nوضع راه\r\nپنجشنبه 20 جمادى الثانى - اول درجهء دلو . صبح بسيار زود بيدار شديم بارو بنه خيلى دير راه افتادند . سه ساعت و نيم به ظهر مانده سوار شديم . به جادهء قم افتاديم . اين راه را سابقا اعليحضرت ساخته بودند . از كثرت رفت‌وآمد خراب و منهدم شده بود . بعد امتياز ساختن راه « شسه » از طهران تا رودخانهء كارون كه در عربستان است به انگليسيها مرحمت شد يك سال است مشغول ساختن هستند . تا قم كه درست است از قم به بالا را نمىدانم . بارى در صفر 1308 با نواب عليه و سركار والده حضرت و الا و شاهزاده خانم و گلين خانم با محمد حسن ميرزا از همين راه به حضرت معصومه عليها السلام مشرف شديم . درست راه در نظرم هست . يك مرتبهء ديگر هم در وقتى كه شش هفت ساله بوده‌ام مشرف شده‌ام . اين سيم مرتبه است . توله زنبور كه سگ پاسبان شهر بود همراه بود . چون عادت آمدن با اسب را نداشت باز شده مراجعت كرد . سگ خوبى بود . اكبر را فرستادم بلكه به حضرت عبد العظيم ببرد . يقين دارم گم خواهد شد . بسيار سگ نجيب پاك خوبى بود . نيم‌فرسنگ رفته از ده خيرآباد رد شديم . چهار نفر سوار قراسوران كه از نهاوند خواسته بودم رسيدند . يك نفرشان شهر رفته بود . خيلى به موقع رسيدند . حيوانهاى خوبى بودند . اسبهائى كه از كشمرز ده حضرت و الا خواسته بوديم آخر الامر نرسيد . على محمد خان داماد تازه شوهر\r\n\r\n\r\n","description":"","footnote":"\r\n( 1 ) - عز الممالك اردلان\r\n","page_name":" 442 ","page_number":442},
  {"content":"\r\n\r\nماهوش خانم نوشته بود راه مسدود است و نمىشود آدم فرستاد . محمد جلودار چند روز است آمده . اين هم خيلى بموقع آمد . آدم زرنگى است . رعيت كشمرز ده حضرت والاست .\r\n\r\nهمراهان\r\nاشخاصى كه همراه هستند از اين قرار است :\r\nاهل اندرون : گلين خانم - خديجه - تازه‌گل - سكينه - نه‌نه محمود ، در يك تخت و دو كجاوه نشسته‌اند .\r\nبيرون : ميرزا على خان منشى - حسين بك پيشخدمت - قنبر على پيشخدمت - خانلر خان پيشخدمت ، كرد است - لطفعلى خان پيشخدمت - رضا بيك فراش خلوت - على بيك فراش خلوت - مشهدى اكبر ناظر - محمد باقر آبدار - اصغر نهاربردار - قهوه‌چى ، از ترس آورده نشد - محمد جلودار - آشپز و شاگرد دو نفر - فراش دو نفر - سوار قراسوران پنج نفر - مهتر يك نفر - نوكر ميرزا على خان دو نفر .\r\nقاطر كرايه سى رأس - اسب سوارى چهار رأس - الاغ يك رأس .\r\n\r\nكهريزك\r\nدو ساعت و ربع راه آمديم تا به ده كهريزك رسيديم . مهمانخانه را تعمير كلى كرده‌اند . يك ساعت و ربع ناهار طول كشيد . هوا ابر بود . باران نيامد . گاهى نسيم مىوزيد ، سرد بود . يك ربع از ظهر رفته سوار شديم . راه كمى تپه و ماهور شد جدا افتاديم . از دو شعبهء رودخانهء كرج رد شديم . آب خوبى داشت . سرچشمهء اين رودخانه از شهرستانك و لورا است . رودخانهء نافع باثمرى است به اسم كرج كه در شش فرسنگى طهران سمت مغرب شهر واقع شده و خالصهء ديوان اعلى است . مشهور است . يك ساعت و ربع به غروب مانده وارد مهمانخانهء حسن‌آباد شديم . اندرون غروب رسيدند .\r\nلله الحمد هوا مساعدت كرد . دو ساعت از شب رفته است دو سه عطسه پىدرپى كردم . زكام مسرى گويا كسى را باقى نگذارد . خديجه پهلو درد گرفته و ناله مىكند .\r\nاين زكام كه فرنگيها « اين‌فلوانزا » مىگويند دو سال است در تمام دنيا هست . امسال تمام مردم گرفته‌اند .\r\n\r\nعزيزآباد\r\nجمعه 21 صبح - سه ساعت و نيم به ظهر مانده از حسن‌آباد سوار شديم . يك كلاغ قوزقون زدم . برف در راه بود . هوا ابر بود . نسيم سردى مىوزيد . راه امروز خيلى زياد است . از قضا دير هم حركت كرديم . جلو افتاده از تپه‌ماهور زيادى گذشتيم . يك ساعت به ظهر مانده ناهار افتادم . اندرون ظهر رسيدند . از منزل كه سوار شديم رو به جنوب و جنوب شرقى آمديم . پل رودخانهء شور كه خراب شده بود كمپانى راه ساخته بود . دو سه دكان هم ساخته بودند . يك فرنگى كثيف بدتركيبى هم آنجا منزل داشت . دو ساعت و ربع تا پل كشيد . رودخانه آب زياد داشت . از پل گذشته رو به\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nمشرق رفتيم . كوه البرز پشت سر نمايان بود . نشانهء وطن بود . بارى بيست و پنج دقيقه از ظهر گذشته سوار شديم . جلو افتادم . دو كبوتر با يك تير روى زمين زدم .\r\nكباب شب پيدا شد . راه طولانى است . از عزيزآباد ملك عزيز الله صارم الملك رئيس شاهسون اينانلو كه تازه آباد كرده گذشتيم . آب اين ده زمستان از برف و تابستان از نيم فرسنگى مىآورند . عقدكنان داشتند زنها لباسهاى قرمز پوشيده بودند .\r\nيك فرسنگ رفته از ده قلعهء محمد على خان گذشتيم . مهمانخانه داشت . چاى بدى خورديم .\r\nتمام مهمانخانه‌ها را تعمير كرده‌اند . مختصر خسته و مانده شديم . مغرب وارد علىآباد شديم .\r\n\r\nعلىآباد\r\nهفت ساعت و نيم راه آمديم . يك ساعت بيشتر توقف ناهارگاه شد . اندرون دو ساعت از شب رفته وارد شدند . هشت فرسنگ مسافت امروز بود . علىآباد ملك جناب امين السلطان وزير اعظم است . استخر قشنگ و باغ و اطاقهاى خوب دارد . كاروانسرا و حمام اعلى دارد . معدن سنگ خوبى دارد . تمام بناى علىآباد حتى فرش حياط با سنگهاى يك تخته شده است . معدن سنگش خاكى است . تخته‌تخته بيرون مىآورند .\r\nخرج زياد در آبادى اينجا شده است . سالى مبالغى اجاره مىدهند . جاى خوبى است .\r\nدرياى قم كه درياچهء ساوه باشد از بلنديها نمايان بود . خيلى بزرگ شده است .\r\nسابقا راه حضرت معصومه عليها السلام در حوض سلطان و پل دلاك بود . از وقتى كه جادهء « شسه » را ساخته‌اند رودخانهء شور به آن راه افتاده و تمام آن راه و صحرا و منازل را آب گرفته است . راه عبور مسدود شده است . فردا از كنار دريا خواهيم گذاشت . ساعت چهار استراحت شد . برف اينجا خيلى كم است . جز در سمت شمال ديگر جائى برف نيست .\r\n\r\nمرغهاى دريائى - شاشگرد\r\nشب 22 جمادى الثانى - صبح مدتى در باغ علىآباد گردش كردم . باغ بدى نيست . باغبان خوبى دارد . چهار ساعت و نيم به ظهر مانده سوار شدم . يك طرقه و يك كبوتر زدم . ديروز غلامها كه با اندرون مىآمدند شش آهو ديده بودند . اين دو منزل آهو فراوان دارد . از تپه ماهور زياد گذشتيم . دريا جلو رو نمايان بود . از سياه چادر ايل اينانلو گذشتيم . عروسى داشتند . صداى دهل مىآمد . مدتى سرازير آمده يك آهو از دور ديدم ، گم شد . لب دريا آمده از صد قدمى گل و باتلاق است . پياده شدم يك پرت در هوا زدم . مرغ آبى و ساير اقسام آن سطح دريا را سياه كرده بودند .\r\nدو تير گلوله انداختم نخورد . قنبر على خان يك مرغ آبى خوبى با تفنگ مارتين زد ، اما در وسط دريا ماند . مثل فوج سرباز روى دريا نشسته بودند . نزديك به ساحل جز نازى و پرت آن هم تك‌تك چيز ديگر نبود . يك قرقوش در وسط دريا به گل مرغابى حمله مىآورد مرغابيها بلند نمىشوند ، ليكن جمعا كه به قدر دو سه هزار بودند يك\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nمرتبه از ترس قرقوش شنا مىكردند و مثل رودخانهء بسيار عظيمى آب صدا مىكرد .\r\nخيلىخيلى تماشا داشت . مدتى سياحت كردم . آخر شكارى نكرد آمد در ساحل نشست .\r\nيك تير ساچمه برايش انداختم نخورد . هفت هشت سال بيش نيست كه اين آب رودخانه به اين زمين شور تلخ افتاده و دريا تشكيل يافته . الان قريب بيست بيست و پنج فرسنگ دوره پيدا كرده و اقسام ماهيها و مرغها دارد . چندى بگذرد خيلى بيش از اينها بزرگ خواهد شد . سال قبل كه قم مشرف شدم هزار قدم جاده با دريا مسافت داشت ، حالا جاده صد قدم مسافت دارد . دست چپ جاده دريا و دست راست صحراى صاف طولانى بود . گويا تمام اين صحرا كه قشلاق شاهسون است چندى ديگر دريا شود .\r\nمرغابى سطح درياچه را سياه كرده بود . چند تير ديگر گلوله انداختم نخورد . ناهار كنار دريا صرف شد . يك ربع به ظهر مانده ناهار افتادم . سه ربع از ظهر گذشته سوار شديم . مدتى در كنار دريا مىرفتيم . اين جاده سواى جادهء شاهى است . جهت نزديكى و تماشاى دريا از اين راه آمديم . راه جنوب و جنوب غربى بود . بعد راه سربالا افتاد .\r\nدريا ماند ، كوه البرز پيدا نبود . رو به مغرب رفتيم . قدرى رفته دو راه به هم رسيدند .\r\nدرست به خط جنوب حركت كرديم . زمين يك لكه برف نداشت ، خشك بود . زمين شور پاى توله‌ها را زخم كرده بود ، به صعوبت مىآمدند . قنبر على خان يك آهو ديده بود ، دو تير ساچمه انداخته بود . يك روباه هم ديده بود . چهار طرقه زدم . يك بز در كنار جاده زائيده بود توله‌ها مادرش را دوره كردند . بچه را برداشته بالاتر به چوپان داديم و مادرش را نشان داديم كجا رفت . برف در صحرا هيچ نبود . يوسف خان پسر افراسياب خان اميرآخور اسبهاى توپخانهء نهاوند طهران مىرفت . پدرش مرحوم شده جهت گرفتن منصب او طهران مىرفت . خود را معرفى كرد . سواره عريضه جهت حضرت و الا نوشتم ، پاكت كرده دادم برساند . نزديك كاروانسراى باقرآباد ملك سعد السلطنه حاكم قزوين رسيديم . فراشها با قهوه‌چى دعواشان شده بود . تماشا داشت .\r\nنيم فرسنگ از باقرآباد تا منظريه كه شاشگرد اسم داشته مسافت است . يك ساعت و نيم به غروب مانده به منزل رسيدم . در حياط كوچكى در كاروانسرا منزل گرفته بودند .\r\nدر مهمانخانهء اينجا يك نفر فرنگى بود . در تخت حركت مىكند . فرنگى تنبلى بايد باشد . راه پنج فرسنگ بود . هشت ساعت و نيم در حركت بوديم . دو ساعت تمام جهت ناهار و شكار ، بلكه بيشتر امروز معطل شديم .\r\nگنبد طلاى حضرت معصومه ( ع ) امروز نزديك منزل نمايان بود . لذتى داشت .\r\nاين كاروانسرا هم ملك جناب امين السلطان است . اندرون يك ساعت بعد رسيدند .\r\nفردا انشاء الله قم مىرويم . آب بدى اين منزل دارد . هوا امروز گاهى ابر و گاهى آفتاب بود برف هيچ نيست .\r\n\r\nورود به قم\r\nيكشنبه 23 جمادى الثانى - ديشب تا صبح باد سختى آمد . صبح هم نسيم مىآمد .\r\nساعت چهار به ظهر مانده سوار اسب تكه‌جيران شدم . آفتاب بود . راه به خط جنوب\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nمىرفت . تمام راه را شن ريخته و محكم كرده‌اند . خيلىخيلى خوب راهى شده است .\r\nبر خلاف سابق كه آنقدر گل در اين راه بود كه عبور ممكن نمىشد . دسته‌دسته الاغ‌دار شن براى جاده مىآورد . از پل منظريه گذشتيم . رودخانه آب زياد داشت . پل را تازه ساخته‌اند . اعليحضرت دو مرتبه ساختند خراب شد . اين دفعهء سوم است . اين مرتبه را انگليسيها مىسازند و يقينا مستحكم خواهد بود . دو تير جهت مرغابى انداختم نخورد . يك ساعت به ظهر مانده كنار يك قهوه‌خانهء كثيف ناهار افتاديم . باد به شدت مىآمد . پنج دقيقه از ظهر گذشته راه افتاديم . شوق عتبه‌بوسى حضرت معصومه عليها السلام به سرعت ما را مىآورد . قنبر على خان را صبح زود فرستاده بودم و كاغذى جهت عباس ميرزا نايب الاياله حاكم قم نوشتم كه عمارت دولتى جنب حرم را اجازه بدهد بنشينيم . بارى راه باز سمت جنوب و جنوب غربى بود . سه ساعت به غروب مانده به شهر قم وارد شديم . آقا سيد على قارى سر مقبرهء مرحوم احترام الدوله همشيرهء بطنى حضرت و الا در مدرسهء دار الشفا رسيد . به اتفاق منزل آمديم . بعد از تغيير لباس و گرفتن وضو به روضهء مطهره حضرت معصومه عليها السلام رفتيم . زيارت كاملى كرده سلامت وجود مبارك پادشاه اسلام روحنا فداه و حضرت مستطاب و الا و نواب عليه و ساير دوستان و قوم و خويشان را از آن حضرت درخواست كردم . انشاء الله تعالى قبول مقبول است . هواى قم مثل بهار است . صحرا سبز بود مثل زمستان نمىماند . رودخانهء قم آب زيادى داشت . شب با دو لحاف مىشود خوابيد . عباس ميرزا احوال‌پرسى فرستاده بود . شب هم زيارت رفته بعد از نماز و زيارت سر مقبرهء مرحوم مغفور جنت‌مكان محمد شاه طاب‌ثراه رفتم . در اين بقعه شاه مرحوم ، مادر شاه مرحوم ، مرحومه احترام الدوله بنت شاه مغفور ، مرحومه بگم خانم همشيرهء شاه مرحوم ، مرحومه طوبى خانم همشيره ايضا مادر فخر الملك است ، مرحومه خانم بالا دختر مرحومه احترام الدوله مدفونند . والدهء اعليحضرت هم جنب بقعهء شاه مرحوم بقعهء عليحده دارد .\r\nبعد مراجعت به منزل شد . اين عمارت از جانب خاقان مغفور وقف شده است . تا شش ماه اولاد خاقان مغفور مىتوانند بدون اجاره توقف كنند ، بعد از شش ماه بايد اجاره بدهند .\r\n\r\nاعلان شورش در قم\r\nدوشنبه 24 - صبح دو عريضه جهت طهران نوشتم . فردا پست مىرود . تلگرافى هم ديروز زدم . عباس ميرزا ديدن آمد . در قم هم اعلان شورش را كرده بودند و همان روز دوشنبه قرار شورش را گذاشته بودند . ليكن عباس ميرزا علماء را ديده و آن تلگراف و اعلانها رسيده بود ، كار به شورش نرسيده بود . اما مردمان بدى دارد . هيچ وقت اتفاق ندارند . گمان من اين بود كه طهران بد مردمى دارد ، حال معلوم شد كه نفاق قميها زيادتر است . در تمام مقبره‌ها قليان صرف مىشود . واضح و آشكار طلاب و سادات قليان مىكشند . علما در اندرونها مىكشند . در قهوه‌خانه‌ها و حمامها هم مىكشند . طهران ممكن نبود در بازار و كوچه سيگار يا قليان كشيد . هيچ كشيدن\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nقليان در قم حرام نيست . زنهاى محترمهء طهران و غير آن لب به قليان نمىزنند و در مجالس ختم هيچ قليان نمىآورند .\r\n\r\nوفات يحيى خان مشير الدوله\r\nراستى فراموش كردم بنويسم ميرزا على يساول غلامها طهران رفته بود شب يكشنبه در منظريه رسيد . حضرت و الا دستخط مختصرى مرقوم فرموده . خبر تازه فوت مشير الدوله يحيى خان پسر ديگر ميرزا نبى خان بود ، شوهر عزت الدوله همشيرهء تنى شاه بود . نصر الملك بيچاره و اين مشير الدوله در چهار پنج روز فاصله مرحوم شدند .\r\nهردو برادر بودند . مشير الدوله شخص محترم بزرگى بود . مناصب عاليه گرفته بود .\r\nحال وزير عدليهء اعظم و تجارت بود . معتمد الملك پسرش است . يك دختر هم دارد قمر السلطنه . عمهء اعليحضرت هم در وقتى كه حضرت عبد العظيم بودم مرحوم شد . زن مرحوم سپهسالار برادر همين مشير الدوله بود . اولاد نداشت مكنت زيادى داشت اعليحضرت بردند . . . « 1 » دو عمهء ديگر بيش باقى نمانده است . ناخوشى زكام در تمام بلاد ايران هست . قم هم تمام مردم مبتلا هستند . حمام رفتم . جناب امين السلطان حمام و خانهء خوبى ساخته‌اند . حمامش بسيار قشنگ بود . وضع تازه‌اى بود . صحن بسيار خوبى با ايوان چهار منارهء اعلى ساخته‌اند . متجاوز از صد هزار تومان خرج كرده‌اند حقيقت تماشا دارد . صحن قديم خيلى كوچك است . عصر بازديد عباس ميرزا رفتم ، پسر مرحوم اعتضاد الدوله است . فخر الملوك دختر اعليحضرت والده‌اش است . ساكن قم است . بزرگترين اولاد شاه است . عمارت مال فخر الملوك است . جناب متولىباشى احوال‌پرسى فرستاده بود . ناخوش است عذر ديدن را خواسته بود . يكى از متمولين ايران است . سالى سى چهل هزار تومان منافع ملك دارد . بعد از نماز زيارت مشرف شدم . سر مقبرهء خاقان مغفور فتحعلى شاه طاب ثراه رفتم از آنجا سر مقبرهء شاه مرحوم ، از آنجا سر مقبرهء مرحوم حاجب الدوله پسر علاء الدولهء مرحوم كه خيلى حق به گردن من داشت ، از آنجا سر مقبرهء والدهء جناب امين السلطان رفتم . ساعت دو منزل آمدم .\r\nهوا در كمال اعتدال است . سال گذشته يك ماه در قم توقف كرديم . در مراجعت ناخوش سختى شدم . از بركت حضرت معصومه ( ع ) بود كه شفا يافتم . خداوند عمر دوباره عطا فرمود . تا طهران هوش و گوش و قوت تكلم نداشتم . سخت گذشت خداوند نصيب نكند .\r\nنعش نصر الملك را هم به خفت تمام كربلا بردند . نواب عليه والدهء حضرت و الا مدتى است كربلا تشريف برده‌اند . يك روز بعد از وارد شدن من از همدان كه شانزدهم شهر ربيع الاول بود تشريف بردند . الان به سلامتى آنجا تشريف دارند .\r\nخداوند نصيب ما هم بكند . ديگر چه نويسم .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 447 ","page_number":447},
  {"content":"\r\n\r\n\r\nقريه تاج خاتون\r\nسه‌شنبه 25 جمادى الثانى - باروبنه تا راه افتاد طول كشيد . دو ساعت و نيم به ظهر مانده سوار شديم . هوا ابر بود . باران و برف گاهى مىآيد . در امام‌زاده جعفر ( ع ) كه « شاه جمال » مىگويند پياده شده ناهار خورديم . سه ربع راه بود . چهل دقيقه از ظهر گذشته راه افتاديم . همانطور ابر بود . از گردنهء كوچكى گذشته گنبد مطهر ناپديد شد . جلو افتاده تند رفتم . يك كلاغ قوزقون در سر تاخت اسب در كمال خوبى روى هوا شكار شد . آبادى در راه هيچ نبود . نيم ساعت به غروب مانده وارد قريهء تاج خاتون شدم . ده كوچكى است . خاك عراق تيول ميرزا رضا قلى خان است . بيست و پنج تومان اصل ماليات است ، ليكن دويست و پنجاه تومان دريافت مىكنند [ و 
  ] شصت خروار غله . دو اطاق كثيفى گرفته بودند . بوتهء زياد آتش كرديم . بارى ده شاهى مىفروشند .\r\nاندرون يك ساعت و نيم از شب گذشته رسيدند . ده بىصفائى است . صحرا امروز صاف [ بود 
  ] و لكهء برفى نمايان نبود . هفت ساعت با توقف ناهارگاه اين شش فرسنگ راه طول كشيد . تخت و كجاوه نه ساعته آمدند . الان سه ساعت و بيست دقيقه كم از شب گذشته است كرسى گرم است . هوا ابر است . صاحب خانه يك نفر زن بدون شوهر و اولاد است . خوش صحبت و فصيح است . اهل ده تركى و فارسى هردو را حرف مىزنند . اسم صاحب خانه مشهدى سكينه است .\r\n\r\nجهرود - خانهء نقاشىدار\r\nچهارشنبه 26 جمادى الثانى - سه ساعت و نيم به ظهر مانده سوار شديم . صاحب خانه آش جو به گفتهء كلفتها درست كرده بود . بد نبود . كمى صرف شد . راه غربى و جنوب غربى بود . صحرا صاف و هيچ برف نداشت . آهو اينجا دارد ، ليكن ديده نشد .\r\nچهار سار زدم . چاق و خوب بودند . يك ساعت و ربع كشيد تا به ده باغك رسيديم .\r\nقريهء كوچكى بود . يك ساعت و نيم به ظهر مانده به ده زربنده ناهار افتاديم . بوتهء زياد آتش زديم . هوا آفتاب بود لكه‌لكه ابر در آسمان بود . تازه گل شكايت زياد از قاطر كجاوه كرد . گفتم عوض كردند . ده دقيقه به ظهر مانده سوار شدم راه كمى تپه‌ماهور شد . كوه آب شور تفرش پيدا بود . برف زياد داشت . تند آمديم . يك ساعت و نيم از ظهر گذشته كه سه ساعت و نيم به غروب مانده باشد وارد ده جهرود شديم . قريهء بزرگى است . خورده مالك است . خاك خلج ليكن جزو عراق است . حياط آقا سيد حسين منزل است . اطاق خوبى دارد . گچ‌برى و نقاشى دارد . اشكال زن و اقسام ميوه‌جات و گلها در طاقچه كشيده‌اند . ازارهء اطاق مرمرنما است . در اين ده اول عمارت و خانه است . بخارى سفيدكارى و نقل‌دانهاى زياد دارد . الحق ممتاز و نادر است . سيد حسين دختر خوبى دارد . اغلب اهل ده سيد هستند . امروز چهار فرسنگ راه بود با توقف در ناهارگاه پنج ساعته آمديم . سايرين يك ساعت و نيم بعد رسيدند .\r\n\r\n","description":"","footnote":"","page_name":" 448 ","page_number":448},
  {"content":"\r\n\r\n\r\nامامزاده گيو - سياوشان\r\nپنجشنبه 27 - صبح بسيار زود بيدار شدم . هوا ابر بود . چهار ساعت و نيم به ظهر مانده سوار شديم . مدتى از كنار باغات گذشتيم . انگور خوبى اين ده داشت .\r\nتازه و خوب بود . از ده گيو گذشتيم . امام‌زاده‌اى هم بود موسوم به امام‌زاده گيو . گيو اسم پهلوان معروف و پسر گودرز است . يك كبوتر در هوا زدم . باد مىآمد و هوا سرد بود . راه غربى و تپه‌ماهور بود . برف طرف شمال بود . در تمام اين دهات يك برف بيش نيامده است و همان يك برف سنگين طهران است . زمستان خوشى شده است . سى چهل برف سال گذشته امسال به يك برف مبدل شده است . رعيت‌ها شكرگزار بودند .\r\nتند رفتيم . تخت خيلى آرام مىآيد . دو ساعت يك فرسنگ راه مىآيد . خيلى سرد بود . نسيم مىآمد . از دو سه آبادى كوچك گذشتيم . در ده كوچكى خواستم براى صرف ناهار پياده شويم خانه‌هاى كثيفى داشت . از يك خانه زن جوانى بيرون آمد گفت جاى خوب و مكان پاكيزه در يك ميدان ديگر است ، ده آبادى است آنجا برويد . به طمع افتاده سوار شديم هرچه رفتيم آبادى پيدا نشد . بعد از طى مسافت بعيدى چند درخت از دور نمايان شد . رو به درختها آورديم . قريه‌اى نبود . سى چهل درخت سيب و بادام بود .\r\nاز شدت گرسنگى پياده شديم . باد سختى مىآمد . قدرى پناه بود . قمه‌ها را كشيده به جان درختها افتاديم . تر و خشك را شكسته بقول امين حضور « تنقال » صحيحى درست كرديم . به قدر سى من هيزم روى هم چيده آتش زديم . باد همانطور مىآمد . يك ساعت و نيم به ظهر مانده بود پياده شديم . تخت يك ربع از ظهر رفته رسيد . بعد از ناهار « باشلق » سركرده و « كلاه گوشى » گذاشته سوار شدم ، نيم از ظهر گذشته بود . راه تپه‌ماهور بود . برف در بغله‌ها قدرى بود . خيلى به سرعت طى مسافت مىكرديم . دو ساعت به غروب مانده منزل كه قريهء سياوشان بود وارد شديم . منزل بدى گرفته بودند .\r\nاين ده تيول مستوفى الممالك است . دويست خانوار است . بدون درخت و بىصفاست .\r\nتا شهر نو كه سلطان‌آباد باشد هفت فرسنگ است . با توقف زياد در ناهارگاه اين پنج فرسنگ راه در هفت ساعت طى شد . غروب باد ايستاد . در منزل ديشب جهرود صاحب خانه با آن عمامه و عبا يك بادگير نقره سرقليان و بعضى اشياء مختصر ديگر سرقت كرده . دخترش شب جيب و بغل كلفتها را گردش مىكرد .\r\n\r\nخربوزهء تاج‌آباد\r\nجمعه 28 جمادى الثانى - نهم درجه دلو . صبح چهار ساعت به ظهر مانده از منزل سوار شديم . هوا ابر بود . كم‌كم بناى آمدن برف را گذاشت . خرده‌خرده برف مىآمد . منزل نزديك است . راه تپه‌ماهور بود . به سمت مغرب مىرفتيم . يك ساعت و بيست دقيقه به ظهر مانده به ده تاج‌آباد ملكى مستوفى الممالك رسيديم . در اطاق كدخدا پياده شده بخارى را گرم كرده . برف مىآمد هوا گرم‌تر بود . خربوزه زياد به طاق اطاق آويخته بودند . خربوزه اين ده مشهور است . ميان خودشان حقيقت تعريف\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nداشت ، خوب بود . شبيه خربوزه‌هاى مازندران بود . محمد جلودار تب كرده اسهال گرفته است . سوار مفرش شده بود . رضا در عوض سوار بود . ده دقيقه به ظهر مانده از تاج‌آباد سوار شديم . برف مبدل به باران كمى شد . باشلق حافظ خوبى است . جهت باران تند آمديم . آبادى در راه هيچ نبود . يك ساعت و بيست دقيقه از ظهر گذشته وارد قريهء ولاشگرد شديم . اين روزها پنج و ده دقيقه بالا از ظهر گذشته غروب مىشود . ساعت من ظهر كوك است . خواستم حمام بروم فرستادم گفتند حمام كثيفى است . باران تند مىآمد . اطاق بدى منزل داريم . اين ده خاك عراق است . چندان آباد نيست . شخص حاجى آهنگرانى مالك است . بىصفاست ، درخت ندارد . تا غروب باران آمد . خودم سر حمام رفتم . حقيقت تماشائى بود . سه چارك ارتفاع در حمام بود . آدم چهارلا بايد بشود تا بتواند داخل شود . خزانه يك چارك آب سرد داشت .\r\nوسط حمام چهار انگشت گل بود .\r\n\r\nوصف ميرزا نظام از حمام ميرزا كاظم ريش\r\nمثل حمامى مىماند كه ميرزا نظام « 1 » شاعر معروف گفته . از حمام ميرزا سيد كاظم تفصيلى در كتاب خود نوشته . من‌جمله نوشته بايد چكمهء بلند جهت گل حمام پوشيد .\r\nفانوس و مشعل همراه برداشت . تبر جهت شكستن يخ خزانه برداشت . خيلى حكايت آن حمام بامزه و مفصل است . درب حمام جهت تكذيب ميرزا نظام و اعلان بامزهء او بسته شد و الان خرابه افتاده است . مىنويسد هركس مىخواهد حمام ميرزا كاظم ريش برود دوازده چيز لازم است : اول وداع با اهل‌بيت كه برگشتن با خداست . دوم سه ذرع كرباس جهت كفن . سوم چند نفر پليس كه رختهاى آدم را نگاه‌دارى كنند . چهارم چند شاهد عادل كه گواه باشند كه فلان زنده داخل حمام شد . پنجم تيشه و تبر جهت شكستن يخ خزانه . ششم فانوس و مشعل جهت روشنائى حمام . هفتم چكمهء ساقه بلند جهت عبور از وسط حمام . هشتم بادام و گردو كه بچه‌هاى شياطين با آنها مشغول شوند و صدمه به آدم نزنند . نهم قرآن جهت حفظ از اجانين . در مطلب دوازدهم مىگويد انا لله و انا اليه راجعون . كتابهاى بامزه دارد . مقويم بسيار خوبى در هر سال مىنوشت . تمام را چيزهاى بامزه و مضمونهاى بكر مىنوشت . زبانى از شمشير برنده‌تر داشت . اغلب مردم را به اقسام مختلف هجو كرده است . شخص كامل بسيار زيركى بود . خدايش بيامرزد .\r\n\r\nچفيه‌اگال - باشلق\r\nشنبه 29 جمادى الثانى - صبح هوا تيره و تار [ بود 
  ] . باد و باران بشدت مىآمد .\r\nچهار ساعت و بيست دقيقه به ظهر مانده از منزل سوار شديم . راه سمت مغرب و جاده صاف بود ، ليكن خيلى زياد و باران تند مىآمد . از بنه جلو افتاده با كمال نزاكت . . . « * »\r\n\r\n\r\n","description":"","footnote":"\r\n( 1 ) - افشار ارموى\r\n( * ) نقطه‌چين در اصل است .\r\n","page_name":" 450 ","page_number":450},
  {"content":"\r\n\r\nباران را نوش‌جان مىكرديم . هوا خيلى سخت گرفته بود . گمان باز شدن نمىرفت .\r\nگل تا ساق اسب بود . براى اسب زحمت داشت . « چفيه اگال » كرده « باشلق » را روى او كشيده پالتو شال شيروان بسيار ضخيم تنم بود . ميرزا على خان ، قنبر على خان ، رضا بيك ، محمد باقر آبدار ، اصغر شاگرد آبدار همراه بودند . بنه و سايرين عقب ماندند . گاهى باران و برف و تگرگ داخل هم مىآمد . از ده نظام‌آباد و آهنگران گذشتيم . قرار شده بود كه امروز را ديزآباد برويم . اين باران قرار را برهم زد . گفتيم به ساروق بروند ، پنج فرسنگ است . از آنجا مىخواستم اندرون و بنه را از راه ننج به نهاوند فرستاده خودم يكسره ملاير بروم . ديشب هم كاغذ نوشته يك نفر غلام روانه داشتم . بارى روغن و ظرف « لعلينى » زياد از همدان مىآوردند . نزديك قريهء كركون « * » هوا باز شد و در عوض باد سختى بشدت سرد برخاست . تمام درخت و بدن خيس آب [ بود 
  ] اين باد هم علاوه شد . از آن باران بدتر بود . به مردن مردن خود را به ده رسانيديم . سه ربع به ظهر مانده بود ، در اطاق يكى از رعايا آتش افروختيم . آبدار از عقب رسيد ، مشغول ناهار شد . ما به خوبى گرم شديم . سيگار زيادى پىدرپى كشيدم . رعيتها دور ما را گرفته و صحبت مىداشتند . از قليان و حرمت آن بسيار سؤال كردند . هركدام هيكل غريبى داشتيم ، خيلى تماشائى . ميرزا على خان شال گردنش قرمز بود و تمام صورتش را گلى كرده بود ، خيلى مضحك بود . رضا بيك متصل مىگفت « هيچ پشه يخدى » يعنى هيچ پشه نيست . من سه شلوار و سه پيراهن ، يك جليقهء سنجاب ، يك سترهء ماهوت ، يك سردارى برك ، يك پالتو دو دست‌كش ، سه جوراب ، باشلق و چفيه‌اگال داشتم . ميرزا على خان دو مقابل بيشتر لباس پوشيده بود و از همه زيادتر مىلرزيد و سرمايش شده بود . بارى مدتى نشسته و تماشاى خودمان را مىكرديم . اندرون خيلى دير آمدند . قنبر على خان از ساروق نوشته بود كه هوا سرد است ، زمين گل ، چهارپادارها نمىروند . براى آن منزل همين‌جا منزل كنيم . آشپز ، يك فراش و دو نفر آدم ميرزا على خان جلو رفته بودند . چون سرد بود گفتم ساروق منزل كنند . هوا صاف شد . باد به شدت مىآمد . از اين ده تا ساروق يك ميدان است . هردو ده مال پسرهاى ميرزا ابو القاسم قايم مقام است . در تخت نشستم ، نزديك ده سوار شدم . اطاق خوبى منزل گرفته بودند . قاليهاى خوب در اطاق بود . بخارى و كرسى گرم شده بود .\r\nمحمد جلودار از طبابت ننه محمود بهتر است .\r\n\r\nقالى ساروق\r\nدو قاليچهء اعلى در اطاق دو دخترش كه يكى به سن ده و ديگرى به سن سيزده بود مشغول بافتن بودند . شب عيد تمام مىشود . نيم‌ذرع از هركدام باقى بود . بسيار خوب طرحى بود . دانه‌اى بيست و پنج تومان مىفروخت . دخترها بدگل نبودند .\r\nعراقيها اغلب خوشگل هستند . آب و رنگ خوبى دارند . اين ده خاك فراهان عراق\r\n\r\n\r\n","description":"","footnote":"\r\n( * ) ظاهرا گرگان\r\n","page_name":" 451 ","page_number":451},
  {"content":"\r\n\r\nاست . صنعت قالى در بلوك فراهان زياد است . خيلى خوب قاليهائى درست مىكنند .\r\nاين دو قالى يك رنگ و يك‌جور بودند . اگر تمام بود مىخريدم و يقينا در طهران دانه‌اى چهل و پنجاه تومان قيمت داشت . دو ساعت به غروب مانده حمام رفتم . قدرى بهتر از حمام ولاشگرد بود . امروز نه فرسنگ راه بود پنج ساعته آمديم با وجود سردى هوا و خوردن باران زياد . الحمد لله خوش گذشت .\r\n\r\nخريد قاليچهء ساروق - ناصر الدوله\r\nيكشنبه غرهء شهر رجب المرجب 1309 - اول چله كوچك است . ليكن ديروز مىبايست از جهت آن سرما و باران اول چله باشد . هوا صاف و آفتاب بسيار خوبى بود . آخر الامر دو فرد قاليچهء اعلى در چهل تومان خريدارى كردم . پنج تومان بيعانه داده سى و پنج تومان را نوشته دادم بعد از آوردن قاليها كارسازى كنم . يك ماه بعد از عيد نوشته داد كه تمام كرده نهاوند بياورد . بسيار قاليهاى خوبى است . دو ذرعى و متن سرمه‌اى است مثل ابريشمى بافت . دختر بزرگ اسمش نرگس خاتون و پانزده ساله بود . دختر كوچكى خانم جانى و دوازده ساله است . هردو قالى يك طرح بودند .\r\nمادرشان فاطمه باجى نام داشت . دختر كوچك خوشگل‌تر بود . مدتى نزد ما قالى را بافت . مادره ميل داشت تماشا كرده و تعريف كنيم . . . « * » چهار ساعت به ظهر مانده سوار شديم . زمينها يخ بسته بود . راه صاف و خوب بود . ديروز و امروز برف در صحرا بود . دو سه انگشت برف در زمين بود . يك ساعت و نيم به ظهر مانده ده محمدآباد ناهار افتاديم . قريهء كوچكى است . دو نفر سوار نهاوندى تاخت به سمت قم مىرفتند . فرستادم آمدند . نوكرهاى حسين خان سرهنگ برادر محمد خان بودند .\r\nگفتند حسين خان در طهران فوت شده مىرويم نعش او را به نهاوند ببريم . بيچاره تازه خيال گرفتن سرتيپى داشت . چندان پير نبود ، كامل بود . وقت آمدن من سلامت بود . خدايش رحمت كناد . از دست ميرزا باقر نايب الحكومه شكايت داشتند . حضرت و الا محمد خان را نايب الحكومه فرموده بودند . نمىدانم اين شخص كيست كه آقاى عماد - السلطنه نايب الحكومه كرده‌اند . محمد خان و حسين خان از صاحب مكنتين نهاوند هستند . بيست دقيقه از ظهر گذشته سوار شديم . باد مىآمد در تخت نشستم . يك ساعت در تخت بودم . بيرون آمده سوار شدم . باد مىآمد . ابرها به آسمان پراكنده شدند . تند آمدم . سه ساعت و بيست دقيقه بالا از ظهر گذشته وارد ده ديزآباد شديم . خاك عراق است از بلوك چرا . تركى حرف مىزنند . ناصر الدوله پسر مرحوم نصرت الدوله فرمانفرما در اين بلوك بيش از اندازه ملك دارد . الان ناصر الدوله پانزده سال است حكمران كرمان است . خوش‌بخت‌ترين مردم است . يك ساعت و نيم از شب رفته است .\r\nاطاق خوبى منزل داريم . شب آخر سفر است . فردا انشاء الله به ملاير خواهم رفت .\r\nاندرون و باروبنه از راه ننج به نهاوند خواهند رفت . امروز منتظر من در دولت‌آباد ملاير جهت آن كاغذ بودند . اسباب خجالت شد . روزنامه نزديك اتمام است . اتفاقات\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 452 ","page_number":452},
  {"content":"\r\n\r\nغريب در اين روزنامه ذكر شده است . خواننده را باعث تعجب خواهد بود . زياده چه نويسم .\r\n\r\nملاير\r\nدوشنبه دوم شهر رجب 1309 - صبح بسيار زود با قنبر على خان و دو سه نفر نوكر ديگر « سيزخانه » و مفرش راه افتاديم . ميرزا على خان ، مشهدى حسين و سايرين از راه ننج به نهاوند خواهند رفت . باد مىآمد و به شدت سرد بود . خيلى تند آمديم .\r\nراه تپه‌ماهور بود . بعضى جاها برف زياد بود . آبدارى عقب ماند . هوا سرد كرد .\r\nخيلى به سرعت آمديم . آقاى عماد السلطنه يك نفر غلام با دستخطى روانه فرموده بودند كه در قريهء . . . « * » مشغول شكار خواهم بود زودتر بيائيد منتظرم . بارى ظهر رسيدم شهر جهت عمل محمد تقى خان حاكم سابق تشريف برده بودند . ابو القاسم بيك يوزباشى با عبد الله خان سرتيپ پسر مرحوم حاجى اسد خان با چهل پنجاه نفر سوار جلو آمده بودند . سوارها « قيقاج » مىانداختند . خيلى استاد بودند . اغلب پسرهاى حاجى اسد خان بودند . تماشا داشت . يك ساعت از ظهر رفته گرسنه وارد عمارت حكومتى اطاق آقاى عماد السلطنه شدم . اين شش فرسنگ راه را پنج ساعته آمدم . ملا هادى جناب بود .\r\nصحبتهاى بامزه مىكرد . ملاير دهات آباد اعلى دارد . شهر دولت‌آباد هزار و پانصد الى دو هزار خانوار است . خالصه بوده حال خريده‌اند و ملكى شده است . عمارت خوبى با ميدان بزرگى در جلو عمارت دارد . دوازده سال قبل حضرت و الا حاكم اين سه ولايت بودند .\r\n\r\nمنافع عرض داد\r\nخود دولت‌آباد منافع خوب از عرض داد دارد . سيصد و شصت پارچه آبادى ملاير دارد . تويسركان و نهاوند هردو آن‌قدر ندارند . الحمد لله از هرجهت امورات را منظم فرموده‌اند . آب از آب تكان نمىخورد . از صبح تا شب در اطاق بيرون تشريف دارند . به جزئى و كلى شخصا رسيدگى مىكنند . عارض همه روزه زياد داشت . مداخل خوبى دارد .\r\nانشاء الله روز جمعه ششم از ملاير حركت كرده شب آورزمان توقف است . روز شنبه بعد از ناهار سمت نهاوند . عريضهء مفصلى جهت حضرت و الا نوشته با چاپار روانه شد .\r\nروز چهارشنبه حضرات وارد نهاوند خواهند شد .\r\n\r\nنهاوند\r\nشنبه هفتم شهر رجب - بعد از نماز از آورزمان سوار شده قدرى رفته خوانين\r\n\r\n\r\n","description":"","footnote":"\r\n( * ) جاى اسم سفيدست .\r\n","page_name":" 453 ","page_number":453},
  {"content":"\r\n\r\nملاير مراجعت كرده خوانين نهاوندى آمده بودند . كم‌كم استقبال‌چيها بيشتر شدند .\r\nدسته به دسته آمدند . راه دره و گردنهء بزرگى داشت . برف بالاى گردنه زياد بود . از ملاير تا نهاوند شش فرسنگ است . امروز سه فرسنگ كمتر داشتيم . از گردنه سرازير شدم . شهر و قلعهء حكومتى مسمى به روئين‌دژ نمايان شد . گدا تا آنجا آمده بود . اهل شهر تماما آمده بودند . شش هفت هزار خانوار جمعيت شهر است . بارى تمام اصناف ، تمام خوانين و غيره و غيره در بيرون شهر و كوچه‌ها ايستاده بودند .\r\nزنها تماما روى بام خانه‌ها بودند . شكوه زنها از نان و گوشت بود . قريب بيست هزار جمعيت جلو آمده بود . ساعت سه به غروب مانده وارد قلعه شدم . مردم مرخص شده منازل خود رفتند . افسوس كه روزنامه گنجايش بيش از اين مطلب ندارد . قلعه ويران و خراب شده است . از بناهاى مرحوم محمود ميرزا ابن خاقان طاب‌ثراه است . بالاى تپه واقع شده . سه سمت شهر و يك سمت كوه است . آب قلعه از گاوچاه است كه با گاوميش مىكشند . ماليات نهاوند سى هزار تومان است . الحق قلعه جائى خوب واقع شده . چشم‌انداز به تمام شهر دارد . باغات و اطراف شهر تا يك فرسنگ طول كشيده شده است . كوه « كررو » كه اين قلعه‌اش به « چهل نابالغان » مشهور است سمت جنوب را گرفته . كوه بلندى است . از الوند همدان بزرگ‌تر است . بهار خوبى اين شهر خواهد داشت . خداوند عمرى دهد . اهل خانه سلامت وارد شده‌اند . زياده چه نويسم .\r\nباقى داستان در جلد آينده انشاء الله تعالى . آجودان حضور قهرمان قاجار . نهاوند .\r\n\r\n","description":"","footnote":"","page_name":" 454 ","page_number":454},
  {"content":"\r\n\r\n\r\nروزنامهء هفتم از 26 رجب 1309 تا 12 شوال 1311 دنبالهء دورهء اقامت نهاوند\r\n\r\n","description":"","footnote":"","page_name":" 455 ","page_number":455},
  {"content":"\r\n . \r\n","description":"","footnote":"","page_name":" 456 ","page_number":456},
  {"content":"\r\n\r\n\r\n1309\r\nبسم الله الرحمن الرحيم\r\nپنجشنبه 26 شهر رجب المرجب 1309 هجرى - 25 فوريه 1892 مسيحى ، هفتم درجهء حوت است كه در شهر نهاوند هستم . حضرت مستطاب و الا عز الدوله و نواب عليه عاليه و نواب فريدون ميرزا [ و 
  ] تولوى خان اخوى و ساير همشيره‌ها و قوم و خويشان دار الخلافهء طهران تشريف دارند . سركار مستطاب اشرف و الا آقاى عماد السلطنه در دولت‌آباد ملاير به حكمرانى تشريف دارند .\r\nهفتم شهر رجب به اين شهر وارد شدم . پنجشنبه از طهران بيرون آمديم . دو سه روز در حضرت عبد العظيم ( ع ) توقف شد . تفصيل اين مسافرت تماما در روزنامهء گذشته تحرير شده است . عيال همراه است . حكومت ولايت ثلاث در اول زمستان به حضرت و الا مرحمت شد . سركار عماد السلطنه همدان تشريف داشتند . از جانب سنى الجوانب همايونى به حكومت ملاير و تويسركان برقرار شدند . من سه ماه بود كه از همدان آمده بودم و حكومت نهاوند خراب مرحمت شد .\r\n\r\nوصف نهاوند\r\nشهر نهاوند از شهرهاى قديم است . در آن ايام آباد و شهر معظمى بوده . طورى بود كه بعد از فتح نهاوند تمام بلاد ايران مسخر عرب شد . جنگ عرب در اين شهر واقع شده . در آن صحرا اغلب پيكان تير يافت مىشود . چند قريه در اين ولايت هست كه به اسم سردار و شجاعان عرب ناميده شده است . مثل قريهء سعد وقاص ، همين‌طور قريهء عمرو بن معدى كرب . اين شهر در دامنه واقع شده . مشرق و مغرب كوه دور است .\r\nاز سمت شمال وصل به كوه است . طرف جنوب كوه عظيم « گرو » كه اين نقطه‌اش به « چهل نابالغان » مشهور است تخمينا چارده پانزده هزار فوت بايد ارتفاع از سطح دريا داشته باشد . تا دامنه‌اش يك ميدان مسافت دارد يعنى از انتهاى باغات شهر . اطراف شهر سه سمت باغات است كه هر باغى يك برج كه داراى طويله و دو سه اطاق است .\r\n( « تكيه » مىگويند ) . قلعهء روئين‌دژ در بالاى تپه واقع شده . سمت شمال نزديك به كوه است . سه سمت ديگر شهر است . سمت شمال كه كوه است در دامنه‌اش عمارات است .\r\nدر حقيقت اطراف قلعه خانه‌هاى رعيتى است . اين قلعه از بناهاى مرحوم محمود ميرزا ابن خاقان خلد آشيان است . هشتاد هزار تومان مخارج اين قلعه شده است . ليكن الان\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nبه امداد گاوميش از گاوچاه كشيده مىشود دو هزار قدم دورهء قلعه است . ليكن الان خراب و منهدم شده . با وجود آنكه سال قبل هشتصد تومان خرج تعمير مرحمت شده بود اطاق مسكونى ندارد . تماما خراب و نابود شده است . يك اطاق اندرون و يك اطاق بيرون قابل نشستن است . بسيار بناى خوبى بوده . در قلعه سمت مشرق است . « تخته‌پل » دارد و دروازهء محكمى دارد . چشم‌انداز بعضى از اطاقهاى اين قلعه از همه چيز بهتر است . كوه چهل نابالغان سفيد از برف است و اطراف شهر ديگر برفى نيست . ماليات نهاوند سى هزار تومان است . شهر تقريبا پنج شش هزار خانوار هست . اما تماما گدا و پريشان احوالند . در اين ايام دو سه روز سوار شدم . جاهاى باصفا دارد . شكار كبك و خرگوش زياد است . انشاء الله تفصيل سرآبها و جاهاى قشنگ اين ولايت را من‌بعد خواهم نوشت .\r\nكوه « گرو » مىگويند تا شيراز كشيده شده است و در هرجا اسمى دارد . اين كوه عظيم سرآبها و چشمه‌ها دارد كه هريك صد سنگ آب از ده قدم راه بيرون مىآيد .\r\nشكار اين كوه خرس ، خوك ، بز ، قوچ ، ميش ، كبك درى و ساير وحوش و پرنده است .\r\nسرآبهاى معتبر سرآب گاوماس است . سرآب فارسيان و سرآب گيان است . بهار و تابستان خوبى خواهيم داشت انشاء الله تعالى .\r\n\r\nسفر شاه - حمل غله\r\nجمعه 27 رجب المرجب - خبر تازه كه از چاپار گذشته رسيد تشريف‌فرمائى موكب اعليحضرت قدرقدرت شاهنشاهى است به عراق و بروجرد و نهاوند و تويسركان و ملاير . عمدهء اين مسافرت جهت تماشاى نهاوند است ، و اقامت در اين شهر بيشتر از جاهاى ديگر خواهد بود . هنوز رسما اعلان نشده است . حضرت و الا مرقوم فرموده بودند كار سخت است . سال گذشته حاصل و زراعت تماما ضايع و نابود شده . الان حبه‌اى گندم و جو در نهاوند و دهاتش يافت نمىشود . دوبار ، سه بار از ملاير گندم جهت نانواها مىآورند . با اين وضع در تكليف متحير هستم ، جز آنكه از ملاير حمل غله بشود چاره نيست . جهت وزارت اعظم مفصل تفصيل را نوشتم تا چه جواب رسد .\r\n\r\nقيقاج‌اندازى\r\nناهار را زود خوردم . بعد سوار شدم سمت ده‌چولك روانه شديم . خوانين اينجا و ملاير كمال استادى را در « قيقاج » انداختن دارند . طورى است كه با يك دست كلاه را انداخته و فى الفور تفنگ در عقب صدا مىكند و از سه تير البته دو تيرش به كلاه مىخورد . در اين مدت كه سوار شدم كمى مشق كردم . امروز دو مرتبه كلاه را با تفنگ « مكنزى » كه تازه پيشكش كرده‌اند زدم و روزهاى اول خيلى غريب مىدانستم . حال آسان شده است . كار خوبى است . سوارهاى خوب اين دو ولايت دارند . علم سوارى را كاملا آموخته‌اند . خيلى تعريف دارند . چيزى ديده نشد . « قيقاج » انداختن را از شكار حالا بهتر مىدانم . قريب چهل فشنگ خالى كردم اغلب خورد . اسباب پر كردن هم\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nگرفته‌ام . نوكرها پر مىكنند . فشنگ اين تفنگ صد دانه هفت تومان و نيم قيمت دارد .\r\nحقيقت تفنگ خوش‌دست خوبى است . نيم قنداق است . انگليسى و كار لندن است .\r\nمدتى از بغل رودخانه رفتيم . دو خرگوش درآمد . تفنگ گلوله دستم بود تيرى انداختم نخورد . خوانين همه روزه همراه سوار مىشوند . ابو الفتح خان ، نامدار خان پسر هادى خان و عبد الله خان بودند . در كنار رودخانه چايى خورديم . جاهاى باصفا دارد . مدتى هم در باغات گردش كرديم . دو خرگوش و يك روباه از دور بلند شدند .\r\nيك كلاغ سرتاخت به قيقاج زدم . دو اسب كه يكى كره‌شوكا و كرنگ است ، ديگرى قره‌قيطاس و قره‌كهر است از همدان فرستادم آورده‌اند . بهار گذشته در همدان تقديم حضور مبارك حضرت و الا كردند . چهار سال تمام ندارند . خوب خواهند شد . يك اسب قزل پنج سال مظفر بيك در اينجا پيشكش كرده ، خوب اسبى است . يك اسب كرنگ هم طاهر خان تعارف كرده . قاطرى هم باقر خان داد . كاه و جو با وجود نيامدن [ باران 
  ] سال گذشته ارزان است . ديگر شكارى نشد . يك ساعت به غروب مانده وارد قلعه شدم . هوا آفتاب بود . لله الحمد خوش گذشت .\r\n\r\nبازديدها - عرض داد\r\nشنبه 28 رجب المرجب - ديشب باران آمد . هوا بسيار خوب شده است . بازديد علماء و آقايان تمام نشده است . ماشاء الله در عوض همه چيز « آقايان » دارد و هريك مىگويند تقديم و تأخير در بازديد شده است . گله‌مند مىشوند . اغلب علما صاحب مكنت هستند . روزها يك ساعت و نيم از دسته گذشته اطاق بيرون آمده و تا يك ساعت از شب گذشته بيرون هستم . « عرض داد » و گفتگوى نهاونديها خالى از تماشا نيست . طورى حرف مىزنند كه نايب فراشخانه ترجمه مىكند و بدون مترجم محاكمه نمىشود . الفاظ غريب دارند . قسمهاى خنده‌دار مىدهند . حسين خان و اسمعيل خان رضىآبادى در كوچه به مأمور بىاحترامى كرده بودند . پنجاه تومان تاجرى طلب‌كار است آورده حبس كردم . هردو جوانهاى خوب هستند . . . « 1 » تنهائى صدمه مىزند . لابدم كه انشاء الله بعد از فراغت از نوشته‌جات طهران و رفتن پست دوشنبه ملاير حضور مبارك آقاى عماد السلطنه بروم . وقت آمدن چهار شب آنجا توقف شد خيلى خوش گذشت . شبها « جناب » صحبتهاى بامزه مىكرد . خصوصا يك شب كه بسيار خوش گذشت .\r\n\r\nمقايسهء ملاير و نهاوند\r\nنهاوند شهر قشنگى است . گويا اول شهر در صفا و هوا باشد . برعكس دولت‌آباد ملاير خشك و بىآب و بدهواست . اما مداخل آنجا هيچ نسبت به نهاوند ندارد . از آن جهت اگر خوش بگذرد و الا از آب و هوا خوش نخواهد گذشت . تويسركان هم شهر مصفائى است مثل نهاوند است . مداخل نهاوند خيلى كم است . بر پدرش لعنت .\r\nدوشنبه سلخ شهر رجب 1309 - ديشب يك چارك برف آمد . روز شكار بود .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 459 ","page_number":459},
  {"content":"\r\n\r\nپست ديروز آمد . كاغذنويسى و مسافرت فردا به ملاير مانع شد . روز شكار خرگوش روباه و كبك بود . مطلب غريب نرسيدن كاغذجات من است به طهران . سه پست كاغذ نوشته‌ام هيچ كدام به طهران نرسيده ، نمىدانم جهتش چه بوده . رئيس پست التزام داد هفتهء ديگر جواب چهار هفته را برساند .\r\n\r\nركن الدوله - محسن خان مشير الدوله\r\nمطلب تازه حاكم شدن ركن الدوله است به فارس و دادن هشتاد هزار تومان پيشكش .\r\nخوش‌بخت است . از فرمانفرمائى خراسان شش ماه نيست آمده حال به فارس مىرود .\r\nشش ماه ركن الدوله از حضرت و الا كوچك‌تر است .\r\nبعد از فوت مشير الدوله تجارت و وزارت عدليه را به معين الملك داده‌اند . لقب مشير الدوله و سه هزار تومان مواجب هم به مشار اليه داده‌اند . اين هم يكى از آن خوش‌بختهاست . از سفارت اسلامبول مغضوبا آمد حال كارش چنين شد . يكى از صاحب - مكنتين ايران شده است .\r\nباز دستخط شده بود كه اعليحضرت عزم را جزم فرموده‌اند و البته تشريف‌فرما خواهند شد . مطالب عمده براى تشريف‌فرمائى اعليحضرت عرض شده بود . از جهت نرسيدن چاپار تأخير افتاده . مرقوم شده بود فكر جو و گندم و كاه شود . حرف مفت و مشقت قاطرچى و سرباز و مهتر به گردن شما است . متحير هستم - با نيامدن حاصل و نرسيدن حاصل امسال كار سخت و دشوار است . خداوند اصلاح كند كار كوچكى نيست .\r\n\r\nوزير همه سالهء نهاوند\r\nمطلب ديگر آمدن ميرزا على خان برادر ميرزا على اصغر خان داماد حضرت و الا است به وزارت ولايت ثلاث . حضرت و الا در وقت آمدن من هم در خيال فرستادن مشار اليه بودند . حال آمدنشان يقين شد . لقب جنابى و خلعت برايش حضرت و الا گرفتند . خدمت حضرت اجل امين السلطان منشى بود . عمل گمرك هم با مشار اليه و ميرزا على اصغر خان است . دو سال قبل هم وزارت گيلان را كرده است . حضرت و الا از دست پدرسوختگى ميرزا غلامرضا نوكر خودشان اين را انتخاب فرمودند . ميرزا جعفر خان وزير همه سالهء نهاوند صبح آمد نزديك بود فجأه كند . خيلى منقلب است .\r\nامان از وقتى كه اين شخص وزير ولايت شود . با وجودى كه به تمام مردم كارش معلوم است هميشه وزير نهاوند بوده و برادرش تحويلدار . قلم دست اين ، پول دست برادرش .\r\nكار واضح است . حكومت آن وقت مستقل خواهد بود !\r\nالان باز برف مىآيد شكار صبح هم انشاء الله خواب خواهد بود .\r\nسه‌شنبه غره شهر شعبان المعظم - صبح زود سوار شده از راه كله‌خان رفتيم .\r\nيك وجب برف آمده بود . توله استاپ به دو خرگوش خوابيده ماهرخ داد . پياده شده بلند شدند . دو تير انداختم نخورد . مدتى راه رفتم . اين راه دور تر است . زير آورزمان ده حاجى سهراب خان ملايرى ، خداداد خان ، ياور هادى خان و سوارهاى نهاوندى رسيدند .\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nدو كبوتر به يك تير سرتاخت در هوا زدم . دو مرتبه هم كلاه را به قيقاج زدم .\r\n\r\nوصف ملاير - رعيت پادار\r\nملاير دهات آباد حاصل‌خيز دارد . مثل نهاوند نيست . اغلب زراعت بلكه تمامش ديم است . گندم خوب و رعيت پادار صاحب دولت دارد . تمام چيزش برعكس نهاوند است . سيصد و هشتاد بلكه چهارصد پارچه آبادى دارد . نهاوند به همه جهت هشتاد الى صد قريه دارد . ليكن شهرش بزرگتر است . شهر دولت‌آباد دو هزار خانوار بيش نيست و ماليات خيلى كمى دارد . ملاير به آن آبادى و بزرگى و حاصلخيزى سى و پنج هزار تومان ماليات دارد . اين شهر و دهات خراب لم‌يزرع سى هزار تومان ماليات دارد .\r\nخيلى بار سنگين دارد و خيلى سخت است . وصول ماليات حقيقت جبر و ستم است .\r\nمختصر هوا سرد بود ، مثل اول چله سرد كرده بود . يك ساعت به غروب مانده وارد دولت‌آباد شدم . آقاى عماد السلطنه در حياط مشغول راه رفتن بودند . فورا زير كرسى رفتم . شب لله الحمد خوش گذشت . صحبتهاى جناب و آقاى عماد السلطنه خيلى لذت دارد .\r\n\r\nپارك سيف الدوله\r\nروز چهارشنبه - بعد از ناهار در ركاب آقاى عماد السلطنه سوار شديم . جناب هم بود . پارك سيف الدوله رفتيم . سه سال قبل كه حاكم بود پنج شش خالصهء بسيار خوب جهت خودش برداشته در يكى از خالصه‌هاى نزديك شهر باغ و عمارت و قلعهء خوبى ساخته . مثل طهران « پارك » اسمش را گذاشته . پشت پارك قيقاج زيادى انداختم . چهار مرتبه كلاه را زدم . آقاى عماد السلطنه يك مرتبه زدند . سوار نهاوندى خصوصا خداداد خان ياور معركه كردند . حقيقت سوارهاى قابلى دارد . يك نفرش در ملاير پيدا نمىشود جز دو نفر از پسرهاى حاجى اسد خان . در پارك چايى خورديم .\r\nدرياچهء خوبى داشت . طبيعى ساخته شده بود . آب زيادى در جويها روان بود . خيابانها و اشجار خوبى داشت . مصفا بود . يك غاز در درياچه بود . توله‌ها كمك كرده به آب رفته آخر الامر غاز را هلاك كردند . هرچه كرديم نشد كه رها كنند . غروب منزل آمديم .\r\nپنجشنبه سيم - صبح با شاهزاده رئيس تلگرافخانهء نهاوند كه ملاير ديدن رفته بود سوار شديم . در حسين‌آباد ناهار خورديم . باد سخت بدى مىآمد . خيلى صدمه زد .\r\nوقت دير بود لاعلاج سوار شده بالاى گردنه طورى شد كه اسب و آدم را برمىگرداند .\r\nهرچه سنگ بود به سر و صورت مىزد . نيم ساعت به آن زحمت و مشقت ايستاديم .\r\nهمين‌طور سنگ به سر و صورت ما مىخورد . راه چاره مسدود شده بود . هرقسم بود راه افتاديم . پائين گردنه باد ايستاد . لله الحمد غروب سلامت وارد شديم . خيلى تلخ و بد گذشت .\r\n\r\n","description":"","footnote":"","page_name":" 461 ","page_number":461},
  {"content":"\r\n\r\n\r\nبيمارى والدهء حضرت و الا\r\nيكشنبه 6 - يك ساعت به غروب مانده چاپار آمد . حكايت آمدن اعليحضرت را باز مرقوم فرموده بودند . حالا بطور حتم مىگويند تا بعد چه شود . خبر تازه اين است كه از عتبات عاليات تلگراف به حضرت و الا كرده بودند كه شاه نه‌نه جانم ناخوش سخت است . حضرت و الا اميرزاده محمد حسن ميرزا شوهر همشيرهء شاهزاده خانم را به چاپارى روانه فرموده بودند كه والدهء حضرت و الا را معجلا راه انداخته بياورد . والدهء حضرت و الا شانزدهم شهر ربيع الاول تشريف بردند . من روز پانزدهم از همدان به طهران وارد شدم . خيلى ميل داشتند كه من همراه بروم . چون بعد از شش ماه تازه به طهران آمده بودم وقت رفتن من نبود نرفتم . دو سه مرتبه در راه و آنجا ناخوش شده‌اند . آدم درستى همراه ندارند . خوشا به حال محمد حسن ميرزا كه بدون خبر و مقدمه همچو سفرى را رفت ، مطلب تازه ديگر نداشت .\r\nسه‌شنبه - صبح زود سوار شدم . هادى خان ، نامدار خان ، پسرش عبد الله خان همراه بودند . به طرف طائمه « 1 » رفتيم . نزديك قاليچه كه چمن سبزى است در بغله مىرفتيم .\r\nيك گرگ درآمد پياده شده هفت تير گلوله انداختم با وجود مشق زياد نخورد . هر هفت تير يك وجب جلو و عقب مىخورد . تعجب داشت . خوانين نبودند و الا يقينا شكار شده بود . از طائمه « 1 » گذشته رودخانهء ملاير از اين ده مىگذرد و داخل رودخانهء نهاوند شده به خزل مىرود . در اين كوهها قوچ [ و 
  ] ميش زياد است ، اما سخت و پياده بايد شكار رفت . شاهزاده پاشاخان آنجا رسيد . كنار رودخانه ناهار افتادم . بعد از ناهار سوار شده دو كبك قوش گرفت . قيقاج زياد انداختم . دو دفعه كلاه را زدم . پاشاخان يك مرتبه از دور بسيار خوب زد . چند دسته باقرىقرا بلند شد . شكار نشدند . غروب منزل آمدم الحمد لله خوش گذشت .\r\nپنجشنبه 17 شعبان - عصر آقاى عماد السلطنه دستخطى مرقوم فرموده بودند كه از طهران جمشيد بيك صبح تلگراف كرده كه والدهء حضرت و الا در عتبات‌عاليات بدرود زندگانى كردند . آجودان حضور را مطلع كنيد ، كمال تألم روى داد . بيچاره در غربت مرحومه شد . خدايش رحمت كند . محمد حسن ميرزا نرسيده بود . شب عيد و اين اتفاق خيلى تلخ گذشت . تهيهء ختم را ديده شب تلخى گذشت . اتفاق بدى بود . دنيا همين است .\r\nصبر بايد كرد . از سعادت آن مرحومه بود كه در همچو جائى وداع زندگانى كرد .\r\nانشاء الله آمرزيده است .\r\nجمعه 18 - صبح در قلعه ختم گذاشته شد . جمعيت شهر از علما و آقايان ، خوانين ، كسبه ، تجار تماما آمدند . تا غروب جمعيت كم نشد . ختم مفصلى بود .\r\nشنبه 19 - باز ختم بود . بعد از ناهار به خواهش علماء و آقايان برچيده شد .\r\nنواب عليه تلگراف فرموده بودند كه يكصد تومان از مواجب آن مرحوم در حق شما برقرار شد . ششصد تومان مواجب داشتند . همين‌طور قسمت شده است . گلين خانم تب\r\n\r\n\r\n","description":"","footnote":"\r\n( 1 ) - در فرهنگ آباديهاى ايران : طايمه .\r\n","page_name":" 462 ","page_number":462},
  {"content":"\r\n\r\nسختى كرده ناخوش است . از هر جهت اوقات تلخى فراهم است . خداوند اصلاح كند انشاء الله تعالى .\r\n\r\nآتشبازى شب عيد\r\nشب يكشنبه 20 - از ظهر متصل صداى تفنگ و طپانچه مىآمد در پشت بامها محض آنكه شب عيد است . مردم مشغول بودند . مغرب پشت‌بام رفتم شهر يك پارچه آتش به نظر مىآمد . چراغان و آتشبازى مفصلى كردند . خيلى شكوه و تماشا داشت . يك ساعت از شب گذشته تمام شد . ناخوش ما بهتر است . شاهى سفيد از جهت عيد خواسته بودم تا حال نيامده .\r\n\r\nنوروز 1309\r\nيكشنبه 20 - اول درجه حمل 22 دقيقه از دسته گذشته تحويل شمس به برج حمل شد . محض اعلان شيپورى كشيدند . يك ساعت بعد بيرون رفته دسته‌دسته ديدن مىآمدند .\r\nبا امروز سه روز است متصل در عذاب و پذيرائى هستم . بعد از ناهار سه ساعت باران خوبى آمد . دير كرده بود لله الحمد به موقع آمد . اسباب اميدوارى شد . شكوفه در شهر باز شده است . زمينها سبز [ شده 
  ] و طراوتى به هم رسانيده‌اند . چند روز ديگر صفاى خوبى خواهد داشت . درختهاى بيد كمى سبز شده‌اند . بنفشه و لاله‌هاى كوهى باز شده است . بنفشه زياد خوبى دارد . عصر چاپار نيامد . خداوند اين سال را مبارك و ميمون فرمايد به حق محمد و آله .\r\nدوشنبه 21 - بعد از ناهار چاپار آمد . اخبار تازه نداشت . شاهى سفيد روانه نكرده بودند . حضرت اجل امين السلطان شبى مهمان حضرت و الا شده بودند .\r\n\r\nالقاب جديد\r\nعلينقى ميرزا پسر ركن الدوله لقب عين الملك گرفت . دائى جانم محمد حسن ميرزا پسر مرحوم اعتضاد السلطنه طاب‌ثراه معز السلطنه « 1 » شد . جمعى ديگر منصب و لقب گرفته‌اند . چه‌قدر زياد شده است . حالا تمام القاب مكرر شده است . همين معز السلطنه [ لقب 
  ] شيخ مزعل خان والى است . يكى از معتبرترين عرب است . خودش حكومتى دارد .\r\nاندكى اطاعت به دولت ايران دارد .\r\nميرزا على خان منشى امروز از ملاير رسيد . از بروجرد ملاير رفته بود . جناب ميرزا على خان وزير هم ديروز ظهر ملاير وارد شده‌اند . پذيرائى علما مرا خسته كرده . از همه چيز بيشتر در اين شهر آقايان و علماء دارد .\r\n\r\nخوردن مال ديوان\r\nپنجشنبه 16 شهر رمضان المبارك - مدتى است روزنامه نوشته نشده است . روزه و كار زياد مانع شده است . تا امروز به خوبى روزه را گرفته‌ام ، تا بعد خدا چه خواهد .\r\nانشاء الله توفيق خواهم يافت . بارى چند روز بعد از عيد ملاير رفتم . به رسم سابق دو\r\n\r\n\r\n","description":"","footnote":"\r\n( 1 ) لقب او معتضد السلطنه شد . اشتباها نوشته شده معز السلطنه . ( صفحهء 478 ديده شود ) .\r\n","page_name":" 463 ","page_number":463},
  {"content":"\r\n\r\nشب ماندم . جناب ميرزا على خان را ملاقات كردم . الان نهاوند آمده‌اند و مشغول انجام كارها و اجارهء عملها هستند . بر پدر مباشرين اين بلد لعنت . تمام بىپا و بىچيز هستند . آخر سال هريك مبالغى منال ديوان را مىخورند . اغلبى ممر معاششان اجاره‌دارى و خوردن مال ديوان است .\r\n\r\nحق حكومت از بابت قتل : كالات\r\nدر اين مدت چند فقره كارهاى خوب اتفاق افتاد . در ايام توقف من در ملاير چند نفر تجار معتبر نهاوند كه محل وثوق اهل بلد بودند به دستيارى و كمك قنبر على خان پسرهء سربازى را كه سابقه و دشمنى با او داشته بودند در باغ خود برده انواع بلاها را به سرش درآورده كارهاى شنيع كرده سبيل او را بريده بودند . بعد از آمدن قنبر على خان را اخراج كردم . فرار كرده ملاير رفت . پسر سرباز عسكر نام داشت و مفقود شده . معلوم نيست كشته‌اند يا از بابت آن كارها و زخمى كه برداشته مخفى شده . مرتكبين اغلب تا الان مخفى شده‌اند . جز دو نفر از آنها مابقى به چنگ نيامدند .\r\nتماما تجار و مردم شهر حامى آنها هستند . خصوصا . . . « 1 »\r\nدو قتل لوس هم اتفاق افتاد . عملشان گذشت . طرفين راضى شدند . هر قتلى كه اتفاق مىافتد سى تومان حق حكومت است كه اسمش را به زبان لرى « كالات » مىگويند .\r\nاين مبلغ را بدون جواب و سؤال مىدهند . هيچ كس حق توسط و كم كردن ندارد .\r\nبيشتر و كمترش دست حكومت است . اگر دو سال قبل هم قتلى اتفاق افتاده باشد و « كالات » نداده باشند حالا مىشود گرفت . رسم لرى است .\r\n\r\nتنزل قيمت غله\r\nتقى خان و على خان پسرش « گنبد كبود » وعده گرفته بودند پنج به غروب مانده راه افتاديم . سه فرسنگ و نيم راه است . سوار شدن و آمدن باران يكى بود . باران دير كرده بود . دو روز قبل كاملا باريد . غله تنزل كرد و مبلغى ارزان شده است . بارى تا يك ساعت به غروب مانده كه وارد منزل شديم باران خورديم ، خيس آب شده بودم .\r\nخدمت صحيحى كرد . صحرا سبز و خرم و مصفا بود . لاله و گل زياد در كوهها بيرون آمده بود ، امروز در كوچه باغهاى شهر صداى بلبل استماع شد . بلبل زيادى باغات دارد ، افسوس كه ماه رمضان مانع و دشمن سير و صفاست . شب خوش گذشت .\r\n\r\nسرآب فارسيان\r\nجمعه 17 شهر رمضان - ديشب هوا كمى باز شد . لطفعلى خان در پنج و نيم از دسته گذشته بيدار كرد . يك ساعت گذشت سوار شديم به سمت سرآب فارسيان روانه شديم . كوه سربالا و اسب‌رو بود . سبز و خرم با لاله‌هاى رنگارنگ . بناى باران آمدن را گذاشت . مختصر گاهى ملايم و گاهى به شدت باران آمد . از ترس گرسنگى ، رضا به\r\n\r\n\r\n","description":"","footnote":"\r\n( 1 ) نقطه‌چين در اصل است .\r\n","page_name":" 464 ","page_number":464},
  {"content":"\r\n\r\nخوردن باران داديم تا مشغول شده وقت بگذرد . خوانين اغلب همراه بودند . هيچ كبك ديده نشد و بهترين محلها بود براى كبك . بعد از گردش بسيار سه كبك در بغله مىرفتند خيلى دور بود و دره‌اى فاصله بود ، تيرى انداختم نخورد . از قضا يكى از آنها آمد از بغل من بگذرد به تير اول سرازير شد . تفريحى كردم . يك كبك هم قوش هادى خان گرفت . ديگر ديده نشد . به سرآب فارسيان رسيديم آب خوبى داشت . تقريبا چهل پنجاه سنگ متجاوز حالا آب داشت . درخت بيد جنگلى در تمام اطراف رودخانه بود . فارسيان خالصهء ديوان والان ملك جعفر خان ياور است . اغلب اين دهات سرآبهاى مخصوص دارند . از تمام بزرگتر « گاوماسا » است . از قريهء فارسيان گذشته باران همين‌طور مىآمد . دو ساعت و نيم به غروب مانده وارد گنبد كبود شديم . شكار صحيحى نشد . چمن خوبى داشت . مدتى آنجا ايستاده به عرض جمعى عارضين رسيدم . قريهء گنبد كبود درخت كم دارد جز يك چنار بزرگ در حياط تقى خان و چند درخت بيد در سرچمن ديگر درختى ندارد . سرآبى مخصوص دارد . آبش گواراست . چمنش خيلى قشنگ بود .\r\n\r\nخوانين ياغى\r\nتشريف‌فرمائى اعليحضرت محقق است . صورت سيورسات از دو هفته قبل رسيد .\r\nچقدر زحمت و مشقت خواهم داشت . سركار عماد السلطنه خيال آمدن را داشتند . جهت معطلى جناب وزير آمدن را بعد از احياها گذاشتند . حكم از حضرت اجل امين السلطان رسيد كه از بقاياى محمد تقى خان گرفته آنچه از مصارف قلعهء روئين‌دژ باقى مانده بكنيد ، وقت مىگذرد . هفتصد تومان اجازه مرحمت شده بود . سيصد تومان موافق صورت زيادتر خرج نشده است و خيلى متجاوز از اينها مخارج دارد . نقدا تعميرى مىشود خوب است . هوا ابر است . باران مىآيد . تنها هستم هم‌صحبتى ندارم . گنبد كبود در بلوك سفلى واقع است . از اينجا تا خزل دو فرسنگ بيش نيست . اگر جهت كارهاى شهر نبود البته به خزل مىرفتم . تا حال هيچ كدام از خوانين آنجا شهر نيامده‌اند . ياغى دولت هستند . ابدا اطاعت ندارند . اين جزئى ماليات را هيچ وقت نداده‌اند . تا امسال با ما چه كنند . چه پشه بكشند چه آدم ، براى آنها تفاوتى ندارد .\r\nاسد خان پسر نامدار خان گنجشك را با گلوله مىزند . اعجوبهء غريبى هستند . آب و هواى آنجا هم همين قسمها تربيت مىكند .\r\n\r\nقيقاج - تقله\r\nشنبه 18 - شش از دسته گذشته از خواب بيدار شدم . هوا باز ابر [ ست 
  ] و نم‌نم باران مىآيد . سوار اسب « سگ لارى » شدم . اسب كرنگى است خوش‌نشان ، بسيار آرام و نجيب كه محمد خان پيشكش كرده . چهار سال است قدرى ديگر بهتر خواهد شد .\r\nكم‌كم باران آمد . ابر سياهى دامنهء كوه را گرفته بود . مىخواستم از راه گيان بروم آن ابر سياه مانع شد . از راه معمول آمديم . از ثيونه و عسكرآباد و برزول گذشتيم .\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nهوا باز شد باران ايستاد . قيقاج زياد انداختيم . تقى خان تفنگ مارتينى پيشكش كرد ، بد نيست ، تعريفى است . در هرروز سوارى اقلا سه چهل فشنگ خالى مىكنم . هنوز آن‌طور كه بايد قيقاج را ياد نگرفته‌ام . تقله زيادى هم زديم . آن را هم تازه ياد گرفته‌ام .\r\nيك نازى در زمين زدم . ديگر شكارى نشد . يك ساعت به غروب مانده به شهر وارد شديم . شب جناب وزير آمدند مدتى به صحبت گذشت . عملها هنوز تماما اجاره نرفته است و آقاى عماد السلطنه ميل تشريف آوردن را دارند و معطل رفتن وزير هستند . كار وزير هم تمام نمىشود .\r\n\r\nحركت شاه\r\nاعليحضرت انشاء الله روز پنجم شوال از دار الخلافه حركت خواهند فرمود . اوايل ذيقعده البته نهاوند رسيده‌اند . چقدر صدمه و زحمت دارد . سرآب گاوماسا دو فرسنگ تا شهر مسافت دارد . آنجا محل اقامت است . باران مهلت نمىدهد متصل مىآيد .\r\n\r\nخريد تفنگ شكارى\r\nدوشنبه 20 رمضان المبارك - خداداد خان ياور بروجرد رفته كه براى سركار عماد السلطنه تفنگ بخرد . امروز كاغذ نوشته بود تفنگ دولول ساچمه‌زن خوبى با تمام اسباب پيدا كرده به قيمت هشتاد تومان . نوشته بود پول روانه كنم بخرد . آقاى عماد - السلطنه چهل تومان جهت تفنگ يك لول گلوله‌زن كه اسمش را اينجاها « مكنزى » مىگويند نيم قنداق و كوچك التفات فرموده بودند . از آن تفنگ پيدا نكرده است . تفنگى ديگر گلوله‌زن پيدا كرده به قيمت هفتاد تومان . زياد تعريف نوشته بود . پول روانه كردم كه تفنگ دولول را جهت خودم بخرد و بيايد ، تا تفصيل آن تفنگ را خدمت آقاى عماد السلطنه عرض كنم . تا بعد از آوردن چه قسم باشد . هشتاد تومان خيلى پول است . آب و هواى نهاوند آدم را مايل به تفنگ و سوارى زياد مىكند . حقيقت دخيل است . چقدر سوارهاى قابل تيرانداز خوب دارد . تمامشان سوار هستند . هريك بهتر از ديگرى . هوا سرد شده و اغلب شبها و روزها باران مىآيد .\r\n\r\nعرض‌داد پنج تومانى\r\nپنجشنبه 23 رمضان - به حمد الله نيمه‌جانى از رمضان باقى مانده و مردم را هم به نيم‌جان رسانيد . خصوصا مرا كه سخت لاغر كرده . انگشترى كه در دست داشتم طورى گشاد شده كه نتوانستم دست كنم و بيرون آورده‌ام . « عرض داد » در اين مدت خيلى كم اتفاق افتاد . اگر دو قتل و بقيهء عمل حاجيها هم در اين مدت اتفاق نمىافتاد پاك كار خراب بود و تمام شده بودم . يك عرض پنج تومانى در اين مدت نشد . تمام مردم آسوده [ اند 
  ] و ابدا عرض نمىكنند . دو كار اتفاق افتاد ، خداوند هر قسم باشد مىرساند . روزها اغلب چهار ساعت به غروب مانده از رختخواب بيرون مىآيم . نيم ساعت بعد بيرون مىآيم در اطاق برج كاشى كه تازه مفروش شده است و چشم‌انداز\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nبسيار خوبى به كوه و صحرا دارد مىنشينم . افسوس كه اين قلعه خراب است . در هر سمت سه چهار برج داشت كه هريك به سمتى چشم‌انداز داشته‌اند . جز اين يكى تماما خراب شده . باغات سبز و خرم شده . اين برج به سمت جنوب است . يك اطاق هم بالاى اين اطاق است . ميرزا على خان منشى آنجا مىنشيند . بزرگى و آبادى شهر همين سمت است . تمام خانه‌ها زير اين برج اتفاق افتاده . در اول خانه‌هاى يهوديها است . از آن گذشته به خانه‌هاى مسلم مىرسد . يهوديها عيد دارند و تمام لباسهاى قرمز پوشيده مشغول عيش هستند . تمام اهل اين بلد ميل زيادى به لباس گلى دارند . هرچه چيت گلى و « شله » از فرنگ بيايد گويا در اين شهر فروش برود . آنقدر مىپوشند . رنگ ديگر خيلى كم ديده مىشود . زنها « پيچه » در عوض « روبند » مىزنند يا « چادرشب » به سر مىكنند . مختصر خوبى و تماشاى اين برج [ را 
  ] هيچ عمارتى ندارد . هرچه نويسم كم است .\r\nباغات مثل پارچه زمردى شده و تقريبا نيم فرسنگ بيش عرض باغات است . تا غروب در اين برج هستم . مغرب به اطاق پنج‌درى در حياط بزرگ مىروم و تا شش و هفت از شب گذشته آنجا هستم . اغلب علماء تشريف مىآورند . « عرض دادى » نيست . زياده چه بنويسم .\r\n\r\nتعمير قلعه از محل بقايا\r\nجمعه 24 رمضان - چهار به غروب مانده بيدار شدم . شبانه‌روز باد مىآيد .\r\nآنى ساكت نمىشود . خصوصا در اين بلندى كه قلعه واقع شده متصل طوفان است .\r\nصدمهء زياد مىزند . از همدان بيشتر باد مىآيد . حضرت اجل آقاى امين السلطان چون مكرر نوشته بوديم از آن هفت‌صد تومان كه خرج تعمير جهت قلعه التفات شده بود جزئى مصرف رسيده حكم التفات فرموده بودند از بقاياى محمد تقى خان گرفته مابقى را خرج تعمير كنم . چهار صد تومان از هفتصد تومان خرج نشده و جزو منافع حكومتى محسوب شده است . در تهيهء وصول بقايا و تعمير هستيم . اما به اين جزئيات آباد نخواهد شد . دو سه هزار تومان بيش مخارج دارد . جزئى تعميرى به اين مبلغ خواهد شد تا اعليحضرت تشريف بياورند چه امر فرمايند . ساعت سه تعزيهء جناب مولوى وعده داشتم . خانهء خودشان مكانى نداشتند جلوى خانه‌هاى حاجى احمد امين التجار تعزيه مى - خوانند و در بالاخانه‌هاى حاجى احمد مىنشينند . خود حاجى احمد هم وعده گرفته بود رفتيم . تعزيه‌خوانهاى خوب دارد ليكن اسباب هيچ ندارند . بچه‌خوان خوب دارد . سابقا يك شب آمده بودند . يكى كه بسيار خوب مىخواند اسمش قربانى است . در نهاوند آوازخوان بسيار است . جناب وزير و اميرزاده پاشا خان بودند . دو ساعت از شب رفته به قلعه مراجعت شد . سركار عماد السلطنه دستخط فرموده بودند روز يكشنبه اورزمان [ مىروم 
  ] عصر دوشنبه نهاوند خواهم آمد . قدغن فرموده بودند مردم را صدمه نزده خبر نكنم جنجال فراهم نيايد . اگرچه بر خلاف معمول است ليكن اطاعت كردم . خداداد خان هنوز نيامده . آقاى عماد السلطنه اجازه التفات فرمودند كه مابقى قيمت تفنگ را داده و برايشان بخرم . از قرارى كه خداداد خان نوشته بود تفنگ تعريفى است . انشاء الله\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nخوب خواهد بود . روسفيدى فراهم خواهد آمد .\r\nشنبه 25 رمضان - هر روز اين ماه يك سال شمسى است . در حقيقت خيلى سخت گذشته و مىگذرد . بنيهء ضعيف و مزاج عليل من قديمى است ، حال بدتر شده قوهء حركت در خود نمىبينم . دو سه سال است گرفتار بددردى شدم كه تا حال آسودگى به خود نديده و متصل مشغول مداوا بودم چنانچه الان هم مشغولم . خداوند تفضل كند .\r\nبارى پنج و نيم به غروب مانده بيرون آمدم رفتم برج . مشغول نماز شدم . باد سختى مىآمد دو سه مرتبه طورى شدت كرد و صدا كرد كه نزديك بود نماز را شكسته پاى برهنه به‌در روم . مجبورا به اطاق ديگر آمدم . خوانين جهت سوارى حاضر شده بودند .\r\nاصرار آنها به ميل مىآورد آدم را . اشخاصى كه همراه من هميشه سوار مىشوند هادى خان و عبد الله خان ، نامدار خان پسر هادى خان و ابو الفتح خان هستند . خداداد خان اگر شهر باشد . اين چند نفر سوارهاى قابل خوبى هستند . خصوصا خداداد خان كه سوارى بهتر از او نديده‌ام . بارى قدرى باد ساكت شد . سوار شدم از باغات گذشته به صحرا رسيديم . بلدرچين چندى ديده شد يكى را هادى خان زد . بناى تقله زدن شد .\r\nامروز هرچه تقله زدم سه ذرع و چهار ذرع از روى سرم بالاتر بلند شد كاملا آموختم .\r\nيك كبوتر زدم . يك سارتك در هوا شكار شد . چند تير قيقاج انداختيم . يك مرتبه من و دو مرتبه خوانين زدند . صفاى خوبى صحرا داشت . غروب منزل آمديم . يلبه اينجا زياد مىشود . ليكن هنوز نيامده است . ساعت سه خانهء جناب قاضى بازديد رفتم . جمعى بودند .\r\n\r\nشيخ على اكبر حكمى\r\nشيخ على اكبر مردى است حكمى و از اغلب علوم مطلع . صحبت را شيرين مىكند . در وقت تكلم متصل تكان مىخورد . اغلب ديده‌ام كه طرفين مشار اليه را آخوندها سخت گرفته‌اند و جاى تكان خوردن نداشته از حرف زدن بازمانده است و نتوانسته تكلم كند . ساعت پنج حمام رفتم . بعد از مخارج بسيار خوب شده و مىشود حمام رفت . آب گرمى داشت . يك ساعت شب‌ها كوتاه شده است . ساعت نه و سه دقيقه بالا شيپور مىكشند . باد متصل مىآيد و اذيت مىكند . چه‌قدر بدچيزى است .\r\nدوشنبه 27 - ساعت شش بيدار شدم . جمعيت و سوار براى ورود آقاى عماد - السلطنه حاضر شده بود . چهار و نيم به غروب مانده سوار شده بالاى گردنهء « قمينل » به آقاى عماد السلطنه رسيديم . خداداد خان با پاشا خان آنجا رسيدند . تفنگ ساچمه‌زن را آورده بود . تا شهر سوارها به هم ريخته گاهى تقله و گاهى قيقاج مىانداختند . تماشا داشت و معركهء غريبى بود . دويست سوار متجاوز بود . تا شهر به اين تفصيل آمديم .\r\nخداداد خان يك بلدرچين و يك كبك در هوا زد . يك ساعت به غروب مانده وارد شهر شديم . جناب نيامده . شب وزير آمد به صحبت گذشت .\r\n\r\nتقله و قيقاج\r\nسه‌شنبه 28 - عصر سوار شديم سمت باباپيره رفتيم . شكارى نداشت . به قسم\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nديروز بود . متصل تقله و قيقاج در ميان بود و بيش از حد تماشا داشت . حقيقت سوارهاى اينجا هريكى از ديگرى برترى دارند . پاشا خان همراه بود . شكارى نشد .\r\nمراجعت از زمينهاى قصبه و باغات آمديم . مغرب گذشته بود كه به منزل پياده شديم .\r\nشب اغلب علماء ديدن آمدند . هفتاد تومان قيمت تفنگ آقاى عماد السلطنه ديشب داديم . خداداد خان روانه كرد به بروجرد . تفنگ ساچمه‌زن بسيار خوب تفنگى است .\r\nسيصد فشنگ با جعبه و اسباب فشنگ پر كردن اعلا دارد . هشتاد تومان چندان گران نيست . عيبى كه دارد قدرى استعمال شده است و تازه نيست .\r\n\r\nافطار عيد\r\nچهارشنبه 29 رمضان - امروز روز آخر و وداع است . جانها به لب رسيده .\r\nديگر قوه و قدرتى باقى نيست . عصر بالاى پشت‌بام رفتم . سه دليچه آقاى عماد السلطنه در هوا زدند . دورتادور اين قلعه تماما منزل دليچه است . ماه ديده نشد . ليكن از تلگرافخانه خبر دادند كه در بروجرد رؤيت شد و فردا را عيد گرفته‌اند . باز برحسب تكليف سحر خورده نيت روزه كرده خوابيديم . سه از دسته گذشته بيدار شدم . كاغذ رئيس تلگرافخانه آمد كه طهران و اغلب بلاد ايران عيد گرفتند و در نهاوند هم جناب آقا ميرزا آقا افطار كردند . بيرون آمدم آدم شيخ محسن رسيد كه آقا افطار كردند و در خود نهاوند هم جمعى شهادت دادند كه رؤيت كرده بودند . شيپور آخر را گفتم كشيدند .\r\nآقا را بيدار كردم افطار فرمودند . تا عصر به صحبت و بيخوابى گذشت . عصر به اتفاق آقا و جناب وزير خانهء مولوى و امام جمعه و آقا تراب رفتيم . تمام صحبت از رمضان بود . لله الحمد به سلامتى گذشت . امروز دورترين روزها است به ماه مبارك .\r\nهر ساعتش غنيمت است .\r\n\r\nسرآب بنفشه\r\nجمعه 2 شهر شوال المكرم - صبح سوار شديم جناب وزير و اميرزاده پاشا خان و فرخ ميرزا همراه بودند . سرآب بنفشه كه يكى از جاهاى خوب و شكارگاه قابلى است روانه شديم . خوانين اغلب بودند . راه طولانى بود . رفتن كبك زيادى خوانين شكار كردند . سه قوش همراه بود . كوه لاله‌هاى قشنگ بسيار داشت . در سرآب آفتابگردان زده بودند . پياده شديم آب گواراى خوبى داشت . اصل چشمه چهار پنج سنگ آب بيش نداشت . بنفشه تازه چند دانه پيدا شده . كباب و دوغ فراوان تهيه شده بود . چندين تير گلوله انداختيم يك مرتبه كلاه را آقاى عماد السلطنه بطور بسيار قشنگى زدند .\r\nچهار ساعت به غروب مانده سوار شديم . كبكها جفت هستند و از هركجا بلند مىشد گرفتار بود و به هركجا مىنشست دو نفر تفنگچى بالاى سرش بود . يك كبك من زدم .\r\nخداداد خان پنج كبك زد . خليل خان پسر حاجى اسد خان مرحوم دو كبك به يك تير زد .\r\nاگر فصل فره كبك بود بطور يقين صد كبك متجاوز شكار مىشد . ساعت يك و نيم سر چمن ده نومولوى فنجان چاى ديگرى صرف شد . روى هم رفته بيست كبك شكار شده بود\r\n\r\n","description":"","footnote":"","page_name":" 469 ","page_number":469},
  {"content":"\r\n\r\n[ و 
  ] دو خرگوش . در اين موقع كه كبك جفت است و كم است اين بيست كبك مقابل است در ايام فره با صد كبك . نماز كرده نيم ساعت به غروب مانده سوار شديم . يك بلدرچين آقاى عماد السلطنه شكار كردند ، يك دانه من . مغرب منزل پياده شديم . لله الحمد بسيار خوش گذشت .\r\n\r\nجهان‌آباد - انوچ\r\nشنبه 3 شوال - صبح در ركاب آقاى عماد السلطنه خانهء جناب ميرزا آقا و آقا شيخ محسن رفتيم . بعد سوار شده جهان‌آباد منزل نواب پاشا خان رفتيم . جناب مولوى بين راه رسيدند . جناب وزير بودند . در راه كمى تقله زديم . ناهار در جهان‌آباد صرف شد . سه ساعت به غروب مانده جمعا سوار شديم . آقاى اعتماد السلطنه به سمت انوچ تشريف بردند . شب آنجا و روز يكشنبه ملاير وارد خواهند شد . مراجعت كرديم .\r\nاميرزاده پاشا خان را امير نظام و ضياء الدوله به كرمانشاهان احضارش كرده‌اند .\r\nمرخصى از آقاى عماد السلطنه گرفت برود . يك بلدرچين من زدم . سه دانه نامدار خان زد . سرچشمهء كاخ نماز كردم . غروب شهر رسيدم . الحمد لله چند روزه خوش گذشت .\r\nاگر به ملاحظه تشريف‌فرمائى اعليحضرت شاهنشاهى نبود توقف آقاى عماد السلطنه در نهاوند بيش از اين مىبود . قرار توقف زياد را بعد از رفتن اعليحضرت گذاشته‌اند ، انشاء الله تعالى .\r\n\r\nماليات خزل\r\nدوشنبه پنجم - ديروز چاپار رسيد حضرت اجل آقاى امين السلطان دستخط فرموده بودند كه ماليات خزل را خود ما با سيف الدوله و نامدار خان قرار داده [ ايم 
  ] شما آسوده باشيد و انشاء الله در توقف نهاوند مجازات و تنبيه سخت از اشرار آنها خواهد شد . اين مژدهء بزرگى بود و آن‌قدر نشستم تا به جائى رسيد . دو هفته قبل مفصلا عريضه به خاكپاى مبارك كردم و الحمد لله جوابى صحيح آمد . ماليات آنجا هزار و دويست و هفت تومان كسر دارد كه به اسم خانوار خزل مىنويسند و اين بنيچهء سوار بوده . سوار كه موقوف شده به ولايت جمع كرده‌اند و هيچ وقت وصول نشده و هميشه حاكم بيچاره از جيب خود داده است . مابقى مالياتش نصف بعهدهء سيف الدوله است كه اربابى جديد است و نصف با نامدار خان و كسان اوست . هيچ كدام وصول نمىشود و هميشه در محل مانده است . آنها ياد ندارند كه ماليات خود را يك سال داده باشند . سالى نبوده كه حكام بيچاره ضرر اين خزل را نكشيده باشند . هزار و دويست خانوار كه ابدى بوده .\r\nبارى خيلى خوشحال شدم . حضرت و الا استدعاى توقف طهران و مداوا را از خاكپاى مبارك كرده بودند دستخط مفصل خوبى شرف صدور يافته بود . سه‌شنبه ششم به دوشان‌تپه نقل مكان [ كرده‌اند 
  ] و بعد از پنج روز حركت اردوى همايونى است .\r\n\r\nشاه نيايد !\r\nقسط اول بلوكات نهاوند را مىآورند . چقدر به زحمت به اين مردم نافهم حالى\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nكرديم تا اين‌كه ده روز زودتر از سالهاى سابق اين قسط حواله شد . متصل مىگويند خوب است شما تدبيرى كنيد كه شاه نيايد . دو شب مذاكرات شد تا قبول كردند قسط زودتر حواله شود . حال من زور آورده‌ام و پشت هم مىرسد . انشاء الله اعليحضرت كه حركت فرمودند بناى خريد جنس را مىگذاريم تا خدا چه خواهد .\r\nسه‌شنبه 6 شوال - عصر به اتفاق وزير سوار شديم . محمد باقر را گفته بودم چايى را هميشه حاجى خير الله درست كند . بدان خيال آنجا رفتم . بين راه دو بلدرچين زدم ، يكى گم شد . هادى خان هم يك دانه زد . بداغ خان هم رسيد . بيشه جاى مصفاى قشنگى است . كمتر از جنگل مازندران نيست . درختها سر بهم آورده وضع خوبى داشت و قشنگ بود . يك سبزقبا زدم . كنار رودخانه كه اين بيشهء طبيعى خوبش آنجاست يك لاشخور در هوا زدم در آب افتاد . توله استاپ رفت چون خوردنى نبود نگاهى كرده مراجعت كرد . معلوم شد محمد باقر جاى ديگر رفته حضرات مراجعت كردند . من رفتم دو بلدرچين نامدار خان زد . يك بچه خرگوش استاپ در خواب گرفت . به سمت كاخ روانه شديم . به گمان اينكه آنجا رفته است . هوا طراوتى داشت و خيلى هواى خوبى بود . كاخ هم نرفته بود . مراجعت كردم مغرب منزل رسيدم . محمد باقر آمده بود گفت ده نو جناب مولوى رفته بودم كه هيچ معهود نبود . شب ميرزا فضل الله آمد . دو ساعتى بيرون بودم . هوا ابر بود و گاهى باران مىآمد . ديشب رعد و برق و باران مفصلى آمد .\r\n\r\nبلبل\r\nجمعه 11 شهر شوال - بعد از خواب سه ساعت و نيم به غروب مانده سوار شدم باغ مظفر بيك كه حالا مباشر گمرك است رفتم . نوكرها پياده بودند . چايى و كاهو حاضر شده بود . سه ساعت و ربع كم به غروب مانده پياده به صحرا رفتيم . مسافتى تا صحرا نداشت . ميرزا على خان منشى همراه بود . رضا بيك تركى و فارسى بامزه تكلم مىكرد . بسيار خنده داشت . توله استاپ و توله نوبل بقدرى خوب گردش مىكنند كه ما فوق آن متصور نيست و خيلى كم همچو توله ديده‌ام . حقيقت قيمت ندارند . آدم به لذت ميل شكار مىكند . مختصر زياد پياده رفتيم . سه بلدرچين و يك يلبه زدم . دو سبزه‌قبا هم روى هوا زدم . دستم تازه به شكار بلدرچين آشنا شده . ميرزا على خان هرچه تير انداخت نزد . غروب باغ مراجعت كرديم . محمد باقر تنبل باز رفته بود . در هيچ كجا آنقدر بلبل نديده‌ام . در روى هر درختى چندين بلبل مىخواند . خدا شاهد است از شدت صداى بلبل گوش آدمى صدمه مىكشد . خصوصا در آن وقت غروب . هيچ ميل بيرون آمدن از باغ را نمىكردم . بلبل به اين زيادى در هيچ كجا نيست . مغرب گذشته بود منزل آمدم .\r\n\r\nبقاياى مالياتى\r\nوزير آمده بود . صورت تلگرافى نشان داد كه حضرت اجل امين السلطان به توسط على اكبر خان سرتيپ به سركار عماد السلطنه كرده بودند كه يا باقى محمد تقى خان را\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nقبول كن يا حكومت را واگذار كن و نيز مرقوم شده بود كه على اكبر خان مأمور است تنخواه فوج مخصوص سنهء ماضيه توشقاق‌ئيل [ را 
  ] كه جزو بقاياى محمد تقى خان است از خود شما مطالبه نمايد . اينها توپ است و مىدانيم . جناب وزير فردا مىرود . جواب تلگراف را قرار گذاشتيم كه بعد از آشكار كردن مطلب و واضح نمودن جواب بزند .\r\nنوكر هستيم و [ مجبور 
  ] به اطاعت . شما مىفرمائيد استعفا داريم . در موقع آمدن شاه وصول ماليات و تهيهء سيورسات اين كارها سخت است و نمىشود بقايا وصول كرد و از عهدهء ما بيرون است . خصوصا بقاياى بىمعنى بىمحل و تمام باقىدارها فرارى و متوارى .\r\n\r\nباز هم صحبت ماليات\r\nسه‌شنبه 13 شهر شوال - چند روز است محمد خان به ده مهين‌آباد وعده گرفته است . مجال رفتن را نمىكردم . ديروز قرار رفتن را به امروز گذاشتم . قدرى كارها هم ضمنا دارم . بارى از راه برزول رفتم . اسد خان سلطان ماليات خود را نمىداد .\r\nچند روز قبل صاحب منصبان فوج به تدليس على اكبر خان اصفهانى سرتيپ تلگراف شكايتى حضور حضرت اميركبير كرده بودند كه حكومت ماليات مىخواهد و ماليات ما همه ساله جزو فوج بوده و نداده‌ايم . حضرت اميركبير جواب به افتخار من كرده بودند كه ماليات را نگير . جواب عرض كردم اردوى كيوان‌شكوه همايونى ده روز در نهاوند توقف مىفرمايند . شبى هفتصد تومان تهيهء سيورسات صورت داده‌اند حاضر شود و قسط نهاوند بلوكش پنج هزار تومان بيشتر نمىشود چه قسم از صاحب‌منصبان ماليات نگيرم و بايد بدهند . اين تلگراف را نزد على اكبر خان فرستادم . چون صرفه نداشت و پول مىبايست بدهند اعاده داده بود . با پست مراتب را عرض كردم . بارى اسد خان را گرفتم و دو سه نفر از رعيتهاى قريهء سردونان « 1 » تقصير داشتند آنها را هم گرفتم . به سمت گيان كه خالصه بوده و محمد خان خريد اول ده نهاوند است از همه چيز رفتم . از ده كه گذشتيم توى دره رفتيم از دو طرف جنگل بلوط است و ميان رودخانه درخت چنار و گردو و ساير درختها است . چنارهاى قوى داشت . محض آنكه امام‌زاده‌اى آن جا هست درختها را نمىبرند و اسباب صفا شده است .\r\n\r\nسرآبهاى نهاوند\r\nسر سرآب ناهار حاضر كرده بودند . آب از زير سنگ بيرون مىآمد و تخت قشنگى جهت چادر داشت . جلويش حوض بزرگى بود . چنارهاى سالخورده قوى اطراف بود . بسياربسيار قشنگ و باصفا بود . سرآبى بهتر و باصفاتر از اين سرآب نهاوند ندارد . سرآب گاماسا خيلى زيادتر آب دارد ليكن خشك و بىدرخت است . حاجى اللهيار خان حاكم نهاوند به سنگ بالاى چشمه آيهء قرآنى كنده بود . اما همه را شاهزاده محمود ميرزا در سنهء 1239 تعمير كرده بود خراب و ويران شده است . بعد از ناهار سوار\r\n\r\n\r\n","description":"","footnote":"\r\n( 1 ) - در مراجع كنونى سردوران است .\r\n","page_name":" 472 ","page_number":472},
  {"content":"\r\n\r\nشديم يك روباه درآمد خيلى دور بود و مفت به‌در رفت . يك كبك به هزار زحمت قوش گرفت . ديگر كبكى ديده نشد . نزديك گيان آمدن يك نازى و يك يلبه در هوا شكار كردم . محمد خان و اسد خان پسرش نزديك سرآب رسيدند . اين سرآب آبش تعريف دارد .\r\nآب گيان آنقدرها خوب نيست ، سنگين است . در تابستان اين سرآب دومى خشك مىشود و آب ندارد . هزاران سرآب از دامنهء اين كوه جارى است . هر نقطه‌اش داراى سرآبى است . در عوض همه چيز آب دارد . چهار ساعت به غروب مانده وارد منزل محمد خان در مهين‌آباد شدم . خانه و قلعهء خوبى دارد . منزل در برج است . اين ده آب و درخت زياد ندارد . دو باغ محمد خان ساخته . از صبح گردن و پشتم به شدت درد گرفته است . حمام رفتم بلكه خوب شود . حمام بزرگى بود ، همان‌طور باقى است .\r\n\r\nخان نهاوند\r\nمحمد خان بزرگ‌ترين خوانين نهاوند است . ملكش زياد است . اعتبار شخصى و ملكى هردو را دارد . قراسوران نهاوند هميشه از حكومت با اوست . يك پسرش ابراهيم خان سرتيپ است و صد سوار ناصر ابواب جمع دارد و نوكر شخص امير خان سردار سيف الملك پسر عضد الدوله نيز حساب مىشود . الان لرستان و نزد سيف الملك است . پسر ديگرش سوار قراسوران را سركرده است . برادرش حسين خان امسال مرحوم شد . او هم معتبر و بامكنت بود . سهراب خان پسر او حال سرهنگ است . بد جوانى نيست .\r\nشب چهارده ماه است . ماهتاب بسيار قشنگ است ، صفا دارد . لطفعلى خان فلفل زياد در توى شيرينى ريخته به رضا بيك داد . . . خورد و پدرش سوخته شد . تماشا داشت . اين هوا ملايم بىباد و اين ماهتاب ماه جبينى لازم دارد ، افسوس افسوس . . .\r\nچهارشنبه 14 شوال - صبح سوار شديم سرآب ورازانه كه آبش تعريف دارد و در تابستان اندكى جارى است رفتيم . الان قريب سى سنگ آب داشت . جاى كبك و محل گردش است . آب خوبى كوه داشت . اما كبك نبود . يك يلبه در ميان چمن ديده شد به تير اول زدم . يك كبك قوش هادى خان دست‌رو گرفت . قوش اسد خان كبكى بنه برد .\r\nهرچه كرديم پيدا نشد . كنار نهر آفتاب‌گردان زده بودند . ناهار مفصلى تهيه كرده بودند . نشان گذاشته خيلى گلوله انداختيم . دو مرتبه زدم . شش به غروب مانده به خيال خواب سوار شديم . گرم بود . باغ ابراهيم خان سرتيپ پسر محمد خان پياده شديم .\r\n« تكيهء » خوبى داشت . جناب مولوى تشريف آورده بودند . بعد از احوال‌پرسى و كمى صحبت رفته اطاق ديگر و يك ساعت خواب كرده حالت به جا آمد . آب خوبى از فوارهء حوض جارى بود . پياده گردش رفتيم . وقت تنگ بود . دو بلدرچين نامدار خان زد .\r\nشب تا دو ساعتى باغ بوديم ، بعد منزل آمديم . امشب خسوف كلى مرئى است . تا وقت گرفتن ماه بيدار بودم . تماشا داشت . هواى خوبى بود .\r\n\r\nاطاق نقاشى\r\nپنجشنبه 15 - صبح سوار شديم . امشب را گيل‌آباد منزل سهراب خان سرهنگ\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nوعده دارم . سرآب گيان ناهار برده بودند . چند تقله زدم دوتايش به اعلى درجه بلند شد . محمد خان و مولوى و ساير سوارها پسند كردند . سايرين سرآب رفته . هادى خان ، عبد الله خان ، نامدار خان ، اسد خان با من مانديم . در شبدرها شكاركنان رفتيم . مختصر دو يلبه و يك بلدرچين من زدم . سه‌تا نامدار خان زد . دوتا يلبه توله استاپ زنده گرفت . يك دانه هادى خان با دست گرفت . يك دانه قوش گرفت و رويهم رفته ده دانه شكار شد . بعد رفتيم سرآب . بعد از ناهار يك ساعت خواب رفتم . چهار به غروب مانده بيدار شدم چايى خورده شد . جناب مولوى نماز مىكرد . آنقدر خنده داشت كه چه نويسم . تفصيل حالات و كردار جناب معزى اليه بعد نوشته خواهد شد . . . « 1 » آدم خوبى است . حقيقت دوست و خيرخواه است . كمال رضايت را دارم . ساعت دو و نيم سوار شده در راه در همان شبدرها پياده شديم . يك يلبه و يك بلدرچين من زدم . يك دانه قوش اسد خان گرفت . استاپ هم يك دانه گرفت . چهار دانه هم نامدار خان زد . توله‌ها معركه مىكنند . فرصت كم بود و خسته شده بوديم و الا تا منزل ده بيست دانه شكار مىشد . يك ساعت به غروب مانده كيل‌آباد رسيديم . قلعه و عمارت خوبى مرحوم حسين خان ساخته است . قدرى ناتمام است . اطاق نقاشى كرده دارد . اسباب اطاق خوب است .\r\nسهراب خان جوان خوبى است .\r\n\r\nرسم لرها - كاشىبازى\r\nنعش مرحوم سرهنگ هم در يك اطاق امانت گذاشته‌اند . رسم لرها اين است هركجا بميرند لابد بايد ورثهء آنها نعش را به خانهء خودش آورده بعد از يك سال دفن كنند يا جائى ديگر ببرند . هنوز عزادارند و صد نفر لرستانيها ديدن مىآيند . هرچه دارند بايد مخارج فاتحه كنند . رسم‌هاى غريب دارند . الان محمد خان و سهراب خان وقتى كه سوار مىشوند تفنگ برنمىدارند . اسب تاخت نمىكنند . تقله نمىزنند .\r\nبا جمعيت سوار نمىشوند . حتى بعضى لرها طهارت هم در موقع داشتن عزا نمىگيرند .\r\nخيلى صدمه و مرارت دارند . بهتر كه لر نيستم . هرچند ما هم رسومات غريب داشتيم و از لرها كمتر نبوديم . ليكن از ميان رفته و نزديك است « سويليزه‌گى » « 2 » تمام شود و تربيت بشويم و اين يك روز ختم هم كه مرسوم است به يك ساعت مبدل شود . منزلى در اطاق برج است . ميرزا على خان آمد ، بناى « كاشىبازى » است .\r\nسه‌شنبه 15 شهر محرم الحرام 1310 - سه ماه تمام است كه روزنامه نوشته نشده است . تفصيل اين مدت و غرايب اين زمان بيش از حد است . افسوس كه وقت گذشته و نمىتوانم به آن شرح بنويسم . اگر صد يك آن نوشته شود با حالت كسل و اين وضع طهران بسيار خوب است . برويم سر مطلب . الان در ييلاق تجريش هستم و تقريبا بلكه\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n( 2 ) - يعنى سويليزه بشويم .\r\n","page_name":" 474 ","page_number":474},
  {"content":"\r\n\r\nمحققا بيست و سه روز است كه طهران وارد شده‌ام .\r\n\r\nدنبالهء روزنامهء نهاوند\r\nروز جمعه 16 شوال از كيل‌آباد به شهر نهاوند آمديم . شب بعضى مطالب را مستحضر شدم كه علما به تحريك و اغواى على اكبر خان سرتيپ و ميرزا جعفر و آن سه چهار حاجى قرار شورش را دارند . جناب مولوى آمد كمى گفتگو كردم . مطمئن كرد و قرار شد مسئولات علما را قبول كرده در اين موقع تشريف‌فرمائى شاه ساكت شوند .\r\n\r\nطغيان و بستن بازار\r\nروز يكشنبه 18 شوال - صبح جناب ميرزا آقاى مجتهد در مسجد حاضر شده مردهء خود را فرستاده دكانها را به زور بستند و اغلب علماى ديگر در حضور ايشان در مدرسه حاضر شدند . . . و آن حاجيها . . . جمعى را همراه برداشته و هركس از علما نيامده بودند جبرا و عنفا از خانه بيرون آورده در مجمع حاضر كردند و آدمهاى خود را بازار روانه كرده‌اند و دكانها را اغلب بستند . مولوى را هم مجبورا از خانه بيرون آورده در مدرسه بردند . پيغام جهت من دادند كه شما ده هزار تومان جرم و جنايت وارد آورديد ، اين مبلغ پول را بدهيد بياورند تسليم مردم كنيم تا ساكت شده شكايت به طهران نكنيم . من هم در اين مدت ده يك اين مبلغ را مداخل نكرده بودم و تمام سال از نهاوند هزار و پانصد تومان بيرون نمىآيد . بارى تلگرافخانه رفته و شكايت مفصلى تلگرافا به خاكپاى مبارك كردند . من هم تلگرافى كردم كه اسباب فتنه اين اشخاص شده‌اند و مكرر هم در باب اين حاجيها و بلاهائى كه به سر اصغر نام درآورده‌اند عرض كرده‌ام تكليف را معين فرمائيد . مختصر چه تفصيل دهم . شش روز تمام به هر حيله و تزوير بود مردم را از كار و كاسبى بازداشته تمامشان را از صبح تا عصر در مدرسه حاضر مىكردند . منتظر جواب تلگراف بودند . احدى جرئت نداشت از ترس حاجيها و نوكرهاى علما دكاكين خود را باز كند و متصل پيغام مىدادند كه چه كنيم . شش روز است كه از كاسبى بازمانده‌ايم و شب نان نداريم بخوريم . من هم كه تكليفى نداشتم . آن تلگراف اول را به توسط حضرت و الا كردم ، دو روز بعد شاهزاده جواب زده بودند كه تلگراف را صلاح ندانستم روانهء اردو كنم . شما با آقايان مصالحه كنيد . سرمنشأ اين كارها هم ميرزا آقا و آقا تراب بودند . سايرين به قدر ايشان راغب نبودند . حضرت و الا تلگرافى هم جهت وزير كرده بودند كه برو نهاوند اصلاح بده . آن هم مطلب را مىدانست كه از او هم بسيار شكايت دارند و اگر بيايد بد اندر بدتر خواهد شد نيامد .\r\nروز بيست و سوم شوال - عصر تلگرافى از حضرت اجل رسيد كه معجلا به وصول تلگراف سوار شده اردو بيائيد . در آخر هم مرقوم شده بود هركجا اردو هست آنجا بيائيد . شب مشغول تهيهء رفتن شدم .\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nصبح شنبه 24 - مجددا تلگرافى از حضرت و الا رسيد كه منفردا ملاير برويد و آنجا باشيد تا چاپار برسد . عصر همين روز با جمعيت زياد و خيلى بهتر از روز ورود سوار شدم . آورزمان منزل جليل خان ياور توقف شد . گلين خانم و ساير نوكرها در نهاوند گذاشته شد [ ند 
  ] . خود با دو سه نفر پيشخدمت رفتم .\r\nظهر يكشنبه 25 - ملاير وارد شدم . تلگرافات را به نظر آقاى عماد السلطنه رسانيدم . حضرت و الا تلگراف فرموده بودند كه جناب وزير برود نهاوند نايب الحكومه باشد . چون سابقهء نهاونديها به ايشان جهت آمدن آن دفعه داشتند استعفا كرده قبول نكرد . مختصر كامران ميرزا پسر معين الدوله را انتخاب كرده روانهء نهاوند شد .\r\n\r\nتلگرافهاى سخت\r\nحضرت اجل هم تلگرافات بسيار سخت جهت نهاونديها كرده بودند . چون جواب تلگراف شكايت ايشان از جانب حضرت و الا رسيد كه قهرمان را احضار كردم جناب ميرزا على خان را به حكومت برقرار كرديم حضرات علما مجددا تلگراف اردو كردند و به حضرت و الا زدند كه جناب وزير افعالشان بدتر از فلانى است و ما هرگز راضى به حكومت او نخواهيم شد و به حضرت اجل تلگراف كرده بودند كه ما عز الدوله را لازم نداريم . آجودان حضور با ميرزا على خان تفاوت ندارد . حالا با ما طرف شده‌اند . به كلى اين حكومت را مجزى كنيد . بعد از آنكه كامران ميرزا منتخب شد مجددا تلگراف كردند كه اين شخص سابقهء عداوت با ما دارد . سابق هم حكومت نهاوند را كرده لازم نداريم .\r\nبعد از اين جسارتها چندين تلگراف سخت آمد تا ساكت شدند و در حقيقت مطالب را موكول به آمدن اعليحضرت كردند كه مجددا فتنه برپا كنند .\r\nبارى قاطر كرايه كرده نهاوند فرستاديم حضرات آمدند . دو سه شب در ملاير خانهء وزير توقف كردند بعد روانهء طهران كرديم . ميرزا على خان منشى با خانلر خان و جمعى ديگر از نوكرها سه‌شنبه 4 ذيقعده روانه شدند . چاپار آمد فقط مرقوم شد اصلاح كنيد . نوشتم با اين وضع و اين حالت نهاوند نخواهم رفت و به اين زودى مصالحه نخواهد شد . در اين مدت اقامت ملاير تمام كارهاى حكومتى مبدل به تهيهء سيورسات شده بود . از صبح تا غروب تمام صحبت و كار حكايت الاغ ، گندم ، جو ، كاه ، بود . ديگر مطلبى ميان نبود . از جهت عرايض شيخ سيف الدين و مير فتاح شيخ الاسلام دو سه تلگراف ضرب آمد . ما هم تلگراف سخت كرديم كه اغتشاش نهاوند بس نبود اين تلگرافات بىالتفاتى باعث اغتشاش اين دو ولايت ديگر هم مىشود و سيورسات حاضر نخواهد شد . نهاوند سيورساتش تهيه نشده اقامت آنجا را تخفيف بدهيد . جواب آمد كه امير اصلان ميرزا را روانه كرديم كارهاى نهاوند را اصلاح كند و عمل سيورسات را منظم كند . مختصر ده روز ملاير بودم . باز تلگراف از حضرت و الا رسيد كه ملاير توقف كن تا پست ثانى برسد .\r\nروز چهارشنبه پنجم ذيقعده - آقاى عماد السلطنه جهت نظم تويسركان و تهيهء سيورسات آنجا تشريف بردند . من ملاير ماندم تا چاپار برسد و خيال داشتم اردو نروم ،\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nيك‌سره طهران بروم . جواب تلگراف رضايت خوانين نهاوند و بعضى از علماء رسيد كه حالا برگشت اين حكم خوب نيست شماها ساكت شده آسوده باشيد تا خود بيايم .\r\n\r\nورود اصلان ميرزا\r\nپنجشنبه ششم ذيقعده - غروب امير اصلان ميرزا با دو سبيل به قدر جاروبى وارد شد . منزل را در عمارت حكومتى كرد . هرچه عقب جناب گشتيم پيدا نشد . تا شنيده بود اصلان ميرزا مىآيد درب اطاق را قفل كرده بيرون رفت . مىگفت هرچه خواستم بمانم ديدم با آن سبيلها نمىتوانم شب را صبح كنم . جناب وزير هم خيال رفتن بيرون تا وصول سيورسات نهاوند را داشت . از آن جهت منزل ايشان هم نشد برود . در اطاقهاى قلعه منزل كرد . اول شب جناب هم نشسته بود وارد شد . يك ملفوفه فرمان نشان داد .\r\nدستخط شده بود كه اهالى نهاوند به كلى از اين‌كه اين ولايت از ادارهء حضرت و الا بيرون خواهد آمد مأيوس باشند . شما آنها را اطمينان بدهيد كه عرايض صبح آنها رسيدگى خواهد شد و با نايب الحكومهء جديد بد رفتار نكنيد . حكم ديگر در باب اينكه از قرار اخبار عمل سيورسات آنجا مغشوش است با تقويت حكومت عمل سيورسات را منظم كنيد . گفتم شما بايد تويسركان حضور آقا برويد به من ربطى ندارد . گفت وكيل روانه كنيد با نهاونديها گفتگو كند . گفتم من خود اردو مىروم و آدمى ندارم ، شما برويد نهاوند ، هرقسم بر شما معلوم شد من اطاعت دارم . من كه از اين حكايات مطلع هستم تمام را طفره زدم . رفت منزل خودش و متصل عقب اين و آن جهت سيورسات روانه مىكند و التزام از من مىخواست كه سيورسات ملاير را حاضر كنم . گفتم به من دخلى ندارد . ليكن شما مطمئن باشيد كه حاضر خواهد شد و اگر ما حاضر نكنيم شما يك نفر بدون نوكر و حكومت و بدون دينارى پول از عهده بيرون نخواهيد آمد . پس لابد خود ما تهيه خواهيم كرد . يك روز اقامت كرد بعد رفت تويسركان كه از آنجا نهاوند برود .\r\n\r\nشكايت امام جمعهء تويسركان\r\nشب هشتم - چاپار آمد مرقوم شده بود اردو بروم . ليكن رأى آقاى عماد السلطنه آن بود كه طهران بروم . مراتب را خدمت ايشان عرض كردم . آدمى روانهء تويسركان نمودم . شبها جز جناب ديگرى هم‌صحبت نبود . خبر تازه از تويسركان رسيد كه امام جمعهء تويسركان . . . شرط با خداى خود كرده كه با يك حكومت سازش نكند و هميشه شاكى و عارض باشد با جمعى ديگر از مرده و اهالى تويسركان به همدان رفته كه از آنجا تلگرافا شكايت كند . جهتش عزل داماد او بود كه نايب الحكومهء تويسركان كرده بودند . از اول خبط بود . مشكل كارى از پيش ببرند . موقع بد است . عزل من البته مانع خواهد شد . نمىشود دو حاكم را در يك ماه معزول كرد .\r\n\r\n","description":"","footnote":"","page_name":" 477 ","page_number":477},
  {"content":"\r\n\r\n\r\nخوانين شاملو\r\nجمعه 14 شهر ذيقعده - دو ساعت و نيم به غروب مانده سوار شده به عزم رفتن اردو روانه شديم . هشت نفر نوكر همراه است . محمد على خان همراه بود . شب قلعهء خان منزل كرديم . جاى خوبى است . خوانين شاملو در اين دهات منزل دارند . هوا خنك بود . شهر دولت‌آباد اين چند روز بسيار بدهوا بود .\r\nشنبه 15 - صبح با اسماعيل خان سرتيپ سوار شده قريهء ده چانه ناهار خورده شد . سه ساعت به غروب مانده سوار شده تا قريهء حصار كه خاك عراق است چهار فرسنگ بود ، نيم ساعت از شب گذشته وارد شديم . معلوم شد اردو دو سه شب در عمارت كه ده حاجى آقا محسن عراقى است اقامت خواهد كرد .\r\n\r\nورود به اردو\r\nيكشنبه 16 - صبح با محمد جلودار سوار شده ساير نوكرها را حصار گذاشتيم .\r\nراه زياد بود [ و 
  ] هوا گرم . پنج به غروب مانده در قريهء عمارت منزل معتضد السلطنه دائى جانم و فخر الملك پياده شدم . حضرات در ركاب شاه بودند و سه ساعت به غروب مانده آمدند . يك ساعت به غروب مانده چادر حضرت اجل امين السلطان رفتم . صحبت از نهاوند خيلى كم شد . شب لله الحمد خوش گذشت . صحبتهاى معتضد السلطنه بسيار بامزه بود . سه شب در عمارت اطراق شد . موقع شرفيابى نشد . فخر الملك آمدن من را به خاكپاى مبارك عرض كرده بود . فرموده بودند حضرت اجل حضور ببرد .\r\nروز سه‌شنبه - كوچ كرده به قريهء هك « 1 » رفتيم . روز بعد از ورود هك اعليحضرت سوار شدند من هم رفتم . قريهء آستانه تشريف بردند . تا عصر در چادر حضرت اجل بودم . عصر شرفياب حضور شدم . فرمايشات و اظهار التفات فرمودند . از وضع آخوند بازى نهاوند سؤال فرمودند كه چه چيز شده بود . عرض كردم همان آخوندبازى بود .\r\nمقرر شد در ركاب باشم . اما ثمرى نداشت . كاش همان روز مرخص شده طهران آمده بودم . مختصر مسافرت من در ركاب مبارك از اين قرار است :\r\nعمارت / هك / اران / سرنجه خاك بروجرد / بروجرد / ونائى 2 بروجرد\r\n3 شب / 3 شب / 1 شب / 4 شب / 6 شب / 6 شب\r\nحسين‌آباد سيلاخور\r\n2 شب\r\n\r\nورود شاه به نهاوند « 2 »\r\nاز شانزدهم ذيقعده تا يازدهم شهر ذىحجه در ركاب مبارك بودم . تمام اين مدت كه بيست و پنج روز مىشود شب و روز منزل چادر معتضد السلطنه و فخر الملك بود .\r\nبسياربسيار خوش گذشت . شب آخر كه فرداى آن وارد نهاوند مىشدند حضور حضرت اجل رفتم و عرض كردم آمدن من به نهاوند چه ثمر دارد . مرخص فرمايند طهران\r\n\r\n\r\n","description":"","footnote":"\r\n( 1 ) - حك در منابع كنونى .\r\n( 2 ) - وناوى كنونى .\r\n","page_name":" 478 ","page_number":478},
  {"content":"\r\n\r\nبروم . همان بس بىتقصيرى من كه تا اول خاك نهاوند آمديم و ده نفر عارض از دست من نشدند . اين نهاوندى و ملايرى است كه تا طهران از جهت صد دينار جرم شكايت مىآيند . بعد منزل آمدم كه اگر مرخص بفرمايند صبح ملاير بروم تا از خاك نهاوند خارج شوند .\r\nسه ساعت از شب رفته بود . ساعد السلطنه عبد الله خان هم از همدان تازه آمده بود چادر فخر الملك بود . آدم حضرت اجل آمد دستخطى آورد . مرقوم شده بود شب اندرون رفتم مرخصى شما را گرفتم . خلعت مهر طلعت تن‌پوش مرحمت شد . صبح بيائيد آنجا پوشيده شرفياب شده مرخص شويد . شكر كردم خدا را كه كار يك طرفى شد .\r\n\r\nسيد بورانى - سيد مرغى\r\nشب . . . شوشترى پيدا شد ، آواز خوبى داشت . به اصرار و ابرام و دلايل صحيح جهت كسب معاش مدلل كردم كه از چيزى بدش بيايد مثل سيد برانى و سيد مرغى ، همين‌طور ديگران تا كارش رونق بگيرد . گفتم از « توت » بدت بيايد . هركس اسمش را آورد كتك بزن ، فحش بده ، لگد بزن ، گاز بگير . آخر الامر طورى . . . را درست كردم كه آخر شب به شدتى از شنيدن اسم توت متغير مىشد و كتك مىزد كه ما فوق آن متصور نيست . ترياق ، توت ، كنجد را قرار گذاشتيم . هركس مىگفت توت به شدت صدمه مىزد . بعد از گفتن كنجد ساكت مىشد . خيلى بامزه بود . براى دشت كه دماغش نسوزد ساعد السلطنه پنج تومان انعام داد . از اين قبيل . . . بسيارند و تمام صاحب مكنت و پول شده‌اند . فقط علم و هنر آقا اين است كه از « بورانى » بدش مىآيد . حالا يكى از امراء شده‌اند و خودش را جزو اجزاء مجلس محترم دربار مىشمارد .\r\nبسيار شب خوبى بود .\r\n\r\nاجازهء مرخصى\r\nچهارشنبه يازدهم ذيحجه - صبح زودتر چادر حضرت اجل رفتم . جمعى بودند كه بيدار شدند . خلعت مرحمتى را التفات كردند پوشيدم . اظهار امتنان كردم . قدرى گذشت رفتم جلوى سراپرده . اعليحضرت تشريف آوردند فرمودند شاهزاده طهران برو از قول ما احوال شاهزاده را بپرس . يادت نرود خيلى احوال‌پرسى كن . نهاوند مىرويم از عماد السلطنه كمال تقويت و همراهى را خواهيم كرد . از اين بابت آسوده باشيد .\r\nخيلى اظهار شكرگزارى كرده با حضرت اجل هم خداحافظى كرده سوار شدم . نوكرها آمدند .\r\nيك‌سره بروجرد رفتم . ظهر به همان باغ كه وقت آمدن با معتضد السلطنه منزل كرده بودم پياده شدم . امير خان سردار وقت تشريف‌فرمائى شاه خيلى خودشيرينى كرد . تمام خيابان را آئين بسته بود . آتش‌بازى مفصل كرد . سوار زياد حاضر كرده بود . آقاى عماد السلطنه هم دو شبه از ملاير اينجا تشريف آوردند . خيلى مطالب را حالى كرديم و ملتفت شدند .\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nامام جمعهء تويسركان جواب يأس شنيد و الان همدان است . طاهر خان كه نوكر قديم حضرت و الا است نايب الحكومهء تويسركان شد . حالا امام جمعه را عماد السلطنه فرموده‌اند طاهر خان از همدان بياورد .\r\n\r\nرفتار ملايريها و گله از شاه\r\nملايريها هم همان دو روز كه آقا بروجرد بودند تلگرافا شكايت زياد كردند .\r\nآنها هم الحمد لله جواب سخت شنيدند . نمىدانم چه مردمانى اين سه ولايت دارد . هر نفرشان براى مملكتى كافى هستند . هيچ وقت با حاكم سازش نكرده‌اند و نخواهند كرد . هميشه شاكى و عارض بوده‌اند . خداوند اهل كند اين مردمان را . اين همه صدمهء آمدن شاه و اين حركات اينها . چقدر نفهمند . خداوند رحم كند بد وضعى است .\r\nسيف الدوله يك طرف ، امير خان سردار يك طرف را احاطه كرده . محمد تقى خان دنبال اردو افتاده تمام ملايريها را نان و آب مىدهد و گرد خود جمع كرده است . اين همه بىتقويتى كه از شاه ملاحظه مىشود ديگر چه قسم مىشود با رعيت ملايرى احوال‌پرسى كرد . خدا به داد برسد .\r\nمنازل از بروجرد تا شهر دار الخلافه از اين قرار است .\r\nپنجشنبه 12 / جمعه 13 / شب يكشنبه 15 / شب دوشنبه 16\r\nتنگ توله‌گزار / سلطان‌آباد عراق / ابراهيم‌آباد / راجرد « 1 »\r\nنه فرسنگ / شش فرسنگ / هفت / هفت\r\nشب سه‌شنبه 17 / شب پنجشنبه 19 / شب جمعه 20 / شب شنبه 21\r\nقم / منظريه / علىآباد / زيان از راه پائين\r\nده فرسنگ / چهار / هفت هفت\r\nشب يكشنبه 22\r\nتجريش\r\n؟ ؟ نه\r\n\r\nمراجعت\r\nاز وضع اين مراجعت بنويسم . اولا روز حركت از نهاوند خيال آن را داشتم كه به عجله اردو رفته از آنجا بين راه به اندرون ملحق شوم . اسباب هيچ برنداشته بودم .\r\nفقط يك آبدارى كه خيلى سبك بود و يك سيزخانه همراه بود . رخت‌خواب من جز يك پتو و يك پالتو و متكاى كوچكى ديگر چيزى نبود . اسباب طباخى همان دو قابلمه همراه بود و اينها هم نزد آبدار اميرزاده معتضد السلطنه ماند و محمد باقر فراموش كرد بياورد . لباس جز دو سردارى چيزى نداشتم و خيلى سخت گذشت . غذا منحصر به نان و پنير كثيفى بود . روانداز و زيرانداز يك نمد آبدارى و دو حولهء سر حمام و\r\n\r\n\r\n","description":"","footnote":"\r\n( 1 ) - راهجرد .\r\n","page_name":" 480 ","page_number":480},
  {"content":"\r\n\r\nروفرشى آبدارى بود . هرطور تصور شود تلخ و بد گذشت . الحمد لله به سلامتى وارد شدم از رنج و مشقت اين سفر بيرون آمدم .\r\n\r\nورود به تهران - قلعه نو تجريش\r\nتمام مدت مسافرت من از روز خروج نهاوند تا حال دو ماه و دو روز كم شد .\r\nهزار مرتبه بر تجربه‌ام افزود . الحمد لله حضرت مستطاب و الا و نواب عليه عاليه و سايرين تمام تردماغ و سلامتند . خانهء ما در قلعه نو تجريش است . بيرونى ندارد . خانهء عيال عماد السلطنه و خانهء ما روبروى هم است . يك دختر آقاى عماد السلطنه غفلة مرحوم شد . يك پسر كوچك همشيرهء عيال محمد حسن ميرزا كه مدتى بود ناخوش بود تلف شده است . ديگر لله الحمد اتفاقى نيفتاده . محمد حسن ميرزا هم ييلاق است . در تجريش منزل دارد ، نزديك باغ حضرت و الا . شاهزاده والى عيال فخر الملك هم محلهء پائين تجريش باغ اسد الله خان منزل دارد . ييلاقات جمعيت بىاندازه آمده ، همه چيز گران است . نزديك به سال قحط است .\r\nتمام شد روزنامهء اين مسافرت ، 22 ذىحجهء 1309 هجرى - طهران .\r\n\r\n","description":"","footnote":"","page_name":" 481 ","page_number":481},
  {"content":"\r\n\r\n\r\n1310\r\n\r\nوضع و وصف و با\r\n22 محرم - صبح فخر الملك باغ حضرت و الا آمد . ديشب آمده است . اعليحضرت ظهر تشريف مىآورند . گرفتارى اين مدت بيش از حد است . از روز عاشورا كه شهر بودم خبر شدت مرض و با بود . اين ناخوشى امسال در اول بهار از سمت افغانستان بروز كرد و به خراسان و سيستان سرايت كرد . كم‌كم از سمتى به عشق‌آباد و ماوراى بحر خزر رفت و از سمتى به استراباد و مازندران و از سمتى طرف شهرهاى ايران خراسان و طهران . دولت روسيه هرچند قرنطين را محكم‌تر كردند زودتر سرايت كرد . سمت طهران هم به همين قسم . اكنون تمام روسيه تا نزديك پطرزبورق مرض و با شدت كرده و از قرار مذكور به آلمان و جاهاى ديگر حتى پاريس رفته است . در اغلب بلاد ايران به شدت مشغول قتل است . خط خراسان تماما ، مازندران و گيلان و استرآباد به شدت ، يزد و كرمان و اصفهان بيش از حد است . تمام آذربايجان مبتلى هستند . قزوين و خمسه فراوان است . يك طهران نبود ، آن هم الان طورى شده است كه از روزى ششصد نفر و پانصد نفر كمتر نمىكشد . تمام مردم گريخته‌اند . شمرانات طورى جمعيت شده است كه چه بنويسم . تجريش تنها گويا شش هفت هزار جمعيت آمده باشد . همين‌طور جاهاى ديگر و ييلاقات دوردست . مردم اهل هر ولايتى بودند گريخته . فقط جائى كه و با نيست عراق ، ملاير ، همدان ، بروجرد ، لرستان ، عربستان [ و 
  ] كمى از فارس است . همهمه و اضطراب مردم طهران طورى شده كه به نوشتن برنمى - آيد . دو سه مرتبه خلق طهران با علما و سادات به حضرت عبد العظيم ( ع ) و امام‌زاده حسن و امام‌زاده اهل على مصلى رفته ، هر مرتبه متجاوز از بيست هزار نفر بودند .\r\nصدقه و روضه‌خوانى و بذل و بخشش به شدت زياد شده . طورى مردم ترسيده‌اند كه حقيقت ديدنى و تماشائى است . شب و روز آرام و قرار را برده است . حالت تكلم به هيچ كس باقى نيست . خداوند ترحم كند و رفع بلا فرمايد . كسى نيست كه از خانه‌اش تلف نشده باشد . در شميرانات از بابت عبور و مرور و با شيوع يافته . ليكن از جهت وسعت مكان و آب و هواى خنك كمتر است . هرچه از اضطراب و همهمه بنويسم كم\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nاست . شهر طهران اكنون بسيار خلوت شده است چه تلف شده‌اند و چه فرار كرده‌اند .\r\nشميرانات و با هست خداوند رحم كند . اين چند روز لله الحمد و از بركت ائمهء اطهار سلام الله عليهما تخفيفى در اين مرض پيدا شده . نمىدانم چه وقت خلاص خواهيم شد .\r\nالان كه هيچ كس اميد حيات به خود ندارد تا چه مقدر شده باشد . افوض امرى الى الله .\r\nهرچه خدا خواهد عين رضاست . « كس ندارد از رضاى حق گله » . خدا خود بهتر مىداند .\r\nطورى مبتلا هستيم كه حد و حصر ندارد . با وجود اين آن‌قدر نوشتم كافى است .\r\n\r\nورود شاه\r\nبارى شاه قوت‌قلب غريبى دارد . به سلامتى سلطنت‌آباد تشريف آوردند . جلوى عمارت با حضرت و الا و محمد حسن ميرزا و تولوى خان ايستاده بوديم . اظهار التفات به حضرت و الا بسيار فرمودند . از من سؤال فرمودند كى وارد شدى ؟ عرض كردم مدتى است . فرمودند برويد راحت كنيد . با حضرت اجل بيرون آمديم صحبت و اظهار التفات زياد به من فرمودند . قبل از روضه منزل آمديم . چند روز است حضرت و الا شروع به روضه‌خوانى فرموده‌اند . جمعيت زياد مىشود . حالتها پريشان است .\r\n\r\nدزدى سراپردهء شاه در بروجرد\r\nشاه روز چهارشنبه با جمعيت مختصرى شهرستانك تشريف‌فرما مىشوند . پشت كوه البرز است . عمارت سلطنتى آنجا هست . الحمد لله آقاى عماد السلطنه به خوبى و خوشى اعليحضرت را روانه فرمودند . از هرجهت به وجود مبارك در آن سه ولايت خوش گذشته . همه چيز وافر و زياد بوده . آن همه دزدى كه در بروجرد شد لله الحمد جزئى سرقتى در خاك ما نشد . در بروجرد يعنى در ونائى « 1 » سراپردهء شاه را اسبابش را سرقت كردند . خيلى بد اتفاقى افتاد . كمتر از دزدى تخت طاووس نبود .\r\n\r\nرفتار عماد السلطنه در ملاير و نهاوند\r\nعماد السلطنه به سلامتى امير تومان شد و كمال رضايت را از حسن خدمت ايشان قبلهء عالم و حضرت اجل و ساير ملتزمين ركاب مبارك داشتند . هزارهزار مرتبه جاى شكر است . لله الحمد معلوم شد نوكرى قابل و خدمتگزار است . ملاير و نهاوندى و تويسركانيها همه‌جا فحش و سخنهاى بد شنيدند . حتى چند مرتبه حضرت اجل متغير شده توسرى و چوب زدند . ولايت منظم و آرام شد . الان در كمال نظم و امنيت است بهتر از پيشتر .\r\nجناب وزير جهت گرفتن قبض سيورسات و تعيين و تسعير آن تا طهران آمدند .\r\nحال هم موكول به رفتن شهرستانك شده است . با اين وضعها كار مىگذرد . تمام ادارات مملكتى بسته [ است 
  ] و مردم تماما منتظر مرگ هستند . تا چه وقت حضرت و با گريبان آدم را بگيرد و خلاص شود از هم و غم دنيا . اين اشعار مناسب است :\r\n\r\n\r\n","description":"","footnote":"\r\n( 1 ) - وناوى در مراجع كنونى .\r\n","page_name":" 483 ","page_number":483},
  {"content":"\r\n\r\n جهانا همانا فسوسى و بازى * كه بر كس نباشى و با كس نسازى\r\nيكى را نعيمى يكى را جحيمى * يكى را نشيبى يكى را فرازى\r\nچرا زيركانند بس تنگ‌روزى * چرا ابلهانند با بىنيازى\r\nچرا عمر طاووس و دراج كوته * چرا مار و كركس زيد در درازى\r\nصد و اند ساله يكى مرد غرچه * چرا شصت و سه زيست آن مرد تازى\r\nاگرنه همه كار تو باژگونه است * چرا آنكه ناكس تران را نوازى \r\nايضا\r\n اى چرخ ز گردش تو خورسند نيم * آزادم كن كه لايق بند نيم\r\nگر ميل تو با بيخرد و نادان است * من نيز چنان اهل و خردمند نيم \r\nهرچه از اين دنيا نويسم كم است .\r\n\r\nسختى و با\r\nشنبه 29 محرم - صبح است بيرون نشسته‌ام . لله الحمد تا حال از بركت دعاهاى مخصوصه سلامت هستيم ، تا بعد خدا چه خواهد . چندان تخفيفى در اين مرض حاصل نشده است . مردم شهر تماما فرار كرده‌اند . كوچه‌ها خلوت است . تمام دكانها بسته است . دل مردم پى كار نمىرود . در شمرانات اين مرض هست ، ليكن از بابت وسعت مكان و آب و هواى خوش چندان زياد نيست . بهترين كارها توكل است . خيليها فرار كردند و مبتلى شده تشريف بردند . روضه‌خوانى تمام شد .\r\n\r\nوفيات و با\r\nعفت الدوله بنت شاه مرحوم همشيرهء كوچك اعليحضرت به همين مرض بدرود زندگانى گفتند . خيليها مرحوم شدند . عصمت السلطنه والدهء ظل السلطان مرحومه شدند . ميرزا عيسى وزير طهران پريشب به رحمت ايزدى پيوست . شهر الان بىصاحب است . آقاى نايب السلطنه اوشان فرار كرده‌اند . هنوز وزيرى تعيين نشده است .\r\nشميرانات به شدتى شلوغ شده است كه چه نويسم .\r\n\r\nگرانى و و با\r\nتجريش پاك گرانى آمده . همه چيز گران است . هيچ چيز پيدا نمىشود اگر هم پيدا شود خيلى گران . مؤتمن الدوله منزل خانم شاهزاده مدتى است آمده . اغلب نزد هم هستيم . تا حال بسيارى از اين مرض هلاك شده‌اند . خداوند ترحم و تفضل فرمايد .\r\nروضه‌خوانى و خيرات به حدى در طهران و شميرانات زياد شده كه چه نويسم . آش امام زين العابدين ( ع ) در تمام كوچه‌ها و گذرها طبخ مىشود . دسته‌جات سينه زن متصل در گردش است . تمام مردم زاهد و عابد شده‌اند . على بيك نوكر من كه در طهران سر خانه و اسبابها بود از همين مرض گرفت و مرحوم شد . بسيار نوكر صادق خوبى بود . خدايش رحمت كند .\r\n\r\n","description":"","footnote":"","page_name":" 484 ","page_number":484},
  {"content":"\r\n\r\n\r\nتذكره براى شهرستانك\r\nراه شهرستانك قرنطين سختى گذاشته‌اند . هيچ كس بدون تذكره نمىتواند برود .\r\nميرزا على خان وزير معطل و سرگردان است . قرار شده با ميرزا رضا قلى خان برود سيورساتى را كه ملاير گرفته‌اند هنوز قبض نداده و نمىدهند . تمام كارهاى ملاير از جهت نبودن ايشان معوق است .\r\nحضرت ملك‌آرا هيچ از شهر خارج نشدند . سركار عزيز الدوله هم تشريف دارند .\r\nاما ديگر اين كار خوب نبود . هرقسم هست آدم از شهر خارج شود بهتر است . دو نفر در خانهء ملك‌آرا تلف شدند . از خانهء عزيز الدوله خبر ندارم . هنوز كاغذ پست ملاير نرسيده است .\r\n\r\nريش‌تراشى\r\nچهارشنبه غرهء شهر صفر المظفر - صبح ميرزا على خان وزير آمد مدتى صحبت كرديم . بعد استاد سلمانى آمد . اول لطفعلى خان آمد و گفت استاد عرض مىكند ريش نخواهم تراشيد . جناب ميرزا قدغن فرموده‌اند . گفتم من هيچ وقت در بيرون ريش نمىتراشم و لازم اين شرط و عهد نبود . بارى مردم چيزها در اين ايام از خود درآورده و تمامش را به قول جناب ميرزا شهرت داده‌اند . مثلا مىگويند زنها كفش پاشنه نخواب پا نكنند . جهت آمدن و با همين چيزهاست . ديگر نمىدانند چرم همدان پوشيدنش عيبى ندارد . ليكن گرفتن ذرعى بيست تومان پارچهء « مادام » ضرر دارد . مختصر ريش را از ته زدم . بعد گفت زير گردن را بتراشم ؟ گفتم استاد زير ريش و بالاى ريش چه فرق دارد پس هردو را نتراش و به خود حرام كن .\r\nآمدم اندرون نواب عليه تشريف آوردند ، شاهزاده آغا هم تشريف داشتند . روزى خوش گذشت . عصر به اتفاق تولوى خان سوار شدم . زير باغ محموديه چند تير قيقاج با تفنگ مكنزى انداختم . با وجود آنكه چهار ماه است تيرى نينداخته‌ام خوب بود . يك خرگوش درآمد تولوى خان دو تير انداخت نزد . مفت به‌در رفت . قدرى از اوين را گردش كرده منزل آمديم .\r\nشنبه 4 شهر صفر المظفر - صبح حضرت و الا احضار فرموده بودند پياده رفتم .\r\nخيابان جلوى باغ سيد عبد الكريم خان آب‌پاشى [ شده 
  ] صفاى كاملى داشت . باغ خوبى است .\r\n\r\nاختلاف\r\nفرمايشات زياد بود بدگيرى كرده‌ام . . . « 1 » شاگرد اطوكش الان من هستم در تكليف متحير . بخت ندارم . آن‌قدر صدمه و زحمت كه من در اين عمر كم كشيده‌ام كسى نكشيده و نديده است . آن همدان ، آن نهاوند ، آن طهران . ساعتى راحتى نديده‌ام . آن وقتى كه كارها را صورت داده‌اند ابدا نبودم و نشنيدم . حالا بايد دعوا و مرافعه [ و 
  ] پيغام اصلاح تمام به عهدهء من باشد و به هيچ كدام نتوانم تحكم كنم و تصديق فرمايششان\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 485 ","page_number":485},
  {"content":"\r\n\r\nرا نكنم . هرچه بفرمايند از روى عجز لابدى بايد بگويم صحيح است و حال آنكه طرفين حرف صحيح نمىزنند . نقارى شديد ميانه است تا خداوند كى اصلاح كند . اصلاح بين دو بزرگ كه حرف هردو را بايد شنيد و تصديق كرد و خبطشان را نگفت و تمام را بله‌بله گفت در كمال سختى است .\r\n\r\nنظام الملك وزير تهران\r\nبارى ظهر منزل آمدم . گلين خانم نوبه كرده بعد از خواب حكيم آمد . سواره منزل حضرت و الا مجددا رفتم . همان‌طور باقى ماند . هرچه گفتم كسى نشنيد و قبول نكرد .\r\nحقيقت در اين مسئله حضرت و الا بىالتفاتى فرمودند و از جانب ايشان اقدام نشد .\r\nغروب خانه آمدم ساعتى راحتى از اين روزگار كسى نديد .\r\nنظام الملك وزير طهران شد . وزارت لشكر هم با ايشان بود خدا بخت بدهد .\r\n« گلنده يات - گدنده يات » ، ( آمد بخواب نيامد بخواب ) مثل تركى خوبى است .\r\n\r\nكمپانى امنيه\r\nيكشنبه پنجم صفر - تا عصر منزل بودم . حالت شهر مىگويند خيلى بهتر شده و مرض و با بسيار تخفيف يافته . در شمرانات هست . مشهدى عبد الله صراف معروف تبريزى كه خيلى آدم خوب صحيحى بود در اوين فوت كرد . تازه با چند نفر ديگر از تجار شريك شده كمپانى امنيه درست كرده بودند . بازارش رواجى داشت و حسابش درست بود . عصر كمى گردش رفته از آنجا خانهء شاهزاده رفتم صحبت زياد شد . . . « 1 » از اردو خبرها مىدهند معلوم نيست . . . « 1 » ميرزا على خان وزير تب و نوبه كرده . گلين خانم بهتر است . هوا خنك شده خداوند از اين بلا محافظت كند . بد گرفتار شده‌ايم . تازگى به همدان و آنجاها هم سرايت كرده و مشغول است . از ملاير خبر ندارم . تمام دنيا را اين مرض گرفته است .\r\nجمعه 17 صفر - ديشب و امروز حضرت و الا اينجا تشريف داشتند . پنج شش روز بود كه نواب عليه هم اينجا بودند . يك اسب نيله با يك قاليچه آقاى عماد السلطنه فرستاده بودند ديروز عصر رسيد . صبح حضرت و الا سوارش شدند . بد اسبى نيست .\r\nهوا خنك شده فراريهاى جديد از بدى امكانات اغلب شهر رفته‌اند . اندكى خلوت شده است . اعليحضرت بيستم تشريف مىآرند . مرض خيلى تخفيف يافته .\r\n\r\nتعداد متوفيات و با\r\nمسيو اميل قونسول فرانسه آشناى قديم حضرت و الا از تبريز نوشته بود كه عدهء متوفى تبريز هشت الى ده هزار شده است . طهران را مىگويند بيست هزار متجاوز مرحوم شده‌اند . همدان شدت كرده . خوى ، ارومى هم شدت دارد . تمام روى زمين را گرفته است . خداوند رحم كند .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 486 ","page_number":486},
  {"content":"\r\n\r\nعصر امين الدوله و مشير الدوله منزل حضرت و الا آمدند . صحبت متفرقه بسيار شد . مؤتمن الدوله هنوز نرفته است . حسين خان نوكر عماد السلطنه را حضرت و الا ميرآخور كردند . جناب اين خبر را بشنود آنقدر حرف خواهد زد كه حساب ندارد .\r\nتعريفهاى خوب از حسين خان دارد كه تمام را بيان خواهد كرد .\r\n\r\nدواى و با\r\nالان در ايوان نشسته‌ام . هوا سرد است ، طراوت مخصوص دارد . خانم شاهزاده عيال آقاى عماد السلطنه چهار روز مبتلى به همين مرض شد اما شدت نداشت . قريب ده خوراك دواى كراولين داديم خوب شدند . اين اول دوا براى اين درد است . اختراع جديد است و تا الان بهتر از اين دوا پيدا نكرده‌اند . خوراكى پنج قطره است و يك ساعت به يك ساعت بايد به مريض داد . ليكن از اول كه مرض نمايان بشود بايد داد .\r\nاگر مرض طول كشيده باشد ثمر نمىكند . در ايام هيچ پيدا نمىشود . مىگويند دكتر بازيل كه از ارامنهء جلفاى اصفهان است يك شيشه اين دوا را به دويست و پنجاه تومان فروخت و هيچ كس سؤال نكرد كه چرا به اين قيمت فروختى . كمى حضرت و الا از طبيب روس گرفته به كار خورد . الان دوائى از اين بهتر در تمام دنيا نيست . بگذريم از اين مطلب كه بد حكايتى است .\r\nشنبه 18 صفر المظفر - صبح اميرزاده محمد حسن ميرزا آمد . عليرضا خان و رضا قلى خان پسران مؤتمن الدوله بودند . اغلب نزد هم هستيم . خانهء خانم شاهزاده بيرونى ندارد . صحبتهاى بامزه خيلى شد . حقيقت در اين مدت اگر اميرزاده نبود بسيار تلخ مىگذشت . حالا هم كمتر از سابق خنكى دارد . اغلب مىآيد .\r\nدر ايامى كه اين مرض شدت داشت حالت و وضع اميرزاده بسيار تماشا داشت .\r\nاگر چهار ساعت نزد آدم نشسته بود حرف نمىزد و تكلم را حرام كرده بود . متصل نشسته و خيال مىكرد . الحمد لله كمى آسوده شديم . بارى تا نزديك ناهار بودند .\r\nقرار سوارى عصر را گذاشتند . ناهار خوبى داشتيم و بىتماشا نبود . . . « 1 » خنده داشت .\r\nيك ساعت استراحت كردم ساعت سه به غروب مانده تولوى خان و اميرزاده آمدند . دو خرگوش از زير اسدآباد بيرون آمد . هردو از دور بلند شدند تاخت بىمعنى كرده نرسيديم . تا اوين رفتيم چند تقله زدم . اغلب بلند شد . هنوز وقتى نگذشته و فراموش نشده است . خوش گذشت . غروب مراجعت شد .\r\n\r\nتوله\r\nيكشنبه 19 - مردم اغلب شهر رفته ، هوا سرد شده . توله نوبل زائيد . شصت و هشت روز مىشود كه آبستن شده . روز خروج از حسين‌آباد سيلاخور كه مرخص شده بروجرد آمدم از تولهء فخر الملك آبستن شد . توله خال زرد نرى هم از اردو دنبال او افتاده و آمد . از قضاى اتفاقيه عجب توله‌اى است . بسيار قشنگ و خوب . از او هم\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 487 ","page_number":487},
  {"content":"\r\n\r\nتمتعى برد . توله‌ها تماما خال‌دار هستند . خالشان رنگ نوبل است . در حقيقت ماشى رنگ است . معلوم مىشود كه تمام بچه‌ها از تولهء فخر الملك است كه اول مرتبه صورت داده بود ، جز دو توله كه رنگ خال زرد است . الان مثل اين سه توله هيچ كس توله تربيت شده ندارد بسيار خوبند . شكارى عامل استاد شده‌اند .\r\n\r\nفوت سيف الدوله\r\nرفتم حمام . از آن‌جا باغ حضرت و الا رفتم تا عصر آنجا بودم . دو ساعت به غروب مانده به اتفاق تولوى خان و محمد حسن ميرزا سوار شده امام‌زاده قاسم ( ع ) رفتيم . حاجى سيف الدوله ميرزا پسر مرحوم ظل السلطان در سن هشتاد و سه چهار سالگى مرحوم شده .\r\nخانهء حاجى نصر الله ميرزا پسرش رفتم تسليت گفتم . مراجعت عباسقلى خان سرتيپ رسيد . هواى خوبى بود . آمديم امام‌زاده صالح ( ع ) . خرازى زياد بود به زور اسبابى فروخت . زيارت و نماز را كرده منزل آمدم .\r\nچهارشنبه 22 صفر المظفر - صبح كه برخاستم خديجه گفت باز ديشب دزد آمده و مبلغى اسباب كه در حياط و اطاق كلفتها بوده برده است . يك قالى چهار ذرعى را كه از قره‌حصار خريده بودم جزو همينها سرقت كرده است . اين مرتبه دوم است كه آمده . رويهم رفته در اين دو كرت هفتاد هشتاد تومان سرقت كرده . با اوقات تلخ بيرون رفتم . مجددا آمدم اندرون . معلوم شد از باغى كه پشت عمارت ماست داخل شده .\r\nدرخت زيادى جنب ديوار است و درخت را گرفته روى بام خانه آمده ، يا از راه دودكش آشپزخانه ، يا از راه بام داخل شده و آنچه سردست بوده و قابل حمل بوده برده است .\r\n\r\nشرفيابى - جنس امسالهء ملاير\r\nرفتم خانهء حضرت و الا . آغا شاهزاده همشيره آمده بود . الحمد لله سلامت بودند .\r\nبعد از ناهار سوار شده سلطنت‌آباد به زيارت اعليحضرت رفتم . تولوى خان ، محمد حسن ميرزا و ميرزا على خان وزير بودند . هوا گرم بود . راه نيم فرسنگ بود . حضرت اجل ناهار ميل مىفرمودند . قدرى آنجا نشسته بعد حضور مبارك رفتيم . به حضرت و الا اظهار التفات فرمودند . مقرر شد كه جنس امسالهء ملاير و تويسركان و نهاوند را به قدر هزار خروار حمل طهران بكنند و هزار قاطر هم از دواب همايونى آنجا بايد بروند . كاه و جو ديوان امساله صرف آنها شود . بعد آمديم خدمت حضرت اجل . تا حال برات سيورسات توقف همايونى را نداده‌اند . ميرزا على خان هم معطل اين كار است .\r\nتمام به شوخى گذشت . مىگويند قيمت اجناس گران است مثلا كرايه لازم ندارد و حال آنكه تمام را از همدان و عراق و جاهاى ديگر خريدارى كرده حمل آنجاها كرده‌ايم .\r\nآخر قرار شد موافق صورت امير خان سردار و حكيم الممالك حاكم عراق و بروجرد التفات كنند . بعد من صورت سياههء اسباب سرقت شده را بيرون آوردم . اشعار زيادى به مضمون آنكه مال مردم خوردن به همين قسمها مىرود قرائت فرمودند . بعد رفتند به نهاوند و داستان آنجا . دو ساعت شوخى و اظهار التفاتشان طول كشيد . فرمودند در\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nدو ماه اقامت شما شصت هزار تومان مأخوذى داده بودند ، بدتر از همه مىگفتند شما ماه رمضان هم روزه نگرفته‌ايد . گفتم من توپ و توپخانه و فوج سرباز همراه نداشتم فقط با ده نفر نوكر رفته بودم . اگر من آنقدر زرنگ و كارآمد بوده و هستم خوب است مرا فارس و خراسان روانه فرمائيد . از نهاوند كه شصت هزار تومان در دو ماه اخذ كرده باشم خيلى آدم قابلى مىباشم .\r\n\r\nمداخل ملاير\r\nبارى از مولوى و ابرام و اصرار او خيلى تعريف كردند . صحبت زياد شد . از نايب الحكومه گفتند كه نوشتهء مرا نگاه خواهد داشت و جواب مىدهد آدمهاى خودتان را به دست من بدهيد مال را خواهم داد . عرض كردم من پيشكش كردم ، ليكن عوض التفات كنيد و من قيمت اينها را از شما خواهم گرفت . پس چرا من حاكم نهاوند بودم . آنقدر تقويت نمىفرمودند كه از اين نايب الحكومهء كثيف تجريش مىفرمائيد .\r\nآخر فرمودند من حاكم تجريش نيستم . گفتم پيشكش كردم از جاى ديگر التفات بكنيد .\r\nبارى آخر حكم سختى التفات كردند به خط خودشان . گفتم به درد نمىخورد نقدا التفات كنيد . فرمودند بگير كه اگر يك دقيقهء ديگر بگذرد نوشتهء پا به مهر به عهدهء من خواهى گرفت . حقيقت اگر التفات امين السلطان نبود بهتان و افتراى نهاونديها صدمهء زياد به من مىزد . لله الحمد هم شاه و هم آقا دانستند كه دروغ و تمام محض غرض بوده است . به جهت آنكه اگر دو هزار تومان گفته بودند يحتمل قبول مىشد و باور مىكردند .\r\nليكن آن‌قدر گزاف گفتند كه هرگز گنجايش آنجا را نداشت و رسوا شدند و توى دهنى خوردند .\r\nاگر مرافعه خدمت اين آقايان به روى براى پنج تومان ده شاهد ببرى و نوشته ابراز كنى حكم نمىدهند و مىگويند به ما واضح نشد . اما در همچو مواقع صد ملا و مجتهد عالم شصت هزار تومان از دو ماه حكومت مأخوذى معين مىكنند و تمام مهر كرده شهادت مىدهند . خداوند اجر و مزد به آنها كرامت كند . آخر آخرتى هم در ميان هست . آنجا در پرده نخواهد ماند . خدا حاكم و عادل است .\r\nجمعه 24 - صبح تا عصر منزل بودم . بعد از خواب باغ حضرت و الا رفتم .\r\nاندرون جمعى بودند . صحبت زياد شد . . . « 1 » بعد سوار شده نياوران رفتم خانهء وكيل الدوله .\r\nبراى كارى رفتم . روضه‌خوانى داشت و خودش نبود . منزل نور العين خانم خاله معطل شدم . عليمردان خان كه حالا ياور توپخانه شده است از نوكرهاى قديم خدمت‌گزار حضرت والاست . كامرانيه رفت تا غروب معطل او شدم بعد آمد . وكيل الدوله همان‌جا خواسته بودند . رفتم خدمت آقاى نايب السلطنه مشرف شدم . بسياربسيار اظهار التفات فرمودند . مطلب را به وكيل الدوله درست حالى كردم . او هم شكايت زياد از آقاى عماد السلطنه داشت . مدتى صحبت طول كشيد وعدهء فردا عصر را كردند . خداوند مرحمت كند و درست شود . يك ساعت و نيم از شب رفته منزل آمدم . عصر باد زياد و\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 489 ","page_number":489},
  {"content":"\r\n\r\nباران كمى آمد . قوس قزح نمايان شد . انشاء الله اين كار درست شود آسوده شوم . . . « 1 »\r\n\r\nبرف امسال\r\nشنبه 25 - صبح البرز را برف زده بود . تا دو ساعت از دسته گذشته بالايش سفيد بود بعد آب شد . از سالهاى قبل امسال زيادتر برف دارد . يخ اين دهات امروزها از آنجا آورده مىشود . يخچال خوبى دارد كه ابدى است . منزل حضرت و الا رفتم تا عصر آنجا بودم . عليمردان رفت نياوران منزل وكيل الدوله شهر رفته بود . منتظر فردا هستم تا خدا چه خواسته باشد .\r\nشب است منزل هستم . از ايوان به اطاق آمده‌ايم سرد شده است . اسب شوكا متصل سرفه مىكند و پىدرپى تيز مىدهد . ناخوش شده است . از معالجه بهتر نشد .\r\nاسبهايم هنوز از صدمهء راه آسوده نشده‌اند و تمامشان از بىمواظبتى محمد ضايع و ناخوش و معيوب شده‌اند . همه روزه مشغول معالجه هستم . اين هم مداخل اين سفر بود .\r\nيكشنبه 3 شهر ربيع الاول - ديشب و امروز را سرخه حصار بودم ، نزديك سوهانك و ملك امين دفتر پسر ميرزا عبد الله مرحوم است . نصير الدوله از ماه محرم كه بروز و با شد آنجا نزد همشيره‌اش آمده . حضرت مستطاب و الا از سلطنت‌آباد آنجا تشريف برده بودند .\r\n\r\nحسنقلى تارزن\r\nدر رفتن يك بلدرچين زدم . سر استخر چادر زده بودند . ميرزا حسنقلى تارزن با آوازه‌خوانى بودند . معتضد السلطنه دائى جانم هم آمد . در « شنگ‌زار » هنوز منزل دارد . از همه كس بيشتر ترسيده بود و الان هم در ترس باقى است . از گزارشات خودش مىفرمود كه حقيقت شنيدنى است . سه چهار نوكر و يك كلفت و دو بچه‌اش يكى پسر دو ساله و ديگرى دختر دو ماهه از اين مرض و با با آن‌همه شرط احتياط تلف شده‌اند .\r\nهركس فرار كرد بدتر صدمه ديد . مىگويند از شهر طهران سى هزار نفر به اين ناخوشى تلف شده‌اند . روزى به هزار و دويست عدهء متوفى رسيده بوده است . الحمد لله كه سلامت جستيم . شب بسيار خوش گذشت .\r\nامروز در چادر نصير الدوله اندرون ناهار صرف شد . در حقيقت مهمان او بوديم . سه ساعت به غروب مانده سوار شديم . اطراف سرخه‌حصار تمام ريگزار است .\r\nشكارى پيدا نشد . از قريهء از گل دور شديم . سيلابى بود خرگوشى درآمد . نوكرها خواستند فرياد كنند نگذاشتيم . اندكى خرگوش رفت و پشت سنگى ايستاد . حضرت و الا رفتند من و لطفعلى خان ايستاديم . مدتى معطل شدم تا خرگوش از آن صرافت افتاد .\r\nيواش‌يواش پياده رفتم نزديك . غفلة بلند شد از بغل آمد بگذرد تير اول نخورد به تير دوم افتاد و جان را تسليم كرد . ديگر چيزى پيدا نشد . نيم ساعت به غروب مانده منزل آمدم .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 490 ","page_number":490},
  {"content":"\r\n\r\nچهارشنبه ششم - ديروز شهر رفتم . بين راه جمعيت از اهل درب خانه كه سلطنت‌آباد مىرفتند بسيار ملاقات شد . گرد و خاك زياد بود . خانهء بزرگ را هنگام رفتن نهاوند يك ساله به معين السلطنه سيصد تومان اجاره دادم حالا در تصرف اوست .\r\nلابد خانهء كوچكتر را خالى كرديم .\r\n\r\nاجرت بنا و عمله - گرانى گردن فرنگيهاست\r\nكاه‌گل‌كارى و تعمير بسيار لازم دارند . تعميرات آنها را به حسين نمودم و پول دادم كه مشغول شوند . عمارت بزرگ است و سالى چهارصد پانصد تومان خرج تعمير آن مىشود . عمله ، بنا گران است . بنا را گفتند روزى چهار هزار اجرت و عمله سى شاهى ناوه‌كش دو ريال و اين منتها اجرت است . با اين قسم اجرت چه قسم مىشود بنائى كرد . بر پدر فرنگيها لعنت كه تمام گردن آنهاست . هميشه بنا دو هزار بود درست مضاعف شده است . ناهار و چايى را خانهء همشيره شاهزاده آغا خوردم . ميرزا على اصغر خان عصر آمد . يك ساعت به غروب مانده سوار شدم شب شمران رسيدم . مىگويند در شهر باز كمى ناخوشى هست . امين نظام را هم صبح ملاقات كردم صحبت زياد شد . . . « 1 » امروز را تا عصر خانهء حضرت و الا بودم . زكام سختى عارض شده است . معتضد السلطنه قبل از ناهار آمد عصر رفت . شارژدفر هولاند عصر آمد . هوا خنك شده است .\r\n\r\nاحتساب دار الخلافه\r\nجمعه هشتم ربيع الاول - صبح محمد حسن ميرزا آمد . يك ساعت نشست بعد اتفاقا خانه‌اش رفتيم . ناهار آنجا صرف شد . عصر خانهء حضرت و الا رفتيم . ديشب را منزل فخر الملك رفته بوديم . عمل احتساب شهر دار الخلافه از طرف حضرت نايب السلطنه اميركبير به او رجوع شده است . اين عمل هيچ وقت منظم نبوده و نخواهد بود . هميشه معابر دولتى و غير آن كثيف و متنفر بوده و مبلغى در سال از دولت مواجب و مرسوم به همين اسم دريافت مىكنند . تمام كارهاى ايران همين قسم است . خصوصا در اين عهد جز مداخل و جلب منفعت ديگر ملاحظه‌اى در ميان نيست . اين‌طور شرط و عهد شده است .\r\n\r\nمخارج اسب دو برابر آدم\r\nيكشنبه 10 ربيع الاول - صبح به عزم شهر سوار شدم . بين راه حضرت ملك‌آرا زيارت شد . سلطنت‌آباد تشريف مىبردند . از آنجا شب را باغ حضرت و الا . دو ساعت كشيد تا به خانه رسيدم . حسين هنوز درست مشغول بنائى نشده بود . بهانه مىآورد تماشا داشت . ناهار مختصرى حاضر كرده خورديم . نيم ساعت خواب كردم . الاغى تازه خريده بودم خانلر خان سوار شده بود راهش را تماشا كنم . از قضا رفت پول از دكان بگيرد آن‌قدر دير آمد كه من سوار شده راهى شدم . خيلى به سرعت آمدم . اسبهايم تماما\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 491 ","page_number":491},
  {"content":"\r\n\r\nناخوش و معيوب شده‌اند . دو فرسنگ راه را نمىشود به راحتى رفت . كاه [ و 
  ] جو هم آنقدر گران است كه حساب ندارد . هر اسبى مقابل دو نفر آدم خرج دارد . نيم ساعت از شب گذشته باغ رسيدم . اميرزاده محمد ميرزا بودند .\r\n\r\nعزل عضد الدوله و سيف الدوله و مخاصمات خوانين همدان\r\nاخبار تازه عزل عضد الدوله و نايب الحكومهء او سيف الدوله است از همدان . اين حكايت تفصيل دارد . قريب دو ماه است كه خوانين همدان با يكديگر مشغول نزاع و مخاصمه مىباشند . حسام الملك با ضياء الملك و بهاء الملك و ساعد السلطنه با مهدى خان فوج و حكومت و كلفت زياد اين خوانين را به جائى بازداشته كه خودسرى مىكنند . تمام دهات يكديگر را غارت كرده‌اند . فوج و سوار [ و 
  ] توپچى حاضر كرده ، چند روزى مشغول نزاع و زدوخورد بودند . سال گذشته كه آن حركت را نسبت به ماها كردند و حضرت و الا بعد از شش ماه حكومت عزل شد و مهدى خان و ضياء الملك جمعيت به شهر آورده دو نفر از فراشهاى حكومت را كشتند بعد به طهران آمديم حكمى نشد ، بلكه حاكم را عزل كردند كه حضرات خوب كردند جمعيت به شهر آورده و آدم كشتند . شما بى خود فراش فرستاديد آنها را دستگير كند و بسيار بد كارى كرديد كه والدهء مهدى خان را عقد كرديد كه اين كارها بشود . اين همه تفاصيل و آن حكايات كه در روزنامهء گذشته نوشته شده است تمام محض گرفتن حضرت و الا بود والدهء مهدى خان را . بعد تمام املاك موروثى پدرى او را پسرهايش به زور حكومت و سربازها ضبط كردند . هرچه گفتيم به جائى نرسيد و الان هم در تصرف مهدى خان و دامادش ضياء الملك است . بردند و خوردند و هيچ حكم نشد . حتى املاك زرخريدى او را هم بردند . يك وجب زمين ندادند . به زور دو فوج در آن زمان ملكى را والدهء مهدى خان نزد ساعد - السلطنه گرو گذاشت . حالا مدت منقضى شده ساعد السلطنه رفت ملك را ضبط كند مهدى خان مزاحم شده هردو فوج حاضر كرده و سوار بردند دو نفر كشته شد .\r\nحسام الملك هم با ضياء الملك و بهاء الملك بهم زده دهات يك‌ديگر را غارت كردند .\r\nسيف الدوله كه از جانب عضد الدوله حكومت داشت اين مدت را تمام ملاير به سر املاك خود بود . يعنى به حرف او هم كسى اعتنا نمىكند . اگر مىبود كارى نمىتوانست كرد . اعليحضرت تمام خوانين را احضار فرمودند و بعد از چند روز شاهزاده جهانسوز ميرزا را مأمور فرمودند برود بين خوانين حكم كند . دو روز گذشته خود او را مستقلا حاكم كردند . حمايل [ و 
  ] نشان امير نويانى مرحمت فرمودند و رياست قشون را هم التفات فرمودند . مىگويند ماليات بلوكات و نظم دهات را هم به عهدهء او قرار داده‌اند .\r\n\r\nباز هم دربارهء همدان\r\nدو بلوك همدان كه يكى عاشقلوست و ديگرى حاجيلو هردو ماليات و فوجش با خوانين است و به حكومت دخلى ندارد . فقط حاكم براى شهر است ، كارى به بلوك ندارد و آنها تماما از جهت تسلط ملك و مال مردم را صاحب شده هريكى صاحب\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nمبالغها ملك و مال شده‌اند و تماما جوان و خودسر و مغرور . اين است كه اين كارها مىشود و دولت ابدا ملتفت نيست . سال قبل آن كارها را كردند ، امسال اين كارها .\r\nيقين دارم با آن همه فرمايشات آخر جهانسوز ميرزا هم كارى نخواهد كرد . آنها هروقت كار سخت مىشود پول مىدهند و منصب و شغل و حمايل [ و 
  ] نشان علاوه بر عفو تقصيرات مىگيرند . چنانچه سال گذشته گرفتند . دولت را شناخته‌اند .\r\n\r\nتمول حسام الملك\r\nحسام الملك مرحوم پدر اين حسام الملك از جهت داشتن دو فوج صد ملك شش دانگى در همدان بهم زد و ثلث قيمت هريك را نداد . اين ملك و مال و منصب و رياست يك مرتبه به يك آدم بيست و پنج ساله بعلاوهء حكومت كرمانشاهان و لرستان بروجرد برسد بايد خيلى بيش از اين كارها بكند . هريك به همين قسم چرا نكنند . اگر حكومت همدان درست مثل ساير جاها تسلط داشته باشد و ماليات بلوك به دست او باشد قرينهء فارس و خراسان است .\r\nاگر فرمايشات همايونى عقبه داشته باشد جهانسوز ميرزا حكومت خوبى و مداخل زيادى خواهد كرد . سال قبل در پانزدهم ربيع الاول بعد از آمدن حضرت و الا من وارد طهران شدم . حالا هم همين موقع است كه سيف الدوله معزول شد . اول سال رفت و عماد السلطنه به ملاير آمد .\r\n\r\nعزل حشمت الدوله و نصب نصر السلطنه\r\nديگرى عزل حشمت الدوله است از حكومت استراباد و گرگان . بيچاره پانزده هزار تومان پيشكش داده بود . بعد از شدت و با در آنجا از شهر خارج شده بود . اهل شهر به خانهء تبعهء روس رفته قدرى شلوغ كرده بودند . قونسول روس به عشق‌آباد اطلاع داده يك دسته سرباز آمده و شهر را قراولى كردند . بعد از آمدن حشمت الدوله به هزار زحمت قشون روس را بيرون كرده چون خوب قراولى كرده بودند رعيت راضى بودند . بعد حكومت خواسته آن مردمان شرير را تنبيه كند كه به خانهء اتباع روس رفته بودند . اهل شهر و علماء شورش كرده آنقدر عرض كردند تا او هم معزول شد .\r\nمىگويند نصر السلطنه پسر ساعد الدوله تنكابونى حاكم شد . قبل از حشمت الدوله هم او حاكم بود .\r\n\r\nعزل عميد الدوله\r\nديگرى [ عزل 
  ] شاهزاده عميد الدوله مىباشد از حكومت شاهرود و بسطام . ميرزا محمد خان پدر عزيز السلطان حاكم شد . نايب الحكومه خواهد فرستاد ، آن دو شاهزاده هم اول سال رفته بودند با آن همه پيشكشها شش ماه بيش نماندند .\r\n\r\n","description":"","footnote":"","page_name":" 493 ","page_number":493},
  {"content":"\r\n\r\n\r\nعزل احتشام الدوله و حكايت جهانشاه خان افشار\r\nشاهزاده احتشام الدوله را هم گفتند از حكومت خمسه عزل شد . حكايت او هم تفصيل دارد . جهانشاه خان افشار را رفت بگيرد نتوانست و جهانشاه خان او را گرفته با اسب و خر در يك آخور بست و پايش در بين جنگ گلوله خورد . عاقبت جهانشاه خان دررفت و حالا مىگويند خانهء حاجى ميرزا آقا مجتهد تبريزى بستى شده . جهانشاه خان زن و دختر و ميرزا و قاپچى خود را در دو ساعت به دست خودش با تفنگ كشت . اين جهت تقصيرش بود . اين شخص هم كمتر از خوانين همدان نيست . احتشام الدوله ده هزار تومان پيشكش داد و اول سال به حكومت رفت . اشعار خوب برايش بسته‌اند و در كوچه‌ها مىخوانند . پايش هنوز خوب نشده است .\r\nوقتى كه شاهزاده را در اصطبل نگاه داشته بودند و جمعيت حضرت و الا پراكنده شده بود جهانشاه خان داخل اصطبل شده فرموده بود شنيده‌ام كه از اشعار شعراى عرب بسيار به خاطر دارى و نيكو مىخوانى . آمده‌ام كه اندكى از اشعار نيك آنها قرائت كنى و معانى آنها را طورى كه دانسته‌اى بفهمانى . حضرت و الا اظهار كرده بودند كه در اين وقت و در اين حالت مشكل بتوانم شعر خواند . از او پر گفتن و از شاهزاده كم شنيدن . آخر جهانشاه خان متغير شده جبرا حضرت و الا را به خواندن شعر بازداشته .\r\nحضرت و الا هم مدتى از اشعار شعراى متقدمين قرائت فرموده‌اند . بعد شاهزاده را مرخص كرده و خودش سوار شده فرار اختيار كرد . گفته زنش با آن ميرزا رفيق شده بوده و آن همه قتل از جهت او شد .\r\n\r\nعزل دروغ بود\r\nشنبه 16 ربيع الاول - صبح درب خانه رفتم كه حضرت اجل را ملاقات كنم تا پنج به غروب مانده معطل شدم تشريف نياوردند . عزل عميد الدوله و احتشام الدوله دروغ بود . هنوز عزل نشده‌اند .\r\nدو روز است كه ابر مىشود و باران مىآيد . كوه را برف مفصل زده گويا ديگر آب نشود . كاه‌گل‌كارى شهر با اين بارانها خوب درست شد . پارسال مثل امروزى كه پانزدهم بود از همدان وارد شدم . همين قسم ابر و باران بود . تمام راه را باران خوردم خوش سفرى بود . . . « 1 »\r\n\r\nسلام عيد تولد حضرت رسول\r\nروز يكشنبه 17 - عيد ولادت حضرت خاتم الانبياء صلوات الله و سلام عليه ، روز مبارك خوبى است . عيدى بالاتر از اين نداريم . صبح حمام رفتم از آنجا باغ حضرت و الا حضور مبارك مشرف شدم . باران كاملى ديشب آمد زمينها گل و هوا سرد بود .\r\nاندرون رفته كمى غذا خورده با محمد حسن ميرزا سلطنت‌آباد سلام رفتم . جلوى در باغ شاهزاده ملك‌آرا با محمد ميرزا كه از شهر تشريف مىآوردند زيارت شدند . داخل باغ\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 494 ","page_number":494},
  {"content":"\r\n\r\nشديم . باران بناى آمدن را گذاشت . من چادر امين نظام نشستم . قدرى نشستم ديدم حضرت و الا تشريف آوردند . داخل باغ شديم با محمد ميرزا قدرى در دالان معطل شديم .\r\nاو لباس عوض مىكرد . بعد آمده در پلكان تاج الدين ميرزا نشسته بود . آنجا نشستيم باران به شدت مىآمد . تمام مردم خيس شدند . نيم ساعت كشيد كه حضرت و الا نايب - السلطنه تشريف آوردند . در ركاب ايشان رفتم . من رفتم بالاخانه حضور شاه . در عين شدت باران سلام منعقد شد در ايوان سردر باغ . باران مفصلى همه خوردند .\r\nسلام هم نصفه‌كاره تمام كردند . قدرى در حوض خانه معطل شده باران ساكت شد .\r\nسوار شده منزل آمدم . باران كاملى همه خوردند . سخت گذشت و امر مهمى نبود . ابدا انعقاد اين سلام لازم نبود . معنى سلام از ميان رفته و مثل سابق نيست . چه سلامى چه درب خانه‌اى ! اسباب‌بازى است لزومى ندارد .\r\n\r\nوضع ملاير\r\nسه‌شنبه 19 ربيع الاول - صبح باغ حضرت و الا رفتم . كاغذ زياد از ملاير آمده بود . تمام از وضع نهاوند و كردار كامران ميرزا بود . خيلى تعجب حاصل شد .\r\nخودسرى مىكند . مشورت زياد شد . صورت تلگرافى نوشته داديم عليمردان خان ببرد شهر به مهر حضرت اجل رسانيده مخابره كند تا اسباب تقويت شود .\r\nجناب ميرزا على خان دو روز ديگر مىرود . عمل سيورسات همان‌طور مانده است تا چه وقت بگذرد . اهمال مىكند . قرار بر عزل كامران ميرزا شد . بعد از رسيدن وزير قرار شد معزول كنند و حاكمى ديگر تعيين كنند . از روز اول قرار شده كه هر سالى سه حاكم به نهاوند برود . به يك حاكم و دو حاكم عمل آنجا نخواهد گذشت . از بس . . .\r\nهستند . به اين قسم مردم ظلم و ستم روا [ ست 
  ] و هركس نكند مستوجب غضب و سخط خداوندى مىشود .\r\nچهارشنبه 20 - ديگر ماندن شمران خنك شده و بايد رفت ، خصوصا حالا كه باران مىآيد و هوا سرد شده . جا و مكان اگر منظم باشد خيلى خوب است . اين ناله‌ها از بىمكانى است . منزل حضرت و الا رفتم . اسبابهاى زيادى را شهر فرستاده‌اند .\r\nچادرپوش بزرگ امروز برچيده شد . هوا هم ابر بود . تا عصر اندرون خدمت حضرت و الا بودم . يك ساعت و نيم به غروب مانده بيرون آمده حكيم روس آمد . جهت رعشهء دستم دواى مجددى داد . باران سرگرفت . رو به خانه آمدم . تولوى خان با جمعى از اجزاء خودش در دره بازى مىكرد . مرا ديده تمام مخفى شدند . تماشا داشت ، بامزه بود . الان هم هوا ابر است . انشاء الله فردا اسبابها را شهر فرستاده پس‌فردا خودمان خواهيم رفت . 1310 .\r\n\r\nعيد آش‌پزان\r\nجمعه 27 شهر ربيع الثانى - سى و هفت روز تمام است كه از تنبلى روزنامه نوشته نشده است . روز پنجشنبه 21 ربيع الاول رفتيم سرخه‌حصار كه براى عيد\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nآش‌پزان اعليحضرت مجد الدوله دعوت كرده بود . اين عيد آش‌پزان تفصيل دارد . قريب بيست سال است كه اعليحضرت در آخر ييلاق اين آش را طبخ مىكند . تمام مردم كه شرف حضور دارند بايد نشسته كدو و يا بادمجان و غيره پاك كنند . پانزده شانزده ديگ آش طبخ مىشود . موزيك و مطاربه هستند . بازيگرها ، تقليدها بيرون مىآورند .\r\nبىتماشا نيست . شب را مانده روز جمعه بعد از اتمام آش به شهر آمديم . يك ساعت از شب رفته منزل وارد شدم . خانهء بزرگ را معين السلطنه اجاره كرده وقت رفتن نهاوند اجاره دادم سالى سيصد تومان . لابد خانهء كوچك كه جنب همان خانه است منزل كرده‌ايم . اين خانه هم كوچك نيست . در مقابل آن خانه كوچك است . اندرون ، بيرون ، طويله ، باغچهء خوبى دارد . تعمير كلى كرده قشنگ شده است .\r\n\r\nامور نهاوند\r\nاين مدت را اغلب مشغول اصلاح كار نهاوند بوديم . لله الحمد اجازه گرفته كامران ميرزا را معزول كرديم . ميرزا احمد خان ملايرى را اعتماد السلطنه نايب الحكومه كرد . ميرزا على خان وزير تا قم رفت و آنجا ماند . آنقدر عذر و بهانه آورد كه حضرت و الا فرمودند مراجعت كند و نرود . حالا قم مانده كه راحت كند . كار بدى كرد . خوب بعد از سه ماه ماندن طهران ديگر چرا رفتى كه از قم شكايت كنى و نروى . از اول لازم نبود به روى . كار آدم عاقل نبود كه دو مرتبه قبول رفتن بكند بعد برود قم و استعفا كند . باز عمل آنجا شلوغ مىشود . به هيچ‌وجه منظم نمىشود كرد . از تويسركان خلاص مىشويم گرفتار نهاوند مىشويم . از آنجا خلاص شده مبتلاى ملاير مىشويم . آنجا را اصلاح نكرده وزير مىآيد طهران . وزير مجددا مىرود نهاوند شلوغ مىشود . اصلاح نهاوند مىشود وزير استعفا مىكند . حالا اين كار اصلاح شود نمىدانم چه مانعى پيش خواهد آمد . نهاونديها به آرزوى خود رسيدند . اين حاكم سوم است كه در اين مدت قليل آنجا رفته است .\r\n\r\nوفات معتمد الدوله اويس ميرزا و امين حضرت\r\nمعتمد الدوله اويس ميرزا ولد ارشد مرحوم معتمد الدوله فرهاد ميرزا ابن وليعهد عباس ميرزا طاب ثراه دو سه روز قبل مرحوم شد . مدتى بود ناخوش بود . يك پسر جوان بيش ندارد . مكنتى بىاندازه دارد . غلام على خان امين حضرت برادرزادهء حضرت اجل امين السلطان دو روز قبل فوت شد . خانهء امين السلطان ختم گذاشته‌اند .\r\n\r\nحكام جديد\r\nحسام السلطنه حاكم قزوين عزل شد . مجددا باقر خان سعد السلطنه حاكم شد .\r\nدو ماه از سال گذشته مبلغى پيشكش داده و رفت . حشمت الدوله هم از حكومت استراباد آخر الامر عزل شد . ميرزا عبد الله خان يوشى حاكم مازندران حاكم شد . هردو حكومت را دارد . ديگر اتفاقى نيفتاده است تا بعد چه شود .\r\n\r\n","description":"","footnote":"","page_name":" 496 ","page_number":496},
  {"content":"\r\n\r\n\r\nامير تومانى فخر الملك\r\nشنبه 28 ربيع الثانى - صبح خانهء حضرت و الا رفتم . محمد حسن ميرزا آنجا بود .\r\nرفتيم درب خانه مدتى معطل شديم . حضور مبارك مشرف شديم . فخر الملك امير تومان شد . دويست تومان هم به محمد حسن ميرزا اضافه مواجب التفات شد . از آنجا خدمت آقاى نايب السلطنه رفتيم . بيست هزار تومان از مواجب قزاق كسر گذاشته‌اند . سرهنگ روس معلم قزاقها قبول نمىكند . مدتى است اين مسئله در ميان است . امروز اعلان كرده بود كه سوارهء قزاق معزول است . گفتگوى آن بود . با سفارت گفتگو دارند . چه وضعى است . نوكر ديوان دخلى به دولت روس و مذاكره با سفارت ندارد . طورى عنان اختيار اين سوار را به كف كفايت « پلكنيك » گذاشته‌اند كه حالا اين‌طور مىكند .\r\nبه هيچ چيز آن رسيدگى نمىكند . فقط مواجبى مىدادند حالا كه بناى كسر است اطاعت نمىكند .\r\n\r\nقشون ايران\r\nما قشون منظم لازم نداريم . ايرانى بايد سركرده [ داشته 
  ] باشد كه هرچه بگوينه اطاعت كند و بله‌بله قربان بگويد . در تمام قشون ايران اين يك دسته سوار منظم بود آن هم دلايل داشت . هرچه مىگويند قبول آن مسئله را ندارد .\r\nناهار حضور مبارك صرف شد . بعد منزل آمده راحت كرديم . دو روز است الحمد لله باران نمىآيد .\r\n\r\nروضة الصفا\r\nيكشنبه 29 ربيع الثانى - منزل بودم كتاب روضة الصفا را از اول تولد با سعادت حضرت پيغمبر آخر الزمان گرفته بودم حالا به خلافت مروان حكم رسيده‌ام . خوب تاريخى است اما فقط كليات را نوشته جزئيات را هيچ متعرض نشده است .\r\nعصر آقا عصى پسر آقاى عماد السلطنه آمد . خيلى بامزه شده است . ميرزا محمد حسين حكيم آمد . كاه‌گل خانهء بزرگ تمام شد . چاهى در ميان حياط باز شده بود امروز درست شد . انبار كاه خراب شده بود مبلغى كاه را ضايع كرد . هيچ صرفه از خريد اين كاه نكردم .\r\nچهارشنبه دوم جمادى الاولى - صبح منزل حضرت و الا رفتم . عصر از آنجا منزل وزير دفتر حاليه و از آنجا خانهء حسرت ملك‌آرا رفتم . صحبت زياد شد . . . « 1 » خداوند رحم كند . . . « 1 » چه كنيم .\r\nديروز شاه قورخانه تشريف بردند . حضرت و الا و ملك‌آرا هم بودند . اغلب مردم را وكيل الدوله دعوت كرده بود . نيم ساعت به غروب مانده از آنجا سوار شديم ، حضرت و الا به خانهء خودشان تشريف بردند ، من منزل آمدم . كاه‌گل و تعمير خانه تمام شد .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 497 ","page_number":497},
  {"content":"\r\n\r\n\r\nقيمت اجناس بنائى\r\nبقدرى بنائى سخت شده كه حساب ندارد : اجرت عمله بنا و مصالح به اعلى درجه گران است . نمىدانم دو سه سال چه خواهد شد . گرانى بىاندازه است و دليلش معين نيست . همه چيز گران و كمياب است . مردم تمام بىچيز و فقير شده‌اند . بنا سه هزار ، عمله سى شاهى ، ناوه‌كش دو ريال . قيمت مصالح را ننويسم بهتر است . شب است زير كرسى نشسته‌ام . امشب تازه كرسى گذاشته شده است . مدتها در زير اين كرسى بايد نشست . خداوند سلامتى بدهد .\r\n\r\nبىتخمى - كم‌بضاعتى\r\nيكشنبه 6 شهر جمادى الاولى - سه شب بود كه نواب عليه اينجا تشريف داشتند .\r\nماهوش خانم و فاطمه سلطان خانم خاله جانم بودند . بسيار در اين سه شب خوش گذشت .\r\nزن لله تماشا داشت كارهاى غريب كرد . زن لله پيش من است و براى صحبت خيلى خوب است . به درد بيكارى مىخورد . امروز ناهار چلوكباب داشتيم . عصر تشريف بردند . ديروز هم باران كاملى آمد . بارندگى بسيار خوبى امسال شد . افسوس كه مىگويند از بىتخمى و كم‌بضاعتى هيچ كشت نشده است . اغلب دهات خالصه و بلوك ورامين خراب شده و به قدر تخم سال گذشته عمل نكرده است . خداوند ترحم كند . سال به سال بدتر خواهد شد . كاه الان بيست و پنج هزار وارد خانه مىشود . همه چيز گران است .\r\nميرزا على خان از قم پريروز مراجعت كرد . كار غريبى كرد . عمل نهاوند منظم شده است تا بعد چه پيش آيد . حضرت و الا ديشب خانهء فخر الملك بودند . روضه دارد .\r\nتوله نوبل تجريش زائيده بود . بچه‌هايش را به مردم دادم . يك دانه براى خودم مانده بود امروز مرد . يك دانه هم به حضرت و الا داده بودم آن هم مرد . همان دوتا باقى هستند . شب است زير كرسى نشسته‌ام . هوا صاف و ماهتاب است .\r\nدوشنبه هفتم - صبح منزل حضرت و الا رفتم . اعليحضرت دوشان‌تپه تشريف بردند . يك سردارى تن‌پوش به عماد السلطنه مرحمت شد جهت پيشرفت كار و وصول ماليات . بسيار به موقع بود . خانهء فخر الملك روضه رفتم خودش نبود . انشاء الله جاجرود خواهيم رفت ، شكار خوبى بلكه بشود .\r\nسه‌شنبه هشتم - صبح خانهء نور العين خانم رفتم نبود . از آنجا منزل حضرت و الا .\r\nپست نرسيد كاغذجات روانه شد . جناب وزير دفتر عصر آمدند . غروب مجددا خانهء نور العين خانم رفتم قدرى نشسته منزل آمدم .\r\nعروسى صبيهء كوچك صنيع الملك حاليه است . گلين خانم آنجا رفته . از دست اين نوكرهاى خر « * » .\r\nعصر حمام حاجى كاظم رفتم . در كوچه پايم در رفت و زمين خوبى نوكرهاى خر . عصر حمام حاجى كاظم رفتم . در كوچه پايم در رفت و زمين خوبى\r\n\r\n\r\n","description":"","footnote":"\r\n( * ) يك صفحه از كتاب پاره شد . متعلق به مطلب تازه بود . يعنى كار گلين خانم است . داستان عروسى كوچك خانم مادر دخترها بود كه صيغه نموده بودم ( خط نويسنده در دو مرحله ) .\r\n","page_name":" 498 ","page_number":498},
  {"content":"\r\n\r\nخوردم . شب برف آمد به قدر دو انگشت به زمين نشست . بعد ساكت شد . اين اول برف است كه آمد . كسالت زياد داشتم خواب خوبى آمد .\r\n\r\nبه سوى جاجرود\r\nشنبه 12 جمادى الاولى ، مطابق دوازدهم قوس - چهار ساعت از دسته گذشته از دروازهء حسن‌آباد به طرف جاجرود بيرون آمدم . هوا آفتاب [ بود . 
  ] از بيرون دروازه تا قلهء البرز سفيد از برف بود . تماشائى داشت . لطفعلى خان و حسين همراه بودند . مختصر هفت ساعت كشيد تا به عمارت وارد شدم . از راه معمول و جادهء سرخه‌حصار آمدم .\r\nديروز به حضرت و الا و سايرين خيلى سخت و بد گذشته بود . تمام رخت‌خوابها در آب افتاده بود . قاطر مفرش در آب رودخانه تلف شد . كيف حضرت و الا در آب افتاده و تمام اسناد و نوشته‌جات سياه شده است . تا هشت از شب گذشته مشغول خشك كردن نوشته‌جات بودند . جعبهء من و رخت‌خواب من در مفرش ديگر بود خوشبختانه در آب نيفتاده است . شكارى امروز در راه به چنگم نيامد . خيلى مستعد بودم افسوس .\r\nيكشنبه 13 - صبح چهار از دسته گذشته سوار شديم كنار رودخانه دو ساعت معطل شديم تا اعليحضرت سوار شدند . سمت عمارت ما و درهء طويله تشريف آوردند .\r\nيك كبك به دست مبارك شكار فرمودند . بعد از ناهار مراجعت كرده منزل امين السلطان رفتم . يك ساعت به غروب مانده مراجعت شد .\r\n\r\nعمارت ميرزا آقا خانى\r\nامروز شكارى نرفتيم . كبك بىاندازه بلند شد . ملتزمين ركاب خيلى شكار كردند . منزل ما عمارت مرحوم ميرزا آقا خان نورى صدراعظم است . عمارت مسكونى شاهنشاه مرحوم با اين عمارت پنجاه قدم مسافت دارد و مدتى همين شاه در اين سمت و در اين عمارت منزل داشتند . چند سال است كه در درهء بالا كه تقريبا نيم ساعت بلكه چهل دقيقه راه مسافت دارد عمارت ساخته و اقامت دارند . در آنجا عمارت خيلى ساخته شده ، براى اغلب عملهء خلوت هم اطاق ساخته‌اند . اين عمارت كوچك و آن عمارت را امسال تعمير كرده‌اند . سال گذشته تمام خراب و ويران شده بود . اين عمارت ميرزا آقاخانى را چند سال است كه به حضرت و الا مرحمت فرموده‌اند و منزل‌گاه ماست . پنج اطاق در سمت جنوب دارد براى ما كافى است .\r\n\r\nجنگل مصنوعى جاجرود\r\nحضرت نايب السلطنه روز سه‌شنبه تشريف مىآورند و نزديك ما در عمارت كهنه منزل خواهند فرمود . شكارگاه معتبرى است از همه قسم شكار فراوان دارد . جنگل مصنوعى حالا طورى شده كه ابدا عبور از ميانش نمىشود كرد . تقريبا يك فرسنگ اطراف رودخانه جنگل شده است . درخت بيد - سنجد - نارون دارد . بوتهء تمشك و غيره زياد است .\r\n\r\n","description":"","footnote":"","page_name":" 499 ","page_number":499},
  {"content":"\r\n\r\n\r\nكبكهاى جاجرود\r\nدوشنبه 14 جمادى الاولى - صبح فخر الملك آمد . پنج از دسته گذشته سوار شديم . اعليحضرت گوىداغ تشريف بردند . بالاى گردنه ناهار افتادند . با ساعد الدوله ناهار خورديم . بعد از ناهار سرازير شده به سمت يورت خودمان و درهء طويله آمديم .\r\nبعد از زحمت زياد و دوندگى فراوان يك كبك تولوى خان ، يك كبك من در هوا زديم .\r\nيك خرگوش هم من زخمى كردم و تولوى خان زد افتاد در بالاى عمارت خودمان . سختانى است كه هميشه كبك دارد . يك كبك بلند شد . من و تولوى خان با فساد كاكا سه تير يك مرتبه انداختيم هيچ معلوم نشد كه خورده . بعد از مدتى پريدن يك مرتبه به زمين خورد پيدا كرده آمديم . كبكهاى غريبى دارد . خدا شاهد است كه از اين بغل رودخانه بلند شده به آن سمت رودخانه مىروند . ابدا در زمين كبك جاجرود به چشم ديده نمىشود . تمام يك دانه يك دانه غفلة بلند مىشوند . هيچ وقت يك مرتبه بعد از رفتن سى چهل قدم راه بلند نمىشوند . تمام بايد به زحمت توله و گردش زياد يك دانه بلند شوند و تا چشم كار مىكند پرش مىكنند . يك مرتبه بيش آنها را نمىشود ديد و تفنگ انداخت . حكايت غريبى دارند تا كسى مشاهده نكند درست نخواهد دانست .\r\nاما بيحد و اندازه كبك است . تفنگچى بقدرى بود و صداى تفنگ متصل مىآيد به قول لطفعلى خان مثل جنگ هفت لشكر مىماند . متصل صداى تفنگ بلند است . امروز گويا متجاوز از هزار كبك اهل اردو شكار كردند ، تمام بغله‌ها اسب‌رو است . هيچ آدم محتاج پياده شدن نيست . شكارگاهى از اين بهتر در هيچ‌جا نيست .\r\nامروز توله استاپ معركه كرد . تمام را ماهرخ مىداد و بلند مىكرد . تيرهاى خوب به كبك انداختم و يقين دارم زخمى شدند ، چون اغلبى پشت كمر و بغله مىرفتند ديده نمىشد .\r\n\r\nدراج دستى\r\nدر جنگل جاجرود دراج هم دارد كه دستى به حكم اعليحضرت آورده و انداخته‌اند .\r\nحالا زياد شده است . اما قدغن سخت هست و ابدا نمىشود نزديك جنگل رفت . خوك حد و اندازه ندارد . آرغالى و بز بىحساب است . پلنگ هم فراوان دارد . ساير وحوش و طيور همه قسم زياد است .\r\nسه‌شنبه 15 جمادى الاولى - صبح در ركاب مبارك سوار شديم در قريهء باغ گمش ناهار افتادند . بعد از ناهار فخر الملك و معتضد السلطنه آمدند . اعليحضرت فرموده بودند كه با حضرت و الا شكار كبك بروند . قدرى رفتيم قرقچى از دنبال فريادكنان آمد كه قدغن است . مختصر حالى كرده همراه آمد و مشغول شكارچيگرى شد . قدرى آمده جدا شديم . يك كبك زخمى پيدا شد . تولوى خان پياده شده گرفت .\r\nديگر شكارى نكرده دو ساعت به غروب مانده منزل آمديم . حضرت و الا يك كبك شكار فرموده بودند . ميرزا مهدى دو كبك زده بود . داراى چهار كبك شديم . امروز توله\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nاستاپ ماهرخهاى تماشائى داد . حقيقت اين توله قيمت ندارد .\r\nشب حضرت نايب السلطنه تشريف آوردند . وكيل الدوله خدمت حضرت و الا آمد .\r\nحاجى بهاء الدوله و جمعى ديگر در ركاب آقا آمده‌اند .\r\nچهارشنبه 16 - صبح خدمت آقا مشرف شدم . شاه بسيار دير سوار شد . حضرت و الا سوار نشدند ما هم نرفتيم . در كنار رودخانه اعليحضرت ناهار افتادند . بعد از ناهار با تولوى خان اردو حمام رفتيم . جمعيت زياد بود دو ساعت به غروب مانده منزل آمديم .\r\nامين حضور و فخر الملك آمدند . امين حضور صحبتهاى بامزه مىكرد . اعليحضرت ديروز سه شكار زده بودند . امروز يك مرغ‌آبى شكار فرموده بودند . غروب آقا تشريف آوردند . حضرت و الا آنجا رفتند .\r\n\r\nتلگراف ملاير و دروغ تلگرافچى\r\nيك ساعت از شب رفته دستخطى از حضرت اجل امين السلطان آمد . راپرت تلگرافچى ملاير را با دستخط اعليحضرت روانه فرموده بودند . ميرزا محسن ملايرى ماليات خود را نمىداد عماد السلطنه فرستاده در وقتى كه مىخواست فرار كند شبانه گرفته بودند . صبح چوب زده است . در شب آدمهايش دعوا كرده بودند . فراشباشى و دو سه نفر ديگر را زخم زده‌اند . حالا تلگرافچى تمام را بر خلاف عرض كرده بود .\r\nباعث تغير خاطر مبارك شده بود . جواب را با تلگراف مفصل عماد السلطنه روانه داشتيم . امروز عماد السلطنه تلگراف كرده بود عصر رسيد . بر پدر هرچه تلگرافچى است لعنت . تمام را دروغ مىگويند . اغلب اين اغتشاش را گردن سيف الدوله گذاشتيم كه باز ملاير رفته و فتنه برپا مىكند . ديگر جواب نرسيد . دروغ تلگرافچى انشاء الله آشكار خواهد شد .\r\n\r\nسيف الدوله و فتنه و فساد\r\nاين دفعهء سيم است كه سيف الدوله ملاير آمده و مشغول فتنه و فساد است . همدان را شلوغ كرد حالا موقع ملاير است . با وجود آنكه حكم شده بود ديگر ملاير نرود از راه معمول طهران بيايد حالا ملاير است . . .\r\n\r\nوضع كبك\r\nپنجشنبه 17 جمادى الاولى - حضرت و الا صبح زود منزل امين السلطان تشريف بردند . در ركاب شاه سوار شديم . مقابل منزل كنار رودخانه ناهار افتادند . بعد از ناهار مقرر فرمودند حضرت و الا در ركاب باشد . من و تولوى خان بالاى منزل خودمان درهء طويله شكار كبك رفتيم . خيلى كبك كم ديده شد . اگر شخص توله نداشته باشد ابدا كبك را رؤيت نخواهد كرد . آنقدر صياد شده‌اند . با داشتن سه تولهء استاد نامى ده پانزده كبك بيش ديده نشد . تولوى خان يك دانه زد . ندانستم تير خورده است پشت\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nيال افتاد . اتفاقا از آنجا رد شديم استاپ ماهرخ داد و گرفت . يك دانه هم من زدم پيدا نشد . اغلب اين كبكها تير خورده فرار مىكنند . هيچ در سر تير نمىافتند . پرش اين كبكها مثل شاهين است . سربالا و سرازير برايشان فرقى ندارد . مختصر كبك نيستند يك چيزى عليحده هستند . از دو زربه كبك بالاى عمارت ما كه روز اول سى چهل دانه بودند حالا شش دانه باقى مانده نصف فرار كرده و نصف شكار شده‌اند . دو ساعت و نيم به غروب مانده منزل آمديم حضرت و الا يك ساعتى بعد تشريف آوردند . اعليحضرت دو قوچ شكار فرموده بودند . حضرت و الا هم شكار ديده بودند دو تير انداخته بودند نخورده بود .\r\n\r\nتلگراف عماد السلطنه\r\nغروب على مردان خان از شهر آمد تلگراف مجددى آقاى عماد السلطنه كرده بودند و تلگرافى ميرزا محسن اظهار رضايت كه عمل ماليات را گذرانده و مورد التفات شدم .\r\nاين فقرات هم در ميدان اتفاق افتاده بود در تلگرافخانه نبود . تلگرافچى اگر عرض كند خلاف است . هردو را برداشته خدمت امين السلطان بردم . ملاحظه فرموده صبح گفتند به نظر مبارك شاه خواهم رسانيد . الحمد لله از دست اين مطلب هم خلاص شديم .\r\n\r\nحمام بلغار\r\nجمعه 18 جمادى الاولى - آقاى نايب السلطنه امروز مرخص شدند كه با مجد الدوله شكار تشريف ببرند . اعليحضرت به گوى داغ تشريف بردند . ما سوار نشديم .\r\nحضرت و الا اردو حمام بلغار تشريف بردند . تولوى خان پياده شكار رفت . ميرزا مهدى دو كبك زده بود آورد . عصر سوار شديم . حضرت و الا نيامدند . فساد يك كبك و ميرزا مهدى يك كبك زدند . من يك كبك را زخمى كرده پيدا نكردم . اغلب گم مىشوند . از بس صياد و شيطان هستند . اين كبكها كه زده مىشوند تماما روى هواست . به چشم روى زمين كبك ديده نمىشود . حكايت غريبى اين كبكها دارند . تا كسى نبيند باور نمىكند . شاه يك خوك شكار كرده بودند . آقاى نايب السلطنه دو قوچ شكار فرموده بودند . شب حضرت و الا آنجا رفتند . دستخطى سابقا جهت تولوى خان صادر شده بود مقرر فرمودند فرمانش نوشته شود .\r\nشنبه 19 جمادى الاولى - صبح آقاى نايب السلطنه شهر تشريف بردند . اعليحضرت سوار نشدند . بعد از ناهار سوار شديم حضرت و الا هم سوار شدند يك كبك از بسيارى دور در هوا زدم . مدتها پياده عقب كرده آخر تير دوم انداخته تا افتاد و گرفتم .\r\nفساد يك كبك گزل زد بسيار خوب سواره در هوا زد تماشا داشت . هيچ يك نخورد گفتيم جهنم . شكار انشاء الله خواهيم زد . مختصر ترسان لرزان طى مسافت مىكرديم .\r\nاز گوىداغ تا اول راه شهر دو ساعته آمديم . سه ساعت به غروب مانده به راه شهر افتاديم . از قضا عزيز السلطان هم به اين سمت مرخص شده شكار آمده بود . اغلب را تاخت آمديم كه ما را نبيند . بارى تفنگها را چهارپاره پر كرده و منتظر ريختن شكار\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nبوديم هيچ ديده نشد . اين راه معدن شكار است . امروز بخت ما بود . هميشه شكارگاه صبح اعليحضرت اين جاها بود . بر خودمان فحش مىداديم . ديروز هم همين سمت با شاه آمده بوديم . از غرايب بود كه شكار ديده نشد . چون سرماى سخت نشده و برف هيچ نيامد گويا تمام شكار از ييلاق و كوه البرز و ورجين نيامده‌اند . از ده هداوندها كه گذشتيم عزيز السلطان غفلة ملاقات شد . هرقسم بود گذشتيم آخر نشد كه ملاقات اتفاق نيفتد .\r\n\r\nشيخ شيپور\r\nشيخ شيپور مقلد كلاه نمدى به سر گذاشته صداهاى غريب و عجيب بيرون مىآورد . يك زربه تيهو روى سنگ راه مىرفتند . فخر الملك پياده شد به دقت تيرى انداخت ، همه بلند شده رفتند . قدرى پائين رفته يك دانه‌اش پيدا شد . زربهء ديگر تيهو ديده شد . من تيرى انداختم يك دانه‌اش زخمى شد پشت يال افتاد . هرچه گشتيم پيدا نشد . قدرى رفته شش دانه شكار در طرف دست چپ ديده شد تاخت آورديم تا ما رسيديم از بغلهء دست راست بالا رفته بودند . سه تير گلوله فخر الملك و سه تير گلوله من انداختم هيچ كدام نخورد . مأيوس شده به راه افتاديم . اغلب تاخت آمديم . مختصر كلام عصر قصر فيروزه رسيديم . نمازى كرده سوار شديم . يك ساعت از شب گذشته به خانهء فخر الملك رسيديم . من خداحافظى كرده به سمت خانه آمدم .\r\nلطفعلى خان توله استاپ را « مرس » كرده بود عقب مانده . تنها ، ساعت دو و نيم از شب گذشته منزل رسيديم . خسته مانده چايى خورده راحت شدم .\r\nسه‌شنبه 22 جمادى الاولى - صبح خانهء حضرت و الا رفتم . گفتند خانم شاهزاده عيال عماد السلطنه سخت ناخوش است . همه آنجا هستند . رفتم آنجا . حكيم زيادى جمع بودند . خانم شاهزاده سخت ناخوش بود . هيچ هوش و حواس نداشت . متصل هذيان مىگفت . محرقه و مطبقه گرفته . [ تابنده خانم 
  ] بيچاره دخترش ديشب ساعت شش مرحومه شد . آبله بيرون آورده بعد از آنكه دو چشمش كور شده بود مرد . اين طفل دوم عماد السلطنه است كه در اين سال مرده . خود خانم شاهزاده نمىداند . متصل مىگويد دواى او را چه داديد ؟ غذا چه خورد ؟ از بس‌كه خودش ناخوش است هيچ كس ملتفت آن طفل نشد . خداوند شفائى كرامت فرمايد . مؤتمن الدوله آنجا بود . اين طفل يك سال داشت ، خانهء حضرت و الا مراجعت كردم حمام رفتم . اوقاتم به شدت تلخ بود .\r\nاز آنجا پياده با رمضان منزل آمدم . آنى دقيقه‌اى در اين دنيا كسى راحت نخواهد بود .\r\nهميشه غم و اندوه دست به گردن است .\r\nچهارشنبه 23 - صبح خانهء خانم شاهزاده رفتم حالتش مغشوش‌تر بود . ميرزا محمد حسين طبيب خودمان مىگفت بايد خون گرفت . دو نفر ديگر اجازه نمىدادند .\r\nسلطان الحكما آمد تصديق گفتهء ميرزا محمد حسين را كرد . نه دانه زلو انداخته شد . شب حضرت و الا تشريف بردند من با حسين خانهء امين نظام رفتم . . . « 1 » تماشا داشت .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 503 ","page_number":503},
  {"content":"\r\n\r\n\r\nتفصيل همدان و اخراج حاكم\r\nپنجشنبه 24 جمادى الاولى - مطلب تازه و حكايت خنده‌دار تفصيل همدان است .\r\nميدان رفتم ديدم امين نظام مىگويد سه روزه بايد توپچى قراگوزلو را حاضر كنى كه همراه ما همدان بيايد . معلوم شد اهل شهر اجماع كرده شاهزاده اميرنويان را بيرون كرده‌اند و تمام اسبابش را غارت كرده‌اند . الان شهر در كمال اغتشاش و انقلاب است . اعليحضرت همايونى امين نظام را رئيس و سردار كرده‌اند كه اردوى مفصلى برداشته برود همدان و شهر را خراب كند . مىگفت با پنج فوج ، دو هزار و پانصد سوار يكصد نفر توپچى ، شش ارابه توپ ده روز ديگر بلكه زودتر بايد برويم . رفتيم در باغ آقا و جمعى ديگر بودند . آقا فرمودند توپچى را معجلا حاضر كن . عرض كردم توپچى مبلغى طلب‌كار است و چهار ماه است كه من عرض مىكنم . يك سال است عماد السلطنه و حسين خان عرض كرده‌اند مرحمتى نشده است . با اين حالت توپچى نخواهد آمد .\r\nمدتى با آجودانباشى كل حضور آقا گفتگو كرديم . آخر الامر آقا فرمودند بروات امسال و سال قبل را بياور خودم حكم خواهم كرد . رفتم توپخانه برات را دادم اعتماد لشكر نوشت . دو ساعتى آنجا گفتگو و مرافعه در باب كسر داشتيم . تا غروب هم با آجودانباشى معطل شديم آقا در مجلس بود و نيامد . غروب منزل آمدم حمام رفتم .\r\nشنبه 26 - صبح درب خانه رفتم تا سه ساعت به غروب مانده بودم . هرچه آقا فرمود نشسته با آجودانباشى حساب كنيد او خودش را به كارى ديگر مشغول كرد .\r\nخسته شده خانهء حضرت و الا رفتم . خانم شاهزاده الحمد لله كمى بهتر است . هنوز اثر بيهوشى باقى است و هذيان متصل مىگويد . خداوند شفائى كرامت كند .\r\nيكشنبه - تا عصر منزل بودم . باد سردى از نصف شب مىآيد . حوضها يخ بست .\r\nاول سرماست . دو ساعت به غروب مانده سوار شدم . هوا سرد بود .\r\nساعد السلطنه و ضياء الملك از همدان احضار شده‌اند . تمام تقصيرات آشوب و فتنهء همدان به گردن همينها است . آخوند ملا عبد الله را همينها به اين كارها بازداشتند . نتيجهء عزل شاهزاده در آن سال اين قسم مفسده و فساد و مخارج فوق العاده فراهم مىآورد .\r\n\r\nشكم گرسنهء سرباز\r\nهزار تومان گرفتند الان شصت هزار تومان پول نقد دادند تا اين اردو تشكيل يافت . اين بيچاره سرباز در اين زمستان سخت خصوصا همدان با آن بىاسبابى و كم پولى ، پانزده نفر در يك چادر قلندرى با ماهى چهار هزار جيره چه خواهند كرد . فكر هيزم و خوراك باشند يا نزاع و دعوا . شكم گرسنه چه خواهند كرد .\r\n\r\nدو شيطان و پيشكش\r\nالان هم كه اين دو شيطان آمدند و رفع تمام تقصيرات را به جزئى پيشكش\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nكردند فرداست كه دو سه امتياز علاوه گرفته به همدان مىروند . تا رعيت از جانب اينها دل‌گرمى نداشته باشد اين قسم كارها نخواهد كرد . همه كس اين مطالب را مىداند . نمىدانم چطور مشتبه كرده و مىكنند . براى پانصد تومان شصت هزار تومان خرج مىكنند . كور و كرند .\r\nپنجشنبه دوم شهر جمادى الثانيه - صبح ميدان رفتم . اعليحضرت سوار شدند .\r\nآقاى نايب السلطنه هم اميريه تشريف بردند . خانهء حضرت و الا رفتم . الحمد لله احوال خانم شاهزاده بهتر شده است . از خطر گذشت . بعد از ناهار حمام مختصرى رفتم .\r\nحسين ماهوت آورده بود يك سردارى ، دو بلوز ، يك شلوار خريدم . ماهوتهاى تازه آورده‌اند اما خيلى قيمتش گران است . با حسين پياده منزل آمدم . يك ساعت از شب رفته رسيديم . هوا سرد شده است . امروز و ديروز بهتر بود .\r\n\r\nدنبالهء كار همدان\r\nكار همدان همانطور مغشوش است . اميرنويان شورين متحصن [ است 
  ] و ملا عبد الله در شهر كروفرى دارد . اردو هنوز نرفته . افواج از بس منظم است دو ماه ديگر حركت نخواهند كرد . شش ماه به آخر سال مانده دو فوج را خبر كنند ، شب عيد دويست نفر آنها حاضر مىشود .\r\nپنجشنبه 9 جمادى الثانيه - ديشب قرار شده بود كه امروز را سوار شويم . حضرت و الا ملك‌آرا هم تشريف داشته باشند . محمد حسن ميرزا منزل من بود ساعت سه خبر آمد كه فردا ظهر اعليحضرت مدرسهء نظام تشريف مىبرند . سوارى موقوف شد . شب صحبتهاى زياد با اميرزاده كرده شد .\r\n\r\nمدرسه - لوطىبازى\r\nبارى صبح را خانهء حضرت و الا رفتم . به مدرسه دعوت شده بودند . بعد از ناهار مدرسه رفتيم . اغلب شاهزادگان و وزرا بودند . بىتماشا نبود . اما تمام لوطىبازى و ظاهرى بود . خدا عالم است كه يك شاگرد از اين مدرسه بيرون نيامده و نخواهد آمد .\r\nمعلمين آنها مدتى بايد تحصيل كنند . هيچ يك از آنها از علم بهره نداشته . تمام حالت مسخره و مضحكه بود . نيم ساعت به غروب مانده خانه آمدم .\r\n\r\nاوضاع همدان و مقاصد خوانين\r\nرفتن اردو به همدان به كلى موقوف شد . جناب ملا عبد الله چند روز است كه از همدان غفلة و مخفى بيرون آمده معلوم نيست كدام طرف رفته . اما امير نويان به شهر هنوز نيامده . ساعد السلطنه و ضياء الملك هستند . تقصيرات رفع شد . حالا مشغول پيدا كردن امتيازى ، منصبى ، كارى ، شغلى مىباشند كه گرفته و بروند . تمام مفسده و كارها را اين خوانين محض آن كردند كه كار اميرنويان رونقى نگيرد و از استقلال آن كاهيده شود . كما فى السابق به سر هرزگى و شرارت خود باقى باشند . نمىدانم اين\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nمطالب را كه همه مىدانند چه قسم به دولت و اولياى آن مشتبه مىشود . هوا خوش است .\r\nمثل اول بهار است .\r\nيكشنبه 12 جمادى الثانيه - صبح سه ساعت از دسته گذشته سوار شده جلوى دروازهء غار ايستادم . امروز اول جانيورى سنهء 1893 ميلادى است . اول سال فرنگيها است . قدرى گذشته حضرت ملك‌آرا با اميرزاده محمد ميرزا تشريف آوردند . طولى نكشيد كه حضرت و الا آمدند . به سمت امين‌آباد و كوه بىبى شهربانو رفتيم . تولوى خان چند روز قبل رفته بود نشان شكار و مرغ آبى زياد مىداد . هرچه بيش گشتيم كمتر يافتيم .\r\n\r\nخرابه‌هاى رى نزديك تهران است\r\nخرابه‌هاى شهر قديم رى اغلب ديده شد . چه حكايتى آن وقت در اين زمين بوده .\r\nآبادى اين شهر بيش از حد و اندازه بوده . بر پدر چنگيز خان لعنت ، طورى اين شهر عظيم را ويران كرد كه از آبادى آن جز در تواريخ ديگر نشانى نيست . ناهار خوبى صرف شد . تفنگ مكنزى بسيار اعلائى عماد السلطنه براى حضرت و الا فرستاده دو تير از آن انداخته هردو شاهزاده نشان را زدند . مختصر خيلى گردش كرديم چيزى پيدا نشد . تولوى خان سه چهار سار شكار كرد . ميرزا مهدى يك پرت زد . فساد هم يك خرگوش زد . نيم ساعت به غروب مانده وارد خانه شدم .\r\n\r\nعاقبت جهانسوز ميرزا امير نويان\r\nسه‌شنبه 14 - صبح خانهء حضرت و الا رفتم . كاغذ زياد از ملاير آورده بود .\r\nماليات نهاوند خيلى عقب افتاده . احكام خواسته بودند . سيف الدوله هنوز ملاير است .\r\nدست‌بردار نيست . آدم غريبى است . حقيقت حكايت دارد . ملا عبد الله را گفتند قم وارد شده . شاهزاده جهانسوز ميرزا كاغذى به حضرت و الا نوشته بود تماشا داشت . خط بدى دارد . چند نفرى جمع شده خوانديم . باز اغلب كلمات نخوانده ماند . الان شورين است .\r\nباروبنه‌اش را چند روز قبل حمل به شهر كرده بود . اهل شهر اجماع كرده نگذاشته بودند داخل كنند . عودت به شورين داده بودند . الان سرگردان و معطل است . شب آنجا ماندم . خوش گذشت .\r\n\r\nورود ملا عبد الله\r\nپنجشنبه 16 جمادى الثانيه - بعد از ناهار توپخانه ، از آنجا به اتفاق امير نظام درب خانه رفتيم . چند روز است كه متصل شاه خلوت مىكند و تا عصر مشغول مشورت و كنكاش هستند . آقا ساعت سه به غروب مانده آمد تا آن وقت ناهار نخورده بود .\r\nقدرى نشسته بعد خانهء خانم شاهزاده رفتم . الحمد لله خوب شدند . خيلى سخت ناخوش بودند . عصى بود . ماشاء الله خيلى بامزه شده است . خاله جانم بود . صحبت زياد شد .\r\nمغرب منزل آمدم . گلين خانم تب كرده بود . گلويش درد مىكند . بيخوابى شب اذيت\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nكرد . ملا عبد الله ديشب وارد طهران شد و خانهء امين الشريعه منزل دارد .\r\nپنجشنبه 23 - اين چند روز را تمام مشغول ناخوش‌دارى بودم . نفس راحت در اين دنيا براى كسى مقدر نشده است . الحمد لله دو روز است بهترند . گلودردى به شدت سخت گرفته بودند . عماد السلطنه بار خانه روانه كرده . دو سه روز بود هوا ابر و باران مىآمد . امروز الحمد لله آفتاب است . هنوز كه زمستانى نشده است تا بعد چه پيش آيد .\r\n\r\nاوضاع همدان\r\nاعليحضرت چند روز بود امين‌آباد تشريف‌فرما شده بودند . پريروز آمدند .\r\nجهانسوز ميرزا و حسام الملك هردو احضار شدند . بيچاره بين راه است . نمىدانم چه پلتيك دارند . هركجا حاكم را بيرون كنند و نگذارند داخل شهر شود بايد آن حاكم را عزل كرد . جهانسوز ميرزا به حكم شماها اين كارها را كرد . در عوض خسارت و آن همه ضرر كه به مشار اليه وارد آمد معزول شد . عجب تدبير اين خوانين همدان دارند . مملكت ما به قدر پلتيك خوانين همدان پلتيك و قانون ندارد . متجاوز از دو سه هزار تومان جهانسوز ميرزا يقينا ضرر كشيد ، حاكم هنوز معلوم نشده است . كدام بيچاره باز برود و گرفتار اين خوانين شود .\r\n\r\nيك ده پنجهزار و سيصد و پنجاه تومان\r\nيكشنبه 26 جمادى الثانيه - ديشب قرب خانهء حضرت و الا بودم . شام حضور مبارك صرف شد . صبح حضرت و الا شهريار به دهى كه تازه ابتياع فرموده‌اند چهارشنبه تشريف بردند . ده روز است كه در هفت فرسنگى شهر قريهء موسوم به كهريزك [ را 
  ] از نواب حسام السلطنه به پنج هزار و سيصد و پنجاه تومان خريده‌اند .\r\nچمن خوب و جاى باصفائى است و به اين قيمت هم مناسب است . انشاء الله مبارك است . چهار از دسته گذشته به اتفاق محمد حسن ميرزا درب خانه رفتيم . دو ابلاغ مىخواستم به مهر حضرت اجل برسانم . هرچه معطل شدم موقع به دست نيامد . هفده اسب از فارس براى اعليحضرت آورده بودند . چند اسب خوب داشت . اين مرسومى همه سالهء حكومت فارس است . سه ساعت به غروب مانده گرسنه منزل آمد . حسام الملك امروز شرفياب شد . چند كلمه از برف و سرماى راه سؤال فرمودند . در همدان هم هنوز برف نيامده هوا بسيار خوش است .\r\nچهارشنبه 21 جمادى الثانيه - صبح زود سوار شده خانهء مهندس الممالك رفتم نبود . زمينها يخ بسته و سرد بود . ديشب باران آمد . خانهء حضرت و الا رفتم . نواب عليه سه شبه حضرت عبد العظيم ( ع ) تشريف مىبرند . امروز جمعى جلو رفته [ اند 
  ] كه تهيهء منزل كنند . تا عصر آنجا بودم . شاهزاده والى ، خاله جانم ، نور العين خانم ، خانم شاهزاده همراه بودند . غروب منزل آمدم .\r\n\r\n","description":"","footnote":"","page_name":" 507 ","page_number":507},
  {"content":"\r\n\r\n\r\nامين السلطان از همه بهترست\r\nاين چند روزه گفتند كه امين السلطان را شاه معزول خواهد كرد . همين‌طور دربارهء نايب السلطنه هم گفتند . گويا خبرى هم بود . اما امروز شنيدم كه امين السلطان خلعت گرفت . خيال داشتند كارها را چندين اداره كنند و بدتر از امروز مىشد . باز امين السلطان هزار مرتبه به اشخاصى كه تشريف دارند ترجيح دارد . امان از آن پدرسوخته‌ها كه مىشناسم . اگر به اين درجات برسند خدا را استغفر الله بنده نخواهند بود . اين از همه بهتر است .\r\n\r\nباغ امين السلطان - فرنگىمآب\r\nپنجشنبه سلخ شهر جمادى الثانيه - نواب عليه سه‌شنبه حضرت عبد العظيم عليه التحية و التكريم تشريف بردند . يك ساعت از ظهر گذشته باغ امين السلطان نزد مهندس الممالك رفتم . روزها اينجا مشغول نظم و ترتيب باغ و عمارت است . بالاى سفارت انگليس قرب دروازهء حسن‌آباد واقع است . دو سه سال است احداث كرده .\r\nحقيقت باغى قشنگ و بىاندازه تماشايى است . دو درياچهء قشنگ با فواره‌هاى خوب دارد . عمارت قشنگى ساخته است به اندازه و از اغلب عمارات طهران بهتر . مبل و اسباب از هرقبيل در اطاقها گذاشته‌اند . پنج اطاق و يك دالان كه به انگليسى « هال » مىگويند و چند زيرزمين بيش ندارد . دالانش بسيار وسيع و خوب بود . در آن اطاقى كه مهندس الممالك ملاقات شد آنقدر اسبابهاى قشنگ گذاشته بودند كه اندازه نداشت . خيلى « فرنگىمآب » بود . يك ربع نشسته مراجعت كردم .\r\nاز دروازهء خانىآباد سمت حضرت عبد العظيم ( ع ) رفته راه خلوت بود . دو ساعت و نيم به غروب مانده رسيدم . زيارت كرده خانهء حاجى عباس گمركچى خدمت خانم رفتم . عمارت كوچك و باغچه بدى نداشت . خانم شاهزاده و خاله خانم بودند . شب خيلى خوش گذشت .\r\n\r\nدخل راه‌آهن\r\nجمعه غرهء شهر رجب المرجب - امروز بقدرى حضرت عبد العظيم جمعيت شد كه تا اكنون كسى به خاطر نداشت . هركس را بگوئيد ديده شد . در شهر طهران كم كسى باقى ماند كه به زيارت نيامده بود . بعد از ناهار هرچه كردم نتوانستم زيارت مشرف شوم . امروز راه‌آهن متجاوز از پنج شش هزار تومان دخل كرد . سه دسته ترن بسته بودند و متصل در آمد و شد بود . با ميرزا محمد حسين حكيم‌باشى سواره به شهر آمديم .\r\nراه شلوغ بود . حضرت و الا تشريف آورده بودند . يك‌سره آنجا رفتم . از خريدن ده راضى بودند . فرمودند خوب و باصفاست . گران خريده نشده است . شب منزل آمدم .\r\nشنبه 2 رجب - ديشب كمى باران آمد . صبح برف آمد . تا بعد از ظهر برف آمد .\r\nتا غروب ابر بود . دوم دلو است . زمستانى امسال نكرد . در حقيقت بهار است . امروز\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nنشانى از زمستان بود . دو سه انگشت بيش برف به زمين نشست . تا غروب زير كرسى افتاده بودم . تنبل‌خانهء درستى است . يك ساعت كه آدم نشست ديگر نمىتواند بلند شود .\r\n\r\nعزل امين نظام و نصب نظام الدوله\r\nسه‌شنبه پنجم رجب المرجب - صبح ميدان مشق رفتم . ميدان تمام و آقا در شرف حركت بودند . رسيدم رفتم توپخانه . يك مرتبه جمعيت زياد كه هيچ وقت نديده بودم مشاهده شد . تعجب كردم . سؤال كردم گفتند مگر خبر ندارى امين نظام معزول شد و نظام الدوله منصوب . امروز روز خلعت‌پوشان اوست . من هيچ خبر نداشتم . مدتهاست كه آقا نسبت به امين نظام بىميل و كم‌التفات شده‌اند . آخر كار را صورت داد و معزولش كرد . رفتم بالاخانهء توپخانه شربت [ و 
  ] شيرينى صرف شد . خلعت سردارى ترمهء شمسهء مرصع بود . فرمان قرائت شد . اين نظام الدوله نورى است و سالها مشغول خدمات نظامى بوده . سال قبل پسر بزرگش غلامعلى خان مرحوم شد و همان يك پسر را داشت . امسال در اين و با عيالش مرحومهء مغفوره عفت الدوله بنت شاه مرحوم طاب ثراه به رحمت ايزدى پيوست . ديگر كسى گمان نمىكرد بعد از اين دو داغ بزرگ و مصيبت كبرى ميل به كار و شغل كند . اما حب دنيا بالاتر است . هفتاد هشتاد سال بايد داشته باشد . پير و عليل و ناتوان است . خبر تازه امروز اين بود . كاغذجات ملاير رسيد مطلب تازه نداشت .\r\n\r\nحبس خوانين همدان\r\nراستى خبر بهتر حكايت حبس خوانين همدان است . ساعد السلطنه و حسام الملك و ضياء الملك را روز شنبهء گذشته در اطاق آبدارخانه حاضر كرده ، ساير وزرا و جهانسوز ميرزا حاضر بودند . بعد از بيان كردن جهانسوز ميرزا تقصيرات آنها را حكم به حبس شده است و الان در خلوت آقا محبوسند و يكصد هزار تومان اعليحضرت جريمه مىخواهد . اما نايب السلطنه حمايت دارد . آن‌طور هم كه دستخط شده بود عمل نكرد . مقرر شده بود در اطاق نظام تمام شئونات نظامى آنها را گرفته و زنجير كنند . حالا جاى خوب و اسباب منظمى دارند تا چه‌قدر وصول شود . اين خبر تازه شنيدنى را به ملاير نوشتم .\r\n\r\nبلاهاى خوانين همدان\r\nعصر در ركاب حضرت و الا خانهء جهانسوز ميرزا رفتيم . تمام صحبت از همين حكايت بود . الحمد لله كه اين [ خوانين 
  ] متهم شدند . اين بلاها كه به سر ما در سفر همدان خوانين درآوردند و دو نفر از آدمهاى ما را در ميان بازار زدند و كشتند هرچه گفتيم شاه قبول نكرد و تنبيه نكرد . برعكس ما را عزل كرد و آن همه خسارت وارد آمد .\r\nجلوگيرى نكردند تا اينجا رسيد و خدا خواست ظلم آنها و ناخدمتى آنها را معلوم كند . الحمد لله معلوم شد و دانستند ما مظلوم بوديم . در روزنامهء گذشته مفصل حكايت\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nهمدان را نوشته‌ام .\r\nپنجشنبه هفتم رجب 1310 - صبح خدمت آقا كارى داشتم تا چهار به غروب مانده معطل شدم . بعد در ركاب مبارك باغ رفتيم . اعليحضرت امروز از دوشان‌تپه شهر تشريف آوردند . محمد ميرزا گفت شاهزادگان را هم امروز در مجلس آبدارخانه احضار كرده‌اند . مطلب تازه بايد باشد . بارى محمد حسن ميرزا و تولوى خان هم بودند .\r\nصحبت‌كنان راه مىرفتيم .\r\n\r\nصدارت امين السلطان\r\nآقا محمد خان پيشخدمت آقا آمد گفت مجلس امروز محض قرائت دستخط صدارت امين السلطان بود . دستخط خوانده شد . قلمدان مرصع و شرابهء مرواريد خلعت آوردند .\r\nقدرى گذشت شاه تمام را احضار كرد . قلمدان دست علاء الملك بود . شرابه را امين - السلطان با لولهء كاغذ به كمر زده بود . حضور مبارك رفتيم . فرمايشات زياد فرمودند . امين السلطان پاى شاه را بوسيد مرخص شديم . مطلب تازه بود . حقيقت مبارك است و اغلب از اين كار خوشحال مىباشند .\r\n\r\nخبر از همدان\r\nاسب من حاضر نبود پياده خانهء حضرت و الا رفتم . ده دقيقه ننشسته بودم تلگراف مفصل مشروحى از ملاير رسيد از عماد السلطنه كه روز سه‌شنبه جمعيت شهر و پسرهاى حاجى اسد خان هجوم آورده مىخواستند داخل عمارت حكومتى شده همان بلاها كه همدانيها به سر جهانسوز ميرزا آوردند به سر من بياورند . اما از تصدق فرق مبارك استعداد من زيادتر بود و نگذاشتم بىحرمتى كنند . قهرا عقب نشستند .\r\n\r\nسيف الدوله و شلوغى ملاير\r\nسيف الدوله همدان را شلوغ كرد و حالا اين دفعهء پنجم است كه ملاير را آشوب كرده است . فورا تلگراف را برداشته پياده درب خانه اطاق آبدارخانه حضور صدراعظم رفتم . تلگراف را داده گفتم بيم خطر است ، التفاتى زود بفرمائيد . فرمودند « رسيده بود قضائى ولى بخير گذشت . » من تلگراف از اين بهترش را بدهم بخوانى . ما اين چند روزه به شاهزاده هيچ زحمت نداديم و كار آنجا را منظم كرديم .\r\nدو راپرت تلگرافى بود كه امروز پنجشنبه قبل از ناهار يك جارچى از جانب عماد السلطنه ، يك جارچى از جانب جناب آقا ضياء مجتهد در بازار جار كشيدند .\r\nدكانها را باز كرده مردم رطب اللسان به دعاى ذات ملكوتى صفات اعليحضرت همايونى هستند .\r\nحالت من به جا آمد . فرمودند تلگرافها را به شاهزاده نشان بده و عودت ده . آمدم منزل شاهزاده ملاحظه فرمودند . كمى از خيال آسوده شدند . وضع غريبى ملايريها دارند . آن حكايت همدان و آن كارها اينها را بيشتر جرى كرده است . خداوند ترحم\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nكند . آسوده نخواهند بود . تلگراف سرتاپا فحش باز جهت سيف الدوله رفت ، تا چه نتيجه بخشد . اين باك از اين چيزها ندارد . آدم . . . فحش را چه مىفهمد . شب آنجا ماندم .\r\nچهارشنبه 13 رجب - عيد مولود حضرت امير ( ع ) است . درب خانه رفتيم .\r\nملايريها دست برنداشته‌اند باز تلگراف مىكنند . من ده دقيقه قبل از انعقاد سلام رفتم پارك صدراعظم مهندس الممالك را مفصلا ملاقات كردم .\r\n\r\nعروسى تاج السلطنه\r\nبعد از سلام اغلبى در درب حرم‌خانهء جلالت وعده داشتند . شيرينىخوران تاج - السلطنه بنت اعليحضرت است براى پسر شجاع السلطنه . سيصد خوانچه بردند .\r\nاز درب خانهء شجاع السلطنه موزيك سرباز و توپچى ايستاده بود تا درب سردر الماسيه .\r\nمن وعده نداشتم . عروس و داماد هردو كوچك‌اند . اگر ده دوازده داشته باشند .\r\n\r\nپيشكشهاى خوانين همدان\r\nحضرات خوانين همدان را امروز مرخص كردند . هفت هزار تومان ساعد السلطنه و چهارده هزار تومان حسام الملك ، دو هزار تومان ضياء الملك پيشكش داده‌اند . البته نايب السلطنه و صدراعظم و ساير نوكرهاى آقا كه مشغول خدمت آنها بودند حقى بزرگ دارند . حقوق آنها معلوم نيست چه‌قدر بوده . مدتى است حبس بودند دماغشان ماليده شد .\r\nشعاع الدوله را حاكم همدان كردند . از اين انتخاب حاكم معلوم شد خيال استقلال دادن ندارند . همان مثل سابق رفتار كند . اين شعاع الدوله هم مدتها است حاكم نشده .\r\n\r\nاحضار عماد السلطنه\r\nجمعه 15 رجب - صبح حضرت و الا تلگرافى از عماد السلطنه دادند كه نوشته بود مرا احضار طهران كرده‌اند . ليكن نوشته شده است نايب الحكومه گذاشته بيا . اگر حكايت عزل است بدانم و باقى را معين كنم آن وقت بيايم . دو كاغذ هم حضرت و الا نوشت با آن تلگراف برداشته خانهء صدراعظم رفتم . مختصر از دو ساعت به ظهر مانده تا دو ساعت از ظهر گذشته معطل شدم بيرون نيامد . از گرسنگى سرم گيج رفت .\r\nكاغذ را به عليمردان خان داده خودم آمدم . عصر منزل آمدم . توپچيها آمده‌اند صاحب - منصبان ديدن آمده بودند . حالا ديگر نمىدانم با آجودانباشى چه خواهند كرد و چه قسم حكم خواهند فرمود .\r\nشنبه 16 - حضرت و الا درب خانه رفته صدراعظم را ملاقات كردند . صحبت زياد شده بود . بالاخره فرموده بود موقتا حالا بيايد تا بعد از رسيدنشان بگويم چه بايد كرد . خيلى نويد داده بودند كه اگر هرآينه اينجا را از شما گرفته جائى خيلى بهتر و خوب‌تر عوض خواهند داد . تلگراف كرديم مختصرا با مال خود بيايد . سه تلگراف\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nهم جهت نايب الحكومه‌ها از صدراعظم گرفتيم مخابره شد . اقلا تا ورود عماد السلطنه آنها آسوده باشند .\r\n\r\nماليات ديوانى\r\nمردم را همين‌طور آموخته مىكنند . هروقت ميل به حاكم ندارند چند دكان را بسته تلگراف‌خانه مىروند . ديوانيان چشم از مبلغها ماليات پوشيده فورا احضار مىكنند . الان ما مبالغى از ماليات را وصول نكرده‌ايم كه در محل است . همين‌طور تمام حكام . اين ماليات تا آخر سال بايد وصول شود سه ماه به سال مانده حتما يك قسط در محل باقى است . بعد از عزل حاكم ديگر قبول نمىكنند . اين حاكم هم نمىدهد ضرر ديوان مىشود .\r\n\r\nحكام جديد\r\nحسام السلطنه حاكم عربستان و حشمت الدوله حاكم لرستان و بروجرد شدند .\r\nامير خان سردار و شهاب الملك مىآيند . شاهزاده ملك‌آرا حكومت گيلان را قبول نكرد .\r\nبيست و پنج هزار تومان جهت تقديم شاه و ده هزار تومان جهت صدراعظم و سايرين مىخواستند . ملك‌آرا حساب كرده بود پنج هزار تومان هم تنزيل يك سالهء اين وجه مىشود و گيلان چهل هزار تومان در سال ندارد استعفا كرده بود . گفتند مشير السلطنه تقبل كرده و حاكم شد . مؤيد الدوله را هم گفتند پنجاه هزار تومان داده كه از گيلان خراسان و سيستان برود . براى ملاير كسى را نگفته‌اند تا چه شود . اين حكومت كثيف را هم بگيرند چه خواهد شد .\r\n\r\nعضد الدوله - شعاع الدوله\r\nچهارشنبه 20 رجب - منزل بودم . ديروز خانهء شعاع الدوله جهت تبريك حكومت همدان رفتم . بعد معلوم شد حكومت همدان را گرفته مجددا به عضد الدوله مرحمت كرده‌اند و جهت شعاع الدوله ولايت ثلاث را معين كرده‌اند . معنى آن فرمايشات دو روز قبل و دادن آن تلگرافها و اين تغيير حاكم را ندانستم . تمام كارها به دروغ مىگذرد ، از صدراعظم گرفته تا مردكهء كفش‌دوز .\r\nبارى درب خانه خدمت آقا رفتم . آنجا هم اين مطلب را شنيدم . آقا اميريه رفت .\r\nنزد حضرت و الا تفصيل را عرض كردم . بعد سه تلگراف جهت رجب على خان سرتيپ فوج ملاير و رئيس تلگرافخانه و بداغ خان مأمور صدراعظم نوشتيم كه مواظب عماد - السلطنه باشند كه از مردمان هرزه و شرير چشم‌زخمى عارض نشود . تلگراف را خيلى سخت نوشتيم . بردم خدمت صدراعظم مزين فرمودند و تأكيد فرمودند كه زود زود مخابره شود ، مبادا صدمه وارد بيايد . بارى اين حكايت ملاير شد . امروز از تلگراف‌خانه خبر رسيد كه از ملاير حركت كرده‌اند .\r\n\r\n","description":"","footnote":"","page_name":" 512 ","page_number":512},
  {"content":"\r\n\r\n\r\nتعزيه\r\nدو سه سال بود تعزيه را موقوف كرده بودند . رأى مبارك قرار گرفت كه در اين ماه خوانده شود . از امروز شروع شد . تماشاى خوبى دارد .\r\nجمعه 22 رجب - تعزيه ، طاقنماى نظام الدوله رفتم خودش نبود . تعزيه « حجة - الوداع » بود . دستگاه و تجمل بىاندازه است . دوازده دسته موزيكانچى داخل تكيه مىشود .\r\nدو ساعت به غروب مانده تمام شد . شب آن خانه ماندم . شدت سرما شكسته . بعد از آن برف مفصل كه تقريبا سى ساعت متصل آمد به شدت سرد شد يخ مفصلى گرفتند . حالا دو روز است بهتر شده . برف كوچه‌ها تمام شده صحرا كمى برف دارد .\r\n\r\nعروسى ملكه جهان\r\nپنجشنبه 23 - امروز عقدكنان مختصرى منعقد است . ملكه جهان دختر بزرگ آقاى نايب السلطنه را جهت شاهزاده اعتضاد السلطنه پسر ارشد حضرت وليعهد عقد مىكنند . مدتى است نامزد كرده بودند حالا عقد كردند . طولى نخواهد كشيد كه به تبريز خواهند برد . شش هفت نفر بيش دعوت نكرده‌اند . خود آقا هم نبود . تكيه آمده بود . من هم طاقنماى ظهير الدوله رفتم . اميرزاده محمد ميرزا بود . شبيه « حر » بود .\r\nتمام پشت‌بامها زن نشسته بود .\r\n\r\nدسته قزوينىها - قرض براى پيشكش\r\nدوشنبه 25 رجب - صبح منزل اعتصام نظام رفتم . به اصرار ناهار نگاه داشت .\r\nبعد از ناهار سوار شده تكيه رفتم . اعليحضرت سوار شده بودند . شهادت حضرت على اكبر ( ع ) بود . دستهء قزوينيها مىخواندند . قدرى خنك بود . جمعيت بىاندازه آمده بود . يك ساعت به غروب مانده منزل آمدم . هنوز شعاع الدوله پيش‌كش ملاير را نداده ، رفتنش معلوم نيست . اين‌درو آن‌در در تلاش پول است و كسى قرض نمىدهد .\r\nسه‌شنبه 26 - صبح خانهء حضرت و الا رفتم . نواب عليه اندرون تعزيه تشريف برده بودند . بعد از ناهار كاغذى از ميرزا احمد خان نايب الحكومهء نهاوند رسيد .\r\nبيچاره را اذيت كمى كرده‌اند . محمد على ميرزا برادر كامران ميرزا چند نفر توپچى برده و خواسته صدمه بزند . مزاحم شده نگذاشته‌اند .\r\n\r\nاخبار ملاير\r\nسيد ابراهيم شيخ الاسلام ملاير از همدان كاغذى نوشته بود چيزها در كاغذ نوشته بود كه حقيقت خواندنى بود . بر جنس ملايريها لعنت . چون آشنايى سابق داشت اين عريضه را به حضرت و الا قبل از وقت نوشته بود كه اين قسم كارها عماد - السلطنه كرده حالا هم خيال آمدن طهران را داريم تا آنجا در حضور مبارك داد خود را بگيريم . جاى ديگر نخواهيم رفت . نمىدانم چه عبارات بىمعنى نوشته بود عقل آدم\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nحيرت مىكرد . تلگرافى هم از آقاى عماد السلطنه رسيد كه قم وارد شده‌ام . بعد از رفع كسالت حركت خواهم كرد . فرستاديم دو سه تلگراف از حضرت اجل براى آنجا بگيرند .\r\n\r\nتعزيهء عروسى بلقيس\r\nساعت پنج تعزيه رفتم طاقنماى آقاى نايب السلطنه . عروسى بلقيس و حضرت سليمان و شهادت قاسم ( ع ) بود . اشكال غريب از اجنه و ديو و دد درست كرده بودند .\r\nزنها شوقى به اين تعزيه دارند و از همه روزه بيشتر جمعيت مىشود . بلقيس را در روى تخت فيل نشانده بودند . امروز دستهء معين البكاء خواند .\r\n\r\nتعزيهء بازار شام - عكس تعزيه\r\nپنجشنبه 28 رجب - صبح محمد حسن ميرزا خانهء حضرت و الا آمد . بعد از ناهار به اصرار او و تولوى خان تكيه رفتيم . طاقنماى مجد الدوله تعزيهء بازار شام بود . شش مرصع‌پوش از اندرون شاه درست كرده بودند جهت ساقىگرى يزيد . انيس الدوله ، شمس الدوله ، زينت السلطنه ، تاج الدوله ، منير السلطنه ، سرور الدوله ، عيال آقاى نايب - السلطنه هم يك نفر درست كرده بود . حقيقت تماشا داشتند . تمام را بزك مثل زنها كرده بودند . جواهرهاى اعلى داشتند . تقريبا اين شش نفر يكصد هزار تومان جواهر و مرواريدشان قيمت داشت . جلوى ما نشستند تا تعزيه به ميان بيايد . شاه عكاس فرستادند عكس ما را و آنها را همان‌طور نشسته انداختند . اين عكس تماشائى خواهد بود . لباس كم پوشيده بودم . سرما خوردم . بعد از تعزيه خانهء خانم شاهزاده رفتم .\r\nشب مراجعت به منزل كردم . تب شديدى عارض شد . خيلى تلخ گذشت . حالت بدى داشتم .\r\nشنبه غرهء شعبان المعظم - تا امروز ماه‌هاى هجرى مطابق بود از امروز اختلاف پيدا كرد . امروز 30 درجهء دلو است . باز تب بود . بعد از ناهار حسين خان با كالسكه آمد كه برويم استقبال آقاى عماد السلطنه . لباس زياد پوشيده رفتيم . تولوى خان سواره رفته بود . كنارهء جاده قم تا عصر معطل شديم نيامدند . چايى خورده زيارت كرده شهر آمدم .\r\n\r\nحكومتها - مزاج دولت\r\nشعاع الدوله هرچه تلاش كرد پول پيدا نكرد و هنوز حاكم ملاير معلوم نيست .\r\nاز همدان هم رعايا و آقايان شكايت كرده‌اند كه خوانين را عضد الدوله ضايع كرد و يك شهر را مقصر كرد ، باز او را حاكم فرموده‌ايد . استدعا داريم عز الدوله را به حكومت روانه كنيد . ما عضد الدوله را نمىخواهيم . در حكومت او ما صاحب مال و عيال نيستيم . حالا رفتن عضد الدوله درست محقق نيست . هيچ پلتيك نداريم و مزاج و قانون دولت را هيچ كس نمىداند . تكليف خدمتگزارى و نوكرى معين نيست كه به\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nچه راه و به چه خدمت ترقى خواهيم كرد . جهانسوز ميرزا فرار مىكند ، بد مىگويد ، معزول مىشود . عماد السلطنه پادارى مىكند و شورشيان را عقب مىنشاند و شكست مىدهد . بدون استمداد و كمك دولتى عزل مىشود و پسند نمىكنند . نمىپرسند ، سؤال نمىكنند . چهار نفر عارض مىشوند هزار نفر رضايت مىكنند . قول عارضين بىمعنى .\r\nقبول قول شاكرين نامقبول . نهاوندى شكايت مىكند مرا عزل مىكنند . همان اشخاص حالا [ اظهار 
  ] رضايت مىكنند گوش نمىدهند . عمده اغتشاش از نرسيدن به عرض حاكم و محكوم است . يك مرتبه رسيدگى نكردند تا ترس داشته باشند و حركات بىمعنى نكنند .\r\nاين حاكم كه معزول شد ديگر مغرض و خونى قلم مىرود . هرگز از او مشورتى ، سؤالى ، چيزى نمىكنند . رفت كه رفت . يك ساعت به عرض نمىرسند . تا دو نفر شكايت كرد مىگويند معزول و آسوده ، يكى ديگر برود آدم كه قحط نيست . چه لازم ده روز زحمت بكشيم ، تلگراف كنيم ، تحقيق كنيم . همين‌طور راحت طلبند كه ايرانى به باد رفت . آخر عمر اوست . حالا بميرد يا يك ساعت ديگر رحمة الله عليه .\r\nيكشنبه 2 شعبان - امروز تب قطع شد . الحمد لله بعد از ناهار سوار كالسكه شده رفتم . باد مىآمد .\r\n اى باد بهارى خبر از يار چه دارى * پيغام گل سرخ سوى باغ كى آرى \r\nجوانى مىگذرد . افسوس آن باقى براى ماها مىماند . ما كه لذت از جوانى نبرديم .\r\nعمرى به تلخى و پشيمانى گذشت و مىگذرد .\r\n عمر برف است و آفتاب تموز * اندكى مانده خواجه غره هنوز \r\nاين اشعار فرخى مناسب است .\r\n خوشا عاشقى خاصه فصل جوانى * خوشا با پرىچهرگان زندگانى\r\nخوشا با رفيقان يك دل نشستن * به هم نوش كردن مى ارغوانى\r\nبه وقت جوانى كنى عيش بهتر * كه هنگام پيرى بود ناتوانى\r\nجوانى و از عشق پرهيز كردن * نباشد جز از ناخوشى و گرانى\r\nجوانى كه پيوسته عاشق نباشد * دريغ است از او روزگار جوانى \r\nمقصود همان عيش . . . نيست ، از هيچ چيز اين دنيا لذت نبرديم .\r\n\r\nكيها لذت مىبرند\r\nدر اين عهد كسانى كه عيش تمام و لذت بىاندازه كردند و بردند اول طبقهء ميرزاها از مستوفى و لشكرنويس و سررشته‌دار و عزب دفتر و غيره و غيره بودند و هستند . دوم طبقهء عملهء خلوت شاه و خواجه‌سرايان مىباشند . سيم طبقهء خوانين و صاحب - منصبان نظامى و غيرنظامى بومى ولايات ايرانند مثل خوانين همدان ، مثل خوانين فارس و غيره . هرجا به اندازهء خودش . آن كسانى كه در اين سه طبقه نيستند نه عيش كردند و نه لذت بردند . همين‌طور بمانيم تا خداوند فرجى بدهد . لله الحمد حالا هم خوش هستيم . اينها حكايت بود نه شكايت . رودكى نيكو گفته :\r\n\r\n","description":"","footnote":"","page_name":" 515 ","page_number":515},
  {"content":"\r\n\r\n زمانه پندى آزاده‌وار داد مرا * زمانه را چو نكو بنگرى همه پند است\r\nبروز نيك كسان گفت غم مخور زنهار * بسا كسا كه به روز تو آرزومند است \r\nهمين‌طور است بدون شك . همين‌طور كه من ميل دارم جاى ديگر باشم ديگران هم بسيار هستند كه حسرت مىخورند كاش ما جاى فلان بوديم . بارى مطلب طولانى شد بگذريم .\r\n\r\nشيخ على رضاى ملايرى\r\nتولوى خان جلو رفته بود . از كالسكه بدش مىآيد . يعنى عشق‌سوارى مانع است . از جاى ديروز بالاتر پياده شديم . چايى درست كردند . هدايت خان آدم عماد السلطنه ديده شد . مىرفت حضرت عبد العظيم منزل بگيرد . يك ساعت طول كشيد آقا آمدند . رسومات به عمل آمد . پياده شده فنجان چايى ميل كردند . شيخ على رضاى ملايرى همراه آمده بود . از آدمهاى به اعلم و بامزهء روزگار است . نديم خوش‌صحبت خوبى است . آنقدر مزه دارد كه آدم حيرت مىكند . در هر كلمه‌اى از صحبت خود تمثيلى مىآورد . رفتيم حضرت عبد العظيم در منزلى كه گرفته بودند پياده شديم . نماز كرديم . آنچه لازمهء اصرار بود به جا آمد كه شب شهر تشريف بياوريد نشد . آخر الامر ما آمديم و شب را ماندند كه صبح شهر بيايند . شب نزديك خانهء حضرت و الا استراحت شد .\r\n\r\nجريان عزل عماد السلطنه\r\nصبح دوشنبه 3 شعبان المعظم - خانهء حضرت و الا رفتم . يك ساعت و نيم به ظهر مانده آقاى عماد السلطنه تشريف آوردند . يك سال و نيم دوازده روز كم بود كه از وطن دور بودند . الحمد لله سلامت و تندرست آمدند . جاى هزار شكر است ، با آن اتفاقات فوق العادهء ملاير . يك هفته محاصره بودند و شبى پنج خروار نان به جمعيت خودشان مىدادند . آخر الامر شورشيان را شكست داده به همدان فرارى شدند . « دولت دولت بلخ است به مثل » . اين قسم آدم حركت كند و آخر در عوض ازدياد شئونات عزل شود .\r\nكارها برعكس است . نمىدانم چه قسم آدمى ترقى خواهد كرد . خدمت و ناخدمتى يكسان است . دل آدم پى كار نمىرود . مزاج دولت و پلتيك آن معين نيست . حتى خود اعليحضرت نمىداند . يكى نيست سؤال كند اين همه هرزگى ملايرى محض چه بود .\r\nاگر اندكى سستى كرده بودند مال و جانشان به غارت رفته بود . خدمت صدراعظم و حضور مبارك مشرف شده آمده بودند . بعد از ناهار به خانهء خودشان تشريف بردند .\r\nآقا عصى اينجا بود و هيچ نمىشناخت . هرچه گفتيم اين عماد السلطنه است باور نكرد .\r\nگفت عماد السلطنه امير تومان ملاير است . اين نيست دروغ مىگوئيد . عصر منزل آمدم هوا خوب شده . بنفشه و نرگس فراوان است .\r\nچهارشنبه پنجم شعبان - صبح درب خانه رفتم . اعليحضرت سيزده شبه شكارگاه جاجرود تشريف بردند . صدراعظم امروز رفت . ما نرفتيم .\r\n\r\n","description":"","footnote":"","page_name":" 516 ","page_number":516},
  {"content":"\r\n\r\n\r\nشكار : كار واجب\r\nمذاكره محل توپچى است . آجودانباشى نيامده بود به فردا ماند . بعد از ناهار توپچى را سان ديدم . فرياد و داد براى مواجب خود داشتند . قسمى ساكت شده رفتند .\r\nبه اتفاق اعتصام نظام منزل عماد السلطنه رفتيم . از آنجا در ركاب آقا خانهء حضرت و الا آمدم . صبح انشاء الله جاجرود مىروند براى عمل حساب و فاضل امسال . تا چه شود .\r\nمغرب منزل آمدم . كارهاى اين دوره تماشائى است . خداوند مگر اصلاح كند . تمام سرهم‌بندى و وقت گذراندن است . شكار و سوارى از جملهء كارهاى واجب است .\r\nابو حنفيهء اسكافى خوب گفته :\r\n شاه چو دل بركند ز بزم و گلستان * آسان گيرد به دست مملكت آسان . \r\nالخ\r\n\r\nمواجب توپچى\r\nشنبه هشتم شعبان - پنجشنبهء گذشته درب خانه مدتى در حضور آقا با آجودانباشى مذاكرهء مواجب توپچى شد . به امروز معوق ماند . صبح رفتم تا چهار به غروب مانده اغلب به همين صحبت گذشت . آخر چيزى از ميان درنيامد كه قابل نوشتن باشد . اين قسم توپچى و سرباز نگاه مىدارند و مىخواهند شمشير بزند و جلوى دشمن برود .\r\nهيهات هيهات ! نوكر را اين قسم نگاه نمىدارند . يك سال است كه شب و روز نوشته و گفته‌ام ابدا رسيدگى ميان نيست . گفتم به آجودانباشى كه دعا كن اين وضع است و رسيدگى در ميانه نيست ، و الا به ضرب چوب اين پول را روز اول از تو گرفته بودند .\r\nمختصر هرچه به زبانم آمد گفتم . جمعى را كه ادعاى طلب از آنها مىكرد و برات به آنها حواله كرده بود حاضر كردند . تمام آنها نوشته به خط و مهرش درآوردند كه گرفته و نوشته بروات شما كه حوالهء توپچى شده رد خواهد شد . قرار شد فردا منزل نظام الملك رفته به او به دقت رسيدگى كند . باز هم مىروم و نخواهد شد . از آنجا با اميرزاده محمد ميرزا خانهء عزيز الدوله رفتيم . يك ساعت به غروب مانده از آنجا سوار شده منزل آمدم . مبلغى پول جهت توپچيها فرستاده بودم كه قسمت كنند ميان آنها كه اقلا گرسنه نباشيد تا وصول شود . قبول نكرده بودند كه ما يك جهت طلب خود را مىخواهيم . سخت مبتلى شده‌ام . نمىدانستم آنقدر صدمه دارد و الا هرگز از آقاى عماد السلطنه قبول نمىكردم . حالا ديگر چاره ندارم . يك پول مداخل نكرده‌ام . خودم و نوكرم تمام در تكاپو و زحمت افتاديم . آنى آسوده نيستم . اين چه قسم نوكردارى است . خدا انصاف بدهد .\r\n\r\nنظاميه\r\nيكشنبه نهم - صبح نظاميه منزل نظام الملك رفتم . از باغهاى خوب ثمر رسيدهء قديم است . اجزاء مجلس تماما حاضر شدند . مختصرا تا يك ساعت به غروب مانده تمام را نزاع و مرافعه با آجودانباشى كرديم . آخر از سختى او من آرام شدم . قدرى حوالهء خرقان و قدرى را تمسك گرفتم در طهران بدهد . اغلب مطالبات به گردن خودش ماند\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nو قبول كرد . غروب خانه آمدم . خيلى خسته شدم تا چه شود .\r\nپنجشنبه 13 شعبان - ديشب خانهء عماد السلطنه بوديم . حضرت و الا و نواب عليه تشريف داشتند . صحبت متفرقه زياد شد . سه ساعت به غروب مانده منزل آمدم . توله نوبل كه چند روز بود گم شده بود پيدا شد . آدم ميرزا حسين مستوفى آورد . خوشحال شدم . يك تومان حضرت و الا وعده فرموده بودند به آورندهء نوبل بدهند . اصغر را گفتم برود بگيرد . على بيك را باز مأمور كردم جهت وصول اين محلها خرقان برود فردا مىرود . توپچى مأمور فارس شده است . شب عيد خواهند رفت . اگر اين مواجبها برسد .\r\nالان سه ساعت از شب رفته است . بعد از شام است . اتفاق بدى افتاد . مثل سگ شده‌ام . . . « 1 » بر شيطان لعنت .\r\n\r\nحكم خرقان\r\nپنجشنبه 20 شعبان - صبح ميدان رفتم توپچى براى سان حاضر شد . نظام الدوله پيغام داده كه كسالت دارم امروز را خواهش دارم موقوف كنيد . توپچى را مرخص كرده خانه آمدم . ناهار خورده مجددا درب خانه رفتم . دو حكم براى خرقان لازم بود به مهر آقا رساندم . خانهء حضرت و الا سه ساعت به غروب مانده خانهء مؤيد الدوله عقدكنان رفتيم . زينت الدوله دختر مؤيد الدوله را نظام الملك براى مدير السلطنهء لشكرنويس‌باشى عقد مىكنند . جمعيت زياد اطاق كوچك خيلى مغشوش بود .\r\n\r\nهشتاد هزار تومان پيشكش\r\nمؤيد الدوله از گيلان بيست روز است آمده و فرمانفرماى خراسان شد . هشتاد هزار تومان پيشكش داده دو روز ديگر مىرود . خوب پولى امسال از اين دو برادر گرفتند . خانه ، زندگى ، ملك ، جواهر ، اسباب هرچه دارا بودند بيع قطعى گذاشته اين مبلغ را راه انداخته‌اند . خداوند شعورى بدهد .\r\n\r\nنظام الدوله\r\nشنبه 22 - صبح ميدان رفتم . نظام الدوله ناخوش است . سان ديده نشد . آدمى كه آنقدر عليل و ناتوان باشد چرا راحتى خود را از دست داده هشت هزار تومان مىدهد و زحمتى فوق العاده براى خود خريدارى مىكند . خدمت آقا رسيده از آنجا خانهء حضرت و الا رفتم . وقت ناهار آقاى عماد السلطنه و محمد حسن ميرزا آمدند . هنوز حاكم ملاير معلوم نيست . مىگويند حكيم الممالك والى [ و 
  ] حاكم شده است . از شعاع الدوله گفتگوئى نيست . تا عصر به صحبت گذشت . به اتفاق اميرزاده رفتيم منزل جناب . خانه نبود . چند روز است وارد شده‌اند .\r\n\r\nدستخط شاه\r\nديروز حضرت و الا عريضه‌اى به خاكپاى مبارك كردند كه امتيازى در اين شب عيد به قهرمان مرحمت شود . در وقت رفتن خانهء جناب فخر الملك بين راه دستخط شاه\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 518 ","page_number":518},
  {"content":"\r\n\r\nرا داد . به جناب صدراعظم دستخط شده بود كه حمايل و نشان درجهء اول شير خورشيد خارجه را به قهرمان ميرزا پسر عز الدوله بدهيد . فقرهء ديگرى هم عرض شده بود هيچ متعرض نشده بودند .\r\nباز خوب شد . سرتيپى من طلسم افتاده بود الحمد لله از طلسم بيرون آمد . شب آنجا ماندم خوش گذشت .\r\n\r\nمراحل مهر و صحه - نرخ عضد الملك\r\nدوشنبه [ 24 
  ] شعبان المعظم - فرمان خوبى ميرزا على خان نوشته بود با دستخط و برات حمايل [ و 
  ] نشان بردم درب خانه ، اول دستخط را به آقا نشان داده اجازه التفات كردند ببرم خدمت صدراعظم . رفتم در باغ دستخط را نشان دادم فرمان را تا به آخر ملاحظه كرده مهر كردند . دادم امين خلوت به صحهء مبارك موشح كند . تا آن وقت خدمت جناب عضد الملك ببرند مهر كند . اين خيلى بد وضعى است . دينارى به هيچ كس نداديم . اما عضد الملك به مهر مبارك نمىرساند تا مبلغى كه قرار است نگيرد . براى هر امتيازى درجه قرار گذاشته و از آن قرار تنخواه مىگيرد .\r\n\r\nعزل ركن الدوله\r\nامروز ركن الدوله از حكومت فارس معزول شد . تلگراف احضار را امروز زدند .\r\nنظام السلطنه ( ما فى ) حاكم بندرات فارس حاكم شد . پنجاه هزار تومان پيشكش و سى هزار تومان مساعده داد . از ركن الدوله پنجاه هزار تومان خواسته بودند . گويا نتوانسته بود قرض كند . ندادن و معزول شدن يكى بود . عجب بد وضعى شده است . قروض سال گذشتهء ركن الدوله هنوز باقى است . چهار ماه قبل آن همه عيال را برد ، متجاوز از پنج هزار تومان كرايهء مال داد ، حالا بايد مراجعت كند . خوشا به حال او . الان يقين تلگراف را خوانده خداوند نصيب نكند . بد حالتى دست مىدهد . با آن كثرت علاقه گمان ندارم دو سه ماه ديگر بتواند بيايد . خيلى جمعيت دارد ، و در پنجاه جفت كجاوه و ده بيست تخت و كالسكه عيالش رفت .\r\n\r\nبست نشستن به طويلهء شاه\r\nجمعه 28 شعبان - صبح توپچيها اجتماع كرده اينجا آمدند . از دست من هم كارى برنمىآيد . خسته شدم . خدا شاهد است از بس در اين كار حرف زده‌ام آبرويم رفت . آقاى نايب السلطنه حكم كن نيست . گفتم بروند طويلهء شاه بست بنشينند تا چه شود .\r\nعيد و ماه رمضان آمدند . حضرت و الا اين يك ماه را مىروند به دهات خودشان كه در بلوك نور واقع است . فصل خوب مازندران و نور است . شكار خوبى هم خواهند كرد . بعد از ماه رمضان تشريف خواهند آورد . شكوفهء بادام ، زردآلو ، هلو باز شده است .\r\nباغ را پاك و تميز كرده‌ام . قشنگ شده . افسوس كه دماغ نيست . خرج زياد ، پول كم .\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nشنبه 29 - عصر خانهء حضرت و الا رفتم ، همشيره‌ها بودند . آقاى عماد السلطنه تشريف نداشتند . انشاء الله صبح غرهء رمضان تشريف مىبرند . شب بسيار خوش گذشت .\r\nيكشنبه سلخ - يك ساعت از شب رفته از منزل خانهء حضرت و الا رفتم . ماه بيرون آمده بود مردم تمام متوجه آن بودند . رؤيت هلال اين ماه در انظار جلوه‌اى دارد .\r\nبيخوابى امشب و بيدارى صبح چقدر سخت خواهد بود . ساعت پنج منزل آمدم . انشاء الله صبح حضرت و الا تشريف مىبرند . شب آخر سال است . هزار قسم شكر بايد كرد كه از اين بلا رستيم و حالا زنده هستيم . سال غريبى بود . چيزها ديده شد . خداوند اين سال را مبارك و ميمون كند و كارها را راست بياورد به حق محمد و آله .\r\n\r\nنوروز 1310\r\nدوشنبه غرهء شهر رمضان المبارك سنهء 1310 هجرى قمرى ، 30 درجهء حوت ، 20 مارچ سنهء 1891 ميلادى ، 6 آبان‌ماه فرس ، 8 آذرماه رومى 2204 رومى .\r\n\r\nيكصد و پنجاه شاهى عيدى\r\nتحويل شمس به برج حمل شد . ساعت چهار از دسته گذشته لباس رسمى سفيد و قرمز پوشيده درب خانهء آقاى نايب السلطنه رفتم . قدرى گذشته اجماعا باغ رفتيم . در اطاق مباركهء موزه سلام منعقد شد . زودتر عيدى از دست مبارك گرفته بيرون آمدم .\r\nعيدى در كيسه‌هاى تافتهء گلى هركدام يكصد و پنجاه عدد شاهى داشت . خيلى در باغ معطل شدم . بعد از اتمام سلام آقا تشريف آوردند . آقا را زيارت كرده خانهء حضرت و الا خدمت نواب عليه آمدم . از آنجا منزل آمده قدرى استراحت كردم . خيلى امروز سخت گذشت .\r\n عيد نوروز و مه روزه به يك بار آمد * كار مىخواره در اين واقعه دشوار آمد\r\nچه گنه كرد مگر دختر دوشيزهء رز * كه به زندان مه روزه گرفتار آمد \r\nخداوند در ظل مراحم اعليحضرت اقدس شهريارى ارواحنا فداه و در زير سايهء مبارك حضرت مستطاب و الا وا نواب عليه اين سال را مبارك و ميمون گرداند .\r\nحضرت و الا به سلامتى صبح تشريف بردند . امشب جاجرود خواهند بود .\r\n\r\nبست در طويله\r\nيكشنبه 2 رمضان - اول درجهء حمل ، اول فروردين‌ماه سنهء 815 جلالى . يك ساعت به ظهر مانده لباس پوشيده سلام رفتم . توپچيها طويله بست رفته‌اند . دم طويله اسب تكهء جيران لگد سختى به غلامحسين خان ياور زد . الحمد لله نزديك بود و روى گوشت خورده بود . سلام در طالار تخت مرمر منعقد شد . سردر اعليحضرت تشريف نبردند . منصب و تمثال و شمسهء مرصع در اين عيد بسيار به مردم داده شده است .\r\nاز حساب خارج است .\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nجمعه پنجم شهر رمضان - امروز صبح ده دقيقه برف آمد . هوا به شدت سرد شده است . باد متصل مىآيد ، از همدان و نهاوند سخت‌تر . شكوفه‌ها باز شده . هركس كرسى را برداشته بود مجددا گذاشت . روزه خيلى سخت اذيت مىكند . اين ديد و بازديد عيد بدتر صدمه مىزند .\r\n\r\nاجارهء دكان موقت\r\nدوشنبه هشتم رمضان - عصر خانهء حضرت و الا رفتم . بازار و مسجدها تماشا دارد ، خصوصا مسجد سپهسالار كه خيلى تماشا دارد . تمام دور مسجد را كسبه اسباب آورده و گذاشته‌اند . از هر قبيل متاع آورده‌اند . تقريبا پانصد تومان اين يك ماهه اجارهء اين دكانهاست كه امين همايون دريافت مىكند . يك سمت زن و سمت ديگر حق مردها است .\r\nداخل هم نمىشوند . اما در خيابان جلوى مسجد داخل هم [ اند 
  ] و تمام فسادها و خلافها ، پخت و پزها آنجا واقع مىشود . نصف زنهاى اين شهر اغلب آنجا مىباشند . شب آقاى عماد - السلطنه آنجا بود . بعد از افطار درب خانه حضور مبارك آقا رفتيم ، از آنجا منزل .\r\n\r\nگم شدن عماد السلطنه\r\nپنجشنبه يازدهم رمضان - افطار خانهء اميرزاده محمد حسن ميرزا دعوت داشتيم .\r\nهرچه معطل شديم آقاى عماد السلطنه تشريف نياوردند . يك ساعت هم خانهء شاهزاده والى رفتم ، از آنجا منزل آمدم . قدرى گذشته از خانهء خانم آدم آمد احضار كرده بودند .\r\nآنجا رفتم معلوم شد سه روز است عماد السلطنه گم شده‌اند . محض استفسار حال ايشان احضار كرده بودند . هيچ مطلع نبودم . كاغذى به جناب و رقعه‌اى به خانم شاهزاده نوشته جوياى عماد السلطنه شديم . نزديك سحر رقعهء خانم شاهزاده آمد كه شب سه‌شنبه از همان خانهء خانم رفته‌اند و ديگر منزل نيامده‌اند . حالا كه پرسيده‌ام چهار اسب و سه نفر نوكر و قدرى لوازمات برداشته و رفته‌اند . هيچ كدام از نوكرها اطلاع ندارند كجا رفته‌اند . از نوكرها ميرزا باقر زنجانى و محمود ملايرى و يكى از اقوام ميرزا باقر رفته است . تا صبح قسمى گذشت . بعد خانم شاهزاده آمدند كه يك ساعت قبل پاكتى كه جناب به اسم ملاير آورده بود باز كردم ده پانزده كاغذ است كه عماد السلطنه نوشته . اين كاغذها را دو سه روز قبل به جناب داده كه روز سه‌شنبه به خانهء ما اگر من بودم يا نبودم بده اندرون و بگو از ملاير آمده . من تدبيرى براى مواجبهاى مردم كرده‌ام . قبض جوف اين پاكت گذاشته‌ام . بعد باز مىكنم و مىگويم ظاهر و باطن اين پول را من دارم ، شماها كه خودى هستيد و از من از بابت مواجب طلب‌كار هستيد قسمت كنيد و آسوده شويد . جناب هم باور كرده همان روز سه‌شنبه آورده است .\r\nامروز خانم شاهزاده باز كرده مطلب غير از اين بود . هيچ مرقوم نداشته بودند كه كجا رفتم . همين‌قدر نوشته بودند يك ماه و نيم ديگر خبر من به شما مىرسد و از ولايت ايران هم جائى ديگر نمىروم تا به عرض من رسيدگى كنند . و الا اگر نرسند مىروم جاهاى دور مثل چين و هند . خيلى مطالب نوشته بودند . من هم كاغذ مفصلى نوشته\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nتمام آن كاغذها را جوف آن گذاشته جهت حضرت و الا روانه كردم كه از مطلب مطلع شوند . همين‌قدر فرستاديم از مشهدى كاظم صراف پرسيدند كه عماد السلطنه برات به حوالهء جائى گرفت يا نه ؟ جواب داده بود دويست تومان به حوالهء مشهد مقدس گرفت و يقين حالا كرديم آنجا رفته است . اين مطلب را هم نوشتيم . بيچاره حضرت و الا حالا خيالشان مغشوش خواهد شد . خانم كه آنى آرام ندارد . متصل گريه مىكند . هرچه اسباب لازم داشته‌اند هركدام را به اسمى برده است بيرون و به ميرزا باقر داده . خيلى كم اسباب همراه برده‌اند . پول زرد هم هرچه داشته برده است . آنى نبايد در اين زمانه خيال ما آسوده باشد . متصل مبتلى به قسمى اوقات تلخى هستيم . هر دقيقه چيزى تازه مشاهده مىشود . نمىدانم اين حركت آقاى عماد السلطنه را به چه حمل كنم . بارى كارى است شده . بچه نيستند گم شوند . انشاء الله زيارتى كرده تشريف خواهند آورد .\r\nشنبه 27 رمضان - چند شب احياء را به رسم معمول خانهء حضرت و الا روضه‌خوانى داشتيم . بعد از اتمام روضه مسجد ملك التجار مىرفتيم . وعظ آقاى آقا شيخ مهدى بىتماشا نبود . در عوض گريه از تقريرات آقا خنده مىآيد ، خداوند قبول كند . باز شورى داشت .\r\n\r\nدشوارى ملاقات صدراعظم\r\nحضرت و الا ملا يحيى مغاندهى را با كاغذجات زياد روانه فرموده بودند . كاغذ مفصلى جهت صدراعظم داشت . روز بعد از آن هم توسط پست دستخط مبارك رسيد .\r\nعريضه به شاه و رقعه‌اى جهت صدراعظم . رفتيم ملاقات نشدند . خيلى بد وضعى است . چهار روز قاصد مانده و اقلا هشت مرتبه من و هشت مرتبه تولوى خان رفتيم و ملاقات نشدند . ديگر حالت ساير مردم معلوم است . درب خانه مىروى مىگويند رفته منزل . خانه‌اش مىروى راست يا دروغ مىگويند تشريف برده‌اند باغ . باغ مىروى يا خلوت است يا سفرا تشريف دارند يا مىگويند اينجا نيامده . بارى قاصد را روانه كرديم تا بعد جواب گرفته با چاپار روانه كنيم .\r\n\r\nزنهاى حنا بسته و زنهاى « سويليزه »\r\nامروز بازار رفتم . همه ساله زنها در امام‌زاده زيد ( ع ) [ مثل 
  ] امروز جمع شده حنا درست مىكردند ، پيراهن مىدوختند ، كارهاى غريب داشتند . متجاوز از دو سه هزار زن جمع مىشد . اين حوض مدرسه از شدت حنا قرمز مىشد . امسال آخوندها درها را از قبل از توپ سحر بستند و هرچه زنها اصرار و ابرام كردند باز نكردند . جلوى دو در امام‌زاده مملو از زن بود . آخر نشد و رفتند هركدام به يك مسجد . زنهاى « سويليزهء » نادرستى طهران پيدا كرده . يك روز مسجد سپهسالار در ركاب شاه رفتيم نمىدانم چه بنويسم از زنها . آن روز داخل زنها شديم و خيلى تماشا داشت . آنقدر نادرست و حرف مفت‌زن شده‌اند كه حد و حصر ندارد . متصل براى شاه و سايرين كه ملتزم بودند مضمون مىگويند . نمىدانم چندى بگذرد چه خواهند شد . هرگز مضامين آنها\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nرا بعد از دو ساعت فكر نمىشود ساخت . بىاندازه آن روز تماشا كرديم . معركهء غريبى بود . روزه خيلى لاغرم كرده . نه افطار مىشود غذا خورد نه سحر . مثل ناخوشها شده‌ايم .\r\n\r\nعيد رمضان\r\nشب سه‌شنبه - نمىدانم غره بنويسم يا سلخ . آخوندها در اين يك روز ترديد دارند . بارى از استماع نقاره‌خانه گويا عيد باشد . اما خواب نيامد و نشستيم . سحر هم خواهيم خورد . مبادا عيد نگيرند و بىسحرى روزه گرفت . دو مرتبه نقاره‌خانه زدند .\r\nطهران از سه ساعت به غروب مانده ابر شد و باران كاملى آمد . دو ساعت از شب گذشته بعد از آمدن باد هوا باز شد . گويا خبر رؤيت هلال از شهرهاى ديگر رسيده باشد .\r\n رمضان رفت و رهى دور گرفت اندر بر * خنك آن كو رمضان را بسرا برد ز بر \r\nخيلى اذيت كرد . خداوند قبول كند انشاء الله تعالى و ما را به بسى از اين ماه رمضانها برساند .\r\n\r\nسلام عيد رمضان\r\nسه‌شنبه غرهء شوال المكرم - سه ساعت از دسته گذشته بيدار شدم . گفتند اغلب اهل شهر و علماء افطار كرده‌اند ، ما هم خورديم . قدرى گذشته سوار شده درب خانه رفتم . سلام در اطاق عمارت شمس العماره منعقد شد . بعد از سلام محمد حسن ميرزا را پيدا كرده اتفاقا خانهء حضرت و الا آمديم . هشت تومان پول مفتى از همدان برايم رسيده بود . با محمد حسن ميرزا سوار شده حضرت عبد العظيم ( ع ) با راه‌آهن رفتيم .\r\nعباسقلى خان سرتيپ هم پيدا شد ، صحبت‌كنان رفتيم . هوا ابر و قدرى باران آمد .\r\nروزى به خوشى گذشت .\r\n\r\nاسب‌دوانى در دوشان‌تپه\r\nشنبه پنجم شهر شوال المكرم - ديشب را خانهء حضرت و الا ماندم . همشيره‌ها بودند . صبح سوار كالسكه شده لباس رسمى پوشيده رفتم دوشان‌تپه براى تماشاى اسب‌دوانى . بين راه محمد حسن ميرزا را سوار كرده جمعيت بىاندازه مىرفت . امسال خيلى مردم اسب گذاشته‌اند . متجاوز از دويست اسب در اين سال سوقانى كرده‌اند .\r\nيك ساعت طول كشيد تا به محل اسب‌دوانى رسيديم . محمد ميرزا پسر ملك‌آرا رسيد .\r\nجميعا چادر آقاى نايب السلطنه پياده شديم . شاهزادگان و صاحب‌منصبان جمع بودند .\r\nيك ساعت گذشت اعليحضرت تشريف آوردند . به قرار رسومات سابقه كه معين شده است علاء الدوله و كشيكچىباشى اين دو ساله مشغول نظم دواندن اسبها هستند . امسال اغراض شخصى نظم را برهم زد . دورهء اول را شلوغ كردند . آدمهاى عزيز السلطان\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nو اجزاء اصطبل خاصه اسب هركس كه بيم جلو آمدن را داشت از راه خارج كردند و نگذاشتند بيايد . بعلاوه چندين اسب داخل كردند كه سه چهار دوره را نرفته بود .\r\nعلاء الدوله و كشيكچىباشى هم اسب داخل كردند . مختصر اسب شاه پيش آمد . اما خود شاه ملاحظه فرموده بودند كه اين اسب را در دورهء چهارم داخل كردند . بيرق را شاه به عزيز السلطان التفات كردند . گفتند اسب نسقچىباشى جلو بود و نگذاشته بودند . بيچاره خودش هم مريض است و نيامده بود . معلوم نشد اسب كه جلو آمد . اسب يموتى آقاى نايب السلطنه [ را 
  ] كه بسيار خوب بود و ظن اغلبى آن بود كه جلو خواهد آمد در دورهء چهارم كتك زده از راه خارج كردند . جلودارهاى آقا يقه پاره كرده و زارىكنان آمدند به شكايت . خدا شاهد است مثل زن بچه مرده گريه و ناله و فغان مىكردند كه اسب ما را از راه خارج كردند . دو ساعت مرافعه آقا داشت . هرچه مىكرد ساكت نمىشدند . اول هم خودش گفت شما دورهء اول اسبهاى مرا نگذاريد ، جلودارها قبول نكردند . به هزار زحمت و مرافعه ساكت شدند . يقه‌اش را مرد كه پاره كرده بود . مثل ابر بهار گريه مىكرد . دورهء دوم كه پنج دور مىدواندند اسب آقا جلو آمد . اسب كهرى بود . چون اسب عزيز السلطان قدرى فاصله داشت محبت شخص اعليحضرت مانع شد .\r\nمقرر شد بيرق اسب اول و دوم را نصف كنند ، مابقى را درست ندانستيم . انشاء الله بعد از فهميدن خواهم نوشت . اميرآخور قهر كرد . جزئى گفتگو و نزاعى هم ميان مجد الدوله و علاء الدوله شد . فحش به هم دادند . اين گفتگو البته عقبه پيدا خواهد كرد .\r\nپول خوبى امروز عزيز السلطان برد ، تمام را به زور . بعد از اتمام اسب‌دوانى افواج و توپخانه و غيره سان دادند . توپچيهاى من امروز توپهاى كوهستانى را بسته بودند .\r\nيك ساعت به غروب مانده منزل آمديم . مراجعت طوفان شديدى شد . خيلى گرد و خاك اذيت كرد . اگر روز قبل باران نيامده بود كه خيلى مغشوش مىكرد .\r\n\r\nيابوى پالاندار\r\nچهارشنبه دهم شوال - ديروز با تولوى خان و محمد حسن ميرزا قرار رفتن شمران را گذاشتيم . دو ساعت به دسته مانده بيدار شدم . ساعت يك به دسته مانده سوار اسب تكهء جيران شدم . شرارت زياد مىكرد . ابدا در سابق آنقدر شرور نبود . بىخود شيهه مىكشد ، بى جهت لگد مىزند . خصوصا اگر يابوى پالاندار مشاهده كند عنان اختيار از دست سوار بيرون مىكند . ابدا آنقدر عشق به ماديان ندارد و در وقت ديدن ماديان آنقدر شرارت نمىكند كه يابوى پالاندار را ملاحظه مىكند . سبب را ندانستم و حال آنكه ماديان طرف ملاحظه و عشق است . اين فقره به قول مولوى نهاوند معلوم نشد .\r\nدر اين اسب بخصوص اين فقره به صحت معين شد . امروز گاو و بزغاله را هم كه مشاهده مىكرد شيهه مىكشيد و بازى مىكرد . باغ تجريش سبز و خرم بود . ناهار كباب و دوغ و تخم‌مرغ داشتيم . ميرزا ابريشم مشاق تولوى خان هم بود . آدم به اعلم خوش صحبتى است . بعد از ناهار خيلى براى پيدا كردن خانه گردش كرديم . تمام جاهاى خوب را اجاره كرده‌اند . مسئله در آن است كه من مىخواهم نزديك به حضرت و الا باشد .\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nلابد گفتگو براى باغ پهلوان غلام كرديم . چهل و پنج تومان راضى شد باغ را اجاره بدهد . به شرط آنكه دو اطاق و يك ايوان تا آمدن ما بسازد . قرار شد شهر بيايد پول بدهم . گلين خانم راضى نمىشود مىگويد بد است . تا پس‌فردا كه بيايد چه قرار بدهم .\r\nيك ساعت از شب رفته منزل رسيدم . سه سر تقله زدم از قضا خوب بلند شد .\r\n\r\nخبر عماد السلطنه\r\nدوشنبه 15 شوال - خانهء حضرت و الا بودم . عصر جلال الموتى كاغذ شاهزاده را آورد مژده مىخواست . معلوم شد كاغذ عماد السلطنه رسيده است براى خانم شاهزاده .\r\nمطلبى نداشت جز قدرى شكايت از روزگار و صدمهء راه . هيجده روزه رفته بودند و زحمت زياد كشيده بودند . عريضهء حضرت و الا چند روز است جوابش مرحمت شده به تفصيل . صدراعظم منتظر است كه خبر عماد السلطنه از سمتى برسد . نوشته بودند كاغذ جداگانه جهت صدراعظم نوشتم . تا حساب مرا درست نكنند از شهر مقدس مشهد خارج نخواهم شد . خوشا به حالش كه در جوار همچو بزرگوارى ساكن است . خداوند به همه نصيب كند . تمام حرفهاى بىمعنى مردم ضايع شد . معلوم شد كه كجا هستند . مسئله در آن است كه ظن اغلبى بود كه شاهزاده به فرنگ رفته . تمام مردم گمان مىكردند شاهزاده و عماد السلطنه هردو فرنگ رفته‌اند . هركس ما را مشاهده مىكرد همين سؤال را مىكرد . از بس قسم خورديم خسته شديم . روى دروغگوها سياه شد . هيچ كس باور نمىكند كه شاهزاده مازندران و عماد السلطنه خراسان است . خيلى حكايت بود .\r\nسه‌شنبه 16 - كاغذ مفصلى جهت عماد السلطنه نوشتم با صورت دستخط شاه و صدراعظم . صبح ميدان مشق رفتم گفتند اعليحضرت انبار توپخانه تشريف مىآورد .\r\nتوپچى قراگوزلو براى سان حاضر شود . رفتم به روز شنبه قرار شد . در آنجا شاهزاده سيف الدين ميرزا سرتيپ فرمايش نظام الدوله را ابلاغ كرد كه سى چهل نفر از اين توپچى روانه كنيد درب خانه .\r\n\r\nحبس آجودانباشى - ماليات به جاى توپچى\r\nآجودانباشى توپخانه اسمعيل خان ماليات چهار سالهء ملكش را كه نمىدهد و عوض مواجب اين توپچى داده شده است به هرزگى و شرارت بگيرند . اين فقره تفصيل دارد .\r\nملك بلا سكنهء خرابى در خرقان دارد اسمش چهارچشمه [ است 
  ] ، سالى شش تومان و يك خروار و پنجاه من جنس ماليات اوست . همه ساله در عوض توپچى داده مىشود . اين فوج دست هركس بوده اين ماليات را پيشكش اسمعيل خان مىكرد . چهار سال است كه به ما بايد بدهد و به همين عنوان كه اين از بابت غايب و متوفى است من آجودانباشى هستم بايد به من برسد نمىداد . هرچه عرض كردم همين جواب را داده بود . تا براتها را نظام الدوله نزدش فرستاده بود ، تمام پشت بروات را به اين مضامين نوشته بود . من براتها [ را 
  ] بردم خدمت آقا گفتم مگر حضرت و الا اسمعيل خان را خازن وجوه غايب و متوفى نظام فرموده‌ايد كه ماليات خودش را نمىدهد و اين قسم بروات مرا ضايع\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nمىكند . آقا فرمودند اين پدرسوخته هنوز اين پول را نداده با وجود تحقيق نظام الملك و نظام الدوله . عرض كردم نمىدهد و تمام را بد مىگويد و توپچى مواجب مىخواهد .\r\nميانهء دو آجودانباشى گرفتار شده‌ام . هركدام جوابى بىمعنى مىدهند . فرمودند آردل‌باشى آجودانباشى را نزد نظام الدوله با من حاضر كند . جواب سؤال كنيم . اين حكم بيستم بود كه فرموده بودند . دو سه مرتبه آجودانباشى نزد نظام الدوله رفته بود همين جوابهاى لاطايل را داده بود . اين بود كه اين ابلاغ را سيف الدين ميرزا كرد . من در حضور جمعى گفتم كه هرگز توپچى را بدون آدم ايشان روانه نمىكنم شايد شرى برخاست . خواهند گفت تو جوانى كردى و بىجا فرستادى . گفت خير شما با جعفر قلى خان آردل آقا كه مأمور است روانه كنيد . گفتم مطلبى صحيح ! شما كه حضور داريد شاهد باشيد . بعد ده نفر توپچى گفتم بروند . از آنجا منزل حضرت و الا رفتم . از آنجا با محمد حسن ميرزا درب خانه رفتيم . آقا خيلى دير بيرون آمد . اسماعيل خان آنجا بود . توپچيها درب خانهء آقا بودند . من گفتم اينجا نباشيد برويد همان خانهء آجودانباشى باشيد . از آنجا مراجعت كرده مجددا خانهء حضرت و الا آمدم . بعد از سه ساعت خبر آمد كه آجودانباشى پنج نفر از توپچيها [ را 
  ] به عنوان اينكه بيائيد توى حياط چايى بخوريد پول بدهم كتك بسيار زده و قداره را از كمر توپچى باز كرده سه نفر را زخم زده است . تا آردل آقا رسيده و ساير توپچيها در را شكسته داخل شدند كار از كار گذشته است . خودش و سه برادرش اين كار را كرده‌اند . توپچيها را به همان حالت خدمت آقا برده‌اند . مطلب اين‌طور واقع شده . آجودانباشى وجه نقدى چهار برات را خدمت آقا برده و گفته است توپچى [ ها 
  ] آمده درب خانهء من نشسته‌اند شرارت مىكنند . آقا فرموده مىخواستى پول بدهى تا نيايند . رو به جعفر قلى خان كرده كه پول را بگير بگو توپچيها بيايند . آجودانباشى تندتر مىرود و اين كار را مىكند . بعد از آن‌كه توپچيها [ ى 
  ] زخمى به نظر آقا رسيدند فحش زياد مىدهد و حكم مىفرمايند تمام آردلها بروند آجودانباشى را كشان‌كشان بياورند . تا غروب آردلها آنجا بودند . بيرون از اندرون نيامده بود . غروب خبر آوردند كه آردلها رفتند . من مثل سگ شدم كه خودشان حكم مىكنند و خودشان حكم نمىكنند . توپچيها را آقا فرموده بود بروند خانهء نظام الدوله دوا و غذا بدهند . جراح هم ديد نوشت . شب مثل عمر مرحوم آنجا ماندم . حالت تكلم نداشتم . صبح چهارشنبه خبر رسيد كه ديشب اسماعيل خان پلتيك و شيطنت به خيالش رسيده ساعت يك از شب رفته باغ اميريه خدمت آقا رفته است . تا آقا از دور ملاحظه فرموده‌اند ، آردل‌باشى را فرموده‌اند اين پدرسگ را بگير و حبس كن . الان در حبس است . حالت خوشى روى داد . سابقهء دشمنى و آن حكايت نزاع چند سال قبل با عماد السلطنه و زخم خوردن او از عماد السلطنه به خاطر آمد . فرصتى روى داد . خداوند را هزار مرتبه شكر كردم كه من در اين ميانه نبودم و طورى شد كه نتوانستند بگويند حكم ما بود ، و الا من بيچاره حالا گرفتار [ بودم 
  ] و بدبختى دامن‌گير شده بود . اين قهر اسماعيل خان و كندن لباس نظام و رفتن به دستگاه صدراعظم هم كمك كرد . اگر آن دشمنى نبود هرگز اين حكم را نمىفرمودند . بعد از ناهار گفتند حكم شده است كه خودش و برادرهايش تمام از درجه\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nو اعتبار نوكرى ساقط و مواجبشان مقطوع بشود . توپچيها اذن از من نداشتند و الا پدرش را سوزانده بودند . بارى لله الحمد ما گرفتار نشديم . عصر جعفر قلى خان بيست و يك تومان پول آورد . عجب پولى بود خيلى خوب و بامزه . سه تومان به او دادم . بايد چهل تومان پول بدهد . به اين افتضاح و مرافعه آخر بيست و يك تومان داد . مابقى از ميان رفت . الحمد لله كه به گردن‌كلفتى نتوانست پول مرا بخورد . هنوز در حبس است تا چه شود . شب به خوشى گذشت .\r\nجمعه 18 شوال - صبح نواب عليه پيغام داده بودند كه كاغذ حضرت و الا رسيد ، عصر تشريف مىآورند . سوار شده آنجا رفتم . پنج ساعت به غروب مانده كالسكه نشسته بيرون دروازهء شمران كنار آسياب سردار ايستادم . قدرى گذشته حضرت و الا تشريف آوردند منزل . به سلامتى پياده شدند . من خانهء نصير الدوله دعوت داشتم .\r\nآنجا رفتم . الحمد لله در اين سفر زياد بر وجود مباركشان خوش گذشته بود . گمان ندارم الان هم مردم باور كنند كه شاهزاده تشريف آورده . گويا يك منقطعه هم گرفته باشند ، از عقب تشريف مىآورد . يكى كم نبود . مرافعهء اين يكى هنوز در ميان است و هرگز تمام نخواهد شد . تا اين يكى بيايد و چه شود . هرگز لازم نبود . من بيچاره هم گرفتار هستم . هر شب و هر روز مبتلا و در صدمه و زحمت و گفتگو . آنى آدم راحت نخواهد بود به هر عنوان كه باشد . اين فقرهء طبيعى است . زنها طاقت ندارند . هرقسم كه رفتار كنى باز دلگيرند و به ياد آن‌كه بيايند خوددارى ندارند . خدا اين‌طور آفريده و قرار داده . من خيلى به دلخواه رفتار مىكنم . با وجود اين هر شب و هر روز مرافعه و نزاع در ميان است . از آن هم تا حال چيزى به عمل نيامد ، تا بعد چه شود . گويا اولاد در طالع نداشته باشم . هواى طهران بسيار گرم شده است . خصوصا اين چند روزه .\r\n\r\nكارخانهء فشنگ‌سازى\r\nشنبه 22 شوال - صبح آردل آقاى نايب السلطنه آمده احضار فرموده بودند . به عجله ميدان رفتم . در كارخانهء فشنگ‌سازى تشريف داشتند . فرمودند چرا توپچى را براى سان حاضر نمىكنى . عرض كردم چندين مرتبه در ميدان حاضر شدند تشريف نياورديد . مقرر شد فردا صبح حاضر كنم . كامرانيه تشريف بردند . مدتى در اطاق توپخانه نزد جناب نظام الدوله نشستم بعد منزل آمدم . نظام الدوله بعد از يك ماه امروز توپخانه آمده آنقدر از درد پا شكايت كرد كه چه بنويسم . مگر لازم بود هشت هزار تومان بدهد و براى خود زحمت و مشقت و دردسر بخرد . حالا پشيمان شده است كه چه غلطى بود كردم . گمان ندارم باز يك ماه ديگر از خانه بيرون بيايد . عصر محمد حسن ميرزا منزل آمد . برادر بزرگ ميرزا على اصغر خان فوت شده بود اتفاقا آنجا رفتيم . مدتى بود ناخوش شده بود . اسمش ميرزا محمد بود ، رحمة الله عليه . زياده چه بنويسم .\r\nجمعه 28 - اعليحضرت اميريه باغ آقاى نايب السلطنه تشريف بردند . عصر انبار توپخانه تشريف مىآورند . توپچى قراگوزلو هم مقرر شد حاضر شود . از سان\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nآقا كه گذشت ساعت چهار رفتم . ساعت دو و نيم شاه تشريف آوردند . محمد حسين خان رئيس اصطبل توپخانه كه انبار هم در دست اوست تشريفات زيادى قرار داده بود .\r\nيك طاق نصرت جلوى در انبار درست كرده بود ، از قضا خيلى كثيف . به اين شكل كارها جلو آمده‌اند . توپچى را به وقت سان ديدند و از حضور مبارك چهار به چهار دفيله كردند . خيلى مستحسن افتاد . اما چه بگويم ، دينارى از مواجب آنها را ندادند . حق دو سالهء آنها را از خود دادم و از سال گذشته هم چهارصد تومان طلب دارند كه ديگر پول ندارم بدهم .\r\n\r\nوضع نوكرها - وضع قشون\r\nآقا به شاه عرض كردند تمام لوازمات آنها حاضر شده و دو روز ديگر مىروند .\r\nدر اين دوره براى ما كار گرفتن و شغل داشتن جز اسباب صدمه و دردسر و بدنامى چيزى ديگر نيست . بهتر همان است كه به جزئى مواجب قناعت كرده آسوده باشيم . به خدا قسم براى اين يكصد نفر توپچى كه در سال ده تومان مداخل ندارد به جان رسيدم . هزار قسم ناملايم ديدم . هزار مرتبه تغير شنيدم . هرچه مىگويم اگر اين‌ها نوكر من هستند بفرمائيد مواجب آنها را بدهم ، اگر نوكر شاه هستند پس چرا مواجب آنها را من بدهم . تمام را مىگويند امروز فردا . مختصر عرض‌رس در اين شهر هيچ كس نيست . خداوند مگر تفضلى و ترحمى كند . حالت قشون دولت ما كه اين‌طور باشد حالت رعيت معلوم است . دست غيب مگر چاره كند . با اين قشون مىخواهند جلوى روس و انگليس را نگاه‌دارى كنند . همين امروز يقين دارم محمد حسين خان سه چهار هزار تومان براى تعمير انبار و مرمت توپ و درست كردن اسباب توپ‌كشى را به صحهء مبارك رسانيد و گرفت . من بيچاره چهار ماه بلكه دو سال است هفتصد تومان مواجب توپچى كه به خرج آمده و آجودانباشى خورده مىخواهم بگيرم نمىشود . حكم نمىكنند . پس چه لازم با اين شكل كار قبول كرد . اسم يك نفر از ماها كه ميان بيايد ديگر ابدا حكم نمىكنند . نمىدانم مگر ماها چه خلاف و خيانت به دولت كرده‌ايم كه اين‌طور خدا خواسته است . حالت حاليهء ما اين طوره . خداى ناكرده اگر اتفاقى هم بيفتد چه كارى ، چه توپچى ! بيگانه‌ها كار مىگيرند كه مىتوانند پيش ببرند و مداخل كنند .\r\nاين‌طور خدا خواسته است . حالت حاليهء ما اين‌طور . خداى ناكرده اگر اتفاقى هم بيفتد از همه راحت‌تر آنهايى [ هستند 
  ] كه بيگانه‌اند . در زحمت و صدمه و بيم خطر جانى ماها .\r\nهرچه فرياد كنيم به جائى نمىرسد . خسر الدنيا و الاخرة . قوم و خويشى و قرابت ما آن وقت معلوم مىشود ، حالا خير حالا خير . . . « 1 »\r\n\r\nدامادى مدير السلطنه\r\nيكشنبه 27 - صبح درب خانه رفتم . آقا اميريه بودند . اعليحضرت پنجشنبه صاحبقرانيه تشريف برده‌اند . شب ، نظاميه عروسى مدير السلطنه لشكرنويس‌باشى پسر\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 528 ","page_number":528},
  {"content":"\r\n\r\nنظام الملك دعوت داشتم . مجلس در جلوى عمارت جلوى حوض قشنگ خوبى بود . چادر قشنگى زده بودند . مجلس خوبى بود . جمعى بودند . موزيك ، مطرب ، همه چيز بود . چند تقليد بامزه بيرون آوردند . يهودى و مازندرانى خوبى شده بودند . صد مراتب بهتر از خود آنها تكلم مىكردند . دختر مؤيد الدوله را گرفته‌اند . اين دختر افسر الدوله بنت اعليحضرت است . با وجود آنكه فخر الدوله تازه مرحومه شده بود . پريشب شب چلهء او بود عروسى كردند . خيلى منافات داشت . اولا دختر بزرگ اعليحضرت بود . ثانيا خالهء عروس بود . رسمهاى صحيح از ميان رفته و چيزهاى بىمعنى به ميان آمده . ساعت شش منزل آمدم . اين مدير السلطنه حكايت دارد . آن وقت « آقا نظام » مىگفتند . آن چند سال كه خانهء نظام الملك كه الان به اين مدير السلطنه اين نظام الملك داده بعد از عروسى برود بنشيند نشسته بوديم چيزها ديدم نوشتن آن اسباب عبرت است . . . « 1 » حالا شخص بزرگ محترمى شده و ابدا به من آشنايى نمىدهد .\r\nشنبه 4 ذيقعده الحرام - امروز هر قسم بود جيرهء توپچيها گرفته شد . چهار ماه است در طهرانند . اقلا پنجاه روز هم مسافرت آنها تا فارس طول خواهد كشيد . پنجاه و پنج روز به همه جهت جيره دادند ، نفرى سيزده هزار . چهار ماه است در كاروانسرا منزل دارند . پنجاه و پنج روزه كرايه دادند . اين هم بالاى آن ضررها . خانهء حضرت و الا بودم . عصر منزل آمدم . اسب تكه جيران ناخوش شده است . متصل ناخوش است .\r\nمىگفتند « بقمه » كرده يعنى گلودرد . هوا گرم شده است . در حياط خوابيدم .\r\nدوشنبه 6 ذيقعده - منزل بودم . پريروز يك مار بزرگ كنار ديوار سر از سوراخ بيرون آورده هرچه نوكرها كوشش كردند گرفته نشد . معلوم است از سوراخ مار را نمىشود گرفت . در باغ بوده است . ديروز هم يك بچه مار از بيرونى گرفتند .\r\nدر آن خانهء بزرگ كه بودم هيچ مار نگرفتيم . اين خانه گويا خيلى داشته باشد . مثل خانهء حضرت و الا كه مملو مار است .\r\n\r\nمرگ تكه‌جيران\r\nتكه‌جيران حالتش مغشوش شده . عبد الله بيك بيطار طويلهء صاحب جمع آمد . بعد از هزار زحمت پنج تومان قرار گذاشت بگيرد معالجه كند . اصرار داشت نصف آن نقد داده شود . لطفعلى خان هم اصرار داشت كه البته بدهيد . رفت كه دو مرتبه اسب را سر بزند مرده بود . لطفعلى خان با تفصيلى آمد اطلاع داد . اسب خوبى بود . سه سال بود سوارى مىداد . جوان بود . تازه داخل هفت شده بود . اول سوارى و خوبى او بود . رحمة الله عليه . صد تومان زياده مىخريدند . حضرت و الا هفتاد تومان خريده بودند .\r\nدو روز بعد الاغ خوبى داشتم به همين مرض تلف شد . يك ساعت بعد از ظهر محمد حسن ميرزا با تولوى خان آمدند ، مدتها صحبت كرديم . آقا ميرزا ابراهيم مشاق تولوى خان هم بود . مدتها بود كه من خط خانمهاى محترمه را جمع كرده بودم و خيال داشتم مرقع\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 529 ","page_number":529},
  {"content":"\r\n\r\nقشنگى درست كنم يادگار بماند . امروز تمام آنها را جمع كرده به ميرزا ابراهيم دادم برد مرقع كند . بسيار چيز تازه خوبى مىشود . يك ساعت به غروب مانده سوار شديم از خيابان خانهء حضرت و الا رفتم . باد مىآمد گرد و خاك بىاندازه بود . شاهزاده خانم و آغا شاهزاده آنجا بودند . خوش گذشت .\r\nسه‌شنبه 14 - صبح توپخانه رفتم . حقيقت تنگ آمدم . غلامحسين خان ياور مطالب بىمعنى دروغى عريضه كرده و حالا خودش پيدا نيست جواب بگويد . چهار ماه است آنى آسوده نيستم . ده مرتبه زمين گذاشتم استعفا كردم ، به خرج نمىرود . به چه درد من مىخورد متصل در گفتگو باشم .\r\n\r\nشورش تبريز و شيراز - قوام الملك\r\nبارى در اين ايام شورش سختى در آذربايجان يعنى شهر تبريز و شهر شيراز شده است . پس از آن‌كه ركن الدوله قوام الملك شيرازى را چوب زد و مورد بىالتفاتى سخت اعليحضرت شد قوام به طهران آمد . خراسان نزد عمويش صاحب ديوان رفت . تنبيه قوام برحسب خواهش علماى شيراز و جمعى از محترمين شده بود . با وجود آن خيلى به ركن الدوله بد گفتند و سخت نوشتند . حالا كه نظام السلطنه حكمران فارس شد به رسم معمول تلگرافا قوام را احضار كرد . بين راه به هم رسيده متفقا رفتند . به وصول فارس علماء خصوصا برادرزادهء ميرزاى شيرازى مجددا قوام را تكفير كرد و اهل شهر در مقابل ايستادند كه قوام بايد برود همان طهران ، ما نمىخواهيم . نظام السلطنه در اول ورود به مقر حكومت خواست چشم مردم را بترساند . اين فقره را به طهران عرض كرده وجوهاتى كه داده بود در اول دفعه جلوگيرى كرده مقرر شد البته شورش را ساكت كند و اگر ساكت نشدند جواب آنها را با سربازهاى گرسنهء توپچى بدهد . اين فقره را فوز عظيمى دانسته با افواج خواست فتنه را تسكين بدهد . گفتند بيست نفر سرباز و جمعى از اهل شورش مقتول شدند . اهل شهر غلبه كرده افواج را شكست داده‌اند . اين خبر كه به طهران رسيد ملتزم شدند كه مادام العمر قوام را نگذارند در فارس باشد . با اجزاء و اتباع تمام را احضار فرمودند . شورش ساكت شده مردم به سر كسب و كاسبى و عمل خود رفتند . مجددا مقرر شد ركن الدوله حكما بيايد و رئيس تلگرافخانه او را بيرون كند . قوام هم بين راه است .\r\n\r\nشورشهاى ايران\r\nشورش تبريز از اين سخت‌تر بوده . هردو جا شكست خورديم . از پارسال تا حال شهرى و قصبه‌اى در ايران نبوده كه شورش كرده و كارى پيش نبرده‌اند . معلوم نيست عاقبت اين شورشها به كجا خواهد رسيد و چه خواهد شد . متصل مردم مشغول فتنه و فساد هستند . چون هيچ كدام را پيش نبردند و چشم مردم نترسيد جرى شده‌اند و محال است دست بردارند تا كار خود را به جائى برسانند .\r\nآن همدان ، آن ملاير ، آن خراسان ، [ آن 
  ] قزوين . همه جاى ايران نقطه‌اى نمانده\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nكه شورش نكرده‌اند . حكايت استراباد سال گذشته كم نبود . خيلى وضع مغشوش است .\r\nمردم حق دارند . خيلى از اين بالاترها بايد بكنند . دولت هم كه « پلتيك » ندارد . متصل مشغول خوش‌گذرانى هستيم . . . « 1 » اگر جلوى همدان را گرفته بودند ملاير آن‌طور نمىكرد .\r\nتبريز را جلوگيرى كرده بودند شيراز آن‌طور نمىشد . حالا يا حق يا باطل .\r\n\r\nجريمهء رعيت\r\nساعد السلطنه پس از دادن آن جزئى جريمه و مأمور شدن به رياست قشون فارس رفته است همدان . تومانى چهار هزار علاوه ماليات حواله كرده به اسم آنكه من در طهران جريمه دادم و خسارت كشيدم به ضرب چماق از رعيت بيچاره اين وجه را گرفت و هيچ كس نگفت كه ما از شخص تو براى آن كارها جريمه گرفتيم رعيت بيچاره چه گناه كرده كه جريمهء ترا دو مقابل و سه مقابل بدهد . اين هم كار است كه واقع مىشود . يك وقت از دروازه بيرون نمىروند يك وقت از سوراخ سوزن . بنده ده تومان از صد نفر توپچى گرفته‌ام متصل در كش‌مكش هستم كه بيا پس بده و حال آنكه آنها شكايت نكرده‌اند ، يك نفر ياور اين فقره را رسانده است . حسام الملك همين‌طور از مردم دو مقابل جريمهء خود را پس گرفت . ماها ول معطل هستيم . هرچه زودتر از اين زندان دنيا خلاص شويم آسوده‌تر هستيم . يك مرتبه مردن بهتر از جان دادن ساعت به ساعت است . هيچ چيز براى ما در اين دنيا فراهم نيامده و با اين حالت معصيتهاى خنك كثيف مىكنيم و جهنم خواهيم رفت .\r\n\r\nمقايسه\r\nمثلا آدم شراب‌خوارى در پارك اعلى كنار درياچه ، در مقابل خانم بسياربسيار معتبر خوشگل خوب در حالت استقلال و نفاذ امر و دو كرور دولت بخورد و جهنم برود بهتر از آن است كه در حياط كه پنج قدم طول و سه قدم عرض كنار يك حوض كه نصفه آب دارد و بوى لجن و كثافت قورباغه و بوى بد بول كه كنار پاشويه آن كرده‌اند ، در مقابل يك زن پير كور كثيف كه بوى دهنش عالم را برداشته شراب دومن يك قران ارمنى و يهودى كه هزار من بول و غايط بچه‌اش را داخل كرده آن هم نسيه و يك پول جگرك يا سيراب يا بريانى گرفته بخورد و جهنم برود در حالتى كه نوكر يك نفر ارمنى يا ارمنى مسلمان است .\r\nديروز دستخط عماد السلطنه رسيد . الحمد لله سلامت است . ديشب عريضهء مفصل نوشتم . حضرت و الا هنوز صدر اعظم را ملاقات نكرده‌اند كه تكليف معين شود .\r\n\r\nشاه در خانهء عزيز الدوله\r\nچهارشنبه 15 - منزل بودم . امروز بعد از شصت سال اعليحضرت ميل رفتن خانهء نواب عليه عزيز الدوله را فرمودند . باغ و خانهء خوبى دارد . مقرر شده بود حضرت و الا\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 531 ","page_number":531},
  {"content":"\r\n\r\nملك‌آرا و شاهزادهء ما تشريف داشته باشند . در اندرون تشريف بردند و جمعى از محترمين خادمان حرم جلالت هم بودند . قدغن شده بود كه از ملك‌آرا و شاهزاده رو نگيرند . اعليحضرت چهاردست تخته با حضرت و الا بازى كرده بودند . سه دست شاهزاده برد و يك دست باخت . بعد با نايب السلطنه مقرر شده بود بازى كنند . چندين دست هم از او بردند . بعد با اختر السلطنه حرم اعليحضرت . هشت پنجهزارى از او بردند .\r\nحضرت و الا هيچ آنقدرها بازى بلد نيست . آن روز طاس يارى كرده و از همه بردند .\r\nقريب بيست پنجهزارى بردند . مجلس خوبى بود . غروب منزل تشريف آوردند . خيلى خوش گذشته بود .\r\n\r\nتشريف‌فرمائى شاه\r\nپنجشنبه 23 ذيقعدة الحرام - ديروز حضرت و الا تجريش تشريف بردند . آن دو نفر را به هزار معركه راضى كرديم خانهء عليحده كرايه كرده تجريش بردند . من‌بعد هم گويا همان‌جا اقامت كنند . اعليحضرت امروز عصر باغ امين الملك از آن‌جا خانه و باغ وزير دفتر و معاون السلطنه تشريف بردند . اسب قزلى خانلر خان از كردستان آورده بود سوار شديم . چهار سال است آنقدرها تعريف ندارد . مگر چندى بگذرد و خوب شود . تيز و تند است . خدمت حضرت و الا رفتم قهرا شب ماندم . هرچه كردم مرخص نفرمودند . حالا كه چدن شده‌ايم ، هرچه از اين طرف مىگويند بر خود هموار مىكنيم تا عاقبت چه شود . امشب را البته مرافعه خواهيم داشت . بارى شب پشت‌بام خوابيدم . پشه خاكى زياد بود . در بين خواب شيرين يك مرتبه از سوزش گزيدن بيدار شدم . فردا كه جمعه است اعليحضرت خانهء امير خان سردار و عصر ميدان مشق تشريف مىبرند .\r\nشنبه 25 - امروز اعليحضرت به ييلاق قصر سلطنتى سلطنت‌آباد تشريف‌فرما شدند . بعد از عيد اضحى به سمت لار ، فيروزكوه ، دماوند ، شهرستانك سفر خواهند فرمود . ييلاق دير شده . هوا به شدت گرم است . شب با يك شمد در حياط تلخ مىگذرد .\r\nخيلى گرم شده .\r\n\r\nاكسپوزيسيون شيكاگو\r\nاكسپوزيسيون شهر شيكاگو ينگىدنيا مفتوح شده تمام روزنامه‌جات شرح و تفصيل آن را درج مىكنند . شهر معظم غريبى است و اين اكسپوزيسيون از تمام اكسپوزيسيونها كه شده بهتر و خوبتر است . اين شهر يك ميليون و دويست و پنجاه هزار جمعيت دارد . بيست و چهار راه آبى از اين شهر خارج مىشود به تمام ينگىدنيا .\r\nاز تمام شهرهاى فرنگ و ينگىدنيا زيباتر است . مثلا يك كوچه دارد كه سى كيلومتر طول آن است كه سى هزار ذرع ايران تقريبا شش فرسنگ طول مىشود . يك تماشاخانه دارد كه شش هزار جمعيت در آن جمع مىشود . يك هتل دارد كه پانصد آپارطمان دارد .\r\nبيست خانه در آن هست و ده بانك در آن هست . هفت دكان بسيار بزرگ ، سى كارخانه\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nو غيره و غيره . خانه از ده دوازده ، هيجده تا بيست و چهار طبقه در شيكاگو بسيار است . عقل آدم از خواندن تفصيل آن شهر حيرت مىكند . خداوند تمام چيزهاى دنيا را براى فرنگيها تمام كرده . خيلى خانه‌هاى ما عالى باشد سه طبقه خواهد بود . همين طور ساير چيزها . بيشترش اسباب ملال مىشود .\r\n\r\nكمپانى امنيه - قيمت زمين\r\nپنجشنبه چهارم شهر ذيحجة الحرام - كاغذهاى خراسان رسيد . آقاى عماد السلطنه خيلى شكايت كرده بودند . حقيقت حق دارند . بدتر از همه قدرى پول هم پيش مشهدى كاظم صراف و كمپانى « امنيه » داشتند آنها هم كارشان مغشوش است . همين‌طور خانم شاهزاده و گلين خانم تنخواه داشتند . تنخواه حضرت و الا هم كه كلى است . يك ماه است گرفتار و مبتلا هستيم ، متصل در گفتگو و مذاكره . جز قدرى زمين كه تازه از ورثهء ميرزا عيسى وزير خريده و كمى جنس به ظاهر ديگر چيزى ندارد . جمعى بودند . تقريبا دوازده نفر شريك مىباشند . اما دكانشان باز است . از صبح تا غروب ده نفر آدم ما آنجا است . آخر الامر قرار شد در عوض تنخواه خانم شاهزاده و گلين خانم زمين از جلوى اسطخر حسن‌آباد به قيمت ذرعى چهارده شاهى بيع شرط برداشته شود به موعد يك سال حضرت و الا و عماد السلطنه باشد تا قرار ديگرى داده شود . ظن اغلبى است كه مشهدى كاظم مىخواهد اين زمينها و مطالبات ناوصول را به خورد مردم به اين شيوه بدهد و الا با صد هزار تومان سرمايه به اين زودى ورشكست نخواهد شد .\r\n\r\nقرار شش هفت صراف\r\nميرزا احمد صراف هم از قم آمده چندى ديگر دكانش را باز خواهد كرد تا حساب مردم چه شود . اين يك ماه تقريبا شش هفت صراف معتبر فرار كرده‌اند و سر مردم بىكلاه مانده . به عرض كسى نمىرسند . هركس ترك دو هزار تومان را بكند مىتواند پنجاه هزار تومان مال مردم را بخورد . چند نفرى را بايد به خود بكشد و تعارف بدهد هرچه مىتواند مال مردم را بخورد .\r\n\r\nوضع حضرت و الا\r\nشب هوا به شدت گرم بود . كارهاى ما درست نمىشود . اگر شمران برويم غم روى غم ، اندوه پس اندوه . نمىدانم چه بايد كرد . خداوند اصلاح كند . به خدا هركس حالت حضرت و الا را تصور كند ديوانه مىشود ، چه رسد به آنكه داخل باشد . هر كجا ده داشته است خبر پس خبر مىآيد كه حاصل نيامده . به عنوانات مختلف دو تيول همدان را عضد الدوله ضبط كرده . هرچه تلگراف از جانب صدراعظم شد واگذار نكرد و دينارى از آنجا پول نيامده و نخواهد آمد . دو فقره مواجب ماها را از خرج فارس موضوع كرده‌اند . حالا برات صادر كرده‌ايم و معلوم نيست چه وقت عايد خواهد شد .\r\nمبلغى پول نزد ميرزا احمد تاجر داشتند ورشكست شده معلوم نيست بدهد . آنچه پول\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nنزد كمپانى « امنيه » داشتند نمىدهد . متصل امروز و فردا مىكنند . يا زمين بايد برداشت يا مطالبات لاوصول [ مىماند . 
  ] مبلغى پول هم نزد حاجى ميرزا حسين شيرازى دارند آن هم نمىدهد . امروز و فردا مىكند .\r\nاز آن طرف گرفتار كارهاى عماد السلطنه كه شب و روز آرام ندارند . متصل سلطنت‌آباد و نزد صدراعظم كه به خدا قسم است اسب و نوكر از رفتار بازمانده‌اند .\r\nاز طرفى گرفتارى اندرون كه حالت معلوم است . از آن طرف با اين تفاصيل متصل خرج بايد بكنند و هركدام مواجب و پول مىخواهيم . ما هم چاره نداريم . بارى سخت گرفتار و در زحمت مىباشند . نمىدانم چه سالى است ؟ از اول سال تا حال يك شاهى پول از هيچ طرف نرسيده است . بارى شب در كمال اندوه و غم عريضه‌اى به عماد - السلطنه نوشتم . فردا هم باز حضرت و الا سلطنت‌آباد نزد صدراعظم مىروند . وعدهء اصلاح كارهاى عماد السلطنه را كرده [ اند 
  ] تا چه شود . حكيم خيام نيكو گفته :\r\n آورد به اضطرابم اول به وجود * جز حيرتم از حيات چيزى نفزود\r\nرفتيم به اكراه و نديديم چه بود * زين آمدن و رفتن و بودن مقصود \r\n\r\nدستخط شاه\r\nسه‌شنبه پنجم ذيحجه - صبح زود منزل حضرت و الا رفتم تشريف برده بودند .\r\nقدرى گذشت اندرون رفتم . خانم جانم فرمودند ديشب صدراعظم دستخط شاه را روانه كرده بودند . زير مطالب حضرت و الا كه فهرست كرده بودند دستخط بطور دلخواه شده بود .\r\nرفتند كه تلگراف براى آمدن عماد السلطنه بگيرند . از شادى حالت خودم دگرگون شد . عمل « سيورسات » و « باقى » و « لشكر » هر سه را دستخط شده است كه صدراعظم به خرج بياورد و وصول كند . الحمد لله تمام شد . ده مرتبه حضرت و الا بيشتر رفتند و هر دفعه چهار ساعت تنها گفتگو كردند تا لله الحمد تمام شد . شرح مفصلى مجددا خدمت عماد السلطنه عرض كردم با كمال وجد و سرور .\r\n\r\nايزدده\r\nمحمد حسن ميرزا شش هفت روز است شهر است . شاهزاده خانم رفته شمران يعنى قريهء تجريش منزل دارد . يك دانگ قريه ايزدده را از ورثهء عين الملك مرحوم محمد حسن ميرزا جهت حضرت و الا به پانصد و پنجاه تومان خريد . معطل پول آن است .\r\nصرافها هيچ كدام پول نمىدهند . خيلى ارزان خريده شد . دو برابر قيمت دارد . جنب دهات مازندران حضرت و الا كنار درياى خزر واقع است . از اعتماد الدوله و سپهبد پسرهاى عزت الدوله خريده شد . شب آنجا بودم حضرت و الا تشريف آوردند . امضاء دستخطها گرفته شده بود . از اين فقره لله الحمد آسوده شديم . تلگراف شد كه تشريف بياورند . شب محمد حسن ميرزا آنجا بود . . .\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nشب پشت‌بام اندرون در پشه‌بند استراحت شد . . . « 1 » محمد حسن ميرزا و تولوى خان بيرون خوابيدند . كوكب سلطان دختر بابا رستم آبستن است تا خدا چه خواهد . دروغ شود يا راست .\r\n\r\nاسب كرنگ\r\nچهارشنبه ششم - حضرت و الا تلگرافى جهت عماد السلطنه فرمودند كه عملها گذشت و زودتر بيائيد . هوا به شدتى گرم است كه دقيقه‌اى آدم راحت نيست . متصل عرق مىكند . مثل هواى عربستان و ابو شهر است . رفتن ييلاق دير شد . خانهء پارسالى را اجاره كرده‌ام . اما خوب جائى نيست . اگر بهتر از آن پيدا بشود آن را اجاره خواهم كرد . اين چند روزه از جهت بودن اميرزاده قدرى خوش گذشت . تنها نيستيم . شب را اميرزاده باز آنجا ماند . من منزل آمدم . اسب كرنگى تولوى خان براى من به قيمت سى و هشت تومان خريده است . سه سال دارد . قدرى ريزه است تا چه شود . حالا خودش نگاه داشته مىگويد بايد تربيت كنم آن وقت بدهم . هرچه مىگويم اسب‌سوارى ندارم به خرجش نمىرود . صبح منزل بودم . نواب عليه دستخطى مرقوم داشته بودند كه زود بيا مادر كوكب زير آوار مانده و نزديك مردن است . رفتم آنجا معلوم شد صبح بعد از آمدن از مسجد و اداى نماز نزديك ارسى خوابيده بوده است . سه پسر و دخترش هم نزديك او خوابيده بودند . ده دقيقه نگذشته كه كاه‌گل و گچ همان سمت اطاق خراب مىشود ، چند تكهء معظم آن روى او به پهلوى چپ مىخورد . قدرى هم روى دست كوكب مىريزد . صدمهء جزئى وارد مىآيد . ديگر هيچ تكلم نمىكند . تا از اطاق بيرون آورده در حياط مىخوابانند جان را به جان‌آفرين تسليم مىكند . نمىدانم چند گچ و كاه‌گل روى هم ماليده بودند كه قطر هر تكهء آن يك چارك متجاوز بود . سر قبر آقا برده به خاك سپردند . رفتم آنجا ، بيچاره‌ها به هم ريخته بودند . زن صالحهء خوبى بود حيف شد مرد .\r\n\r\nفرمان منصب سرتيپى\r\nروز يكشنبه دهم عيد اضحى - حضرت و الا ديشب شمران تشريف برده‌اند . ديشب محمد حسن ميرزا آنجا بود . عصر اتفاقا سوار شده شمران رفتيم . بين راه حضرت و الا زيارت شد . عريضه به خاكپاى مبارك كرده بودند . منصب سرتيپى اول را براى محمد حسن ميرزا استدعا كرده بودند مرحمت شده بود و دستخط آفتاب نقط را التفات فرمودند . راه شلوغ بود . جمعيت سلام به شهر مىرفتند . گرد و خاك زياد خورديم .\r\nغروب خانهء محمد حسن ميرزا كه در محلهء پائين تجريش است وارد شديم . خانه و باغ رستم خان پسر مرحوم صاحب خانم عمه است . آب خوبى دارد . تولوى خان هم بود . شب خوش گذشت . صبح رفتيم باغ حضرت و الا . باز مرد كه بنا و عمله جهت تعمير خانه\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 535 ","page_number":535},
  {"content":"\r\n\r\nنفرستاده بود . اكبر باغبان گفت خانهء آقا سيد عزيز راه امامزاده قاسم كرايه نرفته و بهتر از اين يك دست حياط است . رفتم بدجائى نبود . بالاخانه‌هاى خوب سمت كوچه و معبر دارد . به هزار مشقت چهل تومان اجاره كرديم . دو اشرفى بيع داده صيغه جارى شد . باغچهء كوچكى هم دارد و با يك حياط و دو اطاق جهت اندرون تعيين كرديم . دو حياط و اين بالاخانه‌ها جهت بيرون . دو ساعت به غروب مانده به سمت شهر آمديم .\r\nآمدن ييلاق طول كشيد . گرما را به خوبى نوش‌جان كرديم . شب خانهء حضرت و الا ماندم هوا گرم بود .\r\nجمعه 15 - امروز حضرت و الا و نواب عليه شمران تشريف بردند . اسبابهاى ما را هم بردند . مزه دارد كه حالا آن مردكهء ماهوت‌فروش صاحب خانه پول را پس نمىدهد . به هزار معركه قرار شد ده روزه برساند . عصر عبد الباقى خان سرهنگ و غلامحسين خان ياور آمدند . پول و . . . « 1 » آنچه بوده دادم انشاء الله فردا مىروند كه توپچى را حركت بدهند . آخر الامر حضرت اميركبير طلب ما را از مواجب و جيرهء موزيكانچيهاى خرقانى جمعى آجودان‌باشى برداشته و التفات كردند . نمىدانم مگر اين كار را روز اول نمىشد كرد . بارى شب آخر بود . گرما شدت داشت .\r\n\r\nشهر و توله\r\nشنبه 16 ذيحجة الحرام - صبح بعد از نماز با اصغر سوار شده رو به تجريش روانه شديم . توله استاپ و نبل همراه بودند . سگهاى خيابان سخت اذيت كردند .\r\nحقيقت اسباب تمسخر است آدم در شهر توله همراه ببرد . از راه عباس‌آباد رفتم . دو ساعت و نيم كشيد به منزل رسيدم . قدرى دستور العمل داده باغ حضرت و الا رفتم . سلامت الحمد لله وارد شده بودند . يازدهم درجهء سرطان است . به شدت هوا گرم شده . شنيدم كه روزها درجهء سانتيگراد به بيست و هشت الى سى و دو رسيده است . ناهار خورده همان‌جا راحت كردم . اطاق گرم بود . درختهاى توت جلوى اطاق را سركرده‌اند . امسال آفتاب شده و يك جهت گرماى اطاق همين است . هرچه باشد بهتر از شهر است . آن كثافت و گرد و خاك نيست ، بعلاوهء هواى خوب . اقلا تنفس راحتى مىشود . غنيمت است .\r\nعصر منزل آمدم . ايوان خوبى سمت كوچه دارد . افسوس كه رو به مغرب است و عصرها آفتاب مىافتد . محمد حسن ميرزا آمد . راه امامزاده قاسم جمعيت بود . تماشا داشت .\r\nگلين خانم عصر آمد .\r\nسه‌شنبه 19 شهر ذيحجة الحرام - صبح منزل حضرت و الا رفتم . هواى شمران گرم است . شب خيلى گرم مىشود . آفتاب به شدتى سوزان است كه بدون چتر و آفتاب‌گردان نمىشود طى مسافت كرد . از شهر خبر ندارم . يقين گرم‌تر از سابق است . عصر به اتفاق تولوى خان منزل اميرزاده رفتيم . از آنجا سوار شده تا نزديك قيطريه رفتيم .\r\nدو بلدرچين ديده شد . دو سه تير انداختيم نخورد . بلدرچين خيلى كم است . غروب\r\n\r\n\r\n","description":"","footnote":"\r\n( 1 ) - يك كلمه ناخوانا\r\n","page_name":" 536 ","page_number":536},
  {"content":"\r\n\r\nمنزل آمدم . دستخط آقاى عماد السلطنه امروز رسيد . منتظر تنخواه مىباشند . مشهدى كاظم هم جان مىكند . اعليحضرت يازدهم ماه به لار و فيروزكوه تشريف بردند . حضرت اميركبير هم دو سه روز است رفته‌اند لار . غرهء محرم تشريف خواهند آورد .\r\nجمعه 22 ذيحجة الحرام - سال گذشته امروز را از سفر نهاوند مراجعت كرده و صبح بيست و دوم تجريش رسيدم . سال بدى بود . خداوند تفضل كند آن حكايت ناخوشى از ميان برود . مردم كه ميل ندارند . باز كم‌وبيش در بعضى نقاط مىگويند هست .\r\nانشاء الله دروغ است و خبرى نخواهد بود .\r\n\r\nحسرت فرنگى\r\nكمپانى هنوز قبولى برات عماد السلطنه را گفتند ننوشته و معطل تنخواه است .\r\nاز راه عشق‌آباد دور نيست تشريف بياورند . خيلى تماشا دارد . براى سفر دلم خيلى تنگ شده . پارسال از شدت حركت خسته و منزجر شده بودم . امسال برعكس است .\r\nپولى اگر برسد آب گرم خواهم رفت . اقلا چند روزى راحت خواهم بود . اگرچه اين قسم سفرهاى ما پرزحمت است . راه‌آهن و هوتل آماده نداريم . خداوند همه چيز را براى فرنگيها تمام كرده . اگر آخرت ما هم اين‌طور مثل دنيا باشد چه خواهيم كرد .\r\n\r\n","description":"","footnote":"","page_name":" 537 ","page_number":537},
  {"content":"\r\n\r\n\r\n1311\r\n\r\nتكيهء تجريش\r\nيكشنبه 2 شهر محرم الحرام سنهء 1311 - از صبح محمد حسن ميرزا و تولوى خان اينجا بودند . هوا دو شب است خيلى خوب شده . ديشب هم باران آمد . شهر هم مىگويند خنك است . آقاى عماد السلطنه گويا از مشهد مقدس حركت كرده باشند . عصر منزل حضرت و الا رفتم . تكيهء تجريش بسته شده . تعزيه مىخوانند . حضرت نايب السلطنه هم در كامرانيه تعزيهء مفصلى مىخوانند . غروب با سليمان ميرزا از پشت باغ فردوس منزل آمديم . راه طولانى بود .\r\n\r\nطويلهء پدر مليجك\r\nميرزا محمد خان پدر عزيز السلطان سر قنات نو را طويله كرده . اسبها و اسبابهاى اعلى دارد . خيلىخيلى طويلهء تميز قشنگ با اسبابهاى خوب ترتيب داده . يك دسته اسب همراه خودش سفر برده . يك دسته اسب طهران نزد عيالش گذاشته . يك دسته اسب شمران فرستاده‌اند . هيچ كس الان طويله‌اش به نظم و قشنگى طويلهء او نيست .\r\nآدم متصل مىخواهد برود تماشا كند . خداوند همه چيز را به اين آقا تمام كرده . شب كمى باران آمد هوا خنك بود .\r\n\r\nما فى الدرشكه\r\nسه‌شنبه 4 محرم - صبح سوار شده به خانهء محمد حسن ميرزا رفتم به اتفاق ايشان رو به شهر روانه شديم . راه خلوت بود . هواى تجريش چند شب است خوب خنك شده .\r\nدر اطاق با لحاف استراحت مىشود . از همان شب كه باران آمد شدت گرما شكسته شد . از ميدان توپخانه اميرزاده به سمت خانهء خودشان و من به سمت خانهء خودمان جدا شديم . منزل اميرزاده محمد ميرزا رفتم . روضه تمام شده . از اول زدن آفتاب شروع مىكنند . سردسته تمام است . از آنجا منزل رفتم . هرچه حياط و اطاقها تميز بود باغ كثيف . باغبان را تنبيه كردم . هيچ كار نمىكند . اول ماه اول ماه اگر مواجب ندهى\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nفرار مىكند . ناهار را منزل شاهزاده آقا خوردم . پيشخدمت خيلىخيلى كثيفى داشتند . . . « 1 » دايهء ميرزا على اصغر خان بود . منزل آمدم دو ساعت خواب كردم . هواى شهر هم بد نبود .\r\nگرماى شهر [ مثل 
  ] همان وقت بود كه طهران بوديم . امروز نصف آن روزها گرم نبود . خانلر خان هنوز براتها را نگرفته بود . دو ساعت و نيم به غروب مانده خانهء حضرت و الا رفتم .\r\nمحمد حسن بيك فراشباشى تفصيلات بيان مىكرد . محمد حسن ميرزا جهت گرفتن بنچاقهاى ايزدده شب شهر ماند . خيابان جمعيت داشت و گرد و خاك بود . يك ساعت از شب رفته منزل رسيدم . درشكهء خوبى با ما فى الدرشكهء خيلى ممتازى همه جا همراه بود . دم خانهء مجد الاشراف كه وكيل لشكر حالا گشته پياده شدند .\r\nچهارشنبه 5 محرم - جناب آمد . صحبت زياد شد . بعد حمام رفته از آنجا باغ حضرت و الا . همشيره ماهوش خانم چند روز بود دل‌درد داشت . امروز صبح به شدت سخت مبتلى شده بود . سه ساعت تمام امروز سخت گرفته بود . ميرزا سيد محمد صدر - الحكماء آمد . پس از چهار مرتبه استفراغ و خوردن چندين قسم دوا ساكت شد . باز عصر كمى باقى بود .\r\n\r\nشهرت ظلم امير خان سردار\r\nشاهزاده والى عصر شهر رفت . فخر الملك نوشته بود دوم ماه صفر المظفر طهران خواهيم آمد . از لار اردو به فيروزكوه رفت . خانهء سيف الملك امير خان سردار آتش گرفته سه طبقه عمارت بيرون خراب شده سه نفر تلف شده چندين نفر زخمى مىباشند .\r\nگفتند از آتش چپق يك نفر بنا اين حريق اتفاق افتاد . آتش چپق در زيرزمين مىريزد .\r\nچادر زيادى آنجا بوده . چادرها كه آتش گرفته قورخانهء سيف الملك كه مىگويند متجاوز از سى هزار فشنگ بوده آتش مىگيرد . گذشته از اين فشنگها باروت زيادى هم آنجا بوده ديگر حالت معلوم است . ظلم و ستم و جمع‌آورى مال از اين راه عاقبت ندارد .\r\nدنيا دار مكافات است .\r\n\r\nروضه‌خوانيها\r\nيكشنبه 9 محرم - عصر به اتفاق تولوى خان به شهر رفتيم . نيم ساعت به غروب مانده خانهء حضرت و الا پياده شديم . محمد حسين ميرزا شهر بود آمد . شب قبل از شام مسجد شيخ عبد الحسين كه چسب به خانهء خودمان است و سه سال است تجار و كسبهء ترك روضه‌خوانى مفصل در آن‌جا مىكنند رفتيم . الحق خوب مجلسى فراهم آورده‌اند .\r\nمسجد آقا سيد عزيز الله [ را 
  ] كه جناب صدر العلما آنجا نماز مىخواند تجار اصفهانى بسته‌اند .\r\nمسجد جمعه را تجار كاشانى روضه مىخوانند . يك ساعت استماع ذكر مصيبت شده ، بعد قدرى گردش رفتيم . جمعيت زياد بود دسته‌جات سينه زن فراوان . شب هوا بد نبود .\r\nباد خنكى مملو از گرد و خاك مىآمد . در پشت‌بام استراحت شد .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 539 ","page_number":539},
  {"content":"\r\n\r\n\r\nعزادارى محرم\r\nدوشنبه دهم محرم - صبح زود خانهء اميرزاده محمد ميرزا روضه رفتيم . از آنجا به اتفاق جمعى مسجد شيخ عبد الحسين رفتيم . معركهء غريبى بود . از كثرت جمعيت راه عبور مسدود بود . دو ساعت تمام آنجا بوديم . خيلىخيلى شور داشت . تركها معركه كردند . ظهر منزل رفتيم . ناهار خورده استراحت كردم . شهر به هيجان آمده بود .\r\nخيلىخيلى تماشا داشت . الحق نيكو عزادارى كردند . خداوند قبول كند . بهتر از اين متصور نبود . شب را جهت انجام بعضى كارها ماندم . صحبت زياد شد . خيلى خوش گذشت . اميرزاده حقيقت رفيق خوبى است .\r\nسه‌شنبه 11 - دكانها تا روز شنبه بسته است . هيچ كار نگذشت . مساجد هم تا سيزدهم و پانزدهم روضه مىخوانند . منزل خودم رفتم . باغبان جزئى كارى كرده بود .\r\nتا عصر هرچه منتظر شديم كه يكى از كارها انجام بگيرد انجام نگرفت . خائب و خاسر سوار شده به راه افتاديم . اميرزاده را هم آورديم . غروب باغ حضرت و الا رسيديم . هواى شمران خوب [ است 
  ] و باغ طرف نسبت با شهر نيست .\r\n\r\nشيراز و اخراج قوام الملك\r\nركن الدوله دو سه روز است آمده . حسينعلى ميرزا همراه ايشان بود آمد و صحبت زياد از وضع آنجا و كارهاى شاهزاده مىكرد . فارس الان هم شلوغ است و مشكل به سر خانهء اول برود . قوام الملك را هرقسم بود خارج كردند . الان بالاى محموديهء صاحب ديوان چادر زده . حالا مىگويند زنش هم بايد خارج شود و بيرون خواهند كرد .\r\nدر آن مرافعهء با نظام السلطنه متجاوز از هفتاد هشتاد نفر كشته شد . سرباز و سوار [ و 
  ] توپچى ساخلوى آنجا در عوض حمايت از نظام السلطنه دست درآورده با نظام السلطنه و قوام جنگ كردند و اغلب اغتشاش را آنها باعث شدند . سركرده‌هاى آنها را خواسته‌اند . هريك تعارفى خواهند داد و بر ازدياد منصبشان افزوده خواهد شد . ابدا اين كارها را جلوگيرى نمىكنند . هركس اسباب فتنه و شر شد ترقى خواهد كرد .\r\nصاحب منصب و سرباز كه به حكم ديوان گوش ندهد و با حاكم نزاع كند و شهر را غارت كند و اسباب آنقدر اغتشاش و بىنظمى بشود بايد البته ترقى كند .\r\n\r\nخوانين همدان\r\nمثل حكايت همدان و ترقى كردن خوانين . ضياء الملك امير تومان شد . ساعد السلطنه سردارى شمسهء مرصع و رياست قشون فارس را گرفت . حسام الملك سردارى شمسهء مرصع گرفت . اينها اتفاق نيفتاد مگر براى خاطر آن هرزگى و نافرمانيها .\r\n\r\nحسنعلى خان امير نظام\r\nبارى حسن على خان امير نظام حكمران كرمانشاهان و كردستان را گفتند مرحوم شده است . شخص بزرگى بود . يك پسر جوان و يك دختر بيش ندارد . مكنت بىاندازه\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nدارد . خرج سفر فيروزكوه و دماوند بيرون خواهد آمد . كارها بىاندازه مغشوش است . خداوند مگر اصلاح كند .\r\n\r\nامامزاده داود\r\nسه‌شنبه 18 محرم الحرام - فوت امير نظام دروغ بود . قول حسين خان اغلب بىمحل است . روز جمعه 14 به عزم توقف سه‌شبه به امامزاده داود عليه السلام رفتيم . نواب مستطاب عليه با همشيرهء شاهزاده خانم و عزيزه خانم [ و 
  ] دو سه نفر كلفت تشريف داشتند .\r\nمحمد حسن ميرزا ، تولوى خان هم بودند . ناهار را در فرح‌زاد خورديم . غروب امامزاده داود رسيديم . رفتن چهار ساعت راه است . راه را خوب ساخته‌اند . چادرها را در آخر به رديف اطاقهاى وقفى زده بودند . خانم شاهزاده يك شب قبل از آمدن ما از شهر به آنجا آمده بود . دره بسيار تنگ [ است 
  ] و آب بدى دارد . الحق جاى كثيفى است . جمعيت زياد بود .\r\nزوار آنجا در سال به بيست هزار و پانزده هزار مىرسد . تمام مشهديهاى طهران هستند . زنها پياده خيلى مىآيند . ميرزا ابراهيم مشاق بود . سه شب بسيار خوش گذشت . شعاع الدين ميرزا يك روز آمد . عميد الدوله مىرفت . از خوانين بودند .\r\n\r\nشغال الدوله\r\nشغال الدوله مضحكهء خنك خراسانى هميشه ييلاق آنجا مىرود . در سر ناهار حاضر بود . فقط صداى شغالى و سگى از خودش بيرون مىآورد . گفتم چه وقت اين لقب را فكر كردى ؟ گفت از وقتى كه اين « خربازار » را مشاهده كردم . ديدم حرفى صحيح زد . تختى و پشتى و تشكى براى خودش جلوى امامزاده تهيه و ترتيب نموده . دو لالهء بزرگ را روى هم سوار و ميخ‌كوب نموده كه تقريبا يك ذرع ارتفاع دارد . شب علامت بزرگى براى شناختن منزل ايشان است .\r\nدو دفعه جلال الموتى براى شكار كبك رفت چيزى نياورد . تولوى خان هم يك مرتبه رفت يك دانه زده بود . گم شده بود . روز دوشنبه مراجعت كرديم . اگر درهء امامزاده وسعتى داشت و مصفا بود براى دو شب و سه شب خوب بود و اما حالا هركس بيش از يك شب بماند ثمرى ندارد . آبش مثل مسهل سنا يا فلوس اثر داشت . پيچش بر همه عارض شد . الحمد لله سالما رسيديم .\r\nشنبه 22 شهر محرم - صبح منزل حضرت و الا بودم . . . تمام را چادر تولوى خان بودم . عصر از شدت اوقات تلخى سوار شديم . يك بلدرچين تولوى خان و يك دانه من زدم . شب هم آنجا توقف شد . اميرزاده بود . باغ هواى خوبى داشت . گرمى هوا تسكين يافته اما باز گرم است . آقاى عماد السلطنه بايد دو سه روز ديگر تشريف بياورند . به اتفاق اميرزاده صبح مراجعت به منزل شد . . . « 1 »\r\nچهارشنبه 26 محرم الحرام - صبح به اتفاق محمد حسن ميرزا شهر رفتيم . سردسته وارد منزل حضرت و الا شديم . عليمردان خان حاضر بود و مابقى تنخواه را محمد حسن\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 541 ","page_number":541},
  {"content":"\r\n\r\nميرزا گرفت كه به سلامتى امروز و فردا عمل ملك ايزدده را به كلى قطع كند . من منزل خودم رفتم . تا عصر منزل بودم . هوا بد نبود . عصر خانهء خانم شاهزاده رفتم .\r\nدر راه فساد را ديدم . گفت صبح خبر دادند كه عماد السلطنه آمده و شما محض ديدن آمديد . باهم سوار شده به عجله آمديم . معلوم شد دروغ است . خانم شاهزاده مىگفتند كه پنجم ماه صفر نوشته‌اند وارد خواهند شد . پنجم محرم حركت كرده‌اند . تماشاى كاملى در عشق‌آباد خواهند كرد . محمد حسن ميرزا ماند . يك ساعت از شب رفته به منزل وارد شديم .\r\n\r\nقفل شدن مرد و زن\r\nاخبار تازه معجزى است كه از حضرت خامس آل عبا عليه آلاف التحية و الثنا بيان مىكنند كه در شهر بادكوبه روى داده به اين تفصيل : شخص تاجرى در بادكوبه شب عاشورا در تكيه بوده . مردم مسلمان به حالت آه و ناله بودند . به‌طور طهران و جاهاى ديگر مشغول عزادارى بودند . آن شخص به‌طور مضحكه و تمسخر سخنان بيهوده از روى غرور و تهور مىگويد . هرچه وى را نصيحت مىكنند بدتر مىگويد و فورا مىرود يك فاحشه را پيدا كرده با خود مىبرد منزل . صبح مردم آن خانه ملاحظه مىكنند شخص تاجر از اطاق بيرون نيامد . بعد از مدتى مىروند در اطاق مشاهده مىكنند در حالت دخول به هم چسبيده‌اند و هرچه طرفين را گرفته مىكشند از هم جدا نمىشوند . اين خبر در شهر انتشار مىيابد . زن و مرد به تماشا مىآيند . چهار روز تمام كه به آن حالت بودند و مثل سگ قفل شده بودند روز چهارم باز شده و به حالت اول عودت مىكنند . اين خبر را مىگويند تلگرافا و كتبا به طهران مىدهند . اين شخص به ظاهر مسلمان بوده است .\r\nدو شب است تجريش و ساير دهات چراغان كرده‌اند . شهر طهران هم شب جمعه و شب شنبه چراغان خواهد بود . حقيقت معجزهء بزرگى است . انشاء الله راست است .\r\nاگر شهر طهران را چراغان كنند ديگر شكى در صدقش نيست . به جهت آنكه بدون اجازه نخواهند كرد . اگر اجازه مرحمت شود صدق اين فقره واضح شده است . ديگر حالا عوام الناس متصل معجزه‌ها از امام و امامزاده‌ها ( ع ) بيان مىكنند . هريك چيزى متصل منتشر مىكنند . از تمام امامزاده‌هاى طهران و اطرافش معجزه نقل مىكنند كه در همين چند روز ظاهر شده .\r\n\r\nانوار سهيلى\r\nشنبه 29 محرم - صبح حمام رفتم . اعتماد الدوله حمام بود . محمد حسن ميرزا هنوز از شهر نيامده است . منزل مراجعت كردم . كتاب « انوار سهيلى » را مىخوانم .\r\nخوب حكايات و نصايح دارد . منزل ما گرم است ، چون اطرافش گرفته است نسيم‌گير نيست . باغ حضرت و الا خيلى خنك است . شب با دو لحاف بايد خوابيد . هيچ جاى شميرانات را به آن خوبى نديده‌ام . هميشه خنك است . روز آن باغ از شب منزل ما\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nبهتر است . تا عصر منزل بودم . عصر قدرى پياده تا باغ رفتم . تا امشب تجريش چراغان است . الان دو ساعت از شب رفته است در باغچه نشسته‌ام . هوايش گرم است .\r\nدماغى نيست به تنگ آمديم .\r\nچهارشنبه 3 شهر صفر المظفر - ديروز حضرت و الا و نواب عليه اينجا تشريف داشتند . بره‌پلوى خوبى درست كرده بودند . شاهزاده خانم و ماهوش خانم و عزيزه خانم بودند . لله الحمد تا عصر بخوشى گذشت . امروز صبح منزل حضرت و الا رفتم . هوا و صفاى آن باغ هيچ طرف نسبت با اينجاها نيست . آقاى عماد السلطنه دو روز ديگر بايد تشريف بياورند . عصر به اتفاق تولوى خان سوار شديم . بلدرچين زياد بلند شد . يك دانه تولوى خان و يك دانه فساد صيد كردند . من چيزى نزدم . شهر طهران را سه شب چراغان مفصلى كردند ، خيلىخيلى ممتاز و خوب . اين معجزه حقيقت داشت و بطور يقين تا چهار روز طرفين به هم ملحق شده بودند . خيلى مسئلهء غريبى بود . تا حال به اين واضحى چيزى به ظهور نرسيده بود .\r\n\r\nبلدرچين\r\nپنجشنبه 4 صفر - صبح باغ رفتم . محمد حسن ميرزا بود . عصر به اتفاق سوار شديم . زير اوين يك بلدرچين زدم . دو مرتبه هم در ميان حاصل بلند شد و نشست . باز توله پيدايش نكرد . هرچه گشتم پيدا نشد ، با وجود آنكه در ميان كدو و ذرت بود .\r\nاز آنجا به سمت ونك رفتيم . يك سبزه‌قبا زدم . تولوى خان هم يك دانه در هوا سواره زد .\r\nدر ونك بلدرچين زياد بود . اگر وقت تنگ نبود خيلى شكار مىشد . سه دانه من زدم ، يك دانه فساد زد . يك يلبه و يك بلدرچين هم تولوى خان شكار كرد . تا امروز يلبه ديده نشده بود . امروز دو قطعه ديده شد .\r\n\r\nمستوفى الممالك\r\nمستوفى الممالك آنجا ييلاق آمده . نمىدانم چطور اين بلدرچينها از چنگش به در رفته و باقى بودند . شكارچى غريبى است . صد قوش و قرقى دارد . متجاوز از سى چهل سگ و تازى دارد . همه چيز مهيا [ دارد 
  ] و بىاندازه نگاه داشته . تمام را مشغول شكار است . در سال يك روز دفتر نمىرود . از وقتى كه داماد معير الممالك شده است زيادتر مشغول شده است . بارى مغرب از ونك خلاص شده مراجعت كرديم . يك ساعت و ربع از شب رفته منزل رسيديم .\r\nجمعه پنجم - عصر در ركاب حضرت و الا سوار شده باز ونك رفتيم . امروز برعكس ديروز شد . هرچه تير انداختيم نخورد ، مگر يك دانه حضرت و الا شكار فرمودند . با كمال افسردگى نيم ساعت از شب رفته منزل وارد شديم . حضرت و الا نايب السلطنه هم كن و ارنگه تشريف برده‌اند . عيد شاه گرفته نشد . از شهر صداى توپ و آتشبازى مىآمد . ديگر ميهمانى و ساير معلوماتى كه قرار بود موقوف شد .\r\n\r\n","description":"","footnote":"","page_name":" 543 ","page_number":543},
  {"content":"\r\n\r\n\r\nونك\r\nيكشنبه هفتم صفر - از شهر خبر رسيد كه آقاى عماد السلطنه به سلامتى تشريف آوردند . امروز هم ونك رفتيم . دو بلدرچين و يك يلبه تولوى خان زد . من و فساد كارى نكرديم . ونك ده خوبى است . تمام رعيتش ارمنى هستند . دو سه خانوارى مسلمان دارد . خالصهء ديوان بود . صدر اعظم مرحوم تيول كرد و بعد خريد . باغ و عمارت خوبى دارد . قبر صدر اعظم مرحوم هم همان جاست . با دو سه نفر درويش مشهور كه صدر اعظم اعتقادى به آنها داشته است .\r\nدوشنبه هشتم - منزل بودم . حضرت و الا در قيطريه مهمان نصير الدوله بودند .\r\nعصر باغ رفتم . آقاى عماد السلطنه تشريف آورده بودند . شب را هم ماندم . تمام صحبت از سفر خراسان بود . مراجعت از عشق‌آباد و بادكوبه و رشت تشريف آورده‌اند . از شهر بادكوبه خيلى تعريف مىفرمودند . سفر مفصلى بوده است پنج ماه كشيده است .\r\nالحمد لله صحيح و سالم مراجعت فرمودند .\r\n\r\nسيل ارنگه\r\nپنجشنبه يازدهم صفر - امروز شروع به روضه‌خوانى شد . ده نفر روضه‌خوان مىخوانند . اغلب تجريشى مىباشند . با وجود آنكه روز اول بود جمعيت زياد شد . آقاى عماد السلطنه دو شب مانده شهر تشريف بردند . چند روزى توقف فرموده مجددا مراجعت مىفرمايد . پريروز باران مفصلى آمد . سيل هم آمد . گفتند سمت اوشان و ارنگه ، رودبار خيلى سيل آمده و صدمه زياد وارد آورده است . اعليحضرت هم چهاردهم به صاحبقرانيه تشريف خواهند آورد .\r\nجمعه 19 شهر صفر المظفر - صبح باغ رفتم . آقاى عماد السلطنه شهر تشريف‌فرما شدند . چهار شب بود اينجا بودند . فخر الملك باغ بود رفت صاحبقرانيه . شاهزاده والى ، آغاشاهزاده بودند . عصر روضه آمديم . جمعيت زياد بود . هوا به شدت گرم شده .\r\nهيچ كس ماه آخر تابستان و سنبله را به اين گرمى خاطر ندارد . مثل اوايل تابستان شده است . گمان كلى مىرود كه اعليحضرت به شهرستانك تشريف ببرند .\r\nيكشنبه 21 صفر - روضهء حضرت و الا تمام شد . پنج روز من شروع به خواندن كردم . امروز اول آن بود . عصر كامرانيه با محمد حسن ميرزا رفتم . به زيارت آقا مشرف شديم . دو كار داشتم هيچ يك را موقع نشد عرض كنم . يك ساعت از شب رفته منزل آمدم . فردا شاه شهر مىرود . عصر مراجعت خواهند فرمود .\r\n\r\nشاه‌پسند\r\nپنجشنبه 25 - امروز روضه تمام شد . ديروز را صبح شاه‌پسند كه بالاى سوهانك دره‌اى است و معتضد السلطنه منزل دارد رفتم . تشريف داشتند . دو ساعت راه بود . رضا خان حكيم و على خان حكيم آمدند . جاى گرم پرمگس بدى بود . خيلى از گرما\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nو شدت مگس تلخ گذشت . گوئيا جا براى ييلاق قحط بوده . صحبت زياد شد . خاله جانم آنجا بود . مغرب منزل آمدم . حضرت و الا و تولوى خان پس قلعه گردش تشريف برده بودند . هوا گرم است كارى نيست .\r\nسه‌شنبه غرهء شهر ربيع الاول - حضرت و الا ملك‌آرا و نواب و الا عميد الدوله با اميرزاده محمد ميرزا از ديروز عصر باغ حضرت و الا دعوت داشته آمده بودند . صبح آنجا رفتم ، بدون مقدمه و خبر . در چادر تولوى خان بودم . شانه و گردنم به شدت سخت درد گرفت . هرچه ماليدند بدتر شد . تا عصر به شوخى و صحبتهاى بامزه گذشت .\r\nعصر گردنم سخت‌تر درد گرفت . ديروز در سفارت روس زرگنده مهمانى عيد تولد امپراطور روس بود . اغلبى مدعو بودند . هردو حضرت و الا هم بودند . عصر ملك‌آرا و سايرين شهر تشريف‌فرما شدند . من با حالت مغشوش منزل آمدم . دخترك كوچكى در خانه داشتيم سيد بگم نام از درد كمر و گردن و قولنج سررشته‌اى داشت . مشغول مالش و روغن‌كارى شد . با وجود درد از نخوابى ديروز و ديشب خواب خوبى آمد ممنون شدم .\r\nچهارشنبه 2 ربيع الاول - همان‌طور درد باقى بود . بعد از ناهار و عصر كمى بهتر شد . سوار شدم بلكه بهتر شود . خانهء حضرت و الا رفته به اتفاق آقاى عماد السلطنه و تولوى خان زير اوين گردش رفتيم . فقط يك بلدرچين ديده شد . آقاى عماد السلطنه زدند .\r\n\r\nعكس\r\nباغ آمديم . چند قطعه عكس كه مجددا انداخته بوديم آورده بودند . بسيار خوب شده بود . تا حال يازده قطعه عكس از دورنماى زمين و باغ خودمان انداخته‌ايم . دو سه جا خوب افتاده‌ام . باغ و زمين هرچند بد باشد در عكس باشكوه و مثل جاهاى قشنگ مىافتد . هركس اين عكسها را مشاهده كند گمان مىكند از عكسها و جاهاى خوب فرنگ است و حال آنكه در واقع آن‌طور نيست . طبيعى زمين و باغ است كه هيچ ترتيبى ندارد و مصنوعى نيست . غروب منزل آمديم .\r\nدوشنبه هفتم - اميرزاده اينجا بود . . . « 1 » هوا گرم است . اغلبى شهر رفته‌اند .\r\nشمرانات خلوت شده است . مگر آدمى كار در شهر داشته باشد و الا رفتن و خوردن گرما بىحاصل است . بايد بود تا بارانى بيايد و هوا و زمين خوب شود . آنقدر گرد و خاك و كثافت شهر را با اين حالت كه داريم نمىشود تحمل كرد . عصر تولوى خان هم آمد . وزيرمختار ايتاليا بازديد آمد . صحبت زياد شد . اغلب زبانها را مىداند . مدتى است آشناست .\r\nسه‌شنبه هشتم - ديروز غروب آدم حضرت و الا آمد و مرا مجبورا برد . شاهزاده خانم همشيره آنجا بود . هواى باغ بسيار خوب بود . بر پدر منزل ما لعنت كه الان هم مثل اوايل تابستان گرم است . چه جاى بدى كرايه كردم . شب در آفتاب‌گردان نزديك\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 545 ","page_number":545},
  {"content":"\r\n\r\nقنات خوابيدم . خواب خوب ، جاى خوب . همين‌طور هرچه آخرش خوب بيايد . شبى در كمال راحت و آسودگى گذشت . اين شعر شيخ سعدى عليه الرحمه را امروز هرچه بخوانم كم است : « مرا راحت از زندگى دوش بود . الى آخر . » حضرت اسعد و الا چهار روزه كهريزك تشريف‌فرما مىشوند . آقاى عماد السلطنه و من هم هستيم . جناب ، محمد حسن ميرزا هم شايد باشند . اگر جمعا باشيم خيلى خوش خواهد گذشت . فردا انشاء الله صبح زود خواهيم رفت . هفت فرسنگ بايد متجاوز باشد . روز اول خيلى راه است .\r\n\r\nسفر كهريزك\r\nچهارشنبه نهم - ديروز عصر آقاى عماد السلطنه براى رفتن كهريزك شمران آمدند . شب را باغ بودند . امروز صبح بسيار زود برخاسته حمام بدى رفتم ، از آنجا باغ . نيم از دسته گذشته سوار شده رو به كهريزك روانه شديم . جناب نيامد .\r\nمحمد حسن ميرزا را آنچه اصرار كرديم دلايل بىمعنى و مطالب غيرصحيح گفت . آخر خنكى را تمام كرد نيامد . از فرح‌زاد و كن رد شده از قورى چاى گذشتيم . اين قورى چاى شكارگاه مخصوص خاقان مغفور و شاه مرحوم بوده . زمستان مىگويند كبك و تيهوى بسيار اطرافش جمع مىشود . در قريهء وردورد « 1 » ملكى عيال جلال الدوله ناهار خورديم . بعد از ناهار سرازير شده رو به جنوب غربى رفتيم . از نهرهاى كرج مىگذشتيم . حقيقت اين طرف طهران را اين رودخانه و سمت ورامين را رودخانهء جاجرود آباد نگاه داشته . دو رودخانهء پرمنفعت خوبى هستند . هوا گرم بود و عطش بىاندازه داشتيم . همه‌جا آبادى زياد بود . ده به ده چسب است . دو ساعت و نيم به غروب مانده به قريهء كهريزك رسيديم . خيابان بيد خوبى دارد . در بالاخانهء سردر قلعه قدرى راحت كرده بعد به باغ بزرگ آفتاب‌گردان زده رفتيم . دو باغ بسيار خوب دارد . حضرت و الا همان بالاخانه بودند . هوا مختلف گاهى سرد و گاهى گرم بود .\r\n\r\nباغ حسام السلطنه - قريهء قمچاق\r\nپنجشنبه دهم ربيع الاول - صبح به شدت سرد بود كه به آتش محتاج بوديم .\r\nبىاعتدالى هوا و خوردن آن همه ميوه‌جات باعث آن همه شدت امراض مختلفهء شهريار مىشود . اين باغ بزرگ اگر درست توجه كنند و خوب موبرى كرده بيل بزنند سالى هفتاد هشتاد خروار كشمش مىدهد . باغ كوچك دو خيابان تبريزى بسيار خوب دارد كه خيلى بر زينت باغ افزوده است . حسام السلطنه هيچ نگاه‌دارى از اين ده نكرده ، تا توانسته در خرابى كوشيده من بعد مگر آباد شود . زمينهايش را قنات قريهء قمچاق ملكى شعاع الدوله و عيالش ضايع كرده . تمام چمن شده و آب پس مىدهد . نمىشود كشت و زرع كرد . دو ده شعاع الدوله ويران و الان بدون سكنه است . امسال گفتند پنج خروار عمل داده است و حال آنكه ده بسيار خوبى است . حضرت و الا قدرى اين ده را گران خريدند . ليكن هزار مرتبه شكر دارد كه پول نزد ميرزا احمد صراف و « كمپانى\r\n\r\n\r\n","description":"","footnote":"\r\n( 1 ) - امروز « ورداورد » گفته مىشود .\r\n","page_name":" 546 ","page_number":546},
  {"content":"\r\n\r\nامنيه » بود و از چنگ آنها بيرون آمد . مابقى را خورده‌اند . انگور و خربوزه بسيار خوب داشت . خربوزه‌اش تخم « سوسكى » زرند بود و حقيقت خوب عمل آمده بود . كاغذى هم به زرند براى نعمت الله خان نوشتند كه خربوزه روانه كند .\r\n\r\nقدمگاه كهريزك\r\nعصر جمعه - به كوه كهريزك رفتيم . خيلى سخت بود . محلى در كوه دارد مىگويند « قدمگاه » است . دو فره كبك ديده شد . دو تير در هوا انداختيم زخمى شده ، هرچه گشتيم پيدا نشد . شب در باغ كوچك استراحت شد هوايش سرد بود .\r\n\r\nدرياچهء قمچاق\r\nشنبه دوازدهم ربيع الاول - صبح با آقاى عماد السلطنه سوار شده درياچهء كوچكى نزديك قريهء قمچاق بود رفتيم . نيزار قشنگى به مثل جزيره در توى درياچه داشت .\r\nمرغابى داشت . خيلى كم بود و رفتند . زمستان گويا بسيار مرغابى پيدا شود . درياچهء طبيعى خوبى بود . مراجعت دو قمرى من و دو قمرى عماد السلطنه شكار كرديم .\r\n\r\nبىبى سكينه و شهرآباد\r\nامامزاده بىبى سكينه چشمه‌اى دارد كه مىگويند آبش براى اغلب امراض جلدى خوب است . آفتاب‌گردان ، ديگ و هيزم روانه كرديم ، آنجا تهيهء حمامى كنند برويم .\r\nيك ساعت بيشتر راه بود . از شهرآباد ملك مؤيد الدوله گذشتيم . اكنون پيش حاجى محمد حسن كمپانى بيع شرط است . قريهء بزرگ خوبى است . گفتند پانصد خروار امسال ضبط به حاجى محمد حسن داده . آب بىبى سكينه سرد است . دو سه حوض درست كرده‌اند .\r\nدر آب رفته لجن آن را به بدن ماليديم . يك ساعت به غروب مراجعت كرديم . انقوت زياد ، باقرىقرا و يرقه‌چه و چاخرق صحرا زياد داشت . يك باقرىقرا حضرت و الا ، يك چاخرق من شكار كرديم . مغرب منزل پياده شديم .\r\n\r\nعلى شاه‌وز\r\nيكشنبه 13 - صبح زود سوار شده . آقاى عماد السلطنه از « على شاه‌وز » « 1 » به شهر تشريف بردند . ما از همان راه كه آمده بوديم بالا شديم . در همان قريهء وردورد ناهار خورديم . هوا باد داشت و سرد بود . شكارى نشد . بعد از ناهار حالت حضرت و الا بهم خورد . سردرد سختى عارض شد . در كن پياده شده استفراغ زيادى كردند . چايى خورده سوار شديم . بين راه سه چهار مرتبه باز استفراغ كردند . يك ساعت به غروب مانده با حالت بد وارد باغ شديم . حضرت و الا همان ساعت خوابيدند . بسيار تلخ و بد گذشت .\r\n\r\nمواجب توپچيهاى فارس\r\nسه‌شنبه 15 ربيع الاول - كاغذ زياد از فارس رسيده بود . مواجب و جيرهء توپچيها را كسر گذاشته‌اند . به شهر رفتم . سه ساعت از دسته گذشته منزل آقاى عماد السلطنه\r\n\r\n\r\n","description":"","footnote":"\r\n( 1 ) - امروز « على شاه عوض » مىنويسند .\r\n","page_name":" 547 ","page_number":547},
  {"content":"\r\n\r\nپياده شدم ، تشريف نداشتند . عصر منزل نظام الدوله رفته كاغذها را نشان دادم . قرار شد عرض كند و تكليف را معين كند . شب منزل عماد السلطنه بودم . صحبت زياد شد .\r\nخيلى خوش گذشت . اعليحضرت امشب را شهر تشريف داشتند .\r\nچهارشنبه 16 - صبح منزل فخر الملك رفتم . معتضد السلطنه آنجا بود . عمارت تازهء فخر الملك تمام شده قشنگ است . هنوز مفروش نشده است . راه‌پله و دالان خوبى دارد .\r\n\r\nبيمارى و با\r\nكاغذ ميرزا على اكبر خان طبيب را خواندم كه نوشته بود ناخوشى و با در شهر و دروازهء حضرت عبد العظيم طلوع كرده . خوب است به شهر نيائيد و قدرى معالجه نوشته بود . تعجب كردم . معلوم شد بروز ناخوشى شده اما خيلى كم . فخر الملك استخاره كرد و رفتن به قريهء اراج خوب آمد . قرار گذاشت پس‌فردا برود . معتضد السلطنه و فخر الملك در اين كار دقت و اصرارى دارند . مثل پارسال كه معتضد السلطنه آنقدر كوهها و صحراها گرديد آخر دو نفر از اولادش و دو سه نفر از خدمه‌اش مردند و آنقدر سخت گذراند كه ما فوق آن متصور نيست . بارى منزل خودم رفتم . ناهار را آنجا خوردم . عصر خانهء محمد ميرزا رفتم . گفت يك نفر از آدمهاى ما به اين مرض فوت شد . خوب است من هيچ ترس نمىكنم . سال گذشته ابدا نترسيدم تا چه رسد به امسال . سه ربع به غروب مانده به راه افتادم . از يك ساعت به غروب مانده از قلهك به بالا باران و تگرگ كاملى آمده بود كه زمينها گل شده بود و از چادرها گذشته بود . اغلب تند آمدم . يك ساعت و نيم از شب رفته منزل رسيدم . آتشبازى سلطنت‌آباد خوب در راه نمايان بود . انشاء الله آن خبرها دروغ است و روسياهى به فخر الملك و معتضد السلطنه مىماند .\r\n\r\nصيغه براى تولوى خان\r\nپنجشنبه 17 ربيع الاول ، ششم درجهء ميزان 1311 - صبح باغ حضرت و الا رفتم .\r\nبزم مختصرى جهت عروسى تولوى فراهم آورده بودند . معصومه نام دخترى چند ماه بود در خانه خدمتگارى مىكرد بد هم نيست . به سن نوزده و بيست است . براى تولوى خان امروز صيغه مىكنند . روز مباركى است . تولد با سعادت حضرت ختمىمآب عليه آلاف التحية و السلام در پنجاه و سه سال قبل از هجرت در اين ماه شده است . عيدى بزرگتر از اين عيد در حقيقت نداريم . خداوند بر تمام مردم مبارك كند . تولوى خان با اميرزاده سلام رفتند . حضرت و الا و من نرفتيم . از همشيره‌ها شاهزاده خانم ، شاهزاده آغا ، آغا شاهزاده بودند . كاغذى براى آقاى عماد السلطنه نوشته كه البته تشريف بياورند .\r\nبارى تا عصر به صحبت و تماشا گذشت . عصر آقا تشريف آوردند تا يك ربع به شام مانده در اندرون كارها كرديم كه خيلى تماشا داشت . خيلى بامزه بود . . . « 1 » افسوس بعضى از خانمهاى خوب خصوصا خانم « بكسر » نبودند . بعد خدمت داماد بيرون رفتيم .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 548 ","page_number":548},
  {"content":"\r\n\r\nمشغول صحبت با ميرزا ابراهيم بود . مدتى نزاع و مرافعه كرده تا ريسمانى اندازهء گردن و مچ دستش را گرفتم . سردارى و كلاهم هردو پاره شد . ماشاء الله خرزور است .\r\nقدش از تمام ماها بلندتر است . من و حضرت و الا كه قدى نداريم . بعد آقاى عماد - السلطنه رفته هرطور بود تولوى خان را اندرون آورد . اين موقع خيلى تماشا داشت .\r\nبارى در چادر بالاى خيابان حجله بود . عروس و داماد را من دست‌به‌دست دادم . . . « 1 » چادر را خلوت كرده رفتيم . قدرى صحبت شد . هريك به جاهاى خود رفتيم . . . « 1 » چادر من سرد [ بود 
  ] و لحاف يك دانه گذاشته بودند . بسيار خوش گذشت . خداوند مبارك كند . انشاء الله عروسى بزرگ زودتر خواهد شد . عروس [ و 
  ] داماد آنقدر غريب نبودند كه سخت و تلخ بگذرد . تولوى خان تولدش در دهم شعبان المعظم 1293 هجرى ، 30 اوت 1876 مسيحى شده است . تولد من شب يكشنبه دهم شهر ذيقعدهء 1288 هجرى - 21 جانيورى 1872 مسيحى در طهران واقع شد .\r\nجمعه 18 - صبح عوض داماد با محمد حسن ميرزا حمام رفتم . از آنجا باغ آمديم .\r\nتا عصر به تماشا و صحبت گذشت . شب منزل آمدم .\r\n\r\nوضع و با\r\nدوشنبه 28 ربيع الاول - يك هفته تمام است كه ناخوش هستم . امروز نوبه نيامد و حالتم بهتر است كه مىتوانم چيز بنويسم . روز سيم از ناخوشى طورى سخت و صعب سردرد و تب آمد كه خدا شاهد است تا امروز به آن سختى و تلخى ناخوشى نكشيده بودم . از صبح تا غروب همين‌طور فرياد و فغان من بلند بود و مثل روز قيامت به من گذشت . هنوز از آن سردرد سرم گيج است . خداوند نصيب نكند . بارى امروز باغ رفتم . حكيم سفارت روس دوا داده بود خوردم . الحمد لله نوبه نيامد . اگر يك روز ديگر آن سردرد مىآمد البته هلاك شده بودم . عصر كه منزل آمدم گلين خانم تب و نوبه سختى كرده بود . هواى شمران سرد شده . تمام مردم رفته‌اند . از ترس خبرهاى شهر حضرت و الا نمىگذارد برويم . در شهر ناخوشى هست اما نه زياد بلكه خيلى كم . حكيم روس هم مىگفت هست . ميرزا محمد حسين طبيب هم نوشته بود هست . روزى پنج شش نفر تلف مىشوند . وزيرمختار ايتاليا و اغلبى از فرنگيها هم رفته‌اند . به هرجهت بايد رفت . خداى شهر و شمران يكى است . عزيزه خانم هم تب كرده است . تولوى خان شهر رفته بود . مىگفت آقاى عماد السلطنه هم نوبه كرده حالا بهتر است . من كه از اين ناخوشى بقدرى كثيف و لاغر شده‌ام كه شناخته نمىشوم . لاغر كه بودم حالا لاغرتر شده‌ام . هوا امشب ابر شده گمان است باران بيايد و آسوده شويم . اعليحضرت قصر سلطنت‌آباد تشريف دارند .\r\n\r\nكدوى زرد\r\nسه‌شنبه 29 - صبح بعد از اصلاح ريش و زلف و خواندن قدرى كتاب باغ\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 549 ","page_number":549},
  {"content":"\r\n\r\nرفتم . انشاء الله دو سه روز ديگر هرقسم هست شهر مىرويم . حضرت نايب السلطنه پس از مدتها وعده يك اسب كرنگى دو روز است جهت حضرت و الا روانه فرموده‌اند .\r\nهفت سال است و بد نيست . تولوى خان درب خانه رفته بود . دو ساعت به غروب مانده آمد . غذا را امروز به اشتها خوردم . تا يك هفته كدو زردى حكيم روسى داده بخورم .\r\nمحمد حسن ميرزا عصر آنجا آمد . غروب منزل آمدم . دو روزنامهء خوب امسال داريم و از لندن براى حضرت و الا هر هفته مىآيد اسمش « پال‌مال بودجه » . ديگرى « گرافيك » مىباشد . هردو مشكل هستند .\r\n\r\nهندوستان - جواهرات\r\nنزاع مفصلى در شهر بمبئى هندوستان ميان شيعه و هندوها شده است . خيلى كشتار شده است . انگليسها عجب مملكتى را صاحب و مالك شده‌اند . حقيقت عديل و نظير در دنيا از منافع و مداخل ندارد . اين همه مكنت انگليس اغلبش از هند است و چطور خلق مفلوك بىعرضه‌اى دارد كه هميشه مطيع و منقاد ديگرى بوده‌اند . همه كس ظلم و تعديش به آنها رسيده . محل جنگ و جهاد سلاطين ايران بود . سلطان محمود بيست و چهار مرتبه فتح هندوستان كرد . اغلب جواهر و پول حاليه كه در ايران و خزانهء سلطنتى موجود است از يك سفر نادر شاه به هند است . همين‌طور اغلب سلاطين گذشته .\r\nحالا به دست كسى افتاده كه قلم و قدم ديگران كوتاه است . من‌جمله از جواهرهاى آن وقت كه صورت آن در « جهانگشاى نادرى » و كتاب « درهء نادرى » مذكور است الماس درياى نور است كه الان در خزانهء مباركه و اطاق موزه مىباشد . الماس كوه نور است كه به دست افغانها پس از فوت نادر شاه افتاد و دولت انگليس از چنگ آنها بيرون آورد . الان نزد ملكه انگليس است . تخت طاوس است كه الان در اطاق موزه گذاشته شده است . قيمت اين سه جواهر بىاندازه است . بعضى فرنگيها قيمت آن را تعيين كرده‌اند . ساير جواهرات بىاندازه كه الان موجود است .\r\nپنجشنبه غرهء شهر ربيع الثانى - ديشب را منزل نبودم . صبح حمام رفته . تولوى خان و محمد حسن ميرزا بودند . بعد باغ رفتم . نواب عليه منزل نصير الدوله بودند . بعد از ناهار بيرون بوديم صحبت زياد شد . عصر سوار شديم تپه‌هاى پشت محموديه را گرديديم . چند باقرىقرا و چاخرق بلند شد . به هيچ كدام تير خالى نشد . غروب منزل آمدم .\r\n\r\nو با در دنيا\r\nگلين خانم احوالش همانطور است . بلكه انشاء الله فردا شهر روانه‌اش كنم ، آنجا مداوا كند . باز ميرزا محمد حسين طبيب از شهر نوشته بود دو نفر به آن مرض خودم ديدم . حالا شهر نيائيد . چند روزى باشيد . ايران كه مسأله‌اى نيست در روزنامهء « پال‌مال » و « گرافيك » نوشته بود در تمام دنيا اين مرض هست اما همين‌طور كم . در فرنگستان كه همه جايش هست خصوصا لندن . در مكه امسال اين ناخوشى معركه كرد .\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nروزى به هزار نفر عدهء متوفى رسيده بود . از حاج چيزى برنگشت . اغلبى تلف شدند .\r\nخداوند به خير بگذراند . هفتاد هشتاد هزار نفر از حاج تلف شد . امين الملك و ديگران هم شهر رفتند . ديگر كسى باقى نمانده جز معدودى .\r\n\r\nششصد زن پادشاه سيام\r\nجمعه دوم ربيع الثانى - صبح قدرى كتاب خواندم . بعد با سليمان ميرزا باغ حضرت و الا رفتم . هوا سرد شده است و شمران خلوت . سه ساعت به غروب مانده قيطريه منزل نصير الدوله رفتم . جاى خوبى است . روزنامهء « ايلوستراسيون » داشت .\r\nاغلب شكل سيام و حكايت آنجا را نوشته بود . فرانسه‌ها در اين ايام خيلى از ولايت آنها را گرفته و مبلغ هشتاد هزار ليره خسارت جنگ گرفتند و حال آنكه فقط دو سه تير توپ به كشتى آنها انداخته بودند . بىجهت كشتى آنها داخل رودخانه‌اى كه نبايست بشوند شده بود و يك نفر فرانسوى در مملكت آنها مقتول شده بود . پلتيك « سعدى كارنو » رئيس جمهور آنها در اين مسئله پيشرفت كرد و مجددا رئيس جمهور شد . بيچاره سياميها كه گرفتار فرانسه‌ها شده‌اند و نزديك است ولايت سيام را بگيرد ، مثل « تون‌كن » و ساير جزاير آنجا . انگليسها خيلى اوقاتشان از اين مسئله تلخ شد و نتوانستند كارى كرد . سيام هم جزو فرانسه‌ها شد و دست انگليسها به جائى نخواهد رسيد . پادشاه سيام وضع خود و مملكت را مثل فرنگيها كرده . مذهب آنها مثل هندوهاست . كمال استقلال را پادشاه دارد . ششصد زن در عمارت سلطنتى دارد مثل پادشاه ما .\r\n\r\nماژور « مالتا »\r\nيكشنبه 4 ربيع الثانى - صبح كامرانيه خدمت حضرت و الا نايب السلطنه رفتم .\r\nجمعى بودند . آقا سوار شدند . من هم رو به منزل آمدم . بين راه آقا رسيدند . مدتى فرمايشات و اظهار التفات فرمودند . مرخص شده آمدم . ماژر مالتا آجودان آقا از اهل ايتالياست . مدتى در مصر مستخدم بوده پس از آن‌كه قشون و صاحب‌منصب دولت انگليس آنجا را احاطه كردند معزول شد . حالا ايران آمده . به اصرار وزيرمختار ايتاليا داخل نوكرى شد . انگليسى خوب بلد بود . تمام راه تا تجريش صحبت مصر و فرنگ بود . از قشون مصر خيلى تمجيد و تعريف مىكرد ، خصوصا از « بلك رژيمنت » كه « افواج سياه » باشد و از سوارهء شترسوار آنها .\r\n\r\nترقى آنها - فرنگىمآبى ما\r\nحقيقت آنها هم خوب ترقى كرده‌اند . كسى كه ترقى نكرده ماها هستيم . هرچه افعال بىمعنى فرنگيها بوده آموخته‌ايم ، هرچه صنايع و قانون‌هاى خوب داشته‌اند كنار گذاشته ابدا ملاحظه نكرده‌ايم . از فرنگىمآبى عصا دست گرفتن ، عينك گذاشتن ، پيراهن و دستمال‌گردن پوشيدن و بستن ، سيگار كشيدن ، تندتند حرف زدن ، سرودست در وقت\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nتكلم جنباندن ، عرق و شراب وافر خوردن را ياد گرفته‌ايم . ديگر آن چيزهاى خوب را ياد نگرفته‌ايم و در حقيقت همين كارها كفايت مىكند . دو مدرسه داريم ، سى سال است همان شاگردهاى روز اول هنوز درس مىخوانند و دو نفرشان صاحب كمال نشده‌اند .\r\n. . . خانهء درستى است . كسى جرأت رفتن آنجا را ندارد . پسر هركس رفت معيوب شد . ساير كارها همين‌طور . درست نخواهد شد مگر « دست غيب آيد و كارى بكند » . كارهاى خودمان و قانون صحيح محمدى صلوة الله عليه و آله از دست رفته قانون فرنگيها هم ميان نيست .\r\nوضع دولت ما الان تمامش به تملق و بله‌بله مىگذرد . هر صاحب‌منصبى هر كارى كرد اجزائش تمجيد و تعريف مىكنند ، اگر در آن يك كار صد هزار خطا و خبط كرده باشد . دولت هم همين‌طور و هركس كه داخل كار است هرچه كرد كرد و از او پذيرفته مىشود . يك كار ، يك عرض ده تومانى نمىگذرد . تمام مردم مبتلا و سرگردان مىباشند .\r\nبه هركس ظلم و ستم شده دادرس نيست . هركس مطالبات دارد همان‌طور مانده . هركس مال مردم را خورده خورده . صرافها پول هركس را توانستند خوردند . يك نفر خدا شاهد است يك كلمه سؤال نكرد . سر مردم بىكلاه [ است . 
  ] هركس به درد خود بايد بميرد .\r\n\r\nاراج\r\nدوشنبه پنجم ربيع الثانى - صبح باغ رفتم . نزديك ناهار آقاى عماد السلطنه از شهر رسيدند . تا عصر به صحبت گذشت . شب را آنجا ماندم . بىخوابى و بدرختخوابى قدرى اذيت كرد . هوا خوب بود . بهر جهت باز خوش گذشت . بهتر از بعضى شبها بود .\r\nسه‌شنبه 6 - صبح حضرت و الا و آقاى عماد السلطنه كامرانيه خدمت حضرت نايب السلطنه تشريف بردند . من و تولوى خان سوار شده اراج « 1 » منزل شاهزاده والى رفتيم . نواب عليه آنجا بودند . بعد از ناهار حضرت و الا و آقاى عماد السلطنه هم آمدند .\r\nتا عصر آنجا بوديم . غروب باغ رفتيم . آقاى عماد السلطنه هرقسم بود باز نگاه داشتند .\r\nلابد لاعلاج ماندم . الحمد لله امشب رخت‌خواب خوب بود . بعد از شام چادر تولوى خان چايى مفصلى خورديم . عطش شب الحمد لله كمتر بود . تا ساعت هفت بيدار بودم ، بعد خوابم برد .\r\nچهارشنبه هفتم ربيع الثانى - عصر از باغ پياده به عزم زيارت امامزاده ابراهيم ( ع ) كه در بالاى اوين واقع است رفتيم . اميرزاده از عقب سوار آمد . چون خيلى از پياده رفتن عاجز است و ماشاء الله قطور هم هست خواستيم اذيتى كرده باشيم وقتى كه نزديك شدند من گفتم پياده شده برخوردى كنيد ، آن وقت سوار شويد . ملتفت نشده پياده شد . فورا تولوى خان سوار اسب شده رفت . اول گمان مىكرد محض امتحان اسب است .\r\nقدرى كه دور شد بناى صدا كردن را گذاشت . هرچه بيشتر صدا كرد تولوى خان تندتر رفت . ما هم به راه افتاديم . اميرزاده ديد تا منزل برود راه زيادتر است . مجبورا به راه افتاد و من گفتم حالا خانمها آنجا پياده شده اسبها را جلوى ما مىآورند . هى رفتيم و\r\n\r\n\r\n","description":"","footnote":"\r\n( 1 ) - اصل : عراج .\r\n","page_name":" 552 ","page_number":552},
  {"content":"\r\n\r\nهى داد زد و غرغر كرد و حرفهاى غريب غريب زد . راه سربالا ، تپه ماهور ، به هر جان‌كندن بود خودى رسانيديم . اميرزاده به شدت اوقاتش تلخ شد . آخر عذرخواهى كرده گذشت مطلب . چايى و انار خورده شد . من و عماد السلطنه نماز مىكرديم .\r\nاميرزاده به تولوى خان گفته بود من بروم اسب خودم را حاضر كنم . به اسب رسيده سوار شد و فرار كرد . اين مرتبهء صدم است كه تولوى خان را فريب داده است باز نمىفهمد . بعد از نماز معلوم شد اين فن را زده و فرار كرده . غروب خسته مانده منزل خودم آمدم .\r\n\r\nدو باغ امامزاده قاسم\r\nجمعه نهم ربيع الثانى - صبح محمد حسن ميرزا آمده بود قدرى صحبت كرد . بعد سوار شديم به دو باغ امامزاده قاسم ( ع ) پياده شده تماشا كرديم . يكيش كه ملك پسر ميرزا زينل معاون لشكر بود خيلى قشنگ و تميز بود . از آنجا منزل آمده ناهار خورديم . سه ساعت به غروب مانده اميرزاده رفت .\r\n\r\nباغ فردوس\r\nامروز نواب عليه براى رفتن شهر استخاره كردند بسيار خوب آمد . دو گارى اسباب به شهر روانه كردند . خودشان فردا عصر تشريف خواهند برد . من هم مجبورا تهيهء رفتن شهر را ديدم . بعد باغ فردوس نواب عليه رفته بودند گردش . آنجا رفتم .\r\nباغ قشنگ و عمارت بسياربسيار عالى دارد . معير الممالك مرحوم بنا كرد . دو قنات بسيار خوب داشت . اين معير الممالك چندان مواظبت نكرده منهدم و خراب شد . تمام اشجارش را قطع كرد . تمام زينت از آينه و فرش و اسبابش را شهر برد . حتى هرچه سنگ مرمر داشت فروخت . ايوانهاى خوب و اطاقهاى نيكو دارد . سه مرتبه عمارت است . يك زيرزمين بسيار عظيم دارد كه حقيقت تماشائى است . چندان گود نيست . بلكه هفت پله از زمين بلندتر است . در ييلاقات شميران جز دو قصر سلطنتى هيچ كس اين قسم عمارت ندارد . الان هم ترجيح دارد . چشم‌اندازش بسيار است . از هرجهت امتياز دارد . پس از آن‌كه صحرا شد و هيچ چيز باقى نماند سال قبل به حاجى ميرزا حسين صراف شيرازى با يك قنات به بيست و دو هزار تومان پول نقد فروخت . مشار اليه هم مبلغى خرج عمارت و ديواركشى و درخت‌كارى كرد . آن هم صرفه نبرد ، بلكه ورشكست نزديك است بشود . امسال جناب امين الملك نشسته بود . گفتند خريدارى كرد ليكن دروغ بود . عمارتش باز خيلى تعمير داشت و مشكل درست شود . خيلى پول لازم دارد .\r\nآبش را خيلى در شهر فروخته و حالا كمى براى خودش باقى است . كهنه باغ است اما از جهت نداشتن اشجار جوان مىنمايد . باغ شجاع السلطنهء مرحوم پسر خاقان مغفور طاب‌ثراه بوده است .\r\nپس از صرف چايى و عصرانه با شاهزاده خانم همشيره به منزل آمدم . انشاء الله فردا عصر مىرويم . اين آخرين گردش اين ييلاق بود . لله الحمد و المنه كه در كمال خوشى و خوبى گذشت . اگر هزار كرور شكر كنم كم است . غروب در ايوان رو به\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nكوچه نشسته بودم . « بارجه » خانم يا « باله‌جه » خانم زن تقى خان مرندى سرتيپ فوج مخصوص سوار اسب به تاخت هرچه تمامتر گذشت . از خانمهاى مشهور اين عهد است . تاخت خانم تماشا داشت . الان يك ساعت از شب رفته است . سليمان ميرزا حضور دارد . جاى ما امسال گرم بود ، اما ايوان بيرونى و اطاقش تماشا زياد داشت همين‌جور تماشاها .\r\n\r\nعباس‌آباد\r\nشنبه دهم ربيع الثانى - با امروز سه ماه و بيست و چهار روز بالا است كه در ييلاق تجريش هستيم . الحمد لله به خوبى و خوشى گذشت . اسبابها را جمع‌آورى مىكردند .\r\nمن باغ حضرت و الا رفتم ، به هم ريخته بودند . من ييلاق آمدن را بسيار خوش دارم ، هرچند مخارج دو مقابل است . اما حتى المقدور اگر عمرى باشد خواهم رفت . يك نوع آزادى و راحتى است كه در شهر هرگز براى ما مقدور نيست . بارى ناهار را آنجا خورده منزل آمدم . كمى سرم درد گرفت و چند خميازه كشيدم . سه ساعت به غروب مانده گارى حمل اسباب كرد . دو ساعت به غروب مانده وداع با آقا سيد عزيز كرده از راه عباس‌آباد پشت به شمران رو به شهر روانه شديم . گلين خانم همراه است .\r\nتازه گل پدرسگ يك گربه جلو گرفته ارمغان به شهر مىبرد . گويا شهر گربه ندارد .\r\nاز نزديك عباس‌آباد تاخت كرده جلو آمدم . عباس‌آباد جاى معتبر خوبى است . ملك مرحوم حاجى ميرزا آقاسى است . صدراعظم مرحوم از شاه خريد به دخترش ارث رسيد .\r\nآقا عبد الباقى ارباب سال گذشته خريد . سهمى به ماها مىرسد ، حالا كه زور است . مغرب وارد دروازه شدم . سى و پنج دقيقه از شب رفته منزل پياده شدم . گلين خانم يك ساعت و نيم از شب گذشته رسيد .\r\nيكشنبه يازدهم - بعد از ناهار تب و نوبهء سختى عارض شد . الحمد لله آن سردرد شميران نبود . تا دو ساعت از شب رفته عرق نيامد . مختصر نصف شب از تب و عرق خلاص شدم . گنه گنهء مفصلى خوردم . باز آن يار قديم امسال به سر وقت من آمده . به چه بيان و زبان نمىدانم عذر بخواهم و بگويم وقت ندارم . اين اول ورود و هزار كار فوتى ، اين آمدن تب و نوبه هيچ مناسبت ندارد .\r\nسه‌شنبه 13 ربيع الثانى - ديشب بر خلاف نوبه دو ساعت از شب رفته آمد تا نزديك سحر گرفتار بودم . از آن به بعد خوابم برد . سه ساعت از دسته گذشته كه بيدار شدم گلين خانم خبر غريب عجيبى داد كه خداوند نصيب هيچ بنده‌اى نكند .\r\n\r\nحاج حسينعلى خان صنيع الملك\r\nديشب گذشته حاجى حسينعلى خان صنيع الملك مهمان بوده . ساعت سه از شب گذشته سواره از خيابان خودمان كه همين خيابان باغ نصرت الدوله باشد مىگذشته ، جنب خانهء شعاع الدوله كالسكه از جلو برمىخورد . اين اسب را هم صنيع الملك تازه خريده بوده . قدرى شرور بوده . بازى مىكند و دو مرتبه بلند مىشود به هوا . دفعهء سيم بيچاره صنيع الملك را به زمين مىزند . گويا دست و پاى اسب هم به سينه‌اش مىخورد .\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nزمين خوردن و از هوش رفتن همان بود . مردم جمع شده شعاع الدوله خبر مىشود . هر قسم بوده صنيع الملك را داخل خانهء خودش مىكند . چند طبيب شبانه جمع مىكند .\r\nمختصر هرچه مداوا مىكند حال نمىآيد . دقيقه به دقيقه حالتش بدتر مىشود . نصف شب شعاع الدوله را جبن برمىدارد . نمىدانم چه خيال كرده كه در آن حالت صنيع الملك را از خانه بيرون مىكند ، به خانهء شخص عطارى مىبرند . بيچاره عيال و دخترش پس از آنكه اين همهمه را مىشنوند پياده مىروند تا ميدان توپخانه ، آنجا به آن حالت به صنيع الملك مىرسند . حقيقت دل سنگ در آن وقت آب مىشود . بارى والدهء گلين خانم اينجا بود رفت . حالا اطبا جمع شده مشغول معالجه مىباشند . مشكل چيزى شود . حكيم آمد . اين طبيب خانه‌اش نزديك بوده و اول به سر صنيع الملك رفته همين‌طور تقرير مىكرد و مأيوس بود . مگر خداوند تفضلى و ترحمى كند . تا الان كه ظهر سه‌شنبه است كه به همان حال اول باقى است . هوش و گوش و حركت هيچ ندارد . گلين خانم رفت .\r\nكالسكه عقب من آورده به خانهء حضرت و الا رفتم .\r\n\r\nفوت صنيع الملك\r\nچهارشنبه 14 - ديشب باز نوبهء سختى كردم . ميرزا محمد حسين طبيب آمد . امالهء فلوس و چند چيز ديگر داد . صنيع الملك بيچاره نزديك طلوع صبح به رحمت ايزدى پيوست و بدرود زندگانى گفت . خدايش رحمت كند . تقريبا پنجاه و هفت هشت سال داشت . به نظر خيلى جوانتر مىنمود . مرد محيل باشعور ناقلائى بود . در دو « اكسپوزيسيون » وينه و پاريس كه اعليحضرت شاهنشاهى تشريف‌فرما شدند رفته و طرح عمارت به‌طور ايران انداخت . مدت مديدى آنجاها توقف كرده گويا دو سال در پاريس اقامت كرده باشد . يك پسر و دو دختر از صبيهء مرحوم صنيع الملك دارد . دو دختر كوچك از عيال ديگر . پسرش دوازده سال بايد داشته باشد ، اما خيلى عزيز كرده و « ننر » بار آمده . آن دو دخترش شوهر دارند . وصيت‌نامچهء مفصلى دارد . تمام را صلح به رضا خان كرده . اگر چيزى ديگر باقى ماند به ورثه بدهند . خيلى عياش و خوش‌گذران بود . چندان مكنت ندارد . سنگ قبر خودش را در ماه ذيحجه درست كرد و الان موجود است ، رحمة الله عليه .\r\nپنجشنبه 22 ربيع الثانى - دو سه روز است بهتر شده‌ام و منزل آمدم . امروز اعليحضرت يك‌سره شهر تشريف آوردند . سان قشون هم در بيرون دروازهء دوشان‌تپه ديده شد . محمد حسن ميرزا شهر آمده يك ساعت آنجا ديدن رفتم . شب را منزل فخر الملك دعوت داشتم . تولوى خان و حسينعلى ميرزا و خانبابا بودند . پسر خالهء من مىشوند از مرحوم جمال الدين ميرزا .\r\n\r\nمعمارباشى تازه\r\nلقب معمارباشىگرى و مواجب و كار را به خود رضا خان دادند به وكالت و نيابت عمويش . دو هزار تومان تمسك براى تقديم گرفتند . گويا اعليحضرت قبول\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nنفرموده رد شده . اما به نظرم مطلبى خيلى غريب مىآيد . اگر شده باشد از نوادر اتفاقات است . لقب صنيع الملك گويا به پسر آن صنيع الملك نقاشباشى مرحمت شد .\r\nدر اينجا اهمال شد . هوا خشك و گرد و خاك بىنهايت است . درختها زرد و سرخ اقسام مختلفه شده‌اند .\r\n رز ، لاغر و پژمرده شد و گونه تبه كرد * غم را مگر اندر دل رز راه گذارى است \r\n\r\nنگاه‌دارى اسب\r\nجمعه 23 - « رسيده بود قضائى ولى به خير گذشت . » صبح را منزل حضرت و الا بودم . چون مدتى بود زيارت حضرت عبد العظيم عليه التحية و التعظيم نرفته بودم بعد از ناهار به اتفاق تولوى خان سواره از جادهء معمول به راه افتاديم . فقط فساد و اصغر همراه بودند . جمعيت آنقدرها زياد نبود . تمام با كالسكهء بخار مىروند . پائيز كثيفى است . باران خيلى دير كرده است . بارى جلو بازار حضرت عبد العظيم رسيده رفتيم در آن كوچه كه باغ مرحوم مهدعليا است كه خلوت‌تر است و اسبها را آنجا گذاشته به زيارت مشرف شديم . بچهء زيادى كوچك و بزرگ اطراف ما را احاطه كرده هريك مىگفتند اسب را بدهيد نگاه داريم . اين رسم در تجريش و امامزاده قاسم بود ، حالا به حضرت عبد العظيم سرايت كرده . من نزديك اسب كهر خودم ايستاده بودم . غافل از آنكه داد و بيداد بچه‌ها اسبها را هم آرام نمىگذارد . اسب نيلوفر سوارى حضرت و الا كه عماد السلطنه داده است تولوى خان سوار بود نزديك اسب من آمده يك مرتبه ديدم لگدى به سينهء من خورد و نفسم بريد . چند قدمى راه رفتم و افتادم . هيچ چيز به خيالم نرسيد مگر فوت صنيع الملك و گفتم همانطور شدم . سه دقيقه نفسم هيچ بالا نيامد . بعد تفضل خدائى شده يك مرتبه نفس بالا آمد . دراز افتاده بودم و مردم جمع شده بودند . فساد و اصغر و تولوى خان حالتشان از من بدتر شده بود . يك فنجان قنداق از دكان قهوه‌چى آورده خوردم . تا نيم ساعت همان‌جا روى خاك افتاده بودم و نفس در كمال اشكال بيرون مىآمد . اما خواست خدا بود و عمر باقى مانده بود . اگر لگد اين اسب از دور به من خورده بود يا اينكه گوشهء لگد به اسب من نگرفته بود و مستقيما لگد به من خورده بود حكما مرده بودم . سينهء آدم جاى بدى است براى لگد اسب ، هرطور بود خودى به صحن مقدس رسانيدم . توى شكم درد مىكرد . جاى لگد ابدا آثارى نداشت .\r\nنزديك پستان لگد خورده بود . پس از زيارت و نماز سوار شده يواش‌يواش شهر آمديم .\r\nهزار مرتبه شكر كنم كم است و تصور سلامتى با وجود خوردن همچو لگدى نمىشود كرد . الحمد لله رب العالمين .\r\n\r\nرسم پيشكش - باغ امين الدوله\r\nشنبه هشتم شهر جمادى الاولى - تا بعد از ناهار منزل بودم . در اين ايام كه روزنامه نوشته نشده است يك روز اعليحضرت اقدس شهريارى برحسب معمول\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nسنواتى خانهء حضرت صدراعظم تشريف بردند . جمعيت و پيشكش بىاندازه بود . هركه در جزو ادارهء صدارت است از حكام و غير آن بايد پيشكش بدهد ، حتى حضرت وليعهد و ظل السلطان و شاهزادگان ديگر . عمارت و باغ قشنگى است ، آب روان ، حوض‌خانهء اعلى . در يك اطاق روى ميز تمام پيشكشها را گذاشته بودند . همه چيز بود . تقريبا بيست هزار تومان نقدا جنسا متجاوز بود . حضرت و الا هم يك صد تومان تقديم كردند .\r\nملك‌آرا پنجاه تومان [ و 
  ] يك طاقه شال . يك روز هم پارك امين الدوله اعليحضرت تشريف بردند . عروسى پسرش است . باغ و عمارت خيلىخيلى ممتازى است . اول باغى است كه بطور باغات فرنگ ساخته شده است . يك روز هم قورخانه و فشنگ‌سازى در ركاب مبارك رفتيم . بىتماشا نبود . اتفاقات تازه ، خبرى ديگر نيست . لقب و منصب خيلى اين روزها داده شده است . قدر و منزلت همه‌چيز رفت . فخر الملك امروز شروع به روضه كرد . عصر حضور مبارك نواب عليه آنجا رفتم . عمارت خلوتى ساخته است . ناتمام است . مجلس خلوت بود . غروب آمدم . باران هيچ نيامده و همانطور كثيف است .\r\n\r\nساعت دو صفحه\r\nدوشنبه دهم شهر جمادى الاول 1311 - ديشب را خانهء شاهزاده بودم . حضرت و الا شمران رفته‌اند . آقاى عماد السلطنه ، شاهزاده خانم همشيره ، محمد حسن ميرزا از عصر بودند . شب به صحبتهاى زياد خوش گذشت . دو روز است گوشتهاى دندانم به شدت درد گرفته و ورم كرده از چيز خوردن به كلى عاجزم . آخر نمىدانم از اين درد چه وقت خلاص خواهم شد . هرروز گرفتارم و متصل هرچه دارم بايد به حكيم و دوا خرج كنم . پنج سال است مبتلا هستم و آنى آسوده نگذاشته . ميرزا زين العابدين خان « كلرات » داد كه در دهن بگيرم . ديشب گذشته يك سال قمرى بود كه كوكب را گرفته‌ام . حالا آبستن است و ماه آينده انشاء الله خواهد زائيد . صبح با عماد السلطنه و تولوى خان و محمد حسن ميرزا بازار رفتيم . يك ساعت دو صفحه عماد السلطنه خريد و من دو قوطى سيگار . تا بعد از ناهار خانهء حضرت و الا بودم بعد منزل آمدم .\r\n\r\nعروسى معاون الملك\r\nچهارشنبه 12 جمادى الاول - شب شنبهء گذشته معاون الملك پسر قوام الدوله عروس مفصلى آورد ، دختر ظهير الدوله كه از فروغ الدوله دختر اعليحضرت باشد .\r\nمدتى است عقد كرده بود . خيلى مفصل و با دستگاه عروس را آوردند . تماشا داشت .\r\nاين مرد شصت ساله اين قسم عروسى كند و پس از چهار پنج زن و پسر و دخترهاى بزرگ بزرگ نوهء اعليحضرت دختر دوازده ساله را بگيرد . اسباب تفريح و مضحكه بود . بارى الان دماغى دارد . صاحب كار و مكنت است .\r\n\r\n","description":"","footnote":"","page_name":" 557 ","page_number":557},
  {"content":"\r\n\r\n\r\nاسب‌دوانى فرنگيها\r\nصبح آقاى عماد السلطنه فرستاده بودند كه زود بيائيد منزل حضرت و الا معجلا رفتم . معلوم شد اسب‌دوانى فرنگيهاست و با تولوى خان كه ميل غريبى داشت عزم رفتن را دارند . رفتم . از خانهء عماد السلطنه آبدارى برداشته محمد حسن ميرزا را هم سوار كرده رفتيم . عجلهء تولوى خان كارها را ناتمام گذاشت . نه آفتاب‌گردانى برداشتيم و نه پولى كه اقلا برويم در چادر فرنگيها . مختصر رو به دوشان‌تپه روانه شديم . در همان مكان اسب‌دوانى شاه اسب مىدوانند . كنار نهر دوشان‌تپه پياده شده . جمعيت زياد بود . شاه در عمارت بودند و با دوربين تماشا مىفرمودند . اين اسب‌دوانى قرارها دارد . هركس داخل چادر آنها بخواهد بشود يك تومان بايد بدهد و بليت بگيرد . هركس اسب بگذارد بايد پول بدهد . از مردم هم براى مخارج مبلغى دريافت مىكنند . خيلى معطل شديم . در ساعت سه به غروب مانده شروع شد . خيلى كم اسب گذاشته بودند و خيلى بىتماشا بود . سالهاى گذشته بهتر و منظم‌تر بود . سه دور فرنگيها دواندند .\r\nندانستيم اسب كدام جلو آمد . يك دفعه كه چهار هزار متر مسافت بود ايرانيها تنها بدون فرنگيها اسب دواندند . شش هفت اسب بيش نبود . اسب كهر نسقچىباشى صد ذرع جلوتر از همه آمد . دوم اسب وكيل الدوله و سيم باز اسب كرنگ نسقچىباشى بود . اسب اول را هفتاد تومان دادند . آن دو اسب ديگر را پانزده يا ده تومان دادند .\r\nيك مرتبه ديگر هم چند نفر قزاق ايرانى و دو سه نفر فرنگى باهم اسب دواندند . اين اسبها را عادت داده بودند كه از نهرهاى بزرگ و از روى چوب و علف پرش كنند .\r\nاز دو نهر و هفت هشت چوب پريدند . اغلب نيامدند . يك اسب كهر قزاق و يك اسب سرخون يك نفر فرنگى از تمام آنها پريدند . اسب قزاق جلو بود . سرخون فرنگى از جلوى ما پرش بسيار شيرين قشنگى كرد و جلو افتاد . راكب هم فرنگى بود . گويا هفتاد تومان اسب اول را دادند . حقيقت خوب هنر كرد و شيرين پريد . اين چوب و علف به قدر يك ذرع و نيم ارتفاع داشت . اما اسب سه ذرع از زمين بلند مىشد .\r\nشاهزاده ركن الدوله هم آمده بود نزديك ما . همان‌طور توى كالسكه تا آخر اسب‌دوانى نشست . خيلى با غرور و تكبر حضرت و الا منافى بود . گويا تصور اسب‌دوانى دولتى را مىفرمودند كه چادرهاى متعدد هست . خيلى بد گذشت . نيم ساعت به غروب مانده برهم خورد . گرد و خاك در راه زياد بود . پس‌فردا روز شنبه هم باز اسب‌دوانى است . امروز تمام نشد . دو روز است . يك ساعت از شب رفته منزل رسيدم .\r\nجمعه 14 جمادى الاولى - امروز هم اسب‌دوانى خنك فرنگيها بود . به اصرار تولوى خان از منزل سوار شده به خانهء آقاى عماد السلطنه رفتيم . تشريف برده بودند .\r\nنزديك خانهء امين حضور رسيدم . محمد حسن ميرزا خنكى كرده نيامد . اگرچه خوب كارى كرد . جمعيت كمتر از پريروز بود . رفتيم در همان مكان آن روز . بعد دلها را يكى كرده گفتيم خوب است برويم در چادر نزد فرنگيها . نفرى يك تومان برديم . از قضا آنقدر شلوغ بود و درهم بود كه رغبت ماندن نكرديم . كارهاى فرنگيها هم بىقاعده\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nشده است . دو سه چادر بود و همه‌جور مردم داخل با بليت و بىبليت . مختصر جاى خودمان ترجيح داشت ، عود كرديم .\r\n\r\nوضع ركن الدوله\r\nركن الدوله باز با جمعيت و تفصيلى آمد . چادرى زده بود پائين‌تر از جاى چادر شاه . در تخت عزيز السلطان چادر ديگر جهت پسرهايش . خودش يكه و تنها روى صندلى جلوس كرده بود و هزار مرتبه سنگين‌تر و باوقارتر از همه كس . خيلى تماشا داشت .\r\nحضرت و الا لازم نبود آنقدر اصرار به تشريف‌فرمائى اسب‌دوانى داشته باشند . اسباب خنده و انگشت‌نماى مردم بود . آن پريروزش اين امروز .\r\nاسب‌دوانى امروز از ديروز خنك‌تر بود . مختصر تا يك ساعت از شب رفته طول كشيد . تا دو ساعت و نيم به غروب مانده بىجهت معطل كردند ، كه يك ساعت از شب رفته تمام شود . خيلىخيلى خنك و بىمزه بود . دورهء اول و دوم فرنگيها بودند . دورهء سيم ايرانيها و اسب وكيل الدولهء سردار جلو آمد هفتاد تومان . اسب دوم مال نسقچىباشى بود ، چهل تومان گرفتند . يك دفعه هم قزاقها دواندند كه باز اسبها از نهر و باغچه پرش مىكردند . اين دورهء اخير در نيم ساعت از شب رفته در تاريكى بود . مراجعت هوا سرد شد خانهء اعتصام نظام دعوت داشتم . از حضرات جدا شده تاخت آمدم . دو ساعت از شب رفته آنجا رسيدم . تا ساعت شش و هفت مجبورا توقف آنجا شد . اهل مجلس يك‌رنگ نبودند خوش نگذشت .\r\n\r\nمعين دفتر\r\nيكشنبه 16 شهر جمادى الاولى - صبح منزل بودم . براى دو سه روز است ابر مىشود . ليكن خبرى از برف و باران نيست . همان‌طور خشك است . امروز هم ابر بود . بعد از ناهار سوار شده خانهء نصير الدوله ديدن همشيره رفتم . خداوند دخترى عطا كرده است . حمام بود و پيش نصير الدوله ، صديق السلطنه بود . معطل نشده خدمت نواب عليه گفتم خانهء شاهزاده والى برسم . تشريف نداشتند منزل رفته بودند .\r\nمحمد حسن ميرزا در بيرونى بود . يك ساعت آنجا نشسته صحبت كرديم . از آنجا سوار شده راه دور و درازى تا منزل آمدم . پسر شاهزاده آغا كه سه چهار ماهه بود پريروز فوت كرد . آنجا رفتم تا مغرب به صحبت گذشت . ميرزا على اصغر خان لقب معين دفترى گرفت . يك شب هم مهمانى كرد . معتضد السلطنه ، فخر الملك ، محمد حسن ميرزا ، تولوى خان و من بوديم . خيلى خوش گذشت بر خلاف آن شب .\r\n\r\nلقبهاى عجيب و غريب\r\nلقبهاى غريب عجيب حالا اختراع مىكنند . مثلا شحنة السلطنه « 1 » ، فتح الدوله ، فتح السلطنه ، ثقة السلطنه ، حسام الممالك ، امير بهادر ، هژبر السلطنه ، مجير السلطنه .\r\nهمين‌طور القاب تمام شده و پى درهم از اين لقبهاى خنك خنك پيدا مىكنند . حالا ديگر\r\n\r\n\r\n","description":"","footnote":"\r\n( 1 ) - اصل : شهنة السلطنه .\r\n","page_name":" 559 ","page_number":559},
  {"content":"\r\n\r\nلفظ اول و دوم و سيم هم بايد در بعضى لقبها استعمال كرد تا شناخته شود و معروف باشد مثل مؤيد السلطنهء يك ، مؤيد السلطنهء دو يا مؤيد السلطنهء شرقى و مؤيد السلطنهء غربى . چون يكى محمد مهدى ميرزاى همدانى است ، ديگرى ميرزا رضا خان سفير آلمان .\r\nفرنگستان مغرب ايران است ! خيلى لقبها مكرر شده . من‌جمله لقب دروغى و بىمسماى من كه سه نفر بعد از من گرفته ، حالا ديگر من هم بايد فكر لقب خنك بىمزهء ديگرى بكنم . لقب قحط شده . در هيچ عهد و سلطنتى لقب آنقدر خوار و پست نشده بود .\r\nارمنى ، جهود ، گبر داراى لقب هستند .\r\nجمعه شهر جمادى الثانيه - سه چهار روز است كه الحمد لله بارانهاى كامل آمده .\r\nدو شب به شدت باريد . روزها ، اغلب باران نمىآيد . وحشت مردم لله الحمد ساكت شد .\r\nهوا معتدل است . در حقيقت اول زمستان محسوب مىشود . يخ هيچ نمىبندد .\r\n\r\nباران و شاه\r\nاعليحضرت اقدس شهريارى ديروز از دوشان‌تپه به عزم ده شبه به شكارگاه جاجرود تشريف‌فرما شدند . عوام مىگويند تا شاه سفر برود باران خواهد آمد . اغلب هم همين‌طور شده است . حضرت و الا شميران رفته بودند . پريشب خانهء حضرت و الا بودم . ديروز از بعد از ناهار به اتفاق تولوى خان منزل محمد حسن ميرزا رفته با محمد حسن ميرزا خانهء آقاى عماد السلطنه رفتيم . تا غروب به صحبت گذشت . مراجعت تا منزل باران خوردم . شب كتاب سرگذشت مسترس هورتستت كه ترجمه شده است خواندم .\r\n\r\nسرگذشت هورتستت\r\nاين خانم حكايت خودش را در بلواى اهل هند در سنهء 1857 مسيحى سنهء 1274 هجرى نوشته . حقيقت حكايت غريبى است . اين بيچاره شوهر و داماد و دختر و پسرش در جلوى چشمش به دست ياغيها كشته شده‌اند و دويست هزار تومان مايملكش به باد رفته . خيلى خوب نوشته و باعث حيرت است . پنج ساعته كتاب را خواندم . امروز هم هوا ابر است و اين ابرها پس از باران خيلى منافع دارند . اگر يخ مىبست و سرما مىشد يخ تمام زراعت را ضايع و نابود مىكرد .\r\n\r\nصولت الدوله\r\nشنيدم ميرزا زكى خان سرتيپ كه مرد تنومند با سبيلهاى غريب ناقلائى است لقب صولت الدوله گرفت . روزبروز بدتر است . ديدن سبيل اين مرد از خواندن آن كتاب عجيب‌تر است .\r\n\r\nزلزلهء قوچان\r\nسه‌شنبه 10 شهر جمادى الثانيه - از ديشب باران به شدت مىآمد . دو سه جاى\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nخانهء ما چكه كرد . حالا ديگر متصل باران مىآيد . تا عصر منزل بودم . در اين ايام زلزلهء سختى در قوچان شده و اين اتفاق هشت روز پس از فوت شجاع الدوله امير حسين خان حاكم مستقل ابدى آنجا مىافتد و شجاع الدوله در حضور امين نظام از اسب زمين خورد و مرد . از بيست و پنج الى سى و پنج هزار نفس هلاك شده تاكنون دوازده هزار نعش بيرون آمده به خاك سپرده‌اند . يك ديوار يك ذرعى در اين شهر بزرگ الان موجود نيست . تمام شهر و عمارات محكم سخت شجاع الدوله ، بارو و برج شهر كلية منهدم شده اثرى جز تل خاك نمايان نيست . گمان مىكنى هيچ وقت در اين مكان قريه‌اى نبود چه رسد به شهر .\r\n\r\nوضع خيابانها و كوچه‌هاى طهران\r\nدو ساعت به غروب مانده خانهء شاهزاده آغا رفتم . گل در كوچه بىحد و حساب بود . به ذلت و مشقت مردم بيچاره در عبور بودند . شش ماه همين‌طور است و پدر مردم سوخته مىشود . كوچه تنگ ، وسط جوى آب ، طرفين تا يك چارك گل است و متصل از ناودانهاى عمارات طرفين آب به سر و مغز انسان جارى است . مثل سگ زندگى مىكنيم . در خيابانها نيم ذرع متجاوز گل است . خداوند همه چيز را به فرنگيها تمام كرد . از هرجهت فارغ و آسوده هستند . زحمت كشيدند شهر را بزرگ كردند ، اما بدتر و تنگتر از شهر قديم طهران . مثل اين مىماند كه زمين اينجاها ذرعى هزار تومان قيمت داشته و حال آنكه تماما بىصاحب و بدون قيمت بوده . هركس به خيال خود بنائى كرده . يك نفر نبوده كه مهندسى كند . اول نقشهء شهر را بكشد و خيابانها جدا كند و حدود معين كند آن وقت خلق شروع به ساختن عمارت كنند . بارى هزار مرتبه كثيف‌تر و بدتر از شهر قديم است . فقط دو سه خيابان درست كردند . آن هم آنقدرها وسعت ندارد و از بس دكان از طرفين درست كرده ، و سواد دكانها را جلو آورده ، و نهر آب و درختهاى بىمعنى كاشته‌اند ، « ترموه » كشيده ، چاه و ممر قنات درست كرده‌اند از كوچه بدتر شده است . در خيابان ما مردكه حوض آب درست كرده و گل‌كارى نموده و تخت و نيم‌كت گذاشته قهوه‌خانه كرده است . در وسط خيابان شمس العماره كه عبور شاه متصل از آنجاست شخص سمسارى قاليهاى متعدد زياد فرش كرده و قالىفروشى مىكند . اغلب جاها [ براى 
  ] اسب و الاغ وسط خيابان توبره زده مشغول تغذيه مىباشند . دو سه جا ديدم كه نمدمالى مىكنند و ده نفر ايستاده نمد را لوله كرده هى پا مىزنند . چون نمدمالى وسعت مكان لازم دارد چه بهتر كه در وسط خيابان باشد . هرچه بنويسم بالاتر است . من كه نمىتوانم شرح بدهم . البته سياحان فرنگى و بعضى ايرانيها نوشته‌اند . مختصر حكايت غريبى است . آن همه شهر در تركستان روسها ساخته ، آن همه عثمانيها شهر بزرگ كردند ، تماما از روى قاعده و بسيار نيكو كه آدم لذت مىبرد در اين خيابانها گردش كند . قاهرهء مصر را كه خديو بزرگ كرد چه‌قدر تعريف نوشته‌اند . شهر قديم را سخت است قشنگ كرد . شهر جديد كه صحراى صاف است چه سختى دارد كه اين‌طور كردند . تا غروب آنجا بودم بعد\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nمنزل آمدم .\r\n\r\nگرانى و بىپولى\r\nچهارشنبه 11 جمادى الثانيه - صبح آفتاب بود . ديشب به شدت باران آمد . محمد باقر خيلى ترسو است . صبح مىگفت كم مانده بود زهره‌ام بتركد . پس از چند روز ابر و باران آفتاب جلوه‌اى داشت . خانهء حضرت و الا رفتم . بالاتر از قحطى ارزاق قحطى پول هم شده . همه كس آه و ناله از بىپولى دارد . پنير كه هميشه سه تا پول بود حالا سيرى پنج شاهى مىفروشند . روغن چهار تومان شده . تمام چيزها گران است . اگر دو سال پيش به ماهى شصت هفتاد تومان خرج خوراك مىكرديم حالا صد تومان كافى نيست .\r\nلابد دو تكه جواهر دادم حسين برد گرو گذاشت پولى گرفت تا كارها راه بيفتد و پول برسد . دويست تومان يك سال است به توپچى داده‌ام و حالا چهار ماه است پول آمده آقاى نايب السلطنه نمىدهد . مواجب پارسال و امسال من كه از خزانهء نظام است و دويست تومان مىشود نرسيده . هرچه براى اين دو فقره عرض مىكم متصل « دول » مىدهند . حالا دو مرتبه است حضرت و الا مرقوم مىدارند تا چه شود . خودشان راحت و آسوده هستند خبر از ديگران ندارند . حضرت و الا باغ نظام الملك تشريف بردند .\r\nمن اندرون بودم . تولوى خان جاجرود دو سه شبه مهمان معتضد السلطنه شده و رفته است . عصر خانهء محمد ميرزا رفتم جمعى بودند . آس‌بازى مىكردند . نيم ساعت از شب رفته منزل آمدم . ماهتاب خوبى بود .\r\n\r\nتغيير و تبديل حكومتها\r\nشنبه 14 - صبح منزل حضرت و الا رفتم شمران تشريف داشتند . ماشاء الله در اين هواى سرد متصل شمران هستند . با حالت طبيعى حضرت و الا و انزجار از سرما خيلى منافات دارد . تولوى خان نيامده . اعليحضرت 18 ماه تشريف مىآورند . سفر طولانى شد . چهارده شب توقف است . تغيير و تبديل حكومتها تماما از اين سفر معلوم مىشود . بيچاره حكام با آن پيشكشهاى گزاف ، ماليات وصول نشده ، سه ماه به آخر سال مانده بايد تشريف بياورند . چشمشان كور شود . حسام الملك را گفتند با مبلغى پيشكش رفته است جاجرود . اشخاصى كه حتما حاكم مىشوند يكى اوست . حكومت خمسه را با ايل و فوج و سوار چندى است به امير خان سردار داده‌اند ، خيلى به استقلال . با اين شكل خيلى مداخل دارند . شاهزاده ملك‌آرا را مىخواهند به گيلان روانه كنند . اما هيچ پيشكش نمىدهد . بدون پيشكش امكان ندارد بدهند . هوا سرد شده . شب چله هوا به شدت سرد شد و همان شب يخ بست . شب را خانهء حضرت و الا ماندم . ماهوش خانم را حكيم براى آن دل‌درد مدامى شراب تجويز كرده . صبح شنبه پياده خانهء محمد حسن ميرزا رفتم . كوچه‌ها يخ بسته بود . تا عصر به صحبت گذشت . شاهزاده والى را هم ملاقات كرده غروب منزل آمدم . خيلى سرد بود .\r\n\r\n","description":"","footnote":"","page_name":" 562 ","page_number":562},
  {"content":"\r\n\r\n\r\nتمام شدن پول - بانك در طهران\r\nيكشنبه 15 جمادى الثانيه - صبح خانهء حضرت و الا رفتم . حسين پولى قرض كرد و كارها كمى راه افتاد . از روزى كه بانك به طهران آمده پولها تمام شد و هيچ كس بدون گرو پول نمىدهد . خيلىها گرو هم مىدهى پول نمىدهند . قحط شده است . عصر آقاى عماد السلطنه آمد . شاهزاده والى و شاهزاده خانم هم آمدند . هرطور بود شب را نگاه داشتند . قدرى گفتگو با حضرت و الا كرديم بىتماشا نبود . ساعت پنج از شب رفته در اطاق آينه استراحت شد .\r\n\r\nمرگ سه پسر مهندس الممالك\r\nدر اين هفته سه پسر مهندس الممالك در ظرف يك هفته به گلودرد مرحوم شدند و عمارت وسط اندرونىاش كه تازه ساخته بود با مبل و اسباب و غيره سوخت . عيالش ناخوش است . خيلى بيچاره صدمه كشيد . اما شاه و صدراعظم تلافى كردند . نوكر محرم صدراعظم است .\r\nچهارشنبه 18 جمادى الثانيه - صبح منزل حضرت و الا رفتم . تولوى خان ديروز در آن برف و سرما از جاجرود آمد . دائى جانم معتضد السلطنه يك ماهه مرخصى از شاه گرفته كه چاپارى مشهد مقدس زيارت برود . اعليحضرت يك عكس خود را براى مؤيد الدوله التفات فرموده‌اند ببرد . خرجى هم فرموده‌اند التفات خواهد شد . ديروز شهر آمد كه تهيهء رفتن را درست كند . در اين سرما آن هم چاپارى يك ماه راه رفتن خيلى سخت است . اميرزاده معتضد السلطنه چند سال هم بعد از فوت مرحوم اعتضاد - السلطنه در مشهد اقامت بلكه توطن داشت . حالا نمىدانم در اين سرما چه باعث شده كه مجددا مىخواهد برود . مراجعت هم از راه عشق‌آباد خواهد آمد . بارى تولوى خان شكار درستى نكرده بود . مىگفت قرقچيها خيلى امسال به مردم سخت گرفته هيچ كس را نمىگذاشتند شكار برود . تفنگ‌ها و اسبها [ را مى 
  ] گرفتند . امروز اعليحضرت تشريف خواهند آورد . دو برف كوچك آمده است . ديروز هم تا عصر برف مىآمد . ليكن به زمين ننشست . از همان روز جمعه بناى سرما را گذاشت . خيلى امسال سرما عقب افتاد . همه ساله اين وقت شدت سرما تسكين يافته بود . بعد از ناهار حمام رفتم . نيم ساعت به غروب مانده منزل آمدم . كوچه‌ها از بارندگى ديروز به شدت گل شده در بعضى جاها نيم ذرع گل و آب ايستاده ، عبور خيلى سخت است . مردم به جان‌كندن تردد مىكردند .\r\n\r\nمنتظم ناصرى\r\nپنجشنبه 19 - صبح منزل بودم . اميرزاده محمد ميرزا و جمعى ديگر را خبر كردند منزل باشم تشريف بياورند . هوا آفتاب بود . جلد دوم كتاب منتظم ناصرى را آقاى عماد السلطنه فرستاده بودند بخوانم . تأليف اعتماد السلطنه است . سالنامهء 1299\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nبوده . حوادث عالم را سال به سال نوشته است . بد نيست خيلى مختصر است . عصر حضرات آمدند . تا مغرب به صحبت گذشت .\r\n\r\nجشن تولد حضرت فاطمه\r\nجمعه 20 جمادى الثانيه - منزل حضرت و الا رفتم براى آنكه جناب ناخوش بود ديدنى كرده باشم . از خيابان رفتم . روز عيد تولد حضرت صديقهء كبرى سلام الله عليهاست . والدهء آقاى نايب السلطنه اين روز را عيد گرفته و مردم را دعوت مىكند .\r\nخيابان خيلى تماشا داشت . امسال در باغ اميريه اين جشن برپا شده است . كالسكه و درشكهء خانمها متصل به هم بود . عصر هم اعليحضرت تشريف مىبرند . احوال جناب الحمد لله بهتر بود . تا عصر منزل حضرت و الا بودم . آقاى عماد السلطنه هم تشريف آوردند . دو ساعت به غروب مانده به اتفاق تولوى خان خانهء دائى جانم رفتيم . جمعى بودند . فردا صبح مىرود . اعليحضرت هم سيصد تومان انعام مرحمت فرمودند . يك نفر نوكر و چهار نفر همصحبت همراه مىبرد . اسب در چاپارخانه‌ها نيست و خيلى سخت خواهد گذشت . يقينا منزل به منزل منتها با اسب چاپارى مىرود . مثلا يك ماه را بيست و پنج روز خواهد رفت . يك عكس هم براى مؤيد الدوله مىبرد . غروب وداع كرده منزل آمدم . اين خبر را مؤيد الدوله بشنود اندكى تا يك ماه قلبش ساكت خواهد بود و هر دقيقه خيال تلگراف عزل را نمىكند . تا معتضد السلطنه مراجعت كند دلش آرام است و خيلى خوشحال است . خدا خواسته كارى برايش صورت گرفت .\r\n\r\nدر حضور كامران ميرزا - بد تربيت كردن فرنگى\r\nشنبه 21 جمادى الثانيه - پنج ساعت از دسته گذشته درب خانه رفتم . خيلى مدت بود خدمت آقا مشرف نشده بودم وضع همانطورها بود . دكتر تازه كه آقا از فرانسه خواسته بودند آمده حضور داشت . در يك صندلى آقا نشسته بود در يك صندلى مقابل آقا دكتر . سايرين حلقه زده بودند . مثل وزيرمختار يا صدراعظم نشسته بود . نمىدانم در فرنگستان يا جاهاى ديگر مثل عثمانى و مصر دكتر متصل موى دماغ است و از تمام مردم مقدم نشسته يا آنقدر بىاعتنا و متكبر و محترم بايد باشد . حكيم را در موقع خلوت بايد خواست نه در اطاق وزارت جنگ . مثل مارشال ملتكه يا مارشال ماك‌ماهون جلوس كرده . از اول مجلس تا آخر متصل طرف گفتگو باشد . آنقدر اين فرنگيها را از اول بد تربيت مىكنند كه به عقل راست نمىآيد . نيم ساعت نشسته منزل حضرت و الا رفتم . بعد از ظهر اميرزاده محمد ميرزا خبر كرد كه من مىروم خانهء عماد السلطنه برحسب وعده . شما هم برويد . با تولوى خان سوار شده بين راه به اميرزاده رسيديم .\r\nآقاى عماد السلطنه منزل بودند . محمد حسن ميرزا را هم فرستاديم آمد تا مغرب به گفتگو و صحبت گذشت .\r\nپنجشنبه 27 جمادى الثانيه - عصر مهمانى مختصرى داشتم . آقاى عماد السلطنه ، شاهزاده محمد ميرزا ، چهار نفر پسرهاى شاهزاده ركن الدوله ، محمد حسن ميرزا ، تولوى\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nخان تشريف داشتند .\r\n\r\nوضع پسرهاى ركن الدوله\r\nاين پسرهاى ركن الدوله بر خلاف عين الملك خيلى مؤدب و بامزه هستند . اين مجلس سيم است كه ملاقات اتفاق افتاده . مجلس اول ملاقات آقاى عماد السلطنه بود .\r\nاسامى اميرزادگان از اين قرار است : اميرزاده نصر الله ميرزا ، اميرزاده اسد الله ميرزا ، اميرزاده محمود ميرزا ، اميرزاده رضا قلى ميرزا . دو پسر كوچك هم سواى اينها هست .\r\nماشاء الله ركن الدوله هم خيلى عيال دارد و هم خيلى اولاد . تا يك ساعت از شب گذشته به صحبت و بازى تخته و شطرنج در كمال خوشى گذشت . روز چهارشنبه قرار شد خانهء عماد السلطنه جمع شويم . شاهزاده ركن الدوله خيلى اين پسرها را اذيت مىكند . هيچ وقت آسوده و مختار نيستند . هر چهار نفر در يك حياط مشابه محبوسين مىباشند .\r\nمرحومهء عفت الدوله طاب ثراها مىگفت اميرزادگان محبوس . هيچ كدام زن ندارند .\r\nبراى اميرزاده نصر الله ميرزا تازگى دختر عميد الدوله را شال و انگشتر كرده‌اند . اين اميرزادگان ماهى يك مرتبه بايد با خواجه و قاپچى اندرون را قرق كرده بروند نزد مادرشان . مأذون نيستند كه به اختيار خود بروند . خيلى قرارها دارند . با وجود اين همه گرفت و گير و عدم معاشرت خوب تربيت شده‌اند . از نجابت خود آنهاست . هوا چند روز است متصل آفتاب [ است 
  ] و ابدا خبرى از زمستان نيست . هيچ برف نيامده .\r\n\r\nكتابچهء خنده‌دار علمى\r\nشنبه 28 - ديشب خانهء حضرت و الا بودم . از سر شب تا ساعت سه در حضور حضرت و الا چيز نوشتم . كتابچهء خنده‌دار علمى نوشته شد . هركس بخواند گمان مىكند اقلا ده نفر در يك سال زحمت كشيده و نوشته‌اند و حال آنكه سه نفر بوديم و ده روز بيش زحمت نكشيديم . حضرت و الا ، آقاى عماد السلطنه و من بوديم . از هر مقوله گفتگو شده و تمام علوم را داراست . چيز تازه‌اى است . عصر خانهء محمد ميرزا خواستيم برويم نبود . غروب منزل آمدم .\r\n\r\nدكان روسى - كلاه قزاقى\r\nيكشنبه 29 - صبح رقعه‌اى از محمد ميرزا رسيد كه عصر بيائيد آنجا . به اتفاق منزل نواب عليه عزيز الدوله برويم . بعد از ناهار آنجا رفتم . تولوى خان هم آمد . پس از ساعتى سوار شده رفتيم . خيلى صحبت شد . ماشاء الله عزيز الدوله در تكلم ماهر است و خيلى خوب صحبت مىكند . بعد بيرونى رفته تخته بازى كرديم . عروسى شعاع الدين ميرزا نزديك است . گفتند هشتم ماه خواهد بود . غروب از آنجا بيرون آمده باران كم‌كم آمد . در دكان يك نفر روسى نزديك خانهء سردار اكرم پياده شديم . من جاى خاكستر سيگار خريدم . محمد ميرزا هم چند چيز خريد . خيلى اسباب داشت . باران تند شد و تا منزل خيس آب شديم . كلاههاى نظامى براى باران خيلى بد است . تويش\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nمخمل است . مخمل كه به يك دفعه خوردن باران ضايع مىشود . تمام سر آدم خيس مىشود و همه باران به مغز آدم مىريزد . شكل كلاه آنقدر بد نيست . همين بىدوامى آن بد است . مثل كلاههاى قزاقى است . جزئى فرقى دارد . به كلاه قزاقى هم مشهور است .\r\n\r\nفرار ظهير الدوله\r\nخبر تازه فرار جناب ظهير الدوله است . چند روز است رفته . تا گيلان را بطور يقين مىگويند . از آنجا معلوم نيست فرنگستان رفته يا مشهد مقدس . چون يك نفر مترجم همراه برداشته و خيلى فرنگىمآب بود . گمان كلى است فرنگ رفته . چندين جهت براى فرارش ذكر مىكنند . يكى شدت قرض‌خواه . ديگر فقط سياحت و تماشاى فرنگ . . . ملك وقفى داشته فروخته قيمت آن و كمى جواهر همراه برده ، يك مترجم و يك درويش .\r\n\r\nتوپ‌سازى ايران - توپ‌اندازى شاه\r\nسه‌شنبه غرهء شهر رجب المرجب - هوا ابر بود . دانه‌دانه برف مىآمد . اعليحضرت ديروز در دروازهء اسب‌دوانى تيزاندازى تشريف بردند . من هم رفتم . مرحوم اقبال - السلطنه در روى باروى شهر جاى محقرى براى تيراندازى درست كرده . جمعيت زياد بود . آقاى عماد السلطنه ، تولوى خان ، محمد حسن ميرزا بودند . چند ارابه توپ كه تازه مثل توپهاى اطريش در قورخانه ساخته بودند انداخته شد . ته‌پر و خيلى خوب ساخته‌اند .\r\nهيچ كدام به نشانه نخورد . يك توپ سرپر « بىخان » اعليحضرت خود به نشانه بستند بدون درجه . از اغلب آن تيرها بهتر بود . تعريف و هاىوهوى بىاندازه شد . نازشستها تقديم شد . تقريبا يك ساعت تعريف و تمجيدات طول كشيد . اعجاز و كرامت گفتند بود .\r\nصريح فرمودند درجه براى توپ بى خود و ابدا لازم نيست . معلوم شد اين اختراع بزرگ بدون مصرف است و به كار نمىخورد و حال آنكه چقدر لازم و به كار است .\r\nهوا سرد بود . توپهاى كار ايران خيلى خوب بود . افسوس كه نمىسازند و ندارند . چند تير هم خمپاره انداخته شد . عكاسها چند شيشه عكس انداختند . از آنجا به تيراندازى تفنگ رفته . بيرون دروازه بود . موقتا براى امروز چند نشانه گذاشته بودند . اينجا خربازار و شلوغى غريبى بود . هركس تفنگى آورده و مىانداخت . سرباز بيچاره كه سالى دو مرتبه تفنگ خالى نكرده چه مىداند چه بايد كرد . در جاى خود ايستاده بودند و تمام را عملهء خلوت و متفرقه تير مىانداختند . بعضيها نشان را زدند و انعام اعليحضرت مرحمت كردند . از هر فوجى پنجاه نفر سرباز حاضر بود . فقط چهار نفر از اين سربازها در جلوى اعليحضرت چهار تير خالى كردند . هوا به شدت سرد بود .\r\nلباس من كم بود . باد مىآمد . رفتم در چادر يك فنجان چاى خورده سوار شده منزل آمديم . خيلى سرد بود . چيزى از اين تيراندازى فهميده نشد . نه آن سرباز دانست ، نه\r\n\r\n","description":"","footnote":"","page_name":" 566 ","page_number":566},
  {"content":"\r\n\r\nآن توپچى . سرباز با توپچى همه روزه بلكه هفته‌اى دو سه روز بايد تيراندازى كند .\r\nتمام تعريف و تمجيد دروغى نباشد . نواقص آن و بعضى ملاحظات به آنها فهمانده شود كه روزبه‌روز بهتر بيندازند و بدانند چه بايد كرد . قراول چه قسم بايد رفت .\r\nاين توپ چقدر سر مىكند ، كجايش خراب است ، تقصير توپ است يا تقصير توپچى ؟\r\nبارى اين قسم قشون تربيت نمىشود . اگر در ممالك خارجه هم اين‌طور تيراندازى مىكردند قشونشان از اين بهتر نبود . در ميدان مشق پنج هزار تومان خرج كردند براى تيراندازى جائى درست كردند . يك روز اعليحضرت آمدند . بعد از تشريف بردن ايشان به فاصلهء ده روز تمام را خراب كردند و اثرى از آن باقى نماند . بعضى جاها اين‌طور خرجهاى بىمعنى مىكنند و سؤال ندارد . اما سر سيورسات ملاير آنقدر سخت‌گيرى دارند كه هنوز برات آن داده نشده و نخواهند داد .\r\nچهارشنبه 2 - عصر خانهء آقاى عماد السلطنه دعوت داشتيم . همان اشخاص بودند .\r\nتا يك ساعت از شب رفته به صحبت و بازى تخته و شطرنج گذشت . من دو هزار بردم ، تولوى خان سه هزار . امروز هم ابر بود و دانه دانه برف مىآمد . ساعت دو منزل رسيدم .\r\nحالتم خوش نبود . . . تلخ گذشت .\r\nجمعه 4 - ديشب پنج ساعت از شب رفته حكم نظامى آوردند . مرقوم شده بود فردا در شش به غروب مانده درب اندرون حاضر شده كه ملكه جهان دختر آقاى نايب - السلطنه را به سمت تبريز نقل مكان مىدهند .\r\n\r\nعروسى محمد على ميرزا - صاحب منصب قلمى\r\nصبح را منزل حضرت و الا رفتم . فرستادم محمد حسن ميرزا هم آمد با تولوى خان .\r\nچون مىدانستيم ساعت سه و نيم به غروب مانده ساعت سعد تعيين شده است همان وقت رفتيم . افواج ركاب با شاگردهاى دو مدرسهء بىمعنى از دم سردر الماسيه تا باغ اميريه صف بسته بودند . تمام شاهزادگان و وزراء و صاحب‌منصبان نظامى و قلمى حاضر بودند . جمعيت تماشاچى زن و مرد بيحساب بود . خيلى تماشا داشت . فيلبان‌باشى هم با فيل جلو جلو مىرفت . تا باغ اميريه همراهى كرده از آنجا تماما مراجعت كرديم .\r\nآقا خودش از عقب با سه كالسكه رسيد . آمدن آقا بامزه بود . اين دختر بزرگ آقا از بطن سرور الدوله صبيهء مرحوم حسام السلطنه مىباشد و ملكه جهان لقب دارد . براى حضرت و الا اعتضاد السلطنه امير لشكر ، ارشد اولاد حضرت وليعهد مدتى است عقد شده و حالا به سمت تبريز مىبرند . از تبريز هم جمعيت زيادى آمده از اينجا حاجى بهاء - الدوله همراه عروس مىرود . دو سه روز ديگر از اميريه حركت خواهند كرد . هوا سرد است و خيلى سخت خواهد گذشت . تهيهء جهيز براى اين عروس بيش از حد و اندازه ديده‌اند .\r\nهيچ عروسى با اين همه جهيز ديده نشده است . بارى هردو سزاوار همديگرند .\r\nخداوند مبارك كند . تماشاى زيادى كرديم . . .\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nشنبه 5 رجب - صبح كه بيدار شدم چهار انگشت برف آمده بود و اين اول برف صحيح طهران است . خيلى دير كرده . همه ساله تا حال سه چهار برف متجاوز آمده بود .\r\nتا غروب منزل بودم و همين‌طور برف گاهى سنگين و گاهى سبك مىآمد . به زمين پس از پاك كردن آنقدر ننشست . با اين برف حركت عروس خيلى اشكال دارد .\r\n\r\nمستوفى دواب - حالت ميرزاها\r\nيكشنبه 6 رجب - ديشب را منزل حضرت و الا بودم . آقاى عماد السلطنه دو سه روز است خانهء صدراعظم براى انجام كارها متحصن شده‌اند . با وجود آن دستخطها و تعهدات هيچ يك از كارها را صورت نمىدهند . برات سيورسات كه ده دستخط اقلا مرحمت شده صريح مستوفى دواب مىگويد صادر نمىكنم و نخواهم داد . براى خاطر آنكه صاحب جمع سفارش كرده است كه نده . حالت اين ميرزاها و كارهاى اين دوره را من نمىتوانم بنويسم . مصنف معتبر به اعلم و منشى قابل لازم دارد كه كتابها تصنيف كند و شرح بدهد . نمىدانم پانزده كرور ماليات چند هزار ميرزا و مستوفى و سررشته‌دار و لشكرنويس و عزب دفتر و محرر و غيره و غيره لازم دارد كه سالى چهار پنج كرور مواجب و مرسوم از آن قليل ماليات ببرند . حساب آن همه ماليات بىحساب انگليس را پنج نفر ميرزا مىكند . دور دور ميرزاهاست . هيچ كس راحتى و عيش آنها را ندارد . حالا كاش از هر ولايت چند نفر داخل شغل ميرزائى بودند . خير منحصر است از دو ولايت كه انشاء الله خراب و ويران شود : يكى آشتيان ، ديگرى تفرش . ايران خراب اين دو ولايت است . عصر منزل صدراعظم خدمت عماد السلطنه رفتم . اطاق ميرزا عبد الله خان پسر صدراعظم منزل دارند .\r\n\r\nشلوغى مازندران\r\nمازندران شلوغ شده . مردم بر خلاف حكومت به اغواى حاجى اشرفى كه يكى از علما است برخاسته‌اند . زدوخورد بسيارى شده . مىگويند يكصد و پنجاه نفر از طرفين مقتول شده‌اند . آخر الامر بومى ولايت غالب آمده . تمام اسباب و اوضاع حاكم را به تاراج و يغما برده‌اند . خود ميرزا عبد الله خان انتظام الدوله پناه به خانهء حاجى اشرفى برده جانى به سلامت به‌در برده .\r\n\r\nانتظام الدولهء يوشى\r\nاين انتظام الدوله [ كه 
  ] چهار سال است حكومت آنجا را مىكند پسر ميرزا محمد خان يوشى و برادر عايشه خانم و ليلى خانم حرم محترم اعليحضرت است . سال گذشته حكومت استراباد هم ضميمهء مازندران شد و نهصد نفر سوارهء كرد و ترك مازندران و سوارهء خواجه‌وند كجور هم ابوابجمعى مشار اليه است . كاروبار خوبى داشت . خيلى معتبر و محترم [ است . 
  ] پيشخدمت مخصوص و محرم است . حالا احضار شده و خواهد آمد . مىدانم حكمى نخواهند كرد و ابدا غوررسى و تحقيق نيست كه تقصير چه بوده . مجازات و تنبيه كه\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nقديمى شده . در اين دوره وجود ندارد . تمام ولايات از هم ياد گرفته و حاكم هركجا قدرى بر خلاف ميل اهالى خصوصا علما راه برود فورا اجماعى كرده دست‌درازى مىكنند .\r\n\r\nپيش‌بينى عليه سلطنت\r\nاگر از شكايت و تلگراف به طهران معزول شد فبها و الا نزاع مىكنند . مال و اموال بيچاره را هم تاراج كرده آن وقت حكما معزول خواهد شد بدون شك . چنانچه ده جا همين‌طور اتفاق افتاد و گمان است كه من‌بعد حاكم دو ماه و چهل روز دوام نياورد .\r\nبا اين پيشكشهاى گزاف هرقسم بخواهد رفتار كند بر خلاف اهالى آنجاست . چندى بگذرد كه اين آشوبها و بلواها كلى شده يك مرتبه سلطنت را نخواهند .\r\n ديدى كه چه گفت زال با رستم گرد * دشمن نتوان حقير و بيچاره شمرد\r\nديديم بسى آب ز سرچشمه به خرد * چون پيشتر آمد شتر و بار ببرد \r\n درختى كه اكنون گرفته است پاى * به نيروى شخصى درآيد ز جاى\r\nورش همچنان روزگارى هلى * بگردونش از بيخ برنگسلى\r\nسرچشمه شايد گرفتن به بيل * چو پر شد نشايد گرفتن به پيل \r\nحكما در اين مقوله بسيار نظم و نثر گفته‌اند . خداوند گوش شنوا بدهد . ديگرى نيكو گفته :\r\n رشته تا يك‌تا است او را پيرزالى بگسلد * چون دوتا شد عاجز آيد از گسستن زال زر \r\nبارى اگر يك ولايت را منظم كرده بودند و تنبيه شده بودند ديگران جرى نمىشدند و كار به اينجا نمىرسيد . خداوند عاقبتش را به خير بگذراند . روزبه‌روز بدتر است .\r\n بسا طبيب كه مايه نداشت درد فزود * وزير بايد ملك هزار ساله چو سود \r\nتمام كارها به عيش مىگذرد . سلطان مسعود و شاه سلطان حسين هم به همين كارها مشغول شدند .\r\n\r\nعبد الحسين خان كفرى\r\nپنجشنبه 10 رجب - صبح منزل حضرت و الا رفتم . ظهير الدوله كه فرارا مىخواست فرنگ برود در گيلان دستگير شده امروز يا فردا وارد تهران خواهد شد .\r\nدر عوض سياست خلعت و انعام خواهد گرفت . چنانچه معير الممالك و عبد الحسين خان كفرى و معاون الدوله ترقى كرده صاحب منصب و لقب شدند . عبد الحسين خان در پاريس در تكذيب دولت آنقدر اعلانات كرد كه حساب نداشت . هرچه توانست بدگوئى و تقبيح كرد . تمام را در روزنامه‌ها مىنوشتند . پس از آمدن [ چون 
  ] لقب فخر الملكى را به ابو الحسن خان داده بودند لقب ناصر السلطنه‌گى گرفت ، بهتر و خوب‌تر . دو زن فرانسه‌اى آورده و الان نزدش مىباشند . بىمذهب غريبى است . علما وقتى تكفيرش نمودند .\r\n\r\n","description":"","footnote":"","page_name":" 569 ","page_number":569},
  {"content":"\r\n\r\n\r\nضرابخانه و ترقى پول زرد\r\nفقرهء عمده كه حالا ميان آمده حكايت پول است . ضرابخانه مدتها بود دست حاجى محمد حسن امين دار الضرب بود . مداخل خيلى مىكرد و جزئى ماهانه به دولت و صدراعظم مىداد . سال گذشته نصر السلطنه پسر ساعد الدولهء تنكابونى داوطلب شده عريضه كرد و ماهى ده هزار تومان قبول كرد پيشكش بدهد . دو هزار تومان هم به نايب السلطنه و صدراعظم . اين مطلب را كه شنيدند فورا دستخط و خلعت مرحمت شد . از آن روز تا حال روزبه‌روز پول زرد ترقى كرد . آنوقت دوازده هزار بود كم‌كم بالا رفت الان به هيجده هزار و هيجده هزار و ده شاهى رسيده . در صورتى كه اول كه ضرب زدند يك تومان كسى اشرفى را نمىخريد . ليرهء انگليسى دانه‌اى چهار تومان و هفت هزار و هشت هزار است . خيليها ياد دارند كه همين ليره دو تومان و كمتر بود . تمام مال - التجارهء فرنگ قيمتش بالا رفته . تومانى پنج هزار و شش هزار اضافه شده است . هر چيز كه يك تومان بوده حالا شانزده هزار و هفده هزار مىفروشند . تا حرف مىزنى حكايت پول را ميان مىآورند . يكصد تومان كه پول بدهى براى ممالك خارجه پنجاه تومان حواله مىدهند .\r\n\r\nضرابخانهء ما\r\nاين ضرابخانهء ما مثل كارخانهء نجارى و كبريت‌سازى و فشنگ‌سازى است .\r\nهركس نقره بدهد و اجرت بدهد گرفته قران ضرب مىزنند . از روى قاعده و قانون نيست و پول ما اعتبار سكه‌اى ندارد . جنس است . به زيادى طلا يا نقره تفاوت مىكند .\r\nمثل پول ممالك ديگر نيست . هميشه در انگليس ليره بيست شلينگ است . هيچ وقت تفاوت نمىكند . همين‌طور در فرانسه . اسكناس روس كه كاغذ است بهتر از پول زرد فروش مىرود . اعتبار سكهء آنها آنطور است كه اگر مثلا امروز در ايران ليرهء انگليسى را كمتر از قيمت اصلى آن بردارند فورا به سفارت انگليس بگوئى تمام را اگر صد هزار تومان باشد بدون كسر و صرف برمىدارد و پول مىدهد . اما حالا قران ما را در كربلا و بغداد و تمام ربع مسكون ده‌شاهى يا يازده شاهى برمىدارند . اگر به قونسولخانه يا سفارت آنجا بخواهى بفروشى ابدا نمىخرد . يا اگر بخرد به قيمت بازار خواهد خريد . وقتى كه پول اعتبار سكه نداشته باشد همين‌طور مىشود . مس را يك من هفت هزار مىخرند . بعد ضرب زده يك من را سه تومان و پنج هزار مىفروشند . چه مداخل بهتر از اين و متصل پول سياه و نقره ضرب مىزنند . در سال دو هزار تومان مشكل پول طلا ضرب بزنند . مگر فوق العاده باشد ، يا براى دولت .\r\nاين است كه كار پول به اينجا رسيده و روزبروز بدتر مىشود .\r\n\r\nمجمع الفصحاء\r\nجمعه 11 رجب - امروز مىخواستم حضرت عبد العظيم ( ع ) مشرف شوم . صبح كه برف مىآمد . پس از ساكت شدن آن برف جزئى هوا منقلب شده بادى سخت مىآمد .\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nبه شدت سرد شد كه تا حال به اين سردى روز در اين زمستان ديده نشده بود . فسخ عزيمت كرده پاى بخارى و خواندن كتاب مجمع الفصحا گذشت . يك ساعت به غروب مانده منزل شاهزاده آغا رفتم .\r\nمطلب غريب و عجيبى چند روز بود شنيده بودم كه عقل از تصور آن بيرون [ است 
  ] و خيال هرگز بدان نمىرسد . خجالت از پرسيدن و در صدد تحقيق آن مىكشيدم .\r\nامروز از بس نشسته و صحبتى نداشتيم آن فقره را اظهار كردم . معلوم شد راست است و همه كس مىداند . . .\r\nشنبه 12 شهر رجب - صبح بسيار سرد بود . هوا كمى ابر داشت . رفتم خانه محمد حسن ميرزا ناهار مختصرى خورده رفتيم به گار راه‌آهن . ماشين حاضر بود ، جمعيت بسيار كم . بليت گرفته راه‌آهن حركت كرد . پنج ساعت از دسته گذشته به حضرت عبد العظيم ( ع ) پياده شديم . محمد را گفته بودم زودتر برود تهيهء منزلى كند و دم دروازه منتظر ما باشد . هرچه نگاه كرديم پيدا نشد . رفتيم حرم زيارت كرده مجددا آمديم دم دروازه . تقريبا در باغ امين الملك مرحوم دو ساعت معطل شديم تا رسيد .\r\nباد سر كرد و هوا مثل ديروز سرد شد . جمعيت هيچ نبود . از شدت سرما در يك باغ كه دو سه اطاق داشت رفتيم . راه‌آهن هم در اين روزها خيلى كم مىآيد .\r\nبخارى روشن كرده قدرى استراحت كرديم و گرم شديم . صحبت خيلى شد . تماشا داشت . . . « 1 » نماز خوانده به سمت كار رفتيم .\r\n\r\nوضع ماشين‌آهن\r\nماشين نيامده بود . يك ساعت و نيم در اطاق بزرگ سرد در آن باد معطل شديم .\r\nگفتند ماشين آمد رفتيم بيرون . در اطاق نمرهء اول نشستيم . معلوم شد اطاقهاى ماشين را با دست از دولت‌آباد آورده‌اند . خود لكوموتيو رفته به كوه كه باركش سنگ را حمل كند و در سر دو راه نگاه دارد . يك ساعت هم آنجا معطل شديم . غروب راه‌آهن حركت كرد . خيلى مغشوش و بىنظم است . دو سير زغال در اطاقها نمىسوزانند كه مسافرين گرم شوند . سر ساعت حركت نمىكند . به اختيار خودشان است . بارى باد معركه مىكرد . سر دو راه هم قدرى معطل شديم تا باركشها را وصل كرد . نيم ساعت از شب رفته به تهران رسيديم . قدرى پياده راه رفته بعد سوار شديم . محمد حسن ميرزا دم خانه‌اش پياده شد . من تا خانهء حضرت و الا خودم را رساندم ديگر نتوانستم رد شوم .\r\nهمان‌جا توقف شد . بقول محمد حسن ميرزا عمر ما امروز به انتظار گذشت .\r\nسه‌شنبه 15 - نواب عليهء عاليه دو شب است حضرت عبد العظيم تشريف دارند .\r\nبرحسب فرموده امروز صبح سواره از ترس آن روز رفتم . هوا سرد بود . تولوى خان آنجا بود . جمعيت زياد بود . سال گذشته هوا بهتر بود و دو مقابل امروز جمعيت شده بود . ياد آن سال كردم كه شب آنجا بودم . خيلى خوش گذشت . هم‌سفر خوبى داشتم .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 571 ","page_number":571},
  {"content":"\r\n\r\nدو ساعت به غروب مانده با تولوى خان مراجعت كرديم .\r\n\r\nعروسى شعاع الدين ميرزا\r\nچهارشنبه 16 - صبح تولوى خان رقعهء دعوت عروسى شعاع الدين ميرزا پسر عزيز الدوله را فرستاد . رسم است رقعهء دعوت يك روز بلكه دو روز ، اگر فرنگىمآبى كنى پنج روز چهار روز قبل بايد برسه . اين رقعه يك ساعت از موقع دعوت گذشته زيارت شد . بارى همان ساعت سوار شده رفتم در عمارت تازه كه براى نشستن خود خانم ساخته‌اند مجلس بود . جز اميرزادگان ديگر كسى نبود . اطاق كوچك گرمى بود .\r\nبه همه جهت بيست نفر بوديم . امشب عروس را مىآورند . دختر معتضد الدوله محمد حسن ميرزا است . خواهرش خانم شاهزاده عيال اعليحضرت است . تا غروب به بازى تخته و آس و شطرنج گذشت . از آنجا منزل آمدم .\r\n\r\nعقد دختر نايب السلطنه\r\nديروز معصومه خانم دختر ديگر آقاى نايب السلطنه را براى مجد الدوله در اميريه عقد كردند . مىخواست پس از فوت فخر الدوله ( واليه ) صبيه ديگر اعليحضرت را كه عيال اعتضاد الملك بود بگيرد . آن خانم پير زشت بداخم ترشروى مبدل به اين خانم دوازده سالهء بسيار خوب شد . عروس وليعهد را هم هنوز نبرده‌اند . در اميريه است . گويا براى اول حوت ببرند . خبر تازهء ديگرى نيست .\r\n\r\nاتابك مشغول عيش\r\nيكشنبه 20 شهر رجب - صبح خانهء صدراعظم خدمت آقاى عماد السلطنه رفتم .\r\nعجب است كه پانزده شانزده روز است آنجا است . ابدا صدراعظم به روى بزرگوارى خودش نمىآورد . يا پارك است يا اندرون ، مشغول عيش . ساعت نه و هشت از پارك مراجعت مىكند . تا ساعت چهار به غروب مانده آنجا بودم . بعد منزل حضرت و الا رفتم . اسب حاضر كرده بودند كه شمران بروند . از حضرت و الا هم عجب دارم در اين هواى سرد باز شمران مىروند . رفتم اندرون .\r\nدوشنبه 21 شهر رجب المرجب 1311 هجرى ، 29 جانيورى 1894 مسيحى ، دهم درجهء دلو - ديشب پنج ساعت و ربع بالا از شب گذشته خداوند دخترى عطا فرمود . . .\r\n\r\nمرض كوفت\r\nسه‌شنبه 22 - صبح را منزل صدراعظم خدمت عماد السلطنه رفتم . صدراعظم گلويش درد مىكند و در اندرون است . گويا ناخوشى كوفت گرفته است . مدتى است مىگويند دارد حالا عود كرده است . بسيار بد ناخوشى است . هركس گرفت ديگر خلاصى ندارد . متصل عود مىكند . تولوى خان و محمد حسن ميرزا هم آمدند . ميرزا عبد الله خان هم تشريف آورد تا عصر به بازى و صحبت گذشت . دو ساعت به غروب\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nمانده با محمد حسن ميرزا مرخص شديم . پياده آمديم . رفتم منزل حضرت و الا حمام رفتم . حضرت و الا آمده بودند قدرى آنجا نشسته . جاجرود تشريف مىبرند . اعليحضرت امروز رفت . صدراعظم نمىرود . هوا خيلى سرد است اما برف هيچ نيامده .\r\n\r\nپول و ضرابخانه - عزيز السلطان\r\nچندين روز است براى ترقى طلا و بدى پولها درب خانه و منزل صدراعظم مجلس مىكنند و گفتگو مىكنند ، مىخواهند [ براى 
  ] اين يكصد و بيست هزار تومان كه به شاه از ضرابخانه مىرسد محل ديگرى پيدا كنند كه به شاه ضررى نخورد . آن وقت در ضرابخانه را قفل كنند . نمىدانم باز چه خيال دارند . براى چه آنقدر زيادى مواجب و مرسوم مىدهند كه حالا از مال همه كسر كنند . ميرزا عباس سررشته‌دار كل روزى مىگفت « آستين لباده را تكان بدهم بيست هزار تومان محل مىريزد . » همين‌طور هركدام به هزار اسم خود و اتباع و اقوام و خويشان مواجب و جيره دارند . محل كدام است ، اين همه ملك خراب را آباد كنند . گمرك را زياد كنند . راه بسازند . كارخانجات بياورند .\r\nمردم را مشوق باشند . محلى براى منافع از اينها بهتر نيست . از صد هزار تومان ضرابخانه چشم بپوشند . خيال كنند عزيز السلطان خرج كرده يا عزيز السلطان دو نفر شده است . « تومانى » الان با پول سفيد نوزده هزار و ده‌شاهى است ، با پول سياه دو تومان و ده‌شاهى . همين‌طور پنج هزارى و دو هزارى و ليره و امپريال . پول هيچ مملكتى اين قسم نبوده . جزيرهء ماداگاسكار هم به اين شلوغى نيست .\r\n\r\nبرف‌روبى\r\nجمعه 25 - از صبح منزل اميرزادگان پسرهاى ركن الدوله دعوت داشتيم . برف به شدت مىآمد . ديروز يك چارك آمده بود . ديشب و امروز هم يك چارك متجاوز آمد . هرچه صبر كردم برف ساكت نشد . مجبورا سوار شده راه دور [ بود 
  ] . مردم شروع به برف‌روبى كرده بودند . پاروهاى برف متعدد به سر ما ريخت ، تا خودى به آنجا رسانيدم .\r\nكوچه‌ها از شدت برف صعب العبور بلكه ممتنع بود . خيلى به زحمت رسيديم . اميرزاده محمد ميرزا آنجا بود . تاج الدين ميرزا ، شعاع الدين ميرزا ، محمد حسن ميرزا آمدند . آقاى عماد السلطنه هنوز مستخلص نشده‌اند . خيلى جايشان خالى بود . حضرت و الا ديروز حسب الامر عازم جاجرود شدند . تولوى خان تب كرد ، گلويش درد داشت ، نتوانست برود . همه‌جور اسباب مشغوليات در مجلس بود . الحمد لله خيلى خوش گذشت . تا غروب آنجا بوديم . تولوى خان دو ساعت به غروب مانده آمد . غروب به اتفاق محمد حسن ميرزا پياده به خانهء حضرت و الا رفتيم . شب شش نورچشمى بود . آقاى آقا شيخ مهدى مجتهد با جناب و ميرزا محمد حسين حكيمباشى بودند . دعوت از كسى نشده بود فقط همان اهل خانه بودند . اسمش را صديقه خانم و لقبش را نزهت الملوك خانم گذاشتند . حضرت و الا و نواب عليه منتخب فرموده بودند . بارى ساعت سه از شب رفته با محمد حسن ميرزا به سمت خانه آمديم . گل زياد بود و خيلى به سختى آمديم . بخارى گرم بود تا ساعت\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nشش بيدار بوديم . به صحبتهاى متفرقه گذشت . بىمزه نبود . . . « 1 »\r\n\r\nفوت ذو الرياستين همدانى\r\nشنبه 26 - صبح خانهء صدراعظم خدمت عماد السلطنه رفتم . محمد حسن ميرزا هم بود . تا دو ساعت به غروب مانده آنجا بوديم . اسب نياورده بودند پياده در آن گل و راه دور خانهء حضرت و الا رفتم . حاجى ذو الرياستين همدانى فوت كرده حسام الملك دامادش ختم گذاشته . نواب عليه دو روز آنجا رفتند . فرستاده بود ، خواهش و تمناى زياد كرده بود . حمام رفتيم . اسب آوردند آمدم خانه تا سه ساعت از شب رفته به صحبت گذشت . نمىدانم چطور شد كه « 2 » جزئى گفتگوئى واقع شد . سخنان سخت گفتند . حقيقت طاقت نياوردم . بعد ديدم كار سختتر مىشود بلند شده بيرون آمدم . بخارى روشن كرده به هزار زحمت رختخواب گرفتم بدون خوردن شام خوابيدم . . . « 1 »\r\n\r\nصرف پول\r\nپنجشنبه 2 شهر شعبان المعظم - اين سه چهار شب و روز را هر ساعتى جائى بودم و منزل نرفتم . امروز عصر شاهزاده آغا آمد . من هم منزل آمدم اندرون رفتيم .\r\nبه خير گذشت . ديگر ان شاء الله نصيب نشود . تولوى خان جاجرود رفته . خبر تازه‌اى نيست . حكايت صرف پول همان‌طور باقى است . هيچ درست نشد به هرچه دست‌اندازى كردند كه بهتر شود بدتر شد .\r\nجمعه سيم شعبان - امروز را منزل تاج الدين ميرزا دعوت داشتيم . اميرزاده محمد ميرزا پسرهاى ركن الدوله و محمد حسن ميرزا بودند . اطاق كوچك و گرم بود تا غروب به همان مشغوليات معينه گذشت .\r\n\r\nبازى شطرنج - بلاتكليفى عماد السلطنه\r\nيكشنبه پنجم شعبان - ديروز عصر باران مىآمد . چندان زياد و تند نبود . ديشب برف آمد . گمان هيچ كس نمىرفت كه پس از آن باران برف بيايد . خانهء حضرت و الا رفتم ، عصر از آنجا خانهء صدراعظم خدمت عماد السلطنه . يك ماه است آنجا هستند و ابدا اظهارى نفرموده‌اند . خود صدراعظم اغلب ناخوش بوده نمىدانم عاقبت اين كار چه مىشود . تا حال همچو اتفاقى براى هيچ كس نيفتاده بود . درب خانهء هركس رفته بودند در اين مدت مديد سؤالى مىكرد و كار را تمام مىكرد . بارى خيلى مايهء تعجب است . ميرزا عبد الله خان بود . محمد تقى خان هم بود . مشغول بازى بودند . خيلى خوب در اين مدت بازى شطرنج را ياد گرفته‌اند . حالا خوب بازى مىكنند . ما هم نشسته مشغول شديم . محمد حسن ميرزا هم آمد . تا يك ساعت و نيم از شب رفته آنجا بودم . گل\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n( 2 ) - جاى چند كلمه سياه و پاك شده است .\r\n","page_name":" 574 ","page_number":574},
  {"content":"\r\n\r\nزياد بود . به زحمت و مرارت زياد ساعت دو منزل رسيدم . حالا بايد با كشتى در خيابانها عبور كرد . اعليحضرت امروز تشريف آوردند .\r\n\r\nوضع مدرسهء نظام\r\nسه‌شنبه 13 شعبان - درب خانه رفتم . اعليحضرت همايونى امروز ميدان مشق تشريف برده بودند . آقاى نايب السلطنه مدرسهء نظام تشريف داشتند . گويا اعليحضرت دو سه روز ديگر آنجا تشريف مىبرند . آمده بودند قدرى كارها را صورت ظاهرى بدهند . جز شش هفت نفر شاگرد ديگر خبرى نبود . بيچاره‌ها در اطاق سرد يخ رو به شمال بدون جرقه‌اى آتش روى يك تكه حصير نشسته بودند . زمين اطاق را آب‌پاشى كرده بودند . اين چه وضع مدرسه است . شاگردهاى موزيك مشق « ويلون » مىكردند بد نبود .\r\n\r\nتومانى دو ريال كم\r\nيكصد تومان جيره و مواجب در جزو خزانهء نظام دارم ، دو سال است نداده‌اند .\r\nبا وجودى كه ده مرتبه آقا نظام الملك را مأمور فرمودند گرفته برساند . حالا مىخواهند تومانى دو ريال كم كنند و نصف را هم پول سياه بدهند . گمان نمىكنم اين‌طور هم بدهند . وقتى من راضى شدم مىگويند پول نرسيد تومانى پنج هزار كسر كنيد . به من كه اين‌طور رفتار كنند ديگران معلوم است . اهل نظام بيچاره از همه كس بدتر و سخت‌تر اين دو « غاز » مواجب و جيره را دريافت مىكنند . دو سال سه سال رنگ برات خودشان را نمىبينند ، تا چه رسد به پول . ابو حنيفهء اسكافى نيكو گفته :\r\n چون دل لشكر ملك نگاه ندارد * درگه ايوان چنان كه درگه سلطان\r\nكار چو پيش‌آيدش بود كه به ميدانش * خوارى بيند ز خوار كردهء ايوان \r\nاز آنجا منزل حضرت و الا رفتم . معتضد السلطنه سه روز است از مشهد مقدس مراجعت كرده . هشت روز در مشهد مقدس توقف كرده . سفرش پنجاه و دو سه روز شد . هوا بهار شده آتش مطلوب نيست . خصوصا امروز كه به شدت گرم بود . مشكل اين‌طور باقى بماند . سرد خواهد شد .\r\n\r\nوضع سلام\r\nپنجشنبه 15 شهر شعبان - روز مباركى و عيد بزرگى است . صبح را منزل حضرت و الا رفتم . ناهار مختصرى خورده به اتفاق تولوى خان و محمد حسن ميرزا درب خانه رفتيم . خدمت آقاى نايب السلطنه مشرف شده به باغ رفتيم . وضع سلام ابدا تغييرى نكرده بود . ظهير الدوله امروز بود . عين الملك مختصر گفتگوئى با يك نفر در سر جا كرد . از بس مقيد است هميشه برايش اتفاق مىافتد . پس از انعقاد سلام محمد ميرزا و پسرش هم آمدند به حضرت عبد العظيم رفتيم . جمعيت خيلى زياد بود . غروب مراجعت شد . روز خوبى بود خيلى خوش گذشت .\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nشنبه 17 شعبان المعظم - صبح را منزل حضرت و الا رفتم . شمران تشريف برده بودند . پريشب كه خدمت عماد السلطنه بوديم مشهدى عبد الله همه كارهء صدراعظم از جانب حضرت اجل پيغام آورد كه از مدت توقف شما و ناتمامى كار شما بسيار خجل هستم . امشب تمام مطالب را نوشته اندرون روانه كنيد حكم قطعى داده به سلامتى فردا برويد . خيلى خوشحال شدم . گمان من بود كه با آن پيغام خلاص شده‌اند . امروز معلوم شد كه حكمى التفات نكرده‌اند و صبح زود به زيارت حضرت معصومه عليها السلام تشريف‌فرما شده‌اند . خيلى تعجب كردم . از سفرشان هم كسى درست مطلع نبود . از ترس ارباب رجوع محرمانه رفته‌اند . عماد السلطنه رفت بهتر كند بدتر شد . هيچ كس از اين كار سر درنمىبرد و همه تعجب دارند . بازار رفتم . اميرزاده محمد حسن ميرزا هم بود . مختصر خريدى كرديم . آنقدر پول نمىرسد كه اقلا آدم چيزى بخرد . سال بدى بود . از هرجهت تلخ و سخت گذشت . خداوند امسال فرجى بدهد كه پر كارها درهم [ است 
  ] و از شش طرف گرفتار و مبتلا هستيم . نزهت الملوك خوب شده . خيلى بهتر از پيش است . دايهء خوبى دارد . شيرين [ و 
  ] خوب است . آرام و خواب ندارد .\r\nمتصل اين اطاق آن اطاق بغل اين و آن است . مادرش چندى بود ناخوش بود . دو سه روز است جانى گرفته و حركت مىكند . عصر خدمت عماد السلطنه رفتيم . مشغول بازى بودند .\r\n\r\nپسر صدراعظم\r\nعجب پسر كودن احمقى دارد . پسر صدراعظم نبايد اين‌جور باشد . صد هزار كار بايد از دستش صورت بگيرد . هر ادنى نوكرى بود تا حال كار به اين سهلى را تمام كرده بود . بارى تخته بازى كردم و دو هزار بردم . وقت پول دادن كه شد برخاست كه نماز نكرده‌ام . بارى تا نيم ساعت از شب رفته آنجا بوديم . بعد مرخص شده به « لونه » ها آمديم . افسوس كه عمر ما به بدى مىگذرد و چيزى نفهميديم . تنها نشسته كتاب مجمع الفصحا خواندم . حالت دقيقى و اشعار آن بود . مناسب اين دو شعر است اگرچه چندان خوب نيست .\r\n زان تلخ مئى گزين كه گرداند * نيروش روان و تلخ را شيرين\r\nاز طلعت او هوا چنان گردد * كز خون تذرو و سينهء شاهين \r\nدر آخر اشعار حكيم دقيقى فردوسى خوب گفته :\r\n نگه كردم اين نظم سست آمدم * همه بيتها نادرست آمدم\r\nدهان گر بماند ز گفتن تهى * از آن به كه ناساز خوانى نهى \r\n\r\nموزيك و ژيمناستيك\r\nپنجشنبه 22 شهر شعبان - دوازده روز تمام است روزنامه ننوشته‌ام . اتفاق تازه در اين مدت نيفتاده . صدراعظم كه قم رفت . ماندن عماد السلطنه پس از آن مدت طولانى ديديم بىحاصل است . من رفتم و هرقسم بود راضى كرده منزل تشريف بردند . ما هم گفتيم حالا هركس پول بخواهد جوابش سخت و بد است . خود دانند . به عرض حسابى كسى\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nكه كسى نرسد ما هم جواب سخت مىگوئيم . هرچه باداباد . اعليحضرت يك روز مدرسهء نظام و يك روز دار الفنون تشريف بردند به همان وضعهاى سابق صورت ظاهرى داده بودند .\r\nدو چيز را اين شاگردها خوب ياد مىگيرند يكى موزيك و ديگرى ژيمناستيك . ديگر هيچ نياموخته‌اند . امروز صبح خانهء حضرت و الا رفتم . هوا بر خلاف اين مدت آفتاب بود . باز خيلى سرد بود . زمينها يخ بسته بود . هشت نه روز و شب است كه متوالى باران و برف مىآيد و زمستان دو مرتبه آمده . تمام خانه‌ها را خراب كرد . خانه‌اى نيست كه خرابى كلى نداشته باشد . اين برف بدتر بود . تمامش آب مىشد و اسباب خرابى زياد شد . شبها يخ مىبست و صبح برف و باران [ بود 
  ] . خيلىخيلى خرابى كرد .\r\nبعد از ناهار در ركاب حضرت و الا حضرت عبد العظيم ( ع ) رفتيم . در باغ عزت‌آباد چاى و عصرانه صرف شد . يك ساعت به غروب مانده شهر رسيديم . خيابانها به شدتى گل بود [ كه 
  ] تا بالاى چرخ كالسكه به گل فرومىرفت . شهر خراب ويران بىصاحبى است . رمضان رسيد .\r\n\r\nكلوخ‌اندازان - ركن الدوله\r\n« كلوخ‌اندازان » بود . عيد و رمضان خنكى است . صدراعظم هنوز نيامده . تغييرات معلوم نيست . حكام بيچاره امسال نفسى كشيده زود معزول نشدند . پارسال بخت ما بود . مىگويند ركن الدوله حاكم كرمان شده . خيلى تعجب دارد . ده روز در قهوه‌خانه نگاهش داشتند كه طلبهاى مردم را بدهد . مأمور امين همايون بود . صد و پنجاه هزار تومان به بانك و حاجى ميرزا حسين مقروض است ، با وجود آن‌كه صد هزار تومان شاه داد . خوشبخت شاهزاده‌اى است . كارهاى اين دوره هم « شتر گربه » [ است 
  ] . خوب بلد شده است . الان سه ساعت از شب رفته است اطاق بيرونى نشسته‌ام . امشب بسيار تلخ مىگذرد خصوصا مىخواهم تا صبح بيدار باشم . كارها تماما درهم و برهم . رمضان هم گريبان را سخت گرفته .\r\n\r\nمسجد سپهسالار\r\nيكشنبه 10 شهر رمضان - اين مدت كه روزنامه نوشته نشده است كسالت روزه مانع بود . اگرچه حالا هم هست ، اما باز كمى عادت كرديم و به قدر آن چند روز سخت نمىگذرد . هوا خوب است و روزها مىخوابم . بازار و مساجد خصوصا مسجد مرحوم مشير الدوله سپهسالار روح و تماشائى ديگر دارد . جمعيت زن آنقدر مىشود كه ثلث آن مرد نيست . به همان وضع سالهاى سابق اسباب همه قسم چيده‌اند . بهتر از همه كس زنها خريد مىكنند . اما همه چيز گران است . تكيه كلام « صرف پول » و كمى طلا است .\r\n\r\nحكومت فارس ركن الدوله\r\nاز غرايب اتفاقات حكومت ركن الدوله است به فارس ، بدون مقدمه و خبر . روز يكشنبهء گذشته كه روز قبلش صدراعظم از قم آمده بود شاهزاده درب خانه رفته ، پس\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nاز دو ساعت با خلعت حكومت فارس از باغ بيرون آمده . همه كس تعجب كرد و همه در حيرت‌اند كه چه داعى شد با آن وضعى كه آنجا رفتار كرده بود و اين قرض بسيار و صدمه‌اى كه از جهت قروض كشيدند و آن بىپولى او چطور مجددا به فارس رفت .\r\nهيچ چيز نيست مگر بخت و اقبال شاهزاده كه از اول همين‌طور بوده . بارى مىگويند دويست هزار تومان پيشكش داده بنادر و گمرك را هم قبول كرده است . تا الان كه پول نداده و كسى قرض نداده است . گفته‌اند اگر تا دوازده روز ديگر تنخواه نرسد معزول خواهد شد . نظام السلطنه يكصد و پنجاه هزار تومان را داده است كه امسال حاكم باشد . با وجود آن ركن الدولهء خوشبخت حاكم شد . او هم دانسته كه زورشان نمىرسد از او باقى بگيرند . خيلى هم آسوده بود اين كار را كرد . تا دو سال ديگر خدا بزرگ است . از مال ديوان مىخورد و كسى نمىتواند بگيرد . ماشاء الله ميانهء [ برادرها 
  ] همان خوشبخت است . از شيراز معزول مىشود ده هزار تومان خرجى راه مرحمت مىشود كه بيا . طهران مىآيد صد هزار تومان قرضش را شاه و صدراعظم از خود به بانك و حاجى ميرزا حسين مىدهند . دو ماه نمىگذرد حكومت فارس را مرحمت مىكنند . و از آن طرف آنقدر صدمه و زحمت براى يك حكومت هشت ماههء ملاير به ما مىرسانند كه تا ده سال ديگر آسوده نيستيم .\r\n\r\nحكومت گيلان و ملك‌آرا\r\nشاهزاده ملك‌آرا گويا به گيلان برود . اعليحضرت وعده كرده‌اند . ديروز و پريروز مىگفتند خلعت مىپوشد . گويا از قرارى كه امروز شنيدم براى او هم مدعى پيدا شده . خيلى زيادتر مىدهند و عمل شاهزاده معوق مانده . از شاهزاده گويا بيست و پنجهزار تومان تقديم خواسته‌اند .\r\nامروز عميد الدوله هم حاكم استراباد شد . اين هم از غرايب بود . ميرزا عبد الله خان انتظام الدوله عزل شد . عميد الدوله تا حال حكومت به اين بزرگى نرفته است .\r\nسر ما كه تا الان بىكلاه مانده تا خدا چه خواهد . تمام را وعده كرده است . خصوصا امروز كه صريح وعده كرد . خدا بكند مرحمتى بشود . اقلا از بعضى چيزها آسوده مىشويم . در بند بزرگى و كوچكى حكومتش نيستيم . كارهاى ما خيلى خراب و درهم شده بلكه اسباب آسودگى و گشايش بشود .\r\n\r\nنبودن گوشت\r\nدوشنبه يازدهم رمضان - عيد كثيف بىمزه آمد . ديشب را منزل حضرت و الا بودم .\r\nبعد افطار حمام رفته خانه آمدم . صاحب ديوان را گفتند حاكم كرمان شد و خلعت پوشيد . پس از هشتاد سال باز طمع دارد . سالى صد هزار تومان منافع ملك شيراز اوست .\r\nشاهزاده ملك‌آرا خلعت نپوشيد . گويا قرار شده مشير السلطنه حاكم گيلان پنج هزار تومان امساله به ملك‌آرا بدهد و شاهزاده دست از حكومت بكشد .\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nعمل پول همانطور است . عمل گوشت از آن بدتر . هيچ گوشت بهم نمىرسد .\r\nقصابها تمام دكانشان بسته . بيچاره‌ها خيلى سخت مىگذرانند .\r\n\r\nابوابجمعى وكيل الدولهء سردار\r\nاين كار را هم به جناب وكيل الدولهء سردار مرحمت فرمودند . اين آقا بالاخان كه سابقا معين نظام و حالا وكيل الدوله [ و 
  ] سردار با اقتدار كل عساكر منصوره مىباشد تفصيلات دارد . حضرت نايب السلطنه عشق و ميل غريبى به اين داشتند كه تا اكنون قطع آن معاشقه نشده است . روزبه‌روز ترقى كرد و جهت آن همان عشق است .\r\nابوابجمعى وكيل الدوله از اين قرار است : قورخانه - مخزن - دو فوج مخصوص - فوج ملاير - فوج نهاوند - فوج زرند - فوج درجزين عراق - سوارهء گارد - سوارهء شاهسون بغدادى - قراولخانه‌هاى شهر طهران - قصابخانهء طهران - فشنگ‌سازى - كارهاى درب خانهء آقاى نايب السلطنه از صندوق‌دارى تا قهوه‌خانه و آبدارخانه . طورى شده كه مردم به تابينى او افتخار و مباهات مىكنند . با اين همه كار متصل بايد خدمت آقا باشد . برادرش مترجم الممالك ميرزا على خان از گرسنگى ظهر از خواب بلند مىشود . هفت سال هم بزرگتر از وكيل الدوله است . ناصرخسرو خوب گفته .\r\n از چه سعيد اوفتاد و از چه شقى شد * زاهد محرابى و كشيش كنشتى \r\n\r\nنوروز 1311\r\nسه‌شنبه 12 شهر رمضان المبارك 1311 هجرى ، 20 مارچ ماه فرنگى 1894 مسيحى ، اول فروردين ماه سنهء 816 جلالى ، سال 5654 از تاريخ يهود - تحويل شمس به برج حمل به زيج محمد شاهى هندى گذشته باشد . يازده ساعت و 58 دقيقه و 53 ثانيه ، به محاسبهء زيج فرنگى گذشته باشد از شب چهارشنبه 24 دقيقه و 49 ثانيه ، به محاسبهء زيج الغ‌بيك گذشته باشد از شب چهارشنبه دو ساعت و 53 دقيقه و 55 ثانيه . دو ساعت قبل از وقت به زيج الغ‌بيك سلام تحويل خبر كرده بودند . من از خانه طورى حركت كردم كه زيج محمد شاهى را در راه و زيج فرنگى را خانهء حضرت و الا بودم .\r\nامسال لباس رسمى نظامى نپوشيدم . سردارى ترمهء شمسه و نشان شير و خورشيد را زده با حضرت و الا رفتيم . جمعى از بچه شاهزاده‌هاى پررو زودتر رفته شمشيرها كه معمول و رسم است در وقت سلام بردارند گرفته بودند . شاهزاده ملك‌آرا هم خلعت حكومت گيلان را پوشيده بود . پالتو ترمهء سردوشى الماس بود . عميد الدوله را گفتند از جانب انتظام الدوله به استراباد مىرود ، حاكم مستقل نيست . خيلى مردم مضمون مىگفتند . جمعيت زياد و هواى اطاق بسيار گرم بود . اول علما عيدى گرفتند . عيدى همان در كيسهء تافتهء قرمز كه دو سال است اختراع كرده‌اند بود . سال گذشته كيسهء\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nعلما و شاهزادگان معظم عليحده و هركدام پنج پنجهزارى زرد داشت . امسال آن هم كسر شده و هركدام يكصد و چهل شاهى سفيد داشت . من خودم سال اول كه سلام رفتم عيدى گرفتم چهار صد شاهى و هيجده دو هزارى بود . سال به سال كم شد تا اينقدر شده است . آن سالها خود شاه به دست مبارك مىداد . حالا در كيسه است . اگرچه حال هم به دست مبارك مرحمت مىكند . نواب عليه مىفرمودند همه ساله رسم بود شاهزاده اعتضاد السلطنه مرحوم شاهى عيد را يك تكه ظرف نقره درست مىكردند و آنقدر بود كه قهوه سينى بزرگ و اسبابهاى ديگر مىشد . خير و بركت بقول زنها اين‌طور از ميان مردم ايران رفته . شاه كه صد و چهل دانه شاهى مرحمت كنند ماها چه بدهيم .\r\nهر شاهى سفيد سيصد دينار و هر مثقالش يكهزار و سيصد دينار به فروش مىرسد .\r\nبارى تا به آخر سلام من ايستادم . غير اشخاصى كه جزو شمشيرگيرها مىايستند و جاى معين دارند ديگران مىروند . خيلى خسته شديم . بعد از اتمام سلام خانهء حضرت و الا رفته زود منزل آمدم . سال كهنه باصطلاح تمام شد . خداوند سال نو را مبارك و ميمون كند و فرج و گشايش مرحمت كند . نه من تمام مردم گرفتار و مبتلا هستند .\r\nزياده چه نويسم .\r\n\r\nشبهاى احياء\r\nيكشنبه 24 شهر رمضان - اين مدت ايام عيد هر شب جائى مهمان بوديم . روزها كه از كسالت روزه و خواب تا عصر نمىشود حركت كرد . بعد از افطار هم اغلب مهمان بوديم . رمضان تمام شد و مهمانيهاى ما نصف نشده است . يك شب منزل نبودم .\r\nجز دو شب كه مهمانى كردم . شبهاى احياء منزل حضرت و الا به رسم معمول روضه بود .\r\nدو شب را مسجد جناب آقا شيخ مهدى ، پسر مرحوم حاجى ملا آقا بزرگ رفتيم . مسجد ملك التجار مرحوم است . وعظ جناب آقا خيلى تماشا دارد . سه مجلس وعظ حفظ كرده .\r\nخداى من شاهد است كه پنج سال است با دو سه نفر آنجا رفتيم همان الفاظ را يكان يكان به خاطر داشتيم . در سر همان حرف كه مىرسيد و مىگفتيم فلان حكايت يا فلان لغت را بايد بگويد همان را مىگفت . ابدا تغييرى نداده بود . . .\r\nشب بيست و سيم را مسجد حاجى خازن الملك رفتيم . حاجى ملا باقر واعظ است . جناب ميرزا حسن آشتيانى اين مسجد نماز مىخواند . حالا مكه رفته شخصى را نايب قرار داده . حاجى ملا باقر اول واعظ طهران است . افسوس كه صدايش گرفته و سينه‌اش تنگى مىكند . ديشب را منزل پسرهاى ركن الدوله دعوت داشتيم . باران دو سه روز است متصل مىبارد . در شدت باران رفتيم . خيس آب شديم . جمعى از مهمانها تنبلى كرده نيامدند . عماد السلطنه ، تولوى خان ، معتضد السلطنه بودند . باران متصل مىآمد . مشغوليات معينه بود . پسرهاى ركن الدوله به فارس مىروند . ركن الدوله خيلى مختصر مىرود . تا ساعت هشت آنجا بوديم . بعد شدت باران زيادتر شد تا دم در هم رفتيم اصرار زياد كردند . باران هم چشمها را ترسانيد . رأيها به ماندن استقامت گرفت . معتضد السلطنه آخر رفت . عماد السلطنه هم بعد از توپ رفت . من و تولوى خان\r\n\r\n","description":"","footnote":"","page_name":" 580 ","page_number":580},
  {"content":"\r\n\r\nهمان‌جا استراحت كرديم . زكام سختى شده‌ام ، خيلى به سختى . خوابم نبرد . امروز هم مسجد سپهسالار جمعا رفتيم . شاه امروز آنجا تشريف آورده بودند . افسوس كه ما دير رفتيم و تشريف برده بودند و الا خيلى تماشا مىكرديم . با حالت مغشوش منزل آمدم .\r\nزكام خيلى بد است و اذيت مىكند . خصوصا با حالت روزه . ماه رمضان نيم‌جان شد .\r\nاما ما را هم نيم‌جان كرد . اول سبزه و شكوفه و صفا است . بنفشه و نرگس نزديك به اتمام است . شكوفهء آلوبالو تازه مىخواهد باز شود .\r\nدوشنبه 25 - سيزده عيد است . برحسب تكليف سوار شده قدرى در خيابانها گردش كردم . با وجود آنكه عصر بود و جمعيت پراكنده شده بود و رمضان هم هست جمعيت بىاندازه بود . تولوى خان مىگفت بيرون شهر و حضرت عبد العظيم از همه جا شلوغ‌تر بود . سه سال است سيزده عيد چون در ماه رمضان است شكوه و تماشاى درستى ندارد . اگر عمر باشد سال ديگر تلافى بيرون خواهد آمد . از آنجا منزل حضرت و الا رفتم . شمران تشريف برده بودند . حمام رفتم . اندرون مهمان زنانه بود و تا سه ساعت از شب رفته منزل تولوى خان بودم . بعد پياده خانه آمدم . فردا شب مهمانى دارم . مثل آن شب باران اگر بيايد خيلى بد و سخت است . امروز كه هوا خوب بود زمينها خشك شده است . عميد الدوله رفت . شعاع الدين ميرزا هم همراهش رفت . حضرت و الا ملك‌آرا بعد از عيد فطر مىرود . اميرزاده محمد ميرزا با عيالش بعد از رفتن حضرت و الا مىروند .\r\n\r\nالقاب و امتيازات\r\nاين دو سه روز القاب و امتيازات قدغن شده بود . دو روز نگذشته شش هفت لقب و سى چهل منصب زيادتر داده شد . اين دفعه هزارم قدغن است كه شده .\r\nچهارشنبه 27 - منزل بودم . دو ساعت از شب گذشته مهمانها تشريف آوردند .\r\nتا ساعت هشت به صحبت و بازى گذشت . الحمد لله هوا مساعدت كرده خوش گذشت .\r\nپنجشنبه 28 - منزل حضرت و الا و بازار بودم . تماشا زياد داشت . از آنجا منزل خودم آمدم . نيم ساعت به غروب مانده عماد السلطنه و تولوى خان آمدند . شاهزاده آقا هم تشريف آوردند . دو ساعت از شب رفته اتفاقا خانهء اميرزاده محمد كاظم ميرزا رفتيم .\r\nمدعوين تماما جز پسرهاى ركن الدوله بودند . تا ساعت هشت آنجا بوديم . بعد به منزل آمدم ، سحرى خورده استراحت شد . الحمد لله رمضان نزديك به اتمام است .\r\n\r\nروزنامهء ملكهء انگليس\r\nيكشنبه غرهء شهر شوال المكرم - ديشب هرچه كردم جز دو ساعت بيشتر خوابم نبرد . عادت يك ماه را نمىشود يك شبه ترك كرد . وقت نماز صبح نوكرها كه اطاقشان جنب اطاق خواب من است صداهاى غريب و عجيب از خودشان درآوردند . بر شدت بىخوابى افزود . چائى خورده تازه‌گل در كمال اكراه و رنج چائى به ما داد . ابدا راضى نبود كه بيدار شده چاى بدهد . بيست صفحه از روزنامهء ملكهء انگليس خواندم .\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nبارى چهار ساعت از دسته گذشته خانهء حضرت و الا رفتم . پس از صرف ناهار درب خانه سلام رفتيم .\r\n\r\nسلام فطر به عوض نوروز\r\nدر تخت مرمر سلام منعقد شد . بعد اعليحضرت عوض روز نوروز به سردر سلام تشريف بردند . با حضرت و الا در كالسكه نشسته خانهء عزيز الدوله رفتيم . يك ساعت و نيم به غروب مانده مراجعت شد . حمام رفته خانه آمدم .\r\nشب است ، هواى بهار باغ بىصفا نيست . گلين خانم كتاب حافظ مىخواند . اين اشعارش مناسب است .\r\n روز عيد است و من امروز بدان تدبيرم * كه دهم حاصل سى روزه و ساغر گيرم\r\nدو سه روز است كه دورم ز مى و ساغر و جام * بس خجالت كه پديد آيد از اين تقصيرم \r\nشعرا بدين مضمون بسى اشعار دارند . ساعت چهار وقت خواب است . بگذريم از مطلب .\r\nدوشنبه دوم شوال - منزل حضرت و الا رفتم . فردا خانهء مخبر الدوله اعليحضرت تشريف مىبرند . دعوت كرده‌اند . آقاى عماد السلطنه هم بود . شب آنجا ماندم . صبح حمام مختصرى رفته دو ساعت به ظهر روز سه‌شنبه سيم در ركاب حضرت و الا خانهء مخبر الدوله رفتيم . محمد ميرزا ، تاج الدين ميرزا بودند . شاهزاده ملك‌آرا ديروز چاپارى به سمت گيلان تشريف‌فرما شدند . حاجى حسينعلى خان هم همراه شاهزاده رفته .\r\nاميرزاده محمد ميرزا با عيالش هفتهء آينده مىروند .\r\n\r\nباغ مخبر الدوله\r\nعمارت و باغ مخبر الدوله خيلى عالى و خوب است . از اغلب خانه‌ها بهتر است .\r\nبعد از ناهار امين حضور آمده قرار بازى را مىگذاشتند . قدرى نگذشته شاهزادگان كه بودند براى بازى تخته احضار شدند . معتضد السلطنه ، محمد حسين خان رئيس ، امين همايون يك طرف ، صدراعظم ، نايب السلطنه ، عز الدوله ، معز الدوله ، معتمد الدوله ، شعاع الدوله ، مشير الدوله يك طرف . ماها هم ايستاده بوديم . هركدام جلو رفتند معتضد السلطنه شكست داد . ده تومان ده تومان بازى مىكردند . هرچه اصرار كردند شاهزاده نشسته طاس بيندازد حضرت و الا قبول نكرد . طاس را خوب مىاندازند و چشم‌ها را ترسانده . هروقت بازى كرده برده‌اند ، خصوصا با شاه و نايب السلطنه .\r\nصد تومان برده بودند كه حضرت و الا بلند شدند . در كالسكه نشسته شارژدفر انگليس ، وزيرمختار ايتاليا ، شارژدفر اطريش را بازديد كرده منزل آمديم . اسب من حاضر بود سوار شده خانه آمدم .\r\n\r\nصديق الدوله حاكم طهران\r\nنظام الملك مىگفت امروز تلگرافا حكم شد كه جهانشاه خان را امير خان سردار\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nبكشد . صديق الدوله حاكم طهران شد . حالا كه خوب جنبيده . نان و گوشت از ماه رمضان خيلى زيادتر است . ارزان هم كرده . نظام الملك معزول شد . سابقا هم صديق الدوله حاكم طهران بوده بصيرت دارد .\r\nسه‌شنبه دهم شوال - ديشب را منزل حضرت و الا بودم . امروز اسب‌دوانى است .\r\nصبح با حضرت و الا در كالسكه نشسته به سمت دوشان‌تپه روانه شديم . باد زياد مىآمد .\r\nجمعيت بىاندازه ، گرد و خاك زايد الوصف بود . اگر ديشب باران نيامده بود هرگز نمىشد حركت كرد . به چادر آقاى نايب السلطنه پياده شديم . هيچ كس نبود . قدرى گذشته آقاى عماد السلطنه ، معتضد السلطنه و محمد حسن ميرزا آمدند . هوا سرد [ بود و 
  ] باد مىآمد ، هيچ كدام تهيهء سرما را نكرده بالاپوشى نداشتيم . ديگران هم كم‌كم پيدا شدند .\r\nصحبتهاى معتضد السلطنه حقيقت لذت مىدهد و آدم سير نمىشود .\r\n\r\nاسب‌دوانى\r\nشش ساعت به غروب مانده اعليحضرت با تجملات معموله تشريف آوردند . ناهار خورده شروع به دواندن اسبها باشد . امسال خيلى بىنظم بود . اسبهاى هر دوره‌اى را نخوانده از عقب ول مىكردند . هنوز دوره تمام نشده و معلوم نشده كه بيرق برداشته از عقب اسبها را تاخت مىكردند . دو سه نفر زير دست و پاى اسب مانده الحمد لله تلف نشدند . بيرق را هم امسال آنجا پاى پله ندادند . قرار شد در باغ دوشان‌تپه سر فرصت بدهند . با آقاى نايب السلطنه جلوى چادر ايستاده بوديم . يك اسب يك مرتبه داخل جمعيت شد الحمد لله صدمه وارد نياورد . خداوند خيلى رحم كرد . بعد سان قشون ، اعليحضرت در كالسكه نشسته ما هم براى تماشاى دادن پول و خواندن اسامى اسبها به باغ رفتيم . آنقدر گرد و خاك شد كه حساب نداشت . قدرى در باغ معطل شده تا اسبها را آوردند . اسبهائى كه بيرق برداشتند از اين قرار است . به دو نفر امروز خيلى سخت و تلخ گذشت يكى عزيز السلطان و ديگرى معتمد الملك پسر مرحوم مشير الدوله . اسب هيچ يك جلو نيامد . حتى يك بيرق پنج تومانى هم برنداشتند و حال آنكه اسبهاى خوب داشتند و هركدام هم ده دوازده اسب گذاشته بودند . عزت الدوله براى جلو آمدن اسبهاى معتمد الملك نذورات عهد كرده بود . خودش مىگفت و خيلى بامزه . هيچ كس نمىتوانست با عزيز السلطان حرف بزند . با همه جنگ مىكرد .\r\nدستهء اول كه شش دوره دويدند اول قزل سركارى دوم كهر نسقچىباشى . سيم قزل سركارى . چهارم كرنگ نايب ناظر . پنجم كبود امين خلوت .\r\nدستهء دوم كه پنج دوره دويدند . اول كهر كشيكچىباشى . دوم قزل اعتماد الحرم .\r\nسيم قزل سركارى . چهارم كرنگ نايب ناظر . پنجم كهر صاحب جمع .\r\nدستهء سيم چهار دوره دويدند . اول قزل آقاى نايب السلطنه . دوم قزل مجد الدوله .\r\nسوم قزل آقاى نايب السلطنه . چهارم قزل نسقچىباشى . پنجم كهر كشيكچىباشى .\r\nدستهء چهارم . سه دوره دويدند . اول كهر اعتماد الحرم . دوم كهر مبشر الدوله .\r\nسيم كبود نسقچىباشى . چهارم قزل آقاى نايب السلطنه . پنجم قزل مجد الدوله .\r\n\r\n","description":"","footnote":"","page_name":" 583 ","page_number":583},
  {"content":"\r\n\r\nدستهء پنجم كه دو دوره دويدند . اول كهر كشيكچىباشى . دوم كهر حاجب الدوله .\r\nسوم كهر رومى مجد الدوله . چهارم كرنگ نايب ناظر . پنجم كرنگ سركارى .\r\nدستهء ششم كه دو دوره دويدند . اول كبود سركارى . دوم كرنگ صاحب جمع . سيم كهر صاحب جمع . چهارم كهر سركارى . پنجم قزل سركارى .\r\nمسافت هر دوره‌اى « * » قدم است و از همه بهتر و شيرين‌تر كهر كشيكچىباشى [ است 
  ] كه بيرق پنج دوره برداشت دويد . هيچ اسبى به مثل او خوب سردماغ ندويد .\r\nخوب اسبى بود .\r\n\r\nدوغ و كباب\r\nپنجشنبه 12 شهر شوال - جمعهء گذشته كه حضرت عبد العظيم مشرف شديم قرار شد روزى را از صبح بيرون آمده مهمانى دانگى دوغ و كباب بخوريم . تهيهء امروز را ديده صبح يك ساعت از دسته گذشته سوار شدم . نزديك دروازهء حضرت عبد العظيم مدتى معطل شده تا تولوى خان آمد . بعد آقاى عماد السلطنه ، محمد حسن ميرزا و جناب آمدند . سليمان ميرزا و موچول ميرزا هم بودند .\r\n\r\nتگرگ شانزده مثقالى\r\nاين مطلب را ننوشتم جمعهء گذشته پس از زيارت آمديم برويم سوار شويم ميان بازار حضرت عبد العظيم بوديم يك مرتبه آسمان صدا كرد و بنا كرد دانه‌دانه تگرگ آمدن . خيلى تماشا داشت . هر دانه تگرگ به قدر يك گردو و يك تخم‌مرغ بود . خودمان كشيديم از هفت مثقال تا شانزده مثقال كه يك سير باشد تگرگ داشت . اسباب وحشت شد . مردم به هم ريختند . الحمد لله كم آمد . بعد تگرگها به قدر فندقى شد . نيم ساعت آمد . خيلى غريب بود و من يعنى خيليها اين‌طور تگرگ نديده بوديم . محمد حسن ميرزا مىگفت بزرگتر از اين ديده‌ام .\r\nبارى نزديك جوانمرد قصاب كنار جوى آب و درختهاى بيد پياده شديم . باد تند مثل روز اسب‌دوانى مىآمد . بره‌ها را خورد كرديم . زحمت كباب كردن با محمد حسن ميرزا بود . يعنى استاد او [ بود 
  ] و ماها شاگرد بوديم . در عمل خوراك و تميزى حقيقت اول شخص است . سليقهء او را در غذا هيچ كس ندارد . ماشاء الله قوهء خوردن و بنيهء هضم كردن هم هست . مختصر كباب و دوغ و بقول تركها « بزقورمهء » خوبى داشتيم . هركدام سهمى آورده بوديم . بسيار ناهار خوبى شد . طاهر خان هم بود . بعد قدرى ياد بچگى افتاده الك دولك و توپ‌بازى كرديم . براى هضم غذا و گذراندن وقت خوب بود . چاى خورده دست‌نماز گرفته به حضرت عبد العظيم رفتيم . پس از زيارت و نماز از جادهء معمول به شهر آمديم . لله الحمد بسيار خوش گذشت . از شدت حركت در بازى خسته شديم . لذت بهار را همين يك روز برديم . عمر ما به سختى و بدى مىگذرد . دل و دماغ نيست . آنها\r\n\r\n\r\n","description":"","footnote":"\r\n( * ) در اصل سفيد و نانوشته مانده است .\r\n","page_name":" 584 ","page_number":584},
  {"content":"\r\n\r\nكه دل و دماغ دارند خوش مىگذرانند .\r\n هر كسى را هوسى در سروكارى در پيش * من بيچاره گرفتار هواى دل خويش \r\nهواى دل من هم معلوم است . از آن هوىها نيست بلكه چيز ديگر است . اميرزاده محمد ميرزا روز دوشنبه نهم رفت با عيال . ركن الدوله نرفته است .\r\n* * * تمام شد اين روزنامه بعون الله تعالى . شهر شوال 1311 هجرى در دار الخلافهء طهران . قهرمان قاجار .\r\nبيست و يكم دىماه 1371 شمسى تصحيح مطبعى پايان گرفت .\r\n\r\n","description":"","footnote":"","page_name":" 585 ","page_number":585},
  {"content":"\r\n . \r\n","description":"","footnote":"","page_name":" 586 ","page_number":586},
  {"content":"\r\n\r\n\r\nروزنامهء هشتم از 18 ذى الحجهء 1311 تا 4 محرم 1313 سفرنامه‌هاى الموت - آب اسك\r\n\r\n","description":"","footnote":"","page_name":" 587 ","page_number":587},
  {"content":"\r\n . \r\n","description":"","footnote":"","page_name":" 588 ","page_number":588},
  {"content":"\r\n\r\n\r\n1311\r\nبسم الله الرحمن الرحيم جمعه هيجدهم شهر ذيحجة الحرام - سنهء 1311 هجرى است ، اول درجهء سرطان ، 22 جون 1894 مسيحى شروع به نوشتن اين روزنامه مىشود . جمعا در طهران هستيم . چند روز است هواى طهران بسيار گرم شده . با اين گرفتارى زياد گمان نمىكنم ييلاق هم برويم . بايد گرما را به هر شكل هست خورد و ساخت . هرچه خداوند مقدر كرده همان خوب است . روزنامهء سابق مدتى است تمام شده ، از شدت تنبلى حسين اين روزنامه را آنقدر دير آورد اعليحضرت اقدس شهريارى قصر سلطنت‌آباد تشريف دارند . بيست و پنجم يا بيست و هفتم به سمت شهرستانك و ييلاقات دوردست تشريف - فرما مىشوند . صبح را خدمت حضرت و الا رفتم . سلام در سلطنت‌آباد منعقد شده . راه دور [ بود 
  ] و گرما تشريف نبرده بودند . ماها هم هيچ كدام نرفتيم . بعد از ناهار خوابم نبرد .\r\nچهار ساعت به غروب مانده خانهء آقاى عماد السلطنه دعوت داشتيم . پسرهاى ركن الدوله محض وداع آنجا بودند . روز يكشنبه گفتند به حضرت عبد العظيم نقل مكان مىكنيم .\r\nده روز قبل از عيد ركن الدوله حاكم فارس شد و تا حالا نرفته . تمام را امروز و فردا مىكند . محمد حسن ميرزا هم بود تا غروب آنجا بوديم . الحمد لله خيلى خوش گذشت .\r\nغروب از راه خيابان منزل آمدم . شب هوا بسيار گرم بود .\r\n\r\nعزل نصر السلطنه از ضرابخانه\r\nشنبه 19 ذيحجه - صبح خيلى دير از خواب برخاستم . اميرزاده محمد حسن ميرزا و تولوى خان آمدند در زيرزمين نشستيم . در اين ايام نصر السلطنه را از ضرابخانه و دو فوج قزوين عزل كردند . خيلى غرور [ پيدا 
  ] كرده بود . افواج را به سيد عبد الكريم خان منتظم الدوله دادند . جهت عزل مدعى شدن با كارهاى راجعه به صدراعظم و تقبل پيشكشهاى زياد بود . سيصد هزار تومان به حضرات ضرر شد كه علاوه بر گمرك و\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nضرابخانه كردند . پىدرپى ترقى كرده بود و پىدرپى كارها را از خودش و پدرش ساعد الدوله گرفته خيلى متكبر و مغرور شده بود .\r\nمطلب غريب تازه حكايت آدم كشتن افتخار . . .\r\nعصر آقاى عماد السلطنه تشريف آوردند . حضرت و الا تجريش تشريف بردند .\r\nچند روز ديگر قريهء كهريزك واقع در شهريار مىخواهند بروند . نواب عليه هم تشريف دارند . من و عماد السلطنه هم مىرويم . در اين هواى گرم نبايد صفائى داشته باشد . مجبورا بايد رفت . حالا وقت شمران و صفاى آنجاست . همه ساله مىرفتيم امسال بلكه انشاء الله باز برويم . من دلم راضى نمىشود كه بگويم يا بنويسم كه نمىرويم .\r\nهفت سال است متدرجا جز يك سال كه همدان بوديم تجريش رفته‌ايم . حقيقت خوش مىگذرد . عادت كرده [ ايم 
  ] و هرگز در اين گرما راحت نيستيم . خصوصا بقول عماد - السلطنه آن « پرمناد » و گردش عصرها به هزار روز طهران مىارزد . عصر اتفاقا سوار شده گردش كرديم . هزاران فرق با گردش شمران داشت . فرنگيها و اغلب مردم رفته‌اند . معدودى در طهران باقى مانده‌اند .\r\n\r\nكالسكه گرو اجاره - چلوار مجانى\r\nدوشنبه 21 شهر ذيحجه - صبح دير از خواب بيدار شدم . ميرزا حسين خان پسر معين السلطنه آمده بود چهار صد تومان از اجاره خانهء بزرگ كه معين السلطنه نشسته عقب افتاده . كالسكهء آنها را گرو برداشتم . به صدراعظم عرض كردند مأمور معين كردند گروئى را گرفته تنخواه مرا نقدا تسليم كنند . كالسكه را داديم و دو ماه متجاوز است مأمور پى مأمور سرمىگردانند . امروز و فردا مىكنند . من آدم مثل اينها حيله‌باز و مكار و دروغ‌گو نديده‌ام . امروز قرار شد سيصد تومان بدهند و هيچ گمان ندارم بدهند . يك سال است بدون اجاره نامچه در خانه نشسته‌اند و هرچه مىكنم خانه را تخليه نمىكنند . سخت گرفتار شده‌ام . خانهء حضرت و الا رفتم . روز چهارشنبه انشاء الله كهريزك مىرويم . گرم خواهد بود . امروز عيد غدير در خانهء حاجى محمد حسن امين دار الضرب نه نفر مقتول شده‌اند . در روز عيد غدير چند ذرعى چلوار به زن و مرد مىدهد . امروز آنقدر جمعيت كرده‌اند كه نه نفر مرده‌اند . . . اين چيزى هم كه مىخواهد در راه خدا به مردم بدهد نه قتل مىكند . دو سال قبل هم سه نفر مقتول شد .\r\nهوا به شدت امروز گرم بود . بعد از ناهار زيرزمين نشستم بهتر از بيرون بود .\r\nعصر آقاى عماد السلطنه آمدند بايد در اين سفر باشند . اكراه در آمدن داشتند به عذرهاى بيمعنى تا چه شود . حسينعلى كدخدا كه قريه برزلجين را مغشوش كرده بود طهران آمده گرفتار شد . چوب خوبى خورد . حبس شد . بهتان قتل زن پيرى را به جعفر قلى بيك نايب زده بودند . قزوين عرض رفته بودند . سعد السلطنه حاكم رجوع به شرع كرده بود . بعد فرارا طهران آمده‌اند . رضا بيك از اين فقره خيلى خوشحال بود .\r\n\r\n","description":"","footnote":"","page_name":" 590 ","page_number":590},
  {"content":"\r\n\r\n\r\nباغبان فرنگى\r\nغروب منزل آمدم . پول را نياورده وعدهء فردا كرده بودند . باغ مصفا شده گلهاى خوب دارد . وضع باغبانى و گل‌كارى طهران خوب شده . باغات تماما باصفا و گل‌كارى خوب دارد . باغبانهاى فرنگى سليقه‌ها را عوض كردند . باغ بزرگ از دست كرايه‌نشينها خراب است و زحمات چندين سالهء من بىثمر شد .\r\n\r\n","description":"","footnote":"","page_name":" 591 ","page_number":591},
  {"content":"\r\n\r\n\r\n1312\r\nپنجشنبه غرهء شهر محرم الحرام سنهء 1312 - امروز اول سال عرب است . اما با اول سال عجم خيلى فرق دارد . اول سوگوارى است . ديشب نيم ساعت از شب رفته از كهريزك مراجعت كرديم . خيلى در اين چند روز خوش گذشت . هواى آنجا خيلى بهتر از شهر بود . جز قدرى در ظهر هوا گرم مىشد . ساير اوقات خنك بود . اگر باد مىآمد كه سرد مىشد . صبحهاى زود هوا سرد بود . به همراهان الحمد لله خيلى خوش گذشت .\r\nآقاى عماد السلطنه عصر جمعه تشريف آوردند ، ما چهارشنبه رفتيم . هفت فرسنگ راه است . روز رفتن با توقف ناهارگاه يازده ساعت كشيد . ديروز زودتر آمديم . آب كهريزك خيلى سبك و براى هضم غذا نافع بود . روزى سه چهار مرتبه غذا مىخورديم .\r\nميوه‌جات زياد داشت . سبزىكارى خوبى ميرزا حسين در باغ كوچك كرده بود . نواب عليه عاليه با ماهوش خانم و عزيزه خانم و خانم موچول تشريف داشتند . زهرا سلطان ، منور ، فيروزه ، خديجه كوچكه هم بودند . در باغ كوچك چادر زده بودند . شكار هيچ نداشت ، فقط كبوتر داشت . فساد هم روزى هفت هشت كبوتر صيد مىكرد ، وقت شكار آنجا زمستان است . درياچه‌هاى خوب دارد و مرغهاى آبى بسيار در زمستان پيدا مىكند . تفنگ تازه‌اى كه پادشاه بلجيك براى حضرت و الا فرستاده از تفنگهاى بسيار بسيار خوب امروز است ، در اين سفر بود . بىچخماق و طرح جديد است . انگليسى مىگويند . اسم حضرت و الا را هم با يك تاج از طلا بر روى قنداق تفنگ كنده‌اند . امروز دويست [ و 
  ] پنجاه تومان شيرين ارزش دارد . سفر اولى بود كه اين تفنگ برده شد . ديروز در مراجعت اسب من خيلى كم راه بود و خيلى خسته شدم .\r\nشب هواى شهر گرم و خفه و پشه بسيار داشت . به سختى خواب رفتم .\r\n\r\nناسخ و منسوخ\r\nجمعه 2 شهر محرم - ديشب خانهء حضرت و الا بودم معين السلطنه به هزار جان كندن سيصد تومان به دو ماه وعده داد . سه ماه هم بود كه امروز و فردا مىكرد . مابقى را گفتند حكم از صدراعظم گرفته كه مهلت داده شود . مىدانيم اين احكامات تماما\r\n\r\n","description":"","footnote":"","page_name":" 592 ","page_number":592},
  {"content":"\r\n\r\nاشتباه و بدون ملاحظهء صدراعظم است . اما وضع كارها را تماشا كنيد كه چه احكامات صادر مىشود ، مثلا فلان كس خانه را تخليه نكند پول هم نگيرد . مگر من عاشق چشم و ابروى معين السلطنه هستم و يا شرط و عهدى كرده‌ام خودم در خانهء مثل قفس نشسته خانهء خوب عالى را به معين السلطنه مجانا بدهم ساكن باشد . اين . . . را بگو چه‌قدر رو دارد كه مىرود و خجالت نمىكشد اين قسم عرايض مىكند . من هم دو حكم نوشته حضرت و الا شمران مىرفتند دادم به مهر صدراعظم برسانند . گرفتن ناسخ و منسوخ از آب خوردن براى شخص آسانتر است .\r\n\r\nفوت امين اقدس\r\nمطلب تازه فوت امين اقدس است . دوشنبه گذشته پس از دو سكته به سكتهء سيم دنيا را وداع گفت . سابقا هم سكته كرده بود و اكنون گذشته از كورى فلج هم بود .\r\nمدتهاست كور و بعد فلج شد . بارى از حرمهاى محترم معتبر محرم محرم اعليحضرت بود . حافظ جان و مال و خزانهء شاهى قريب سى سال است اين زن بود . اين همه ترقى عزيز السلطان كه از مطالب غريب تاريخى اين عهد است از او بود . از اهل گروس و از خدمهء همين امير نظام بوده است . از غايت اشتهار خنك مىدانم كه احترام و اعتبار او را بيان كنم . همين‌قدر مىنويسم كه بهرام خواجهء او هر كار كه مىخواست مىكرد و كمتر كارى بود كه صورت ندهد .\r\n\r\nعزيز السلطان و رشك و شپش\r\nعزيز السلطان كه برادرزادهء اوست ديگر جاى خود دارد و الان مشاهده مىكنيم كه هيچ كس به پايهء او نمىرسد و معشوقهء سلطان است . عزيز السلطان اول اسمش « مليجك » بود كه به زبان كردى گنجشك را مىگويند . هركس كسى را دوست دارد حالا مىگويند فلان كس مليجك فلان است و ضرب المثل شده . اما از قضا كثيف‌تر و بدشكل‌تر و چرك‌تر از اين پسر هم در دنيا بچه‌اى يافت نمىشود . باز حالا خيلى بهتر شده . امان از آن وقتى كه فرنگستان با اعليحضرت رفت . يك سال يك مرتبه حمام نمىرفت و دو ماه يك بار آب به صورتش نمىزد . مثلا آن‌قدر رشك و شپش سرش داشت كه ملاحظهء آن حالت را دگرگون مىكرد . چشمش هميشه درد مىكرد و هيچ وقت دوا نمىريخت .\r\nپشت دستش متصل كبره بسته [ بود 
  ] و هرگز دست هيچ حمالى به اين كثافت نبود .\r\nبا اين حالت مدام روى زانوى شاه نشسته و عزيز عزيز بود كه مىفرمودند و روزى به هزار تومان قانع نبود . با اين حالت فرنگستان هم همراه بود . بارى اگر بخواهم بعضى مطالب را بنويسم مثنوى هفتاد من كاغذ شود .\r\n\r\nختنه‌سوران عزيز السلطان\r\nيك ماه قبل ختنه‌سوران عزيز السلطان بود . پانزده سال داشت و ختنه نشده بود .\r\nحالا مىخواست عروسى كند اختر السلطنه صبيهء اعليحضرت راضى نشدند ، ناچار و\r\n\r\n","description":"","footnote":"","page_name":" 593 ","page_number":593},
  {"content":"\r\n\r\nلاعلاج قبول كرد كه ختنه كنند . در عزيزيه كه عمارت قمر السلطنهء مرحوم است و به عزيز السلطان مرحمت شده بزم ختنه‌سوران مهيا شد . مختصر قريب سى چهل هزار تومان نقدا و جنسا مردم پيشكش و تعارف دادند و بيشتر براى اين مداخل بود كه راضى شد . حالا هم اندرون شاه مىرود و اعليحضرت هيچ حرف ندارند .\r\nبارى نعش امين اقدس را با كمال احترام از سلطنت‌آباد به حضرت عبد العظيم بردند . تمام اموالش را گفتند به عزيز السلطان بخشيده است . تازگى عمارت عالى در قريهء نازآباد نيم‌فرسنگى شهر مىساخت تماشا رفتيم . صد هزار تومان خرج كرده است . خيلى مفصل بود .\r\n\r\nروضهءخوانيها\r\nما عصر خانهء حضرت و الا بوديم . مسجد شيخ عبد الحسين كه تجار ترك چند سال است مفصلا روضه‌خوانى مىكنند باز به همان تفصيل برپا بود . امسال با اين گرما روضه‌خوانى از سال گذشته بيشتر است . مردم به هم‌چشمى تجار و كسبه هريك مسجدى را براى خود منتخب كرده و مثل سال گذشته مشغولند . مسجد آقا سيد عزيز الله را تجار اصفهانى بسته ، مسجد جمعه را تجار كاشانى ، همين‌طور جاهاى ديگر را هريك از اصناف بسته‌اند .\r\nشنبه 3 - صبح خانهء حضرت و الا رفتم . آقاى عماد السلطنه ، تولوى خان ، محمد حسن ميرزا مسجد شيخ عبد الحسين بودند . من هم رفتم . سه ساعت از دسته گذشته تا عصر آنجا بودم . نيم ساعت به غروب مانده سوار شديم . تا خانهء محمد حسن ميرزا رفته از آنجا به منزلها مراجعت شد . امسال از رفتن ييلاق به كلى مأيوس شديم . انصافا ييلاق رفتن خوب كارى است و هركس برايش ممكن شود و نرود بىعقل و بيشعور است . اين عصرها و گردش در صحرا و خيابانها چقدر خوب است . . .\r\n\r\nحساب‌سازى ايتاليائيها\r\nوزيرمختار ايتاليا قهرا بيست روز قبل به ايتاليا رفت . دولت ايتاليا اعلان كرده بود كه دو ميليون فرانك از بابت حساب بيخودى كه مسيو كنتو تاجر كرده دولت ايران بايد بدهد . سالهاست اين مرافعه هست و حق با دولت ايران است ، او حساب‌سازى كرده و همه كس تصديق داده دولت ايران قبول نكرده وزيرمختار خود را قهرا احضار كردند و رفت همان‌طور نقار باقى است .\r\nانشاء الله تعالى خيال دارم براى پانزدهم ماه آب گرم لاريجان بروم . گلين خانم همراه خواهد بود . بلكه به اميد خدا بواسطهء آن آب رفع مرض بشود . چشم گلين خانم به شدت چند روزى درد گرفت باز آن لكه آمد . ميرزا زين العابدين خان معالج است .\r\nرفتن آب گرم را مصلحت دانسته . بيشتر براى خاطر گلين خانم مىروم . اما بردن عيال با اين راههاى بد خيلى سخت است .\r\n\r\n","description":"","footnote":"","page_name":" 594 ","page_number":594},
  {"content":"\r\n\r\n\r\nاطباى چشم ظل السلطان\r\nدكتر كاله‌وفسكى حكيم و كحال مشهور معروف فرانسه كه شاهزاده ظل السلطان با يك دكتر انگليسى براى معالجهء چشمش خواسته بود آمد و رفت . وقت رفتن به اصفهان كه هرچه تقلا كردم چشمم را ببيند نشد . در مراجعت گفتند يك ماه خواهد ماند .\r\nاتفاقا « سعدى كارنو » رئيس جمهور فرانسه را كشتند و حكيم مشار اليه محض اقوام خود و اغتشاش آنجا زود رفت . با عيال و پسرش آمده بود . يك پاى زنش را گفتند مصنوعى بود و آنقدر خوب راه مىرفت كه هيچ كس نمىفهميد و نمىدانست يك پا ندارد . از شصت پله پارك ظل السلطان روزى ده مرتبه بالا و پائين مىرفت . دكتر مشار اليه گفته بود من روزى پانصد تومان ايران در فرانسه مداخل مىكنم . از شاهزاده ظل السلطان بيست و پنج هزار تومان گرفت و مخارج از گيلان تا اصفهان آمدن و رفتن به عهدهء شاهزاده بود . دكتر انگليسى بيست هزار تومان گرفته بود . هنوز معلوم نيست چشم شاهزاده خوب شده يا نه . درجهء علم طبيب از تنخواهى كه گرفته معين است .\r\nدكتر انگليسى را گفتند بيست و پنج سال داشت و هنوز ريش و سبيل درنياورده بود اما از هزار دكتر سالخورده تجربه‌اش بيشتر بود . مثل اينكه دو مرتبه به دنيا آمده است . با آن خست ظل السلطان آنقدر پول دادن حقيقت معجزه و خارق‌عادت شمرده مىشود . يك چشم شاهزاده كه از قديم كور بود . گويا چشم ديگر هم مغشوش شده بود كه بالاى جان زد و آنقدر پول داد .\r\n\r\nميزان مصرف شمع\r\nيكشنبه يازدهم محرم - زكام سختى سه روز است شده‌ام . در اين گرما زكام بىتماشا نيست . سرم درد مىكند . دو شب بود منزل حضرت و الا بودم . در شبستان مسجد شيخ تجير كشيده و حصيرى آويخته بوديم . نواب عليه و اهل اندرون از درى كه به مسجد داريم آنجا مىرفتند و استماع ذكر مصيبت مىشد . حقيقت بهترين مجالس بود .\r\nمرحوم اعتضاد السلطنه در اين مسجد شراكت دارند و از آن جهت در به خانهء خودشان گذاشته‌اند . ديروز تركها معركه كردند . شيخ زين العابدين روضه‌خوان حالتش خيلى تماشا داشت ، هم گريه و هم خنده . در وقت روضه جناب شيخ ميان بود . امسال از همه ساله روضه‌خوانى بيشتر بود . در يك كوچه هفت هشت مجلس روضه منعقد بود . عصر نهم شماع شمع آورده بود . پرسيدم گفت من يك نفر سه خروار شمع امشب فروخته‌ام .\r\nاقلا صد دكان شماعى در اين شهر هست ، سواى شمع گچى كه بيشتر مردم از آن خريده‌اند . هواى شهر شبها بد نيست ، يعنى منزل ما به مراتب از خانه آقا سيد عزيز كه پارسال بودم بهتر است . روز گرم است . شب نسيم مىآيد . هنوز پشت‌بام نرفته‌ام .\r\nروى تخت در حياط مىخوابم . حياط خيلى كوچك است . معين السلطنه خيال پاشدن ندارد . اگر اين خانه باغچه نداشت خيلى سخت مىگذشت .\r\n\r\n","description":"","footnote":"","page_name":" 595 ","page_number":595},
  {"content":"\r\n\r\n\r\nدزد اموال دكتر كاله‌وفسكى\r\nمطلب تازه اين است كه بنهء دكتر كاله‌وفسكى را بين قزوين و طهران دزدها غارت كرده و آنچه از نفايس ايران ، چه خريده و چه پيشكش داده‌اند [ و 
  ] همراه داشته ، برده‌اند . دزد معلوم نشده . حكيم معطل نشده رفته است . حقيقت مطلب غريبى اتفاق افتاده و خيلى كار بدى شده . مخارج آمدن اين دو حكيم شصت هزار تومان براى شاهزاده ظل السلطان تمام شد . اين دزدها مىدانستند كه حكيم خيلى « كوك » از طهران مىرود . انتظار داشتند تا كار خود را صورت دادند .\r\n\r\nقتل كارنو\r\nمسيو كارنو رئيس جمهور را در شهر ليون فرانسه در وقت رفتن به تماشاخانه يك نفر « انركيست » « 1 » ايتاليائى به ضرب كارد كشته است . آنقدر بمب در فرانسه انداختند تا آخر كارنوى بيچاره مقتول شد . هنوز روزنامه‌جات نيامده و اشكال نكشيده‌اند . رئيس جديد هم معين نشده در كار كميسيون مىباشند .\r\nسه‌شنبه 13 - صبح منزل بودم . باغ خوب مصفا شده . افسوس دل و دماغ درستى در ميان نيست . صفا و خوبى دماغ لازم دارد . عمر ما به بيهودگى مىگذرد . لذتى از عمر خود نبرديم و گذشت آنچه بايد بگذرد . يك روز موافق طبع ما اين چرخ گردش نكرد . به هركار دست زديم نااميدى و پشيمانى عاقبت بود . اين رباعى حكيم رودكى اغلب كه به ياد مىآيد تسلى مىدهد و هرچه تصور كنى باز جاى شكر و امتنان حاصل است . دل آدمى طاقت نمىآورد و قناعت از همه چيز در وجود انسان كمتر است .\r\n زمانه پندى آزاده‌وار داده مرا * بروز نيك كسان گفت غم مخور زنهار\r\nزمانه را چه نكو بنگرى همه پند است * بسا كسا كه بروز تو آرزومند است \r\nخداوند را هزار مرتبه شكر بايد كرد كه اقلا باز يك لقمه نان داريم . بارى عصر خانهء محمد حسن ميرزا رفتم . من مغرب طهران و او مشرق است . درست پنجاه دقيقه بل متجاوز راه است . خانم موچول تب و نوبه كرده از خانهء حضرت و الا آنجا برده‌اند . آغا شاهزاده آنجا آمد . فردا شمران مىرود . نصير الدوله چوب كه به نقاره‌خانه عيد مىخورد مشغول تهيهء ييلاق مىشود و پس از سه ماه آن وقت تازه ييلاقى مىشود . در رستم‌آباد شمران عمارت مؤيد الدوله را اجاره كرده است .\r\nتولوى خان آمد رفتم خانهء عماد السلطنه . نواب عليه آنجا تشريف داشتند . شب ماندم . تمام صحبت رفتن به كربلاى معلى بود . خيالها قوت گرفته و اميدوار هستم كه اين سفر نصيب بشود ، به حق محمد و آله ( ص ) . بعد از شام پشت‌بام رفتم بيخوابى كشيدم و در ساعت شش و نيم باران شديدى آمد . خيس آب شديم و به زحمت پائين آمده به اطاق رفتيم . بيخوابى شدت كرد . مختصر چهار ساعت بيش خواب نكردم . چند\r\n\r\n\r\n","description":"","footnote":"\r\n( 1 ) - ( - آنارشيست ) .\r\n","page_name":" 596 ","page_number":596},
  {"content":"\r\n\r\nشب قبل هم كه خانهء حضرت و الا بوديم باران آمد و همين بلا به سر آقاى عماد السلطنه و سايرين آمد . من آن شب در بالاخانه خوابيده بودم . امشب عماد السلطنه در زيرزمين و من در پشت‌بام در صدمه بوديم . باران سختى آمد . در بهار امسال يك همچو باران نيامد . امسال به حاصل صدمه وارد نيامده گمانم اين است اين بارانها دنباله پيدا كند و هرچه حاصل خوب شده در وقت خرمن كردن و كوبيدن ضايع كند . اين مقدمات اين كار است . انشاء الله بخير خواهد گذشت ، اعليحضرت روز دوازدهم تشريف‌فرما شدند .\r\n\r\nروضه‌خوانهاى مشهور\r\nجمعه 16 محرم - همه ساله شمران روضه‌خوانى داشتيم ، امسال به جهت نرفتن نواب عليه تمام ماها هم نرفتيم . حضرت و الا هم معلوم است و حال آنكه جاهاى خوب تجريش كه اعظم ييلاقات است به دست حضرت والاست . جاى زياد ، آب فراوان ، جهت هم همان حكايت زمستان بود . . . « 1 » مكرر نوشته شده است . الحمد لله هوا امسال مساعدت كرده و خيلى خوب است . هيچ طرف نسبت با پارسال نيست . البته هفت هشت درجه خنك‌تر است . خصوصا اين بارانها كه خيلى تغيير هوا داد . تا حال كه خوب بود و عمدهء گرما همين فصل است . مطلب طولانى شد . امروز در خانهء حضرت و الا در همان حياط خلوت تولوى خان كه سالهاى سابق روضه‌خوانى مىشد شروع شد . روضه‌خوانهاى مشهور مثل حاجى ملا باقر واعظ و ملا محمد على هزار جريبى و غيره و غيره مىخوانند .\r\nبسيار مجلس گرم باشكوهى بود . اطاق هم بزرگ [ بود و 
  ] هواى خوبى داشت . ملا محمد على هزار جريبى تازه از مازندران آمده . حقيقت واعظ و عالم بىبدلى است .\r\nروضهء او كيفيت ديگرى دارد . گريهء شوق همان در روضهء او اغلب دست مىدهد .\r\nسايرين هم بسيار خوبند . سه ربع به غروب مانده تمام شد . مغرب منزل آمدم . باغ را آب دادند . شب از ترس باران در اطاق مىخوابيم . چون در به باغ دارد ، جنوب و شمال باز است بسيار هواى خوبى دارد . به مراتب از حياط خنك‌تر است . اگر اين‌طور هوا نبود خيلى تلخ و سخت مىگذشت . گفتند در اردوى همايونى شب سيل آمده و خيلى مال و آدم برده ، ضرر زيادى هم وارد آورده . صحيحا معلوم نيست چه قسم بوده و چه شده .\r\nشنبه 17 محرم - صبح خانهء حضرت و الا رفتم . محمد حسن ميرزا آنجا بود . ديشب هوا خيلى خوب بود . بعد از ناهار خوابم نبرد . نزهت الملوك احوال نداشت . سينه‌اش چند روز بود درد مىكرد . حالا تب كرده و گريه مىكند . دماغى نداشت . عصر روضه جمعيت زياد شد . در ايوان پيش تولوى خان نشسته بودم . تماشايش بهتر بود . مغرب پياده منزل آمدم . رضا بيك حرف مىزد و خنده داشت . شب هوا ابر بود ليكن بارانى نيامد .\r\nچهارشنبه 21 - صبح خانهء حضرت و الا رفتم . شاهزاده والى دو روز است از\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 597 ","page_number":597},
  {"content":"\r\n\r\nاوين به روضه آمده . خانم شاهزاده هم بود . ديروز مغازهء « توگو » رفتم . هلانديها اين مغازه را برپا كرده‌اند . خيلى مغازهء بزرگى است . اول مغازهء بزرگ ايران اعلان كرده بودند . در حقيقت همان‌طور است . اسباب زياد ولى تماما گران است . شش تومان و چهار هزار چيز خريدم . سه شيشه عطر و مقدارى اشياء ديگر . اين خريدها جهت حضرت و الا بود ، آنجا آوردم .\r\n\r\nروضهء نقيب السادات\r\nجمعيت در روضه زياد بود . آقاى نقيب السادات ماشاء الله معركه مىكند . پنجاه سال است روضه‌خوان است . چهار حديث بلد نيست . امروز خوب مطلبى گفت : « معصوم عليه السلام مىفرمايند : ننشينيد در مجلس روضه » بعد دست را دراز كرد و گفت حضرات امر است ، امام امر مىفرمايند امر امر . خنده از اهل مجلس كه در اطاق نشسته بودند بلند شد . پس از شصت سال امر و نهى را از هم تشخيص نداده . من كه از شدت خنده نتوانستم نشست . بلند شده رفتم . جناب اگر نزد آدم نشسته باشد در روضهء نقيب السادات نمىگذارد ساكت باشد . از همه بىسوادتر است . از اول هم جزو روضه - خوانهاى معتبر بوده حالا كه خيلى محترم و مجلل است . يكى از حكام تهران محسوب مىشود . در تمام ولايات هم نقيب فرستاده هركه روضه‌خوانى مىكند به قدر پول يك روضه‌خوان معتبر بايد به آدم نقيب بدهد و او به سادات برساند . آن آدم نقيب هم نمىگذارد سادات بيايند و شلوغ كنند . فى الجمله از كارهاى ديگر منظم‌تر است . سابقا در روضه‌خوانيها خيلى شلوغ مىكردند . فراش ، چوب فلكى ، دستگاهى دارد . وقتى كه نشسته آدم مىگويد علوم اولين و آخرين در آقا جمع است و حال آنكه سواد فارسى هم ندارد .\r\nبارى مغرب منزل آمدم . شب هوا بسيار خوب است . نعمتى است . امسال اگر اينطور نبود خيلى سخت به ما مىگذشت . آقاى نايب السلطنه آب گرم تشريف بردند .\r\nمن هم مىخواهم بروم منتظرم آقا مراجعت كند و بروم .\r\nجمعه 23 محرم - بعد از ناهار خانهء حضرت و الا روضه رفتم . هوا از ديشب به شدت گرم شده باد گرم مىوزد . از اول سرطان تا امروز به اين شدت گرم نشده بود . گفتيم گرما گذشت معلوم شد اول آن است . پنج شش سال بود نبوديم قاعده از دست بيرون رفته بود .\r\n\r\nروضهء ملا محمد على\r\nديروز جناب آقا سيد محسن نقيب السادات بالاى منبر از شرافت روز جمعه و شب جمعه بيان و تقرير مىفرمودند . من‌جمله در جزو فضايل گفتند « در صلوة ظهر شب جمعه نمازى است بايد خواند . » باز خنده از اهل مجلس درگرفت . مثل آنست كه شخص بگويد « خسن و خسين هرسه دختران معاويه بودند . » ديگر گفت كدامش را درست كنم . بارى عزيز الدوله خوب اسمى گذاشته « زناى محصنه » مىگويد . امروز ملا\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nمحمد على حقيقت داد وعظ و نصيحت و روضه را داد . حال داشت و هرچه بگوئى خوب خواند . همه كس مجبور به گريه شد . اجبارا گريه مىآمد . يد طولائى دارد . با وجود اين علم و فصاحت بيچاره بدبخت است . حافظ نيكو گفته :\r\n اسب تازى شده مجروح به زير پالان * طوق زرين همه در گردن خر مىبينم \r\nاين بيچاره گويا سه مجلس زيادتر نداشته باشد . ديگران كه هيچ نمىدانند ده مجلس و پانزده مجلس زيادتر دارند . غروب منزل آمده از همه شب گرم‌تر است . باد امشب را گمان مىكنم از جهنم مىآيد . درجهء « فارنهايت » امروز عصر هشتاد و پنج درجه بود .\r\nامشب يقين زيادتر است .\r\nيكشنبه 25 - منزل حضرت و الا رفتم . روز آخر روضه بود . جمعيت زياد ، اطاق مملو از جمعيت بود . ايوان نزد تولوى خان رفتم . . . غروب منزل آمدم .\r\nدوشنبه 26 - غروب خانهء حضرت و الا رفتم . شب آنجا ماندم . هوا گرم بود .\r\nيعنى چند شب است كه به شدت گرم شده . حضرت و الا برحسب معمول شمران تشريف برده‌اند . خيال رفتن الموت را دارند . من هم بايد آب گرم بروم ، يعنى نمىگذارند نروم .\r\nحضرت و الا هم مىفرمايند نرو و الموت بايد حكما بيائى . گمان مىكنم هردو جا بروم .\r\nتا خدا چه خواهد .\r\nسه‌شنبه 27 محرم الحرام - صبح را از خانهء حضرت و الا آمدم منزل با تولوى خان .\r\nنواب عليه خانهء خاله جانم بودند . وقت ناهار آنجا رفتيم . هوا گرم بود . بعد از ناهار منزل آمدم . در زيرزمين اندرون خوابيدم . سه ساعت به غروب مانده آغابيك اسبهاى عماد السلطنه را آورده پيغام داده بود در خانهء تاج الدين ميرزا هستند ، فرمودند شما هم زود بيائيد . با وجود اين‌كه خانم عصر اينجا مىآمدند سوار شده رفتم . در پاچنار غفلة دماغم خون جارى شد . در مدرسهء شيخ عبد الحسين پياده شده تطهير كردم . مجددا سوار شده آقا بيك مثل حارث كه دو طفلان مسلم را ببرد مرا مىبرد . در آن گرما با آن عجله و شتاب به زودى به مقصد رسيده داخل شدم . آقاى عماد السلطنه تشريف داشتند . صحبت زياد كرديم . مغرب به اتفاق خانهء محمد حسن ميرزا رفته اسبهايم را آنجا آورده بودند . قدرى نشسته عذر خواسته سوار شدم . يك ساعت بالاتر از شب رفته بود منزل پياده شدم . شب تلخ گذشت . نصف شب خيالات مجسم شده\r\nصبح آقاى عماد السلطنه فرستاد رفتم خانهء حضرت و الا . صحبت زياد شد . حضرت و الا تشريف نياورده بودند . تا عصر آنجا بوديم . عصر با تولوى خان سوار شده تا استخر راه شمران رفتيم . خلوت بود .\r\nپنجشنبه 29 محرم - عيد بزرگ زنها نزديك به اتمام است . يك ماه اصل كارى كه تمام شد . صبح خانهء حضرت و الا رفتم هوا گرم شده حضرت و الا مىخواهند الموت بروند . من مىخواهم به اصرار گلين خانم آب گرم . هرقسم بود حضرت و الا فرمودند گلين خانم را راضى كن كه نرود و خودت همراه من بيا . هرچه مىگويم راضى نمىشود .\r\nرئيس جمهور فرانسه كه تازه منتخب شده اسمش « كازميرپريه » است . روزنامهء\r\n\r\n","description":"","footnote":"","page_name":" 599 ","page_number":599},
  {"content":"\r\n\r\n« پال‌مال بوجه » و « لندن نيوز » در اين دو هفته تمام اشكال قتل مسيو كارنو را داشتند .\r\nقاتل هنوز حبس است . اسم قاتل « سانتو » و از اهل ايتالياست . جوان بيست و دو ساله‌اى است .\r\n\r\nاسب‌دوانى انگليس\r\nدر اين ايام اسب‌دوانى مشهور « دربى » در انگليس شده بود . اسب لرد رازبرى صدراعظم جديد جلو آمده بود . اسم اسب « لاداس » بود . پس از استعفاى مسيو گلادستون لرد رازبرى صدراعظم شد . جوان است . در روزنامه نوشته بود گمان كلى مىرفت كه اسب « مچ‌باكس » لرد « الينگ‌تون » كه تازگى به پانزده هزار ليره خريده بود جلو بيايد .\r\nنوشته بود اين اسب را ارزان خريده . عجب حكايتى در آن سمتهاست . مكنت خيلى اشخاص محترم معتبر ايران در اين دوره پانزده هزار ليره نمىشود . آنها به بهاى يك اسب آنقدر پول مىدهند .\r\n\r\nقيمتها در تهران\r\nليره در تهران پنج تومان و دو هزار است . روزبه‌روز پول ما ضايع‌تر شده و قيمت اينها بيشتر مىشود . خداوند به فرياد برسد . جلو جنس فرنگى به هيچ وجه نمىشود رفت . كفش فرنگى كه هميشه دانه‌اى هجده هزار بود الان پنج تومان و نيم قيمت پيدا كرده . چيزهاى ديگر همين‌طور . تا حرف مىزنى مىگويند آقا پول بد شده .\r\nپول را درست كنيد . خيلى به مردم تلخ و سخت مىگذرد همه چيز گران است .\r\n\r\nناف‌بران\r\nجمعه غرهء شهر صفر المظفر 1312 - 12 درجهء اسد . عصر حضرت و الا احضار فرمودند . آنجا رفتم . دم در مژده دادند كه عيال تولوى خان زائيده پسر . چهار ساعت و هفده دقيقه بالا به غروب مانده اين مولود متولد شده است . مدتى خدمت حضرت و الا نشسته بعد اندرون رفتم . در همان اطاق كه نزهت خانم متولد شده بود در همان اطاق بود . ناف نزهت به اسم اين مولود بريده شد و ناف اين به اسم نزهت . ان شاء الله هردو به پيرى برسند . نزهة الملوك در شب دوشنبه 21 رجب متولد شده است . شش ماه و چيزى بالا از عمرش گذشته است . غروب منزل آمدم حضرت و الا صريح فرمودند نرو .\r\nبعد از مراجعت از الموت برويد خيلى بهتر است .\r\nدوشنبه 4 شهر صفر المظفر - سه ساعت از دسته رفته خانهء اميرزاده محمد حسن ميرزا رفتم . شاهزاده خانم با تمام اهل خانه و بچه‌ها قريهء نصيرآباد رفته‌اند ، يك ماه آنجا بمانند . محمد حسن ميرزا در منزل تنها مانده . ناهار آنجا خوردم . صحبت زياد شد .\r\nدر زيرزمين اندرون بوديم . شاهزاده والى هم اوين ييلاق رفته . هوا گرم بود . محمد حسن ميرزا احوالش چندان خوب نيست . تا يك ساعت به غروب مانده آنجا ماندم . به همه جهت خوش گذشت . . . « 1 »\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 600 ","page_number":600},
  {"content":"\r\n\r\n\r\nچراغان با چراغ‌گاز\r\nسه‌شنبه 5 صفر - شب عيد اعليحضرت بود . آقاى نايب السلطنه از آب‌گرم امروز صبح تشريف آوردند . شهر را چراغان كرده بودند . خانهء عماد السلطنه رفته از آنجا ميدان توپخانه براى تماشاى آتش‌بازى و زيارت آقا رفتيم . سردر بانك شاهنشاهى را بسيار خوب از چراغ‌گاز چراغان كرده بودند . خيلى خيلى باشكوه بود . بعد از تماشاى آتش‌بازى در خدمت آقا بانك رفتيم ، از آنجا بازار . خيلى گرم بود و خيلى فشار مىدادند . تا ساعت پنج گردش كرديم . بعد منزل آمدم . انشاء الله بيستم ماه الموت مىرويم .\r\nچهارشنبه 6 - صبح خانهء حضرت و الا رفتم . آقاى عماد السلطنه ، شاهزاده والى ، آغا شاهزاده ، شاهزاده آغا بودند . شب شش پسر تولوى خان بود . ساعت دو از شب رفته آقا شيخ مهدى آمد اسم گذاشت . هرمز ميرزا خوانده شد . من منزل آمدم .\r\nجمعه ششم صفر المظفر - ديروز عصر خانهء تاج الدين ميرزا رفتم . شمران مىخواست برود . يك ساعت خدمت عزيز الله نشسته صحبت كرديم . بعد خانهء حضرت و الا آمده شب را آنجا ماندم . هواى بالاخانه گرم [ بود 
  ] و پشه زياد داشت . امروز تا عصر آنجا بودم . خبر تازه‌اى نيست .\r\nدوشنبه 11 - گلين خانم امام‌زاده داود ( ع ) امروز رفت . از بس سرزنش كرد به تنهايى راضى شد روانه‌اش كردم . . .\r\nچهارشنبه 13 صفر - حضرت و الا و نواب عليه و سايرين باغ نصير الدوله عصر سيزده به در رفتند . صبح آقاى عماد السلطنه تشريف آوردند . . . در وسط باغچه از شدت بيكارى بناى حوض مىكنم . باغ حوض نداشت و از جهت آبپاشى خيلى سخت بود حالا خوب مىشود . آقاى عماد السلطنه بعد از ناهار رفت . عصر حمام رفتم ديگر نتوانستم باغ نصير الدوله بروم . عذرى آوردم . شب گلين خانم آمد . بناى سرزنش شد . . .\r\nشنبه 23 - از جهت نرسيدن تنخواه سفر الموت عقب افتاد . . . كاغذى به فارس جهت پسرهاى ركن الدوله نوشتم . غروب هم از آنها كاغذ رسيد . نهم صفر به شهر شيراز وارد شده‌اند . هواى طهران شبها بسيار خوب شده . روز هم عيبى ندارد . حالا در اطاق مىنشينم . هوا جوهرى پيدا كرده . گرماها را خورديم حالا بايد برويم الموت و سرما را بخوريم . تهيه‌ها ديده شد . كارى نداريم ، هرچه زودتر برويم بهتر است .\r\nجناب هم در اين سفر همراه است . انشاء الله خوش خواهد گذشت .\r\n\r\nفرار جلال الدوله\r\nيكشنبه 24 شهر صفر - منزل بودم . اخبار تازه آمدن جلال الدوله است از بروجرد . عيالش را چندى قبل روانه كرد و حالا خودش را مىگويند آمده . سه ماه نيست به حكومت آنجا رفته . حالا از ترس شورش و افتضاح خودش فرار كرده . ما حاكمى\r\n\r\n","description":"","footnote":"","page_name":" 601 ","page_number":601},
  {"content":"\r\n\r\nبه معتبرى او نداريم ، از شأن و جلال و تدبير و شيطنت . با وجود اين سه ماه نتوانسته حكومت كند . از همه بالاتر صدراعظم دوستى و يگانگى مخصوص با او دارد كه با هيچ‌كس ندارد . اين فقره خيلى خيلى اسباب تعجب است .\r\n\r\nعماد الدوله و عراق\r\nعماد الدوله را هم در عراق محاصره كرده‌اند . دو نفر از آدمهاى حاج آقا محسن را چوب زده آقا راه افتاده و مرده از دنبال . حاكم به تلگراف‌خانه پناه برده آنجا را خواسته‌اند خراب كنند مجددا به قلعه حكومت متحصن شده . ديگر معلوم نيست چه شده .\r\n\r\nوضع نايب الحكومهء ملاير\r\nشيخ حسن ميرزا كه از جانب حكيم الممالك نايب الحكومهء ملاير شده بود آقا ضياء و آقا مهدى برادرش گفته‌اند ما مثل شما نايب الحكومه نمىخواهيم تا زود است برويد . بعد از چندى جمعيت كرده شاهزاده فرار كرده در حين فرار اسبش زمين خورده با سر و صورت خون‌آلود گريخته است .\r\n\r\nشلوغى همدان\r\nهمدان هم بين ملا عبد الله و آقايان كبابيان در سر حاجى آقا محمد مرافعه شده .\r\nملا عبد الله سوار خر شده در بازار رفته و گفته است اهل بازار دفاع بايد كرد .\r\nحضرات نصفى گرد ملا عبد الله و نصف ديگر گرد آقايان جمع شده . عضد الدوله شب قرآنى برداشته خانهء ملا عبد الله رفته هرطور بوده به قسم آقا را ساكت كرده . بعد روزش پياده تا باغ آقا حسين آقا جعفر كه نيم فرسنگ تا شهر است رفته آنقدر قسم داده و الحاح كرده تا آقا حسين آقا ابراهيم را خانهء ملا عبد الله فرستاده است و آن دو روز آشوب فرونشسته . اما اين‌طور باقى نخواهد ماند . هيچ حاكمى مثل عضد الدوله نيست كه متصل قرآن به دست اين خانه و آن خانه برود . ناملايم را هيچ بشرى به قدر عضد الدوله به خود هموار نمىكند . هر حاكمى باشد اين قسم حركات را نخواهد كرد و دو ماه نمىتواند در همدان بماند . اين ملا عبد الله تهران بود . چه داعى شد كه برود و باز . . . ديگر در همدان بروز و ظهور نخواهد كرد . چه جهت داشت كه بايد مجددا برود . قدر و اعتبارش در انظار كسبه و تجار و الواط همدان بيشتر از پيشتر بشود . اين مدت كه تهران بود چه عيب و نقص در حكومت همدان وارد آمد كه روانه‌اش كردند ، جز آن‌كه دو سه روزى حاكم راحت بود . بارى از پلتيك اين دوره هيچ كس سر درنمىآورد و عاقبت آن جز افسوس و ندامت چيز ديگر نيست . خداوند اصلاح كند . همه در خواب هستند روزگار مىگذرد :\r\n شه مست و جهان خراب و دشمن پس و پيش * پيداست كز اين ميان چه برخواهد خاست \r\n\r\n","description":"","footnote":"","page_name":" 602 ","page_number":602},
  {"content":"\r\n\r\n\r\nشاه در شهرستانك\r\nخودش و تمام نوكرهايش مشغول عيش هستند . هرچه شد شد . روزى به خوشى شب بشود و شبى صبح . الان در شهرستانك پشت كوه البرز مشغول شكار و عيش و راحتى است . ولايات اين قسم درهم و برهم . حكام بينوا در ترس و لرز . آنجا كه هستند استقلالى ندارند . ماليات وصول نمىشود . اين‌جا كه آمدند گرفتار فراش دفتر ، فراش خزانه ، فراش گمرك ، فراش ديوانخانه . هرچه بگويد شش ماه پيش من اين مطالب را نوشتم و جواب نداديد ، تقويت نكرديد ، سه ماه به آخر سال مانده معزولم كرديد به جائى نمىرسد . تا آن بيچاره تمام نشود دست‌بردار نيستند .\r\n\r\nزلزلهء خراسان\r\nخراسان زلزله شده و مردم هم شورش سختى كرده‌اند كه حاكم را نمىخواهيم .\r\nبعضيها گفتند حاكم را باز سنگ‌باران كرده‌اند .\r\n\r\nنان در فارس\r\nفارس هم نان يك‌من دو هزار است . مردم خيلى واهمه دارند . نان كه يك‌من دو هزار باشد معلوم است كه هيچ پيدا نيست . اگر باشد آن هم آنقدر بد كه نمىشود خورد . مردمان آنجا به يك‌من هشت شاهى و ده‌شاهى عادت كرده حالا طاقت نمىآورند .\r\nركن الدوله هم كه مثل شاهين گرسنه به سر آنها ورود كرد . حالا دور آقايان جمع نشوند چه وقت مجتمع خواهند شد .\r\nاز همه‌جا ارزانتر و فراوانتر و منظم‌تر طهران است . صد رحمت به جاهاى ديگر .\r\nاينجا از همه شلوغ‌تر است .\r\n\r\nاغتشاش همه‌جاست\r\nسه‌شنبه 26 - صبح خانهء حضرت و الا رفتم . نواب عليه دو سه روز است اوين منزل شاهزاده والى تشريف برده‌اند . آمدن جلال الدوله دروغ بود . حسين خان بطورى پريروز تقرير مىكرد كه همه كس را يقين شد شورش شده بود . هرقسم بود ساكت كردند . اغتشاش همه‌جاست . روزبه‌روز در تزايد است . مگر خدا بخواهد و يك مرتبه منظم شود . بعد از ناهار خيال رفتن اوين را كردم . كم‌كم خيال قوت گرفت . منزل آمدم .\r\nگلين خانم روضه مىخواند . زن جمع مىشود و مرد مىخواند . دو ساعت كمتر به غروب مانده بود سوار شده رفتم . از جادهء خود اوين نرفتم ، از راه تجريش رفتم . تجريش مثل وطن ما شده است . چند سال پىدرپى اينجا بوديم . ميلمان به آن سمت بيشتر است .\r\nاز ده‌تا خانهء فخر الملك بد راهى دارد و تا حال نرفته بودم . يك نفر قهوه‌چى فانوسى از دكان خود بيرون آورده مرا آنجا رسانيد . مىگفت امسال هيچ كس اوين ييلاق نيامده .\r\nبسيار بسيار خلوت است به ما هم خوش نگذشت . الحمد لله همگى سلامت بودند ، جز\r\n\r\n","description":"","footnote":"","page_name":" 603 ","page_number":603},
  {"content":"\r\n\r\nامان الله خان « * » كه تب كرده بود . كوكب سلطان هم از شهر به حالت ناخوشى رفت و حالت نداشت باز تب مىكند . عزيزه خانم و دايه آقا مدتى است آنجا رفته‌اند . باغ مال حاجى آخوند نوكر فخر الملك است . جاى خوبى نيست . هواى شب خيلى خوب بود . در اطاق با دو لحاف استراحت شد . باز سرد بود . در اين دو فرسنگ راه چقدر تفاوت است .\r\n\r\nبرات مواجب\r\nروز چهارشنبه - عصر رفتم كامرانيه خدمت آقا . صد تومان جزو نظام مواجب دارم ، كاش هرگز نداشتم . امسال را چهل تومان كسر كرده مابقى را گرفتم . مال سال گذشته را نداده‌اند . تا اين برات در جيب من است راحت نيستم و هى مىخواهم بلكه وصول شود . تا حال هم هفت مرتبه دكان صحاف رفته و صحافى شده . تكان اگر بدهى هزار تكه مىشود . پدرسوخته گم هم نمىشود من آسوده شوم . مكرر خدمت آقا عرض كرده‌ام به حاجى معتمد التجار كه خزانه‌دار نظام بود حواله مىشد . حالا او معزول شده نزد او باز بروند مىگويد به من ربطى ندارد . نوشت كه نزد خود آقا است و بايد مرحمت كنند . حساب من گذشته است . براى خاطر آن نوشته رفتم . بالاى منظريه كنار استخر نشسته بودند . نظام الدوله بود . رعاياى چهار ترخان را آورده بودند كه ده را اجاره بدهند . پس از گفتگوهاى زياد شش هزار تومان اجاره دادند . اين ده را سال گذشته آقا به قيمت ارزانى خريد . خوانين قاجار مالك بودند . خراب شده بود . به جزئى توجه و زور حكومت امسال شش هزار تومان اجاره رفت . سال ديگر دو مقابل مىشود .\r\nاز دهات مشهور معروف ورامين است .\r\nنظام الدوله هم كارهايش را انجام داده رفت . من بلند شدم برات را ملاحظه كرده نوشتهء معتمد التجار را دادم خواند . پس از تحمل گفت . « بالاى كوه شب قتل » ! قدرى گذشت گفت « حاجى معتمد هم نيست » گفتم نوشته به من دخلى ندارد . وجه اين بروات به عهدهء آقاست ، از من گرفته‌اند . « تا او نباشد نمىدانم ، بى خود گفته » . خودش را به كار ديگر مشغول كرده . حالا من مىدانم وجه برات را خودش خورده به اين حرفها مىخواهد ندهد و از سر باز كند .\r\n\r\nكارهاى كامران ميرزا نايب السلطنه\r\nما نوكر او هستيم و همه قسم خدمت از دستمان بيرون مىآيد ، ليكن باطنا كينه دارد و در سال با وجود اين همه كار و شغل كه دارد صد دينار خدا شاهد است به ماها نمىدهد ، سهل است هركجا از پول ما دستش بيفتد همين‌طور مىخورد و نمىدهد . از من بيچاره تا حال سيصد تومان گرفته ، دويست تومان از پول توپچيها خورد . صد تومان آن برات مىشود . در حضور هزار نفر صد مرتبه گفت از خودت برو به توپچى پول بده به ذمهء من ، به عهدهء من كه بدهم . وقتى كه دادم خورد و هرچه كردم نداد . « بالاى\r\n\r\n\r\n","description":"","footnote":"\r\n( * ) عز الممالك بعد .\r\n","page_name":" 604 ","page_number":604},
  {"content":"\r\n\r\nكوه ، شب قتل » ! جاى ده اجاره دادن و كارهاى نظام الدوله را صورت دادن و با خانمهاى تازه عيش كردن هست اما خواندن برات و دادن پول چون صرفه ندارد ! هم شب قتل است و هم بالاى كوه !\r\n\r\nنوشتهء پس از مرگ\r\nخداوند حاكم است . حالا كه حال ما اين‌طور باشد دو روز ديگر بعد از اينها چه خواهد شد . من گذشته از پسر عمو نوكر او هستم . با وجود اين از مال غير به من روا ندارد . نه به من تنها ، با جميع ماها دشمن است . هيچ كدام از ماها از او خوبى نديديم ، سهل است هروقت ممكن شده دشمنى كرده . خدا خودش شاهد است كه مقصود من غرض نيست و اين روزنامه را كسى نمىخواند و براى كسى نوشته نمىشود . در حال حيات من كه اين نوشته به دست كسى نخواهد افتاد مگر پس از مرگ . آن وقت هم كه از من گذشته . پس مسلم است كه مقصود و منظورى ندارم جز شرح حال و اندازهء كارها .\r\n\r\nاخلاق بد كامران ميرزا\r\nبارى اگر بخواهم كارهاى نايب السلطنه را شرح دهم كه به ماها و ساير قوم [ و 
  ] خويشها چه بديها و چه سختيها كرده هزار جلد كتاب بايد نوشت . در سر همين توپچيها شش مرتبه به من تغير كرد در حضور هزار نفر . در فقرهء خانىآباد ده مرتبه به عماد السلطنه بيشتر تغير كرد . به بست و بقعه واداشت تا خلاص شديم . هروقت دستش برسد كوتاهى ندارد . همين‌طور براى ساير اقوام . با همه دشمن است . هيچ كس از او نيكى و خوبى نديده خداوند تلافى كند . مختصر با كمال اوقات تلخى سوار شده آمدم .\r\nمغرب امام‌زاده صالح رسيدم . مشهدى عباس خرازى آنجا بود . قدرى اسباب خريدم . مىگفت امسال تجريش خيلى خلوت است ، هيچ فروش نكرده‌ايم . اوقاتش تلخ بود . به زيارت مشرف شده نماز مغرب و عشاء را كرده ، انجام كارها را از آن حضرت مسئلت كردم . سوار شده ساعت دو اوين رسيدم . شاهزاده والى روضه‌خوانى داشت . شام دادند . زنهاى اوينى جمع شده بودند . ساعت چهار خوابيدم .\r\n\r\nخواب نويسنده\r\nخواب خوبى ديدم با كمال فرح و سرور بيدار شدم . اذان مىگفتند . در خواب ديدم در اطاق كوچكى هستم و همچو تصور مىكنم به زيارت قبر مطهر حضرت صديقهء طاهره سلام الله عليها مىروم . آقاى عماد السلطنه و حضرت و الا هستند . آنها از جلو رفته‌اند .\r\nابو القاسم پيشخدمت كنار پله ايستاده ، من با كمال خضوع و خشوع كفشها را از پاى خود بيرون آورده ابو القاسم مرا بلند كرد . دريچه‌اى بود كه خيلى در آن تنگ [ بود 
  ] به مثل سوراخى . با كمال صعوبت داخل آن دريچه شدم . به شدتى تنگ بود كه كلاه\r\n\r\n","description":"","footnote":"","page_name":" 605 ","page_number":605},
  {"content":"\r\n\r\nاز سرم افتاد . با وجود آن داخل شدم . چند پله بود . از پله‌ها بالا رفته داخل تالار بزرگى شدم كه درهاى بزرگ به سمت بيرون داشت . نواب عليه آنجا نشسته بودند .\r\nاز همشيره‌ها يك نفر بودند . نمىدانم شاهزاده والى بود و يا ديگرى . فراموش شده ، نزديك خانم پله‌اى بود . من روى آن پله نشستم و صلوات مىفرستادم . آقاى عماد السلطنه و حضرت و الا را يك نظر ديده بعد غايب شدند . من همانطور روى پله نشسته بودم .\r\nبعد ديدم حضرت صديقهء طاهره سلام الله عليها در كنارى نشسته‌اند . من پرده‌اى نزديك پله بود به صورت خودم كشيدم كه چشمم به آن حضرت نيفتد كه نامحرم هستم . همين قدر چشم و ابروى آن حضرت را ديدم كه بهتر از آن چشم و ابرو نديده بودم . بعد گفتم يا حضرت فاطمه ( ع ) مرحمتى كن ، چيزى بياموز كه آسوده شويم . شعرى فارسى قرائت فرمودند كه آن شعر را هم شنيده بودم و حالا فراموشم شده . شايد بعد به ياد بيايد . به صبر و تحمل امر فرمودند . يعنى مضمون آن شعر صبر و تحمل بود . بعد فرمودند در اين ايام سفرى خواهيد رفت . به لفظ جمع فرمودند . انشاء الله مظفر و منصور مراجعت خواهيد كرد . ديگر فرمايشى نفرمودند . بعد نزديك تشريف آوردند .\r\nمن همانطور كه نشسته بودم پرده را به صورت خود محكم كردم كه نظر نامحرم به آن حضرت نيفتد . نزديك خانم ايستاده به من خطاب فرمودند : ادب مادر را نگاه دار .\r\nحضور او روى پله منشين . وضع مجلس به‌هم خورد . ديدم با حضرت و الا و عماد السلطنه و نواب عليه و يك همشيره كه نمىدانم كدام بود گرد مرقد مطهر آن حضرت كه بسيار بزرگ است گردش مىكنم و لازمهء زيارت و طواف به‌جا مىآورم . روضه‌خوانى پيدا شد روضهء عربى خواند . رقت حاصل شده همين‌طور آن حضرت را شفيع مىكنم و قسم مىدهم و استدعا مىكنم كه يك مرتبه از خواب بيدار شدم . اذان صبح را مىگفتند .\r\nابتهاج و سرور بىاندازه دست داد . به وعدهء آن حضرت اميدوار شده انشاء الله تعالى بواسطهء آن حضرت از دنيا و آخرت برخوردار خواهم شد . درود نامعدود به روح پاك آن حضرت و اولاد طاهرين او باد . اميدوارم به زودى اثر خواب معلوم شده انشاء الله به جاى خود نوشته خواهد شد . سه ساعت از دسته گذشته سوار شده رستم‌آباد باغ مؤيد الدوله كه نصير الدوله اجاره كرده رفتم . تا عصر آنجا بودم . تنخواه گرفته براى تهيه رفتن .\r\n\r\nفوت عيال تاج الدين ميرزا\r\nسه‌شنبه سيم ربيع الاول - صبح خانهء حضرت و الا رفتم . بعد از حمام سوار شده خانهء شاهزاده خانم رفتم . نواب عليه سر ختم رفته بودند . همشيرهء اميرزاده زهرا خانم والدهء عيال تاج الدين ميرزا فوت شده . ديروز ختم بود آنجا هم رفتم . شاهزاده والى را ملاقات كرده خانهء صنيع الملك مرحوم رفتم . از آنجا مجددا خانهء حضرت و الا . نواب عليه تشريف داشتند . قدرى گذشته مرخص شده منزل آمدم . صبح زود انشاء الله حركت است .\r\n\r\n","description":"","footnote":"","page_name":" 606 ","page_number":606},
  {"content":"\r\n\r\n\r\nسفر الموت\r\nپنجشنبه ربيع الثانى سنهء 1312 - سيزدهم درجهء سنبله ، ششم سپتامبر سنهء 1894 ميلادى . صبح بسيار زود برخاسته يك ربع به دسته مانده سوار اسب قزل شده از دروازهء امامزاده حسن ( قم ) خارج شدم . كنار راه در سايهء ديوارى ايستاده خيلى معطل شدم تا حضرت و الا و آقاى عماد السلطنه ، فريدون ميرزا ، محمد حسن ميرزا ، جناب پيدا شدند . حضرت و الا در كالسكه بودند . بعد سوار شده صحبت‌كنان رفتيم . نزديك امامزاده حسن ( ع ) تولوى خان و محمد حسن ميرزا مراجعت كردند . آقا حسين ناظر عقب مانده نيامده بود . با مفرش و سيز خانهء من از دنبال مىآمد . مابقى بارها نيامده بود .\r\nدو ساعت كم راه رفتيم . چهار فرنگى كه دو زن و دو مرد بودند از قزوين مىآمدند . سه چهار گارى هم مىآمد .\r\n\r\nوصول برات از پسر معين السلطنه\r\nقدرى گذشته درشكه‌اى ديدم تندرو به شهر مىرود . در درشكه چشمم افتاد گوشهء درشكه ميرزا حسين خان پسر معين السلطنه را ديدم قايم شده . تا ديدم داد زدم ميرزا حسين خان است . رضا برو بگو پول چطور شد . قدرى نگذشت گفتم خوب به چنگم آمدى .\r\nكجا تمام شماها فرار كرده بوديد . پول بده . گفت براى شما آورده‌ام . اين جمعيت و سوارها را كه ديد رنگش پريده بود . نمىدانست چه بگويد . حالا حضرت و الا هم ايستاده و متصل سوار به كمك من روانه مىكنند . گفتم همين‌جا پول بده . اگر تو به روى شهر و من نباشم پول به كسى نخواهى داد . گفت برات است . گفتم بده قبول دارم . نوكرش را گفت كيف را باز كن . نوكرش بلند شد خواهى نخواهى براتها را بيرون آورد .\r\nيكصد و بيست تومان برات داد . من هم كاغذى شهر نوشته برات را به محمد بيك داده گفتم زود برو كه خوب گير افتاد و هرگز اگر شهر مىرفت دينارى نمىداد . تاخت كرده خدمت حضرت و الا رفتم . گفتم به حمد الله فتح شد و اول سفر « اقرخير » است . شاد و خرم صحبت‌كنان و خنده‌كنان رفتيم . خيلى مسئلهء بامزه‌اى اتفاق افتاد . كجا ميرزا حسين خان خيال مىكرد كه همچو جائى به چنگ من بيفتد و اين‌طور مغلوب بشود . هر حكمى مىخواستم ممكن بود اجرا كنم . آن همه دوندگى و صدمهء پيشتر به حركت امروز الحمد لله اصلاح شد . هرچه از اين فقره بنويسم كم است كه چقدر كيف داد . حضرت و الا از همه خوشحال‌تر شدند .\r\n\r\nنقاشيهاى سليمانيهء كرج\r\nبارى راه طى مىكرديم . جناب صحبتهاى خوب مىكرد . در شاه‌آباد ناهار خورده زود راه افتاديم . آفتاب گرم بود و راه طولانى خسته شديم . در كلاك انگورى خورديم .\r\nچهار ساعت تا كرج كشيد . در عمارت اندرون منزل كرديم . تالار خوبى دارد و فتحعلى شاه مرحوم يك سمت تالار را صف سلام خود و پسرهايش را كشيده . جلو روى در\r\n\r\n","description":"","footnote":"","page_name":" 607 ","page_number":607},
  {"content":"\r\n\r\nسمت ديگر آقا محمد شاه مرحوم روى تخت به لباس سلطنتى نشسته و دو سمتش اجداد آن مرحوم و بالاى سرش نه برادرش را كشيده‌اند . جز آقا محمد شاه سايرين تمام با زره و چهار آينه . اسلحه از شمشير و تيركمان و سپر در دست دارند . تفصيل اين طالار و اسامى حضرات در كتاب سفرنامهء مرحوم حاجى معتمد الدوله فرهاد ميرزا نوشته شده است . آنجا رجوع شود .\r\nآقا حسين نيامده و نخواهد آمد . هواى سليمانيهء كرج از شهر بهتر است . رودخانه و اشجار زياد است و جهت عمدهء خوبى هواست . گذشته از اينها ارتفاع زمين هم زيادتر است . پنج هزار و پانصد « فيت » از سطح دريا بلندتر است . طهران چهار هزار و پانصد « فيت » ارتفاع دارد . اشخاصى كه همراه مىباشند از اين قرارند :\r\nجمشيد بيك پيشخدمت - على مردان خان ياور ميرآخور - آقا حسين ناظر - ابو القاسم پيشخدمت - على اكبر خان ايضا - حسن فراش خلوت . جلودار دو نفر . مهتر سه نفر .\r\nايمان آقا آبدار - عباس قهوه‌چى - قربان على شاگرد آبدار - فراش و نايب هشت نفر - قاطرچى دو نفر - آشپز و شاگرد دو نفر .\r\nنوكرهاى آقاى عماد السلطنه : رحيم بيك پيشخدمت - حسنعلى فراش خلوت - حسين آبدار - آقا بيك جلودار - مهتر يك نفر .\r\nنوكرهاى من : رضا بيك پيشخدمت - محمد بيك جلودار - محمد فراش خلوت - مهتر يك نفر .\r\nاسب‌سوارى بيست و يك رأس - قاطر شخصى دو رأس - قاطر كرايه بيست و شش رأس .\r\nجزئى شامى تهيه شده صرف شد . ميرزا حسين از كهريزك آمده بود . بره و نان همراه آورده بود . شب خوب خوابيديم .\r\n\r\nگمرك‌بار - تجارت ايرانى و خارجى\r\nجمعه ششم - صبح زود بيدار شديم . جهت نيامدن آقا حسين رفتن موقوف شد .\r\nمحمد بيك را فرستاديم كه اگر در راه آقا حسين را ملاقات نكند شهر برود و بياورد .\r\nناهار مختصرى خورديم . بعد از ناهار محمد آمد گفت از قرارى كه قاطرچى خودمان كه همراه آقا حسين بوده تقرير كرد و در راه استفسار كردم آقا حسين ديشب را در شاه‌آباد بوده و نصف شب سوار شده به سمت پشند كه منزل دوم است و يقين كرده امروز آنجا ما مىرويم رفته . قاطرچى مىگفت دم دروازه از جعبه كه در آن چند شيشه مسكرات بود گمرك خواستند . هرچه كردم نشد بدون دادن گمرك برويم . لابد آقا حسين رفت و من شهر رفته پانزده هزار از تولوى خان گرفته براى چند شيشه مسكرات گمرك دادم و ديگر آقا حسين را نديدم . آن‌قدر اين حكايت گمرك شلوغ است كه به نوشتن درنمىآيد . اما تمام اين سختگيريها جهت رعايا و تبعهء ايران است . اهالى خارجه آسوده هستند . صد پنج در بندر داده به هركجا مىخواهند مىروند . اما اگر مال التجاره مال تجار ايرانى باشد مبالغ گزاف در سرحد گمرك گرفته آن وقت به هر شهر و ديار\r\n\r\n","description":"","footnote":"","page_name":" 608 ","page_number":608},
  {"content":"\r\n\r\nكه ببرند مجددا هرقدر زورشان برسد مطالبه كرده دريافت مىكنند . اين است تجارت به دست خارجه افتاده و ايرانيها از جهت اين صدمات ترك تجارت را كرده‌اند . به قول جناب عقل ما رسيد شهر آدم بفرستيم ، اما عقل نرسيد كه از قهوه‌خانهء كلاك صبح زود بپرسيم كه همچو شخصى گذشت يا نه كه از عقب او برويم و بىجهت يك روز معطل نشويم . قهوه‌چى كلاك تمام نشانيها را داده بود . محمد هم اول از قهوه‌چى نپرسيده پس از آن‌كه در شاه‌آباد گفته‌اند در مراجعت اين سؤال را از قهوه‌چى كلاك كرده . به هرجهت خواب خوبى بعد از ناهار كرديم . آقاى عماد السلطنه باز استراحت نكردند . عصر تا كنار رودخانه گردش رفتيم . يك دليجه آقاى عماد السلطنه با گلوله در روى درخت زدند . خيلى تير خوبى بود و خيلى سخت است با گلوله شكار كوچك كردن . شب هواى خوبى داشتيم . چادرها را صبح پشند فرستاده انشاء الله فردا شب جاى خوبى داريم .\r\n\r\nكرج تيول فراشخانه\r\nقريهء كرج تيول فراشخانه و الان دست حاجب الدوله جعفر قلى خان قاجار است برادر مجد الدوله . هفتصد و پنجاه خروار جنس و هزار و پانصد تومان نقد اجاره كرده‌اند . خالصهء ديوان است .\r\nشنبه 7 - صبح زود سوار شديم تا حصارك از راه معمول ، بعد سرابالا شديم .\r\nدر توى ماشها استاپ يك « مارخ » قشنگى داد . حضرت و الا پياده شده تا بلدرچين پريد به تير اول زدند . عصر هوا خوب بود صحبت‌كنان مىرفتيم . سردسته سوار شده بوديم .\r\nسه ساعت و نيم راه بود تا كردان . ناهار آنجا خورده توقف نكرديم . دو ساعت راه رفتيم تا به قريهء فشند رسيديم . چادرها را آخر ده در باغى زده بودند . عصر حمام رفتم ، خيلى كثيف بود . شب از صحبتهاى جناب خيلى خنده كرديم .\r\n\r\nبواتال و معدن فشند\r\nفشند قريهء بزرگ خوبى است . باغات زياد دارد . معدن زغال‌سنگ دارد . مسيو بواتال فرانسوى معدن را صاحب شده عمارت خوبى هم در فشند دارد . مردمان خوبى دارد . زنها و دخترهاى خوش آب و رنگ قشنگ خيلى دارد . مشهور است در ميان مردم به خوبى زنها .\r\n\r\nطالقان\r\nصبح يكشنبه 8 ربيع الاول - سردسته از فشند حركت شد . همه‌جا سربالا و گاهى ميان دره بود . راه چندان مصفا نبود . تا فشندك چهار ساعت راه آمديم . اين ده خاك طالقان است . ده قشنگ خوبى است . زنهاى اينجا هم كمتر از فشند نيست .\r\nناهار آنجا صرف شد . حضرت و الا ديگر هيچ توقف نكردند . سوار شده سرازير آمديم .\r\nاز رودخانهء شاهرود گذشته از دو سه ده آباد خوب رد شديم . از كنار قريهء شهرك\r\n\r\n","description":"","footnote":"","page_name":" 609 ","page_number":609},
  {"content":"\r\n\r\nسربالا به قريهء كوله پياده شديم . معلوم شد بار چادر مفرش و آشپزخانه نيامده . يقين كرديم كه از جادهء مستقيم به قريهء دنبليد رفته‌اند . محمد را سوار كرده آنجا فرستاديم .\r\nشب عيد عمر به اصطلاح مردم اوقات‌تلخى حاصل شد . عمر كار خودش را كرد . كوله جاى قشنگى است . رودخانهء حسن جون از كنار ده مىگذرد . آب گواراى خوبى دارد .\r\nسال اول كه الموت آمديم در رمضان همين نقطه منزل كرديم . غروب بارها را محمد مثل شمر آورد . شام در ساعت شش دادند . جناب خوابش مىآمد . بدون مقدمه گفتيم پتوى شما را هم حسنقلى گم كرده . گرسنگى و خواب و گم شدن پتو هزار ناخوشى براى جناب مهيا كرد . از شدت اوقات‌تلخى كه چرا پتو گم شده اين امراض را گرفته . تا ساعت شش از اين حالت تغير جناب از بس خنده كرديم دل درد عارض شد . نمىتوانم بنويسم كه چه حالتها براى جناب دست داد و حالا متصل مىگفت فردا « جاجيم » را گم مىكنند ، پس‌فردا لحاف ، پس‌فردا « بخچه » ، ديگر من صاحب هيچ نيستم ، بگذاريد بخوابم ، چشمم درد مىكند ، صفرا حركت كرده ، ديگر شام نمىتوانم بخورم . قليان آوردند . با وجود آنكه هيچ وقت نديده‌ام جناب قليان را رد كند گفت سرم درد مىكند نمىكشم . اين پتو را بيست سال متجاوز است دارم . « خوابش » باز نشده حالا حسنقلى گم كند . بارى شام را خورديم اما جناب حالتش همان‌طور بود . بعد از شام پتو را گفتيم آوردند . ديگر نتوانست و نمىخواست بگويد اين كارها محض گم شدن پتو است . هيچ نگفته خوابيد . زمين چادر هم تر بود و صبح زود هم بايد بلند شويم . پنج ساعت و نيم امروز راه آمديم . اين جاها فرسنگ درست معين نيست . از روى ساعت بهتر فهميده مىشود .\r\n\r\nاول خاك الموت\r\nدوشنبه 9 - يك ساعت از دسته گذشته سوار شده رعايا گفتند راه حسن جون بهتر از راه دنبليد است . از آن راه هم رفته بوديم . اين راه اختيار شد . از قريهء حسن جون گذشتيم . دويست و پنجاه خانوار است . پنجاه خانوار سادات مسكن دارند .\r\nده قشنگ خوبى بود . رودخانه را گرفته سربالا شديم . اطراف رودخانه تماما يونجه و اسپرس كاشته بودند . سبز و قشنگ بود . مدتى همين‌طور رفته بعد از گردنهء سختى بالا رفتيم . بارسيزخانه با قاطر پرت شده بود . الحمد لله آسيبى به قاطر نرسيده بود . سه ساعت و بيست دقيقه بالا كشيد تا به نگارچشمه رسيديم . ناهار خورده ساعت شش ده دقيقه كم به غروب مانده مجددا سوار شده از گردنهء مالخانى سربالا شديم . سر گردنه خاك الموت است . سرازير و سربالا راه طى مىشد . دو ساعت و نيم تا مزرعهء آوه كشيد . امان الله خان جلو آمده بود . فرج الله خان سرتيپ حاكم الموت هنوز نيامده بود .\r\nآوه درخت هيچ ندارد . دو سه خانوارى از اهل رشوند تازه آنجا مسكن گرفته‌اند . شش ساعت و ده دقيقه كم امروز راه آمديم . خيلى راه سختى بود . اما به مراتب از راه دنبليد بهتر بود . چادرها خيلى دير رسيدند . فرج الله خان يك ساعت به غروب مانده آمد . هشت هزار و سيصد « فيت » آوه از سطح دريا بلندتر است . هواى خوشى داشت\r\n\r\n","description":"","footnote":"","page_name":" 610 ","page_number":610},
  {"content":"\r\n\r\nبه سردى كوله نبود . آقاى عماد السلطنه يك كبك عصر شكار فرمودند . شكارچيهاى الموت كم‌كم مىآمدند .\r\nسه‌شنبه 10 ربيع الاول - صبح حضرت و الا به شكار خرس تشريف بردند . من خسته بودم و نرفتم . ظهر تشريف آوردند خرسى پيدا نشده بود . شكارچيها تماما حاضر شدند . عصر پياده شكار كبك رفتيم . جاهاى سختى داشت و كبك هم زياد بود .\r\nهيچ تفنگ نينداختيم . توله‌ها پايشان زخم شده و به صعوبت راه مىروند . يك سال بود از طهران خارج نشده بودند ، جز همان هفت روز كهريزك . باز خيلى هنر كرده‌اند تا اينجا رسيده‌اند .\r\n\r\nآباديهاى الموت\r\nچهارشنبه يازدهم - صبح يك ساعت از دسته گذشته سوار شده رو به ورك روانه شديم . دو فرسنگ راه را در اين كوهستان شش فرسنگ بايد طى كرد . متصل بايد پيچ خورد . مختصر اول سربالا و بعد از گردنهء خيلى سختى سرازير شديم . كبك هم در بغله زياد بود . اما از راه خارج نمىشد رفت . به صعوبت هرچه تمامتر از گردنه سرازير شديم . پائين گردنه قريهء روج سفلى بود . باز سرازير شده تا به رودخانه رسيديم . شاهرود الموت آب خوبى داشت . از قريهء خوبان و جيرين ده ورك رود گذشته باز سربالا شديم . از گردنه بالا رفتيم به ده ورك پياده شديم . چهار ساعت و نيم راه آمديم . اگر به خط مستقيم بشود رفت دو ساعت بيش راه نيست . ورك ده خوبى است . آبش از چشمه [ اى 
  ] است كه از بالاى سرورك مىآيد . ناهار را خورده چادر را بالاى ده كلان زدند . نزديك ده بود . باد زياد شب آمد خوش نگذشت . آقاى عماد السلطنه يك كبك زدند .\r\nپنجشنبه 12 - صبح سوار شده كه جاى چادر خوبى پيدا كنيم . تا نزديك ده كلان رفتيم جاى خوبى پيدا نشد . يعنى جاى خوب زياد بود موافق ميل حضرت و الا جائى پيدا نشد . مجددا سربالا شده نزديك ده ورك چمنزارى بود همان‌جا قرار شد چادر بزنند .\r\nصبحها خواب كم مىكنم و بعد از ظهر آقاى عماد السلطنه مزاحم مىشوند نمىگذارند .\r\nيك كبك آقاى عماد السلطنه ، يك كبك حبيب الله خان پسر فرج الله خان ، يك كبك هم سيف الله شكارچى زده بودند . عصر پياده بغلهء دره را گرفته سرازير كبك زياد بود .\r\nاما از بس راه سخت بود نمىشد شكار كرد . پياده در كمال سختى چند قدم راه مىرفتيم .\r\nشب باد كم بود . ماهتاب خوب ، جاى باصفا خيلى خوش گذشت . جاى دوستان خالى بود .\r\n در عشق تو اين كنار خاموش * بفزود مرا غمان و شد هوش\r\nمن عشق ترا به جان خريدم * تو مهر مرا به ياوه مفروش\r\nهرگز نشود غمت زيادم * تو نيز مرا مكن فراموش\r\nشد خواب ز چشم من رميده * تا هست غم توام در آغوش \r\n* * *\r\n منم ز يار نگارين خود جدا گشته * به دست هجر گرفتار و بينوا گشته\r\nنخست گوهر با قيمت [ و 
  ] بها بودى * به خاك تيره فرورفته بىبها گشته \r\n\r\n","description":"","footnote":"","page_name":" 611 ","page_number":611},
  {"content":"\r\n\r\nجمعه 13 - عصر در ركاب حضرت و الا سوار شده به درهء زرون كه بالاى ده است رفتيم . آب ده از اين دره مىآيد . كبك زياد بود . در آخر دره واشو « 1 » داشت و اسب‌رو بود .\r\nمن دو تير انداختم نخورد . حضرت و الا سه دانه شكار فرمودند . آقاى عماد السلطنه يك دانه . زودتر منزل آمده حمام رفتم . تيغ همراه دارم و محتاج به دلاك نيستم . خود آدم بتراشد خيلى بهتر است تا اين دلاكهاى كثيف و تيغهاى بد . شب حضور حضرت و الا قدرى آس‌بازى كرديم . باد نمىآمد هواى خوبى بود .\r\nشنبه 14 - صبح زود بيدار شدم . ظهر كه نمىخوابم سهل است ، صبح هم كم خواب مىروم . آقاى عماد السلطنه پياده به درهء پائين تشريف بردند . من و محمد سوار شده همان درهء زرون كه ديروز رفته بوديم رفتيم . طهماسب شكارچى همراه بود .\r\nپيرمرد است اما از هزار جوان بهتر راه مىرفت . كبك خيلى زياد بود . دومرتبه گل كبك از دور برخاست . هر دفعه صد عدد كبك مىشد . اگر گله زودتر نيامده بود خيلى شكار مىشد . به هر جهت پنج تير انداختم و سه كبك زدم . فره‌ها بزرگ شده و حالا وقت خوردنشان است . دو ساعت كشيد تا به منزل رسيدم . ناهار خورده . جناب طاس - كباب درست كرده بود . همين يك غذا را بلد است درست كند . آبگوشت هم مىتواند .\r\nبرادر جلال را طهران فرستاديم از على محمد خان چاشنى تفنگ مكنزى خواسته بوديم با دو گروانكه توتون فرستاده بود . خودش هم گويا الموت ديدن بيايد . برادر جلال شش روزه مراجعت كرد . حضرت و الا عصر با آقاى عماد السلطنه درهء زرون تشريف بردند . يك كبك حضرت و الا و يك كبك آقاى عماد السلطنه زدند . شب از سرشب باد شديدى مىآمد . تا نصف شب خواب نرفتيم . حضرت و الا بيدار بودند ، ابو القاسم آمد كه مىفرمايند هيچ خواب نرفته‌ايم ، شما هم بيدار مىباشيد بيائيد آنجا صحبت كنيم .\r\nجناب را هرطور بود همراه برديم . باد همان‌طور سخت مىآمد . تمام بيدار بوديم . چاى حاضر بود خورديم . دو ساعت نشسته سه ساعت به دسته مانده به چادر خودمان آمديم .\r\nكمى باد ساكت شده بود تا در رخت‌خواب رفتيم باد سر كرد . مختصر نزديك اذان ساكت شد . تا دو ساعت و نيم از دسته رفته خواب رفتيم . اين وضع ديشب ما بود . خدا من‌بعد را محافظت كند .\r\n\r\nشكار كبك\r\nيكشنبه 15 ربيع الاول - بعد از ناهار چاى خورده سوار شده به درهء زرون رفتيم . كبك بىنهايت دارد . بهتر از جاهاى ديگر هم هست . اسب كمى حركت مىكند .\r\nيك زربه كبك بلند شد . حضرت و الا دو دانه زدند . آقاى عماد السلطنه هم يك دانه در زمين زد . در توى سنگ‌ها گم شد . بالاتر رفته يك زربه از دور حضرت و الا به من نشان دادند . پياده مدتى راه رفته نزديك شدم ، يك تير در زمين و يك تير در هوا انداخته هيچ كدام نخورد . مثل اين بود كه ابدا ساچمه در تفنگ نبوده . اوقاتم تلخ شد . پائين‌تر\r\n\r\n\r\n","description":"","footnote":"\r\n( 1 ) - واشو نام گياهى است .\r\n","page_name":" 612 ","page_number":612},
  {"content":"\r\n\r\nآمدم دو كبك بلند شد كبك سيم را در هوا زدم . يك زربه كبك ديگر از حضور حضرت و الا بلند شد ، يكى با اين لول و ديگرى را با آن لول در هوا شكار فرمودند . تير بسيار خوبى بود . خيلى لذت داد . يك دانه ديگر از پيش عماد السلطنه بلند شد ، يك تير انداختند نخورد ، آمد جلوى من . تفنگ خالى شد كبك زخمى شد مدتى پريد ، بعد افتاد .\r\nهمان جا را نشان كرده درست به خط مستقيم بالاى سرش آمده سرش را بريدم . يك كبك ديگر حضرت و الا مجددا در هوا زدند . كمى راه رفته يك دفعه توله نوبل « مارخ » داد . من جلو رفتم حضرت و الا هم ايستاده بودند . توله در ميانهء بوته پريد ، كبك بلند شد . هنوز بال نزده بود كه در ميان زمين و هوا زدم . از همه تيرها جلدتر و چابك‌تر بود . اين همه كبك كه نوشته مىشود فقط در محوطه‌اى به قدر دو هزار ذرع مربع بيش نيست . اما سنگهاى بزرگ بزرگ دارد و كبك اغلب در زير سنگها قايم مىشوند .\r\nكبك الموت بىاندازه است . آن دو سفر را بىموقع ما آمديم ، وقت شكارش حالا است .\r\nفره‌ها بزرگ شده و گوشت خوبى دارند . يك كبك هم سيف الله شكارچى زد . روى هم رفته در اين دو ساعت نه كبك شكار شد . يك كبك عماد السلطنه گم شد . من زودتر منزل آمدم . بعد حضرت و الا تشريف آوردند با دماغ چاق . حقيقت خوب شكارى شد .\r\nسفر اول ورك نيامديم و سفر دوم وقت شكار نبود . اين سفر الحمد لله وقت شكار است . جناب و آقاى عماد السلطنه هم تشريف دارند . از صحبت و حكايت هم خوش مىگذرد . شب هوا مه بود . باد كم مىآيد . خيلى سرد بود . راحت خواب كرديم .\r\n\r\nگرمارود\r\nدوشنبه 16 ربيع الاول - صبح زود بيدار شده هوا سرد بود . يك ساعت و نيم از دسته گذشته مهياى رفتن شديم . چند مدتى پياده از كنار دره آمديم . يك مرتبه استاپ « مارخ » داد . كبك آن سمت دره بود . از اينجا توله ديد . تفنگ را آقاى عماد السلطنه گرفته با وجود آنكه خيلى دور بود انداختند . كبك همانجا خوابيد . سوار شده درهء ديگر را گرفته كه آخرش به همان درهء زرون مىرسد . پياده با حضرت و الا رفتيم . كبك زياد داشت . دو كبك حضرت و الا و دو كبك من زدم . خيلى پياده سربالا رفتم تا به اسب رسيدم . حضرت و الا زودتر تشريف برده بودند . از قريهء حسن‌آباد گذشته به دره روى ده رسيدم . آقاى عماد السلطنه جلوتر رفته مشغول شكار بودند . من نرفتم . قدرى رفته به ده گرمارود كه مسكن فرج الله خان سرتيپ و در حقيقت پاىتخت اوست رسيدم .\r\nمنزل را در عمارت فرج الله خان قرار داده بودند . راه امروز خيلى كم بود و خوش گذشت . هوا مه داشت و نسيم سردى مىوزيد . سرد بود . اطاقها گفتند ساس دارد .\r\nآفتاب‌گردان در جلوى اطاق زدند . بنه براى پيچ بن رفت . آقاى عماد السلطنه دو كبك ديگر شكار كردند . عصر هم پياده رفتند . دو كبك ديگر هم زدند . كبك الموت در اين موقع بىحد و حساب است . از هرجا كه ديده‌ايم و تصور شود زيادتر است . سفر اول الموت كه من بودم در اين ده گرمارود چهار شب مانديم . آن وقت برايش خيلى گرم بود .\r\nاواسط تابستان بود . روزنامهء آن سال حاضر نبود كه درست معلوم شود چه فصل بود .\r\n\r\n","description":"","footnote":"","page_name":" 613 ","page_number":613},
  {"content":"\r\n\r\nتوت و گيلاس و آلوبالو فراوان داشت . حالا هيچ‌يك نيست . پاى من در اين‌جا سه شب به شدت درد گرفت و توقف زياد در آن گرما جهت همان درد پاى من بود . محمد تقى مرحوم در آن سفر همراه من بود . يادم هست كه در رودخانه به آب رفت شنا مىكرد .\r\nيك سنگ عظيم آب آورد و به سينهء محمد تقى خورد ، خيلى صدمه زد . مدتى است مىگذرد . من آن وقت نسبة بچه بودم و از تمام كارهاى دنيا بىخبر . راحت و بىخيال زندگانى مىكردم . خوشا حال آن روز و آن وقت ، گذشته نخواهد آمد . شكر اين روز را هم بايد كرد . الحمد لله رب العالمين . خداوند خودش ترحم كند . حالا هم الحمد لله عيبى ، نقصى وارد نيامده . جزئيات نقلى نيست و قابل مذاكره نبايد باشد . شب سرد بود و در آفتاب‌گردان تا صبح چاقو دسته كرديم .\r\n\r\nدورنماى قشنگ\r\nسه‌شنبه 17 - صبح هوا بهتر بود . يك ساعت از دسته گذشته سوار شديم رو به پيچ‌بن . همه جا سربالا [ ست 
  ] . از راه نرمه‌لات رفتيم . راه ديگر كه خيلى نزديك است ، هست ، ليكن از شدت سختى نمىشود بار و بنه را عبور داد . از گردنه‌ها سرازير شده بغلهء قشنگى بود . تمام علف و تك‌تك درختهاى اورس كهن كه خيلى باشكوه بود داشت .\r\nمثل دورنماهاى قشنگ بود . بهار اين نقطه آنقدر قشنگ خواهد بود كه چه بنويسم .\r\nكبك در راه زياد بود . تمام را به خيال پيچ‌بن مىگذاشتيم و نمىزديم . به امامزاده نرمه‌لات رسيده در وسط رودخانهء دينه‌رود و ايواطر « 1 » است . پائين رفته رودخانهء روى ده هم قاطى شده شاهرود مسمى مىشود . در آخر الموت رودخانهء شاهرود طالقان داخل شده مىرود براى منجيل ، با قزل‌اوزن داخل شده به درياى خزر مىرود . بارى از آب گذشته دو ساعت بيشتر سربالا رفتيم . راه سختى بود . بعد يك ساعت هم بغله رفته به مرتع پيچ‌بن رسيديم . اين مرتع وركيها است و ششصد گوسفند در اينجا دارند .\r\nزمستان هم طويله دارند ، همين ، هست . هوا خيلى سرد بود . شب درجهء سانتيگراد به هشت درجه بالاى صفر رسيده بود . هواى زمستان است . ارتفاع اينجا ده هزار « فيت » است ، شب نسيم مىآمد و به شدت سرد بود . قريهء ورك هفت هزار و سيصد « فيت » بود .\r\n\r\nنصر السلطنه در ييلاق\r\nچهارشنبه 18 - صبح يك ساعت و نيم از دسته گذشته سوار شديم . اين راه را از سفر اول به خاطر داشتم كه امروز چه خواهم كشيد . قدرى سربالا رفتيم . آب كمى مىآمد و يخ بسته بود . باد مىآمد و سرد بود . بالاى گردنه به شدت سرد بود .\r\nكم‌كم كه پائين آمديم هوا بهتر شد . از قريهء مران گذشته بغله در جنگل از راه بد مىگذشتيم . از گردنه به اين سمت خاك تنكابن [ است 
  ] . خود نصر السلطنه در ميان دوآب منزل دارد . دو ماه است كه بعد از آن واقعات تنكابن آمده . خيلى صدمه امسال\r\n\r\n\r\n","description":"","footnote":"\r\n( 1 ) - در سفرنامه قبل « اواتر » نوشته است .\r\n","page_name":" 614 ","page_number":614},
  {"content":"\r\n\r\nخورد . جنگل درختهاى كوچك داشت اغلب زرشك بود . راه بقدرى بد بود كه به توصيف برنمىآيد . سفر اول كه آمديم آب‌گرم باران مىآمد و اين راه گل بود . چشم هم جائى را نمىديد از شدت مه . خيلى سخت‌تر به نظر مىآمد . با وجود آنكه امروز آفتاب و خشك بود به اعلى درجه پرتگاههاى بد داشت و به سختى عبور مىكرديم . اغلب پياده آمديم .\r\nجعفر آقا نايب بلوك سه هزار با ميرزا امان الله خان داماد وكيل الرعاياى مرحوم از جانب نصر السلطنه جلو آمده بودند . چهار ساعت و نيم كشيد تا به عمارت ميان‌دوآب كه منزل نصر السلطنه است رسيديم . خود نصر السلطنه يك ميدان استقبال آمده بود .\r\nگذشته از عمارت چادرهاى زياد و آلاچيق چندى زده بودند . در چادر پياده شديم . ناهار مفصلى آوردند ، خيلى مأكول و فراوان . نصر السلطنه جوان معقول مؤدب خوبى است .\r\nمحمد حسن خان برادرش هم بود . ساعد الدوله طهران است . بعد از ناهار آقاى عماد السلطنه و من در اطاق رفتيم . حضرت و الا استراحت كردند . نصر السلطنه آمد دو سه دست شطرنج بازى كرديم . با آن همه ضرر كه امسال كشيده و صدمهء فراوان [ كه 
  ] خورده ، هيچ وضعش به‌هم نخورده ، بلكه بشاشتر و خوشحالتر از سابق به نظر مىآمد . دولت و مكنت بىاندازه دارند . بارى تا سه ساعت به غروب مانده آنجا ماند [ م 
  ] . بعد سوار شده نصر السلطنه مشايعت آمده يك ساعت راه آمديم تا به سر آب‌گرم رسيديم . هوا مه بود و مىگفتند چندى است خيلى سرد شده . اقامت در سر آب‌گرم بيش از دو سه شب ممكن نيست . در آفتاب‌گردان نماز خوانديم . خيلى سرد بود . لباس زمستانى پوشيده‌ام ، با وجود آن آنى گرم نمىشوم . نصر السلطنه هرچه لازم داشته‌ايم مهيا كرده .\r\nحقيقت در معقوليت تمام است . شب مه بود و « شى » مىآمد . چادرها و زمين خيس بود .\r\nخيلى زحمت وارد آورد . اين شب اول و اين مه و باران خيلى اذيت كرد . شب تا صبح گرم نشديم . جناب متصل مىگويد . من نمىدانستم اين‌طور است و الا آن سردارى طارمى و قباى بزرگ « 1 » و شلوار طارمى را همراه مىآوردم . حالا خودم سرما مىخورم و آنها را بيد خواهد زد ! سردارى نو هم كه داشتم آورده‌ام و ضايع خواهد شد . متصل اين كلمات ذكر دهان جناب است . غصه مىخورد كه اين سردارى اينجا ضايع خواهد شد و آنها آنجا و من در سرما ناخوش خواهم شد .\r\n\r\nحمام آبگرم\r\nپنجشنبه 19 ربيع الاول - صبح خواب خوبى كرديم . به شدت سرد بود . مه رفته بود . صاف بود . رخت حمام برده آن سمت رودخانه به آب‌گرم رفتيم . در بغل رودخانه به ارتفاع شش ذرع در شكاف سنگ واقع شده . دو پله مىخورد . داخل حوض كوچكى يك ذرع و نيم طول و همين قدر عرض دارد ، ارتفاع حوض يك ذرع نمىشود . سه چارك آب دارد . سقف حوض از سنگ است و از جرم آب سنگ شده . رنگ سنگش زرد است .\r\nقطره قطره از سقف آب سرد مىچكد . آب‌گرم از بغل حوض و زمين حوض جريان دارد .\r\n\r\n\r\n","description":"","footnote":"\r\n( 1 ) - در متن چنين است و شايد « برك » مىخواسته است بنويسد .\r\n","page_name":" 615 ","page_number":615},
  {"content":"\r\n\r\nبه قدر يك لوله آفتابهء بزرگ . بهر جهت آب سرد و گرم از سوراخى خارج شده به رودخانه داخل مىشود . آدم بايد بنشيند . آب تا سينهء آدم است و نميشود بلند شد . سقف مانع است . مزهء آب بد است . مىگويند از زاج و آهن است . اما آب سردش آنقدر بىمزه نيست . سه ربع در آب نشستم بعد بيرون آمدم . آفتاب‌گردان كنار آب زده‌اند . به منزلهء رخت‌كن است . باد مىآمد . رخت پوشيدن زحمت داشت . چندين چشمهء ديگر هم در اطراف هست . آنها هم گرم‌اند ، ليكن حوض ندارند . هوا آفتاب بود . توقف ده‌شبه به سه شب مبدل شد . سرما نمىگذارد . عصر هم در آب رفتم . نصر السلطنه مىگفت براى سه مرض خيلى نافع است : چشم‌درد ، مفاصل و حرق البول . هرسه باهم منافات كلى دارند . تا براى من خاصيت ببخشد يا خير . شب الحمد لله مه نيامد و كمى راحت بوديم .\r\nارتفاع اينجا نه هزار و دويست « فيت » است . درجهء روز در چادر به ده درجه بالاى صفر رسيده بود . منتهاى سردى هواست .\r\n\r\nتنكابن\r\nجمعه 20 - صبح هوا بهتر از ديروز بود به آب‌گرم رفتم . اين آب‌گرم در بلوك سه هزار تنكابن واقع است . چشم را كه در آب باز مىكنى قدرى سوزش مىكند . مثل سولفات دوزنك رقيقى مىماند . عصر نصر السلطنه آمد . شطرنج دو دست بازى شد .\r\nسه چهار روز ديگر مىرود قشلاق و ده شب آنجاست . بعد از راه الموت و رودبار طهران مىرود . تنكابن جاى خوبى است و منافع زياد دارد ، خصوصا براى اينها .\r\nقشلاقات تنكابن خيلى بهتر از ييلاقات است . به مثل روز گذشته تا عصر گذشت .\r\nاخبارات كه نصر السلطنه مىگفت از اين قرار است :\r\n\r\nاخبارات نصر السلطنه\r\nعماد الدوله آخر الامر معزول شد . با حاجى آقا محسن احضار به دار الخلافه شدند .\r\nسه ماه بيش نتوانست حكومت كند . خراسان و فارس هم خيلى شلوغ است . حسام الملك هم با آن همه غرور و تكبر آخر الامر خود را به امير نظام چسبانيد و تمكين كرد . از جانب او نايب الحكومهء كرمانشاهان شد . مزه دارد كه اول اين تكليف را امير نظام كرد و طورى اجتناب نمود كه به نوشتن برنمىآيد و حالا قبول كرد .\r\n\r\nراه بد\r\nشنبه 21 - صبح در آب رفته بعد سوار شديم . الموتيهائى كه همراه بودند اغلب از راه « گچه‌لات » « 1 » تعريف مىكردند . فريب اين شياطين را خورده رفتن از آن راه قرار گرفت . نصر السلطنه مشايعت آمد . وداع كرده رفتيم . از همان بغله‌هاى ناقلا به هزار ترس و لرز گذشتيم . در ده مران ناهار خورديم . به جعفر آقا طاقه‌شالى مرحمت شد .\r\n\r\n\r\n","description":"","footnote":"\r\n( 1 ) - اصل گچه‌لاط ( در همهء موارد ) .\r\n","page_name":" 616 ","page_number":616},
  {"content":"\r\n\r\nسه ساعت و نيم تا مران كشيد . گردنهء مفصل را بعد از ناهار به زحمت بالا رفتيم . راه پيچ‌بن دست‌چپ و راه گچه‌لات دست راست بود . راهى بسيار سخت كه راه آب‌گرم هزار مرتبه بهتر بود . سنگهاى تخته تخته كه عبور از روى آن مىبايست كرد . سرازيريهاى بسيار سنگلاخ دشوار ، راه طولانى . با كمال اوقات‌تلخى طى مسافت مىشد . راه خوب و منزل خوب را گذاشته گول الموتيها را خورديم . به هزار مشقت دو ساعت و نيم به غروب مانده وارد گچه‌لات شديم . چهار ساعت و ربع كم راه آمديم گچه‌لات جاى كثيفى است . آب بدمزهء گس دارد كه از گچ مىآيد . كوههاى اطراف تمام گچ است . خيلى خيلى كثيف جائى است و راهش به اعلى درجه سخت و بد . خودشان اقرار دارند كه از اين بدتر راه در الموت پيدا نمىشود . هرچه راه سخت رفته بوديم فراموش شد . خوب بود قدرى آب از چشمهء سرد خوشگوارى كه در راه بود همراه آورده بوديم و الا از اين آب هيچ نمىشد خورد . حالا اين راه را هم تعمير كرده و امروز و ديروز مشغول ساختن بودند و الا محال بود عبور كرد .\r\n\r\nزوارك\r\nيكشنبه 22 - اول درجهء سنبله است . صبح يك ساعت و نيم از دسته گذشته از گچه‌لات سوار شديم . « لات » به زبان الموتى صحرا را گويند . چون اينجاها قدرى صاف است در اطراف كوه لات مىگويند . راه خيلى سخت و بد بود . از ورك اين راه نمايان بود . برحسب مزاح به رضا بيك ، محمد مىگفت از اين راه بايد آب‌گرم رفت . رضا درست ملاحظه كرده مىگفت « الله بيزى سلامت طهران يتيش‌سين » و حال آنكه نمىدانست از اين راه بايد مراجعت كرد از بس سخت به نظر مىآمد . امروز گرفتار همين راه شديم . سرازير و به شدت تمام سخت بود . اغلب پياده آمديم ، هادى بد اين قسم هدايت خواهد كرد . هادى آخرت ما را خداوند نگاه دارد كه ما را به راه راست هدايت كند . انشاء الله تعالى . به هرجهت دو ساعت و ده دقيقه كشيد تا به ده زوارك رسيديم . مدتى گشتيم تا جاى چادر خوبى پيدا شد . سه چهار باغ است كه به سمت رودخانه نگاه مىكند . زمين باغ سبز و خرم با درختهاى تك‌تك مثل پاركهاى بسيار اعلى شكوه دارد . خيلى خيلى جاى خوبى است . اين زمين سبز و درختهاى تك‌تك در سايه و آفتاب عالم ديگر دارد . صداى آب به اعلى درجه لذت مىدهد . مشكل ديگر همچو جائى پيدا شود . هواى ملايم خوب . ارتفاع اينجا شش هزار و سيصد « فيت » است . سيصد « فيت » از جاى چادر شمران كه سر آسيا است بالاتر است . هوايش مشابه شمران است .\r\nقدرى از جهت آب زياد سردتر است . صدمات تنكابن را مگر صفا و هواى اينجا رفع و دفع كند . دست و بال باز شده و مىشود . نفسى آسوده كشيد .\r\nدوشنبه 23 ربيع الاول - صبح سوار شديم به گردش باغات گذشت . عصر آقاى عماد السلطنه پياده شكار رفتند . يك كبك زدند . حمام درست كرده بودند رفتم و يك آب چرب بود . پاك‌رفته چرب بيرون آمدم . خوش هوائى است . چهار شب توقف اينجا قرار شده . خوش خواهد گذشت . انشاء الله .\r\n\r\n","description":"","footnote":"","page_name":" 617 ","page_number":617},
  {"content":"\r\n\r\n\r\nتاريخ اعثم\r\nسه‌شنبه 24 - صبح به عزم زيارت امامزاده زكريا ( ع ) كه در بالاروج واقع است سوار شديم . از رودخانه گذشته سربالا شديم . يك زربه كبك بلند شد . من عقب كردم .\r\nخيلى پياده رفتم . بغلهء سختى بود . تا زانو در خاك فرومىرفت . هرقسم بود گذشته نزديك كبكها شديم . توله استاپ يك مرتبه « مارخ » داد . دو كبك جفت هم بلند شد .\r\nيك تير انداخته يك دانه افتاد . ديگر كبك ديده نشد . بالاروج رفتيم زيارت كرده ، چاى خوبى براى اقامت نداشت . مراجعت كرده منزل آمديم . ناهار خورده دو ساعت و نيم به غروب مانده مجددا سوار شديم . تا ده كوشك‌دشت رفتيم . دو زربه كبك ديده شد .\r\nيك تير من انداختم نخورد . شيخ حسين يك كبك زد . بالاتر رفته يك زربه كبك نشسته بود . آقاى عماد السلطنه تير انداختند دو دانه به يك تير افتاد . يك دانه‌اش پيدا شد ، ديگرى سربالا شده ، توله هم نديد و فرار كرد . يك دانه از سر من خواست بگذرد تير انداختم ، زخمى شده ، خيلى رفت . هرچه گشتيم پيدا نشد . يك تفنگ داشتم . محمد عقب كبك مىگشت . من رفتم يك زربه كبك ديگر ديده شد ، عماد السلطنه يك تير انداخته يكى را زد باز گم شد . يك دانه كبك آمده جلوى من نشست . من عقب كردم . بوتهء « سياه‌تلو » « 1 » كه خارهاى بسيار بدى دارد دست و دستكش مرا پاره كرده خون جارى شد .\r\nتفنگ را انداختم خورد . قدرى راه رفته من دويدم بلند شد سرازير بود و خوب پريد .\r\nاز چشم من ناپديد شد . سواره بى خود به هواى پرش عقب نكردم . بعد ايستاد . متحير بودم . يك نفر رعيت ديدم از دور كبك را گرفته مىآورد . كبك درشت‌ترى بود . بچهء پارسال بود . زنده بود . آمديم پائين‌تر . عقب بودم يك زربه كبك پريد . بهرام خان قوش انداخت . كبكها بنه كردند . عماد السلطنه نزديك بود . توله كبكها را بلند كرد . يك دانه با اين لول و يك دانه با آن لول زدند . هردو پيدا شد . قوش هم يك كبك گرفت . وقت تنگ بود منزل آمديم . حضرت و الا امروز شكارى نكردند ، يعنى تير خالى نكردند .\r\nتاريخ اعثم كوفى شب خواندم . خيلى خوب تاريخى است . از روات معتبر محسوب مىشود . خوب نوشته . هواى خوبى داريم . چقدر از صدمهء تنكابن آسوده شديم . اين‌جا معقول جائى است . كبك بزرگ امروز را قرار شد صبح براى جناب كباب كنند . تا امروز سينهء كبك نداده‌ايم بخورد . هرچه خورده ران كبك بوده ، يعنى از طهران اين‌طور حضرت و الا قرار دادند كه هميشه ران كبك به جناب تعارف كنيم . اين كبك بزرگ هم كه بيات نشده مثل ران كبك بلكه بدتر است .\r\n\r\nاخبار ولايات از طهران\r\nچهارشنبه 25 ربيع الاول - صبح سوار شد ، عصر درهء روى ده رفتيم . هيچ كبك نداشت . گوسفند زياد آنجا چرا مىكرد . اين گوسفندها كبكها را فرارى كرده بودند .\r\nمراجعت دو خرگوش از دور بيرون آمد ، شكار نشد . دو روز قبل جواب كاغذهاى طهران\r\n\r\n\r\n","description":"","footnote":"\r\n( 1 ) - اصل : سياطلو\r\n","page_name":" 618 ","page_number":618},
  {"content":"\r\n\r\nرسيد . تولوى خان نوشته بود جلال الدوله معزول [ شد 
  ] . ملا عبد الله را هم از همدان احضار كرده‌اند . خراسان هم شورش كرد . فراشباشى مؤيد الدوله را كشته‌اند . نظام - السلطنه يا امير نظام حاكم خواهند شد . حسين خان هنوز خرقان نرفته . ميرزا عباس سررشته‌دار كل برات توپچى را نگاه داشته كه مواجب من از ملاير نرسيده ، تا ندهند برات را نخواهم رد كرد . با اين توپچى مىخواهند جنگ با روس و انگليس بكنند ، هيهات ! هيهات ! با دو نفر لوطى مشهدى اين توپچى و سرباز جنگ نخواهد كرد ، چه رسد با قشون منظم .\r\nبارى صفاى اين منزل و حالت خرمى و سبزى اين‌جا در هيچ نقطه فراهم نخواهد آمد . زمين باغ پست و بلند ماليده و سنگهاى بزرگ تخته تختهء قشنگ دارد . خيلى مصفاست .\r\n\r\nبرنج‌كارى و گرما\r\nپنجشنبه 26 - صبح سوار شده كوچ بود . راه از كنار رودخانهء شاهرود بود .\r\nبه اين دره و آن دره خيلى گردش براى شكار كرديم . يك روباه بيرون آمد من تا تفنگ را از محمد گرفتم و پياده شدم دور شد . دو تير به اميد خوردن انداختم . در گودى بودم و هردو تير سركرد و نخورد . در پشت قريه يك زربه كبك بلند شد . يك دانه تك كرده كنار راه افتاد . حالت خوشى نداشت . گويا زخمى بود . آن زربهء بزرگ كه سربالا شده تيررس نرسيديم . عقب اين يك دانه آمديم توله‌ها « مارخ » دادند . من پياده شدم كبك پريد . به تير اول زدم . مدتى گشته تا پيدا شد . فره كوچكى بود . وقت ناهار در قريهء شترخان پياده شديم . جاى چادر خوبى نداريم ، اما باز بد نيست . هواى اينجا ملايم است ، سرد نيست . برنج‌كارى اين جاها دارند و هرجا برنج عمل بيايد معلوم است گرم است . پنج هزار و پانصد « فيت » ارتفاع اين‌جاست . شب خسته بودم زود خواب رفتم . امروز خيلى كبك كم ديده شد . كم‌كم كبكها هم كم مىشوند .\r\n\r\nدرويش حكمى - اولين ختنهء بزرگان\r\nجمعه 27 - صبح دو ساعت از دسته گذشته بيدار شدم . آقا محمد على حمام خوبى در شترخان دارد . ديروز حضرت و الا و عماد السلطنه رفته بودند . امروز نوبت من و جناب بود . بد حمامى نيست . براى دهات خوب است . آقا محمد على مرد عارف درويش حكمى است . از قريهء شترخان و بوكان مالك است . از شهر نواب عليه مرقوم داشته بودند نزهت چشمش درد مىكند حالا بهتر است . هرمز را ختنه كرده‌اند . بهترين كارها اين است كه در طفوليت طفل را ختنه كنند ، هركس اين خيال را بكند كه بچهء من بزرگ شود ختنه كنم و جشنى تهيه كنم ، اسباب سرور فراهم آرم ، از عقلا نيست .\r\nسابقا اين رسم و قاعدهء بىمعنى خيلى جارى بود . الحمد لله چندى است كم شده و اغلب در طفوليت ختنه مىكنند . خود تولوى خان را هم در طفوليت ختنه كردند و اول كسى بود از بچهء بزرگان كه اين قاعده بر او جارى شد . من بزرگ بودم و الان كه آن روز\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nختنه‌سوران خاطرم مىآيد موى بر اندامم راست مىشود . خداوند نصيب نكند . ملك الموت را امروز ببينم بهتر از ديدن دلاك آن روز است .\r\nبارى عصر سوار شديم . دره‌اى كه به سمت گازرخانى و قلعهء حسن صباح مىرود بالا رفتيم . هيچ كبك نبود . انشاء الله يك روز بايد به گازرخانى و ديدن قلعهء حسن صباح رفت . در سفرهاى گذشته چند شبى آنجا مانده‌ايم . تفصيل قلعهء حسن در روزنامهء سابق نوشته شده است . حاجت به تكرار نيست .\r\n\r\nبازى شطرنج\r\nشنبه 28 - منزل بوديم . عصر درهء بالاى ده را سواره شكار رفتيم . هيچ كبك نداشت . كبكها ما بين ييلاق و قشلاق تشريف دارند . بايد آنجاها رفت . على محمد خان امروز از قزوين به عزم ديدن چند شبه آمد . شيرينى ، خربوزه و هندوانه آورده بود .\r\nبه موقع بود . آقاى عماد السلطنه قدرى حالشان خوب نيست . شبها با فرج الله خان حضور حضرت و الا شطرنج بازى مىكنيم . خوب بلد نيست . اغلب مىبازد .\r\nيكشنبه 29 - صبح به گازرخانى رفتيم . آقاى عماد السلطنه و جناب نيامدند .\r\nعلى محمد خان بود . راه خوبى دارد . در ده به جائى ناهار افتاديم . كبك در روى تخته سنگها زياد بود . اما حركت خيلى سخت بود و اگر هم زده مىشد كسى قادر به آوردن نبود . هرچه دويدم نرسيدم . آخر يك تير چهارپاره انداختم نخورد . سلطان على شكارچى يك كبك با گلوله زد . كبك نصف شده بود . بعد از ناهار كبكها كم شدند ، بطورى كه جز يك دانه ديگر كبك ديده نشد . نمىدانم كجا رفتند كه از آن همه كبك اثرى باقى نماند . به تماشاى قلعه حضرت و الا ميل نفرمودند . مراجعت كرديم . در ميان حاصل يونجه و ارزن بلدرچين زياد بود . تا امروز نديده بوديم . يك دانه توله استاپ گرفت . دو سه تير انداختم نخورد . گفتند آقاى عماد السلطنه و جناب آمده‌اند و الان به قلعهء حسن رفته‌اند . توله‌ها نشسته بودند . رفتم كنار امامزاده كه چنارهاى خوبى دارد نشستم . آقاى عماد السلطنه آمدند . على محمد خان هم خودى رسانيد . تماشا رفته بود .\r\nحضرت و الا منزل تشريف برده بودند . بعد از نماز و چاى سوار شده بلدرچين بطورى زياد بلند مىشد كه انسان خودش را گم مىكرد و نمىدانست كدام طرف تير خالى كند . خيلى تفنگ انداختم . به قدرت خداوند يك بلدرچين نتوانستم بزنم . هرچه فشنگ و ساچمه و باروت داشتم تمام شد . اقلا بيست تير انداختم ، هيچ كدام نخورد . خيلى خيلى تعجب داشت . من ناشى نبودم و روز اول شكار بلدرچين من نبود . نمىدانم چه جهت داشت و باعث چه بود . به هرجهت چون مطلب غريبى بود نوشتم .\r\n\r\nقلعهء حسن صباح\r\nشهرت قلعهء حسن از حد بيرون است . وقتى طرف ملاحظهء تمام اهل عالم بوده .\r\nپادشاهان و بزرگان و علما شب از دست فدائيان خواب راحت نداشته‌اند . خيلى اشخاص به ضرب كارد ملاحده دنيا را وداع گفته ، خيلى اشخاص معتبر در اين قلعه سالها حبس\r\n\r\n","description":"","footnote":"","page_name":" 620 ","page_number":620},
  {"content":"\r\n\r\nبوده‌اند . خيلى فتنه‌ها در اين قلعه و پائين اين قلعه برپا شده . خيلى شكستها اهل اين قلعه داده‌اند . بسا قشونها كه در اين نقطه اردو زده و آخر شكست خورده و پريشان فرار كرده‌اند . قبر حسن هم گويا در اين قلعه باشد . اكنون از آن شأن و مرتبت و شهرت و آبادى و قدرت‌طلبى كاسته شده . خراب ، ويران ، بلاسكنه افتاده است . اتفاقاتى كه در اين قلعه افتاده خودش مجلدى تاريخ است ، نمىشود نوشت . در زير اين قلعه زمين مسطحى است . گويند يكى از خلفاى حسن در اين نقطه به منبر رفته روزه را بر امت خود حلال كرده و همان بالاى منبر اظهار كرد . از ده گازرخانى كه قدرى پائين‌تر مىآئى از درهء كوچكى مىگذرى صحراى مسطحى است طولانى . گويند اردوى سلاطين كه به جنگ حسن و خلفاى او آمده‌اند در اينجا زده شده . « گزادشت » مىگويند . جاى خوبى براى اردوست و همچو جائى كه بشود اردو زد در هيچ جاى الموت نيست . ده هزار چادر مىشود برپا كرد . يقينا اردوى سلطان سنجر و هلاكو خان در اين نقطه زده شده است . كجا بود اين آلات حرب كه هست كه به يك شليك خمپاره و ده دقيقه طول زمان اين قلعه مستحكم را با خاك يكسان كند . در عهد صفويه هم اين قلعه آباد بوده و اغلب محبوسين طايفهء سلطنتى را در اين قلعه حبس مىكردند . چندين قبر سادات هم در ده هست . گويا از همان محبوسين باشند كه فوت كرده و در ده مدفون كرده‌اند . حالا امامزاده مىگويند و زيارتگاه است . بناى قديم [ و 
  ] آثار خوبى اين قبور ندارند كه بشود يقين كرد . احتمال كلى من اين است . چون سى چهل قبر زيادتر است ، مىتوان گفت از سادات بوده‌اند كه در اين قلعه حبس بوده يا كشته [ شده 
  ] اند يا به اجل طبيعى مرده‌اند . مغرب منزل رسيديم . شب تمام صحبت حسن صباح بود .\r\nدوشنبه غره [ ربيع الثانى 
  ] - صبح به اتفاق على محمد خان حمام رفتم . تا عصر به صحبت و بازى گذشت . فردا كوچ است .\r\nسه‌شنبه 2 ربيع الثانى - صبح زود سوار شديم . هوا مه بود و سرد . راه كنار رودخانه بود . با حضرت و الا از طرف چپ رودخانه آمديم بلكه شكارى شود . خيلى سخت بود . يك زربه كبك پريد ، ديگر چيزى ديده نشد . چادر را در جاى خوبى در بالاى قريهء شهرك زده‌اند . رودخانهء اندج در اين نقطه داخل شاهرود مىشود . آب كمى داشت .\r\nارتفاع اين‌جا پنج هزار و دويست « فيت » است و هوايش معتدل .\r\n\r\nشكار خرس\r\nچهارشنبه 3 - شكار جرگه خبر كرده بودند . جمعيت حاضر شده به سمت شورستان و باغ كلايه روانه شديم . هردفعه شكار خرس در اين نقطه شده است . جنگل دارد و خرس اينجا مسكن مىكند . مدتى سربالا رفتيم . جائى را كه خرس بود و آنجا مىگفتند اغلب منزل دارند گردش كردند نبود . سرازير شده پياده‌ها كه به قدر سيصد نفر بودند اطراف جنگل را گرفته داد و بيداد و هاىهاى مىكردند . دو سال است خوك هم در اين جنگل پيدا شده . سفرهاى سابق كه آمديم هيچ خوك نبود و نديده بودند .\r\nدو سه خوك درآمد . از سمت ديگر گريختند . با حضرت و الا پائين‌تر بوديم . صداى\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nتفنگ مىآمد . معلوم شد باز خوك پيدا شده . قدرى گذشته آدم آمد كه بيائيد خوك را خوابانيده‌اند . حضرت و الا تشريف نياوردند . من رفتم . آقاى عماد السلطنه از دره گذشته آن سمت رفته بودند . تير به خوك مىانداختند . يك دانه بچه خوك از خيلى دور زدند . اين صداهاى تفنگ و داد و بىدادها باعث شد كه خرس هم بيرون آمد . هيچ كس گمان نمىكرد در اين نقطه خرس باشد و دو ساعت ما آنجا بوديم خرس بيرون نيامد . اتفاق اين‌طور افتاد يك مرتبه خرس با دو بچه از عقب از ميان درختها بيرون آمد . عماد السلطنه از آن سمت و من از اين سمت دو تير انداختيم ، هيچ كدام نخورد .\r\nخرس هشيار شده كه مسأله‌اى هست . بهتر آن بود كه بيرون نيايد . مجددا در ميان درختها خوابيد . در اين بين حضرت و الا رسيدند . آن سمت كه ما بوديم جمعيت زياد بود . آفتاب‌گردان هم زده بودند . سمت عماد السلطنه خلوت بود . نيم ساعت كشيد تا خرس را دومرتبه الموتيها بيرون آوردند . خوب به سمت ما مىآمد . دره‌اى جلوى ما بود . اگر داخل اين دره مىشد براى ما خوب بود . يواش يواش راه مىآمد و گاه گاه به بچه‌هاى خود نگاه مىكرد و سرش را به آنها مىماليد . همين حالت رو به ما مىآمد .\r\nنزديك دره شد و من حاضر بودم كه تا جلو بيايد تير خالى كنم . حضرت و الا قدرى عجله فرموده تفنگ را خالى كردند . خرس فورا برگشت با بچه‌ها به سمت عماد السلطنه رفتند .\r\nمن ايستاده يك تير گلولهء خوبى انداختم اما هزار حيف كه نخورد . داخل دره شد .\r\n\r\n","description":"","footnote":"","page_name":" 622 ","page_number":622},
  {"content":"\r\n\r\nعماد السلطنه از سى چهل قدمى بناى گلوله انداختن را گذاشتند . صداى ماشاء الله ماشاء الله از اطراف بلند شد . معلوم شد خرس تير خورده . قدرى گذشته يك بچه خرس سربالا شد . محمد جلودار در توى جنگل بود . از جلوى او آمد بگذرد تفنگ را كشيد ، از قضا چخماق را سر نيم پا كشيد ، هرچه زور زد تفنگ درنرفت . بچه خرس سربالا شد .\r\nاز عقب من و حضرت و الا دو سه تير انداختيم نخورد . فرج الله خان بالا بود عقب كرد .\r\nدو تير هم او انداخته بود . مىگفت زخمى شده . اما دروغ مىگفت . يك بچه خوك ديگر هم درآمد سرازير شده به دررفت . رفتيم براى آفتاب‌گردان . عماد السلطنه با دماغ چاق آمد . يك خوك و يك بچه خرس با يك خرس بسيار عظيم الجثه قوى زده بودند . اين خرس شكار ما بود ، نصيب عماد السلطنه شد . خرس پير خيلى كهنه بود . مىگفتند بيست سى سال دارد . دندان‌هايش تمام سياه و ريخته بود . بچه‌اش مال امسال است .\r\nخيلى قشنگ بود . خوك هم بچهء امسال است . ناهار خورده سوار شديم . خوكها به جنگل اولان رفته بودند . سر گردنه من سرازير شدم . حضرت و الا و عماد السلطنه از يال رفتند . خيلى گردش كردند . دو خوك بيرون آمد . اما از دور بود به دررفتند . دو بچه خوك هم هاشم شكارچى و سيف الله و ساير شكارچيها اجماعا شليك كرده زده بودند . مثل كبك آن پياده‌ها گردش مىكردند . هيچ خستگى نمىفهمند .\r\n\r\nچوب پلوخور\r\nچوب « پلوخور » اين جنگلها زياد دارند . اين چوب را در قزوين و طهران درست مىكنند خيلى خوب مىشود و حالا چقدر معمول شده دست مىگيرند . خسته و مانده دو ساعت به غروب مانده منزل رسيديم . نه ساعت امروز در حركت بوديم يك ساعت توقف ناهار ، مابقى را سواره و پياده حركت كرده‌ايم . از همه روز بيشتر خسته شده بوديم . الحمد لله باز شكار شد . يك دونه ديگر هم بايد برويم حضرت و الا هم بايد خرس شكار كنند .\r\n\r\nحرف زدن الموتيها\r\nشنبه 4 ربيع الثانى - صبح على محمد خان و جعفر قلى بيك به سمت قزوين رفتند .\r\nجعفر قلى هم دو روز بود از كشمرز آمده بود . ديروز از همه بيشتر جناب و على محمد خان خسته شدند . يك پالتو حضرت و الا به على محمد خان خلعت مرحمت فرمودند . خرسها را ظهر آوردند . دور تر از چادرها انداختيم تا لاشخور بيايد شكار كنيم . ديروز جناب بنا بود منزل بماند و راحت كند . آخر نگذاشتيم و خيلى خسته شد . چوب « پلوخور » آوردند . محمد حسن ميرزا دو دانه چوب كلفت خواسته بود . هرچه آوردند آنطور كه او خواسته بود نبود . دو سه دانه جدا كرديم يقين دارم پسند خواهد كرد . هاشم شكارچى خيلى خوب صحبت مىكند . لغات غريب و عجيب استعمال مىكند . متصل وقتى حرف مىزند انسان خنده مىكند . اغلب مىآيد و صحبت مىدارد . الموتيها زرنگ و خيلى دانا هستند . هيچ وقت در حرف زدن لكنت در زبان پيدا نمىكنند و خوب از عهدهء جواب\r\n\r\n","description":"","footnote":"","page_name":" 623 ","page_number":623},
  {"content":"\r\n\r\nو سؤال برمىآيند . خيلىخيلى نقل دارند و زرنگ هستند . مفسد هم خيلى دارد .\r\nفرج الله خان نمىدانم چه قسم حركت كرده كه ده سال است حاكم اين‌جا است و راضى هستند . امروز هوا مه بود و خيلى سرد . حالت من هم خوب نبود . پشتم درد مىگرفت .\r\nقلنج كرده‌ام . حالت سرماخوردگى دارم ، تا چه شود . عصر با فرج الله خان تخته بازى كردم شب سرد بود .\r\nجمعه 5 - صبح هوا مه بود . بعد از ناهار سوار شديم . بالاى باغ كلايه كبك بسيار داشت ، دو دانه عماد السلطنه زدند . ديگر كبكها فهميده از خيلى دور بلند مىشدند . شكارى نشد . فراوان كبك داشت . امروز ناهار چلوكباب داشتيم . جاى محمد حسن ميرزا خالى بود .\r\n\r\nقرقر جناب\r\nشنبه ششم ربيع الثانى - هوا مه و سرد است . پشتم كمى باز درد مىكند . ديشب خيلى زود بيدار شديم . من در رخت‌خواب بيدار بودم . عماد السلطنه بلند شد . جناب به رسم همه روزه بناى قرقر را گذاشت : « حالا زود است ، هنوز صبح معلوم نيست ، اذان نگفته‌اند . سرما خواهيد خورد . صبر كنيد هوا روشن شود . نصف شب وقت بيدار شدن است ؟ همين‌طور است كه ناخوش مىشويد . » آقاى عماد السلطنه گوش به اين حرفها نداده از چادر بيرون رفت . عباس قهوه‌چى بيرون بود صدا كردند آمد . گفتند اذان گفته‌اند ؟ جواب داد خير . فرمودند چراغ دارى ؟ گفت بلى . حضرت و الا يك ساعت است بيدار شده‌اند ، ما هم بيدار هستيم . رفت و چراغ آورد يك ساعت و نيم به دسته مانده بود .\r\nخواست برود عماد السلطنه فرمود اگر چاى دارى يك فنجان بياور . گفت دارم حاضر است . من يك‌مرتبه گفتم يك فنجان هم براى من بياور . جناب از همان زير لحاف به صداى خيلى ضعيفى گفت كربلائى عباس يك فنجان خيلى كم‌رنگ هم براى من بياور .\r\nخنده درگرفت . آن همه اكراه از برخاستن و اين عبارت يك فنجان خيلى كم‌رنگ بامزه بود .\r\n\r\nقليان كدو\r\nمختصر نشستيم دو فنجان چاى گرم خوبى خورديم . قلياى كدوى بسيار خوبى هم براى جناب كربلائى عباس آورد . جناب مىگفت از اين بهتر قليانى در اين سفر نكشيده بودم . خيلى شب خوبى بود . به اين خوشى و مزه هيچ روز بيدار نشده بوديم .\r\nبعد از نماز چرت مختصرى زده برخاستيم . عصر عماد السلطنه باغ كلايه شكار رفت .\r\nمن و حضرت و الا دره اندج‌رود را گرفته سربالا شديم . كبك نداشت . سه چهار كبك ديده شد . يكى را حضرت و الا زدند . يك روباه درآمد من دو تير انداختم زخمى شد ، خود را به شكاف سنگها رسانيده مخفى شد . يك دانهء ديگر بيرون آمد سلامت به دررفت . دور بود نشد تفنگ خالى كرد . يك حقار و يك كلاغ هم حضرت و الا زدند . آقاى عماد السلطنه چيزى نزده بودند . شب به صحبت و بازى آس در خدمت حضرت و الا گذشت .\r\n\r\n","description":"","footnote":"","page_name":" 624 ","page_number":624},
  {"content":"\r\n\r\n\r\nباز هم شكار خرس\r\nيكشنبه 7 ربيع الثانى - صبح سوار شده به عزم شكار كبك به سمت باغ كلايه و شورستان رفتيم . من قدرى جلو بودم . نزديك شكارگاه رسيده يك زربه كبك ديدم پياده شده حضرت و الا رسيدند . كبكها پريدند . يك دانه در هوا زدم . ندانستم چه واقع شد . آقا بيك صدا زد بيائيد برويم شكار خرس . به عجلهء تمام مرا صدا مىكرد . حضرت و الا رفتند . من اين ارادهء فورى را ندانستم چه جهت داشت . از عقب رفتم . نزديك چادرها ديدم عماد السلطنه تاخت مىرود . بر تعجبم افزوده شد . من هم متابعت كرده تفنگ مكنزى را برداشته از عقب تاخت رفتم . از ده مدان گذشته به حضرت و الا رسيدم .\r\nمعلوم شد جلال نام مدانى ديشب در « كرمدان » خوابيده و صبح خرس را در سوراخ كرده از عقب ما آمده . به عجله تمام مىرفتيم . راه سربالا بود يك ساعت و نيم كشيد تا به « كرمدان » رسيديم . سنگهاى تخته تخته روى هم افتاده به قدر دويست ذرع مربع همين‌طور سنگ روى هم ريخته عمقش معلوم نيست و در زير اين سنگها غارها هست كه خرس آنجا منزل مىكند . زمستان كه وقت خواب اين حيوان است اغلب اين‌جا هستند .\r\nحالا هم به جهت آسايش روز مسكن دارند . سفر دوم هم حضرت و الا يك خرس در اين مكان شكار فرموده بودند . مختصر پياده‌ها از عقب يكى يكى دوتا دوتا رسيدند . نيم‌ساعت متجاوز معطل شديم تا جمعيت جمع شد . رفتيم نزديك آن مكان كه خرس را ديده بود و همان‌جا مىگفت خوابيده . در روى سنگها هريك جائى نشستيم . چه زحمت بدهم ، سه ساعت تمام در آن آفتاب گرسنه و تشنه معطل بوديم . بهرام خان و جلال و كامران ، طهماسب ، حسين ، حسن ، خسرو و سيف الله در اين سوراخ مىرفتند و بيرون مىآمدند .\r\nاغلب مأيوس بودند . اين جلال جوان خوش‌تركيب خيلى زرنگى بود . صبح تا شورستان آمده بود و از آنجا جلوى حضرت و الا افتاده تا اين نقطه همه‌جا جلوى اسب مىدويد .\r\nهميشه دويست قدم از اسب جلو بود . و تمام راه را تاخت آمديم . حقيقت از زرنگى اين جلال امروز تمام ماها حيرت كرديم و هرگز جوانى به اين رشيدى و زرنگى نديده بوديم . حالا هم از همه بهتر و جلوتر بود . بعد از آن‌كه سه ساعت آنجا نشستيم عماد السلطنه كه شكار خود را كرده بود آمد . در « چال‌گردنى » كه آفتاب‌گردان زده بودند من هم آمدم . در آفتاب‌گردان افتادم . هزار خيال مىكرديم جز اين‌كه خرس بيرون بيايد . كلاهم را برداشته بودم سيگار مىكشيدم . آقاى عماد السلطنه هم چكمه را كنده بود و موم روغن به صورتش مىماليد ، يك مرتبه صدائى بلند شد . دو تير گلوله صدايش آمد . من همان‌طور بلند شده تفنگ را برداشتم عماد السلطنه هم پاى بىكفش با جوراب بيرون آمد . پيرمردى ايستاده بود به زبان الموتى مىگفت « كنار گردو درخت . كنار گردو درخت . » معلوم شد خرس از آنجا سرازير شد . من تفنگ را راست كرده خالى كردم . از قضا درنرفت . عماد السلطنه يك تير انداخت و تير ديگر من خالى كردم . خرس زخمى بود زخمىتر شد . يك پايش لنگ شده با دو دست و يك پا مىرفت .\r\nپياده‌ها مثل جن رسيدند . خرس خودش را به رودخانه انداخت . از عقب سوار شده\r\n\r\n","description":"","footnote":"","page_name":" 625 ","page_number":625},
  {"content":"\r\n\r\nرفتيم . من زودتر رسيدم . در ميان آب افتاده بود و عادت خرس و خوك هست هروقت زخمى برمىدارند خود را به جوى آب يا رودخانه مىزنند كه حرارت درد ساكت شود .\r\nجمعيت دورش را گرفته [ بودند 
  ] و نمىگذاشتند راحت باشد . حضرت و الا و سايرين رسيدند . خرس در ميان آب بود . چوب يا سنگ كه مىزدند صداهاى غريب مىكرد .\r\nخيلىخيلى تماشا داشت . حضرت و الا يك تير ديگر گلوله به خرس زدند ، باز جان داشت و همان‌طور تغير و تشدد مىكرد . هرطور بود از آب بيرونش آوردند . همان‌طور به سمت آدم حمله مىكرد . خرس نرى بود . اما خيلى جوانتر از خرس شكار عماد السلطنه بود .\r\nناهار نخورده بوديم . در آن وقتى كه روى سنگها نشسته بوديم على اكبر خان قدرى نان و پنير داد خورديم . آن نان سدجوع كرد . قدرى نان و تخم‌مرغ و هلو خورديم . چاى هم همان‌جا خورديم . خرس را نشان گلوله كرده چند تير فرج الله خان و شكارچيها انداختند .\r\nتا گلولهء آخر جان داشت . بعد از چاى دو ساعت به غروب مانده بود گفتيم پوست خرس را بكنند و از عقب بياورند . رو به منزل آمديم . درست ما سه ساعت و حضرت و الا سه ساعت و نيم در روى آن سنگها معطل شديم . آخر هم حضرات شكارچيها توى غار رفته بوته آتش كردند . دود با مزاج خرس موافقت نكرده زود بيرون آمد . در اول اختلاف در سوراخ بود و الا همين‌طور دود مىكردند و زودتر بيرون مىآمد . اين صدمهء امروز الحمد لله باز نتيجه بخشيد ، و الا خيلى تلخ مىگذشت . حقيقت اين جوانها امروز هنر كردند . با وجود آنكه حالت سبعيت خرس را مىدانند باز در سوراخ جلوى خرس مىروند . اما اينها از عهدهء دو خرس بيرون مىآيند ، چه رسد به يكى . بيست دقيقه به غروب مانده منزل رسيديم . چون حضرت و الا فرموده بودند تا خرس شكار نشود طهران نخواهم رفت و جناب خيلى عجله داشت شكارى بشود بلكه زودتر خلاص شود طهران برود با عماد السلطنه قرار گذاشتيم من اول بروم و به جناب تفصيل را برعكس بگويم تا تزلزلى در دلش پيدا شود . وقتى رسيدم جناب نماز مىكرد . با خود بناى قرقر را گذاشتم كه حضرت و الا قسم ياد كرده به ارواح شاه مرحوم كه تا شكار خرس نكند شهر نرود و امروز مرديم . نه ناهار خورديم نه چاى . متصل در آفتاب ، آن هم شكار نكرده خسته مانده آمديم . خداوند ما را خلاص كند . اين چه بلا و زحمت است كه گرفتار شده‌ايم . شايد خرس صد روز ديگر هم پيدا نشد . مگر چقدر خرس الموت دارد ؟ قدرى با محمد دعوا كردم قدرى با رضا تا جناب نماز را سلام داده نشست . متعجبانه گفت مگر شكار نشد ؟ گفتم پس اين همه خستگى و قرقر براى چه بود . گفت كجا رفتيد ؟\r\nجواب دادم همان « كرمدان » كه از آوه حضرت و الا و عماد السلطنه رفته بودند و نبود .\r\nگفت و الله اگر من مىدانستم صبح آنجا مىرويد هرگز نمىگذاشتم قدم از قدم برداريد .\r\nآقا خرس حيوان زيركى است ، چرا آنجا ميان سنگهاى بىمعنى مىرود . من قسم مىخورم ده سال است خرس آنجا عبور نكرده . خرس آنجا چه كار مىكند . من معنى اين لفظ و عبارت را ندانستم . خرس را توى سوراخ كرده‌اند يعنى چه ؟ مگر خرس را دست و پا بسته‌اند كه هركس مىخواهد توى سوراخ كند . اين چه عبارت است كه تازه مىشنوم ، لا إله الا الله ! مگر الموت چقدر خرس دارد ؟ شما هرروز به حرف دو نفر آدم بىمعنى\r\n\r\n","description":"","footnote":"","page_name":" 626 ","page_number":626},
  {"content":"\r\n\r\nبرخاسته اين كوه آن كوه رفته ، خسته و مانده مىآئيد و حضرت و الا هم قسم مىخورد تا شكار نشود نخواهم رفت ! در اين بين عماد السلطنه رسيد . تقويت قول مرا كرده .\r\nجناب حرفها را مكرر كرد . بعد عماد السلطنه فرمودند چقدر نذر كرده بودى كه امروز شكار كرده بيائيم . بدون فكر و تأمل گفت يك گوسفند . قيمت آن را سؤال كردند گفت هشت هزار الى نه هزار . درست كه مطمئن شديم بروز مطلب را داديم . فورا گفت من حدس زده بودم كه امروز شكار مىشود . الموت معدن خرس است ! اين‌جا خرس نباشد كجا هست ؟ بلى من از آن تفأل صبح مطمئن بودم و يقين داشتم شكار خواهد شد . به صحبت و خنده تا وقت خواب گذشت .\r\n\r\nشكار جرگه\r\nدوشنبه هشتم ربيع الثانى - امروز تا عصر به راحتى گذشت . . .\r\nسه‌شنبه نهم - صبح شكار جرگه مختصرى خبر كرده بودند . سوار شده بالاى شورستان رفتيم ، همان جاى آن روز . كبك زياد بود شكار نشد . بالا رفتيم ، هرچه هياهو كردند چيزى پيدا نشد . كنار چشمه ناهار افتاديم . سرنا و دهل هم آورده بودند . متصل مرد كه مىزد . بعد از ناهار همان‌جا كه آقاى عماد السلطنه خرس را زده بود رفتيم . هرچه صدا كردند و گرديدند چيزى پيدا نشد . عباس قهوه‌چى بدون اراده پياده شده يك كبريت به بوته زد باد مىآمد يك ساعت كه آنجا ايستاده بوديم بوته و درختهاى اطراف آتش گرفته مىسوخت . مأيوس شده سرازير شديم . تا منزل رسيديم آتش نمايان بود و دودش اطراف را احاطه كرده بود . سه ساعت به غروب مانده به چادر پياده شديم . يك ساعت بعد دود موقوف شد . معلوم شد آتش خاموش شده است .\r\n\r\nگالش\r\nچهارشنبه 10 - منزل بوديم . هنوز رفتن معين نيست . تا عصر به صحبت گذشت . . . در امامزادهء نرم‌لات منزل دارد . . . امامزاده نرم‌لات ما بين راه گرمارود به پيچ‌بن است . دو رودخانهء ايواتر و دينه‌رود در آنجا تلاقى مىكند . جاى قشنگى است .\r\nدو سه خانوار بيش آنجا مسكن ندارند . تمام « گالش » هستند . به هرجهت عصر به صحبت گذشت .\r\n\r\nعالم مرگ\r\nشنبه 11 - صبح تركان فليشان رفتيم . يك كبك در رفتن حضرت و الا زدند . در بالاى ده تركان كبك فراوان بود ، اما هيچ تير خالى نشد و نزديك نشديم . مفت به در رفتند . تا عصر آنجا بوديم . بعد سوار شده مراجعت كرديم . از بغله كه سرازير مىشديم باد آفتاب‌گردان مرا انداخت . بغله بود از طرف چپ خواستم پياده شوم پاى راست در ركاب گير كرده و بند ركاب پيچ خورد من افتادم . اسب رم كرده زير دست و پاى اسب افتادم . دو سه مرتبه اسب دست و پا زمين زد . به قدرت خدا هيچ كدام به جاى من\r\n\r\n","description":"","footnote":"","page_name":" 627 ","page_number":627},
  {"content":"\r\n\r\nنخورد . اسب چرخ خورده بند ركاب باز شد و من افتادم . از زير شكم اسب دو سه غلت خوردم . اسب نزديك بود بغلتد كه من بلند شده سرازيرى دويدم . هيچ آسيبى نرسيده .\r\nنبود مگر خواست خدا . اميد نجات و حيات نداشتم . در كمال نااميدى اميدوار شده خلاص شدم . عماد السلطنه و سايرين همين‌طور در عقب من ايستاده متحير بودند كه چه خواهد شد . اگر اسب راه افتاده بود يا آن‌كه شرارت مىكرد دنيا را مىبايست وداع گفت كه ابدا خلاصى نبود و هر تكه گوشتم به يك سنگ مىماند . كار بىقاعده هيچ وقت به پايان نمىرسد . هرچه شكر كنم كم است .\r\n از مرگ حذر كردن دو روز روا نيست * روزى كه قضا باشد و روزى كه قضا نيست\r\nروزى كه قضا باشد كوشش نكند سود * روزى كه قضا نيست در او مرگ روا نيست \r\n\r\nكبك و درخت\r\nجمعه 12 - صبح منزل بوديم . بازى آس خيلى كرديم . عصر سوار شده از درهء اندج بالا رفتيم . در ميان باغات سه دانه كبك توله پراند . يك دانه كبك رفت روى درخت نشست . درخت نارونى بود ، مو پيچيده بود . هرچه سنگ انداختم كبك بلند نشد .\r\nمن به حضرت و الا عرض كردم چيزى مىبينم فرمودند تفنگ بينداز يك تير انداختم كبك بلند شد . آمد از بالاى سرم بگذرد تير دوم از هوا معلق شد . همچو چيزى تا حال ديده نشده بود كه كبك از زمين بلند شود و روى درخت بنشيند . اقلا ده سنگ انداختم و بلند نشد . خيلى شكار تازه‌اى بود . تا حال هيچ كس نديده . در زمستان كبك بالاى درخت مىنشيند و اگر آدم برسد فورا بلند مىشود . يك كبك هم از همان سه دانه كبك شكار عماد السلطنه شد ديگر چيزى ديده نشد . منزل آمديم .\r\nمسئله خنده‌دار تازه اين است . امروز قبل از رفتن به شكار جلوى چادر با عماد السلطنه ايستاده بوديم يك پسر و دو زن آمدند گذشتند . . . بعد از نيم ساعت هردو زن و آن پسره آمدند جلوى چادر . زن ابتدا كرد كه عرض خود را به حضرت و الا كرده ، حال خدمت شما آمده‌ايم التفاتى بفرمائيد . از مطلب سؤال كرديم معلوم شد اين زن پير مادر عيال ميرزا بيك جلودار نايب سابق الموت زن ملا مهدى تركانى بوده .\r\nدختر ديگرش را در بچگى براى پسر كدخدا امين صيغه كرده حالا كه بزرگ شده و پدرش هم مرده ملا محمد جيرين‌دهى به شيطنت و تدليس عقدنامه بيرون آورده كه اين دختر زن پسر من است و حكم شرعى هم از . . . قزوين گرفته . حالا دختر ميانه مانده و هيچ كدام از ترس ديگرى حرف نمىزنند . مادرش اين كلمات را گفت .\r\nمن از دختر پرسيدم كدام يك از اين دو نفر را مىخواهى . جواب داد مرا تصدق كنيد و از هردو اينها طلاق بگيريد آسوده شوم . خيلى خوش تقرير كرد . دخترك بلندقد درشتى بود . فرج الله خان آمده رفتند . حكايت تازه‌اى بود . جناب گفت خدمت حضرت و الا آمده بود . صورت دختره را ديدم . يعنى از حضرت و الا حجاب كرده و براى\r\n\r\n","description":"","footnote":"","page_name":" 628 ","page_number":628},
  {"content":"\r\n\r\nمن گشاده بود . قسم ياد كرد كه هرگز به اين خوبى صورت نديده بودم . در پاريس هم اين جور صورت نيست . فرج الله خان هم گفت در خوشگلى مشهور است . . . دوازده شب است در شهرك هستيم . چهل روز متجاوز است الموت آمده‌ايم . . .\r\n گويند كه هرچيز به هنگام بود خوش * اى عشق چه چيزى كه خوشى در همه هنگام\r\nمرا نه دولت وصل و نه احتمال فراق * نه پاى رفتن ازين ناحيت نه جاى مقام \r\n\r\nشيركوه\r\nشنبه 12 - صبح با حالت كسالت سوار شديم . درهء الموت را وداع كرده سرازير شديم . از باغ دشت ده نصر السلطنه گذشته همه‌جا از كنار رودخانه آمديم . اغلب در آب مىزديم . دو ساعت تا به شيركوه رسيديم . اين آخر خاك الموت است . دو سه خانوار بيش نيست . سه تومان ماليات دارد . شاهرود طالقان و شاهرود الموت دويست قدم پائين ده به هم مىرسند . شيركوه بين النهرين اتفاق افتاده . شاهرود طالقان آبش يك و نصف شاهرود الموت است . پنج سال قبل از اين راه به قزوين و از آنجا به طهران رفتم .\r\nآقاى عماد السلطنه بودند و من . حضرت و الا الموت مراجعت كردند و بعد تشريف آوردند . خيلى سال است مىگذرد ، نزديك ملتقاى رودخانه چادرها را زده‌اند . كاش حالا تركان‌فليشان بوديم . اين منزل آخر الموت است . الحمد لله به خير و خوشى گذشت .\r\n\r\nنرمان و سختان\r\nدوشنبه 14 - صبح زود بيدار شديم . درخت ارغوان و عناب در بين راه زياد بود . يك ساعت و بيست دقيقه بالا كشيد تا به ده‌چاله رسيديم . چند جاى سخت داشت .\r\nپياده مىبايست شد . چاله ده قشنگى است . جمعيت زياد دارد . ميرزا على جان صاحب شيركوه سه دانگ از اين ده مالك است . شكارگاه بسيار بسيار خوبى است . تمام كوهش اسب‌رو و « نرمان » است . از خاك الموت كه گذشتيم راه و جاده خوب شد . كوهها آسان و تمام اسب‌رو [ است 
  ] . يك وجب اين‌جا در تمام الموت پيدا نمىشود . ناهار مدتى طول كشيد يعنى زود بود . آقاى عماد السلطنه اطراف ده سواره رفتند . دو كبك شكار كرده مراجعت كردند . بعد از ناهار سوار شديم . راه بسيار خوبى بود . مدتها بود همچو راهى نديده بوديم . تمام كوه زراعت ديم بود . جاهاى خوب شكار كبك بىاندازه دارد و تمام را مىشود اسب تاخت كرد . اما شكار با طى مسافت منافات دارد . از جاده مىرفتيم . آفتاب كمى گرم كرد . عيب اين كوهها اين است كه چشمه و آب كم دارد و الا هيچ نقصى ندارد . يك ساعت و بيست دقيقه بالا كشيد تا سر گردنه رسيديم . ارتفاع گردنه نه هزار و پانصد « فيت » بود . خيلى بلند است . از آنجا سرازير شديم . دهات رودبار ناپديد شد . دهات كوهپايه و شهر قزوين نمايان شد . شهر بسيار خوب پيدا بود . كوه كشمرز و برزلجين را رضا بيك با حالت تب و كسالت نشان مىداد و خيلى\r\n\r\n","description":"","footnote":"","page_name":" 629 ","page_number":629},
  {"content":"\r\n\r\nشوق داشت حالا آنجا باشد . خب وطن حكايت غريبى است . اگر وطن آدم جهنم باشد باز چشمش به آنجاست و ميل رفتن آنجا را دارد .\r\n\r\nدهات نصر السلطنه\r\nراه سنگلاخ بود . مدتى سرازير آمديم تا به قريهء ورس رسيديم . در عمارت خراب كثيف اربابى پياده شديم . ورس مال نصر السلطنه است . پنج سال قبل در همين عمارت منزل كرديم . آن وقت تازه بود حالا مخروبه شده . شش هزار و ششصد « فيت » ارتفاع اينجاست . درست دو هزار « فيت » از طهران بلندتر است . هرسه « فيت » يك « يا رد » است و « يا رد » جزئى از ذرع ايران كمتر است . ورس ده بزرگى است اما خود ده جاى خشك بىدرختى اتفاق افتاده . آب كمى از پائين ده مىگذرد . زراعت اين‌جا تمام ديم است .\r\nنصر السلطنه چندين ده وصل به يك‌ديگر در اين‌جا دارد و هركس ده بفروشد الان پول حاضر و نقد تسليم مىكند . متصل در فكر است و روزبه‌روز زياد مىكند . نزديك است تمام رودبار و كوهپايه را مالك شود . تنكابن كم بود حالا به قزوين رسيده‌اند .\r\n\r\nكرايهء گارى\r\nغروب كدخدا امين كه قزوين رفته بود گارى كرايه كند آمد . مىگفت دانه‌اى بيست و پنج تومان كرايه مىدهند و من چون خيلى گران بود كرايه نكردم . قرار شد همين قاطرهاى الموتى را ببريم و كرايه از قرار رأسى پانزده هزار داده شد . با كمال ميل قبول كردند .\r\n\r\nآسياى غريب\r\nعصر با جناب گردش رفتيم . آسياى غريبى داشت . تا حال نديده بودم . استخرى بود آب آنجا مىبايست هروقت پر مىشد باز كرده آسيا به گردش مىافتاد .\r\nتا تمام مىشد آسيا مىخوابيد . چوب را مىگذاشت تا استخر پر شود . ده دقيقه يك مرتبه آب استخر تمام مىشد . مدتى آنجا تماشا كرديم . بوى كثافت مىآمد . جناب دماغ خود را گرفته و نشسته بود . اهل ده از اينجا آب مىبردند ، خيلى به زحمت و مشقت . به هريك جناب مىگفت اين مالك پرپول چرا يك قنات براى شما احداث نمىكند كه آسوده شويد . آنها هم شرحى شكايت از اين فقره مىكردند . خيلى تماشا داشت .\r\n\r\nورود به خاك قزوين\r\nسه‌شنبه 16 ربيع الثانى - صبح زود سوار شديم . بنه نصف شب از راه حصار رفته بود . ما برحسب اشارهء ميرزا جعفر قلى . . . از راه زرجه‌بستان روانه شديم . راه تمام از ماهورها مىگذشت . سربالا سرازير كم‌كم تمام مىشد . يك امروز آن هم مختصر است . زرجه‌بستان ده بزرگى است . سه دانگ نصر السلطنه دارد . از آنجا گذشته باز از ماهور مىگذشتيم اما جاده صاف بود . مدتى رفته به قريهء يونس‌آباد\r\n\r\n","description":"","footnote":"","page_name":" 630 ","page_number":630},
  {"content":"\r\n\r\nرسيديم . كنار جوى آب آفتاب‌گردان زده بودند ناهار افتاديم . يونس‌آباد قريه بزرگ پرجمعيتى است . نايب الصدر قزوين و شيخ الاسلام و بعضى ديگر مالك هستند . هزار و پانصد تومان اجاره داده‌اند . هندوانهء بسيار خوب داشت . خيلى اعلى بود . چهار ساعت راه تا اين‌جا آمديم . بعد از ناهار سوار شده آفتاب گرم بود . دو ساعت راه رفته بعد داخل جادهء قزوين كه راه « شسه » باشد افتاديم . در يك قراولخانه از شدت خستگى پياده شده چاى و هندوانه خورديم . يك ساعت و نيم راه آمديم تا به مهمانخانهء قشلاق رسيديم . چادر زده بودند . نماز كرده مهمانخانه را گردش كرديم . بدجائى نيست . اما قهوه‌خانه اسبابهاى كثيفى داشت . با وجود آنكه تمام سفرا و فرنگيها و اغلب رجال عبور و آمد و شدشان از اين راه است و جاده و شاهراه معتبر ايران است . امروز هفت ساعت تمام راه آمديم . هفت فرسنگ تمامى بود . خيلى هم به عجله امروز آمديم تمام را شلاق‌كش .\r\n\r\nچهارده قليان\r\nجناب را حساب كرديم ، در چهار ساعت و نيم توقف صبح و ناهارگاه و شب چهارده قليان كشيده بود و تمام را مىگفت آن را به عجله كشيدم . آن را بد چاق كرده بود ، اين يكى آبش كم بود ، آن يكى آبش زياد . دو قليان را گفت خوب بود كه به هركدام پكى زدم ، يكى قبل از ناهار يكى بعد از شام و السلام . ديگر هيچ كدام به من مزه نكرد . شب هوا خوب بود . شام دير شد . بعضى چيزها ايمان آقا آبدار درست كرده بود خيلى خوب بود و خورديم .\r\nچهارشنبه 17 ربيع الثانى - صبح سوار شده اسب قزل « شقاق » شده بود . اين پدرسگ پاى آخور هميشه « شقاق » مىشود . حالا پس از چهل و دو روز سفر و دو مرتبه شقاق شدن تازه شقاق شده . به زحمت راه مىرفت . جاده صاف و هرچه نگاه مىكنى پيداست و هرچه مىروى تمام نمىشود . آبادى در كنار راه هيچ نيست ، مگر دو كاروانسراى كثيف . دهات از دور اطراف جاده پيداست . از اين راه همان سفر آمده‌ام .\r\nچهار ساعت راه آمديم تا به ده ينگىامام رسيديم . در مهمانخانه منزل كرديم . باغچه دارد ، دو سه بالاخانهء بدى ندارد . اطاقهاى پائين كثيف و بد است . يك آب‌انبار دارد و متصل بايد از اين‌جا اب بردارند . صدراعظم جلوى مهمانخانه دهى آباد كرده اسمش امين‌آباد [ است 
  ] . آب از رودخانهء كردان مىآورند . ششصد تومان اجاره داده‌اند .\r\n\r\nقليان صد دينار - هفت شاهى چاى\r\nعصر تفصيل خنده‌دارى فراهم آمد . بعد از ناهار جلوى ايوان روى صندلى نشسته جناب از حسنقلى قليان خواست . عماد السلطنه فرمودند از قهوه‌خانهء اينجا بياور .\r\nجناب چون صبح قليان حاضر نبود به اصرار تمام از قهوه‌خانه قليان خواست . هرچه من گفتم لازم نيست حالا از قهوه‌خانهء خودمان درست مىكنند به جائى نرسيد . وقتى آوردند و بد بود بناى تكذيب را گذاشت . مختصر حسنقلى هم خواهى نخواهى رفت و\r\n\r\n","description":"","footnote":"","page_name":" 631 ","page_number":631},
  {"content":"\r\n\r\nقليان خوبى آورد . پس از آنكه جناب كشيد مطالبهء صد دينار قيمت قليان را كرد . هرچه جناب خواست طفره بزند به جائى نرسيد . صد دينار داد . حسنقلى گفت چاى تازه‌دمى هم دارد . گفتيم بيار . جناب هرچه گفت لازم نيست من پول ندارم نمىدهم نشد . حسنقلى كه رفت من گفتم حقيقت جناب مهمان شما هستيم . چايى هم درست نشد . فنجان اول را كه آورد من گرفتم . جناب گفت خود شما بايد پول بدهيد . فنجان را زمين گذاشتم گفتم حالا كه راضى نيستى و قيمت نمىدهى نخواهم خورد . متصل حالا مىگويد خير ميل بفرمائيد خودتان پول خواهيد داد . آخر قبول كرد . گفت پس من نمىخورم . حسنقلى فنجان دوم را آورد آقاى عماد السلطنه گرفت . فنجان ديگر آورد خود جناب هرقسم بود گرفت . تا چاى خورده شد قليان كثيف دوم را حسنقلى آورد . قليان بسيار بسيار كثيفى بود . مختصر آنقدر صحبت جناب خنده داشت كه چه بنويسم ، به شرح و كتابت درست نمىشود . من از شدت خنده گريه مىكردم . هيچ وقت آنقدر خنده نكرده بودم . هفت‌شاهى خواهى نخواهى از جيب جناب بيرون آورديم و به حسنقلى داديم . بعد رحيم و خود حسنقلى و محمد گفتند آقاى جناب ما را هم بايد امروز مهمان چاى كند . اصرار زياد و گفتگوى مفصلى شد . عماد السلطنه قبول كرد از بابت مواجب ده شاهى بدهد نوكرها چاى بخورند . هرطور بود جناب قبول كرد . ده شاهى گرفت و به آنها داد . رفتند دعاگو شدند .\r\n\r\nسبب حكومت سعد السلطنه\r\nبعد از اين خنده‌ها نماز كرده قدرى گردش رفتيم . امامزاده‌اى داشت فاتحه خوانديم . كاروانسرا يعنى اين مهمانخانه روزى سيزده هزار اجاره دارد ، به باقر خان سعد السلطنه حاكم قزوين مىرسد . اين راه از اول كه ساختند تا حال دست اوست و اگر بخواهند ديگرى را حاكم كنند فورا راه را ول مىكند . اسب ، كالسكه ، هرچه هست برمىدارد . چون راه عمومى است خصوصا سفراى كبار و وزراى دول خارجه بايد عبور كنند مجبور مىشوند دو مرتبه به خودش حكومت را واگذار كنند . چنانچه حسام السلطنه حاكم شد و شش ماه بيش طول نكشيد . براى خاطر راه مجددا به سعد السلطنه دادند .\r\nحالا خيلى ميل دارد و متصل مذاكره مىكند كه حكومت گيلان را بدهيد تا راه قزوين را هم درست كنم و آخر الامر اين كار را خواهد كرد . تا اين راه تا لب دريا « شسه » شود و هردو حكومت ابد الدهر با او باشد .\r\n\r\nكك و پشه و كنه\r\nپنجشنبه 18 ربيع الثانى - تفصيل ديشب و بيخوابى مفصل است . خروس در جلوى اطاق ما بالاى درخت بود ، از نصف شب بناى خواندن را گذاشت . پشه و كك و كنه هم كمك كرده تا اذان صبح خواب را از چشم من و جناب برد . متصل خروس مىخواند و آنى نگذاشت راحت باشيم . اذان را نگفته بودند بيرون آمدم . اكبر فراش را ديدم صدا كردم اين خروس را بگير . اكبر از بالاى درخت خروس را گرفت . نصف پرش كنده شد فرار\r\n\r\n","description":"","footnote":"","page_name":" 632 ","page_number":632},
  {"content":"\r\n\r\nكرد . آن سمت رفته بناى خواندن را گذاشت . جناب هم دو سه سنگ انداخت باز ساكت نشد . بقدرى اين اطاق پشه و كك داشت كه به نوشتن درست نمىآيد . با كمال كسالت نماز را خوانده چاى خورديم . آقاى عماد السلطنه خوب خوابيد . خيلى تعجب داشت و حال آنكه هميشه از ما مقيدتر بود و راحت‌طلب‌تر . نزديك آفتاب زدن در ايوان نشستيم .\r\nيك نفر قورخانه‌چى كه نايب بود پنج خروار باروت به گيلان مىبرد . فرصت كاغذ نوشتن نشد . يك « كرت » اسم خودم را براى محمد ميرزا دادم برد . به نايب مهمان‌خانه خيلى دعوا كردم . بعد از اين اتفاقات سوار شديم . راه صاف و جاده هميشه از دور سفيدى مىزد . اسب من كم راه [ مىرفت 
  ] . تمام راه را « لكه » مىآمدم . سه اسب همراه دارم ، يكى از ديگرى كم‌راه‌تر . براى اين قسم راهها خيلى بد است و صدمهء كلى مىزند . اسب حضرت و الا راهوار و تند مىآمد . چادرها را نصف شب براى كلاك برده‌اند . تمام صحبت از صدمهء ديشب بود . شكارى بين راه نبود . نزديك حصارك از عقب مىآمدم محمود كه يدك مىكشيد يك مرتبه گفت آقا خرگوش . من مراجعت كرده گفت در اين جوى خوابيده . پياده شدم خرگوش بلند شد . تير اول نخورد . تير دوم افتاد .\r\nتا محمد رفت بگيرد بلند شد . سه‌پا سه‌پا رفت در بيشه گم شد . توله‌ها نبودند و رفت .\r\n\r\nكلاك تيول للهء عزيز السلطان\r\nپائين‌تر از حصارك ناهار افتاديم . يك ساعت بعد از ناهار سوار شده طولى نكشيد به كلاك رسيديم . چادرها را در زير كاروانسرا و دكاكين جاى خوبى جلوى باغات انگور زده بودند . انگور اعلى آوردند . حقيقت انگور اين ده تعريف دارد . عصر با عماد السلطنه و جناب پياده به ده كلاك كه در بغلهء كوه واقع شده و مسافتى با چادرها و جاده دارد رفتيم . ده بزرگ قشنگى است . تيول حاجى لله ، للهء عزيز السلطان است . سالى مبلغى تفاوت و منافع مىبرد . اين اشخاص چه جاها را پيدا مىكنند و در فكر چه مداخلها هستند . شب در عوض ديشب در كمال راحت استراحت كرديم . شب آخر سفر است به حمد الله به خوشى و خوبى طى شد . برعكس سفرهاى سابق الموت هيچ كس ناخوش نشد . خيلى خيلى جاى شكر دارد . سلامت و تن‌درست الحمد لله رسيديم .\r\nدرست چهل و سه شب است سفر هستيم و با فردا چهل و چهار روز مىشود . بودن جناب و صحبتهاى او خيلى در اين سفر اسباب خوشى و راحتى شد .\r\n\r\nحسين‌آباد\r\nجمعه 19 ربيع الثانى - 27 ميزان ماه . صبح بسيار زود مفرش و « سيزخانه » به شهر رفتند . آفتاب نزده بود سوار شديم . پائين كلاك در بغله نيزار بود . به حضرت و الا گفته بودند تيهو دارد . از جاده خارج شده آنجا رفتيم . زربهء بزرگى تيهو پريد . يك تير حضرت و الا انداختند نخورد . يك تير هم من انداختم آن هم نخورد . يك زربه كبك\r\n\r\n","description":"","footnote":"","page_name":" 633 ","page_number":633},
  {"content":"\r\n\r\nهم من ديدم . تا پياده شدم و تفنگ گرفتم بلند شده رفتند . هرچه گشتم چون وقت كم بود و بايد طى هشت فرسنگ مسافت بشود لابد و لاعلاج مراجعت كرديم . يك روباه بيرون آمد ميان نيزار رفته گم شد . تاخت كرده به جاده داخل شديم . عماد السلطنه از عقب آمده يك كبك شكار كرده بود . در ده حسين‌آباد كه متعلق به زن جلال الدوله است ناهار افتاديم . باغ خشك بىآبى داشت . در بهار آب زيادست و اين وقت‌ها هيچ آب ندارد .\r\nجاى كثيف خشكى بود . سه ساعت ناهار و بعد از ناهار توقف آنجا شد . چهار به غروب مانده راه افتاديم . به سلامتى و ميمنت دو ساعت و ده دقيقه به غروب مانده وارد منزل شديم . راه من نزديكتر بود . حضرت و الا مرخص فرموده منزل آمدم . نواب عليه شاهزاده آغا اينجا بود . باغ مصفا بود . باغبان تنبلى نكرده است . شب هوا خنك بود . از شدت خستگى خواب خوبى نكردم . ككهاى ينگىامام هنوز باقى بود و اذيت كرد . 1312 .\r\n\r\nبازگشت به طهران\r\nشنبه 20 ربيع الثانى - صبح پياده محض زيارت نواب عليه و سايرين خانهء حضرت و الا رفتم . الحمد لله همگى سلامت بودند . شاهزاده خانم همشيره چندى بود قولنج كرده بودند حالا بهترند . حكيم شراب تجويز كرده ميل مىكنند .\r\n\r\nاخبار عزل و نصب\r\nاخبارات بسيار است . من‌جمله عزل امير نظام و نصب حسام الملك به هفتاد هزار تومان پيشكش به كرمانشاهان و نصرت الدوله فرمانفرما به كردستان . اولاد مرحوم فرمانفرما هم مثل اولاد علاء الدوله و عضد الدوله خوش‌بخت‌اند . با آن همه شغل كه در آذربايجان دارد و آن همه ملك و مال شش ماه نيست از كرمان آمده حالا كردستان مىرود . عماد الدوله هم آمده گويا نرود . خراسان شلوغ است و مؤيد الدوله را كتك فراوان زده‌اند . فارس گرانى است . همدان باز ملا عبد الله مىگويند اظهار حياتى كرده شورش كرده عضد الدوله را بيرون كرده‌اند . امير خان سردار مأمور شده آنجا رفته آخوند را بيرون كند و اشرار را تنبيه كند . مردم همدان گرفتار عضد الدوله شده هر روز امرى مشتبه مىكند . بيچاره‌ها سخت گرفتارند . معتضد السلطنه را ديدم امروز عصر به سمت كربلاى معلى حركت مىكند ، فخر الملك چند روز ديگر . رفتن احمد خان حضرات را به هيجان انداخت . در هر كارى عملهء خلوت شاه همچشمى مىكنند . اين دفعه دوم است حضرات رفته‌اند . مفصلا مىروند . فخر الملك هنوز از شاه مرخصى نگرفته .\r\nبعد از ناهار درب خانه رفتم همان‌طور بود كه بود . محمد حسن ميرزا قريهء سامن ملاير را تيول كرده دماغى داشت . هنوز دينارى از مواجب امسالش را والى پدرسگ يهودى نداده است .\r\n\r\nلقب در ايران\r\nلقبهاى زياد داده‌اند و حال آنكه يك ماه قبل در روزنامه اعلان مفصلى كردند كه\r\n\r\n","description":"","footnote":"","page_name":" 634 ","page_number":634},
  {"content":"\r\n\r\nلقب و مناصب موقوف مگر به بعضى شرايط كه درج شده بود كه هرگز در ايران صورت نخواهد گرفت . تا حال صد مرتبه اين‌طور اعلان كرده‌اند . اين مسئله خلاف و محض غرض نيست . هركس روزنامه‌جات را ديده باشد و كتب سالنامه داشته باشد ملاحظه كند معلوم مىشود . مثلا « هنبت » دندانساز كه مدتى است در ايران و خدمت شاه مىباشد لقب مسنن السلطنه گرفته . « هنبت » اهل سوئد است . پسر دوم عصمت السلطنه لقب انتصار السلطنه . زنها خيلى لقبهاى عجيب غريب گرفته‌اند . من‌جمله عفيف الدوله ، جميلة السلطنه و غيره و غيره . خيلى حكايت است . خوب است ساير دندانسازها را هم اين قسم لقب بدهند و يقين دارم خواهند گرفت ، رباعيات السلطنه ، تواجد السلطنه و غيره و غيره .\r\n\r\nفروش باغ و عمارت دولتى و خرجهاى بيمعنى\r\nباغ لاله‌زار و ميدان مشق را هم گويا به حاجى محمد حسن امين دار الضرب فروخته‌اند . خالصه‌جات طهران را هم ميل فروش دارند . نمىدانم چه اتفاق افتاده . اگر جنگى بشود و بخواهند خسارت جنگى بدهند چه خواهند كرد . پس جواهرات سلطنتى را بفروشند بهتر است . باغ و ميدان مشق كه باز لازم است و براى كارى هستند .\r\nشكستى نخورده‌اند ، مالياتى زمين نخورده ، قحط و غلائى نشده ، جائى را سيل نبرده ، شهرى نسوخته كه اين‌طور بناى فروش باغ و عمارت سلطنتى را گذاشته‌اند . شاهان سابق به زحمات اينها را فراهم آورده‌اند حالا مىفروشند و خرجهاى ول بىمعنى مىكنند . عزيز السلطان و حرم‌خانه خرج دارند . پارچهء ذرعى چهل تومانى براى لباس خانمها لازم است . پس ما بيچاره‌ها چه كنيم . زنهاى ما هم مىبينند و ذرعى چهل تومانى نخواهند پنج تومانى مىخرند . كجا را بفروشيم . جائى نداريم . چيزى در بساط نيست .\r\nحكايت لباس زنها و تجمل باغ و عمارت و مبل اطاق مسئلهء عمده‌اى شده . همه كس مبتلا و گرفتار است . هرچه دارند مىفروشند باغ و عمارت درست مىكنند .\r\n\r\nپول نيست\r\nيكشنبه 21 ربيع الثانى - كك و شپش ينگىامام الحمد لله ديشب تمام شده بود و خواب خوبى كردم . سه ساعت از دسته گذشته خانهء حضرت و الا رفتم . شاهزاده خانم همشيره و شاهزاده والى هردو اندرون رفتند . شاهزاده خانم براى خاطر مواجب محمد حسن ميرزا رفت عرض بكند . امساله را حكيم الممالك والى هيچ نداده . تلگرافچى دو سه تلگراف زده بود كه هيچ پول در بساط نيست ، سر مردم تماما بىكلاه است . احكام حضرت اجل را هم نمىخوانند . صريح و محرمانه مىنويسم هر فكرى داريد بكنيد ، سال تمام شد و پول هيچ نيست . اين تلگرافات را هم برد .\r\nبعد از ناهار به اتفاق تولوى خان و محمد حسن ميرزا سوار شده به اكبرآباد پيش\r\n\r\n","description":"","footnote":"","page_name":" 635 ","page_number":635},
  {"content":"\r\n\r\nمعتضد السلطنه رفتيم . جمعى بودند . فردا يا پس‌فردا مىرود . فخر الملك گفت شاه تلگراف سرتاپا فحش به والى كردند كه به وصول دستخط مواجب محمد حسن ميرزا [ را 
  ] تلگرافا برات كن . خيلى متغير شده بودند و خيلى سخت دستخط شد . البته خواهد داد و بواسطهء همين عرض شما معزول خواهد شد . با دماغ چاق سوار شده از خيابان گردش‌كنان خانهء حضرت و الا رفتيم . شب آنجا ماندم . شاهزاده خانم تفصيل امروز را شرح مىداد .\r\n\r\nزن گرفتن نظام الدوله\r\nمطلب تازه‌اى گفت . نظام الدوله تازه خانم قشنگ خوشگل خوبى را عقد كرده امروز اندرون پيش انيس الدوله آمده بود . خيلى تعجب داشت . نظام الدوله با اين غمهاى متوالى كه ديده و كبر سن و هضم قوا باز زن جوان خوشگل خوب بگيرد . مىگفت دختر بسيار بسيار معقولى بود . تمام مردم تماشا مىكردند .\r\nدر روضه‌خوانى فاطمه سلطان خانم كتاب‌خوان حرم اعليحضرت پيش شمس - الدوله و اختر السلطنه نشسته بودم شاه آمد به شمس الدوله گفت « خبر ندارى ، پس كجا هستى ، زن تازه خوب قشنگ نظام الدوله آمده است . هنوز هم دختر است . كارى نتوانسته بكند . » شمس الدوله با كمال اوقات‌تلخى به شوخى گفت ، « تو كه شاهى و قوه خوب دارى ماشاء الله از همه جوانتر و بهتر هستى چرا نتوانستى كارى صورت بدهى .\r\nنظام الدوله كه حق دارد شما چرا . » اعليحضرت از اين سفر تابستان از كلاردشت دخترى آورده‌اند ، خيلى محبوب القلوب واقع شده خيلى دوست دارند . اسمش را هم روشنك گذاشته هنوز دختر است . مقصود شمس الدوله از اين سرزنش او بوده . شمس - الدوله دختر عضد الدوله سلطان احمد ميرزا ابن خاقان خلد آشيان است . حقيقت اين كار نظام الدوله تازگى دارد . عصمت الدوله مرحوم زن نظام الدوله بود و در سال وبائى مرحومه شد رحمها الله .\r\nسه‌شنبه 23 - شب نواب عليه اينجا تشريف داشتند . شخص روسى آمده خانهء والدهء گلين خانم را اجاره كرده اسبابهاى خوب دارد . فرنگى خوش‌مزهء خوبى است . يك لامپا فتيله‌اى خريدم به قدر ده چراغ روشنائى دارد . نسبتا ارزان هم مىدهد .\r\n\r\nپيشرفت ژاپون\r\nجنگ بين چين و ژاپن به شدت سخت باقى است . چين به كثرت جمعيت و ژاپن مغرور به تمدن و اسلحه و قشون خوب . هردو مغرورند تا حال كه ژاپن همه‌جا قشون چين را شكست داده و اغلب مىگويند فتح خواهد كرد . اين پادشاه ژاپن از پادشاهان معروف مشهور دنيا خواهد بود . در مدت ده پانزده سال طورى مملكت خود را آباد و تربيت كرده كه مزيدى بر آن متصور نيست . تفضيل ژاپن زياد است . اسباب حيرت و تعجب مردمان اين عهد است . چندى ديگر به اين رويه بماند از ممالك فرنگ صد درجه بهتر خواهد شد . چيزى نگذشته خود را به پايهء آنها رسانيده . در روزنامهء اطلاع نوشته بود نمرهء 656 كه اين دولت مشرق‌زمينى هفتصد و شصت نوع روزنامهء مختلف دارد كه از\r\n\r\n","description":"","footnote":"","page_name":" 636 ","page_number":636},
  {"content":"\r\n\r\nآنها من‌حيث مجموع چهارصد كرور نسخه به طبع مىرسد . عدد تصنيفات و تأليفات كتب مختلفه بيست و دو هزار است . الان در كشتىسازى طورى استاد شده‌اند كه ابدا محتاج به كشتى انگليسى و غيره نيستند . توپ و تفنگ و ساير اسلحه از هرقسم خودشان مىسازند . ترقى علوم آنها از فرنگستان گذشته است . تمام را همين پادشاه حاليه ترتيب داد . اسم پادشاه « موتسوهيتو » و اسم ملكه « هريكو » [ است 
  ] . پادشاه را ميكادو خطاب مىكنند .\r\n\r\nاخبار جهان\r\nاين نزاع چين در ژاپن براى خاطر دولت كرده مىباشد . امپراطور روس مىگويند خيلى سخت ناخوش است و مشكل جان به‌در برد . وليعهد روس اصرار به عروسى دارد .\r\nنوهء ملكه انگليس دختر « دوك هس‌دارمستد » را چندى قبل نامزد كرده است .\r\n\r\nالقاب تازه - جلو افتادن از ژاپون\r\nالقاب تازه كه داده شده يكى مقبل السلطنه ، ديگرى وثوق الدوله ، صدق الملك ، مسنن السلطنه . به حمد الله تمدن ما در اين قليل مدت از ژاپن گذشته . چيزى كه بلد هستيم لقب و منصب دادن [ است 
  ] .\r\n\r\nغلطات علمى اعتماد السلطنه\r\nپنجشنبه 25 - ديشب را خانهء عماد السلطنه رفتيم . نواب عليه تشريف داشتند .\r\nخيلى خوش گذشت . چندى قبل در روزنامه اشاره شد كه مطالب بىمعنى و غلطات علمى اعتماد السلطنه را نوشته قبل از رفتن الموت بتوسط پست به امضاى شيخ محمد حسن شهرستانك روانه كرديم . در روزنامهء اطلاع نمرهء 354 صفحهء چهارم اين جواب را نوشته :\r\n « سكت عن السفيه فظن انى * عييت عن الجواب و ماعييت \r\nكراسه‌اى مشتمل بر لختى انتقادات نسبت به برخى از اجتهادات كه مصحح تاريخ ايران و مكمل جغرافى آن فيلسوف الحضرت آقاى اعتماد السلطنه دام تأييده و تسديده در مطاوى بعضى از مصنفات رائق و آثار فائق خود كرده‌اند به نظر رسيد به امضاء شيخ محمد حسن نام . چون از سوق تقرير كه همه لم‌لم است و لا نسلم مستفاد مىشد كه مقصود نگارندگان فقط مراء و جدل است و اسناد خطا و خطل ، لاجرم فيلسوف اعظم صاحب الصيت المنبسط فى العالم خاموشى را مناسبتر يافتند از تجشم جواب و ارشاد به حق و صواب كه :\r\n لو كل كلب عوى القمة حجرا * لا صبح الصخر قيراطا بدينارى \r\nالفقير محمد المهدى شمس العلماء « 1 »\r\nخدا شاهد است مطالبى كه نوشته بوديم تمام عين واقع است و تمام را از روى كتب خودش كه درج شده نسخه‌اى از آن مطالب در جعبهء من است نگاه‌دارى آن را بايد كرد\r\n\r\n\r\n","description":"","footnote":"\r\n( 1 ) متن اين نامه از روى روزنامه اصلاح شد . از دانشمند گرامى دكتر محمد اسمعيل رضوانى سپاسگزارم كه متن را از روى روزنامه بر من خواند . ايرج افشار .\r\n","page_name":" 637 ","page_number":637},
  {"content":"\r\n\r\nكه از نفايس است . جواب اين مطلب را هم بايد نوشت . مىخواهد من‌بعد غلطها را تصحيح كند و به اسم خود شهرت بدهد و حال آنكه ملتفت نبود و اين زحمت را ما كشيديم .\r\nشنبه 27 ربيع الثانى - صبح را خانهء حضرت و الا رفتم . نواب عليه ده روز است خانهء عماد السلطنه مانده و مرخصى كربلا را مىخواهند . رفتن معتضد السلطنه و ديگران اسباب شده بنا بود اعليحضرت خانهء صدراعظم بروند معلوم شد روز دوشنبه مىروند .\r\n\r\nجنگ ژاپون و چين\r\nاخبارى كه تازه در روزنامهء « لندن‌نيوز » و « پال‌مال » نوشته بودند قشون ژاپن داخل كره شده و با بيست هزار قشون چين مقابل شده . شانزده هزار از آن قشون مقتول و اسير و گرفتار شده . چهار هزار نفر خسته و مجروح جان به‌در برده‌اند و سركردهء آنها در اردوى ژاپنيها محبوس است . طرف شمال كره را هم گرفته . شدت سرما هم مانع از آمدن قشون تازهء چين است . در دريا هم شكست سختى به كشتيهاى چينى داده‌اند . اغلب كشتى را سوزانده و غرق كرده‌اند . حالا مىخواهند قشون خود را به پكن پايتخت چين ببرند . « لىهونگ‌چون » سپهسالار چين دو سه روز است نيم‌تنهء زرد را نپوشيده و پر طاوس و دكلتهء مخصوص را نزده است . گويا بواسطهء اين شكست معزول شود . در روزنامه نوشته بود ژاپن از ما بحرپيمائى و آداب آن را آموخته بايد حالا درست ملاحظه كنيم مبادا از ما بهتر فهميده باشد و از استاد خود كاملتر شده باشند . به هرجهت قابليت خود را بواسطهء اين فتوح ژاپن نمود . لازمهء اين سلطان قابل زحمت‌كش همچو فتحى بود كه به داخله و خارجه بفهماند كه زحمات او مثمر بوده و بىجهت زحمت نكشيده است . حقيقت سزاوار صد هزار گونه تعريف و تمجيد است .\r\nهيچ وقت ژاپن گمان نمىكرد كه استعداد گفتگوئى كتبى و لفظى با دولت چين پيدا كند . حالا بايد اين‌طور شكست بدهد و قانع نشده به پايتخت آن دولت قشون بكشد .\r\nيك نفر ژاپنى صد نفر چينى در مقابل دارد . انگليس مشرق زمين ژاپن است . گمان مىرود پس از اين جنگ چينها هم به كلى وضع حاليهء خود را تغيير داده مثل ژاپنيها بشوند .\r\n\r\nدون‌كيشوت\r\nعصر خانهء عماد السلطنه رفتم . بعضى پيغامها برده اثر نكرد . غروب منزل آمدم .\r\nميرزا سعيد كرد طبيب « * » كه همدان آشنا شده بود از لندن دو جلد كتاب « دون‌كيشت » فرستاده بود . اشكال خوب داشت . از رمانهاى معروف و مشهور دنياست . به هر زبان ترجمه شده . تا امروز رومانى بهتر از اين گفته نشده . مصنف سروانتس اهل اسپانيول است .\r\n\r\n\r\n","description":"","footnote":"\r\n( * ) مقصود دكتر سعيد خان كردستانى است .\r\n","page_name":" 638 ","page_number":638},
  {"content":"\r\n\r\n\r\nاخبار جنگ ژاپون با چين\r\nدوشنبه 29 ربيع الثانى - اخبار تازهء شكست دولت چين و فتح كره به دست قشون ژاپن است . روزنامه اشكال بسيار خوب داشت كه از روى روزنامه‌هاى ژاپن كشيده بود . سه چهار كشتى بسيار بزرگ زره‌پوش چين را در دهنهء رودخانهء « يلو » غرق كرده‌اند و جمعيت آن به كلى غرق شده‌اند . شهر سئول پايتخت كره را هم محاصره كرده پس از يك جنگ مختصرى داخل عمارت سلطنتى شده پادشاه را معزول كرده پادشاه ديگرى را به جاى آن نصب كرده‌اند و حالا قشون تازه‌نفس حاضر كرده مىخواهد به شهر پكن حمله نمايد . سردار قشون ژاپن كنت « ياماگاتا » بوده . چينيها وحشت كرده اثاثيهء سلطنتى را از پكن به شهرهاى ديگر نقل كرده‌اند . تا بعد چه شود .\r\n\r\nمقصود از مهمانى\r\nسه‌شنبه سلخ شهر ربيع الثانى - امروز مهمانى مفصل صدراعظم بود . همه‌ساله بعد از ناهار تشريف مىبرند . امسال از صبح تشريف بردند . ديشب را خانهء حضرت و الا بودم . صبح كالسكه نشسته رفتيم . اصل بنا و انعقاد اين مجلس جلب منافع است . امروز هريك از حكام و صاحبان مناصب و عمدهء رجال بايد هريك به فراخور كار و شغل و درآمد خود تقديمى حاضر كنند . انشاء من قابل نيست و هرچه مشاهده مىكنم نمىتوانم بنويسم ، يعنى به نوشتن هم درست نمىآيد . و الا اين مجلس امروز را شرحى مىدادم تا خواننده عبرت كند از وضع دولت ما .\r\n\r\nلباس شاه\r\nبه هرجهت اعليحضرت تشريف آوردند . در بيرون در باغ و حياط اغلب ايستاده بودند . اعليحضرت با لباس ماهوت مشكى تكمه‌هاى الماس و سردوشى الماس دو زمرد دوره الماس گرفتهء خيلى بزرگ به روى سينه دوخته يك بند قمه تمام الماس و دنبال آن يك قمه الماس آويخته ، كلاه قزاقى و جلويى كلاه عوض شير و خورشيد الماس بزرگى و اطراف آن با الماسهاى ريز به كلاه دوخته داخل شدند . اين لباسها مخصوص شاه است و الحق چه‌قدر لباسهاى پوچى است . يعنى اين شاه زيادتر اصرار به پوشيدن و اختراع اين قسم لباسها دارند . سابقا لباس سلاطين به آن وضعهاى قديم بود و بطور مخصوصى از قديم الايام به آنها مرواريد دوخته بودند . ديگر هر جواهرى و هرطور كه زرگر و خياط بسازند و بدوزند نبود .\r\n\r\nحرفهاى شاه\r\nاول ورود ملاحظه مىفرمايند هرچيز تازه‌اى كه در جلوى نظر مبارك بيايد تعريف مىفرمايند . مثلا اگر چراغ خوبى در دالان باشد يا سردر قشنگى باشد يا باغچه بندى تازه شده باشد هركدام در به دو ورود به نظر مبارك بيايد بىاختيار و بدون\r\n\r\n","description":"","footnote":"","page_name":" 639 ","page_number":639},
  {"content":"\r\n\r\nاين‌كه مستحق اين همه تمجيد و تعريف ، هست يا نيست يك نفر را مخاطب فرموده تمجيدات مىكنند و مىفرمايند سال گذشته اين نبود ، حالا چقدر خوب شده . بعد راه افتاده آدم مضحكه و خنده‌دارى اگر در اين ميانها باشد با او چند كلمه حرف زده از اطراف خنده‌هاى بىمعنى به قهقهه بلند مىشود .\r\nتشريف بردند به اطاق مخصوص . ميز بزرگى گذاشته ميوه‌هاى زياد و شيرينى فراوان و تقديمات مردم را از نقدينه و غير آن چيده‌اند . اعليحضرت قدرى شيرينى ميل فرموده فورا آب خواستند « آب ، آب . » به عجلهء تمام دو دقيقه نگذشت كه حاضر شد . كمى فرمايشات فرموده . . . « 1 » بعد فرمودند عكاس ، عكاس . عكاسى آمده اول در آينه ملاحظه كرده بعد ايستادند دو سه شيشه عكس انداخت . مردم مرخص شدند .\r\n\r\nكفش‌دزدى\r\nدر خدمت آقاى نايب السلطنه و صدراعظم و حضرت و الا رفتيم حياط پائين كه به سمت تكيه نگاه مىكند . در اطاق كوچكى ناهار انداخته بودند . صدراعظم به حضرت و الا فرمودند شما مهمان‌دارى بكنيد ، من آن اطاق مىروم . فرشهاى خوب در اطاق بود . با كفش نمىشد رفت . كفشها را هم اگر بيرون بياورى فورا مىدزدند .\r\nآنوقت آدم معطل مىماند . به هرجهت كفشها را درآورده به هول و تكان بسيار ناهار مختصرى خورده بيرون آمديم . اطاق ميرزا عبد الله خان رفتم . نسقچىباشى آنجا بود .\r\nبقدرى خنده‌هاى بيمعنى بيموقع و كارهاى ركيك پوچ كرد كه چه بنويسم . نمىدانم اين چرا آنقدر لوس و خنك شده . بيرون آمده حضرات هم مىرفتند براى بازى تخته .\r\nدر راه حضرت و الا را راضى مىكردند كه بازى كند . چون در چند مرتبه خوب برده حالا ول‌كن نيستند . آخر الامر حضرت و الا راضى شد . رفتيم پشت در اطاق متصل آدم مىآمد كه شاه مىفرمايند پول حاضر كنيد ، بايد دست هريك پول باشد . اين مسئلهء قمار را بنويسم :\r\n\r\nقمار در حضور شاه\r\nاين قمار در حضور اعليحضرت مدتهاست قرار شده . شاهزادگان و بعضى از عمله خلوت مقابل مىشوند بازى مىكنند . آخر الامر جلو هركدام پول جمع شود نزديك برخاستن عملهء خلوت « چپو » مىكنند و به هيچ طرف چيزى نمىرسد سهل است و « تنخواهى » كه آورده‌اند هم از ميان مىرود . ديگر اين‌كه اطراف مثل نگين انگشتر حلقه زده هريك حرفى به ميل خود مىزند و هرچه شرط مىشود كه كسى حرف نزند به جائى نمىرسد . همان‌طور متصل از اطراف حرف مىزنند . اين فقرهء غارت و « چپو » پول هم ممكن نشده قدغن شود . يعنى هرچه بفرمايند كسى گوش نمىدهد . اين است كه مىترسند پول ببرند و اصرار آوردن « تنخواه » محض اين است .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 640 ","page_number":640},
  {"content":"\r\n\r\n\r\nسيد شمس گيلانى\r\nدر پشت در اطاق كه بوديم و اعليحضرت با مشير الملك خلوت كرده بودند در ايوان پشت اطاق كه داخل راه‌رو مىشود حاجى امين السلطنه و مجد الدوله و دو سه نفر ديگر نشسته بودند . سيد شمس گيلانى [ را 
  ] كه تازه آمده و آدم مضحكهء خنكى است نشانيده . اين سيد آواز مىخواند ، بشكن مىزد ، روضه مىخواند ، نقاره مىزد ، تعزيه مىخواند ، فرنگى و ارمنى آواز مىخواند ، كلاه‌فرنگى به سر گذاشته تقليد درمىآورد و حضرات به قهقهه و به شدت بلند خنده‌هاى پىدرپى مىكردند . عموم نوكرهاى مردم هم تماشا مىكردند و اعليحضرت هم در اطاق كه بيست قدم بيش مسافت نيست به خيال خود با مشير الملك خلوت فرموده بودند . صدراعظم ، نايب السلطنه و ساير وزرا و شاهزادگان در اين اطاق جلو هريك از پنجره‌ها وارسى دراز شده تماشاى حركات سيد را مىكردند .\r\nخلوت شكسته شد . جمعى به اطاق رفتند . بعد سيد را اعليحضرت احضار فرمودند .\r\nيك ساعت تمام در حضور اين همه مردم و اين مهمانى رسمى اين سيد شمس هركارى خواست كرد و آنچه از پير استاد يادداشت به عمل آورد . چندين مقابل سختتر از پيشتر .\r\nآخرش به . . . رسيد . تمام اين رجال هم حضور داشتند مگر معدودى .\r\n\r\nتخته‌بازى\r\nپس از آن بناى تخته‌بازى شد . حضرت و الا با آقاى نايب السلطنه و صدراعظم ، مجد الدوله ، احتشام الدوله كه حالا معتمد الدوله است با امين خلوت ، آقا عبد الله خواجهء عزيز السلطان يك سمت . مشير الدوله ، شعاع الدوله ، رئيس اصطبل توپخانه ، امين همايون يك سمت . حضرت و الا طاس مىانداختند و به مشورت امين خلوت و معتمد الدوله بازى مىكردند . طرف مقابل مشير الدوله بود . پنج تومان سه دست پشت سر هم مشير الدوله باخت . او كنار رفته رئيس ميان آمد . با وجود آنكه اين سه چهار نفر تخته‌باز قابلى هستند و طاس‌گير محسوب مىشوند . رئيس هم چندين دست باخت عقب نشسته .\r\nامين همايون ميان آمد ، پشت هم باخت . شعاع الدوله آمد يك دست برد و يك دست باخت .\r\nشصت تومان حضرت و الا برده بود . صدراعظم گفت در حضور حضرات بايد پول را قسمت كرد تا بازى تمام شود . نفرى پنج تومان داده مابقى را سايرين بردند . مجلس تمام شده بلند شديم .\r\nسر حضرت و الا درد گرفت . هيچ وقت بازى نمىكنند ، امروز هم به اصرار حضرات [ بازى كردند 
  ] . چشم همه ترسيد . متصل شاه مىگفت « عز الدوله حقيقت معركه مىكنى ، چه خبر است . » مثل آن روز خانهء عزيز الدوله شد . هميشه حضرت و الا در بازى نقش دارند . حتى با ما هم كه بازى مىكنند ممكن نيست نبرند . اما خود بازى را آنقدر خوب بلد نيستند . طاس طورى مساعدت مىكند كه ما فوق آن متصور نيست .\r\n\r\n","description":"","footnote":"","page_name":" 641 ","page_number":641},
  {"content":"\r\n\r\n\r\nاسبهاى پيشكشى\r\nاطاق ديگر آمده چاى صرف شد . اعليحضرت بيرون آمدند . اسبهاى پيشكشى بيست رأس بود . از حضور مبارك گذشت . ميرآخور هريك را به بيانى عليحده و تعريفى مخصوص عرض مىكرد . دو سه اسب خوب ميانه بود . بعد خانهء ناصر الملك از آنجا خانهء احتشام الملك از آنجا خانهء آجودانباشى كل هريك تقديم گذاشته بودند .\r\nدو سه كلمه حرف مىزنند بدون درنگ رد شده جاى ديگر . سوار كالسكه شده به عمارت همايونى تشريف بردند .\r\nچهارشنبه غرهء شهر جمادى الاولى - صبح مشكوة السلطنه ميرزا على خان با محمود خان ديدن آمدند . عصر خانه ميرزا باقر خان پسر معين السلطنه رفتم تخته‌بازى كرده . يك بره سه دانه جوجه بردم . بازى ديروز حضرت و الا به من هم اثر كرده كه مىبرم .\r\n\r\nبلورسازى - كبريت‌سازى\r\nكارخانهء بلورسازى نزديك خانه‌هاى ما درست كرده‌اند . كمپانى اهل بلجيك است . عمارتش نزديك به اتمام است . كبريت‌سازى كه مدتى است خوابيده . نمىدانم چطور شد ديگر كار نمىكند . مىگويند صرف نكرد و حال آنكه چوب و مزد عمله و زغال چقدر ارزان است .\r\nجمعه 3 - عصر خانهء عماد السلطنه رفتيم تاج الدين ميرزا ، تولوى خان ، محمد حسن ميرزا بودند . بناى بازى شد . يك تومان پنج‌شاهى پنج‌شاهى بردم . تمام را « شطل » گرفتند چيزى باقى نماند . اتفاق غريبى بود .\r\nشنبه 4 جمادى الاولى - صبح ميرزا باقر خان ديدن آمد . گفت شنيده‌ام حضرت و الا به تسليت و تهنيت امپراطور روس پطرزبورق مىروند . گفتم خلاف است . حضرت و الا الان شمران تشريف دارند . گلين خانم ديشب تا صبح نوبه كرد . تب سختى داشت .\r\nپياده خانهء حضرت و الا رفتم . گفتند دو سه مرتبه آدم صدراعظم آمده حضرت و الا را خواسته‌اند . پاكتى نوشته بودند شمران فرستاديم و تمام مردم مىگويند حضرت و الا مأمور به روس هستند . تمام را خيال فرنگ مىكرديم . چون يك دفعه هم تشريف برده‌اند البته حالا هم اگر كسى برود ايشان خواهند بود .\r\n\r\nفوت امپراطور روس\r\nاعليحضرت امپراطور الكسندر سيم پادشاه كل ممالك روسيه در روز پنجشنبه دوم جمادى الاولى در قصر و عمارت قشلاقى ليوادديا كه در ولايت قرم واقع است بدرود زندگانى را كردند . ديروز اين خبر طهران رسيد و امروز شهرت كرد . ناخوشى امپراطور درد كليه و مرض استسقا بود . چهل و هفت يا هشت سال داشتند و چهارده سال سلطنت كردند . امپراطريس دختر پادشاه « دن‌مارك » است . وليعهد كه اكنون\r\n\r\n","description":"","footnote":"","page_name":" 642 ","page_number":642},
  {"content":"\r\n\r\nامپراطور است نيكلا دوم است . زنش كه در بهار گذشته نامزد شد و در اين چند روز عروسى مختصر فورى كردند پرنسس الكس آف‌هس دارمستد نوهء دخترى ملكهء انگليس است . اين دختر ملكه مدتى است مرحومه شده در عروسى دختر دوك اف اديمبور كه حالا دوك كوتا است پسر دوم ملكهء انگليس كه براى دوك هس‌دار مستد منعقد شده بود وليعهد روس اين دختر را نامزد كرد . شرح آن گذشت . عروسى مفصلى خيال داشتند بكنند محض ناخوشى امپراطور كه مبادا فوت شود و عروسى خيلى طول بكشد در اين چند روز انعقاد پذيرفت .\r\nحضرت و الا غروب تشريف آوردند . به سفارت روس از طرف اعليحضرت رفته بودند . در كليسائى كه در سفارت بود با حضور تمام سفراى خارجه كشيشهاى ارامنه آمده دعاهاى زياد و تفصيلات بينهايت به عمل آورده بودند . خيلى تماشا كرده بودند .\r\nحضرت و الا به تاج‌گذارى امپراطور ماضى در دوازده سال قبل تشريف بردند . اميدوار هستيم به تسليت و تهنيت اين امپراطور هم مأمور شوند ، بلكه ما هم برويم . در آن سفر كه كوچك بوديم و قابل رفتن نبوديم . اين امپراطور بيست و پنج سال يا بيست و شش سال دارند . اشكال روزنامه‌هاى آينده خيلى تماشا خواهد داشت . فسبحان الذى لا يموت .\r\nيكشنبه پنجم - منزل بودم . كتاب دون‌كيشوت را شروع كردم . لغتهاى سخت دارد . از روى « المنك‌دوكوتا » تولد امپراطور و اولادش معين شد . تولد امپراطور الكساندر سيم دهم مارس كه به حساب فرانسه‌ها بيست و ششم فوريه 1845 مسيحى است . فوت پنجشنبه غرهء نوامبر سنهء 1894 . تولد امپراطور حاليه نيكلاى دوم در سنت پطرزبورق ششم با هيجدهم مى سنهء 1868 . اولاد امپراطور پنج نفر است ، سه پسر : نيكلا ، جرج ، ميشل ، دو دختر . يكى از دخترها سال گذشته به پسرعموى امپراطور شوهر كرد . ديگرى شوهر نكرده . عروسى امپراطور حاليه هم اتفاق نيفتاده اخبار گذشته دروغ بود بعد عروسى خواهد كرد .\r\nدوشنبه ششم - صبح خانهء حضرت و الا رفتم . محمد حسن ميرزا آنجا بود .\r\nرقعهء دعوتى حضرت و الا مرقوم داشته بودند فرمودند مىخواستم روانه كنم حالا كه آمدى به خودت مىدهم . در « كرد » به خط انگليسى مرقوم شده بود :\r\n Mrs . K . beg H . H . to favor here with his company to dinner this evining at 6 th till morning , your beloved K . \r\nكاغذ دست من بود . اندرون رفتيم آقاى عماد السلطنه رسيد . گفت رقعهء دعوت كجاست ؟\r\nگفتم سفارت انگليس بال‌ماسكه وعده دارم . گفت تا صبح ؟ گفتم بلى تا صبح بايد رقص كرد . خنده و صحبت زياد شد . بعد گفتم مسترس‌كى دعوت كرده . بعد از گفتگوى زياد فهميد كه مقصود كيست .  Mrs . K .  مسترس‌كى مقصود كوكب سلطان است .\r\nشاهزاده والى آنجا بود چند روز ديگر به سلامتى مىرود . نواب عليه بلكه انشاء الله موفق بشوند . عصر نظام الدوله و مشير الملك آمدند . آقاى عماد السلطنه هم تشريف داشتند . صحبت از كسالت جناب شد . با محمد حسن ميرزا قرار گذاشتيم فردا احوال -\r\n\r\n","description":"","footnote":"","page_name":" 643 ","page_number":643},
  {"content":"\r\n\r\nپرسى برويم . بعد عماد السلطنه رفتند تا اين وقت به خوشى و صحبت گذشت .\r\n\r\nجناب يزدى ، انسان تمام\r\nنيم ساعت از شب رفته بود در اندرون اطاق ماهوش خانم نماز مىكردم تولوى خان را صدا كردند كه حسينقلى شما را مىخواهد . رفت ، طولى نكشيد آمد . من كه نماز را سلام دادم با كمال افسوس گفت جناب مرحوم شد . خدا شاهد است طورى حالت من منقلب شد كه جواب نتوانستم داد . جگرم سوز برداشت . همه‌چيز فراموش شد . متحير با حالت گريه نشستم . تا يك ساعت تمام متحير بودم . اين بيچاره ناخوشى نداشت . از اول سرماخوردگى تا حال شش روز بود جزئى نوبه كرده بود . خدايش رحمت كناد . من انسان به اين تمامى نديده بودم و گمان ندارم من‌بعد هم ديده شود .\r\nآدمى به اين خيرخواهى و تعصب و كمال و بامزه هرگز ديده نشده است . بيچاره سفر آخرى بود كه با ما كرد . در همين سفر از جهت بردن او چقدر به ما خوش گذشت ، چقدر هول جانش بود ، چقدر بلاها به سرش آورديم ، چقدر از رخت و رخت‌خواب خودش سفارش مىكرد . تاريخ هريك را مىگفت . آن شب كه پتويش گم شد چه كرد .\r\nبيچاره در اين سفر متصل مىگفت اگر از اين سفر جان در ببرم نخواهم مرد . من هرچه لباس داشتم و از هرجا جمع كرده بودم سياه‌تلو پاره كرد . روزى نشسته بوديم صحبت نمىدانم از چه شد ، آهى كشيد گفت قوا رفته ما هم مشايعت خواهيم كرد .\r\nبرويد كه ما هم آمديم . هميشه هركس مىمرد از جناب مىپرسيدى چه ناخوشى داشت ؟\r\nمىگفت ناخوشى مرگ . اگر فى الجمله دشمنى نسبت به حضرت و الا يا ماها كرده بود يا بدنفس و آدم بىدينى بود مىگفت خوب شد مرد . دو سال پيشتر مىبايست مرده باشد . خود بيچاره‌اش گرفتار شد خدايش بيامرزاد . چقدر حيف شد هرچه بنويسم كم است . چه آدم نازنينى بود . هرگز ديگر به چنگ ماها همچو آدم نيك خوش‌نفس نخواهد افتاد . متصل مىگفت اين حرفهاى مرا در روزنامهء خودت ننويس . من جواب مىدادم عيبى ندارد يادگار خواهد ماند . دل من آرام نمىگيرد ، اگر كه [ در 
  ] همچو مجلد توصيف كمالات صورى و معنوى او را نكنم كم است . من نوكر و مصاحب به اين محكمى و سازگارى و ستارى نديده بودم .\r\n\r\nسرگذشت جناب يزدى\r\nحالا قدرى از تاريخ جناب بگويم كه خودش در اين سفر مخصوصا جهت من نقل كرد . اسمش ملا هادى بود ، لقبى كه يوسف خان سرتيپ پسر خانبابا خان سردار داده بود جناب [ بود 
  ] . از اهل اردكان يزد بود . پدرش هم اهل عمامه بود . پس از فوت پدرش و تنگدستى دو سفر اصفهان آمده مدتها در مدرسهء آنجا مشغول تحصيل شده .\r\nآنچه از پدرى ارث برده در اين دو سفر تمام شده . مجددا اردكان رفت به هرقسم بوده هيجده تومان پول به دست آورده از راه كرمان به شهر سبزوار خدمت جناب حاج ملا هادى سبزوارى مرحوم مغفور رفته ، هفت سال تمام در آنجا تحصيل حكمت نموده . پس\r\n\r\n","description":"","footnote":"","page_name":" 644 ","page_number":644},
  {"content":"\r\n\r\nاز انقضاى مدت مزبور يوسف خان پسر خانبابا خان سردار حاكم نيشابور بوده و از وقتى كه يوسف خان حاكم يزد بوده جزئى آشنائى داشته . جناب را احضار به نيشابور مىكند . عريضه به حاجى ملا هادى نوشته مرخصى جناب را مىخواهد . جناب مىگفت در آن چند روز هيجده تومان نزديك به اتمام بود كه خدا اين قسم وسيله ساخت . حالا هر روز و هر شب ، اين سفر اصفهان و سبزوار خودش چند ورق مىشود كه چه مىكرده و چه قسم معاش مىنموده . هر ساعتش دو ساعت تفصيل دارد .\r\nاز نيشابور با يوسف خان به زيارت مشهد مقدس مىرود . در اين سفر آن پتو را خريده بود كه گم شد و مىگفت سى سال است هنوز « خواب » پتو باز نشده است . مراجعت از خراسان طهران مىآيد . تا يوسف خان در قيد حيات بوده آنجا بود و با عفت الدوله مرحومه به بروجرد مىرود . مراجعت از آنجا كه يوسف فوت مىشود در مدرسهء . . . « * » طهران مسكن مىگيرد . در ايام حيات يوسف خان كه حضرت و الا آنجا مىرفتند آشنايى پيدا مىكند و در سفرى كه با عفت الدوله مرحومه به بروجرد مىرود حضرت و الا حاكم همدان بوده آشنائى كامل مىشود . تا طهران مىآيد و يوسف خان فوت مىشود .\r\nمىگفت پريشان بودم روزى گفتند حضرت و الا عز الدوله روضه‌خوانى دارند . من سابقهء آشنائى را ياد آورده به روضه رفتم . حضرت و الا كه ديدند خيلى خوششان آمد .\r\nفرمودند البته نزد ما بيا . پس از انقضاى روضه‌خوانى فرستادند مرا احضار فرمودند .\r\nقبل از سفر فرنگستان بود ، يعنى سفر اول اعليحضرت كه در ركاب مبارك رفتند كه من در خدمت حضرت و الا رفتم . از آن به بعد تا يومنا هذا سفرا حضرا خدمت حضرت و الا بود . معلمى شاهزاده خانم ، شاهزاده آغا ، شاهزاده والى و آقاى عماد السلطنه را مىكردند . در اوايل به خود من هم كمى درس داده‌اند . تقريبا بيست و پنج سال مىشود كه خدمت حضرت و الا بوده‌اند . حكمت را بسيار خوب مىدانست . از شصت سال متجاوز عمر داشت . بلند و سياه‌چهره و لاغر بود . خديجه سلطان دختر دايهء شاهزاده خانم عيال محمد حسن ميرزا زنش بود . يعنى نواب عليه از اندرون داده بودند . الان دو پسر دارد . ميرزا صدر الدين سيزده سال دارد . ميرزا فخر الدين هشت ماه چيزى بالا دارد .\r\nدو سه دختر هم داشت [ كه 
  ] در طفوليت مردند . چند روز بود نوبه مىكرد . امروز صبح صدر الحكما ميرزا محمد طبيب كه آشناى قديمش بود نمك فرنگى داده بود . عصر ميل به هندوانه كرده بود . از خانهء عماد السلطنه فرستاده بود هندوانه آورده بودند و گفته بود انشاء الله پس‌فردا آنجا خواهم آمد . بعد از خوردن هندوانه خديجه قليان آورده بود گفته بود ميل ندارم و حالتش منقلب شده بود . خديجه گفته بود ميل دارى عماد السلطنه را بفرستم بيايد گفته بود بلى زود . صدرا آمده بود آقا را خبر كند . تا عماد السلطنه رفته بود از دار فانى به سراى باقى رفته بود . اين بيچاره از خوردن هندوانه پرهيز داشت . آخر چيزى هم كه خورد هندوانه بود . [ به 
  ] قليان از همه چيز بيشتر مايل بود و هرچه قليان مىكشيد سير نمىشد و هرگز قليان را رد نمىكرد و\r\n\r\n\r\n","description":"","footnote":"\r\n( * ) جاى نام مدرسه سفيد مانده است ( ا . ا . ) .\r\n","page_name":" 645 ","page_number":645},
  {"content":"\r\n\r\nآخر قليان نكشيده فوت شد و آرزو را به گور برد . خدا رحمت كند همچو آدمهاى نيك را . ناخوشى سختى نداشت . به قول خودش ناخوشى مرگ بود . اين قطعهء شيخ و قطعهء حكيم رودكى بجا و بموقع است .\r\nشيخ :\r\n هيچ فرصت وراى آن مطلب * كه كسى مرگ دشمنان بيند\r\nتا نميرد يكى به ناكامى * ديگرى شادكام ننشيند\r\nتو هم ايمن مباش و غره مشو * مرغ دانه يكان يكان چيند \r\nبهتر آن است كه لفظ دشمنان را از مصرع ثانى برداشته دوستان بنويسيم .\r\nرودكى :\r\n زندگانى چه كوته و چه دراز * نه به آخر بمرد بايد باز\r\nهم به چنبر گذار خواهد بود * اين رسن را اگرچه هست دراز\r\nخواهى اندر عنا و محنت زى * خواهى اندر نشاط و نعمت و ناز\r\nخواهى اندك‌تر از جهان بپذير * خواهى از رى بگير تا به حجاز\r\nاين همه با دو بود تو خواب است * خواب را حكم نى مگر به مجاز\r\nاين همه روز مرگ اگر بينى * نشناسى ز يكدگرشان باز \r\n\r\nگرانى مصالح\r\nچهارشنبه هفتم جمادى الاولى - تا بعد از ناهار منزل بودم . كاهگل‌مالى و بعضى تعميرات داريم . خانهء بزرگ هميشه خرابى دارد . هيچ وقت درست نيست . مصالح بىاندازه گران است . هيچ حساب در كار نيست . بسته به انصاف و مروت فروشنده است . بعد از ناهار سوار شده خانهء محمد حسن ميرزا رفتم . اتفاقا « * » خانهء آجودانباشى كل روضه رفتيم . خودش نبود يك ساعت به غروب مانده منزل آمدم .\r\nپنجشنبه 9 - صبح خانهء حضرت و الا رفتم . نواب عليه تهيهء رفتن مىديدند .\r\nآقاى عماد السلطنه كه مىروند تولوى خان هم شايد . من شقى بدبخت ماندنى هستم .\r\nحضرت و الا در اين موقع هرچه اصرار مىكنى قبول نمىفرمايند و سخت ايستاده‌اند كه نرو . من هم از گرفتارى طهران و اين ناخوشى چشم گلين خانم حقيقت به تنگ آمده‌ام . نمىدانم اين يك زن چقدر بايد صدمه ببيند و مبتلى باشد .\r\n\r\nاميل برنه\r\nعصر مسيو « اميل برنه » خدمت حضرت و الا آمد . از قونسولگرى تبريز معزول شده حالا طهران آمده . چند روز ديگر پاريس مىرود . سى سال با حضرت و الا دوست و آشناست . فارسى ، تركى حرف مىزند و مىنويسد . از آدمهاى خوب است . شب جمعهء آينده در سفارت بلژيك دعوت شام كرده‌اند . رقعهء غريبى ميرزا نوشته بود .\r\n\r\n\r\n","description":"","footnote":"\r\n( * ) يعنى به اتفاق\r\n","page_name":" 646 ","page_number":646},
  {"content":"\r\n\r\n\r\nلذت همصحبتى\r\nشنبه 11 - صبح آقاى عماد السلطنه دستخطى مرقوم داشته بودند كه حقيقت بىشما رفتن ما بىمزه است . بهتر آن است تا دست به كار نشده‌ايم هرطور صلاح بدانيد مذاكره با حضرت و الا بشود . يا بمانيد و از طرف من و حضرت و الا و نواب عليه تعارفى داده خواهد شد كه رضايت حاصل كنيد ، يا تولوى خان را راضى كنيم بماند و شما در عوض بيائيد ، يا آنكه من هم نروم . من جواب عرض كردم شق ثانى اوليتر است . من جهت چشم گلين خانم نذر كرده‌ام خودش هم عهد كرده . ميل داريد من نيايم گلين خانم را راضى كنيد و همراه ببريد كه آسوده‌خاطر باشم و من بعدا از عهدهء نذر خود برآيم . بعد خانهء حضرت و الا رفتم . محمد حسن ميرزا آنجا بود .\r\nشاهزاده خانم باز ديشب قولنج سختى كرده بود . ميرزا زين العابدين خان آمد . چه سفر خوش خوشى خواهد بود . عماد السلطنه ، محمد حسن ميرزا هستند . نواب عليه شاهزاده خانم ، همشيره ماهوش خانم ، عزيزه خانم ، شاهزاده خانم ، خاله تشريف خواهند داشت .\r\nشاهزاده والى و فخر الملك ، محمد حسن ميرزا معتضد السلطنه هم كه هستند . هيچ همچو سفرى ممكن نخواهد شد . اگر نروم نيست مگر بدبختى . صحبت ، تماشا ، همه چيز ، زيارت كه جاى خود دارد . اگر وقت ديگر بروم اين‌طور نيست به جهت نبودن هم‌صحبت و رفيق . من به حضرت عبد العظيم راضى نمىشوم بىرفيق بروم ، چه رسد به كربلا .\r\nمن از همه چيز همصحبت را بهتر دوست دارم و هيچ وقت دلم نمىخواهد بىهمصحبت باشم . هميشه از تنهائى گريزان هستم . اين همه به من در اين سفر الموت خوش گذشت جهت بودن آقاى عماد السلطنه و جناب بود و آن‌قدر كه همدان به من تلخ گذشت جهت تنهائى بود . خداوند انشاء الله نصيب خواهد كرد . بعد از ناهار پياده منزل آمديم . خانهء مشكوة السلطنه كه عيالش پريشب فوت شده رفتيم . جمعى بودند .\r\nيك نيم‌چكمهء خوب دكان صرافى ديدم . خانلر خان آورد . در اين بين ميرزا باقر خان پسر معين السلطنه رسيد . اشيائى كه برده بودم محمد حسن ميرزا قيمت كرد با قيمت نيم‌چكمه مقابل شد . يك قران هم اضافه آمد . گفتم حقيقت اين نيم‌چكمه را عوض آنها برمىدارم و پولش را شما البته بدهيد . بىتماشا نبود ، خنده داشت . ديشب دو كاغذ مفصل جهت نصر الله ميرزا و اسد الله ميرزا به فارس نوشتم . امروز پست برد . هوا دو سه روز است ابر مىشود ، ليكن باران نمىآيد . گردوخاك زياد است .\r\nسه‌شنبه 14 جمادى الاولى - صبح منزل بودم . قبل از ناهار آدم از جانب حضرت و الا آمد زود بيائيد . سفارت اتريش بايد برويم . ناهار خورده بعد سوار شدم . خيلى اوقاتم از نرفتن اين سفر تلخ است . خيلى به من سخت خواهد گذشت . مگر خود حضرت نظرى فرمايد .\r\n\r\nدو بيرق در سفارت اطريش\r\nسه ساعت به غروب مانده رفتم سفارت اتريش . تا حال يك بيرق مىزدند ، همان\r\n\r\n","description":"","footnote":"","page_name":" 647 ","page_number":647},
  {"content":"\r\n\r\nبيرق زرد و سياه . تازگى گويا اهل مجارستان دولت را مجبور كرده‌اند كه بيرق آنها را هم در سفارت‌خانه‌ها و عمارات سلطنتى و متعلق به آن رسم كنند . حالا دو بيرق زده بودند . يكى مال اطريش ، ديگرى مال هنگرى و مجار . خنده‌دار بود . وزيرمختار شخص كاملى است . خيلى آرام صحبت مىدارد . چندين سال قبل هم در ايران بوده .\r\n\r\nتنخواه ملك ايزده\r\nاز آنجا حضرت و الا خانهء صدراعظم [ رفتند 
  ] و من سوار شده به سمت خانهء عزت الدوله رفتم براى خاطر تنخواه ملك « ايزده » . اين ملك را نه تصرف داده‌اند و نه تنخواه آن را مىدهند . ميرزا محمد خان پدر عايشه خانم حرم اعليحضرت بواسطهء اين‌كه دو سه دانگ آن ده خالصه است اين يك دانگ را هم ضبط كرده و تصرف نمىدهد . مدتى است به زحمت افتاده‌ايم . اعتماد الدوله و سپهبد فروخته‌اند و حالا به هيچ‌وجه پول نمىدهند . ملك را هم كه ديگرى به زور برده كسى هم نيست حكم به حق كند ، خصوصا ما طرف باشيم .\r\n\r\nمذاكره با عزت الدوله\r\nبابا قاپچى اندرون پيغام برده احضار فرمودند . دو سه اطاق تازه عزت الدوله ساخته آنجا نشسته بودند روى تشك . چادر « مخمل كرپه » سركرده بودند . باز وسمه و سرخاب كمى ماليده و كشيده بودند . خيلى پير است ، اما عيش و راحتى مانع از بروز آن شده . نسبة خيلى خوب مانده‌اند . پس از گفتگوهاى رسمى تبليغ رسالت كردم كه حضرت و الا فرمودند من سزاوار نمىدانم براى اين جزئى آنقدر آدم بفرستم ، يا آنكه قيمت ملك را به زور بگيرم . خود شما حاكم شويد . ملك را كه به تصرف من نداده‌اند ، من نمىگويم مال آنها نيست ، ملك طلق آنهاست . شاه زور بگويد يا حرم او ملك ديگران را جبرا تصرف كند و حكمى نشود تكليف من چيست ، جز اين‌كه قيمت ملك را گرفته قباله را تسليم كنم . فرمودند همين‌طور است . من هم روز اول اطلاع نداشتم ، خوب بود از من سؤالى مىشد . گفتم مهر شما در قباله هست . همان ساعت مىخواستيد نگذاريد . فرمود مىدانيد ملك حق اعتماد الدوله و سپهبد است ، اما شاه جبر مىكند و زور مىگويد . يعنى وقتى ما عرض بكنيم و طرف باشيم هركس ديگر بود صاحب مىشد جز ماها . امشب گفتگو مىكنم جواب پيغام خواهم داد .\r\nدو دخترك خوب اين سمت و آن سمت اطاق با روهاى باز ايستاده بودند ، خيلى پاك و تميز . عزت الدوله هميشه از اين جور دخترها دارد . گويا براى خاطر معتمد - الملك باشد . نواب عليه عزت الدوله خواهر بطنى و صلبى اعليحضرت هستند ، از مرحومهء مهدعليا . مادر و دختر و نوه ( ام الخاقان و افسر السلطنه ) در افعال و كردار بد سيبى هستند از ميان نصف كرده . . . « * »\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 648 ","page_number":648},
  {"content":"\r\n\r\nشب خانهء فخر الملك مهمان بودم حضرت و الا و آقاى عماد السلطنه ، تولوى خان بودند . روز شنبهء آينده مىروند . آقاى عماد السلطنه عريضه و پيغام زياد داده بودند ، هنوز كه اثرى نكرده . خداوند مگر خودش سبب شود به رفتن اين سفر موفق شوم .\r\nمن كه از بس تلاش كردم مردم . به فخر الملك هم خيلى التماس كردم حرفى بزند ، بلكه نفس مرشد اثرى كند . شب خانهء محمد حسن ميرزا استراحت شد .\r\nپنجشنبه 16 جمادى الاولى - صبح را خانهء حضرت و الا رفتم . فخر الملك كه كارى نكرده بود . ما فوق تصور به هر شكل بايد كوشش كرد تا چه نتيجه بخشد . در اتفاق بسته نيست . دروازهء دوشان‌تپه « مانور » خبر كرده بودند . با تولوى خان سوار شده خانهء محمد حسن ميرزا رفتيم . آبگوشت خوبى تهيه كرده بود صرف شد . ساعت شش به غروب مانده سوار شده رفتيم .\r\n\r\nدربارهء كامران ميرزا\r\nخدمت آقا « 1 » رفتيم . از بس التفات دارند و مرحمت مىفرمايند سال به سال راضى نمىشويم شرفياب شويم . اميدوار هستيم كه همين‌طور به سر خود و اولادشان بيايد .\r\nتخمى كه كاشته‌اند به زودى درو كنند . « 2 » اين افعال و قواعد بيمعنى باقى خواهد ماند و هركس بجاى ايشان و بر اين مسند تكيه كند از روى گرده و رويهء ايشان عمل خواهد كرد و به سر خودشان همين قسمها خواهد آورد . در حقيقت هرچه به ما بكنند به خودشان كرده‌اند . دنبالهء دنيا دراز است و هيچ كس از آينده خبر ندارد . اگر از اول رياست و اقتدارش سالى يك كار خوب كرده بود و يك قاعدهء نيك مجرى داشته بود هزاران قاعدهء مستحسن باقى مانده بود كه نتيجه و ثمرش را خود و اولادش مىديدند .\r\nگمان نبايد كرد كه تا قيامت اين رياست باقى است . همين‌طور كه ما را حالا قابل اعتنا و مذاكره نمىداند پس‌فردا ايشان را هم نمىدانند و نامحرم خواهند بود .\r\n درخت دوستى بنشان كه كام دل به بار آرد * نهال دشمنى بركن كه رنج بيشمار آرد \r\nاگر نديده‌ايم در تواريخ خوانده‌ايم . چنان كه خوانده‌ام كه چون خبر قتل مسعود به پسرش مودود رسيد از بلخ كوچ كرده متوجه غزنين شد و محمد عمش نيز از نواحى سند به حدود غزنين آمد . هردو لشكر صف بياراستند و مودود غالب آمد . محمد را با پسران و نوشتكين بلخى كه مادهء فتنه و فساد بود و پسر على خويشاوند به دست آورده مجموع را بكشت و هيچ كس خلاصى نيافت ، الا عبد الرحيم بن سلطان محمد و سبب مخلص او آنكه در آن اوان كه مسعود را حبس كردند و برادرزادهء او عبد الرحيم و عبد الرحمن به ديدن وى رفتند عبد الرحمن دست دراز كرده كلاه مسعود [ را 
  ] از سرش برگرفت و عبد الرحمن آن را از دست برادر گرفته به سر عم نهاد و عبد الرحمم\r\n\r\n\r\n","description":"","footnote":"\r\n( 1 ) - مقصود كامران ميرزا است .\r\n( 2 ) - بعدها در حاشيه نوشته است : درو كردند . نابود شدند 1317 ( شمسى ) .\r\n","page_name":" 649 ","page_number":649},
  {"content":"\r\n\r\nرا سرزنش كرده دشنام بسيار داد و بدين يك ادب از كشتن رهائى يافت و عبد الرحمن بواسطهء يك بىادبى چون سايرين به هلاكت رسيد .\r\nچون اين حكايت هزاران هست و اين نايب السلطنه آنچه بىپدر و مادر . . .\r\nالواط شرير بودند معتبر كرد و به نوكرى خود قبول نمود الا اشخاص محترم و اقوام خود . چنانچه در درب خانهء او يك نفر شاهزاده مستخدم نيست و حال آنكه دويست شاهزاده را مىتوانست از كارهاى شخصى خود صاحب نان كند . حضرت وليعهد اين طور نيست . اغلب شاهزادگان را نگاه‌دارى كرده و به شغل و كار بازداشته . اين توقعى كه ما اكنون از نايب السلطنه داريم از وليعهد و امثال او نداريم . چون در طهران است و مشاهده مىكند و همه كار هم از دستش برمىآيد . تاج الدين ميرزا هم آنجا پيدا شد . جمعا تماشا مىكرديم . به مثال سابق بود . هوا ابر و سرد بود . دو شب قبل بارانى هم آمد اسباب اميدوارى شد . بعد از « دفيله » به شهر آمديم گردوخاك خيلى شد .\r\n\r\nمهمانى سفارت بلژيك\r\nدو ساعت و نيم از شب رفته لباس نيم‌رسمى پوشيده در ركاب حضرت و الا سفارت بلجيك رفتيم . اطاقهاى قشنگى داشت . تمام از قاليهاى ايران مفروش بود حتى صندلى و روميز و در و ديوار قالى بود . از خشكه‌هاى اصفهان بسيار بود . سر شام به همه جهت فرنگى و ايرانى بيست و دو نفر بودند . روبه‌روى وزير مختار صدراعظم ، دست راست صدراعظم مشير الدوله بعد من نشسته بودم . جاى خوبى معين كرده بودند . زير دست من نظم الدوله بود . امين الدوله ، ظهير الدوله ، مشير الملك ، مهندس الممالك ، برادرش ، امين الملك ، اعتماد نظام ، آقاى عماد السلطنه با چند نفر فرنگى بودند . دو سه غذاى خوب آوردند . چندين مرتبه « تست » كردند . مشروبات همه مىخوردند جز عماد السلطنه . شراب ، شرى ، بردو ، شامپانى بود . بعد از شام هم مدتى به صحبت و تماشا گذشت . هركدام يك‌جور لباس پوشيده بودند . لباس رسمى و غيررسمى هيچ كدام معين نيست . مثلا اعتماد نظام لباس رسمى مشكى و آبى پوشيده بود ، نظم الدوله سفيد و قرمز ، من و عماد السلطنه سردارى مشكى شلوار آبى كلاه قزاقى با شير و خورشيد . يك نشان هم زده بوديم . هيچ رسمى نپوشيده بوديم . مهندس الممالك لباس « سويل » پوشيده بود و حال آنكه اهل نظام است . محتشم السلطنه پسر صديق الملك [ كه از 
  ] اجزاء وزارت خارجه است لباس تمام مفتول‌دوز پوشيده بود . ميرزا زين العابدين خان مشير الوزاره كه آن هم جزو وزارت خارجه است لباس « سويل » پوشيده ، مفتول‌دوز نبود . ظهير الدوله و مشير الدوله مثل فرنگيها « فراك » پوشيده بودند . ديگران همين‌طور .\r\nتمام كارهاى ما مثل همين لباسها مىماند داخل هم [ است 
  ] و هيچ يك از روى قاعده نيست . از همين‌جا بايد قياس كرد .\r\n\r\nفوت كوكب سلطان\r\nساعت هفت منزل آمديم . همان خانهء حضرت و الا استراحت شد . همشيره كوكب\r\n\r\n","description":"","footnote":"","page_name":" 650 ","page_number":650},
  {"content":"\r\n\r\nسلطان كه دايهء عزيز السلطنه صبيهء اعليحضرت بود در موقعى كه ما سفر بوديم به رحمت خدا رفت . خيلى جوان و خوب بود . از پدر كوكب نبود ، از مادر يكى بودند .\r\nهمين يك همشيره را داشت . خيلى بزرگتر از كوكب سلطان بود . امروز اعليحضرت انعام مرحمت فرمودند از سياه بيرون آمده بود . لباسها خوب شده برازندگى ديگر دارند .\r\nاشعار امير معزى را در جنگ نوشته بودم . خيلى خوب گفته :\r\n ترك من دارد شكفته گلستان بر مشترى * مشترى بر سرو و سرو اندر قباى ششترى\r\nبر سمن يك حلقهء انگشترى دارد ز لعل * وز شبه بر ارغوان صد حلقهء انگشترى\r\nدست موسى گشت گويى عارض و رخسار او * زلف او ثعبان موسى ، چشم او چون سامرى\r\nگر به كار سامرى و كار چشمش بنگرند * چشم او قادرترست از سامرى و ساحرى\r\nبر دل مسكين من پرواز مشكين زلف او * هست چون پرواز شاهين بر سر كبك درى \r\nجمعه 17 - صبح منزل آمدم چشم گلين خانم درد مىكند . نمىدانم آخر اين چشم‌درد به كجا خواهد كشيد . باران هوا را سرد كرده . يك مرتبه تغيير در هوا پيدا شد ، معين السلطنه باز بناى پول ندادن را گذاشته هرروز عذرى مىآورد .\r\nيكشنبه 19 جمادى الاولى - صبح را خانهء حضرت و الا رفتم . نواب عليه در تهيه هستند . رفتن من معلوم نيست . حضرت و الا سخت ايستاده‌اند . آقاى عماد السلطنه بعد از ناهار تشريف بردند . من هم از غضب با رحيم بيك رفتيم . بارانهاى خوب آمده گردوخاك ديگر نيست . گل هم نبود . شاهزاده والى و فخر الملك امروز صبح رفتند به حضرت عبد العظيم . پس‌فردا از آنجا خواهند رفت . آقا سيد على دربندى را در كوچه ديدم تماشا داشت . . . « 1 » بعد خانهء محمد حسن ميرزا رفتم . كمى صحبت شد غروب سوار شده از كوچه‌هاى بد منزل آمدم .\r\n\r\nيا گل يا خاك\r\nچهارشنبه 22 - صبح را با اعتصام نظام وعده كرده بودم اتفاقا « 2 » منزل تاج الدين ميرزا برويم . ديروز عصر با مشكوة السلطنه محمد كاظم ميرزا ، محمود خان منزل من بودند . چهار ساعت از دسته گذشته سوار درشكهء او شده رفتيم . باران لاينقطع مىآمد . اگرچه دير كرده بود اما حالا هم خيلى زياد آمده . گل در خيابانها به شدتى بود كه تا سينهء اسب فرومىرفت . يا گل است يا خاك .\r\n\r\nوصف طهران\r\nفصل خوبى طهران ندارد . ايامى كه هيچ كدام نباشد يعنى نه گل باشد و نه خاك به همه جهت اگر بيست روز ما داشته باشيم . خيلى كثيف شهرى است . از حق\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n( 2 ) - يعنى به اتفاق\r\n","page_name":" 651 ","page_number":651},
  {"content":"\r\n\r\nنبايد گذشت اگرچه تمام شهرهاى ايران همين‌طور است اين شهر را كه بزرگ كردند بدتر از قديم است . هركس به خيال خود و صرفه‌جوئى عمل كرد . هيچ مهندسى اين شهر نداشت كه خيابان و كوچهء قاعده داده شود . فقط دو سه خيابان را ملاحظه كرده با وجود آن آنها هم تنگ و از بابت خط « ترامواى » كثيف و بد شده‌اند . هركجا شهرها را بزرگ كردند به قاعده و ميزان بود الا اين شهر . هركس خواست از كوچه به خانهء خودش داخل كرد و هركس خواست سواد دكان را از كوچه گرفت . خيابانهائى كه هست آن هم عرضى ندارد ، و از كوچه‌ها كثيف‌تر است و حال آنكه زمين مفت و بيصاحب و مال دولت بود . به ميرزا عيسى فروختند و او و خرنده‌ها به ميل خود كوچه دادند .\r\nيك ساعت خانهء تاج الدين ميرزا نشسته به موافقت ايشان درشكه نشسته با جناب صدراعظم كار داشت ، خانه نبودند . درب خانه رفتيم كمى معطل شده بعد صدراعظم از حضور مراجعت كرده اطاق آبدارخانه تشريف بردند . رفتيم ناهار آنجا صرف شد .\r\n\r\nعيب صدراعظم\r\nامروز سيدى صدراعظم را در وقتى كه يك پا در كالسكه و يك پايشان به زمين بوده سخت چسبيده كه بيست و يك تومان به من بده خرج دارم و طورى سخت گرفته بود كه سردارى را پاره كرده بود و هرچه مردم ريخته كمك نموده‌اند ول نكرده و هرچه خود صدراعظم گفته پول را مىدهم باز ول نكرده حالا خودش با آب‌وتابى مىگفت . اما سردارى پاره شده بود ، من ديدم . خيلى اذيت كرده بود . بيم خطر از جهت كالسكه و آن اسبهاى روسى داشته . بعد از ناهار آن‌قدر كاغذ دادند كه چه نويسم . هركس ايستاده و نشسته بود كاغذى داشت . خيلى خوب امروز جوابها را مىداد . اغلب خوانده مىشد اما ملاحظه در كار نبود . مهر مىكرد و ملاحظه شد مىگذاشت .\r\n\r\nناسخ و منسوخ\r\nعيب اين صدراعظم همين است كه فقط ملاحظهء مهر و خط خود را نمىكند .\r\nهركس چيزى بنويسد مهر مىكند . ديگر هيچ عيب ندارد . اما اين فقره طورى زياد است كه تمام محاسن را پوشيده . مثلا به هر شهرى و هر قصبه‌اى در هفته سيصد حكم و كاغذ صدراعظم و اصل مىشود . تمام ناسخ و منسوخ و مطالب بيمعنى كه هريك را كسى گرفته و هركدام را منشى به خيال جلب منفعت خود نوشته . مهر را كه بيرون مىآورد خدا مىداند چه چيزها مهر مىشود . در يك فقره عرض سيصد ناسخ و منسوخ طرفين در دست دارند . حاكم بيچاره نمىداند كدام را اجرا كند . در همه نوشته شده كه حكم سابق اشتباها صادر شده . اين لفظ « اشتباه » خيلى مسئلهء بزرگى شده . تمام مردم متحيرند . هر بيسروپائى كاغذى مىنويسد جوابى مشروح مىآيد و اسباب تجرى آن شخص مىشود .\r\n\r\n","description":"","footnote":"","page_name":" 652 ","page_number":652},
  {"content":"\r\n\r\n\r\nاشتهاى ميرزاها\r\nهركس كه در ولايتى باشد در سال صد تومان به ميرزا رضا قلى خان يا ميرزا سيد احمد يا ديگران بدهد هفته‌اى ده كاغذ صدراعظم با خطابات عاليه برايش مىآيد و هرچه بخواهد مىكند . حاكم بيچاره اگر چيزى به آن ميرزاها ندهد يا كم بدهد تمام مطالبش بىجواب مىماند و هرچه بنويسد خوانده نمىشود .\r\nاشتهاى اينها هم كم نيست . هركدام سالى پنجاه هزار تومان مخارج دارند و همين قدر ذخيره لازم دارند . هرچه حاكم بدهد كم است و سير نمىشوند . سعدى خوش گفته :\r\n نيم نانى گر خورد مرد گدا * بذل درويشان كند نيم دگر\r\nهفت اقليم ار بگيرد پادشاه * همچنان در بند اقليم دگر \r\nو در جاى ديگر گفته :\r\n گدا را كند يك درم سيم سير * فريدون به ملك عجم نيم سير \r\n\r\nسلام با دود سيگار\r\nجمعه 24 جمادى الاولى - صبح را خانهء حضرت و الا رفتم . اسبها را دادم بردند ميرزا زين العابدين حكيم را ببرند خانه . روزى يك درد و يك مرض گرفتار مىشوند .\r\nخيلى سخت به گلين خانم مىگذرد ، چقدر بايد درد و صدمه ببيند . . . « * » بعد از ناهار سوار شده حضرت عبد العظيم رفتم . يعنى خانهء محمد حسن ميرزا رفته هرطور بود همراه برديم . بعد از ده روز امروز آفتاب بود . گل زياد بود ، اما خيلى بهتر از ميان شهر بود . زيارت و نماز كرده از راه چشمه‌على شهر آمديم . اسد الله ميرزا و نصر الله ميرزا كاغذ نوشته بودند . جواب مفصل نوشته شد . محمد ميرزا نوشته بود سلام مرا با دود سيگار به محمد حسن ميرزا برسانيد . نوشتم از وقتى كه شما حاكم گيلان شده‌ايد كسى رنگ سيگار نديده كه سلام شما را با دود آن به محمد حسن ميرزا برساند . سوقاتهاى گيلان را خانهء بعضى از دوستان ديدم و در عوض شما خجالت كشيدم ، در واقع هم همين‌طور است . رفتن حضرات هنوز معلوم نيست . يك ساعت از شب گذشته خانه رسيدم . بدبختى نمىدانم تا كى دنبال من است و با من كار دارد . نمىدانم چه وقت دست از گريبان من خواهد كشيد .\r\n\r\nمعرفى آقا وجيه ( امير خان سردار )\r\nشنبه 25 - ديشب باز باران آمد . هوا ابر است . گاه‌گاهى باران مىآيد . امروز امير خان سردار آقا وجيه مشهور معروف ، پسر دوم عضد الدوله كه مأمور سفارت فوق العادهء روس شده بود مرخصى حاصل كرد دو روز ديگر خواهد رفت . حاكم خمسه بود و اعليحضرت شخصا اين را منتخب فرمودند . با آن همه كارها ، كه در عهد مرحوم ميرزا حسين خان سپهسالار كرد ترقيات فوق العاده نموده ، الان خيلى محترم است .\r\nاولاد عضد الدوله و خودش تماما خوشبخت هستند و هميشه در كار بوده‌اند . سفر اول\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 653 ","page_number":653},
  {"content":"\r\n\r\nفرنگ هم امير خان سردار ملتزم ركاب مبارك بود . همراهانش احتشام السلطنه برادر اين علاء الدوله و كشيكچىباشى ، كريم آقا ميرپنج كه نزد ظل السلطان سركردهء سوار فتح بود ، با اوانس خان ارمنى مترجم ، دو سه نفر هم نوكر . ميرزا احمد خان آجودان‌خلوت را گفتند براى مترجمى برود جواب داده بود همراه سيف الملك شأن من نيست بروم و نرفت . لقب سيف الملكى را حالا پسرش دارد . خودش امير خان سردار است . مخارج هم از دولت چيزى داده نشد . حتى بعضيها پيشكش هم براى رفتن اين سفر دادند . كارها اين‌طور خراب شده و آنقدر پول‌دوست هستند كه براى اين كار هم تعارف مىگيرند . معتمد الدوله به توسط عزيز السلطان پانصد تومان عريضه كرده بود مىدهم اين مأموريت را به من التفات كنيد . عجب دارم كه چرا قبول نشد و بر خلاف گذشته رفتار شد . گمان كلى اين است از جهت كمى پيشكش مأمور نكردند . به هرجهت با دماغ چاق مىرود . اما فصل بد فصلى است . زمستان پطرزبرق خيلى سخت است . مثل اين جاها نيست . رودخانهء « نوا » به آن عظمت تماما يخ مىبندد .\r\nاز اين جهت شايد به آنها خوش نگذرد . اما بنيه و مزاج امير خان سردار خيلى خوب است . صد همچو سرما به او اثر نخواهد كرد . مثل يك ديو مىماند . صبح اعليحضرت به جاجرود تشريف‌فرما شدند ده شب توقف آنجاست .\r\n\r\nاحوال خانوادگى\r\nيكشنبه 26 جمادى الاولى - منزل بودم باران كم‌كم مىآمد . هرچه نيامده بود دو مقابل آمد تلافى كرد . حالا هم ول‌كن نيست . نصر الله ميرزا و اسد الله ميرزا كاغذ نوشته بودند سوقات شيراز نوشته بودند به زودى روانه خواهد شد . يك ساعت به غروب مانده ميرزا على خان و معين دفتر آمدند . دو سه دست تخته با طاس خورد بازى كرديم . سه ربع از شب رفته بود سوار شده خانهء حضرت و الا برحسب وعده رفتم .\r\nدو ساعت سؤال و جواب اين بود كه كجا بوديد . در اين وقت خيلى خنده شد . ماهوش خانم به اصرار حضرت و الا متصل سؤال مىكردند . آخر گفتم وعده كرده بودم مهمان رسيد دير شد ، لابد اين وقت آمدم . شب بالاخانه زير كرسى خوابيدم گرم بود . هنوز آنقدرها آتش مطلوب نيست . خبر آوردند كه ديشب به سلامتى خانم شاهزاده فارغ شد يك پسر . آقاى عماد السلطنه آمدند مبارك باد گفتم . آقا « عصى » هم اين سفر مىرود . اين مولود تازه را طهران خواهند گذاشت . هرمز ميرزا پسر تولوى خان ماشاء الله خوب شده ، هيچ دخلى به پيشتر ندارد . اين پسر دوم عماد السلطنه و اولاد چهارم است . دو دختر بعد از « عصى » بودند هردو مردند و آسوده شدند . خداوند اين دو را سلامت بدارد . غروب منزل آمدم . احوال گلين خانم الحمد لله بهتر است . امروز هوا آفتاب بود . امير خان سردار امروز رفت . 1312 .\r\nچهارشنبه 29 - صبح خانهء حضرت و الا رفتم . جز حضرت و الا مابقى خانهء عماد السلطنه بودند . من هم آنجا رفتم . حضرت و الا هم ديشب آنجا بودند ، صبح مراجعت فرموده بودند . شاهزاده آغا ، شاهزاده خانم آمدند . زن شاهزاده جلال الدين ميرزاى\r\n\r\n","description":"","footnote":"","page_name":" 654 ","page_number":654},
  {"content":"\r\n\r\nمرحوم و دخترش شاهزاده خانم عيال سابق معين السلطنه آنجا بودند . مدتهاست دوست و آشنا هستند . اين شاهزاده خانم دخترى از معين السلطنه دارد شاهزاده بگم نام . بد نيست . چاق ، گندم‌گون ، كوتاه‌قد ، بانمك و خيلى حراف و خوش‌صحبت است . بيست و يك سال و چيزى بالا دارد . در وقتى كه نسبة كوچك بوديم خيلى باهم كارها داشتيم مثل كشتى و بازى . اسمش را من « سيد قزى » گذاشته‌ام ، هميشه من مىگويم اين زن من است و بايد به من بدهند . آنها هم حرفها مىزدند ، چيزها مىگفتند . امروز خيلى صحبت كردم . كوكب سلطان هم متصل مىگفت دور مرا خط بكشيد . من در گوشهء بالاخانه نشسته كارى ندارم . آقا هرچند عدد زن مىخواهد بگيرد . من حرفى ندارم .\r\nخيلى اين صحبتها تماشا داشت . از قضا شوهرى هم كه مناسب باشد براى شاهزاده بگم پيدا نمىشود و همين‌طور مانده است . تا چهار ساعت به غروب مانده اندرون بوديم . بعد بيرون رفته از آنجا خانهء محمد حسن ميرزا رفتيم . تاج الدين ميرزا آنجا آمد يك ساعت نشسته اتفاقا سوار شديم . سه ربع به غروب مانده منزل آمدم . شاهزاده بگم يك كفش براى زن معين السلطنه گرفته بود داد آدم من بياورد . . . شب شنبه خانهء عماد السلطنه وعده داديم ماشاء الله رقاص كه مدتى بود مخفى بود و حالا مجددا داخل كار شده خواهد بود . فردا شب حضرت و الا اين‌جا تشريف دارند . رقعهء دعوت وزير مختار اطريش دو ساعت از شب رفته آمد . شب دوشنبه سيم جمادى الثانيه دعوت كرده است .\r\n\r\nشب شش مولود تازه\r\nشنبه دوم جمادى الثانيه - ديشب را خانهء آقاى عماد السلطنه بوديم . شب شش مولود تازه بود . ماشاء الله كه خانهء صدراعظم بود . عقدكنان دختر امين حضرت مرحوم بود براى پسر دبير الملك . به حاجى « قدم‌شاد » سياه راضى شديم ، او هم يك ساعت و نيم از شب رفته آمد . با هزار طول و تفصيل شش تومان هم گفت بدهيد . دو ساعت بيشتر وقت نداشتيم به اين مبلغ هم حقيقت اين سياه كه هزار سال دارد نمىارزيد ، هرچند رقاص اين دسته خوشگل باشد ، براى بودن اين سياه جلوه نمىكند . چهار تومان و نيم داديم قبول نكردند رفتند .\r\nآقاى آقا سيد على اكبر مجتهد آمد اسم گذاشت . فرخ ميرزا مسمى شد . شام هم آقا ماندند . هرچه من و تولوى خان رفتيم و خدمت حضرت و الا عرض كرديم عزيز الدوله مىفرمايند تشريف بياوريد اندرون شما را ملاقات كنيم ، آقا ملتفت نشدند و به روى خود نياوردند . همان‌طور كنار بخارى تكيه نموده بودند . مختصر نشد و ماندند تا بعد از شام . رويهم رفته خوب مجلسى بود و خوش گذشت . بعد از شام رفتم اطاق بيرون خوابيدم . كليهء اسبابها را جمع كرده‌اند براى اين اطاق سرد بود . زكام سختى كردم .\r\nخيلى حالتم مغشوش است سرم به قدر يك گنبد شده خيلى كسل هستم . خداوند به خير بگذراند .\r\nيكشنبه 3 - ديشب خيلى سخت گذشت . تا صبح راحت نبودم . امسال اين زكام\r\n\r\n","description":"","footnote":"","page_name":" 655 ","page_number":655},
  {"content":"\r\n\r\nخيلى زياد است . مثل سال قبل شدت دارد . باران همين‌طور مىآيد . يا شب باران داريم يا روز . چون امشب سفارت اطريش دعوت داشتيم لابد براى رفتن حمام و تراشيدن ريش خانهء حضرت و الا رفتم . حركت هم براى زكام بهتر از نشستن است . من خود تجربه كردم هروقت سوار شوم يا جزئى تقلا كنم دماغ باز مىشود و بهتر مىشوم .\r\n\r\nشام سفارت اطريش - طويلهء مخبر الدوله\r\nبا لباس رسمى ساعت هشت فرنگى دعوت داريم . ساعت دو لباس پوشيده دو و چهل دقيقه بالا در كالسكه نشسته رفتم . خيلى دير دعوت كرده‌اند . در ساعت سه آنجا رسيديم . عمارت خوبى دارند . دولتى نيست ، كرايه كرده‌اند . از سفارت بلژيك كمتر جمعيت بود . صدراعظم ديشب از جاجرود آمده و در سفارت فرانسه ديشب بوده ، امشب هم اين‌جا . كمى گذشته سر شام رفتيم . غذاها همان‌طور بود . من زيردست حضرت و الا بودم ، صدراعظم مقابل وزيرمختار ، دست راست وزير حضرت و الا ، دست چپ مشير الدوله بود . لباسها باز همانطور مختلف هريك به خيال خود بود . شام خيلى طول كشيد . مگس در اطاق زياد بود . وزيرمختار گفت امشب مگس زياد است . اينها تعارفات جناب مخبر الدوله مىباشند . امشب هم بيش از همه روزه فرستاده . معلوم شد طويلهء مخبر الدوله پشت اين عمارت است . هروقت درهاى اطاق باز مىشود هجوم مىآورند .\r\nحقيقت زياد بود . متصل در گيلاسها مىافتاد . تفتهاى گل و گلدانهاى گل‌زده بسيار بسيار قشنگ سرسبز بود . باغبانهاى آقاى نايب السلطنه « اطريشين » هستند .\r\n\r\nسليقهء باغبانهاى اطريشى\r\nاين « تفت » گل و گلدانها را آنها درست كرده بودند . مثل گلهاى مصنوعى درست شده بود . هيچ كس تميز نداد طبيعى است يا مصنوعى . گلهاى خوب داشت ، بنفشه زياد داشت . اسباب حيرت بود . باغبانهاى فرنگى فقط كارشان گل عمل آوردن نيست بلكه اين قسم سليقه‌ها هم دارند . باغبانهاى ايرانى يك دسته‌گل بلد نيستند درست كنند و ياد هم نمىگيرند . شيرينيهاى قشنگ قسمت كردند . انگليسى « كركت » مىگويند .\r\nبعضيها « ترقه » دارند . يك دسته بنفشه هم برداشتم . حالتم بهتر بود ، اما باز راحت نبودم . بعد از شام خيلى صحبتها شد . امين الملك اصرار داشت سربه‌سر نظم الدوله بگذارم . حضرت و الا خيلى زود برخاستند . يك ساعت و نيم تقريبا زودتر آمديم . . .\r\nوزيرمختار پير است ليكن تا حال زن نگرفته . زن هم سر ميز هيچ نبود . خيلى يواش حرف مىزند . مرد زيرك معقولى است . اين‌طور آدمها بايد به سفارت جائى فرستاد .\r\nفردوسى خوب گفت :\r\n فرستاده بايد فرستاده‌اى * درون پر ز فكر و برون ساده‌اى \r\n\r\nدستهء ماشاء الله\r\nسه‌شنبه پنجم جمادى الثانيه - ديشب را هم خانهء حضرت و الا بودم . ماشاء الله رقاص تشريف داشت . مثل آنها خنكى نكرده بود باز داخل كار شده و همه را شكست\r\n\r\n","description":"","footnote":"","page_name":" 656 ","page_number":656},
  {"content":"\r\n\r\nداده . گوهر خواهرش هم بزرگ شده . همان زهرا سلطان هم هست . درست پنج شش سال بود نديده بودم . مخفى بودند . مىگفت نزد ميرزا باقر خان پسر صديق الدوله بودم و دو سال هم نزد ميرزا على جان آوازه‌خوان عزيز السلطان . حرف راست كه اينها كمتر مىزنند ، خدا عالم است . آن طراوت را نداشت . لاغر هم شده اما باز خوب بود .\r\nرقص بسيار خوبى كرد . با كمانچه هم رقص مفصلى كرد . قدرى از آن غرور افتاده .\r\nمىشود قبول كرد . اشاره كرد نزديك نشست . به اصطلاح مزاحى و انگولكى كرد .\r\nكوكب سلطان خودى درست كرده چوبى هم عماد السلطنه داده بود دست گرفته بود و همينطور مواظب من بود . تولوى خان از ترس قجرها مثل طفلان مسلم لرز مىكرد . از آن اطاق به اين اطاق نمىآمد . مثل دزدها نگاه مىكرد . خوب زهرچشمش گرفته . خيلى مجلس خوبى بود . عماد السلطنه سربه‌سر كوكب سلطان مىگذاشت . آن هم از آن غرور جوانى و خوبى كه داشت ماشاء الله و امثال آن پيشش جلوه نمىكردند . خيلى صحبتها مزه داشت . اين ماشاء الله به هر خانه‌اى برود و داخل شود چون نسبة بهتر از رقاصهاى ديگرست هرچند مثل پيشترش نيست اما باز خوب است . كلا زنها مرافعه مىكنند .\r\nخداوند گوش شنوائى هم به اين مردها نداده . تا ساعت شش بودند بعد رفتند . اگرچه « باشباش » بيشتر از شش تومان گرفتند اما آن بدمزگى اول و طى كردن قيمت كه در ميان نبود با كمال امتنان داديم . معقوليت و نجابت در هر كارى و كسبى خوب است .\r\nآغا شاهزاده و شاهزاده خانم آمدند بالاخانه خوابيدند . انشاء الله روز پنجشنبه نواب عليه تشريف مىبرند . انشاء الله به سلامتى و تندرستى مراجعت كنند . باز همچو مجلسها منعقد شود و دور هم باشيم . هرطور بود حضرت و الا نگذاشت بروم . اميدوارم باز سيد الشهدا ( ع ) طلبيده از عقب بروم .\r\n\r\nهواى سفر - ترخان\r\nچهارشنبه ششم - ديروز يك ربع به غروب مانده شعاع الدوله و مشكوة السلطنه آمدند تخته بازى كرديم . يك تومان بردم . محمد را خانهء عماد السلطنه فرستادم . با رحيم گفتگوها دارد . دستور العملها بايد بگيرد . پريشب خوش شبى بود ديشب برعكس هرچه خوش بود از دماغم بيرون آمد . همين مطلب را پريشب خدمت حضرت و الا هم عرض كردم . من « ترخان » هستم و هرچه بگويم در مجالس بخصوص باكى نيست . خودشان اجازه مرحمت فرموده‌اند . جهت نرفتن هم اين زبان بريدهء من است . كاش مثل ديگران بودم و مىرفتم . اگر از اول مىدانستم كلا ترك اين كارها كرده بودم . بارى عماد - السلطنه باز دستخطى مرقوم داشته بودند . خيلى افسوس و الم براى نرفتن من و اطمينان كلى و راهنمائيها براى رفتن من‌بعد يعنى اول حوت . خيلى اوقاتشان از نرفتن من تلخ است و حتى الامكان كوشش كردند ثمرى نبخشيد . لازمهء التفات را فرمودند . كيف خوبى با مقدارى پاكت ، يك قوطى كبريت نقره ، چند عدد اشرفى داده بودند . مسأله‌اى نبود ، چيزى نبود . اما آن‌قدر مرا شاد و مسرور كرد كه به عقل راست نمىآيد . خداوند عمرش بدهد . برادر و آقاى خوبى است . از قديم گفته‌اند « دوست\r\n\r\n","description":"","footnote":"","page_name":" 657 ","page_number":657},
  {"content":"\r\n\r\nمرا ياد نمايد به يك هل پوچ » « 1 » . بزرگ ما است ، آقاى ما است . همه قسم بايد التفات داشته باشد . نواب عليه عاليه هم يك دانگ از طويلهء سيد ناصر الدين و يكصد تومان حوالهء سارى اصلان از بابت طلب خودشان مرحمت فرمودند . به خط خودشان مرقوم داشتند .\r\n\r\nعشق زيارت\r\nحضرت و الا هم كه وعدهء گرفتن لقب خوبى و تمثال همايونى فرموده‌اند . اما خدا شاهد است هزار همچو پولها و شئونات را با يك فرسنگ پيمودن اين راه را در اين زمستان و شدت بىپولى برابر مىدانم . خداوند نصيب مىكرد و من قرض تومانى ده‌شاهى مىكردم . گروى جواهر و ملك مىگذاشتم خوشتر داشتم بروم تا اين آسودگى و راحتى را .\r\nمسأله‌اى كه در ميان است و قول خدا و رسول در اطاعت آن است و خود را دلدارى به آن اوامر مىدهم اطاعت پدر و مادر است و الا هيچ موقع آن نبود كه همچو سفرى را نروم . اگرچه خود را به هلاكت انداخته باشم . من هم از دور سيد الشهدا و ساير ائمهء هدى را زيارت مىكنم . اميدوارم در درگاه احديت قبول و مقبول باشد . و نصيب من باز بشود كه به آستان‌بوسى ائمهء اطهار سلام الله عليهما مشرف شوم .\r\n امروز زنده‌ام به ولاى تو يا على * فردا به روح پاك امامان گواه باش\r\nگر احمدت شفيع بود روز رستخيز * گو اين تن بلاكش من پرگناه باش\r\nدستت نمىرسد كه بچينى گلى ز شاخ * بارى به پاى گلبن ايشان گياه باش \r\nآقاى عماد السلطنه مرقوم داشته بودند پيش از آنكه اين قطعهء مسعود سعد سلمان را شما بخوانيد من مىنويسم و از زبان شما مىخوانم\r\n بو الفرج شرم نايدت كه ز خبث * در چنين قيد و بندم افكندى\r\nتا من اكنون ز غم همى گريم * تو ز شادى ز دور مىخندى\r\nشد فراموش كز براى توئى * من چه كردم ز نيك پيوندى ، الخ \r\nجواب خوبى نوشتم . خيلى تنها هستم . آن طهران سابق نيست . همه بنى اعمام و دوستان سفرند . من هستم و تاج الدين ميرزا ، ديگر كسى نيست .\r\n\r\nخاله چادرى - سفر اقوام\r\nپنجشنبه هفتم شهر جمادى الثانيهء سنهء 1312 ، 15 درجهء قوس ، ششم دسمبر 1894 ميلادى - ديشب شاهزاده خانم همشيره اين‌جا بود . مىگفت عماد السلطنه فرموده‌اند فردا نمىشود رفت . صبح زود تشريف بردند . من خانهء حضرت و الا رفتم .\r\nنواب عليه عاليه اصرار و ابرام داشتند كه امروز حركت شود . جمعيت زياد بود .\r\nمتصل « خاله چادرى » مىآمد . يعنى سه چهار روز است اين قسم جمعيت است . اما امروز\r\n\r\n\r\n","description":"","footnote":"\r\n( 1 ) - معمولا هل پوك گفته مىشود .\r\n","page_name":" 658 ","page_number":658},
  {"content":"\r\n\r\nدو برابر بود . سفريها خوش‌حال و خرم بودند . ظهر هرقسم بود مالهاى كرايه را آوردند . شروع به بار كردن شد . جعبهء نوشته‌جات و بعضى چيزها را تحويل گرفته خانه فرستادم . محمد حسن ميرزا گفت من نمىتوانم امروز بيايم ، روز شنبه خواهم آمد . بعضى نوشته‌جات داشت داد . وداع كرده تشريف برد . خيلى شاهزادهء مهربان خوبى است . انس عليحده باهم داريم . اين سفر دوم است كه مىرود . يك سفر چاپارى براى خاطر ناخوشى والدهء حضرت و الا رفت . بارى روز حركت از طهران معلوم است چقدر سخت خواهد بود . به هزار مشقت و سختى بارها دو ساعت و نيم به غروب مانده راه افتاد . كجاوه و تخت را بيرون دروازه بردند . من از شدت اوقات‌تلخى اندرون كمتر مىرفتم . گريه و داد و بيدادى بود . من هم اگر مىرفتم مىبايست هم‌رنگ حضرات شوم . خوددارى مىكردم و نمىرفتم . وداع هميشه محزون و مغموم است . هرچند سفرى به اين خوبى باشد . نواب عليه و ماهوش خانم و عزيزه خانم در دالان آمده حضرت و الا آمدند وداع كرده خيلى گريه شد . به سلامتى و ميمنت در كالسكه نشسته راه افتادند . من و تولوى خان هم سوار شده از وسط شهر بيرون دروازه رفتيم .\r\nكالسكه‌ها نرسيده بود . پياده در تخت و كجاوه‌ها نشستند به سمت نعمت‌آباد كه يك فرسنگى طهران است رفتيم . اى كاش همين‌طور رفته بودم . گلين خانم هم در درشكه از عقب مىآمد . مغرب وارد منزل شديم . شلوغ درهم و برهم . يك ساعت از شب رفته عماد السلطنه با خانم شاهزاده آمدند . سر شام نشسته بوديم شاهزاده خانم همشيره آمد . خيلى سخت گذشته بود . دروازهء شهر بسته بوده . به زحمت زياد با يك نفر نوكر خودى رسانيده بودند . شب سرد بود . رخت‌خواب درستى نداشتيم . جمعيت زياد جاى كم ، خيلى خيلى تماشا داشت . حالت من تماشايش زيادتر بود .\r\nصبح جمعه هشتم - حضرت و الا تشريف آوردند . روزى در كمال خوشى و خرمى گذشت . شب را هم حضرت و الا تشريف داشتند . مالهاى چهارپادار تمامش نيامده .\r\nخود جلودار هم كه سيد اصفهانى است تشريف نياورده مشكل فردا بروند . خانم اصرار داشتند برويم قاسم‌آباد روز ديگر رباطكريم برويم . از راه همدان تشريف مىبرند .\r\nشب جا تنگتر شد و زحمت خوابيدن زيادتر . خاله جانم همراه است . خيلى خوش‌سفرند و بامزه هستند .\r\nروز شنبه نهم - مال نرسيده حركت موقوف شد . آقاى عماد السلطنه شهر رفتند كه قاطرچى را پيدا كنند و براى فردا حاضر باشند . ناهار خوبى خورديم . خوب بود آن آشپز راه الموت را همراه مىبردند كه يك ناهار و شام به قاعده ندهد . بعد از ناهار يك فنجان چاى خورده كالسكه حاضر شد . تمام غم عالم را گفتى در دل من ريختند با كمال غم و الم با يكان يكان وداع كرده در صورتى كه هيچ دل نمىكندم و نمىخواستم پائين آمد از پلهء بالاخانه پائين آمدم . به خدا قسم پايم براى راه رفتن جلو نمىرفت . حضرات برگشتند . شعر منوچهرى يادم آمد .\r\n نگارين منا برگرد و مگرى * كه كار عاشقان را نيست حاصل\r\nزمانه حاصل هجر است و آخر * نهد يك روز بار خويش حامل \r\n\r\n","description":"","footnote":"","page_name":" 659 ","page_number":659},
  {"content":"\r\n\r\n نگار من چو حال من چنين ديد * بباريد از مژه باران وابل\r\nتو گفتى پلپل سوده به كف داشت * پراكنده ز كف بر ديده پلپل\r\nبيامد اوفتان خيزان بر من * چنان مرغى كه باشد نيم بسمل\r\nدو ساعد را حمايل كرد بر من * فرو آويخت از من چون حمايل\r\nچو برگشت از من آن معشوق ممشوق * نهادم صابرى را سنگ بر دل \r\n\r\nقاعدهء فرنگستان\r\nدم كالسكه با تولوى خان ، « عصى » ، موچول ميرزا ، علاء الدين ميرزا ، هرمز ميرزا ، ميرزا ابراهيم . شريف خان وداع كردم . سليمان ميرزا روى « باكس » كالسكه نشسته راه افتاديم . بالاخانه و خانمها پيدا بودند . به قاعدهء فرنگستان دستمال تكان داده خداحافظى آخر بود ، تا از نظر غائب شدند . بين راه آقاى عماد السلطنه ديده شد .\r\nقاطرچى و غيره رسيدند . كالسكه را نگاه داشته معانقه و وداع به عمل آمد . نمىدانم به چه زبان و بيان شرح غم و غصهء خودم را بدهم . هرچه بنويسم كم است و من از آن مغمومترم . سفرى به اين خوبى براى من مهيا نخواهد شد . تا عمر دارم بايد افسوس بخورم . آنهائى كه هيچ گمان نمىرفت رفتند . من ماندم . فصل خوب ، شكار خوب ، همسفرهاى خوب ، هيچ وقت براى من ممكن نخواهد شد . سفرى به اين خوبى از دستم دررفت . هزار سفر بروم مثل يك روز اين مسافرت نخواهد بود . از تنهائى شاخ بايد دربياورم . خداوند مرا بدبخت آفريده . نرفتن اين سفر نبود مگر بدبختى . هم عماد السلطنه ، هم تولوى خان زيارت خراسان رفته بودند و مىبايست يكى از آنها بماند و من اين سفر را بروم . با وجود آن‌كه خودشان مىدانستند كه لازم است بروم مزاحم شدند . هروقت سفر الموتى ، مازندرانى جلو بيايد اول اسم من به ميان است .\r\nاما اين سفرها خير ، طهران بمانم بهتر است ! به هرجهت از اين نوشتنها جز خستگى خودم ثمرى ديگر ندارد . چاره‌اى جز شكيبائى نيست . دو ساعت به غروب مانده منزل رسيدم . سليمان ميرزا پيش من است انيس و مونس شب و روز . ماشاء الله بزرگ است اما به عقل كوچك . همهء شب به غم و غصه گذشت . بعضى اشعار وداع را مىخواندم . اغلب شعرا قصايد نيكو گفته‌اند من‌جمله اين قصيدهء مسعود بسيار بسيار خوب است .\r\n روز وداع از در اندر آمد دلبر * لب ز تف عشق خشك و ديده ز خون تر\r\nآب نمانده در آن دو رنگين سوسن * تاب نمانده در آن دو مشكين چنبر\r\nعبهر چشمش گرفته سرخى لاله * لالهء رويش گرفته زردى عبهر\r\nبر گلش از زخم دست كاشته خيرى * بر مهش از آب چشم خواسته اختر\r\nكرده زمين را ز رنگ روى منقش * كرده هوا را به بوى زلف معطر\r\nگفت مرا اى شكسته عهد شب و روز * در سفرى و نهاده دل به سفر بر\r\nتا كى باشد ترا وساوس همراه * تا كى باشد ترا كواكب هم بر\r\nملكت گيرى همى مگر چو سليمان * گيتى گردى همى مگر چو سكندر \r\n\r\n","description":"","footnote":"","page_name":" 660 ","page_number":660},
  {"content":"\r\n\r\n رفتى تو در نشاط باشى آنجا * ماندم من در غم تو باشم ايدر\r\nكه گفت اگر توانى ايدر مقام كن * كه گفت اگر توانى با خود مرا ببر\r\nگفتمش اى روى تو عزيزتر از جان * ديدن رويت ز زندگانى خوش‌تر\r\nاى نه به خامه نگاشته چو تو مانى * وى نه برنده گذاشته چو تو آذر \r\nاشخاصى كه در اين سفر هستند :\r\n( اندرون ) حضرت عليه عاليه ، نواب عليه شاهزاده خانم همشيره ، نواب عليه خانم شاهزاده ، نواب عليه ماهوش خانم ، نواب عليه شاهزاده خانم خاله ، نواب عليه عزيز الملوك خانم ، قجر آقا صيغهء تولوى خان .\r\nكلفت چهارده نفر ( سياه شش نفر ، سفيد هشت نفر ) از اين قرار : دايهء عماد - السلطنه ، نه‌نه آقا ، زهرا سلطان ، خديجه كوچك ، دايهء افسر خانم ، زهرا كلفت عماد - السلطنه ، دايهء علاء الدين ميرزا ، - سياه : عجب ناز ، قدم خير ، دلربا ، تماشا ، باجى كوچك ، چمن باجى .\r\n( بيرون ) نواب مستطاب و الا آقاى عماد السلطنه ، نواب اشرف فريدون ميرزا ، تولوى خان ، نواب اشرف محمد حسن ميرزا .\r\n( طفل ) نواب عبد الصمد ميرزا « عصى » ، موچول ميرزا ، علاء الدين ميرزا ، هرمز ميرزا چهار ماه و ده روز ، افسر الملك خانم .\r\nساير نوكرها 21 نفر ، شريف خان ، جناب ميرزا ابراهيم ، جناب ميرزا عبد المجيد ، رحيم بيك ، فساد كاكا ، محمد باقر ، آقا سيد آقا ، مجتبى ، رمضان ، للهء آقا عصى ، جلال ، على اكبر بيك ، آقا بيك و غيره و غيره و غيره .\r\nعدد قاطرى كه كرايه شده 35 رأس\r\nدواب 46 رأس\r\nاسب عماد السلطنه : اسب 6 ، قاطر 1 ، الاغ 1\r\nاسب تولوى خان : قاطر 2 ، اسب 7\r\nاسب محمد حسن ميرزا : اسب 2 ، الاغ 1\r\nيكشنبه دهم جمادى الثانيه - صبح با سليمان ميرزا خانهء حضرت و الا رفتم . قدرى خدمت حضرت و الا نشسته بعد اندرون رفتم خلوت بود . حالتم منقلب شد . خداوند را قسم بدهم به حق ائمهء اطهار كه سايهء حضرت و الا و نواب عليه را از سر ما كم نگرداند . يك ساعت بىوجود ايشان حقيقت زندگانى براى ما حرام است . خداوند وجود هردو را از جميع بليات محافظت فرمايد . از آن جمعيت و آيندوروند خبرى نبود .\r\nخيلى به من اثر كرد و از بدبختى خود متفكر بودم . كسى كه در خانه هست : خانم موچول ، كوكب سلطان ، نزهت ، نوش خانم ، ميرزا باجى ، دايهء نزهت ، ربابه ، فيروزه ، زرى .\r\nبعد از ناهار حضرت و الا درب خانه رفتند . من حمام رفتم . ماهانه نياورده بودند .\r\nچايى دير شد . ياد از آنوقتها كردم كه نواب عليه بودند . اگر يك ساعت چايى دير مىشد از بس قورقور مىكردم و مضمون مىگفتم و با زهرا سلطان دعوا مىكردم خسته مىشدند . هرروز كه بودم خانم يك ساعت سفارش مىكرد چايى را زود درست كنيد\r\n\r\n","description":"","footnote":"","page_name":" 661 ","page_number":661},
  {"content":"\r\n\r\nتا آجودان حرف مفت كمتر بزند . ان شاء الله باز به سلامتى مراجعت خواهند فرمود و چشم ما روشن خواهد شد . خانم خيلى نسبت به من التفات داشت و مهربان بود .\r\n\r\nالتفات شاه\r\nحضرت و الا از درب‌خانه آمدند خيلى شاه التفات كرده بود . در فقرهء حساب ملاير عريضه كرده بود فرموده بودند حالا راه مىروم بده به امين خلوت صبح بدهد بخوانم حكم بدهم . از اين حساب ملاير آسوده مىشديم خيلى كار بود ، مگر به زور حضرت و الا پيش برود . غروب منزل آمدم . امشب به سلامتى رباطكريم هستند . امروز هواى خوبى بود . آفتاب گرمى بود . فرخ ميرزا را نبرده‌اند خانهء خود عماد السلطنه پيش دايهء خانم شاهزاده هست . هرمز را هم كه بردند زيادى بود . خيلى اذيت خواهد كرد .\r\nعباس ميرزا پسر شاهزاده خانم را هم نزد آغا شاهزاده گذاشته‌اند . خانم موچول خانهء حضرت و الا ، سليمان ميرزا نزد من است . موچول ميرزا ، علاء الدين ميرزا ، افسر خانم رفتند . دو شب است حوضها يخ مىبندند . هوا سرد شده آتش خيلى مطلوب است .\r\nسه‌شنبه 13 - رفتم خانهء حضرت و الا . شمران تشريف برده بودند . خلوت بود اندرون بودم . از دست خرج شكايت داشتند . نوش خانم اكول شكمو بيشتر شكايت داشت . با من هيچ كارى نبود بىجهت نگاهم داشتند . اى كاش رفته بودم . زحمات طهران خيلى بيشتر از دو ساعت سرماخوردن و سوارى است .\r\n\r\nزغال كوبيدن كف كوچه‌ها\r\nچهارشنبه 14 جمادى الثانيه - بعد از ناهار خانهء حضرت و الا رفتم ، به گمان اينكه تشريف آورده‌اند معلوم شد نيامده‌اند . محمد آمد تفصيلى گفت . با اصغر سواره رفتم . گل كوچه‌ها خشك شده . محلهء يهوديها را زغال ريخته مىكوبيدند . با آن همه كثافت به خيال افتاده‌اند . يهوديهاى طهران از تمام يهوديهاى عالم كثيف‌تر هستند .\r\nكوچهء وسط كه خيلى كثيف بود . امروز ديدم پاك بود ، بهتر از كوچه‌هاى ما بود . . . « * » غروب اصغر اسب آورده از خيابان منزل آمدم . شب حالتم مغشوش شد . بد گذشت .\r\nيكشنبه 17 - منزل بودم . هوا آفتاب [ بود 
  ] . الحمد لله از روزى كه رفته‌اند هوا خوش بوده . تا كرمانشاهان اين هوا را مىداشتند خيلى خوب بود . راهرو باغ را كه به اطاق نشيمن هم در دارد درست مىكنم . در گذاشتم . در باغ را هم از سمت كوچه مىخواهم باز كنم كه اين راهرو مخصوص باشد . براى گرم كردن اطاق خيلى خوب شد . بعد از ناهار تلگرافى از نواب عليهء عاليه رسيد از نوبران . فرموده بودند كه جمعه سيزدهم به سلامتى نويران وارد شديم . جوابى زدم . تا عصر مشغول بنائى بودم . سرد شده روزها هم كوتاه . هيچ كار نمىگذرد .\r\n\r\nاخبار روس\r\nدوشنبه 18 جمادى الثانيه - صبح با سليمان ميرزا خانهء حضرت و الا رفتم .\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 662 ","page_number":662},
  {"content":"\r\n\r\nروزنامهء تازه رسيده بود . تمام اشكال روس و تشييع جنازه و دفن امپراطور ماضى را كشيده بود . خيلى قشنگ و خوب . اغلب سلاطين و شاهزادگان بوده‌اند . عروسى اين امپراطور هم برحسب وصيت آن مرحوم 26 نوامبر صورت گرفت . مىگويند اين امپراطور عاشق دخترهء رقاص يهودى است و امپراطور ماضى براى آن خاطر كه مبادا او را بگيرد وصيت كرده‌اند كه به زودى عروسى شود . خود عروس هم همه‌جا همراه بوده . تفصيلات در روزنامه نوشته بود خيلى تماشا داشت . اين فقرهء عشق امپراطور درج نشده بود . محرمانه است . حقيقت اين روزنامه‌ها خيلى اسباب مشغوليات هستند و چقدر خوب شكل مىكشند .\r\n\r\nورود نواب عليه به كوريجان\r\nامروز به سلامتى نواب عليه و سايرين وارد كوريجان ده حضرت و الا خواهند شد . پنج فرسنگى همدان است . به شهر تشريف نخواهند برد . آقاى عماد السلطنه شايد برود . از كوريجان به زاغه و از آنجا به اسدآباد مىروند . سه روز كوريجان توقف خواهند فرمود . هوا امروز ابر شده . ديشب هم كمى باران آمده . انشاء الله آنجاها نيامده . اين سه شب را آسوده و راحت خواهند بود . خوش سفرى رفتند . جمع و راحت . مجتمع بودن در سفر خودش يك نعمت بزرگى است . بر پدر تنهائى لعنت .\r\n\r\nصحبت همگانى از وضع دولت - منطق صديق الدوله\r\nعصر آقا عبد الباقى ارباب آمد . ممكن نيست دو نفر يا سه نفر در جائى نشسته باشند از اين وضع دولت گفتگو نشود . از بس ضايع و بيمعنى است . تمام مردم فهميده‌اند . من‌جمله تعريف مىكرد ديروز از جلوى اطاق صديق الدوله گذشتم مرا خواست نشستم . ديدم مشغول محاكمه است . دو نفر آمدند . مدعى « تمسكى » بيرون آورد به خط و مهر مدعى اليه به امضاء يك نفر عالم خواند و گفت بلى بايد اين « تنخواه » را بدهى . مدعى اليه هرچه تقلا كرد و طفره زد به جائى نرسيد . ديد الان حكم مىكند و « تنخواه » را بايد بدهد . يك‌مرتبه گفت مىفرمائيد پول را بدهم حرفى ندارم ، ليكن اين « تنخواه » مال صغير است ، فردا كه بزرگ شد مجددا از من مطالبه مىكند . اين حرف را كه زد مدعى « تمسك » را جلو برده گفت ملاحظه فرمائيد هيچ اسم صغير در اين نوشته شده است ؟ به خدا دروغ مىگويد پول مال خود من است .\r\nصديق الدوله تمسك را مجددا ملاحظه كرده گفت چون اين مطلب نوشته نشده از مال خاص خالص فلان كس و فقط لفظ طلب نوشته شده بايد يك چيزى باشد . مدعى هرچه فرياد كرد و الله به خدا مال خود من است و به صغير دخلى ندارد و صغير چى كجا .\r\nمن سواد ندارم . هرچه تمسك را نوشته بودند من قبول كردم به جائى نرسيد . كم‌كم صديق الدوله تصديق كرد كه البته مال صغير است ، فقط به جهت آنكه اين عبارت از مال خاص خالص نوشته نشده است . اين موقع كه رسيد من طاقت نياورده بلند گفتم كه جنابعالى به كدام قانون اين حكم را مىفرمائيد . كدام دين و آئين و قانون و\r\n\r\n","description":"","footnote":"","page_name":" 663 ","page_number":663},
  {"content":"\r\n\r\nشرع و عرف اين مطلب نوشته شده كه هر كلمه كه از « تمسك » بيفتد تمسك باطل است . خود لفظ طلب براى تمام اين عبارات مكفى است . من خودم صد هزار تومان نوشته از مردم دارم و در هيچ كدام لفظ و عبارت مال خاص و خالص نوشته نشده است . به لفظ طلب فقط نوشته‌اند . پس تمام آنها باطل است و تمام مال صغير است ! به آئين بت‌پرستى هم اين‌طور حكم نمىكنند . اين مطالب را كه گفتم صديق الدوله سرش [ را 
  ] پائين انداخته هيچ نگفت تا من بلند شدم . در وقت آمدن تواضع به حد قيام كرد . وقت رفتن ابدا ملتفت نشده اعتنا نكرد .\r\n\r\nطلب از بنان الملك\r\nديگر مىگفت من طلبى از بنان الملك آدم ظل السلطان داشتم . پس از مدتها ملكى در اصفهان داشت در محضر جناب آقا ميرزا حسن آشتيانى به من فروخت و اضافهء آن هم كه هزار تومان بود نقدا گرفت . پس از چند روز عيالش عريضه به شاه كرد و يك‌صد اشرفى جوف عريضه گذاشت كه ملك را چند سال قبل شوهرم به من مصالحه كرده و حالا به فلان كس فروخته است . حكم بفرمائيد ملك مرا بدهد . اگر طلبى از شوهر من دارد خود داند . اعليحضرت هم دستخط كرده بود به جناب مشير الدوله كه ملك را به ضعيفه بدهيد و قرارى هم براى طلب ارباب بگذاريد تا ظم نشده باشد .\r\nمدتها در گفتگو بوديم . هرچه مىگفتم اين اگر دزدى كرده باشد و مال غير را به من فروخته باشد تقصير من چيست و حكم دزد را حالا به بنان الملك جارى بايد كرد ، به جائى نمىرسد . متصل اين درو و آن در مىرفتم . من ديدم طلبى كه دارم از ميانه مىرود و براى خاطر خوردن طلب من پيشكشها مىدهند . وعده و نويدها مىكنند . حكم به حق هم كسى نمىكند . مجبورا هزار تومان به عيال بنان الملك دادم تا مصالحه كرد و ملك را ضبط كردم .\r\n\r\nحكم معتمد الدوله در فارس\r\nمثل اين حكايت را شنيدم در ايام حكومت حاجى معتمد الدولهء مرحوم در فارس اتفاق افتاده بود . شاهزاده قيمت ملك را از خود داده بودند و ملك را به تصرف پسر يا عيال فروشنده داده بودند . حكم شرعى دزد را به عمل آورده به قطع يد فروشندهء اولى فرمان داده بودند . به همين يك حكم تمام فارس منظم شد . ديگر كسى جرئت نكرد ملك خود را بفروشد و بعد اين‌طور بازيها درآورد . خدايش رحمت كند آدم خوبى بود .\r\n\r\nطلب تاجر از انتظام الدوله يوشى\r\nصحبت شد كه تمام تقصير اعليحضرت است . مثل زد كه آقا محمد حسن تاجر سى هزار تومان از ميرزا عبد الله يوشى انتظام الدوله ، امير تومان ، حاكم مازندران و استراباد ، سركردهء سوار كرد و ترك و خواجه‌وند ، پيشخدمت مخصوص ، بهتر از همه برادر عايشه خانم و ليلى خانم دو حرم محترم محبوب القلوب شاه طلب دارد . دو ماه بود\r\n\r\n","description":"","footnote":"","page_name":" 664 ","page_number":664},
  {"content":"\r\n\r\nدرب اندرون انيس الدوله بست نشسته بود . به من محرمانه مىگفت پس از آن مدت طولانى يك روز صبح اعليحضرت بيرون آمده [ كه 
  ] به خانهء عزيز السلطان تشريف ببرند من دويدم روى پاى شاه افتاده عجز و الحاح كردم كه تمام مال مرا انتظام الدوله خورده به گدائى افتاده‌ام رحمى بكنيد . عرض من كه تمام شد شاه فرمودند « برو با مدعى خود بساز ، حكم كن كسى نيست . » من اين فرمايش را كه شنيدم آمدم . حالا اگر اين كلمه را انتظام الدوله بفهمد كه هيچ پول مرا نخواهد داد . اعليحضرت براى خاطر عايشه و ليلى معين است حكم نمىكند . ديگران كه اين‌طور قوم نيستند مال مردم را مىخورند حالا انتظام الدوله پول به كسى خواهد داد ؟ همين انتظام الدوله عمارتى ساخته كه اقلا هفتاد هشتاد هزار تومان خرج كرده . ساير دستگاه بيشتر از بزرگى عمارت است . يك اطاق عمارتش را هفت هزار تومان قيمت كردند كه مبل و اسباب چراغ و فرش داشت .\r\n\r\nدو زن شاه : عايشه و ليلى\r\nاعليحضرت اول عايشه خانم را گرفته بعد ليلى خانم . ليلى زائيد يك دختر لقبش ايران الملوك بود ، حالا افتخار السلطنه لقب دارد . هيچ كس نگرفت . چندى قبل انتظام الدوله مهمانى كرده اعليحضرت دست افتخار السلطنه را گرفته به دست پسر انتظام الدوله دادند . ملك « ايزده » را كه از عزت الدوله خريديم پدر عايشه خانم و انتظام الدوله ضبط كرده به تصرف نمىدهند . پول هم رفته ملك هم رفته . همين فقرهء ملك ايزده بالاتر از مطالبى است كه نوشته شد . با آن‌كه اين همه گفتيم كارى صورت نگرفت . حكم كن و حاكم هيچ كس نيست . مگر خداوند خودش حكمى كند كه احكم الحاكمين است .\r\n\r\nبخور بخور !\r\nدر هيچ عهدى اين قسم نبوده . كار پانصد دينارى تا صد هزار تومانى همين‌طور روىهم روىهم مانده . اين همه مال مردم را صرافها خوردند . رجال مال كسبه را خورده‌اند . همين‌طور هركس چيزى گيرش بيايد مىخورد . يك ساعت عدالت و حكم نيست . يك در خانه‌اى نيست كه آدم برود و دو كلمه حرف صحيح بتوان زد . تمام به عيش مشغولند . خداوند نصيب نكند در همچو عهدها انسان به دنيا بيايد . از دنيا و آخرت محروم خواهد ماند .\r\n\r\nدروغهاى اعتماد السلطنه\r\nروزنامه گنجايش ندارد . كتابها لازم است . البته بعضى اشخاص نوشته‌اند .\r\nبه ضبط دروغهاى اعتماد السلطنه « * » نبايد اعتماد كرد . حكايات عدل سلاطين در كتب\r\n\r\n\r\n","description":"","footnote":"\r\n( * ) مرادش سالنامه‌ها و روزنامه‌ها و كتابهاى دولتى است كه اعتماد السلطنه مسؤول نشر بود .\r\n","page_name":" 665 ","page_number":665},
  {"content":"\r\n\r\nدرج شده است . من‌جمله خواجه نظام الملك در « سير الملوك » كمى نوشته . البته اصح است و از ساير تواريخ معتبرتر است . نويسنده مرد بزرگى است و در عهد سلطانى مثل ملكشاه بوده . يك شعر حافظ به يادم آمد :\r\n شاه را به بود از طاعت صد سالهء زهد * قدر يك ساعت عمرى كه در او داد كند \r\nاين قصيدهء مفصل ابو حنيفهء اسكافى را گمان مىكنى براى امروز گفته باشد . دولت مسعود هرگز به اين شلوغى نبوده . صد هزار مقابل وضع ما بدتر است . اهل ايران اگر امروز را به خاطر مىداشتند كه به سر اولادشان چه خواهد آمد به مسعود و رجال معتبرهء آن دولت سجده مىكردند . مطلع قصيدهء ابو حنيفه اين است و بسيار خوب گفته .\r\n شاه چو دل بركند ز بزم و گلستان * آسان آرد به چنگ مملكت آسان \r\n\r\nمانور ، جنگ هفت لشكر !\r\nسه‌شنبه 19 - منزل بودم . آفتاب بود . ديشب كمى باران آمد . بيرون دروازهء دوشان‌تپه « مانور » خبر كرده بودند به اصطلاح اهل طهران « جنگ هفت لشكر » . به اصرار سليمان ميرزا چهار ساعت به غروب مانده سوار شديم راه طولانى . دم دروازه كه رسيدم افواج بالا رفته بودند . زير عمارت دوشان‌تپه « دفيله » مىكردند . سليمان ميرزا را گفتم رفت . خودم مراجعت كردم . حقيقت اين قشون بيمعنى غير منظم تماشا هم ندارد .\r\n\r\nانتقاد فراش\r\nدر راه يك فراش ديدم به ديگرى بلند بلند مىگفت : يكى از اين شاه بپرسد كه اين صاحب‌منصبان و سربازها كه دارى هيچ كدام چيزى مىدانند يا علمى آموخته‌اند ، جنگى رفته‌اند ، به چه درد مىخورند . شكم گرسنه و بيرون دروازه مشق دروغى كردن چه ثمر دارد . من يك نفر فراش هستم هفتاد و دو جنگ چه دولتى و چه رعيتى ديده‌ام ، يك التفاتى نكردند . خيلى اين حرفها خنده داشت .\r\n\r\nشوريدهء شيرازى\r\nرفتم خانهء حضرت و الا شب را آنجا ماندم . بىوجود نواب عليه ابدا صفائى نداشت . صبح حضرت و الا شمران رفتند . من منزل آمده عصر خانهء آغا شاهزاده رفتم .\r\nميرزاى اعمى شيرازى « * » پيش نصير الدوله بود . شعرفهم و شعردان بود . اشعار خوب هم گفته بود ، خيلى فصيح و بليغ . با نداشتن چشم خيلى خيلى هنر كرده و تعريف داشت . همراه نظام السلطنه از شيراز آمده . شعر و شاعرى در اين عهد از ميان رفته .\r\nهمان اشعار هزل و بيمعنى عملهء خلوت خوب است كه ابدا كتاب شعر نديده و نخوانده‌اند .\r\n\r\n\r\n","description":"","footnote":"\r\n( * ) در حاشيه سالهاى بعد نوشته است « شوريدهء شيرازى » .\r\n","page_name":" 666 ","page_number":666},
  {"content":"\r\n\r\n\r\nشمس الشعراى حالا\r\nيا مثل شمس الشعراى حالا كه بيچاره خودش مىگويد كه در عمرم شعر نشنيده‌ام جز اشعار برادرم سام ميرزا كه در سلامها مىگفت . پس از فوت او براى مرسوم و مواجبش پيشكش داد لقب و منصب و مرسومات را گرفت . يكى گفته بود اين شعر بلد نيست . اعليحضرت فرموده بودند مگر چقدر سلام مىنشينيم ! يكى را پيدا كند چند فرد شعر بسازد و در موقع بخواند . مسئلهء عمده‌اى نيست .\r\n\r\nمهمانى مادر نايب السلطنه\r\nاندرون رفتم شاهزاده آغا هم بود . ماشاء الله بچه‌هاى خوبى دارد ، خيلى زيرك و هوشيار . غروب منزل آمدم . امروز عيد مولود حضرت صديقهء طاهره سلام الله عليها بود . برحسب معمول والدهء آقاى نايب السلطنه در اميريه مهمانى كرده بودند . عموم خانمهاى اين شهر و حرمهاى اعليحضرت هستند . آقاى نايب السلطنه در ميان خانمها گردش مىكند و تماشا مىكند . خيلى ميل دارند همه روزه همچو مهمانى تهيه شود .\r\nبراى ايشان خوب است . خيليها ملاحظه مىكنند و نمىگذارند زنهايشان بروند .\r\n\r\nباز هم دربارهء جنگ ژاپون\r\nيكشنبه 24 - صبح را خانهء حضرت و الا رفتم . روزنامه‌هاى قشنگ آمده بود .\r\nاشكال جنگ را باز خيلى داشت . ژاپونيها خيلى فتوحات كرده‌اند . اغلب شهرهاى كره را فتح كرده حالا سمت « موكدن » پايتخت منچورى و « تيان‌تسين » و پكن حمله مىبرند . نزديك است اين شهرهاى عظيم مفتوح شود . فرنگيها نزديك است فرار كنند . چين دول فرنگ را براى اصلاح مىطلبد . ژاپن صلح نمىكند . ليكن اضافه بر خسارت جنگ و مملكت كره مبلغ بيشمارى هم نقد مىخواهد . چين مىگويد مملكت كره ملك طلق تو خسارت جنگ را هم هرقدر دول معتبر فرنگ تصديق كردند مىدهم .\r\nهنوز ژاپن راضى نشده و متصل برا و بحرا فتوحات مىكند .\r\n\r\nتقليد و حفظ آداب و عادات در ژاپون\r\nتقليد اگر كسى مىخواهد بكند مثل ژاپنيها بكند . اشكالى كه از قشون و صاحب‌منصبهايش مىكشند ابدا با فرنگيها فرق ندارد . ساير كارهايش مثل لباس و عادات مىماند . نه همان لباس به قاعدهء فرنگ است ، نقشهء جنگ مصب رودخانهء « يلو » را كشيده بود . در اين جنگ دو كشتى معظم خيلى خيلى معتبر چين را سوزاندند .\r\nو غرق كردند . اين دو كشتى معتبر وقتى كه كشتيهاى ژاپن دايره‌وار گرد كشتيهاى چين را احاطه كرده بودند خواست رشادتى كرده داخل خط كشتيهاى ژاپن شده كه دايره را برهم زند ، يكى را با نارنجك آتش زدند و ديگرى را « ترپيل » « * » زده غرق\r\n\r\n\r\n","description":"","footnote":"\r\n( * )  Torpille \r\n","page_name":" 667 ","page_number":667},
  {"content":"\r\n\r\nكردند . چند كشتى ديگر را خسارت كلى وارد آوردند . فقط از كشتيهاى ژاپن دو كشتى كوچك قدرى شكست و تعمير برداشت . وقتى كه اين دو كشتى را به يكى از بنادر ژاپن براى مرمت بردند نوشته بود در سه روز شصت هزار نفر به تماشاى اين دو كشتى آمدند و داخل اين دو كشتى شده تماشا كردند . اسم دو كشتى معتبر چين كه غرق شده اين است « كينگ‌يان » و « چىيان » « * » از روى نقشه كه در روزنامه كشيده بود و من در ظهر اين ورقه كشيدم معلوم مىشود . كشتيهاى چينى را اين قسم علامت گذاشته ( 0 ) و كشتيهاى ژاپن را ( . ) علامت غرق كشتى ( ه ) . خيلى از اين فتح ژاپونيها مغرور شده و افتخار كردند .\r\n\r\nبلوز فرنگى براى كلفت\r\nبعد از ناهار با سليمان ميرزا بازار رفتم يك نيم‌چكمه دو كلاه قشنگ براى نزهت خريدم ، چند بلوز فرنگى براى كلفتها . شب خانهء نواب عليه عزيز الدوله با حضرت و الا رفتيم . ساعت پنج آمديم . از زرق و همدان دو تلگراف رسيد . به سلامتى شب سه‌شنبه كوريجان رسيده‌اند . جمعهء 22 از كوريجان به سمت مقصود حركت كرده‌اند . روز ورود كوريجان برف و كولاك خوبى خورده‌اند . خوشا به حالشان .\r\nاز اين ماندن طهران و اصرار حضرت و الا هيچ نفهميدم .\r\n\r\nآه و ناله از نرفتن سفر\r\nچهارشنبه 27 جمادى الثانيه - خانهء حضرت و الا رفتم . شاهزاده آغا آنجا بود .\r\nديشب تلگرافى رسيد به سلامتى روز بيست و سيم به اسدآباد وارد شده‌اند . محمد حسن ميرزا ملاير رفته تا با والى چه كند . عصر هم چاپار همدان آمد . آقاى عماد السلطنه و تولوى خان كاغذ نوشته بودند . تولوى خان شهر همدان آمده بود . فقط همان روز ورود كوريجان تگرگ و كولاك كرده بود . مابقى را به راحتى طى كرده بودند . طاهر خان را هم هرقسم بوده راضى كرده همراه برده‌اند . با تولوى شهر آمده بود تهيهء خود را ديده برود . تولوى خان دورش را احاطه كرده ، شهر هم كه آمده همراهش آمده ، مبادا طفره برود .\r\n\r\nشيخ عليرضاى ملايرى\r\nشيخ عليرضاى ملايرى كه از خوشمزه‌ها و مردمان نديم خوب است همراه رفته ، يعنى عماد السلطنه از طهران نوشت كه برود همدان تا حضرات برسند حاضر باشد .\r\nخيلى مرد باسواد خوش‌صحبت نيكى است . از هرجهت سفر ممتازى رفتند . آنها كه بودند جاى خود . طاهر خان و شيخ عليرضا هم اضافه شد . خيلى به خوبى و خوشى تشريف مىبرند . من اگر امروز را گمان مىكردم اگر شده بود فرار كنم و هزار قسم\r\n\r\n\r\n","description":"","footnote":"\r\n( * )  King - Yuen , Chih Yuen \r\n","page_name":" 668 ","page_number":668},
  {"content":"\r\n\r\nنقشهء جنگ بحرى كه بين چين و ژاپن كه در دهنهء رودخانهء يلو واقع شد از روى نقشه‌اى كه مستر ولد صاحب‌منصب كشتى لندير انگليسى كشيده و در روزنامهء لندن‌نيوز كشيده شده بود .\r\n\r\n","description":"","footnote":"","page_name":" 669 ","page_number":669},
  {"content":"\r\n\r\nفحش و كتك و بدنامى به خود بخرم ساعتى طهران نمىماندم . خيلى بد مىگذرد و سخت دچار و گرفتارم . خرج و مخارج لازمهء خانهء خودم كم بود ، حالا خانهء شاهزاده هم گردن من افتاده . حضرت و الا متنهاى سخت‌گيرى را مىفرمايند و اغلب مخارجات به گردن من افتاده . نمىتوانم ندهم . خودم را بدبخت مىدانستم ، اما اين‌طور بر من آشكار و واضح نشده بود كه به چه پايه بدبختم . حالا فهميدم . شب به اصرار شاهزاده آغا آنجا ماندم . از غروب كم‌كم بناى آمدن برف را گذاشت . صبح كه برخاستم دو انگشت برف به زمين نشسته بود . خيلى سنگين و پرآب بود . حضرت و الا شمران تشريف بردند . در اين ميان برف و سرما يك روز پس و پيش نمىشود . مثل اين است كه ملتزم هستند . حالا با كالسكه اگر بروند نقلى نيست هميشه سواره مىروند .\r\nچهار ساعت از دسته گذشته منزل آمدم . اين برف اول طهران است در پنجم درجهء جدى آمده .\r\n\r\nدزدى صندوقخانهء عضد الملك\r\nجمعه 29 جمادى الثانيه - منزل بودم ، هوا ابر بود . عصر معين دفتر و اعتصام نظام آمدند . خبر تازه‌اى كه مذاكره شد سرقت صندوقخانهء جناب عضد الملك است . چند روز قبل عضد الملك به سر دهاتش رفته بود ، ظهير السلطنه پسر بزرگش به خيال سرقت صندوقخانهء پدرش افتاده به بهانهء آنكه اندرون و مادرزنش مىخواهند بيرونى را تماشا كنند تمام نوكرها را بيرون مىكند بعد درها را بسته سروقت صندوقخانه مىرود . آنچه جواهر و طلا و اسباب خوب بوده جمع كرده اندرون خودش مىبرد . قرق شكسته صندوقدار حكايت را مىفهمد . حالا عضد الملك آمده ، بيچاره هيچ نتوانست بگويد .\r\n\r\nاولاد ناخلف\r\nاين پيرمرد مجلل بواسطهء اين دو پسر ناخلف ضايع شده . همه روزه گرفتار است . با وجود آنكه بيش از اندازه به اينها مواجب و مرسوم مىدهد هيچ پدرى به اولادش آنقدر نمىدهد . خود من با ظهير السلطنه خيلى دوست و آشنا هستم . از وضع گذرانش خبر دارم كه چقدر ولخرج است . اغلب خرج قمار و . . . آن امير سليمان خان خازن السلطنه پسر دومش بدتر از اين يكى است . اين وقار عضد الملك را اين دو پسر ضايع كردند .\r\n\r\nشوكت و مدح پردهء تمثال\r\nپردهء نقاشى تمثال مبارك را چند روز پيش جهت صدراعظم بردند . در روزنامهء ايران يك ورق تفصيل داده و تملق كرده بود . من‌جمله نوشته بود « اديب هنرور و فاضل سخن‌پرور ميرزا حسن خان شوكت منشى اول سفارت سنيهء دولت عليهء عثمانى كه طبع وقادش در قدرت سخن‌پردازى و شوكت معنى طرازى بىمثل و انباز است قطعهء\r\n\r\n","description":"","footnote":"","page_name":" 670 ","page_number":670},
  {"content":"\r\n\r\nتهنيتى با مادهء تاريخ در اعطاى اين پردهء تمثال مبارك به صدارت عظمى انشاء و انشاد كرده محض تتميم و تكميل اين « آرتيكل » نگارش مىشود .\r\n پردهء تصوير بىنظير شهنشاه * باد به صدر و دود فرخ و مسعود\r\nگفت به تاريخ او چه نيكو « شوكت » * صورت اعلى به صدر عالى محمود \r\n1312 »\r\nبراى اين قطعهء خنك كثيف آنقدر تمجيد و تملق از ميرزا حسن خان شوكت چه معنى دارد . آن هم در روزنامهء دولتى . منشى سفارت عثمانى قابل اين نيست كه روزنامهء دولت آنقدر تعريف و تملق كند . مثل اين است كه دوبيتى از رودكى و عنصرى و غيره نوشته باشد .\r\n\r\nنرخ منات و نرخ پول زرد\r\nفرنگى همسايه آمد . چند عدد لامپا و شمعدان و غيره سفارش دادم بياورد .\r\nخوش‌صحبت و خنده‌دار است . منات را شش هزار حساب كرد . ده روز پيش پنج هزار مىگفت . روزبه‌روز پول ما را كسر مىكنند . نرخ طهران خيلى شلوغ است . هركه هرچه گفت درست مىشود . من از شلوغى و بىنظمى نرخ ايران يك مثل بزنم كافى است .\r\nروزى كه شاه خانهء صدراعظم رفت چون معمول است و صرافها مىدانند مردم پول زرد لازم دارند و تقديم بايد بكنند و حال آنكه آن اشخاص كه پول زرد تقديم مىكنند تمام ذخيره دارند و هيچ وقت محتاج خريدن نمىشوند صبح آن روز پنج هزارى نه هزار و پنج‌شاهى كم بود ظهر و قبل از ناهار يك تومان و پنج‌شاهى بالا قيمت پيدا كرد . در چهار ساعت يا پنج ساعت سىشاهى تفاوت نرخ شد . تمام اجناس طهران از پنير و سبزى تا چيزهاى ديگر همين‌طور ، قيمت آنها بسته به دست فروشنده است . در دو ساعت مىتواند قيمت علاوه كند و كم كند . ليرهء انگليسى پنج تومان و هشت هزار شده . امپريال روس چهار تومان و هشت هزار قيمت پيدا كرده .\r\n\r\nشش هزار تفاوت\r\nوقتى كه نواب عليه مىرفت امپريال را دانه‌اى چهار تومان و دو هزار خريدند . بيست روز نيست شش هزار تفاوت كرده . اشرفى شاه مرحوم را دانه‌اى سه تومان الان مىخرند . در صورتى كه در عهد خود آن شاه مبرور ، هشت هزار خريد و فروش مىشد .\r\nخيليها ياد دارند و من از آنها به گوش خود شنيدم . همين اشرفيهاى اين شاه را هم در اوايل كه ضرب زدند يك تومان كمتر مىخريدند .\r\n\r\nضرابخانهء ايران ، پول سياه ، اسكناس بيمعنى\r\nضرابخانهء ايران مثل كارخانهء نجارى يا فشنگ‌سازى است . هركس نقره يا طلا بدهد اجرت گرفته ضرب مىزنند . حالا كه طلا هيچ ضرب زده نمىشود ، فقط پول\r\n\r\n","description":"","footnote":"","page_name":" 671 ","page_number":671},
  {"content":"\r\n\r\nسياه است . يك‌من هفت هزار مس خريده يك‌من سه تومان يا بيشتر مىفروشند .\r\nاعليحضرت هم دلخوش است كه سالى هشتاد هزار تومان پيشكش از ضرابخانه عايد مىشود . هرچه مىخواهند بكنند پول سفيد يا زرد كه در بازار هيچ وجود ندارد تمام را بانك جمع كرده كاغذهاى بىمعنى به دست مردم داده‌اند . دادوستد تمام با همان كاغذهاى بانك است . اسمش را مردم « اسكناس » مىگويند . چيزى در ايران باقى نبود آن هم كه بود اين دو سه ساله بانك جمع كرده تا كى وقت فرار او باشد . پولها برود كاغذها به دست مردم باشد و اطفال جلوى چراغ گرفته بسوزانند .\r\n\r\nاستقبال از آشتيانى\r\nدوشنبه 3 رجب المرجب - صبح خانهء حضرت و الا رفتم . حكايت تازه تشريف آوردن جناب حاجى ميرزا حسن آشتيانى است از سفر مكهء معظمه و عتبات عاليات .\r\nپريروز به حكم حكومت طهران در كوچه و بازار جار كشيدند كه هيچ كس مأذون نيست استقبال جناب ميرزا برود . مردم همه مىگفتند و مىخنديدند كه ما به حكم دولت نيستيم مىرويم ، هرچه مىتوانند بكنند . خيلى از اين حرفها زدند كه همه را نمىشود نوشت . مختصر ديدند حكم پيش نمىرود و امروز كه وارد مىشود دكانها را مشغول بستن هستند فورا جارچى ديگر به عجله مشغول جار كشيدن شد كه هركس به استقبال مىخواهد برود برود . مؤاخذه و سؤالى نمىشود . مرخص فرمودند . مردم تماما خنده مىكردند و چيزها مىگفتند كه عقل حيرت مىكرد . هيچ كس به اين جارها گوش نمىدهد . اولا آن حكم اول لازم نبود . نمىشود گفت كسى اين مردم را نمىشناسد .\r\nخصوصا حكام طهران از همه بهتر مىدانند . چه داعى شد كه آن جار را كشيدند و ثانيا اين جار دوم چه لزوم داشت . يك نفر باشعور در اين ميانها نيست كه در بعضى مواقع راهنمائى كند . نفهميدم اين فقره جار را كه راهنمائى كرد و كى باعث شد . خيلى كار بدى بود و خيلى مضمونها گفتند . خنده‌ها كردند . خيلى ميل دارند حكمها كنند و از شأن و جلالت علماء كاسته شود اما راه و چاره را نمىدانند . . . مىخواهند ظاهرا دشمنى خود را واضح نكند و آن وقت جارچى مىفرستند كه هركس استقبال برود مورد سياست و مؤاخذه مىشود . اين حكم را نبايد بكنند .\r\nوقتى كه كردند بايد حتى المقدور كوشش كنند كه كسى تخلف نكند . اين حكم را البته ميرزا حسن شنيده اسباب كينهء مجددى مىشود و باز هروقت موقع پيدا كند تلافى خواهد كرد . اگر مىخواهند دشمنى دولت آشكار نشود آن حكم چه بود . اگر مىخواهند آشكار شود پس هميشه ملتفت باشند و هروقت امرى بر خلاف ملاحظه كنند مؤاخذه كنند و نگذارند سر بلند كند . در خفيه آدم داشته باشند از نيك و بد هرچه ميرزا حسن مىكند خبر بدهند و در هرموقع شكستى به او بدهند . . . به آنها گرويده دفع شر حكام و مأمورين دولت را مىكنند . فلان حاجى پر پول يا فلان كاسب صاحب مكنت از حكام و دولت مطمئن نيست و صرفهء خود را در آن ديده كه سالى ده تومان به جناب ميرزا بدهد و اگر سفر مىرود مشايعت برود و اگر از سفر مىآيد استقبال كند . در\r\n\r\n","description":"","footnote":"","page_name":" 672 ","page_number":672},
  {"content":"\r\n\r\nنماز جماعت و پاى موعظهء آقا هميشه حضور داشته باشد تا اگر جبرى به او بشود جناب آقا ملاحظه كند و همراهى بكند . رفع و دفع آن جور و ظلم بشود . اگر بنا باشد حكومت طهران ظلم نكند و احكام به حق بكند و به سالى پنج تومان قناعت كند به خدا قسم اگر يك ساعت اين مردم گرد آقايان بروند و از آنها حمايت داشته باشند .\r\nاز بس به مردم ظلم مىشود و دادرسى در هيچ حكمى نيست و براى يك مطلب و عرض ده تومانى صد تومان پيشكش و تعارف مىخواهند و يك نفر كاسب پولدار كه سراغ كنند آنقدر كوك و كلكها مىكنند تا اين بيچاره را به نان شب محتاج كنند . اين است هريك از اين اشخاص خود را به يكى از آقايان بسته و به جزئى تقديمى كار و بارشان منظم [ مىشود 
  ] و ستم را از خود [ دفع 
  ] مىكنند .\r\nساير ولايات هم مثل طهران ، اگر كار از روى قاعده و عدل باشد يك نفر از اين اشخاص دنبال آقايان نخواهند بود و آن جزئى هم كه به آنها مىدادند خود خرج كرده راحت و آسوده و مطمئن مشغول كسب و حرفهء خود مىشوند . مگر در دولت عثمانى و مصر و مارك « * » علما نيستند ، يا در هندوستان و جاوه و روسيه كه اين همه مسلم هستند عالم و مجتهد ندارند . هيچ شنيده نشده است كه اين قسم كارها كه علماى ما دارند آنها داشته باشند يا مردم آنقدر معتقد باشند .\r\n\r\nميرزاى شيرازى\r\nجناب ميرزاى شيرازى كه اعلم علماى زمان ما است مدتها است در عتبات عاليات مسكن دارند . هيچ شنيده نشده است كه به يك امر حكومت دخل و تصرفى كند يا كسى بواسطهء حمايت آقا دفع ظلمى از خود كرده باشد . اين نيست مگر عدل حكومت بغداد ، و الا اگر مثل اين‌جا بود يقين بدانيد آقا را مجبور مىكردند كه در هر كار خلافى رقعه بنويسد و توسط كند . خيلى هم در آنجا محترم است . سال گذشته اعليحضرت سلطان انفيه‌دان جواهرى براى آقا فرستادند قبول نفرمودند . خواهش كرده بودند اگر ممكن باشد قيمت انفيه‌دان را التفات كنند به مساكين و فقرا برسانم .\r\nاعليحضرت سلطان دو هزار ليره با انفيه‌دان مجددا فرستادند و هرطور بود جناب ميرزا سلمه الله قبول فرمودند . اين جناب ميرزا سلمه الله تعالى در فقرهء دخانيات يك تلگراف فرمودند بيست كرور جمعيت ايران تا اذن مجددى مرحمت نشد قريب دو ماه ترك استعمال دخانيات را كردند و آن همه شورش و كارها صورت گرفت تا فقرهء انحصار دخانيات برهم خورد . اين عالم محترم زمان ما حالت ايران را دانست كه از وطن خود دست كشيد به غربت راضى شد . اگر اين‌جا بود آنى مردم آسوده‌اش نمىگذاشتند و متصل مىبايست قضاى حاجت مسلمانان را بكند . ساعتى به تعليم و تعلم نمىتوانست پرداخت . حالا در ولايت عثمانى آسوده و راحت مشغول تصنيف و تأليف كتب و تعليم و تعلم است .\r\n\r\n\r\n","description":"","footnote":"\r\n( * ) مراكش\r\n","page_name":" 673 ","page_number":673},
  {"content":"\r\n\r\n\r\nورود آشتيانى\r\nمطلب طولانى شد . به عالم ما دخلى ندارد . هرچه مىشود بشود . « صلاح مملكت خويش خسروان دانند » . تا عصر آنجا بودم . عصر سوار شده با سليمان ميرزا خواستيم از خيابان برويم بازار مملو از جمعيت سواره و پياده ، سيد و آخوند و غيره بود . در سبزه‌ميدان جمعيت غريبى جمع بود . راه عبور نبود . كمى ايستاده جناب ميرزاى آشتيانى تشريف آوردند . سوار قاطرى بودند . پوستين بر دوش دستمال سياهى در زير عمامه انداخته بودند . گويا جهت آفتاب بود . صداى صلوات بلند بود . دور قاطر آقا را مثل نگين انگشتر احاطه كرده دست و پا و پوستين آقا را بوسه مىدادند . جمعى هم از جلو و عقب سواره چوب به دست مردم را پس و پيش مىكردند . جمعى از خوانين و شاهزادگان هم از جلو و عقب مىرفتند . آقا را مثل عروس در كمال نرمى و آرامى مىبردند . از عقب آقا قريب پنجاه كالسكه مملو از آدم مىرفت . دو روزى كه در حضرت عبد العظيم تشريف داشتند جناب مستوفى الممالك مهماندارى كرده بودند . گفتند قريب چهار خروار برنج در اين يك شب طبخ كرده بودند . ساير چيزها از روى همين برنج معلوم مىشود . از اين طرف حكم مىكنند كسى استقبال نرود از آن طرف مستوفى الممالك ايران اين‌طور پذيرايى مىكند . حرفى نيست . غروب منزل آمدم .\r\n\r\nنايب السلطنه در بغل « آردل »\r\nسه‌شنبه 4 - منزل بودم . حضرت نايب السلطنه پادرد گرفته‌اند . طورى به خود بسته‌اند كه چه بنويسم . همان ناخوشى نقرس است كه دارند و گاه‌گاهى بروز مىكند . گفتند ديروز شاه احضار كرده بودند . آقا را مير رفيع سرتيپ « آردل » آقا بغل كرده به حضور بردند . ابو القاسم آنجا بود بيان مىكرد . مير رفيع را كه آدم قوى جثهء قطور بلندى است و سالهاست « آردل » است بردند اندرون . بعد از لحظه‌اى آقا را مثل بچه بغل گرفته بيرون آمد . در حياط خلوت كمى خستگى در كرده مجددا آقا را بغل گرفته نزديك تخت مرمر زمين گذاشتند . هردو خستگى بيرون كرده دو مرتبه بغل كرده به باغ حضور شاه بردند . مردم كه نظاره مىكردند تمام خنده مىكردند و مىگفتند چه امر مهمى و چه واقعهء عمده رخ خواهد داد . ديروز اين صحبت در خدمت حضرت و الا شد .\r\n\r\nبهانهء پادرد\r\nفرمودند يقين بدان اين ناخوشى و پادرد سخت فقط محض اين است كه حضرت وليعهد اين دو روزه تشريف مىآورند مىخواهد استقبال نرود و روز دوم ديدن نكند . هيچ جهت ديگر ندارد و يقين دارم همين خيال را دارد و خودش را به ناخوشى زده . در اين بين ميرزا محمد حسين طبيب رسيد . گفت ديروز مرا منتظم الدوله\r\n\r\n","description":"","footnote":"","page_name":" 674 ","page_number":674},
  {"content":"\r\n\r\nخدمت آقا برد و امروز هم محض معالجه رفتم . ليكن آقا پاى خود را نشان ندادند و از قرار معلوم آنقدرها درد نمىكند و مسأله‌اى نيست . فرمايش حضرت و الا صحت پيدا كرد . يقين شد كه همان خيال را كرده .\r\n\r\nغمزه و « زنيت » نايب السلطنه و امين الدوله\r\nغمزهء نايب السلطنه زياد است . متصل خودش را ناخوش مىكند و حال آنكه بنيه و قوهء خوبى دارد . هميشه كه خدمتشان مشرف شده‌ام ديده‌ام اظهار تكسر كرده‌اند و خودشان را به دو سه حكيم كه اقلا نشان داده‌اند و حال آنكه به ظاهر كه مشاهده كرده‌ام ابدا عيبى و تكسرى نداشته ، از هرچه آدم حضور داشته بشره و حالت قوه و بنيه بهتر بوده .\r\n حريف مجلس ما خود هميشه دل مىبرد * على الخصوص كه پيرايه‌اى بر او بستند \r\n« زنيتش » « 1 » غالب است و هميشه غمزه و اداهاى زنها را دارد . ابدا مردى و « مرديت » ندارد . تمام كارش به خانمها شبيه است . همه كس مىداند . او و امين الدوله اين حالت را دارند . پوشيده نيست .\r\nعصر خانهء محمود خان رفتم . مشكوة السلطنه و جمعى بودند . دو ساعت نشسته منزل آمدم . رئيس الكتاب آمده بود براى طلب نواب عليه كه از سارى اصلان دارند .\r\nخيلى گفتگو كردم . وعده و نويد داد تا چه شود . معين السلطنه باز پول نمىدهد .\r\nچندى است گرفتار مىباشيم . تا باز چه پيش آيد . كالسكه گرو برود يا چيز ديگر .\r\nدو سه روز است آفتاب است و هواى خوشى است . نواب عليه بايد از كرمانشاهان گذشته باشند و عجب است كه تلگراف آنها نرسيده .\r\n\r\nآمدن وليعهد به طهران\r\nچهارشنبه پنجم رجب - ديشب ساعت دو از شب رفته دستخط حضرت و الا زيارت شد كه الان ابلاغ كردند كه فردا صبح به باغ شاه استقبال حضرت وليعهد برويد .\r\nشعاع الدوله را شما از جانب من خبر كنيد و صبح خودت حاضر شده . صبح رفتم حضرت و الا تشريف برده بودند ، من هم از عقب رفتم . جمعيت زيادى آنجا بود از هر طبقه . فوج و سوارهء قزاق و غيره و غيره . تمام شاهزادگان و وزراء و امراء نظام ، مستوفى ، لشكرنويس همه بودند . تمام سركردگان « 2 » در هر نقطه نشسته بودند . همه منتظر حضرت و الا بودند كه يقين نمىدانند چه وقت حضرت وليعهد خواهد آمد . وقتى حضرت و الا رسيدند و جواب گفتند برحسب ابلاغ آمده‌ام و خبر ندارم تمام تعجب كردند . ديشب آجودانباشى تا ساعت هفت نشسته و كاغذ نوشته و مردم را خبر كرده همه حاضر شده هيچ كس نمىداند وليعهد خواهد آمد يا خير . از هركس سؤال مىشد مىگفت برحسب ابلاغ آمده‌ام و نمىدانم چه وقت تشريف خواهند آورد . بعضيها\r\n\r\n\r\n","description":"","footnote":"\r\n( 1 ) - مصدر جعلى از « زن » به جاى زنانگى .\r\n( 2 ) - به سهو القلم « سركردن » است در اصل .\r\n","page_name":" 675 ","page_number":675},
  {"content":"\r\n\r\nكه آقاى نايب السلطنه را در كوچه ديده بودند سؤال كرده بودند مگر استقبال مىرويد گفته بودند بلى . فرموده بود مگر امروز وليعهد مىآيد ؟ نه اطاقى بود نه ناهارى ، تمام ويلان و سرگردان . ندانستيم به چه مناسبت امروز را تعيين كرده بودند و از كجا معلوم شد خواهند آمد . خود آجودانباشى كه تمام مردم را خبر كرده بود آنجا نبود .\r\nبرحسب قاعده امروز حضرت وليعهد در قشلاق تشريف داشته‌اند . شانزده فرسنگ راه است . چه قسم خواهند آمد با آن جمعيت كه همراه دارند . دو هزار نفر از اردوى حضرت وليعهد مىشود . منتظم الدوله فرستاد قدرى نان و پنير آوردند خورديم .\r\nظهير الدوله و نظم الدوله هم بودند . خيلى صحبت كرديم . تمام مردم مضمون مىگفتند و هيچ صحبتى در ميان جز خنده و مضحكه و مضمون نبود . به همديگر كه مىرسيدند هركس چيزى مىگفت . خنده‌ها شد . تماشا داشت . جمعا پائين باغ كنار حوض و مجسمهء همايونى بوديم . يك‌مرتبه جلوئيها دويدند . گمان كرديم كه وليعهد تشريف آورده‌اند . ما هم دويديم تا بالاى باغ آنجا كه رسيديم گفتند خير آمدن معلوم نيست و همه رفتند . اين دويدن آخر هم به ما ماند . در كالسكهء منتظم الدوله نشسته آمديم .\r\nجمعيت بىاندازه در خيابان و بامهاى خانه‌ها جمع بود . خيلى اسباب افتضاح شد .\r\nتمام كارهاى ما همين‌طور است . تلگراف كه هست ، پست كه هست . از قزوين و اين‌جا صد فرسنگ راه نيست . ممكن بود هزار قسم كسب اطلاع كرد . اين مردمان محترم را و اين خلق بيچاره را گرسنه و تشنه شش ساعت سرگردان در اين سرما [ رها 
  ] نكرد . اگر بايد استقبال رفت كه روز ورود را معين كنند . اگر نبايد رفت چه داعى شده كه مردم را اين قسم معطل و سرگردان كرد . معين شد كه حضرت وليعهد امروز را از قشلاق به سمت ينگى امام حركت فرموده‌اند . اين ارادهء فورى بود كه براى حضرت نايب السلطنه دست داد .\r\n\r\nعقدكنان عزيز السلطان\r\nعقدكنان عزيز السلطان بود . اغلبى كه دعوت داشتند رفتند درب اندرون اطاق آغاباشى . من منزل حضرت و الا آمدم . بازار و دكان را بسته بودند .\r\n\r\nختم حاج ميرزا حبيب الله رشتى\r\nجناب حجت الاسلام حاج ميرزا حبيب الله رشتى گيلانى در نجف اشرف فوت كرده .\r\nخيلى محترم و معتبر بود . در مساجد اغلب ختم گذاشته‌اند . حتى در دكانهاى سمسارى و لبافى « * » و سقطفروشى ختم گذاشته بودند . قاريها نشسته و مردم جمع بودند .\r\nعلماء در اين مواقع هميشه در يك يا دو مسجد ختم مىگذاشتند ، حالا در تمام مساجد ختم گذاشته [ اند 
  ] . در دكانها نشنيده بوديم كه ديگر ختم بگذارند . اين را هم امروز ديدم . اسب را اصغر نزديك خانهء شاهزاده خانم آورده بود سوار شده از خيابان طولانى منزل آمدم . خيلى تماشا داشت .\r\nپنجشنبه 6 رجب - صبح با سليمان ميرزا خانهء حضرت و الا رفتيم . حضرت و الا\r\n\r\n\r\n","description":"","footnote":"\r\n( * ) اصل : نبافى ( لوافى درست است ) .\r\n","page_name":" 676 ","page_number":676},
  {"content":"\r\n\r\nحسب الامر مسجد آقا سيد عزيز الله و مسجد سپهسالار قديم براى برچيدن ختم تشريف بردند و از آنجا به درب خانه . تنها در اطاق مشغول خواندن روزنامه شدم . اشكال عروسى امپراطور را كشيده بود .\r\n\r\nجنگ ژاپون و چين\r\nقشون ژاپن پرت‌آرتور را مسخر كرده اسلحه و چيزهاى زياد از اين شهر و قلعهء جنگى به دست آنها افتاده . پرت‌آرتور اسمى است كه فرنگيها گذاشته‌اند . اسم چينى آن چيز ديگر است . اين فتح بزرگى است كه ژاپونيها كرده‌اند . شهر « موكدن » را هم نزديك است مسخر كنند . امپراطور چين برحسب خواهش امپراطور ژاپون سفير مخصوصى جهت صلح به پايتخت آن دولت فرستاده تا چه نتيجه از رفتن اين سفير ببخشد . هيچ يك از دولت فرنگ براى صلح جلو نيامده . تدبير ژاپونيها و پلتيك آنها بسيار خوب نتيجه بخشيد . مملكت كره اكنون مسلم ژاپن است و از جانب او حاكم و قشون ساخلو معين [ شده 
  ] است . رئيس قشون و فاتح اين مملكت فيلد مارشال كنت « ياماگاتا » است . پرت‌آرتور و قشونى كه به مملكت چين حمله مىبرد سردارش جنرال اياما  Oyama  [ بود 
  ] . نتيجه و آمال تربيت اين است كه دولت چين با هشتصد كرور بل متجاوز جمعيت جلوگيرى از قليل قشون دولت ژاپون نتوانست كرد . با آن‌كه جمعيت تمام ژاپون هفتاد كرور است . اين‌طور شكست داد و فتوحات نمايان كرد ، برا و بحرا در هر نقطه شكست فاحش داد و اسباب حيرت و تعجب ساير دول شد .\r\n\r\nافسوس كه موتسوهيتو نداشتيم\r\nاين دولت ايران در اين چهل و پنج سال كه در حالت امن و امان بود مىتوانست صدچندان ترقى كند . افسوس كه پادشاهى چون موتسوهيتو امپراطور ژاپن نداشتند .\r\nبارى رعاياى چين گرد خداى جنگ كه اسمش به زبان چينى « وينگ‌تيان »  Ving - tain  است مىگردند . كشيش آنها زنگ مىزند سايرين طبل و شيپور و سازهاى ديگر كه متعلق به آنهاست مىزنند و چوب صندل و عود مىسوزانند . التماس به خداى جنگ مىكنند كه سر التفات بيايد و رفع اين شكستها و ظلم بشود . خداى جنگ به خشم آمده و به اين لطايف الحيل آن را بايد به سر حوصله آورده دفع اين كارها بشود . عموم رعاياى چين مشغول التماس و تظلم به خداى جنگ هستند . در حالت صلح و امن اين خدا قربى و منزلتى ندارد . حالا موقع احترام و جلالت اوست .\r\n\r\nقشون روس\r\nقشون خوب خوب است . شرح يك‌دسته از قشون روس را هم بدهم . پراوبرجنسكى دوازده فوج است كه از شهر و ولايت مسكو گرفته مىشود . از قشونهاى خوب خيلى خيلى محترم معتبر روس است كه بواسطهء اين فوجها پطر كبير فتوحات كرد و شكستها داد . دوازده هزار نفر هستند . فوج اول اينها را مصاحبان امپراطور\r\n\r\n","description":"","footnote":"","page_name":" 677 ","page_number":677},
  {"content":"\r\n\r\nمىگويند  Imperial Company  . وليعهد دولت روس بايد در اين فوج مشق كند تا به درجهء رياست و به سردارى قشون برسد . تمام اين دستهء اول كه مصاحبان امپراطور مىخوانند بايد از شاهزادگان محترم و نجباى مملكت روس باشند . بلندقد و خوش قواره بايد باشند . سربازخانهء اين افواج در سنت‌پطرزبورق در عمارت « وينترپليس »  Winter Palace  است . درى از سربازخانهء آنها به اطاق امپراطور است . هر شب يك نفر از سربازها بايد دم آن در بخوابد . مواجب آن يك نفر خيلى بيشتر است . افتخار اين فوجها اين است كه تمام قشون كه از جلوى امپراطورى مىگذرند بيرق خود را مىخوابانند و با بيرق سلام مىدهند ، چنانچه رسم است . اما اين افواج كه مىگذرند بايد امپراطور سلام بدهد نه آنها . يك دسته از قشون كه در سوابق ايام بواسطهء آنها فتح و ظفر دست داده بايد خيلى محترم باشند و افتخارها داشته باشند و به اين جهات افتخار بكنند . اين رسومات در صد سال قبل تا اوايل اين سلطنت در ايران خيلى جارى بود . حالا به كلى از ميان رفته خيلى از آنها در كتابى كه عضد الدوله سلطان احمد ميرزا نوشته مندرج است . به كتاب عضدى مشهور است و چاپ هم شده « * » . اگرچه طبع آن در شهر بمبئى تعريفى نداشت ليكن براى استحضار ماها و امثال ما بسيار خوب است .\r\n\r\nلقب تازهء انيس الدوله\r\nشب آنجا ماندم . صبح جمعه آغا شاهزاده آمد از اندرون و تفصيل عقدكنان تعريف مىكرد . چيز تازه لقبى است كه انيس الدوله گرفته « حضرت قدسيه » . لقب مرحمت شده از القاب تازه و اسباب حيرت و تعجب است . اين زن پير كثيف امامه‌اى چقدر بايد ترقى كند . نه خوشگلى دارد نه ملاحت نه سواد و خط هيچ هيچ . سياه ، كثيف ، پير ، بدلهجه . همهء خانمها ديده‌اند و حالتش معلوم است . حالا ملكهء ايران است .\r\nدر حقيقت « امپراطريس » ما است ! افتخارها بايد به اين امپراطريس كرد ! امپراطريس اطريش و مجارستان در خوشگلى و ملاحت به گردش نمىرسند . سالى سى هزار تومان مواجب دارد . مداخل آن از صد هزار تومان متجاوز است . خدا بخت بدهد . سالها كنيز فروغ السلطنه جيران بود . پس از او محترم شد ، تا به اين درجه رسيد كه رسيده .\r\n دوست گو روى كن و هردو جهان دشمن باش * بخت گو يار شو و روى زمين لشكر گير \r\nعشقى است كه اعليحضرت دارند . به قول عوام « كار دل است ، كار آب و گل نيست . » در عشق بسى چيزهاست كه شعراى سابق گفته‌اند . پادشاهان گذاشته اغلب معشوقه‌ها داشته‌اند . من‌جمله سلطان محمود است كه عشق به اياز ايماق داشت . اگرچه شاه ما هم گذشته از عشقى كه به خادمان حرم جلالت دارند صدچندان عشق به عزيز السلطان دارند . اما بايد دانست كه فرق ميان عزيز السلطان و اياز چقدر است . چنانچه فرخى عليه الرحمه در دولت مسعود به اين قسم تمجيد و تعريف از اياز مىگويد كه از دولت محمود نگفته .\r\n\r\n\r\n","description":"","footnote":"\r\n( * ) بعدها هم آقاى دكتر عبد الحسين نوايى دوبار چاپ كرده‌اند .\r\n","page_name":" 678 ","page_number":678},
  {"content":"\r\n\r\n امير جنگجو اياز اويماق * دل و بازى خسرو روز پيكار\r\nسوارى كز در ميدان درآيد * به حيرت درفتد دلهاى نظار\r\nيكى گويد كه آن سرويست بركه * دگر گويد گل تازه است بر بار\r\nزنان پارسا از شوى گردند * بكابين گران او را خريدار\r\nدليران از نهيبش روز كوشش * چنان لرزند چون برگ سپيدار\r\nاگر بر سنگ خارا برزند تير * به سنگ اندر نشاند تا به سوفار\r\nبرون پراند از نخجير ناوك * من اين صدبار ديدستم نه يك بار\r\nنه هر خيره به دو دل داد محمود * دل محمود را بازى مپندار\r\nجز او در پيش سلطان نيز كس بود * جز او سلطان غلامان داشت بسيار\r\nاگر چون مير يك تن بود آنجا * نه‌چندان بد مر او را تيز بازار\r\nخداوند جهان مسعود محمود * كه او را زر همى بخشد به خروار\r\nجز او را از همه ميران كرا داد * به يك بخشش چهل خروار دينار\r\nندادنديش چندين گر نبودى * به چندين و به صد چندين خريدار\r\nبجاى قدر مير و همت شاه * توان را خوار دارد اندك انگار\r\nبه دو بخشيد مال خطهء بست * خراج خطهء مكران و قزدار\r\nكجا گردد فراموش آنچه او كرد * ز بهر خدمت شاه جهاندار \r\nقصيده مفصل است . مقصود اين چند فرد آخر بود كه سلطان مسعود ده برابر سلطان محمود نسبت به اياز التفات داشت و كارهاى بزرگ از وى سر زده ، چنانچه در همين قصيده تفصيل جنگ اياز را مىگويد و در آخر مىگويد .\r\n جز او هرگز كه كرده اين به گيتى * بخوان شهنامه و تاريخ و اخبار \r\n\r\nورود وليعهد\r\nشنبه هشتم رجب - صبح كه بيدار شدم به قدر يك چارك برف آمده بود . هوا هم به شدتى سرد شده كه ما فوق آن متصور نيست ، تا غروب منزل بودم . حضرت وليعهد قبل از ناهار تشريف آوردند بدون اطلاع و خبر .\r\nيكشنبه نهم - صبح تاج الدين ميرزا آمد اتفاقا « * » خدمت حضرت وليعهد رفتيم .\r\nهوا خيلى سرد است . كمتر همچو سرمائى در طهران ديده بودم . قدرى معطل شده قايم‌مقام و جمعى ديگر بودند . صحبت مىكرديم . بعد حضرت وليعهد تشريف آورده به همه اظهار التفات فرمودند . تمام را اذن جلوس دادند . امين حضور و حاجى محمد خان مردم را معرفى مىكردند . دست حضرت وليعهد درد مىكند . سنگ كليه هم خيلى صدمه زده شكسته و پير شده‌اند . جوانى حضرت وليعهد از همه بهتر بود . بلندقد و خوش - تركيب هستند . بعد نظام الدوله آمد . خيلى فرمايشات كردند . خيلى مهربان و دل‌رحم هستند .\r\n\r\n\r\n","description":"","footnote":"\r\n( * ) يعنى به اتفاق .\r\n","page_name":" 679 ","page_number":679},
  {"content":"\r\n\r\n\r\nبدگوئى وليعهد از قشون\r\nواضح از وضع قشون بد مىگفتند . جمعى از صاحب‌منصبان همراه نظام الدوله آمده بودند . مىفرمودند بگوئيد بدانم كدام يك از اين صاحب‌منصبان پول نداده منصب گرفته‌اند . كدام يك جلوى توپ رفته و فتح و ظفرى كرده كه صاحب اين امتيازات شده‌اند . خيلى در اين فقره اصرار و مبالغه فرمودند و بعد فرمودند من اين‌طور نيستم .\r\nده فوج آذربايجان الان طهران است . سؤال كنيد جويا شويد . من در حضور شاه هم اين مطلب را عرض خواهم كرد . در دل گفتم قدرى از اين نصيحتها به برادرت بكن كه تمام تقصير اوست و ايران را خراب كرده . اگر گنج قارون را داشته باشد چنانچه دارد و اسم قارون بىجهت شهرت كرده باز از ده شاهى نمىگذرد . مال صغير و كبير ، برنا و پير را مىخورد . از گداهاى كوچه پست‌فطرت‌تر و لئيم‌تر است . بعد مرخص شده منزل مغرور ميرزا ناظر رفتيم . كمى هم آنجا نشسته به منزل آمدم . طورى كوچه و خيابانها يخ بسته كه گمان ندارم دو ماه ديگر باز شود . سواره حركت كردن خالى از خطر نيست بلكه سفاهت است آدم در اين كوچه‌هاى تنگ سوار عبور كند . سليمان ميرزا عصر نوبه كرد . مدتى بود نكرده بود . اين سوقاتى است كه امسال از شهريار آورده .\r\nدوشنبه 10 رجب - ديشب كاغذ زيادى به جهت عتبات عاليات نوشتم . صبح پياده خانهء حضرت و الا رفتم . آغا شاهزاده آنجا بود . يك بچهء دايه آنها گلودرد گرفته نصير الدوله تمام بچه‌ها را آنجا فرستاد . اين گلودرد امسال در طهران بچه باقى نگذاشته . از هر كوچه شش هفت نفر تلف شده . خداوند رحم كند . باز در اين سرماى سخت هم تمام نشده و همين‌طور كشته و كشتار مىكند . زود هم به طفل ديگر سرايت مىكند .\r\n\r\nعروسى عزيز السلطان\r\nدو سه روز است [ جريان 
  ] عروسى عزيز السلطان در ميان است . باغ سپهسالار مشير - الدولهء مرحوم مجلس عروسى برپاست . امين خلوت همه كاره و « طوىبيگى » است . اندرون اين عمارت كه به مرحوم قمر السلطنه عمهء اعليحضرت كه عيال سپهسالار بود رسيده و پس از فوت او اعليحضرت به عزيز السلطان مرحمت فرموده‌اند . كم‌كم اين بيرونى هم به ايشان خواهد رسيد . از عمارات عاليهء ممتاز طهران است . از تمام قصور سلطنتى بهتر است . به اين خوبى عمارت در طهران نيست . هوا همان‌طور سرد است . از اطاق بيرون نمىشود آمد . تمام چيزها يخ بسته . آب را در هر مكانى بگذارى پس از پنج دقيقه يخ مىبندد . خيلى سخت مىگذرد .\r\nپنجشنبه سيزدهم رجب - روز مباركى است . از اعياد بزرگ است . ديشب منزل شاهزاده آغا بودم . سليمان ميرزا هم بود . الحمد لله پس از خوردن نمك ديگر نوبه نكرد .\r\nبه شدت سرد بود . درجه را در حياط گذاشتيم دو ساعت از شب رفته ده درجه زير صفر\r\n\r\n","description":"","footnote":"","page_name":" 680 ","page_number":680},
  {"content":"\r\n\r\nبود از درجهء سانتيگراد . تا صبح يقينا پانزده شانزده درجه زير صفر خواهد ايستاد و منتهاى درجهء سردى هوا است . زمين و زمان يخ است . هنوز برف درختها نريخته همانطور هست .\r\n\r\nشب زفاف عزيز السلطان\r\nخانهء حضرت و الا رفتم . ديشب شب زفاف عزيز السلطان بود . به اصرار زياد و نوشتن چهار كاغذ حضرت و الا رفتند عروس و داماد را دست به دست دادند . صدراعظم مدتى است ناخوش است . از خانه بيرون نمىآيد . خيلى سخت ناخوش شده بود . نصف بدنش سست شده از حركت بازمانده بود . ديروز عصر اعليحضرت دستخطى مرقوم فرموده‌اند كه به عزيز السلطان خلعت سردوشى الماس مرحمت شده و خود عزيز السلطان را با دستخط خانهء صدراعظم روانه فرموده بودند كه برو دست صدراعظم را ببوس .\r\nهمين‌طور هم عزيز السلطان عمل كرده است . اين هم مطلب تازه‌اى بود . هيچ لله‌اى مثل شاه نمىشود . . . « * » مىگويند اين ناخوشى طولانى صدراعظم فقط مزاجى نيست .\r\nبلكه از بعضى جهات دلتنگ هم هستند .\r\n\r\nنصر السلطنه و گمرك\r\nنايب السلطنه باز نصر السلطنه را جلو انداخته و آن بىعار هم متصل عريضه براى خزانه و گمرك و كارهاى ديگر مىدهد و تقبل پيشكشهاى گزاف گزاف مىكند كه عقل باور نمىكند كه اين شخص بتواند از عهدهء اين كارها برآيد . به جهت آنكه واهمه و ترس صدراعظم است كه نوكر و گماشتهء او در ولايات مىتواند همه كار كند . اگر آدم ديگرى باشد هيچ كس تمكين نمىكند و ابدا كارش پيشرفت نمىكند . خصوصا حكام بدانند .\r\nصدراعظم هم بىميل است و مىخواهد كه كار او پيشرفت نكند . چه قسم گماشتهء او مىتواند در فارس يك كرور ماليات گمرك را وصول كند . با بودن مثل ركن الدوله حاكمى از شش طرف احاطه خواهند كرد و نخواهند گذاشت . حالا به ملاحظهء صدراعظم است كار آنها با بودن حكومت پيشرفت مىكند . بلكه از حاكم هم يك درجه بهتر و استقلالش دو درجه بيشتر . سلام نرفتيم . هوا سرد است نمىشود بيرون رفت . كارى هم كه نداريم مجبور به رفتن باشيم . عصر منزل آمدم .\r\nشنبه 15 - ديروز عصر پست كرمانشاهان پاكت بزرگى آورد . تولوى خان و نواب عليه با محمد حسن ميرزا نوشته بودند . به سلامتى يكشنبهء دوم كرمانشاهان رسيده بودند . دو روز آنجا لنگ كرده‌اند . از سرماى همدان و اسدآباد نوشته بودند . برف در اسدآباد خيلى بوده . كرمانشاهان گل زياد داشته‌اند . تلگراف كرده بودند سيم پاره بوده به هزار مشقت از نهصد تومان مواجب يكصد و چهل تومان از والى گرفتم . عريضه نيامده . محمد حسن ميرزا نوشته بود از زرق ملاير رفتم . پس از سه روز توقف نوشته بود به حضور بفرستم . حكم صدراعظم و امضاى حكيم الممالك والى براى تيول\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 681 ","page_number":681},
  {"content":"\r\n\r\nسامن را روانه كرده بود كه اگر حاكمى معين شود بدهم مجددا امضاء حاصل كنم .\r\nعريضهء تظلم را هم بفرستم . آقاى عماد السلطنه آن روز را طاق‌بستان تشريف برده بودند . كاغذى مرقوم نداشته بودند . ما هم سه شب گذشته كاغذ مفصلى نوشته بتوسط صدر السلطنه روانهء بغداد كرديم [ كه 
  ] او برساند . اين پاكت بزرگ را كه بعضى پاكتها هم براى ديگران جوفش بود خواستم در بغل گذارم چون بزرگ بود به جيب نرفت . همانطور بغل گذاشته تكمه‌هاى سردارى را انداختم . غافل از اين‌كه سردارى گشاد است و خواهد افتاد . وقتى كه در اطاق حضرت و الا وارد شدم دست به بغل كرده كه كاغذها را بيرون بياورم ديدم نيست . يقين كردم در كوچه افتاده . سليمان ميرزا و رضا بيك و اصغر در عقب سر من مىآمدند گفتم شايد افتاده و آنها برداشته‌اند .\r\nبيرون آمده پرسيدم گفتند ما نديديم . فورا فرستادم از همان راه كه آمده‌ام بروند جويا شوند شايد كسى پيدا كرده بدهد . مختصر جارچى هم فرستادم پيدا نشد . گم شدن كاغذها حكايتى نيست . آن دو حكم صدراعظم و حكيم الممالك والى كه به زحمت زياد و مخارج بيشمار محمد حسن ميرزا گرفته بود خيلى اسباب اوقات‌تلخى شد . بيچاره محمد حسن ميرزا . از بدبختى او و من است ، به اين مشقت حكم بگيرد آن هم به دست من نرسيده گم شود . اگر به دست هركس افتاده باشد چون برات و تنخواهى جوفش نبود گمان مىكنم بياورد و بدهد . به هرجهت خيلى اوقاتم تلخ است و هرگز اين قسم بىاحتياطى نكرده بودم بسيار بد كارى شد . انسان نبايد آنقدر بىخيال باشد .\r\n\r\nتوله استاپ رفت و من نرفتم\r\nتلگرافى هم رسيد . روز دهم قصر شيرين رسيده بودند ، يازدهم خانقين ، دو شب هم آنجا توقف خواهند كرد . الحمد لله از سرما رد شده به جاهاى خوب و خوش سفر نزديك به مقصود رسيده‌اند . از اين به بعد شكارهاى خوب خواهند داشت . خصوصا دراج كه از همهء شكارها بهتر و آسانتر است . توله‌هاى خوب هم همراه دارند . توله استاپ را هم عماد السلطنه از من گرفت و در اين سفر همراه است . خوشا به حال او .\r\nاستاپ هم رفت و من نرفتم . استاپ بهترين توله‌هاى اين شهر بود . از همه چيز تمام [ بود 
  ] و مدتها من زحمت كشيده تا همچو توله‌اى عمل آورده‌ام . خيلى پرطاقت و رشيد است . در آب هم براى بيرون آوردن صيد بسيار خوب مىرود . از هرجهت ممتاز است .\r\nاما حيف كه با اين همه توصيف و امتياز ماده است و متصل يا آبستن است يا بچه شير مىدهد . توله نوبل اينجا است . اين خيلى ترسو است . در آب هم نمىرود . اما براى شكار يلبه و بلدرچين از هر توله‌اى بهتر است . چشمش از تمام توله‌ها بهتر مىبيند و قوهء باصرهء مفصلى دارد . مكرر از سيصد و چهار صد قدمى شكار را ديده و « مارخ » داده است . هوا همانطور سرد است و خيلى اذيت مىكند .\r\n\r\nسرما\r\nدوشنبه 17 رجب المرجب - منزل بودم . هوا آفتاب بود دو روز است شدت سرما\r\n\r\n","description":"","footnote":"","page_name":" 682 ","page_number":682},
  {"content":"\r\n\r\nبه قدر دو درجه شكسته . مىشود در آفتاب چند قدمى راه رفت . گلهاى من را تماما سرما خشك كرد . گل و گلدان منجمد شده . قريب سيصد گلدان متجاوز خشكيد . امسال بهار باغ بىصفا خواهد بود . بىگلخانه گل نگاه داشتن كار سختى است . اغلب سالها خشك مىشود . ناهار را زودتر خورده به اصرار سليمان ميرزا سوار شديم . از دروازهء گمرك بيرون رفته تا بالاى خانىآباد رفتيم . هركجا آب ايستاده بود يخ بسته و چيزى نبود .\r\nچند دانه نازى بود . از بس بدذات است شكار نشد . چهار مرغ‌آبى هم از خيلى دور بلند شد و تا چشم كار مىكرد پريد . مراجعه نزديك قريهء نازآباد يك نازى و دو طرقه و چند گنجشك زدم . شكار طهران همين است . ما شكارچيها هم كه سالى دو مرتبه بيرون نمىآئيم بهتر از اين نمىتوانيم شكار كرد . يك ساعت به غروب مانده منزل آمدم . اصغر مژده داد كه كاغذها پيدا شده . پيرزن لله گفته بود فرستادم قرار شد فردا صبح برود بگيرد . خيلى خوشحال شدم . انشاء الله آمد كار من و محمد حسن ميرزا است . حضرات امروز يا فردا به سلامتى وارد بغداد و كاظمين عليهما السلام خواهند شد .\r\nامروز من تمامش در اين خيال بودم .\r\n\r\nترقى پول زرد\r\nپول زرد خيلى ترقى كرده . ليرهء انگليسى شش تومان ، تومانى خودمان دانه‌اى دو تومان و دو هزار ، پنجهزارى يازده هزار و پنجشاهى ، پول سياه تومانى يك قران صرف پيدا كرده . هيچ ولايتى به اين بىصاحبى نيست .\r\n\r\nپيشكش نصر السلطنه\r\nباز نصر السلطنه براى ضرابخانه پيشكش اضافه مىكند و ميل دارند بدهند .\r\nآن وقت نمىدانم چه خواهد شد . تمام چيزها را زمين گذاشته از منافع تمام ايران چشم پوشيده همين ضرابخانه را چسبيده و مثل صندلى و ميز كه حراج كنند دست بالاى دست مىرود . ضرر اين پول به خود شاه از همه بيشتر مىخورد .\r\n\r\nبرف\r\nسه‌شنبه 18 رجب - صبح وقت نماز كه بيدار شدم هوا ابر بود . كم‌كم بناى آمدن برف را گذاشت . هوا سرد بود تمامش به زمين مىنشست . پنج از دسته گذشته در آن برف خانهء حضرت و الا رفتم . سليمان ميرزا هم بود . حضرت و الا تشريف آورده بودند . سه ساعت به غروب مانده محمد اسب آورد خانهء سلطان محمد خان رفتم . سليمان ميرزا از آنجا منزل رفت . مدتى آنجا نشسته همان‌طور برف مىآمد . مغرب اسب آورده در آن شدت برف خانه آمدم . زمين و زمان سفيد شد .\r\n گرچه سفيد كرد همه خان‌ومان ما * يارب سياه باد همه خانمان برف \r\nيك مرتبه پارو كرده صبح ، دفعهء ديگر زحمت اين برف گردن نوكر بيچاره است . دو ساعت و نيم از شب رفته است . سليمان ميرزا يك سمت كرسى ، گلين خانم سمت ديگر\r\n\r\n","description":"","footnote":"","page_name":" 683 ","page_number":683},
  {"content":"\r\n\r\nنشسته‌اند . سليمان ميرزا سؤال مىكند دائى جان من مگر لله يا بزرگتر شما هستم ؟\r\nگفتم چطور ؟ گفت گلين خانم وقتى كه آمدم شما نبوديد هى مىپرسد دائى را كجا گذاشتى ، باز ولش كردى ، باز ولش كردى . هرچه مىگويم مهمانى رفته و خواهد آمد باور نمىكند . اگر من‌بعد للهء شما هستم بگوئيد تكليف را بدانم . وقتى آن خانه هستيم متصل مىگويد برويم منزل ، وقتى اينجا هستيم اصرار دارد برويم خانهء حضرت و الا .\r\nآنجا اين حرف را مىزند . كوكب سلطان دلخور مىشود . اين‌جا كه مىگويد گلين خانم او فقط محض سوارى مىگويد . مقصود ديگر ندارد . حقيقت براى تنهائى من خيلى خوب است . سرم را مشغول مىدارد . سوارى ، به دعوا ، به صحبت ، به مجادله با تازه‌گل و غيره . خيلى از بودن او راضى هستم . امروز اصغر عقب كاغذها رفته بود مىگفت آقا حسين برادر آغا على خواجهء حضرت قدسيه پيدا كرده و مىگويد دو تومان بياوريد پاكت را بدهم . خيلى گزاف گفته . هنوز راضى نشده‌ام ، تا فردا چه شود .\r\n\r\nشكار جغد در روز\r\nجمعه 21 - ناهار را زودتر خورده با سليمان ميرزا سوار شده از دروازهء خانىآباد خارج شده سمت كوه بىبى شهربانو رفتيم . برف زياد بود . هيچ‌جا زمين سياهى نمىزد . حتى جاده هم يخ و برف است و اين دليل شدت سرماست . هميشه روز دوم از آمدن برف صحرا سياهى داشت و در جاده هيچ وقت برف نمىماند . هرچه گشتيم چيزى پيدا نشد . يك جغد در حضور ما يك سار گرفت . عقب جغد كرديم سار را ول كرد ، ما برداشتيم . تا حال نديده بودم جغد روز شكار كند و سار بگيرد . دو نازى كنار نهر آب نشسته بودند تا نزديك شدم بلند شدند . اولى رد شده دومى را زدم . از هوا سرازير شد . نازى خيلى كم مىشود شكار كرد . بدون پناه هرگز نمىشود نزديك شد . يك گل كبوتر هم بود خيلى رم داشتند . از نيم‌فرسنگى بلند مىشدند ، هرچه عقب كرديم به جائى نرسيد . به گلوله‌رس هم نمىرسيديم . هوا سرد شد . شكارى هم نبود مراجعت كرديم . در ميان جاده كاكلى زياد بود . شش عدد شكار شد . غروب خانهء حضرت و الا رسيديم . به شدت سرد شده بود . شب را آنجا ماندم .\r\n\r\nمظفر الدين ميرزا بهتر از همه است\r\nدوشنبه 24 رجب - ديروز حضرت و الا سه ساعت به غروب مانده اينجا تشريف آوردند . حضرت وليعهد در همين خيابان ما در باغ الماسى كه متعلق به نصرت الدوله فرمانفرماست منزل دارند . اول آنجا رفتند . وليعهد خواب بود . ناظم خلوت خودشان را فرستاده بودند كه خيلى اسباب شرمندگى من شد . منزل خود شما بود . فردا چهار از دسته گذشته منتظر هستم تشريف بياوريد . خيلى در اين سفر احترام به مردم مىكند .\r\nكمال رضايت را همه دارند . حقيقت بهتر از همهء اينهاست . دو ساعت به غروب مانده فرنگى همسايه كه اسمش « سبيرين » است آمد . خيلى صحبت كرد . شب شاهزاده آغا تشريف داشتند . الحمد لله خوش گذشت .\r\n\r\n","description":"","footnote":"","page_name":" 684 ","page_number":684},
  {"content":"\r\n\r\nامروز صبح هم حضرت و الا خدمت حضرت وليعهد تشريف بردند . وقت ناهار مجددا اينجا تشريف آوردند . خيلى از مهربانى و التفات حضرت وليعهد ممنون و متشكر بودند . مىفرمودند آنقدر اظهار شرمندگى و انفعال از خواب بودن ديروز كردند كه من خجل و شرمسار شدم . روى مرا بوسيدند . هزار مرتبه بهتر از ديگران رفتار كردند و من در اين بيست و پنج سال كه نايب السلطنه در طهران است به قدر ثلث اين يك ساعت ملاطفت و مهربانى نديده‌ام و يقين كردم كه اين التفاتها زبانى نيست بلكه از صميم قلب است . جذب قلوب خوبى وليعهد در اين سفر كرده . مردم همه جا تمجيد و تعريف مىكنند و همه شاكر و دعاگو و شاد هستند .\r\nبعد از ناهار منزل فرنگى همسايه رفته تمام اسبابش نمونه و مسطوره است .\r\nقرار شد كالسكه و قدرى سنجاب و خز براى حضرت و الا بخرد . دو ساعت به غروب مانده حضرت و الا تشريف بردند . جاى نواب عليه و سايرين خالى بود .\r\nسه‌شنبه 25 - صبح خانهء حضرت و الا رفتم . كاغذ آقاى عماد السلطنه دو سه روز قبل رسيد . از كرمانشاهان مرقوم داشته بودند . جواب نوشته امروز روانه كرديم كه جناب صدر السلطنه برساند .\r\n\r\nاخبار مختلف\r\nشب دوشنبهء آينده سفارت آلمان دعوت كرده‌اند عيد تولد امپراطور است .\r\nصدر اعظم يكشنبهء گذشته درب خانه آمده از آنجا خانهء حضرت وليعهد رفت . امير خان سردار وارد شده . نشان عقاب سفيد گفتند گرفته . يك نفر جنرال معتبر هم كه حاكم عشق‌آباد بوده از جانب دولت روس براى ابلاغ امپراطورى نيكلاى دوم مىآيد . منتظم - الدوله و سعد السلطنه هردو مهماندار شده سه هزار تومان مخارج دادند و با چادر و دستگاه مفصلى روانه كردند . حكم شد چاپارخانه‌هاى راه را تعمير كنند . قشنگ كنند تا آمدن جنرال معزى اليه حاضر باشد و جلوه‌اى بكند .\r\nيكشنبه سلخ رجب - 27 جانيورى . صبح با سليمان ميرزا خانهء حضرت و الا رفتم . كوچه‌ها يخ بود ، حمام رفتم ، سروروئى صفا داده براى شب خود را آماده كردم .\r\n\r\nاولاد علاء الدوله و عضد الدوله\r\nامروز شهرت داشت كه امير خان سردار آقا وجيه مشهور به حكومت استرآباد و گرگان ، شاهرود و بسطام ، سمنان و دامغان حاكم شده حكومت خمسه را هم به جناب علاء الدوله داده‌اند . از روز اول اولاد علاء الدوله و عضد الدوله خوشبخت بودند .\r\n\r\nمهمانى سفارت آلمان\r\nدو ساعت از شب رفته لباس رسمى پوشيده در كالسكه نشسته رفتيم . در ساعت دو و نيم آنجا رسيده به موقع دعوت بود . جناب وزيرمختار و ساير اجزاء سفارت كه شارژدفر و مترجم و نايب دوم و دكتر بودند جلو آمده دست داده داخل اطاق بزرگ\r\n\r\n","description":"","footnote":"","page_name":" 685 ","page_number":685},
  {"content":"\r\n\r\nقشنگ خوبى شديم . مدعوين كما فى السابق بود . به همه جهت فرنگى و ايرانى بيست و دو سه نفر بوديم . صدراعظم و امين الدوله بعد از ما آمدند . صدراعظم احوال سفريها را از من خيلى پرسيد . اجزاء سفارت و وزيرمختار خيلى معقول و از نجبا بودند .\r\nوزيرمختار و شارژدفر هردو « كنت » هستند . آلمانها خصوصا از همه كس مهربانتر و معقولتر هستند . از مهمانى امشب هم محقق شد . حضرت و الا مىفرمودند در سفر فرنگ هم اين امتحان را من كردم ، مهربانى و دوستى آنها بيشتر از ساير ملل بود .\r\nاول نقشهء ميزى كشيده به هريك در كمال آرامى مىدادند و جاى آدم را نشان مىدادند .\r\nمشير الملك دير آمد . چند مرتبه وزيرمختار از هريك عذر خواست . تا مشير الملك آمد سر شام رفتيم . وسط وزيرمختار ، مقابل او صدراعظم ، دست راست وزير حضرت و الا ، چپ امين الدوله ، زيردست امين الدوله من بودم . زيردست حضرت و الا ظهير الدوله ، دست راست صدراعظم مشير الدوله ، چپ امين الملك . ظروف و اسباب ميز خيلى ممتاز بود . شمعدانهاى نقرهء قشنگى بود . دو پيشخدمت فرنگى هم داشت . اسباب ميزش از آن دو مهمانى بهتر و قشنگتر بود . شام خوبى دادند . غذا با آن مهمانيها يك‌جور بود .\r\nقريب هشت‌جور شراب دادند . . . پس از شام تا ساعت هفت آنجا بوديم . در اطاق « بيليارد » « 1 » صدراعظم و وزير مختار بازى مىكردند . صدراعظم بلد است . اطاقهاى خوبى بود . گرم و مزين و قشنگ . تمام اجزاء سفارت انگليسى بلد بودند . يكان يكان مىآمدند مهربانى كرده مدتى صحبت مىكردند . خيلى خيلى مهربانى كردند . به هيچ يك از فرنگيها دخلى ندارند . دكتر روزن خيلى خوب فارسى مىدانست . در برلن و هندوستان ياد گرفته بود . اما گفت روزى كه شيراز رسيدم ديدم تمام تحصيل من بىفايده و تلفظ من بىقاعده است . بر خود حتم كردم و آنقدر سعى كردم تا مثل آنها آموختم و حقيقت راست مىگفت . خيلى خوب حرف مىزد و به لهجهء ما آموخته بود .\r\nخوب تلفظ مىكرد . عمارت خوبى دارند . اين عمارت را صنيع الدوله پسر مخبر الدوله كه در آلمان تربيت شده ساخته است و به سفارت آلمان مدتها است اجاره مىدهد .\r\nاكنون از قرار گفتهء آنها دولت آلمان اين عمارت را خريده نزديك است تنخواه آن داده شده قباله شود . بايد پول خوبى مخبر الدوله گرفته باشد . در مرتبهء فوقانى بوديم .\r\nراه‌پله و اطاقهاى خوبى داشت . وضع آنها هيچ نسبت به وضع ماها ندارد . هزار مقابل بهتر و آسوده‌تر است . مهمانى را خوب است به وضع آنها بكنند .\r\n\r\nمهمانيهاى ايرانى\r\nمهمانيهاى ما جز اذيت انسان و زحمت و دردپا چيز ديگر نيست . چه خوب بود كه وضع مهمانيهاى ايران هم برهم مىخورد و اين قاعده جارى مىشد كه در مهمانيها انسان آزاد باشد و غذا را گرم . . . « 2 » صرف كند . يقين است اين قواعد جارى خواهد شد ، اما افسوس كه ما نخواهيم بود و نخواهيم ديد . شبى به خوشى گذشت . هرچه بنويسم كم است . همه چيز\r\n\r\n\r\n","description":"","footnote":"\r\n( 1 ) - اصل : بيارد .\r\n( 2 ) - يك كلمه ناخوانا .\r\n","page_name":" 686 ","page_number":686},
  {"content":"\r\n\r\nآنها بر ما برترى دارد ، فقط مهمانى نيست . ساعت هشت و نيم منزل آمديم .\r\n« كلب » « * » فرنگيها تا آنوقت چراغش روشن و اجزائش بودند . نزديك به سفارت آلمان است . عمارت خوبى است . همه قسم براى خودشان اسباب راحتى و تعيش و مشغوليات فراهم آورده‌اند . در اين « كلب » قريب صد نفر اجزاء هست . براى بازى « لانتنيس » و غيره مكانها دارند . به همه جهت خوش به آنها مىگذرد و متصل مشغولند حتى در طهران . بالاخانه خوابيدم . اطاق سرد [ بود 
  ] . به كرسى چسبيده تا صبح خواب راحتى نكردم .\r\n\r\nحكومت امير خان سردار\r\nدوشنبه غرهء شعبان المعظم - بوى رمضان مىآيد . تا بعد از ناهار خانهء حضرت و الا بودم . بعد سوار شده با سليمان ميرزا عكاسخانه رفتيم . يك عكس انداخته منزل آمدم . حكومت امير خان سردار صدق است . پنج شهر را گرفته . در هيچ وقت اين پنج شهر يك حاكم نداشتند . سه شاهزادهء محترم در اين چند جا حكومت داشتند . نمىدانم چه داعى شد اين بيچاره‌ها را معزول كرده سيف الملك برود و حال آنكه حكومت فوج سواره همه چيز داشت .\r\nاستراباد عميد الدوله ، شاهرود و بسطام جهانسوز ميرزا امير نويان ، سمنان و دامغان ضياء الدوله بود . قشون اين دو سه شهر را هم علاوهء حكومت امير خان سردار گرفته من‌جمله فوج حاجى بهاء الدوله ، سوارهء گودارى و بسطامى كه سپردهء امين خاقان بود با فوج فخر الملك كه بيچاره پنج شش ماه قبل دو هزار تومان داده گرفت . ده نفر را بيكار كرده يك نفر را كه اگر پنجاه سال بيكار بماند از هركس بهتر گذران مىكرد روى كار آوردند . مكنت امير خان سردار خيلى زياد شده . كار بزرگى كه پيش برد گرفتن سوار امين خاقان و فوج فخر الملك بود . يك مرتبه حاكم استرآباد شده بود . خرجها براى دولت تراشيد ، كارها كرد ، هرچه تركمان مطيع بود چاپيد و غارت كرد . اقلا در آن دو سال يك كرور مخارج جهت دولت فراهم آورد و از آن طرف تمام مردم را تمام كرد . اين مخارج را هم جهت آن گرفت كه تركمان مطيع را بچاپد و آنها به سمت روس بروند و همين‌طور شد . خدا مىداند چقدر از آن سفر مال آورد .\r\nصد سال بخورد تمام نمىشود . در اين سفر حكومت خمسه مىگويند صد هزار تومان مداخل كرده . هرجا برود بواسطهء فوج و سوار خود مردم را تا تمام نكند دست‌بردار نيست . حالا ديد خمسه ديگر چيزى ندارد و مخارج سرحدى نمىشود تراشيد منافع سرحد بهتر است اين‌جاها را براى خود پيدا كرد . هرچه بگويد شاه مىشنود . وقتى در سرحد باشد كارش بهتر است .\r\n\r\nحكومت علاء الدوله\r\nعلاء الدوله هم كه در حقيقت مثل نوكر خودش هست خمسه را گرفت . اين دو\r\n\r\n\r\n","description":"","footnote":"\r\n( * )  club \r\n","page_name":" 687 ","page_number":687},
  {"content":"\r\n\r\nنفر فقط سرى از هم جدا هستند . هرزگى و كارهاى بچگى هم آمد نيامد دارد . سيف - الدوله و اين هردو برادرند . در بچگى هم يكى را آن سپهسالار نگاه داشت ديگرى را آن يكى ، و هرچه بايد بكنند كردند . اين بايد آنقدر ترقى كند ، اين يكى هيچ ترقى نكند .\r\nيك ساعت به غروب مانده تاج الدين ميرزا آمد گفت عميد الدوله چند روز ديگر خواهد آمد . شب هرچه كرد برود نگذاشتم . تا ساعت شش اينجا بود . الحمد لله خوش گذشت .\r\n\r\nسيلى خوردن سليمان ميرزا\r\nشنبه دوم شعبان - خانهء حضرت و الا رفتم . بعد از ناهار نزهت را فرستادم عكاسخانه . ديروز دستور العمل داده بودم چه قسم بيندازد . شاهزاده آغا آنجا بود . نظام - السلطنه را گفتند حاكم عربستان و لرستان شده . بى جهت عصر اوقاتم را تلخ كردند .\r\nبيرون آمده سليمان ميرزا را ديدم باز دم در با نوكرها مشغول صحبت است . چند سيلى خوبى زدم با كمال اوقات‌تلخى منزل آمدم .\r\n\r\nدكتر روزن آلمانى و كتابهاى فارسى\r\nچهارشنبه 3 - دكتر روزن و كنت وزيرمختار خانهء حضرت و الا مىآمدند . احضار فرموده بودند . بعد از ناهار رفتم . دكتر خيلى خوب فارسى مىداند . تمام كتب فارسى را خوانده است . من هرچه پرسيدم گفت كتابش را دارم و خوانده‌ام . مىگفت مدتى در انگليس بودم . روزها به موزهء انگليس مىرفتم كتاب مىخواندم و كتابها آنجا هست كه يك ورقش در اين‌جاها نيست . چند كتاب اسم برد كه ابدا به گوش ماها نخورده بود .\r\n\r\nمخبر الدوله و پول مارك\r\nاين عمارت را از مخبر الدوله به قيمت دويست و هفتاد هزار مارك خريده‌اند .\r\nهر ماركى به قيمت حاليهء ايران سه هزار دينار است . مىگفت روزى كه خريديم مارك ارزانتر بود . چند روز است سه هزار شده . نمىدانم به چه حيله‌اى به اين قيمت فروخته . اين عمارت آنقدرها نمىارزد و براى او ثلث اين قيمت تمام شده .\r\nفرنگيها گول‌خور نيستند . حساب‌چينى خوبى مخبر الدوله كرده است و پول خوبى گرفته .\r\n\r\nخانه‌هاى خيابان علاء الدوله و لاله‌زار\r\nمعدودى از خانه‌هاى طهران اگر به اين قيمت ارزش داشته باشد . هنوز آن‌طور ما صاحب مكنت نشده و شهر ما عمارات عاليه ندارد . ميان خودمان هم اگر صد سال خانه بماند به اين قيمتها خريد و فروش نمىشود . پول كم است و هركس خانهء عالى بسازد پس از خودش خريدار نيست . و بال گردن ورثهء اوست . فقط خانه‌اى كه مىشود\r\n\r\n","description":"","footnote":"","page_name":" 688 ","page_number":688},
  {"content":"\r\n\r\nگفت ملك است و اجاره مىرود و در موقع فروش خريدار پيدا مىشود در اين دو خيابان است كه فرنگيها مسكن دارند . خيابان علاء الدوله ، خيابان لاله‌زار .\r\nغروب منزل آمدم . كاغذى از فخر الملك رسيد به سلامتى حضرت عليه و ساير همراهان روز هيجدهم رجب وارد كاظمين عليهما السلام شده‌اند . روز 19 ماه رجب كه فخر الملوك اين كاغذ را نوشته بود حضرات جمعا مهمان او بوده‌اند . روز بيستم نوشته بود نواب عليه با معتضد السلطنه به سمت سامره رفته و من به كربلاى معلى مىروم . معتضد السلطنه از سامره مراجعت به طهران خواهد كرد ، از راه بندر بوشهر و فارس . ملاقات ثانوى ما با نواب عليه در كربلا خواهد بود . اسباب خوشحالى شد .\r\nحمد خدا را كه سلامت وارد شده‌اند . خود فخر الملك از كربلا مراجعت به كاظمين كرده و به طهران خواهد آمد . اين خبر گرفتن فوج را هم بشنود البته زودتر خواهد آمد . شدت سرما كمى شكسته . يخ كوچه‌ها اندكى باز شده ، وسط روز گل مىشود .\r\nاعليحضرت جاجرود تشريف دارند . حضرت وليعهد نرفتند .\r\n\r\nچوب خوردن شيخ شيپور\r\nجمعه پنجم شعبان - گلين خانم صبح حضرت عبد العظيم رفت . من هم ناهار خورده با سليمان ميرزا سواره رفتيم . جمعيت زياد بود . راه‌آهن متصل در آمدورفت بود .\r\nآفتاب و هواى خوشى بود . حضرت وليعهد هم تشريف آوردند . ميرزا على خان را آنجا ديدم گفت شيخ شيپور را ديدم . گفت در جاجرود از شاه چوب خورده آمدم . مطلب تازه‌اى بود . تفصيلش پس از آمدن اردو معلوم مىشود . وقت چوب خوردن تماشا داشته .\r\nبىمزه نبود مىبوديم و تماشا مىكرديم . مسخره‌ها ، اغلب گرفتار تنبيه و سياست شده‌اند . اما در عهد اين شاه نديده و نشنيده بوديم . به جهت آنكه تمام مردم اين رويه را پيش گرفته و متصل مشغولند . از وضيع و شريف تا خودش . خودش از همه بامزه‌تر [ ست 
  ] و هيچ فكرى شبانه‌روز جز مسخره كردن ندارد و خيلى خوب هم آموخته . هريك از عملهء خلوت و خادمان حرم جلالت كه بهتر مىدانند قدر و جلالتش افزون است . اگر هيكل او هم به مسخره نزديك باشد و بتواند بعضى كارها را هم كرد و از عهدهء تقليد هم بيرون بيايد ، به اندك زمانى صاحب مشاغل و كارهاى عمده شده كه به هزار سال خدمت نمىتوان رسيد .\r\n\r\nدورهء مسخره‌ها و ترخانها\r\nسوابق ايام سلاطين دو نفر سه نفر ترخان و مسخره داشته‌اند ليكن هيچ خوانده نشده است كه تمام مردم بوده باشند . يا آن مسخره صاحب كار و شغل دولتى شده باشد . اما حالا تمام كارها به دست اين اشخاص است و هركس ندارد محروم . هركس جزئى از اين كار سررشته داشته باشد فورا داخل خلوت مىشود و روزبه‌روز ترقى كرده تا آدمى مىشود صاحب همه چيز و بهترين راهها براى بروز و ظهور اين صنعت شريف خلوت همايونى است .\r\n\r\n","description":"","footnote":"","page_name":" 689 ","page_number":689},
  {"content":"\r\n\r\n\r\nچوب خوردن معتضد السلطنه\r\nمن يك تمثيل در اين باب بياورم . همين محمد حسن ميرزاى معتضد السلطنه كه دائى من است و دربارهء دائى خودم دروغ نمىگويم پس از فوت مرحوم اعتضاد السلطنه كه شأن و جلالت و اعتبار او بر تمام مردم ايران آشكار است اين يك پسر باقى ماند .\r\nبه جهت اندكى خلاف‌كارى از قبيل مهمانيهاى بى خود و هرزگيهاى زياد بدبختانه مغضوب درگاه شد . پس از آن‌كه هرچه بايد بكند كردند چوب مفصلى در حياط تخت مرمر خورده به سمت خراسان جلاى وطن كرد . چندين سال آنجا مانده پس از آن طهران آمد . مجددا روانه‌اش كردند . بعد باز آمد . عيالش كه صبيهء معين الدولهء مرحوم عم اعليحضرت بود به بعضى خيالات افتاده هرچه بود و نبود برداشته خانهء همين ميرزا حسن آشتيانى كه الان خودش را اعلم علماى عصر مىداند رفت و براى گرفتن طلاق . . . استمداد جست . . . زن محمد حسن ميرزا « رده » گفته و كافر شده و طلاق است .\r\nمدتها اين بيچاره گرفتار كشمكش آن كار بود . آخر زن و بچه و تمام باقىماندهء اموالش رفت و هيچ كس حكمى در اين فقره نكرد . دو سه سال گرفتار بود .\r\n\r\nتقرب معتضد السلطنه\r\nآخر الامر در سفرى كه فخر الملك و احمد خان مشير حضور به عتبات عاليات مىرفتند به همراهى آنها با والده و همشيره‌اش رفت در كمال فلاكت . در اين سفر با اين دو نفر كه جزو خلوت همايونى بودند دوستى پيدا كرد . آنها هم محض جلب منفعت دوستى او را پذيرفتند نه براى چيز ديگر . مراجعت از آنجا در كرمانشاهان نوهء عماد الدولهء مرحوم دختر مرتضى قلى ميرزا را عقد كرده طهران آمد . عروسى را هم نواب عليه برپا كرده آنچه مخارج بود كردند . چون اسم پيشخدمتى داشت فخر الملك و احمد خان تفصيل صحبتهاى او و كارهاى بامزهء او را خدمت شاه عرض كردند .\r\nاعليحضرت روزى احضار فرمودند . محمد حسن ميرزا آنچه از پير و استاد ياد داشت به كار برد . فى الجمله تقربى به هم رسانيد . چند روز نگذشته كه كارش بالا گرفت .\r\nكم‌كم رسيد به اين درجه كه حالا صاحب همه‌چيز شده و همه كس تملق مىگويد و به سالى ده هزار تومان قناعت ندارد . شب و روز حضور مبارك است . تمام آلودگيها رفع شده ، خيلى خيلى كارشان خوب است و متصل مشغول همان كارها صد درجه بدتر هستند . اين اعتباراتى كه پيدا كرد مىتوان گفت جهت ديگر داشته ؟ همين‌طور مثل اين هزار نفر دگر هستند كه مشاهده مىكنيم و روزبه‌روز تجديد مىشود . « رو مسخرگى پيشه كن و مطربى آموز » . با وجود اين تفصيلات بخت و اقبال هم خوب است و نمىشود يك‌مرتبه زير تقدير و تدبير زد . خداوند هركسى را از راهى معتبر مىكند و روزى كرامت مىفرمايد . در اين عهد بيشتر از راهى است كه نوشتيم .\r\nبه ما هم خداوند عطا مىكرد بد نبود .\r\n خداى هرچه كسى را دهد غلط ندهد * غلط روا نبود بر خداى ما سبحان \r\n\r\n","description":"","footnote":"","page_name":" 690 ","page_number":690},
  {"content":"\r\n\r\nبيش از اين چه بنويسم شكر بايد كرد .\r\n\r\nعروسهاى ركن الدوله\r\nسه‌شنبه نهم شعبان - كاغذجات زيادى براى عتبات عاليات نوشته خانهء حضرت و الا فرستادم . هنوز از آنها كاغذى نرسيده . بعد از ناهار خانهء عزيز الدوله رفتم .\r\nتاج الدين ميرزا خواب بود . خدمت خانم رفته روزنامهء « پال‌مال » كه جلد كرده آنجا فرستاده بودم تماشا كنند [ بگيرم 
  ] . فرمودند از آسمان ترا مىخواستم به زمين گيرم افتادى . برويم اشكال روزنامه را حالى كن . كتاب به آن بزرگى را از سر تا ته ورق زده دو ساعت و نيم طول كشيد تمام را با شرح و بسط عرض كردم . خيلى دوست دارند و هميشه روزنامه و كتاب مىفرستم تماشا مىكنند . مىفرمودند ركن الدوله براى رضا قلى ميرزا و محمود ميرزا ، دختر عبد الحسين خان كفرى ناصر السلطنه را و دختر آقا سردار را كه از « پرنسس » مشهور معروف است گرفته خيلى تكذيب كرد . مىفرمودند مگر دختر قحط بود كه بايد دختر عبد الحسين خان كه آن هم از صيغه است بگيرد .\r\nدختر ارمنى و يهودى را مىگرفت بهتر از دختر اين بىدين كفرى بود . دختر آقا سردار چه قابليت پسر او را دارد كه . . . و پدرش از مردمان بىمعنى طهران است . حقيقت ابدا سزاوار شأن ركن الدوله نبود كه اين دو دختر را از دو خانهء بىمعنى بگيرد . يكى اين‌طور بىدين و مشهور به كفرى ديگرى نانجيب‌تر و پستتر . اين كارها را عيال نظام الملك مرحوم كه حال در خانهء ركن الدوله است گمانم كرده باشد . چون عبد الحسين خان برادر او و « پرنسس » از اقوام نزديك اوست . اسم « پرنسس » را نمىدانم . دختر اكبر ميرزاى پسر حاجى عموى مرحوم است . خوشگل بوده و فرنگىمآب . رندان شهر اسمش را « پرنسس » گذاشته‌اند و به همين اسم شهرت دارد . بعد بيرون آمده تا غروب با تاج الدين ميرزا صحبت و تخته بازى كرديم .\r\nچهارشنبه دهم - ديشب را خانهء حضرت و الا بودم . صبح محمد عكسها را آورد .\r\nعكس نزهت به اعلى درجه خوب افتاده بود . مثل عكسهاى خوب فرنگستان و خيلى تعجب است بچه اين‌طور بيفتد . الان سيزده ماه و نوزده روز دارد . عكس من و سليمان - ميرزا بد نبود .\r\n\r\nدن‌كيشوت\r\nديشب تمامش صحبت « دون كيشوت » بود . حقيقت حكايتى بهتر و خنده‌دارتر از اين نيست . اول رمان دنيا است . ترجمهء آن‌كه آنقدر شيرين باشد نمىدانم اصل آن چه خواهد بود . حقيقت شايسته است زبان اسپانيولى را فقط محض خواندن اين كتاب انسان تحصيل كند . هزار آفرين به آن نويسنده . بارى تا عصر آنجا بودم غروب منزل آمدم . از بيكارى خسته شدم . خداوند حضرات را زودتر برساند . اقلا روزها مشغول بوديم سنخيت بود .\r\n\r\n","description":"","footnote":"","page_name":" 691 ","page_number":691},
  {"content":"\r\n\r\n مرا دهر بد شربت تلخ داد * كه ننهاد از او بر دهان شكرى\r\nز خارم اگر بالشى مىنهند * بسا شب كه بودم ز گل بسترى \r\nاز بدى حافظه فرياد ! داد !\r\nپنجشنبه يازدهم - صبح خانهء حضرت و الا رفتم . نزهت هنوز از مهمانى نيامده .\r\nبابا رستم آنجا بود . مدتى بود زيارت نكرده بودم . هوا خوب بود . كوچه‌ها خيلى مغشوش است . تا زانوى اسب گل است . بيچاره مردم اين شهر از بس كفش و شلوار در اين زمستان پاره مىكنند تنگ مىآيند .\r\n\r\nگران شدن لباس\r\nبعد از ناهار حضرت و الا مىخواستند خدمت وليعهد بروند آدم فرستادند . فردا دو به ظهر مانده را تعيين فرموده‌اند . بازار دكان خواجه ابراهيم رفتم . دو سردارى ، دو شلوار و بلوز خريدم . خيلى قيمت ماهوتها گران شده . هر ماهوتى را كه دو سال قبل ذرعى چهارده هزار پانزده هزار خودم خريده و الان دارم دو تومان و بيست و دو هزار فروخت . ليرهء انگليسى كه الان از روى آن قيمت ساير سكه‌هاى دول معلوم مىشود به هفت تومان رسيده . روزبه‌روز اضافه مىكند و هيچ كس نيست سؤال كند .\r\nساير سكه‌ها از روى ليره معلوم است .\r\nيكشنبه 14 شعبان - از ديروز گلويم و گردنم كمى درد مىكند . جزئى تبى هم گويا ديشب داشتم . خانهء حضرت و الا رفتم ، تجريش تشريف‌فرما شده بودند . هوا خوب شده مثل بهار است . گل زياد بود . مردم به زحمت و صعوبت عبور مىكردند . تا عصر آنجا بودم . غروب منزل آمدم . قنبر باغبان همت كرده باغ را تميز كند . تا شب عيد مهيا و خوب شود . خيابان وسط باغ خيلى تنگ بود . جويها را داخل خيابان كرده جوى تازه از دو طرف داديم . حالا چهار ذرع و نيم عرض خيابان وسط است .\r\nفرش‌انداز و نشيمن خوبى شد . اما اغلب گلها را سرماى امسال ضايع كرد . بايد از نو تهيه شود .\r\n\r\nجناب مرحوم\r\nدوشنبه 15 - ديروز مغرب حكيم آمد . امروز را نمك داد . هفت مثقال نمك خوردم . خيلى تلخ و بد است . سليمان ميرزا نوبه كرده خوابيده . دو سه روز قبل خانهء جناب مرحوم رفتم . خيلى حالتم منقلب شد . خدايش رحمت كند . ساعتى نيست كه بىياد او باشم و اغلب شبها به خوابم مىآيد . دو پسرش الحمد لله سلامت هستند . خيلى حيف بود و عجب مرد نيك خوش‌مزهء تمامى بود . هروقت ياد الموت و آن شبها و روزها مىافتم داغم تازه مىشود و حالتم دگرگون مىشود . من آدم به اين نكته‌سنجى و فراست كمتر ديده بلكه هيچ نديده‌ام . خيلى به كار صحبت ما در ايام بيكارى طهران مىخورد .\r\nهرچه افسوس بخوريم كم است .\r\n رفت آنكه رفت آمد آنك آمد * كى رفته را به زارى باز آرى \r\n\r\n","description":"","footnote":"","page_name":" 692 ","page_number":692},
  {"content":"\r\n\r\nسه‌شنبه 16 - منزل بودم . هوا ابر بود و نم‌نم باران مىآمد . هواى خوشى بود .\r\nخداوند دل خوش بدهد . اخبار تازه كه چندى است تلگرافا رسيده استعفاى « كازمير پريه » رئيس جمهور فرانسه و ساير وزراى آن دولت است . اين رئيس پس از فوت « سدى كارنو » برقرار شد و چندى نيست . نميدانم باعث اين استعفا چه بوده .\r\nروزنامه‌ها هنوز اخبار اين فقره را ننوشته‌اند .\r\n\r\nاخبار ژاپون\r\nژاپون هم همين‌طور مشغول فتوحات است و نزديك است پكن پايتخت چين را تخليه كنند . دولت ينگىدنيا ميان افتاده و مىخواهد بين دولتين را صلح بدهد . اما ژاپن راضى به صلح نمىشود مگر به شرايط خيلى سختى و مالكيت نقاطى كه قشون ژاپن به غلبه تصرف كردند و مبلغى غرامت و اعلان كرده كه اگر دولت چين باز راضى نشود و از جنگ متاركه نشود و چيزى بگذرد شروط حاليه فاسد و مجددا شرايطى سختتر از اين و مبلغى بيش از اين قرار خواهيم گذاشت . گمان كلى است تا دولت ژاپن پايتخت چين را به غلبه تصرف ننمايد و بيرق دولت خود را نصب نكند دست از محاربه نكشد . پس از آن ممكن است راضى به صلح شود . الان كه چيزى باقى نمانده چندى بگذرد همين‌طور هم خواهد شد ، به جهت آنكه الان خيلى نزديك پكن شده و مانعى هم كه چندان سخت باشد در پيش ندارد مگر همان قشون بينظم كثيف كه چندين مرتبه شكست داده‌اند . امپراطور چين « لهينگ‌چون » سپهسالار خود را معزول نموده و ادميرال « تنگ » را كه در جنگ بحرى « يلو » شكست خورده بود معزول كرده اغلبى از صاحب‌منصبان را سياست كلى و مقتول كرده . با وجود اين سياستها كارى از پيش نرفت . عصر خانهء شاهزاده آغا رفتم روزه بود . غروب منزل آمدم . همين‌طور نم‌نم باران مىآمد . چهار و نيم از شب رفته هوا باز شد . ستاره‌ها از پشت شيشه درخشندگى تمامى دارند .\r\n\r\nاستقبال از سفير روس\r\nچهارشنبه 17 شهر شعبان المعظم - صبح سليمان ميرزا نوبهء سختى كرد . از وقتى كه از شهريار آمده همين‌طور نوبه مىكند . خانم موچول هم نوبه مىكند . خداوند شفائى دهد . خانهء حضرت و الا رفتم . امروز سفير روس وارد مىشود . چندين فوج با توپچى و سوار قزاق كه در حقيقت قشون روس است و ساخلوى طهران محسوب مىشود در خيابان صف كشيده براى ورود جنرال روس حاضر بودند . آنچه تصور كنيد براى يك نفر سرتيپ روس احترامات به عمل آمد . نمىدانم اگر يك امپراطور يا وليعهد يا يك شاهزادهء محترمى بيايد چه خواهند كرد . آنچه لازمهء احترام است براى يك سرتيپ جارى مىكنند . بايد جائى هم براى محترم‌تر از سرتيپ باقى گذاشت .\r\nاز عتبات كاغذ آمده بود . سلخ شهر رجب المرجب از سامره مراجعت به كاظمين عليهما السلام كرده و روز چهارشنبه سيم شعبان اين كاغذها را نوشته بودند . نوشته‌جات\r\n\r\n","description":"","footnote":"","page_name":" 693 ","page_number":693},
  {"content":"\r\n\r\nما را صدر السلطنه به گمان اين‌كه كربلاى معلى رفته‌اند آنجا روانه كرده و هنوز نديده بودند . تاكنون البته ملاحظه كرده‌اند . كاغذها خيلى مختصر و بىمطلب بود .\r\nمثلا يك كلمه از راه و هوا و شكار و ساير حالات ننوشته بودند .\r\n\r\nبيع شرط درست نيست\r\nنواب عليه تنخواه خواسته بودند . سارى اصلان هم تاكنون از بابت طلبشان چيزى نداده . از روزى كه رفته‌اند دو نفر آدم شبانه‌روز در درب خانه‌اش گذاشته‌ام و به هيچ جا نرسيده . متحير مانده‌ام چه كنم و چه قسم پول راه بيندازم . آنها را هم نمىشود معطل گذاشت . تولوى خان هم نوشته بود مخارج اسبها تمام شده هرقسم هست از حضرت و الا تنخواهى گرفته روانه كن . آقاى عماد السلطنه يك كاغذ مختصر به حضرت و الا عرض كرده بودند . اين قسم كاغذنويسى هم تازه درآمده كه يك مطلب نداشته باشد . خداوند خودش تفضل كند پولى فراهم آمده روانه كنم . يك حاكم در اين طهران نيست . سه سال پول سارى اصلان گرفته ملكش دو سال است بيع شرط شده هيچ كس حكم نمىكند . اين شاه‌كارى كه كرده اين است كه شرع انور و قول حضرت رسول ( ص ) را هم برهم زده . يك حرف بيمعنى دهن مردم انداخته كه بيع شرط درست نيست ، پول تمام مردم را به اين اسم مىخورند .\r\n\r\nتشييع جنازهء حسن قراب قاطرچى\r\nحضرت و الا فرمودند نوشتم آغا شاهزاده شب بيايد . بعد از ناهار در اندرون خدمت حضرت و الا نشسته بودم كه صداى موزيك و سنگ‌زن و دستهء سينه زن و صداى زنگ سقاخانه و بچه‌خوان بلند شد . بيرون آمده ديدم حسن فراش‌خلوت در دالان ايستاده گفتم يكى برود تحقيق كند اين صداى دسته و موزيك چه بوده . حسن چون خيلى مشدى است و جزو حضرات مشديهاى نمرهء اول محسوب مىشود جواب داد كه حسن قراب « 1 » قاطرچى را ديروز در ميان قهوه‌خانه سربازهاى ملايرى كشته‌اند . چون خيلى مرد معروف سرشناسى بود و امروز نعش او را حركت مىدهند از تمام محلات شهر كتل و علم و سينه زن و سنگ‌زن حاضر شده . برادرش هم جزو موزيكانچيها است . گويا نعش او را حمل مىكنند . اين صداها در جلوى نعش او است . به حضرت و الا رفتم عرض كنم خيلى اسباب خنده شد . دو ساعت به غروب مانده منزل آمدم .\r\nگلين خانم براى خريد شب عيد بازار رفته بود . اتفاقا تشييع جنازهء حسن قراب را ديده بود ، به اين تفصيل بيان كرد . حقيقت اسباب تحير و تعجب شد . در ميان بازار ايستاده بودم يك مرتبه صداى موزيك بلند شد . گفتند نعش مىآورند . خديجه سلطان از يكى پرسيد كى مرده ؟ گفت . . . قاطرچيها . ديگرى گفت . . . آنها . سيمى گفت رئيس كل دزدها و مشديهاى طهران . در اين بين سر سينه زن باز شده قريب هفت هشت دسته سينه زن و سنگ‌زن گذشت . بعد بچه‌خوانهاى زياد و دراويش بيشمار ، پس از آن نعش و كتل و شبيه اسراى دشت كربلا به اقسام مختلفه ، بعد قريب سى چهل خوانچه مملو\r\n\r\n\r\n","description":"","footnote":"\r\n( 1 ) - ظاهرا « غراب » درست است . ( ا . ا . )\r\n","page_name":" 694 ","page_number":694},
  {"content":"\r\n\r\nاز شمع سياه‌پوش كرده ، بعد يدك و نىدار به قدر پنجاه عدد گذشت ، پس از آن يك دسته موزيكانچى ، دنبال دستهء موزيك يك قاطر سوارى روى قاطر را سياه انداخته سردارى ماهوت آبى تمام قيطان‌دوز و آستز قرمزى انداخته و خود سردارى هم‌خونى بود . گفتند قاطر سوارى حسن قراب است و آن هم سردارى است كه در ميان آن مقتول شده . بعد تخت‌روان سياه‌پوش كه طاقه شالهاى بسيار بسيار اعلى روى تخت و قاطر آن انداخته بودند گذشت . دنبال تخت‌روان برادر حسن افتان و خيزان كه زير بغلش را جمعى گرفته بودند و يك‌صد نفر از مشديها كه سرداريهاى بلند تمام قيطان‌دوز و كلاههايى ماهوتى هريك به قدر نيم‌ذرع بلند و كلاههاى نمد به اصطلاح خود آنها « طاس » بر سر گذاشته هريك با حالت محزون و مغموم مىرفتند . به اين شكل و جلال و عظمت نعش حسن قراب قاطرچى را از ميان تمام بازارها حمل كردند و هيچ كس نگفت يك نفر قاطرچى فعله آنقدر لازم ندارد . موزيكانچى دولت و اين همه جلال چرا بايد براى يك نفر قاطرچى منظور و حاضر شود . خدمهء اين آستانه و اهل خدمت اين خانواده [ را 
  ] آنقدر ترقى دادند كه براى يك نفر قاطرچى كه مقتول شود آنقدر حلال و جبروت فراهم مىآورند . ملاحظه كنيد براى يك نفر محترم يا شاهزاده چه خواهند كرد . در روزنامه‌ها بنويسند و چاپ كنند آنقدر دولت ايران حق نمك و خدمت را منظور دارد كه يك نفر قاطرچىاش كه مقتول يا مرحوم شود اين‌طور اسباب و تجمل در تشييع جنازهء آن فراهم خواهد آمد .\r\nآن تجملاتى كه براى سفير روس فراهم آمد و اين جبروتى كه براى تشييع جنازهء حسن قراب صورت گرفت در داستانها بايد بگويند ، من‌بعد ضرب المثل باشد .\r\nمكرر نوشته‌ام كه ده نفر اگر در اين شهر بخواهند هركارى صورت بدهند ممكن است . ليكن آن ده نفر بايد يا از مشديهاى اين شهر و الواطها باشند يا از زمرهء . . . مثل اينكه امروز براى تشييع جنازهء يك نفر قاطرچى تمام شهر را برهم زدند و يك نفر سؤال نكرد چه خبر است ؟ مگر سلطانى مرحوم شده يا پسرهاى پادشاه فوت شده‌اند . به جهت آن‌كه من در تشييع جنازهء جمعى از شاهزادگان و رجال دولت بودم اين قسم تفصيلات نبود . نعش مرحوم معتمد الدوله را كه حمل كردند جز يك دسته سينه زن و پنجاه نفر سرباز بيش حاضر نبود . نعش فخر الدوله دختر شاه را به اين جلال حمل نكردند . موزيكان اين شهر از مطاربه بدتر شده است . بىنظمى اين شهر و كارهائى كه متصل اتفاق مىافتد و ما اطلاع نداريم از حكايت امروز قياس شود كه در شهر ما چه خبر است . تهران كه پايتخت اين دولت و مركز ايران است اين قسم شلوغ و كارها به اين بىنظمى باشد ساير ولايات چه خواهد بود . برادر حسن قراب كه آنقدر قابليت داشته باشد مىخواهيد . . . يا ساير . . . نداشته باشند ؟ نمىشود . اين حكايت حسن قراب از تمام تفصيلاتى كه در اين شهر روى داده تازه‌تر و تعجب آن بيشتر است . هرچه بنويسم كم است .\r\nپنجشنبه 18 شعبان - خانهء حضرت و الا رفتم . امروز شاه خانهء وليعهد مهمان هستند . حضرت و الا آنجا رفتند . من دعوت نداشتم . آغا شاهزاده آنجا بود . بعد از ناهار\r\n\r\n","description":"","footnote":"","page_name":" 695 ","page_number":695},
  {"content":"\r\n\r\nرفتم دكان خواجه ابراهيم قدرى ماهوت خريدم . ديروز شمس الدوله دستخطى از نواب عليه روانه كرده بود از بغداد . پيش شمس الدوله فرستاده بودند . اين كاغذ اولى است كه نوشته‌اند و قبل از آن كاغذ نبوده . اين هم همانطور مختصر بود . هنوز پولى حاضر نشده . عصر آغا شاهزاده رفت من آنجا ماندم شاهزاده آغا هم بود .\r\n\r\nاحترامات براى سفير روس\r\nجمعه 19 - پنج ساعت از دسته گذشته برحسب ابلاغ حضرت و الا براى ورود سفير روس درب خانه تشريف بردند . اين سفير اسمش « كوره‌پاتكين » است و هفت نفر اجزاء همراه دارد . پنج سال است كه حاكم كل تركستان و ماوراء بحر خزر است .\r\nشخص معتبر محترمى است . به جهت تملق دولت روس خيلى هم احترام كردند بيش از اندازه چنانچه گذشت . امشب هم در پارك صدراعظم به شام مدعو است . حضرت و الا هم دعوت دارند . خيلى بايد با تماشا باشد . پارك هم جاى خوب و عمارت قشنگى دارد . چهار ساعت به غروب مانده منزل آمدم . باغ تازه از كثافت بيرون آمده . هنوز سبزه نيست ، اما هوا بسيار ملايم است .\r\nشنبه 20 - دو كاغذ جهت فارس و يك كاغذ به اصفهان جهت خاله جانم نوشتم .\r\nعين الملك و اسد الله ميرزا كاغذ نوشته بودند . هر هفته اسد الله ميرزا و نصر الله ميرزا مكاتبه دارند خيلى مهربان هستند .\r\n\r\nمهمانى سفارت روس\r\nمخصوص استفسار مهمانى ديشب خانهء حضرت و الا رفتم . حضرت و الا بسيار تمجيد فرمودند . قريب چهل نفر مهمان بود . سفير فوق العاده و اجزاء او با سفير مقيم طهران و اجزايش بوده‌اند . مىفرمودند سفير خيلى آدم به اعلم كامل خوش‌صحبتى بود . قريب چهل سال دارد و در جنگ روس و عثمانى سه زخم گلوله خورده . حكيم خودش كه اكنون هم همراه است معالجه كرده . وسط ميز صدراعظم ، دست راست سفير تازه ، دست چپ سفير مقيم ، مقابل صدراعظم حضرت و الا ، راست امين الدوله ، چپ مشير الدوله . سايرين هم به تفاوت . باغ را چراغان كرده بودند . مىفرمودند حكيم وزير نقاشى خوب بلد بود و « كارس‌پاندان » « * » يعنى گماشتهء روزنامهء « نوىپطرزبورق » بود .\r\n\r\nحكيم نقاش\r\nمتصل اشكال مىكشيد كه روانهء پطرزبورق كند و در روزنامه چاپ كنند . خيلى تردست و چابك بود . منتظم الدوله گفته بود تا ساعت هفت و هشت اين حكيم مىنشيند اول شكل مىكشد بعد روزنامه مىنويسد . بعد از روزنامه صحبتهائى كه در روز گفتگو شده مرغوب و نامرغوب هرچه گفته‌اند مىنويسد . پس از خاتمهء اين مقالات استراحت مىكند .\r\n\r\n\r\n","description":"","footnote":"\r\n( * )  correspondant \r\n","page_name":" 696 ","page_number":696},
  {"content":"\r\n\r\n\r\nلقبهاى زنها\r\nزن شاهزاده جلال الدين ميرزا آنجا بود ، صحبت مىكرد . لقب‌هاى تازه كه خانوادهء مهندس الممالك و برادرش و ظهير السلطنه پسر عضد الملك گرفته‌اند مىگفت خيلى تماشا دارد . زن مهندس الممالك طلعت الدوله ، زن برادرش طلعت السلطنه . زن عزيز الله ميرزا ظفر السلطنه ، برادرزنش طراوت الدوله ( از قضا از طراوت هيچ بهره‌اى ندارد ) ، زن ظهير السلطنه دختر صاحب ديوان اكرم الدوله ، نوهء صاحب ديوان اكرم - السلطنه . هركس صد تومان بدهد هر لقبى بخواهد مىدهند . بدون تأمل و تعقل . اگر از اين لقبها باشد بهتر است چون ده دقيقه اسباب مضحكه و خندهء خود شاه هم مىشود .\r\nمثل اين است كه سيصد تومان داده باشند .\r\n\r\nعز الدوله و مخارج شب عيد\r\nتنخواهى جهت عتبات راه نيفتاد . هرچه كردم حضرت و الا ضمانتى فرمايند چهار صد تومان از ارباب قرض كرده بفرستم تا پول سارى اصلان وصول شود نشد و سخت ايستادند كه ضمانت نمىكنم . خيلى ماشاء الله سخت هستند . شب عيد است مىفرمايند خودت اهل خانه را رخت و لباس بده . دينارى نمىدهم و به من هيچ دخلى ندارد . عجب غلطى كردم ماندم . از چهار طرف احاطه كرده‌اند و در تكليف خود متحير [ م 
  ] . با اين مواجب كه مىدهند ميل دارند كه خانه را به خوشى و خوبى نگاه‌دارى كنم . كلفت و خانم آن خانه را به گردن من انداخته [ اند 
  ] . من هم هيچ ندارم و كسى حرف گوش نمىدهد . نرفتن اين سفر و ماندن اين قسم در طهران بسيار خوش به من گذشت ! نيست مگر بىسعادتى . بايد در طهران بمانم و اين قسم گذران كنم ! از همچو زيارت و خير دنيا و آخرت محروم بمانم تا چشمم كور شود . خواستم حرف‌شنوى كنم .\r\nاى كاش هرگز نشنيده بودم . صد هزار مرتبه رفتن بر اين ماندن ترجيح داشت . در عوض آنكه نرفتم و از اين سفر صرف‌نظر كردم التفات كنند ، محبت فرمايند دو مقابل بيشتر چيز بدهند اين‌طور سختگيرى و بىالتفاتى مىفرمايند . اهل آن خانه شب و روز خدمت او را مىكنند من بايد رخت و لباس و ساير چيزها را متحمل شوم .\r\nحالا در فكر قرض و قوله هستم تا شب عيدى راه بيفتد . اين عيد هم عجب بلائى است .\r\nحضرات تشريف بياورند . آن وقت اول جنگ و دعواى من با حضرت و الا [ ست 
  ] . تا كدام يك فتح كنيم .\r\nچهارشنبه 24 شعبان - خانهء اعتصام نظام مهمان بودم . معين دفتر ، سلطان محمد خان بودند . غروب خانهء حضرت و الا رفتم . تازه از شمران آمده بودند . هوا خشك شده باران هيچ نمىآيد . برف كوه خيلى بالا رفته مثل دو سه ماه از بهار رفته است . آبها هنوز زياد نشده . بارندگى امسال نشد فقط سرماى گزندهء خشكى بود . خداوند به خير بگذراند .\r\n\r\n","description":"","footnote":"","page_name":" 697 ","page_number":697},
  {"content":"\r\n\r\n\r\nحكام جديد\r\nنظام السلطنه حاكم عربستان لرستان بروجرد و بختيارى شد . معين الدوله را مىگويند حاكم ملاير شده . شهرت دارد كه ركن الدوله هم معزول است و حكومت فارس را به ظفر السلطان داده‌اند .\r\n\r\nدفيلهء افواج\r\nپنجشنبه 25 - امروز سفير روس ميدان مشق مىآمد . محض تماشا گفتم بروم .\r\nمدتها بود خدمت نايب السلطنه نرسيده بودم و ميدان و درب خانه نرفته بودم . قنبر باغيان را شمران فرستادم قدرى بياضهء « * » بيد و درخت بياورد . ميدان كه وارد شدم افواج دفيله كرده بودند . آقا و سفير روس و همراهانش با ساير صاحب‌منصبان ايرانى در انتهاى ميدان رو به مشرق ايستاده بودند . افواج رو به جنوب دفيله مىكردند .\r\nجمعيت مرد و زن بسيار بود . سفير روس با آقا دو سه قدم جلوتر جفت هم ايستاده بودند . سفير سوار اسب قزل خوبى بود . ميان بالا [ ست 
  ] و ريش سياهى دارد . امروز سوارهاى كشيكخانه و غيره را حاضر كرده بودند پس از افواج سوارهء كشيكخانه گذشت . الحق زينت خوب و اسبهاى اعلى و جوانهاى خوب داشت . ليكن مشق نكرده و اسبهايشان از صداى موزيك خيلى رم مىكردند و قشنگ نمىآمدند . افسوس و صد هزار حيف كه اين سوارهاى خوب را تربيت نمىكنند . هميشه ايران با سوار بوده و سوارانش فتوحات كرده . هيچ وقت سرباز خوب نداشته . هميشه سوارش نامى بوده . طبيعة اهل ايران سوارى بلد هستند . اگر فى الجمله دقتى كنند خيلى امتياز پيدا خواهد كرد . بعد سوار علاء الدوله گذشت كه « مهديه » و « منصور » مىگويند . لباس و زين اسبها قزاقى بود ، ليكن كلاه « پاپاح » داشتند و يك دانه « پستك » به مثل الوار و اكرادروى لباس قزاقى پوشيده بودند . جوانهاى بسيار بسيار خوب و اسب و يراق خوب داشتند .\r\nپس از آن به قريب صد نفر از سوار امير خان سردار كه سوارهء « ناصر » مىگويند گذشت . اينها با لباس لرى بودند . كلاههاى نمد و « كلاغى » پيچيده تفنگها را هم مثل لرها روى شانهء چپ قنداق بالا و لول سرازير انداخته بودند . « پستك » هم داشتند و بسيار بسيار نمايش قشنگى داشت . چون ملبس به لباس اصلى يك طايفهء ايرانى بودند .\r\n\r\nلباس اصلى\r\nلباس خود اهالى كه اصلى آن ولايت باشد خيلى قشنگتر است تا آنكه تقليد بيمعنى كنند . پس از آن دويست نفر از سوار شاهسون اينانلو با بيرق اصلى خودشان كه از كوهان شتر است گذشت . جوانهاى رشيد خوب داشتند ، ليكن اسب و اسباب و تفنگ آنها بسيار بد بود . شاهسون از سوارهاى نامى ايران است . هميشه سوارشان برترى داشته اما حالا خيلى ضايع شده است . با وجود آن باز رشادت و پردلى را دارند .\r\n\r\n\r\n","description":"","footnote":"\r\n( * ) منظور « قلمه » و نهال‌ست .\r\n","page_name":" 698 ","page_number":698},
  {"content":"\r\n\r\nاين سوارهء شاهسون سالى سه تومان و پنج تومان مواجب دارد و از اين جزئى مواجب سركرده و ساير صاحب‌منصبان و مشرف و لشكرنويس همه حق پيشكش و تعارف را دارند و هريك بايد صاحب همه چيز بشوند . از نايب السلطنه تا آن يساول سوار سالى مبلغى بايد مداخل بكنند . بعد سوارهء قزاق آمد و آنچه جلوه‌گرى و نمايش بود كردند .\r\nاز تمام سوار ايران فقط همين سوار قزاق منظم و مشق كرده هستند . آن هم به ما دخلى ندارد . اگر ده روز به دست نايب السلطنه بيفتد به كلى نابود و ضايع خواهد شد .\r\nخيلى قشنگ مشق كردند . الحق خوب تربيت كرده‌اند . پولكونيك روس حمايل و نشان امير تومانى انداخته بود . خيلى « خودكشان » كرد . اسب خوبى سوار بود . از سوارهء قزاق گذشته سوارهء « ناصر » بسيار قشنگ بودند .\r\n\r\nتقليد درست نيست\r\nمن ياد دارم كه يك دفعه هم امير خان سردار از استراباد آمده بود و يك دسته از سوارش را لباس تركمان پوشانيده بود و صد مراتب بر قشنگى و خوبى آنها افزوده بود و به نظاره‌گان كيف و جلوهء مخصوص مىداد . امير خان سردار به هر سمتى برود سوارش را به آن لباس ملبس مىكند . حالا از لرستان آمده بود اين لباس را پوشانيده بود . خودشان و نايب السلطنه هيچ به اين فكرها نيستند و لباس قديمى ايران از ميان رفته . اين را هم كه هست تجديد كرده و فوج و سوار ايران را به لباس خودشان بيرون بياورند خوب است . هزار مرتبه كلاه نمد از اين ماهوتهاى فرنگى كه متاع خارجه است و دو روزه ضايع مىشود بهتر و به قيمت مناسبتر است . مثلا سوارهء لرستان را لباس قزاق مىپوشانند و سوارهء كردستان را لباس جاى ديگر مىپوشانند و حال آنكه لباس اصلى آنها خيلى بهتر و قشنگتر است . « آرجينل » « * » هر ملتى و مملكتى براى خودش البته راحتتر و سهلتر است تا آنكه متاع ديگرى و تقليد ديگرى به ميان بيايد . اين لباس قزاقى كه دولت روس قبول كرده لباس اصلى طايفهء قزاق است ، همين‌طور خيلى چيزها . مثلا اگر امروز يك دسته سوار به لباس كردها ، يك دسته لباس تركمان ، يك دسته لباس لرها ، يك دسته لباس تركها ، يك دسته لباس مازندرانى بود چقدر قشنگ و نمايش داشت . خوب است سوار و فوج هر ولايتى را به همان لباس خودشان ملبس كنند تا خيلى تماشا داشته باشد .\r\n\r\nقرب و منزلت فعلهء فرنگى\r\nبارى از آنجا به قزاقخانه رفتند . در اطاق قزاقخانه شيرينى و ميوه گذاشته بودند .\r\nدور ميز صندلى بود . نايب السلطنه و سفير نشستند . بعد فرنگيهاى همراهان سفير ، بعد فرنگيهاى معلم مثل « لمر » موزيكانچى و غيره و غيره . ديگر صندلى باقى نماند .\r\nدو سه نفرى از صاحب‌منصبان هم نشستند . مابقى كه صد مقابل محترمتر و قابلتر و نجيب‌تر از آن فرنگيها بودند بىجا ماندند . مهمانها جاى خود دارند . نمىدانم اين\r\n\r\n\r\n","description":"","footnote":"\r\n( * )  Original \r\n","page_name":" 699 ","page_number":699},
  {"content":"\r\n\r\nفعله‌هاى فرنگستان كه طهران آمده آدمى شده‌اند چرا بايد آنقدر محترم باشند و آقاى نايب السلطنه آنقدر احترام كند . بايد نصرت الدوله فرمانفرما جا نداشته باشد كبار موزيكانچى صدر مجلس جلوس كند . همين‌طور سايرين . در هيچ ولايتى اين قواعد نيست . اينها هم مثل ساير معلمين ايرانى هستند و نبايد در همچو مواقع حضور به هم رسانند و بالاتر از ده نفر محترم و معتبر جلوس كنند . هركس كلاه فرنگى به سر گذاشت در ايران قرب و منزلت به هم رسانيد . حكيم سفير وارد شد كتابچه را بيرون آورد تندتند نقاشى مىكرد . در اين بين صداى موزيك بلند شد . به نواى روس زدند . سفير زود بلند شد سلام نظامى داد و سايرين هم بلند شدند . موزيك تمام شد . آقا نشست . فورا به نواى ايران كه « سلامتى » مىگويند زدند . ابدا آقا ملتفت نشد تا آنكه پولكونيك روس آمد و به زبان روسى به سفير گفت سفير بلند شد . آن وقت آقا هم بلند شدند و ملتفت شدند كه بايد احترام كرد . كمى نشسته بلند شدند .\r\n\r\nاحترام سفير روس\r\nسفير در كالسكهء شش اسبه كه دم اسبها [ را 
  ] قرمز [ كرده 
  ] و به سر اسب « طل » قرمز زده بودند نشسته ده بيست نفر قزاق و ده بيست نفر جلودار با فراش و يساول رفت . بىاندازه به اين سفير احترام مىكنند . اين قسم كالسكه وليعهد ايران سوار نمىشود . قزاقها سه چهار مرتبه هورا كشيدند تا كالسكه از در ميدان بيرون رفت . فردا شب هم در اميريه مهمان آقاست و روز سه‌شنبه مىرود . پريروز كه حضرت و الا شمران بود به همين شكل آنجا آمده بود . من نبودم . « كرت » « * » داده و رفته بود .\r\nبازار كلاهدوزها دو سه جايش خراب شده بنا كار مىكرده يك تكه گچ از دست بنا افتاده به روى كالسكهء سفير آمده . فراشها بگيربگير گذاشته‌اند . بناى بيچاره ترسيده از سوراخ طاق خودش را روى پشت‌بام بازار رسانيده فرار كرده تا يك ساعت فراشها در جستجو بودند . امروز يك ساعت و نيم به غروب مانده حضرت و الا بازديد سفير رفتند . من منزل آمدم .\r\n\r\nتشييع عفت الدوله\r\nشنبه 27 شعبان - حضرت و الا به عزم اقامت چند شبه كهريزك تشريف بردند .\r\nهوا ابر بود . بارانى هنوز نيامده . بعد از ناهار سوار شده نعش مرحومهء مغفوره عفت الدوله طاب‌ثراه را حمل به قم مىكردند . زودتر از اخبارى كه كرده بودند حركت دادند . خيلى تاخت كردم تا نزديك گار راه‌آهن رسيدم . چندان جمعيت نبود . تا نزديك آب‌انبار قاسم خان رفتيم از آنجا مراجعت كرديم . دو هزار تومان براى حمل نعش خودش به دست نظام الدوله داده بود . هرچه حضرت و الا و نواب عليه عزيز الدوله مذاكره و گفتگو كردند نظام الدوله راضى نشد روانه كند . تمام را عذر و بهانهء\r\n\r\n\r\n","description":"","footnote":"\r\n( * ) ( كارت ) .\r\n","page_name":" 700 ","page_number":700},
  {"content":"\r\n\r\nبيمعنى آورد . نظم الدوله مدعى بود نمىدانم چه كردند و چه قسم تقسيم كردند كه نزاع طرفين به صلح مبدل شد . غفلتا نعش را حركت به قم دادند . تا امروز هم نمىدانستيم قم مىبرند . تمام را گفته بود عتبات عاليات مىبرند .\r\n\r\nخبر وفات ميرزاى شيرازى\r\nخانهء تاج الدين ميرزا رفتم . قرار رفتن به مسجد شاه را داديم . خبر اسف‌انگيز فوت جناب حجت الاسلام آقاى آقا ميرزا حسن شيرازى است . روز چهارشنبهء گذشته فوت كرده‌اند . ديروز و امروز دكاكين را بستند . در تمام مساجد و تمام بازارها و كاروانسراها حتى در كوچه و بازار مجلس ختم مهيا شده . دسته‌جات سينه زن از هر كوچه و محل بيرون آمده . حقيقت شخص بزرگى و اعلم علماى عصر بود . تمام شيعه چندين سال است از آقا تقليد مىكنند . هيچ كس در مقابل ايشان صاحب داعيه نبود .\r\nخيلى حيف شد . سالى دو سه كرور خدمت آقا نذورات از هندوستان و ايران و جاهاى ديگر مىبردند و از اين مبلغ به قدر دينارى مخارج خود نمىكردند . تمام را به مساكين و اشخاصى كه مستحق بودند مىرسانيد . همين‌قدر اندازهء اقتدار و جلالت آقا از آن تلگراف كه در وقت منع تنباكو فرمودند معلوم مىشود . به دو كلمه تلگراف كل بيست كرور جمعيت ايران يك مرتبه دخانيات را حرام دانسته ابدا كسى استعمال نكرد ، تا يك ماه بل متجاوز هيچ كس در ملاء به استعمال آن جرأت نكرد تا منع مرتفع شده حكم به استعمال رسيد . حوالهء آقا را پيش هر تاجرى مىبردى پول زرد مىداد ، اگر ده هزار تومان بوده باشد . مكرر از عتبات به بعضى اشخاص برات حواله مىفرمودند .\r\nاگر صد هزار تومان بود آنا بدون هيچ تأمل و درنگ نقد فى المجلس مىپرداخت .\r\nعزاى خوبى گرفته‌اند و حقيقت سزاوار است هرچه بتوانند عزادارى كنند . همچو آدمى ديگر نخواهد آمد . نواب عليه و سايرين خوب شد به حضور مباركشان تشرف جستند و من‌بعد افسوس نخواهند خورد . مغرب منزل آمدم . نم‌نم باران مىآيد . بعد از شام ساكت شد .\r\n\r\nشهرت عزل ركن الدوله\r\nيكشنبه 28 شعبان - رمضان چاپارى مىآيد . تكليف شب و روز برهم مىخورد .\r\nتنها هم هستم . هرچه سال گذشته جمع بوديم و خوش گذشت امسال بد خواهد گذشت .\r\nشهرت عزل ركن الدوله زياد است . مىگويند ظل السلطان حاكم شده . اگر اين شكل باشد شاهزاده بيچاره ديگر تمام است .\r\n\r\nختم ميرزاى شيرازى\r\nخانهء حضرت و الا رفتم . از روز عاشورا صد درجه كوچه و بازار شلوغ‌تر بود .\r\nهر نقطه كه داراى چهار ذرع وسعت بود فرش انداخته قارى نشسته قهوه و قليان گذاشته مجلس فراهم آورده بودند . ناهار را خانهء حضرت و الا خوردم . با سليمان ميرزا\r\n\r\n","description":"","footnote":"","page_name":" 701 ","page_number":701},
  {"content":"\r\n\r\n[ با 
  ] محمد حسن بيك ، نايب احمد ، اصغر به سمت مسجد شاه رفتيم . ختم مفصلى گذاشته و شاه محض برچيدن ختم تشريف مىآورند . دم امامزاده زيد ( ع ) دسته آمد .\r\nايستاديم تا دسته رد شد . دستهء سر تخت بود . يك ساعت و نيم تمام دسته رد شد . من تا حال همچو دسته نديده بودم . گفتند سى چهل دسته از اين معتبرتر و مفصلتر راه افتاده . نزديك چهار سوق كوچك به شدتى جمعيت بود و فشار مىدادند كه نزديك بود خفه شويم . تقريبا بيست دقيقه آن ده قدم راه را طى كرديم . من هيچ وقت بازار را به اين جنجال نديده بودم . دم مسجد شاه رسيديم . جمعيت اطرافى زياد [ بود 
  ] و يك دسته داخل مسجد مىشد و يك دسته مىخواهد خارج شود . مرا قهرا داخل مسجد كردند .\r\nداخل دالان كه شدم ديدم به خودىخود نمىتوانم داخل صحن بشوم . شش نفر روى سكو ايستاده بودند . من هم پاشنهء پاى خود را طورى بند كردم . اگر دستم روى شانهء اشخاصى كه زمين ايستاده بودند و به لنگر آنها ايستاده بودم نبود زمين مىافتادم .\r\nسليمان ميرزا و سايرين بيرون ماندند . دالان هم پر از آدم و اسب است . هرچه چوب مىزنند كسى رد نمىشود . يك مرتبه اسبها بناى شرارت را گذاشتند . چندين لگد انداختند . الحمد لله به كسى نخورد . من هم نه مىتوانم بيرون بروم نه مىتوانم داخل مسجد شوم . از خانهء حضرت و الا تا مسجد شاه هزار قدم بيش مسافت نيست دو ساعته اين مسافت را امروز آمديم . لعنت به تاج الدين ميرزا مىفرستادم كه او باعث آمدن من شد . در اين بين نايب احمد رسيد و جلو افتاد . هرقسم بود داخل مسجد شدم .\r\nنفس راحتى كشيده . ميرزا محمد حسين حكيمباشى هم پيدا شد . اما زود اين راحتى مبدل به مشقت فوق العاده شد كه دسته‌جات بناى نزاع و قمه‌كشى را گذاشتند . جمعيت تماشاچى به دو طرف زورآور شدند . اشخاصى كه پشت سر ما ايستاده بودند و آنها زن و بچه بودند روى هم ريختند . سه مرتبه اين فشار و تكان را دادند . دفعهء چهارم جا كمتر شد و فشار بيشتر . زنهاى بيچاره روى تجير كه جلوى شبستان كشيده و ناهار آنجا انداخته بودند ريختند . تجير رد شد ، سربازها از آن سمت جلو آمده بناى ممانعت را گذاشتند كه مبادا جمعيت داخل شده ناهار و ظرف‌ها ضايع شود . جمعى از محترمين كمك كرده بند تجير را بريده و سربازها را جلوگيرى كرده زنها را داخل شبستان كردند . من يك‌جا هول و تكان خودم . يك‌جا هول سليمان ميرزا را دارم كه مبادا در جلو خان مسجد باشد و در ميان نزاع زخمى خورده يا پايمال شود . بهر جهت پس از زخم و زخم‌كارى زياد و تدبيرهاى صديق الدوله نزاع مرتفع شد . مسجد شاه هيچ وقت خودش را به اين جمعيت نديده بود . تا روى مناره زن نشسته بود . پشت‌بام و سطح كه جاى خود دارد . اقلا سى هزار نفر زن و مرد امروز در اين مسجد جمع شده بود . سواى دسته‌جات و اشخاصى كه بيرون بودند . ساير مساجد را هم گفتند همين‌طور بود . يعنى حكيمباشى خودش رفته و ديده بود بيان كرد .\r\n\r\nآمدن شاه به ختم\r\nجنيد ميرزا پسر معتمد الدوله و جمعى ديگر از آشنايان پيدا شدند . مدتى گذشت\r\n\r\n","description":"","footnote":"","page_name":" 702 ","page_number":702},
  {"content":"\r\n\r\nسه ساعت به غروب مانده شاه تشريف آوردند . حضرت وليعهد و آقاى نايب السلطنه [ و 
  ] حضرت صدراعظم بودند . دنبال افتاديم طورى فشار دادند كه صد رحمت به اهل چهارسوق كوچك . زير طاق مسجد كه رفتيم يك مرتبه فشار دادند . حاجى بهاء الدوله زير [ بود 
  ] و به قدر ده بيست نفر رويش افتاديم . شاه نگاهى كرده دو كلمه حرف با آقاى امام زده زود مراجعت كردند . صدراعظم و آقاى نايب السلطنه محض برچيدن ختم نشستند . از در مدرسهء صدر شاه بيرون رفتند . معنى اين آمدن و رفتن را ندانستم .\r\nاگر براى برچيدن ختم بود كه از اين نگاه كردن چيزى مفهوم نشد . اگر مقصود تماشا بود طور ديگر ممكن بود . تمام علما ختمهاى خود را گذاشته براى تشريف آوردن شاه آنجا حاضر شده بودند . يك ساعت ديگر معطل شده تا راهى پيدا كرده بيرون آمديم .\r\nخانهء جنيد ميرزا رفتيم . دو شيشه عكس از من انداخت . يك نيم‌تنه ، ديگرى تمام كه هردو مقابل هم نشسته مشغول بازى شطرنج بوديم .\r\nامروز دو نفر مرد يكى در امامزاده زيد ( ع ) و يكى در مسجد شاه كشته شدند .\r\nدو بچه زير دست‌وپا در مسجد شاه خورد و له شد . يك زن هم خفه شد . قريب سى چهل نفر زخمى شدند . منزل آمدم . سليمان ميرزا در توى جلوخان مسجد شاه بود . اين دعوا و نزاع تمامش آنجا بود . خيلى خدا رحم كرد . بدجائى گرفتار شده بود . خداوند رحم كرده كه كاظم خان و اصغر پيدا شده هرطور بوده نگاه‌دارى كرده‌اند . تمام زخم و زخم‌كارى را ديده . هنوز رنگ و رويش حال نيامده ، خيلى ترسيده . هزار مرتبه جاى شكر دارد كه سلامت منزل رسيديم . خداوند اجر تاج الدين ميرزا را زياد كند .\r\nتمامش تقصير او بود . اگر ماه رمضان جلو نبود تا يك ماه ديگر يقينا اين كارها دنباله پيدا مىكرد و مردم ساكت نمىشدند . عزادارى را كامل مىكردند . خسته و مانده مثل اين است كه از محاريه آمده باشيم . الحمد لله سلامت رستيم .\r\n\r\nلقب عميد الملك / امجد الدوله\r\nدوشنبه 29 شعبان - ديشب كمى باران آمد ، بعد هوا باز شد . دوباره گرفت و الان به شدت باران مىآيد . تا عصر منزل بودم . همين‌طور مىآمد . طراوت خوبى در هوا پيدا شده . غروب هوا باز شد . خانهء حضرت و الا رفتم . شب آنجا بودم . هوا سرد شد . دكانها را امروز باز نكردند . عميد الملك لقب امجد الدوله گرفت . پسرش يكى امجد الملك ديگرى عميد الملك شد . نكته‌سنجهاى قزوين « امجك الدوله » و « امجك الملك » مىگويند . معزى اليه به « امجك » اشبه است تا به امجد . امجك در تركى پستان است .\r\nوسعت در القاب پيدا شده . در حقيقت خدمتى به دولت كرده است . تمام افعل التفضيل به ميان آمده . جمعى صاحب لقب خواهند شد . اسعد ، ارفع ، افخم ، اعظم و قس على هذا .\r\nهرچه از اين ماده باشد .\r\n\r\nسربازخانهء قراول مخصوص\r\nسه‌شنبه سلخ شعبان - صبح منزل آمدم . خواستم آقاى نايب السلطنه را زيارت\r\n\r\n","description":"","footnote":"","page_name":" 703 ","page_number":703},
  {"content":"\r\n\r\nكنم بيرون نيامده بودند . يدك و فراش زيادى مىآمد . پرسيدم گفتند همراه سفير رفته بوديم مراجعت مىكنيم . سفير امروز به سلامتى تشريف برد . شاه عصر به سربازخانهء قراول مخصوص كه در ارگ است تشريف مىبرند . سردار اكرم زينتى داده بود . بيرقهاى الوان به هرطرف آويخته بود . به اين لوطىبازيها كارشان پيش رفته .\r\n\r\nخنثى بودن دختر صدراعظم\r\nمطلب تازه كه چندى است مطرح شده حكايت خنثى بودن دختر صدراعظم عيال همين شجاع السلطنه سردار اكرم است . مدتى است به مردم واضح و آشكار شده . اين دختر بزرگ حضرت صدراعظم است و اول عيال برادرزاده‌اش امين حضرت بود . پس از فوت او شجاع السلطنه دستى بالا كرد مخارج زيادى كرد و اين را گرفت . بعد كم‌كم شهرت كرد كه اين دختر خنثى است و گويا رجوليت هم غلبه داشته باشد . تصنيف مفصلى براى اين مطلب گفتند و خيلى شهرت كرد .\r\n\r\nسردار اكرم\r\nاين سردار اكرم همه چيز دارد و كاربارش در اين دوره از تمام مردم بهتر است . شاه التفات مخصوص دارد . هشت فوج دارد و از تمام چيزها مستغنى [ است 
  ] .\r\nخداوند خواست راحتى او هم به مشقت مبدل شود . يك همچو غصهء درونى براى او فراهم آمد كه تا زنده است آسوده نباشد . از ترس صدراعظم نمىتواند طلاق بدهد .\r\nكار ديگر هم ممكن نيست بكند . همين‌طور بايد باشد تا يك كدام بميرند . مىگويند روزى يك مرتبه يا دو روز يك مرتبه با تيغ ريشش را مىتراشد و صدايش مثل مردها مىماند . اصل هيكل و حالت تكلم به مردها اشبه است تا به خانمها . بيچاره شجاع السلطنه گرفتار است . آن غرور و تكبر او همچو مطلبى را هم لازم داشت تا قدرى دماغش ماليده شود . به هرجهت خيليها ديده‌اند و من از قول آنها مىنويسم .\r\nمن‌جمله عزيز الدوله كه يك روز اندرون شاه كاملا ديده بود . فرمودند حالا كمتر بيرون مىآيد .\r\nامشب از شبهاى تلخ است كه بر ما مىگذرد . بر خلاف عادت بايد نشست بر خلاف هميشه غذا خورد . همه چيز مغشوش است .\r\nشنبه 4 شهر رمضان - شبها خيلى بلند است . دو شب اول را يك ساعت و نيم خواب كردم ، ليكن ديشب خوابم نبرد . دو شب است باران خوبى مىآيد . هوا خنك شده .\r\nروزها تا وقت ظهر خواب هستم . مسجد و بازار هنوز نرفته‌ام . دوستان نيستند و بازار بىآنها صفا ندارد . خوش رمضانى سال گذشته داشتيم . هرگز فراموش نمىشود .\r\nبرعكس امسال تنها هستم . حضرت و الا ديروز غروب از كهريزك تشريف آوردند .\r\nشكارى نكرده بودند . كاغذى ديشب از اسد الله ميرزا رسيد . معتضد السلطنه نوشته بود الان در شيراز است . ده روز خواهد ماند . تاريخ كاغذ بيست و چهارم شعبان بود .\r\n\r\n","description":"","footnote":"","page_name":" 704 ","page_number":704},
  {"content":"\r\n\r\nاز عتبات كاغذى نرسيده . پول هم راه نيفتاد . سارى اصلان تمامش تركى حرف مىزند .\r\nكسى هم نيست به عرض برسد . لابد بايد تحمل هزارگونه لاطايل كرد و عرضى نكرد . به جهت آنكه اگر تظلم كنم يك‌مرتبه از ميان رفته و خواهد خورد . سه ساعت به غروب مانده خانهء حضرت و الا رفتم . روزه حالت تكلم باقى نمىگذارد . شارژدفر هولاند آمد مأمور چين شده دو ماه ديگر مىرود .\r\n\r\nنشان سفير روس\r\nسفير فوق العادهء روس را گفتند روزى كه مهمان پولكونيك قزاقها بود هزار تومان به سوارهء قزاق انعام داده بود و در سر سفره مطه‌وس خان « * » ارمنى كه مترجم پولكونيكهاست حمايل درجه اول شير و خورشيد را انداخته بود . چون به اين سفير هم همان حمايل را داده‌اند خيلى اوقاتش تلخ شده و رسما اظهار داشته كه شأن من نبود حمايلى را كه مترجم يك نفر سرهنگ روس دارد بدهيد . بعد گفته بودند به شما تمثال و حمايل سبز داده شده . به اين حرف بىمعنى از سر باز كرده بودند و حال آنكه تمثال مبارك حمايل ندارد و نشان دولت نيست ، فقط محض علامت مرحمت شخص سلطنت تمثال مرحمت مىشود . هيچ وقت تمثال حمايل نداشته و نخواهد داشت .\r\nروزى را هم كه حضرت نايب السلطنه در اميريه از سفير دعوت كرده بودند حكم شده كسى تمثال مبارك نزند . تمام صاحب‌منصبان بىتمثال حاضر شدند و حال آنكه در مهمانى صدراعظم تمام زده بودند و سفارت آنها آنقدر از ايران بىاطلاع نيست .\r\nطورى كه آنها از كارهاى ما مطلع هستند خود شخص سلطنت و صدراعظم و ديگران اطلاع ندارند .\r\n\r\nنشان شير و خورشيد\r\nبه هرجهت نبايد نشان و حمايل را آنقدر خوار و ذليل كرد كه اين گفتگوها برخيزد . نشان شير و خورشيد در حقيقت اول نشان قديم ما است و آنقدر در داخله و خارجه از اين نشان دارند كه به حساب درنمىآيد . در تنها ايران متجاوز از دو هزار نفر بدون استحقاق اين نشان را دادند . در سه سفر فرنگ گمان مىكنم دو هزار داده شده باشد . هرچه سفير يا شارژدفر از خارجه وارد ايران مىشود تازگى رسم شده شب سيم ورود بدون هيچ ملاحظه نشان و حمايل مىدهند . اين نشان را به اهل نظام سابق نمىدادند . فقط براى خارج نظام و شاهزادگان محترم بود . به خارجه هم از همين نشان مىدادند . خود اسم نشان معلوم است . بارى روزى كه گيلان وارد شده بود پس از دو سه دفعه ملاقات با اكبر خان بيگلربيگى گيلان روزى گفته بود كه شما به اين سن كم بايد خيلى خدمت كرده باشيد كه آنقدر نشان گرفته‌ايد و گمان مىكنم براى من‌بعد خودتان چيزى باقى نگذاشته باشيد . خوب بود ملاحظهء بعد را هم مىكرديد .\r\n\r\n\r\n","description":"","footnote":"\r\n( * ) پطروس ( ؟ )\r\n","page_name":" 705 ","page_number":705},
  {"content":"\r\n\r\n\r\nوضع تركمانها به قول سفير روس\r\nخيلى شخص ناقلاى زرنگى بود . حضرت و الا كه بازديد تشريف برده بودند خيلى صحبت از تركمانها شده بود . گفته بود هشتاد هزار آلاچيق شماره شده و از هر آلاچيق در سال شش منات ماليات گرفته مىشود . خيلى از سوارى آنها تعريف كرده بود [ كه 
  ] خيلى بهتر از سوارهء لگزى و قزاق هستند . بچه‌هاى آنها را تازه به مدرسه مىبرند .\r\nتا حال راضى نمىشدند . گفته بود خيلى مدرسه ساخته‌ايم و كم‌كم تربيت خواهند شد . در آبادى آنجاها خيلى زحمت كشيده‌اند . طورى كه تعريف مىكنند خصوصا آقاى عماد السلطنه مىگفت مثل فرنگستان شده . شهر و كوچه و عمارت هيچ فرق ندارد . چندين شهر آباد كرده‌اند . خود اين سفير به حضرت و الا گفته بود كه سالى يكصد هزار اصله درخت مىكارم و حالا خيلى باغات و جنگل آباد شده . جاى خوبى به چنگ روس افتاد . از اين هشتاد هزار آلاچيق دويست هزار سوار بگيرد مقابلى با يك كرور قشون هندوستان مىكند . سوار تركمانها مشهور و معروف است . اين سوار وقتى كه تربيت شود و فنون سپاهى بياموزد اسلحه و صاحب‌منصب خوب داشته باشد هيچ سوارى به پايهء آنها نمىرسد و از هر قشونى ممتازترند .\r\n\r\nماچ مشير الدوله از زن سفير روس\r\nاين هشتاد هزار آلاچيق و آن زمين و آب بىپايان به يك « ماچ » كه مشير الدولهء مرحوم از زن وزيرمختار روس كرد به باد رفت . اين يحيى خان غير مرحوم اين ولايت خوب و اين جاى آباد را از دست داد . در حقيقت ميدان مشق ايران بود . به دست خود دشمن به اين بزرگى مثل روس را آوردند و همسايهء خود كردند كه اين‌طور مدعى شده و آنى آسوده نباشند .\r\n\r\nنفوذ روس\r\nچندى ديگر خراسان و استراباد هم خواهد رفت . چنانچه نصف خراسان اكنون رفته .\r\nتمام آبادى آنجا بواسطهء رعيت ايران شده و طورى به آنها التفات و محبت مىكنند كه متصل جلاى وطن كرده پشت‌سرهم مىروند . جمعيت آنجا تماما ايرانى شده . نصف اهل خراسان را هم قونسول او تبعه خواهد كرد و حكومت ابدا نمىتواند حرف بزند و ماليات بگيرد . استعفاى صاحب‌ديوان تمامش محض اين بود . قونسول او در شهر مشهد مثل يك نفر امپراطور حركت مىكند . در سال وبائى يك ماه شهر استرآباد را قزاق روس محافظت كرده حاكم و غيره گريخته بودند . اراذل شهر به خانه‌ها مىريختند . لابد قونسول محض محافظت شهر از حكومت عشق‌آباد ساخلو خواست و در اين مدت خيلى خوب نگاه‌دارى كردند . خيلى مردم [ اظهار 
  ] رضايت كردند .\r\n\r\nحرفهاى عميد الدوله\r\nنواب و الا عميد الدوله كه از استراباد معزول شدند به حضرت و الا عرض كردند كه\r\n\r\n","description":"","footnote":"","page_name":" 706 ","page_number":706},
  {"content":"\r\n\r\nقونسول روس در استراباد سالى پانزده هزار تومان مواجب دارد و از اين مبلغ محض جلب قلوب اهالى آنجا در سالى دوازده هزار تومان انعام و احسان مىكند و ماهيانه بگير دارد . مثلا هركس يك قرقاول پيشكش ببرد سه امپريال انعام مىدهد . ديگرى بره ببرد همين‌طور و از جانب دولت مأمور است كه تا آخر سال اين مبلغ را انعام بدهد و به اين واسطه استراباديها تمكين محض‌اند . متصل در فكر هستند و از همه كس بىفكرترند .\r\n\r\nمورخ دروغ‌پردازها\r\nهرچه آنها طماع هستند و ميل دارند متصل بر ملك خود وسعت بدهند ما خواب [ ايم 
  ] و برعكس از مملكت خود كسر مىكنيم . اگرچه مورخ دروغ‌پرداز ما اعتماد السلطنه در كتاب « المآثر و الاثار » نوشته فسحت مملكت ايران از سمت شمال ، فسحت مملكت ايران از سمت مشرق و غيره و غيره اما از ايران فقط اسمى باقى است و همين اسم تمام كارها را كفايت مىكند و به قول اعتماد السلطنه هم من‌بعد تصورات بيمعنى خواهند كرد .\r\nيكشنبه پنجم - باران خوبى ديشب وقت سحر آمد . هوا سرد شد . پنج ساعت به غروب مانده خانهء حضرت و الا رفتم . غروب منزل آمدم . حضرت و الا شمران تشريف برده‌اند . دو ساعت از شب رفته سوار شده خانهء نظام الدوله رفتم . از باغ دولاب آمده بود . سرما خورده بود حالت نداشت . طوفان غريبى از باد و تگرگ كرد . تا يك ساعت به شدت تمام هوا منقلب بود . صداى باد و رعد گوش را كر مىكرد . آب از ناودان به مثل سيل جارى بود . آنچه شكوفه باز شده بود اين تگرگ زد . تا هوا ساكت شد برخاسته منزل آمدم . كوچه‌ها تنگ ، در وسط كوچه جوى آب و سوراخ ، از دو سمت كوچه هم آب ناودان سرازير است . به زحمت تا منزل آمدم . باران نمىآمد ، اما آب ناودان از هزار باران بدتر بود .\r\n\r\nعكاسى\r\nدوشنبه ششم رمضان المبارك - با سليمان ميرزا بازار رفتم . جمعيت مرد زياد بود . اما زنها تماما مسجد سپهسالار هستند . معدودى زن در بازار تردد مىكرد .\r\nگفتند مسجد سپهسالار با وجود گل و سرما از همه سال بيشتر جمعيت مىشود . دكان عكس‌فروشى بود . عكس زن داشت . تمام را خودش انداخته ، اسم و رسمشان را خوب مىدانست . اما اغلب بدشكل و بدتركيب بودند ، يعنى عكس آنها را بد انداخته بود .\r\nچون زنها كمتر عكس مىاندازند اصول و وضع نشستن و لباسى كه براى عكس خوب باشد نمىدانند چيست . عكاس هم آنقدر فهم ندارد كه حالى كند و عكس را به قاعده و خوب بيندازد . بىمناسبتى لباس آنها و بد نشستن آنها و بىوقوفى عكاس عكسها را ضايع كرده و از جلوه انداخته است .\r\nافطار را خانهء حضرت و الا كرده پس از شش ماه بل متجاوز بود درب خانه نرفته\r\n\r\n","description":"","footnote":"","page_name":" 707 ","page_number":707},
  {"content":"\r\n\r\nامشب رفتم . جمعى از علما خدمت آقا بودند . اظهار التفات كرده از آن زبانها كه مار را از سوراخ بيرون مىآورد . آقا ميرزا حسن آشتيانى هم آمد . شبهاى ماه مبارك اغلب علما را دعوت مىكند ، جمعيت زياد مىشود . فردا حضرت وليعهد به تيراندازى تشريف مىبرند . تدارك آن كار را مىديدند . زود برخاسته منزل آمدم .\r\n\r\nخريد زنها\r\nسه‌شنبه هفتم رمضان - هواى خوش طهران همين ايام است . ماه رمضان هم مانع گردش و تماشا است . يك روز مسجد سپهسالار رفتم . به همان وضع سالهاى گذشته بود . زن و مرد بىاندازه [ بود 
  ] . اسباب زياد از هر قبيل چيده‌اند . در توى مسجد زن و مرد از هم جدا ، سمتى زن و سمت ديگر مرد است . اما در ميان دالان و خيابان محل هزار گونه شيطنت و نادرستى است . هيچ نديدم مردها خريدى كنند ، اما برعكس زنها هريك مبلغى متاع خريده به دست داشتند . نمىدانم اين همه پول را از كجا مىآورند .\r\n\r\nحاجى صدر الدوله\r\nحالتم خوش نيست . ديشب منزل جناب حاجى صدر الدوله ايشيك آقاسىباشى حضرت وليعهد رفتم . همسايهء ما است . خانهء عيال مرحوم صنيع الملك را كرايه كرده .\r\nآدم معقول باسوادى است . اصفهانى هستند . سيد بحرينى كه روضه‌خوان و نديم مخصوص وليعهد است در همين خانه منزل دارد . به استدعاى آقاى آقا سيد عبد الله « * » حضرت وليعهد اجازه داده‌اند مسجد سپهسالار قديم مىرود موعظه مىكند . بايد رفت تماشا كرد . يك فنجان سكنجبين آنجا خوردم . منزل كه آمدم حالت زكام سختى عارض شد .\r\n\r\nاطلاعاتى دربارهء انتظام الدوله\r\nاعتصام نظام و معين دفتر آمدند . بتول خانم همشيرهء اميرزاده محمد حسن ميرزا كه عيال جناب انتظام الدوله است به ناخوشى سكته فوت كرده . جوان و خيلى خانم ممتازى بود . محمد حسن ميرزا عتبات و انتظام الدوله مازندران است . سليمان ميرزا را تسليت گفتيم . عمهء او مىشود . محمد حسن ميرزا بواسطهء كارهاى بيمعنى انتظام الدوله از همشيرهء خود هم گذشته بود . چندان آمد و رفتى نداشتند . تابستان گذشته اعليحضرت روزى آنجا رفته دست افتخار السلطنه دختر خود را كه از ليلى خانم همشيرهء انتظام - الدوله است به دست پسرش دادند . بيچاره اين عروس را نديده دنيا را وداع كرد .\r\n\r\nحكومت گيلان\r\nمطلب تازه‌اى كه اعتصام نظام مىگفت آمدن محمد ميرزا است . حكومت را به\r\n\r\n\r\n","description":"","footnote":"\r\n( * ) آية الله سيد عبد الله بهبهانى مراد است .\r\n","page_name":" 708 ","page_number":708},
  {"content":"\r\n\r\nحضرت و الا ملك‌آرا دادند مشروط به اينكه محمد ميرزا آنجا نباشد و طهران بيايد .\r\nگيلانيها از اميرزاده شكايت كرده بودند . به اين جهت احضار شد . بعد از رفتن حضرات اندرون رفتم . حالتم خيلى منقلب شد . به شدتى سر و مغزم به هم خورده كه شام و خواب را حرام كرد . تا وقت خواب هفت هشت دستمال بزرگ عوض كردم .\r\nچهارشنبه هشتم - الحمد لله حالتم بهتر است . ديروز خيلى خيلى سخت گذشت . زكام و روزه خيلى منافات دارد . شعاع الدين ميرزا وارد شد . ضرورتا دو ساعت از شب رفته خانهء عزيز الدوله ديدن او رفتم . تاج الدين ميرزا هم آمد . گفتند عميد الدوله يك سمت بدنش فلج شده . دو سه حكيم مشغول مداواست . تا ساعت شش آنجا بودم .\r\n\r\nچراغ برق\r\nمغازهء « توكو » چراغان هر شب دارد . با چراغ برق روشن مىكند و خيلى قشنگ است . خيابانها هيچ چراغ نداشت . گويا شبهائى كه ماهتاب است در عوض كسر و تنزيل و مخارج صدور برات و رسوم مستوفى كارخانه چراغ روشن نمىكند تا مخارج فوق ضرر نخورد و آن كارخانه هم دست بلجيكىها است . دولت به آنها واگذار كرده .\r\nبعد همين‌طور مشغول خاموش كردن مىشود تا برود به اول خيابان . تمام ساعتى كه چراغ مىسوزد نيم ساعت بيش نيست ، آن هم چهار تا روشن و پنجمى خاموش ، پنج عدد روشن و ششمى خاموش است . ساير خيابانها هم كه هيچ چراغ ندارد . فقط خيابان لاله‌زار و ناصريه و الماسيه و ميدان توپخانه و نصف خيابان چراغ‌گاز دارند . ده ذرع به ده ذرع يك چراغ گذاشته شده است و از بس فتيلهء آن ضايع و شيشهء آن چرك است دو ذرع راه روشن نيست .\r\n\r\nچشم و همچشمى\r\nحضرت و الا از شمران تشريف آوردند . رخت عيد آن خانه هم آخر به گردن من ماند . لابد خريدم ، حضرت و الا ابدا خودشان را به آن راه نزدند . هركس رخت عيد خواست سكوت كردند و جواب ندادند . پارچه‌هاى خوب آورده‌اند ، اما خيلى گران ، از ذرعى سى تومان الى سه تومان . ارزان‌ترش را حالا كسى نمىپوشد . به چشم و هم‌چشمى خانهء ايرانيها خراب شده و دست‌بردار نيستند .\r\nدوشنبه 13 رمضان - عصر از خواب بيدار شدم . اغلب شبها و صبحها باران مىآيد . هوا سرد شده جز شكوفهء بادام و زردالو چيز ديگر باز نشده . اين سرما به آنها هم خدمت كرده و مانع از باز شدن شكوفه هست . باغ مصفا شده چمنها خيلى خيلى قشنگ شده است . بهار خوبى است . خانهء حضرت و الا رفتم تا عصر باران مىآمد .\r\nكوچه‌ها گل بود شب آنجا ماندم . نزهت تازه چند قدم راه مىرود و كمى حرف مىزند خيلى مزه داشت .\r\n\r\nلباس عيد\r\nسه‌شنبه 14 - ظهر بيدار شدم . دستخطى از عماد السلطنه رسيد ، در نجف اشرف\r\n\r\n","description":"","footnote":"","page_name":" 709 ","page_number":709},
  {"content":"\r\n\r\nكاغذهاى ما رسيده بود . حالا كربلا تشريف دارند . پس از شبهاى احيا به سمت كاظمين و از آنجا به طهران خواهند آمد . از پشه و مگس آنجا عماد السلطنه خيلى شكايت كرده بود . حالا كه اين‌طور باشد بهار و تابستان چه خواهد بود . سفر خوشى رفتند اينها هم محض دل‌خوش‌كنك من است مرقوم مىدارند . اگر يك ساعت اين ايام به خاطرم خطور مىكرد خدا شاهد است ساعتى آرام نمىگرفتم ، خواه مرخص مىكردند ، خواه نمىكردند . از همه زودتر مىرفتم . تولوى خان و سايرين هيچ كاغذ ننوشته بودند . گمان مىكنم پاكت آنها عليحده و به اسم من بوده خانه برده باشند . بازار رفتم براى سليمان ميرزا رخت خريدم . از دست عيد خلاص شدم . رخت همه گرفته شد . خداوند رسانيد .\r\n\r\nقلدرى سار اصلان\r\nسارى اصلان . . . حالا كه پول خزانه گرفته آدم مرا جواب كرده و گفته سوار شود ببرد پيش شاه من هم مىآيم ، اگر توانستم جواب مىدهم و الا پول خواهم داد . مردكهء بيمعنى قلدرى است . خوب است قمه نكشيده ، رضا بيك را زخم نزده . هركس در اين دوره پول به كسى بدهد همين‌طور است . خانم بيچاره قيمت ملك خانىآباد را به اين . . . داد و ملكش را گرو گرفت كه خرج سفر كربلا بكند . صد تومان آن هم برات و حوالهء خزانه در عوض گرفت . اين هم كه باقى مانده چون عرض رس نيست و هركجا عرض كنى بدتر است متصل جوابهاى بيمعنى مىدهد و ترغيب به عرض كردن مىكند .\r\nاگر حاكم طهران داشت و شاهى سرتخت بود به اين جاها نمىرسيد . در عوض آنكه او تملق بگويد و هزار گونه التماس و تمنا بكند من مىكنم و نزديك است دست‌وپاى او را ببوسم . كارها تمام برعكس است . باز كاغذ خيلى مؤدب سرتاپا تملقى نوشته دادم رضا برد . از هزار و پانصد تومان به دويست تومان راضى شده‌ام نمىدهد و حال آنكه سه سال است ملكش بيع شرط شده و خانهء بيع شرط آن به مهر تمام علماى معتبر اين شهر است . نه من تنها به اين درد مبتلا هستم هركس پولى قرض داده حالتش همين‌طور است . تمام مطالبات مردم مانده و هيچ كس نيست دو ساعت حكم كند .\r\n\r\nعيدى امسال\r\nپنجشنبه 16 رمضان - منزل بودم ، شب جنيد ميرزا آمد . مشكوة السلطنه و محمود خان هم آمدند . هوا سرد شده غالب اوقات باران مىآيد . گفتند اعليحضرت امسال به سلام تحويل جلوس نمىفرمايند و عيدى شب عيد را در عوض مواجب سرايدار خانه به امين همايون دادند . بعضى كه دستخط پيدا كردن محل جهت مواجب دارند به خيال افتاده مىخواهند تعارفى بدهند و عيدى تحويل را محل مواجب كنند ، يعنى اين قسم دستخط به دست غالب مردم اين مملكت هست و گمان مىكنم آخر هم اين خيالات صورت بگيرد .\r\n\r\nمواجب تومانى چهار عباسى !\r\nمحمود خان مىگفت امروز خبر كردند كه مواجب مىدهند . وقتى كه رفتم گفتند\r\n\r\n","description":"","footnote":"","page_name":" 710 ","page_number":710},
  {"content":"\r\n\r\nمواجب سال گذشته و امسال را تومانى چهار عباسى خواهيم داد . مردم به صدا درآمدند كه دو سال است مواجب نداده‌اند ، حال هم تومانى چهار عباسى مىدهند . آخر راضى شده گرفتند . از بس به مردم بىجهت مواجب داده‌اند اين قسم شده . بعضيها كه قوهء دوندگى دارند و حالت مردم را خوب مىدانند صاحب مبلغها نقد و جنس هستند . فقط بايد از اندكى تغير و فحش روگردان نشد . مير فتاح ملايرى كه اين شيوهء مرضيه را داراست دو سال است طهران آمده و در اين مدت قليل هزار تومان نقد و سيصد خروار جنس براى خود و كسانش مواجب و مستمرى درست كرده . هنوز هم دست برنداشته شب و روز مشغول است . از اين قبيل بسيار است . در هر شهرى و بلدى چند نفر هستند . ميرزاها كه جاى خود دارند قلم به دست خود آنهاست .\r\n\r\nمواجب حسام السادات - درآمد ميرزاها\r\nمجد الملك وقتى كه مدعى با حسام السادات مستوفى وظائف شد در حضور شاه مدلل كرد كه اين يك نفر مستوفى چهارده هزار تومان به اسامى مختلفه مواجب و مرسوم دارد و از جمع وظائف در حضور مبارك همين مبلغ را كسر كرد و تقديم نمود و ملتزم شد كه اگر يك نفر متظلم شد مستمرى من نرسيد ده هزار تومان بدهد و هزار چوب بخورد . اين ميرزاها در هر كتابچه به اسامى مختلفه مواجب دارند و هيچ كس ملتفت نيست . الان خانهء حسام السادات صد هزار تومان ارزش دارد . همين‌طور ديگران . بالاتر و بهتر ، هرچه هست در جيب و بغل آنها است .\r\n\r\nتعزيه‌خوانى عزيز السلطان\r\nجمعه 17 - خانهء حضرت و الا رفتم شمران تشريف برده بودند . بازار رفتم تماشائى نداشت . شب منزل آمدم . عزيز السلطان تعزيه دارد در همان حياط آغاباشى .\r\nخيلى مجلل و مزين . همان دستگاه و همان وضع تكيه دولت را مهيا مىكند . اعليحضرت و حرم هم در اطاقهاى اطراف حياط هستند . تمام خانمها از پشت پرده پيدا [ هستند 
  ] و مخصوصا به مردم تماشا مىدهند . دو سه سال قبل اين تعزيه را در وسط اندرون بيرون مىآوردند . زن و مرد خارجى نمىرفت . حرمهاى شاه و خدمهء اندرون بدون چادر و چاقچور با بزك و تجملات بسيار و لباسهاى قشنگ قشنگ روى نيم‌كت و صندلى نشسته اسمش اين بود كه اجزاء تعزيه يا پيرمرد هستند يا بچه . ليكن پير آنها چهل ساله و بچهء آنها به سن هيجده و نوزده بود . طرفين از تماشاى يكديگر لذت مىبردند . حال آن وضع برهم خورده در حياط آغاباشى تعزيه مىخوانند . از پشت « زنبورى » تماما آشكار هستند . با مرد و زن تعزيه متصل صحبت و شوخى مىكنند .\r\nاز خانوادهء ماها خيلى به آن تعزيهء اندرون رفته‌اند . از قول آنها من مطالب فوق را شنيده‌ام . خود عزيز السلطان متصل الان هم در اندرون است و هر كارى بخواهد مىكند .\r\n\r\nشاه در مسجد سپهسالار\r\nامروز اعليحضرت مسجد سپهسالار تشريف بردند . من خيلى دلم مىخواست\r\n\r\n","description":"","footnote":"","page_name":" 711 ","page_number":711},
  {"content":"\r\n\r\nمطلع باشم و در ركاب بروم . گفتند به قدر چهار پنج هزار زن جمع شده بود . يك سال من رفتم و خيلى تماشا داشت . ملتزمين ركاب ميان خانمها گردش مىكنند و روگيرى درستى در ميانه نيست . گويا از اصل نيست . سپهسالار « حيز » نبوده به جهت آنكه سالى يك ماه تمام در اين مسجد معصيت مىشود .\r\nشنبه 18 - باران مىآمد ، هوا سردتر شده است . از اوايل زمستان و اواسط آن خيلى سردتر شده است . خانهء حضرت و الا رفتم روضه داشتيم . ساعت سه با سليمان ميرزا و حكيمباشى به رسم معمول مسجد ملك التجار رفتيم . ياد سال گذشته بودم كه در همچو شبى در اين مسجد جمع بوديم و جمعا آرزوى همچو مسافرتى را مىكرديم و از خداوند درخواست كرديم كه به زودى زود اسباب آن را فراهم بياورد . آنها موفق شدند و من باز در بدبختى ماندم . خوشا به حال آنها . عجب جائى هستند . كسى كه از آن جمع موفق نشد من و حكيمباشى و سليمان ميرزا بوديم . مابقى آقا و نوكر رفتند .\r\nپس از نماز آقا به منبر تشريف بردند . همان نسخهء شب نوزدهم كه حفظ كرده‌اند قرائت شد . خدا شاهد است چندين مرتبه به گوش خود همين وعظ را از آقا شنيده‌ام .\r\nحتى كلمات جزء آن تغيير نكرده بود . سه مجلس وعظ ياد گرفته و در اين سه شب احياء ذكر مىكند و هركدام مخصوص يك شب است . . .\r\n\r\nترس وليعهد از رعد و برق\r\nساعت هشت خانهء حضرت و الا عودت كرديم . اول شب رعد و برق طولانى مفصلى شد . مىگويند حضرت وليعهد خيلى از رعد و برق وحشت دارند ، بطورى كه ما فوق آن متصور نيست . ميرزا باقر خان پسر معين السلطنه تعريف مىكرد كه چند شب قبل در موقع رعد و برق و انقلاب هوا آنجا بودم . اول كه هوا بناى انقلاب را گذاشت حضرت وليعهد اطاقها را گردش كردند تا اطاق بىدر مطبوعى پيدا كنند ، آخر جائى پيدا نشد به قهوه‌خانهء مغرور ميرزاى ناظر پناه بردند . خيلى كوچك بود و پنجره و در هم به سمت باغ نداشت . فرمودند سادات جمع شوند . در آن موقع ديگران حق دخول ندارند . قايم‌مقام و وكيل و دبير السلطنه و ساير اقوام آنها حاضر شدند . همه دست به دعا بلند كرده سيد بحرينى بناى روضه خواندن را گذاشته . حضرت وليعهد طورى سخت گريه مىكردند و فرياد مىزدند كه به گفتن درست نمىآيد . همين‌طور اضطراب داشتند و دعا مىكرديم . يا الله يا الله مىگفتيم ، سيد روضه مىخواند . تا الحمد لله رعد و برق ساكت شد . با حالت مغشوش به اطاقهاى خودشان تشريف بردند . چون مطلب تازه بود نوشتم .\r\n\r\nوعظ سيد ريحان الله\r\nدوشنبه 20 - عصر خانهء حضرت و الا رفتم . بعد از روضه با حكيمباشى مسجد مروى رفتيم . آقاى آقا سيد ريحان الله نماز مىكند و وعظ مىكند . روزش گفته بود نماز قضا به ذمه ندارم و هركس نماز قضا نداشته باشد نمىتواند نماز قضا بخواند .\r\n\r\n","description":"","footnote":"","page_name":" 712 ","page_number":712},
  {"content":"\r\n\r\nبراى نماز كه نيامد . ساعت شش و نيم آمده منبر رفت . خوب حرف مىزند . ساعت هشت سوار شده منزل آمدم . از سر شب باران مىآمد و تا منزل باران خوردم .\r\n\r\nمواجب سرايدارها\r\nسلام تحويل را موقوف كردند . هرچه تنخواه آن مىشد به امين همايون در عوض مواجب سرايدارها دادند . رنود محل براى مواجب خود پيدا كرده‌اند . مىخواهند عريضه كنند از عيدى شب عيد مواجب مرحمت شود . احتمال كلى دارد مواجب بدهند .\r\nاز چه راه‌ها مداخل مىكنند . در حقيقت سوراخ دعا را گم كرده‌اند . منافع دولت اين است .\r\n\r\nنوروز 1312\r\nشب پنجشنبه 23 شهر رمضان المبارك - سنهء 1312 هجرى ، بيست يكم مارچ ماه سنهء 1897 مسيحى ، غروب خانهء حضرت و الا روضه رفتم . پس از روضه حضرت و الا بيرون نشستند . من منزل آمدم . چهار ساعت و شصت و پنج دقيقه و پنج ثانيه به زيج محمد شاهى از شب مزبور گذشته تحويل شمس به برج حمل شد . شب خوبى و موقع خوشى بود . انشاء الله سالى بر همه مسلمانان مبارك است . شب قدر ، شب رحمت ، در حين عبادت و دعا تجديد سال نو . انشاء الله تعالى از همهء سالها بهتر و خوش‌تر خواهد بود . اعمال شب بيست و سوم را آنچه مقدور شد به جا آورديم . از مسجد ملك و وعظ آقا الحمد لله امشب محروم ماندم . تا سال ديگر هم خدا بزرگ است .\r\n\r\nعيدى گرانتر\r\nپنجشنبه 23 - چهار ساعت و نيم به غروب مانده با سليمان ميرزا سوار شده به سمت حضرت عبد العظيم عليه السلام رفتيم . جمعيت زياد بود . زيارت و نماز كرده مراجعت كرديم . باد مىآمد و به شدت سرد بود . دو ساعت به غروب كمتر داشتيم خانهء حضرت و الا رسيدم . آغا شاهزاده و شاهزاده آغا تشريف داشتند . جاى سفريها خيلى خالى بود ، اما جاى آنها بهتر است . ما بايد افسوس بخوريم . تا نصف شب آنجا بودم بعد منزل آمدم . پيش خود خيال كرديم شاه عيدى نمىدهد . هيچ كس از ما هم توقع نخواهد كرد . معلوم شد تكليف امسال زيادتر شده و از همه سال گرانتر تمام شده .\r\n\r\nتوالت كردن شاه\r\nشنبه 25 رمضان - ديروز با حضرت و الا درب خانه رفتم . خلوت بود تماشائى نداشت . مگر اين‌كه سفرا مىآمدند . شاه مشغول « توالت » بود . اقلا ده نفر هم مشغول آوردن و بردن اقسام لباسها و جواهرات بودند تا كدام پسند شود و مطبوع افتد . زود آمديم .\r\nمعتضد السلطنه چند روز است تشريف آورده . از بغداد به كشتى نشسته و از\r\n\r\n","description":"","footnote":"","page_name":" 713 ","page_number":713},
  {"content":"\r\n\r\nبندر بوشهر به خشكى وارد شده از شيراز چاپارى آمده هيجده روز فارس مانده . مداخل خوبى كرده . عيشها كرده . لذتها برده دماغى داشت . اسد الله ميرزا از تفصيلات فارس خيلى به من نوشته بود . كاغذى از آقاى عماد السلطنه تازگى رسيد . به سلامتى روز 24 از كربلاى معلى بيرون آمده به كاظمين عليهما السلام مىروند و براى دوم يا سوم ماه شوال به سمت ايران حركت خواهند كرد .\r\n\r\nصدر السلطنه !\r\nاز قرارى كه نوشته بودند در تهران هم شهرت دارد صدر السلطنه كار غريبى كرده ، نايب ديار بكر به سمت طهران مىآمده عيال خود را در بغداد خانهء يكى از آدمهاى صدر السلطنه گذاشته . زن خيلى خوشگل بوده صدر السلطنه به خيال عمل شنيع افتاده خود زن يا يكى از اقوام او تلگرافا نايب را خبر كرده از بين راه مراجعت مىكند . بعضيها مىگويند نايب را گرفته دست و پايش را بسته . . . و نايب ديار بكر را كتك فراوان زده و مرده است . بعد مردم شورش كرده تلگراف به طهران نموده‌اند .\r\nصدر السلطنه فرارا بصره رفته و از آنجا به بمبئى عازم شده .\r\n\r\nانتصابات جديد سفرا\r\nاحتشام السلطنه پسر مرحوم علاء الدوله مأمور بغداد شد . كار خوبى گرفت و تا حال هم در اين خط نبود . كارش حكومت بود . اولاد علاء الدوله مرحوم از خوشبختها هستند .\r\nناظم الدوله اسد الله خان سفير كبير اسلامبول استعفا كرده برادرش محمود خان علاء الملك [ را 
  ] كه وزيرمختار روسيه بود و اكنون موقتا طهران آمده است مأمور اسلامبول كردند . ميرزا رضا خان دانش معين الوزاره جنرال قونسول تفليس را وزير مختار روس كردند . معاون السلطنه برادر آجودان مخصوص را كه چند ماهى است آذربايجان مأمور شده جنرال قونسول تفليس كردند . مىگويند قونسول تفليس سالى سى چهل هزار تومان منافع و مداخل دارد . سفارت اسلامبول متجاوز از يكصد هزار تومان بطور حتم و يقين منافع دارد . در اين دو جا هركس مأمور باشد دنيا و آخرت هردو را دارد و در حقيقت لذت از عمرش خواهد برد . از تمام كارهاى ايران بهتر است .\r\n\r\nخانواده سادات طباطبائى تبريز\r\nناظم الدوله و نظام العلماى تبريز [ و 
  ] علاء الملك [ و 
  ] وكيل الملك برادر هستند .\r\nاز سادات خوب نجيب آذربايجان مىباشند . اغلب در دستگاه وليعهد خود و كسانشان داخل كار و شغل هستند . قايم‌مقام هم پسر عموى اينهاست ، از همين سلسله و خانواده خيلى تعريف مىكنند .\r\n\r\n","description":"","footnote":"","page_name":" 714 ","page_number":714},
  {"content":"\r\n\r\n\r\nمزاياى مأموريت خارج\r\nكارى در اين زمانه بهتر از مأموريتهاى خارجه نيست . اولا مواجب خوبى مىدهند ، ثانيا در هر موقع راحت [ اند 
  ] و هيچ وقت كارى ندارند و اگر قدرى به قاعده رفتار كنند مثل صدر السلطنه واضح و آشكار كارى نكنند كه باعث شورش و تشكى عموم مردم بشود بيست سال سى سال در كمال عزت و جلال مأمور خواهند بود . يك چيز ديگر كه عيان است و از همه بهتر است نبودن مسئوليت و كار است . جمعى كه در اين رشته كار هستند ديده‌ام مدتهاست مأمورند و ابدا اسم عزلى براى آنها نيست مگر گاهى تبديل كنند . آن هم بسيار خوب است . خوش و راحت زندگانى مىكنند .\r\nهميشه معزز و محترم ، آسوده و راحت مشغول سياحت و تماشاى خوب مىباشند . هميشه من افسوس آنها را مىخورم . كاش ممكن بود و من را به يك قصبهء خارجه مأمور مىكردند .\r\n\r\nاعمال و حركات صدر السلطنه\r\nاين صدر السلطنه اصلا دماغش ناخوش است . وقتى هم صرع مفصلى گرفت و نزديك بود هلاك شود . پس از آن‌كه از بمبئى آمد وزيرمختار ينگىدنيا شد و اول سفيرى بود كه آنجا رفت . خيلى محترم در انظار مردم جلوه كرد . در ينگىدنيا بناى كارهاى بيمعنى را گذاشت . مثلا حرفهاى بى خود و مطالب جعلى خيلى مىگفت و مىنوشت . متصل نطقهاى بيموقع مىكرد . روزنامه‌نويسهاى امريكا هرچه مىگفت در روزنامه درج مىكردند . اسباب تمسخر و مضحكه شده بود . صدر السلطنه خيلى اوقاتش تلخ شد و به رئيس جمهور اعلان كرد كه روزنامه‌نويسها را قدغن كند و تنبيه كند من‌بعد اين قسم مطالب ننويسند . اگر تنبيه نكند و غدغن نكند دوازده ساعت ديگر بيرق ايران را خوابانيده و خواهد رفت . رئيس جمهور پيغام داده بود مردمان ينگىدنيا آزادند و اين ولايت آزادى است . نمىشود مردم را از بعضى كارها منع كرد و بىجهت تنبيه كرد . بهتر اين است شما ترك اعمال قبيحهء خود را كرده و من‌بعد خوبتر حركت كنيد تا اسباب مضمون روزنامه‌نويس نشويد . هر آينه نمىتوانيد جلوگيرى كارهاى خود را بكنيد و ميل رفتن داريد تذكرهء خروج روانه شد به سلامتى برويد . صدر السلطنه هم به لندن آمد . اعليحضرت سفر سيم فرنگ رفته بودند آنجا شرفياب شد . بعضى مطالب عرض كرد مرخص شد . بارهاى زيادى را برداشته از راه اسلامبول به طهران برود . در اسلامبول در مجلس مهمانى سفارت ايران كه همين مشير الدوله تهيه ديده بود با اين سلطان ابراهيم ميرزا مشكوة الدوله - لقب بهترش مادام چلو - دعوا كرده ( سلطان ابراهيم ميرزا به مراتب از صدر السلطنه ديوانه‌تر است ) در سر ميز در حضور مردم سلطان ابراهيم ميرزا دست صدر السلطنه را طورى به دندان گرفت كه دو انگشتش تا يك سال مجروح بود . به طهران آمده مدتى ناخوش بود . باز خودى داخل كار كرده به اين مأموريت رفت . گرماى عربستان كمك كرده اين مسافرت هم به اين قسم ختم شد . خداوند از آينده محافظت فرمايد .\r\n\r\n","description":"","footnote":"","page_name":" 715 ","page_number":715},
  {"content":"\r\n\r\n\r\nاعتقاد زنان به حنابندى\r\nدوشنبه 27 رمضان - عوام از امروز ماه مبارك را تمام مىدانند و مژدهء شوال را مىدهند . اما باز خيلى باقى است . سرد بود ، باد شديد مىآمد ، از همان بادهاى پارسال .\r\nديشب كه خيلى سخت وزيد . در حقيقت طوفان بود . خانهء حضرت و الا رفتم . بازار قدرى كار داشتم . همه ساله روز بيست و هفتم در امامزاده زيد ( ع ) معركه مىشد . تمام زنهاى طهران نجيب و نانجيب ، پير و جوان جمع مىشدند و رسوماتى داشتند . مثلا آنقدر حنا در آن روز مىبستند كه حوض بزرگ امامزاده آبش قرمز مىشد . كارها دارند ، پيرهنها مىدوزند ، گدائيها مىكنند . كارها مىكنند كه به نوشتن درست نمىآيد . اعتقادات زياد به امروز و آن كارها دارند . بطورى اعتقادشان كامل است كه شرط و شرطبندى و قسمهاى مغلظه مىخورند كه اين اعمال صدق است و هر آينه از روى اعتقاد عمل شود بدون شك و شبهه به مقصود مىرسند . مثلا يكى حناى زيارت درست مىكند ، يكى حناى بخت درست مىكند ، يكى حناى مكهء معظمه مىدهد ، يكى حناى سفيدبختى مىدهد ، يكى حناى مراد مىدهد . اقلا صد قسم حنا در آن روز تهيه مىكردند . همين‌طور پيراهن و كفش و چارقد و غيره و غيره . به قدر پنج شش هزار زن جمع مىشد . مردهاى طهران هم هريك با آن . . . كه دوستى و آشنايى داشتند صبح زود داخل حجرات امامزاده شده تا غروب مشغول تماشا مىشدند . اقلا سيصد چهارصد نفر مرد در اطاقها بود . دو سال است طلاب امامزاده اين كارها را منع كرده صبح روز بيست و هفتم درهاى امامزاده را قفل مىكنند تا غروب باز نمىكنند . زنها از اين سعادت محروم مانده پراكنده به مساجد ديگر مىشوند و جاى معين ندارند .\r\n\r\nقرض\r\nعصر كاغذهاى مفصلى از عتبات رسيد . يازدهم رمضان از كربلاى معلى مرقوم شده بود روز بيست و پنجم به كاظمين مىروند . دو سه روزى آنجا [ اند 
  ] و بعد مراجعت به ايران مىكنند . از كرايهء مال خيلى شكايت نوشته بودند . قاطر بنه را سيزده و چهارده تومان كرايه كرده‌اند . تخت و كجاوه دو مقابل و چهار مقابل است . تولوى خان كار خوبى كرده بود يكصد و پنجاه تومان قرض كرده حواله به حضرت و الا كرده بود .\r\nشريك مرد كه قبض را آورده حضرت و الا مجبورا قبولى نوشتند . نواب عليه هم قرض كرده‌اند . سارى اصلان پس از چهار ماه دوندگى و مرافعه دويست تومان داد . سرگردانم كه اين مبلغ جزئى را چه بكنم . كدام خرج لازم را صورت بدهم . مابقى طلب ماند .\r\nدينارى گفته نمىدهم تا برات انعام سال نو را ندهند . راست هم گفته . آدم فرستادن بىحاصل است . پيغام مفصلى از زبان خانم دادم دو هزار قسم خورده بود كه پول نيست و نمىتوانم داد . حالا كه به كلى مأيوس هستم .\r\nسه‌شنبه 28 - باد به شدت مىآيد . جائى نرفتم . گلين خانم مسجد سپهسالار رفته بود . خيلى قرآن خواندم . همه ساله يك قرآن ختم مىكنم . انشاء الله قبول است . هوا را\r\n\r\n","description":"","footnote":"","page_name":" 716 ","page_number":716},
  {"content":"\r\n\r\nبه شدت سرد كرده . هرچه گلدان داشتم چه در زمستان ضايع شد و چه حالا ، ديگر هيچ باقى نمانده مگر قدرى درخت نارنج . ساعت سه از شب رفته خانهء شاهزاده آغا رفتم . سوز سردى مىآمد . درجهء سانتيگراد يك درجه تحت صفر ايستاده بود . شب يخ مىبندد . من خودم ديدم هيچ سال اين‌طور نبوده . مشكوة الملك از همدان نوشته بود كه دو برف آمده و به اعلى درجه سرد است . او هم كربلا رفته بود تازگى مراجعت كرده .\r\nالان شش ساعت و نيم از شب رفته انشاء الله شب آخر است . در تقويم ماه را بيست و نه روز نوشته تا آخوندها چه بگويند . رضا بيك امشب برزلجين رفت . نواب عليه هم از آن راه تشريف مىآوردند . من هم انشاء الله چندى ديگر مىروم . رضا بيك از بس خانهء سارى اصلان و معين السلطنه رفت بيچاره به هلاكت رسيد . حالا كه رفت من نمىدانم با آنها چه كنم . همچو آدم زبان نفهم . . . سختى از كجا پيدا كنم كه شب و روز مواظب باشد .\r\nدر اين چهار ماه شبانه روزى يك ساعت من رضا را نمىديدم ، فقط وقت شام و ناهار مىآمد و بعد به سر خدمت خودش مىرفت . با اين تفصيل او دويست تومان داد و معين السلطنه پنجاه تومان . رمضان الحمد لله به خوشى گذشت . طاعت و عبادتى كه نكرديم . كار ما معصيت و نافرمانى است . خداوند به عفو و كرمى كه دارد مگر امورات ما را اصلاح كند و قلم عفو به جرايم ما بكشد .\r\n من بد كنم و تو بد مكافات دهى * پس فرق ميان من و تو چيست بگو \r\nو با اين اشعار عمر خيام هم نبايد چندان غره شد و گول خورد . به قول صاحب « مقويم » « 1 » ختمة الرمضان انشاء الله تعالى .\r\n\r\nسلام عيد فطر\r\nپنجشنبه غرهء شوال المكرم - ديشب ماه را در طهران ديدند . امروز را عيد گرفتند . ديشب ساعت هفت خوابيدم . چون ديروز زودتر برخاسته بودم خوابم برد . سه ساعت از دسته گذشته خانهء حضرت و الا رفتم . تشريف نداشتند . ناهار خورده درب خانه رفتم . خدمت آقاى نايب السلطنه رسيده به اتفاق تاج الدين ميرزا و شعاع الدين ميرزا باغ رفتيم . سلام در تخت مرمر منعقد شده بود . شاه به سردر تشريف بردند . اين حكايت سردر هم از كارهاى خنك است . رفتيم درب اندرون حضرت قدسيه . اندرون فرستاديم پنج هزارى معمولى را التفات كردند . از آنجا ديدن اعتماد الحرم رفتيم . بعد اتفاقا « 2 » درشكه نشسته خدمت حضرت وليعهد رفتيم . ديشب را احياء داشتند و استراحت فرموده بودند . در اطاق فراشباشى كمى نشسته بعد اطاق موثق الدوله رفتيم . حضرت وليعهد بيرون تشريف آوردند . جمعى بودند .\r\n\r\nاغراقهاى مظفر الدين ميرزا\r\nدر وسط خيابان ايستاده قدرى صحبت فرمودند . كمى غمخوارى مستوفى الممالك\r\n\r\n\r\n","description":"","footnote":"\r\n( 1 ) - مقويم مهمل تقويم ، تقويمى به طنز بود كه نظام افشار ارومى منتشر كرد .\r\n( 2 ) - يعنى به اتفاق .\r\n","page_name":" 717 ","page_number":717},
  {"content":"\r\n\r\nرا كردند . ضمنا نويد مىدادند مىفرمودند من هم در اين مدت كه آذربايجان بودم و پيشكار داشتم مثل تو بودم ، دايم مشغول شكار بودم ، هيچ وقت شهر نمىماندم . اما با وجود اين هر امر خلافى كه واقع مىشد از من مؤاخذه مىكردند و هر مطلب خوبى كه اتفاق مىافتاد يك صفحه دستخط به قدر اين ميز مبنى بر التفات و تمجيدات به جهت فلان « ضرط الدوله » مىآمد . چهار سال است كه من شخصا به كارها رسيدگى مىكنم . در اين موقع خيلى اغراق فرمودند كه روز مىشود ده بقچه بسته كاغذ مىخوانم و به قدر سى هزار بيت كتابت مىكنم . از بس نوشته‌جات سرم مىريزد ديوانه مىشوم . اوايل مثل درويش خط داشتم ! از بس حالا با قلم آهن نوشته‌ام مثل بچهء ده‌ساله خطم شده .\r\n( از اصل حضرت وليعهد خوش‌خط نيستند . ) . بعد از اين گفتگوها فرمودند نيم ذرع آذربايجان برف آمده . ارتفاع آنجا را خواستند بفرمايند ، گمان مىفرمودند كسى نمىداند و بارومتر آندرئيد را كسى نديده . مىفرمودند من از آن « ساعتى » كه بلندى را معين مىكند در آن سفر داشتم و همه منزل [ را 
  ] تعيين مىكرد . بعضيها كه نشنيده و نديده بودند تعجبها مىكردند . فرمودند ارتفاع شهر تبريز با قلهء كوه البرز مقابل است و اصرار داشتند كه همين‌طور است و حال آنكه نه ارتفاع اين كوه را مىدانستند و نه ارتفاع شهر تبريز را .\r\n\r\nسخنان صنيع الدوله\r\nدر اين بين صنيع الدوله پسر مخبر الدوله آمد . در برلن تربيت شده و از همه چيز آگاه است . واضح انكار كرد و گفت همه كس مىداند تبريز از طهران مرتفع‌تر است ليكن به قدر كوه البرز مرتفع نيست ! من الان نمىدانم هريك چقدر از سطح دريا ارتفاع دارند ليكن در نقشه‌ها معين است . امشب ديده صبح عرض مىكنم . صنيع الدوله داماد حضرت وليعهد است . يك بارومتر اندرئيد به من مستر كندى شارژدفر انگليس دو سه سال قبل داد . الان خدمت حضرت والاست . اغلبى در تهران دارند .\r\n\r\nحكومت امير نظام - در همدان و كرمانشاه\r\nحسنعلى خان امير نظام امروز رفت . حكومت همدان ، كرمانشاهان [ و 
  ] ولايت ثلاث و اسدآباد را مرحمت كرده‌اند .\r\n\r\nسوابق عباس خان چنارى\r\nجهت عزل اين حكام و رفتن امير نظام اغتشاش اسدآباد و كارهاى عباس خان چنارى است . اين همان عباس خان است كه اوايل هم سركشى داشت و حضرت و الا مطمئن كرده همدان آورد و سالها نوكر شخص ايشان بود . در چنار اسدآباد ملك و خانه دارد . از بس حكام آنجا و همدان اذيت كردند طهران آمد . مدتى پيش ميرزا محمد خان امين خاقان پدر عزيز السلطان بود . ملكش را بردند ، خانه‌اش را خراب كردند .\r\nزن و بچه‌اش به دست مردم افتاد ، دولت حكم نكرد . مرخصى گرفته رفت . به خود او\r\n\r\n","description":"","footnote":"","page_name":" 718 ","page_number":718},
  {"content":"\r\n\r\nهم در طهران به قدر آنكه نان خالى بخورد مواجب نمىدادند . حسام الملك حاكم كرمانشاهان شد . سابقهء دشمنى داشت ، خيلى او را دنبال كرد و صدمه زد . بيچاره از همه‌جا دستش كوتاه شد چند سوارى دور خود جمع كرده تا حفظ جان خودش را بكند .\r\nحسام الملك او را ياغى و طاغى به دولت قلم‌داد ظهير الملك را با هزار سوار به گرفتن او معين كرد . عباس خان هم يك دفعه مقابل شد . اگرچه پسرش را گفتند تلف شد ، ليكن با بيست سوار هزار سوار را شكست داد ، يعنى آنها جنگ نكرده ترسيده بودند . سى چهل نفر كشته [ شده 
  ] است . دو ارابه توپ همراه سوارها بوده خودش جلوى توپ رفته دو نفر توپچى را كشته و توپ را آتش زده ، به يك قول گفتند ظهير الملك را هم گرفته ريش و سبيلش را تراشيده رها كرده . عباس خان هيچ وقت ياغى نبود .\r\nحسام الملك باعث اين كارها شد . هروقت اطمينان بدهند عباس خان خواهد آمد . آن قدر به عرض نمىرسند و به مردم ظلم مىشود كه اين كارها را بايد بكنند . حال امير نظام مىرود تا چه قسم رفع اين اغتشاش را بكند . مثل حمزه آقاى كرمانشاهانى « * » بكند يا طور ديگر . امير نظام قرآن مهر كرده به جهت حمزه آقا فرستاد . او مطمئنا و به خيال اينكه در امان است آمد . پس از ورود فورا گفت گرفتند و سرش را مثل سر سگ بريدند .\r\n\r\nحكومت ملاير\r\nبراى ملاير ابو تراب ميرزا مىرود . اين فقره هم تفصيل دارد . حكومت را به محمد تقى خان مشهور دادند . روزى ابو تراب ميرزا خانهء محمد تقى خان بود گفته بود حكومت ملاير را امير نظام به من دادند ، الان مىروم حكمش را بگيرم . ابو تراب ميرزا به خيال مىافتد به اتفاق محمد تقى خان آنجا مىرود . آن روز عمل محمد تقى خان نمىگذرد .\r\nقرار فردا را مىدهد . محمد تقى خان بيرون مىرود ابو تراب ميرزا پانصد تومان علاوه مىدهد . شش هزار و پانصد تقبل مىكند . امير نظام فورا قبول مىكند .\r\n\r\nعضد الدوله و حكومت !\r\nبه عضد الدوله هم تلگراف كرده بود حكومت به من مرحمت شده . هرآينه مرا در پيشكارى خودتان قبول داريد ديگرى معين نشود . عضد الدوله جواب زده بود كمال رضايت را دارم و با كمال ميل به نيابت شما همدان خواهم ماند . امير خان سردار و عين الدوله به رگ غيرتشان به اصطلاح خورده كاغذ سختى نوشته‌اند اگر نيابت حكومت مىخواهى بكنى نايب پسرت بشوى بهتر است ، و الا كسى كه آنقدر محترم است و آنقدر مال دارد نبايد اين قسم حكومتها را قبول كند . در اين ضمن اموال و مكنت خودشان را نوشته بودند . عضد الدوله شخصا يكى از صاحب مكنتين است . هر پسرش داراى صد هزار [ تومان 
  ] متجاوز ملك و مال مىباشند . شمس الدوله دخترش بىاندازه ملك و مال دارد . اما شاهزاده وضع آن دوره را بهتر مىداند و از همه عالم طماع‌تر و دنيادارتر\r\n\r\n\r\n","description":"","footnote":"\r\n( * ) حمزه آقا از طايفهء كرد بود و در قضاياى طغيان شيخ عبيد الله از ميان رفت .\r\n","page_name":" 719 ","page_number":719},
  {"content":"\r\n\r\nاست . هرگز به حرف آنها صرف‌نظر از شراب و كباب و مداخل خوب همدان و مهمانيهاى متوالى خوانين ، كسبه و تجار نخواهد كرد . يك روز رفتن باغ حاجى و خوردن شراب اعلاى شورين بهتر از ده سال عمر طهران است . مگر در همين همدان چهار سال تمام از جانب همين ناصر الملك حاليه نيابت نداشت . مگر از طرف آصف - الدولهء مرحوم پدر همين نصير الدوله متوليباشى آستانه حضرت رضا عليه الاف التحية و الثنا نبود . الحمد لله امير نظام از هردو آنها پيرتر و نجيب‌تر و محترمتر است .\r\n\r\nعزل امين السلطنه و نصب امين الملك\r\nشنبه 3 شوال - خانهء حضرت و الا رفتم . حاجى امين السلطنه شوهر خواهر صدراعظم مخزن تداركات عسكريه و وزارت بقايا را دارد معزول شد . مىگويند عمل بقايا را به امين الملك دادند و او به شيخ مرتضى رجوع كرده . عمل صندوقخانه معلوم نيست .\r\n\r\nشيخ مرتضى صراف\r\nاين شيخ مرتضى در اوايل مسخره بود و جزو عملهء طرب و بدون آنها در مجلس خواص خدمت اعيان و غيره مضحكه و مسخره مىشد ، بعد داخل نوكرهاى صدراعظم شد ترقى كرد . چندين سال است در خزانهء مباركه مشغول محاكمات است . اغلب عملهاى عمدهء اين شهر به دستيارى او مىگذرد . به مراتب از حكومت طهران و ديوانخانه بهتر كارش پيشرفت دارد . مىگويند پنجاه شصت هزار تومان بيشتر پول نقد دارد . مرد كه صراف بىحياى ناقلائى است .\r\n\r\nاعراض امين السلطان\r\nصدراعظم چندى است اعراض كرده درب خانه نمىآيد . مىگويند شاه خواسته از مستمريها و مواجبها باز كسر كند و آنچه انعام در سال مرحمت مىشود به كلى قطع كند ، صدراعظم راضى نشده و گفته است شايسته و سزاوار نيست . مردم با من دشمن مىشوند و گمان مىكنند اين راهنمائيها از طرف من است . ظن غالب مردم بر اين است كه از طرف امين الملك اين راهنمائى و صلاح‌بينيها مىشود و صدراعظم خبر ندارد .\r\n\r\nفروش مواجب\r\nعصر معين دفتر آمد مىگفت پانصد تومان مواجب خودم را به دويست تومان و كسرى به آقا غلامحسين صراف خزانه فروختم و حال آنكه من خودم از اجزاء امين الملك هستم . مواجبهاى مردم را به اين شكل بلكه خيلى كمتر مىخرند . آن وقت هرچه شاه پول مىدهد در عوض اينها برمىدارند . سايرين كه راضى به كسر نشده يا آنكه به ملاحظهء خودشان كسر نكرده و نخريده‌اند ، همين‌طور باقى مىماند . دو سه سال مواجب مردم مانده . هر دفعه پول مىدهند تومانى چهار عباسى و هشت عباسى سهم مىرسد .\r\n\r\n","description":"","footnote":"","page_name":" 720 ","page_number":720},
  {"content":"\r\n\r\n\r\nچگونه سيد كاشانى طلبش را گرفت\r\nمطلب خنده‌دارى گفت . خدمت امين الملك بوديم . سيد كاشانى آمد . همه ساله اين سيد از بابت گمرك كاشان سى تومان انعام دارد . سال گذشته نداده بودند . به شكايت و محض گرفتن آن وجه طهران آمده پس از گفتگو و دوندگى بسيار امين الملك حواله كرده است ميرزا عباسعلى گمركچى طهران بدهد . سيد وارد شد و نشست . پس از مدتى گفت من رفتم پيش ميرزا عباسعلى نداد و آقاى مرحوم را متصل اين گور و آن گور مىاندازد ( كنايه است از امين السلطان مرحوم ) . غلامحسين خان گفت سيد اين حرفها را نزن ، فضولى نكن . سيد با كمال آرامى به همان لهجهء كاشانى پرسيد ايشان كيانند ؟\r\nيكى گفت نمىشناسى ؟ جناب آقا غلامحسين نگاهى كرده به همان لهجهء كاشانى گفت « آدم شما هم عقب پول آمده بود ، صد تا دست خر و . . خر . . . حواله داد رفت يك مرتبه از اهل مجلس و خود امين الملك خندهء به قهقهه بلند شد . هيچ كس خوددارى نتوانست بكند . امين الملك سى تومان پول نقد خواست و به سيد داد . سيد به اين يك كلمه حرف آسوده شد و رفت .\r\n\r\nوصف باغ نصيريه\r\nسه‌شنبه ششم شوال - سيزده عيد بود . پريروز تب كردم و گمان نداشتم امروز حالتى براى سوارى داشته باشم . بر خلاف عقيدهء من همان يك شب تب بود . حالتم صبح خوب بود . نصير الدوله به خانهء خودش و از آنجا باغ نصيريه دعوت كرده بود . با سليمان ميرزا عازم شديم . جمعيت زياد بود . گفتند بيرون دروازه قدغن شده زن نرود . بعد معلوم شد اين قدغن جهت جلب وجوه بود . هر زنى پول مىداده مزاحم نمىشدند . هر بيچاره كه نداشته قدغن بود . ناهار را در شهر خورديم . پنج به غروب مانده پياده نصيريه رفتيم . خيلى نزديك است . دو هزار ذرع است . تازه آباد كرده . ليكن خوب ترقى كرده بود . پارسال عمارت مختصرى هم ساخته است . عمارت رو به جنوب است .\r\nيك ايوان وسيع مزين بسيار خوبى دارد . يك سالون و يك « كابينه » ، يك ناهارخورى و يك اطاق خواب بسيار بسيار قشنگ دارد . در زينت اطاق از در و كاغذ و رنگ و گچبريها خيلى خيلى زحمت كشيده و سليقه بخرج داده . مبل اطاقها هريك به قاعده و خيلى اعلى است . عمارتى به اين قشنگى و نظم و زينت سادهء اعلى كمتر ديده بودم . خيلى « فرنگىمآب » ساخته شده است . مخارج اين چهار اطاق بيش از يك عمارت بزرگ كه خيليها مىسازند شده . تا سه ساعت به غروب مانده آنجا بودم . بعد سوار شده از خيابانها گردش‌كنان خانهء معتضد السلطنه رفتيم . حضرت و الا همان جا توقف فرمودند . معتضد السلطنه روغن كرچك خورده بود . با وجود آن در تهيهء شب ابرام زيادى داشت . دست به دامان همه مىشد و متصل تكيه كلامش اين بود كه انور الدوله ديروز از كرمانشاهان بيرون آمده چندى ديگر مىرسد و كارى نكرده‌ام . . . « * » من گفتم\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 721 ","page_number":721},
  {"content":"\r\n\r\nپس از اين سفر من گمان مىكردم تا دو سال شما سير شده ديگر عقب اين كارها نمىرويد . معلوم شد تمام خيالات من باطل است . هوا گرم شد . آفتاب سوزنده‌اى است .\r\nشنبه دهم شهر شوال - ديشب فخر الملك و شاهزاده والى وارد شده‌اند . صبح خانهء شاهزاده آغا اطلاع داده خودم خانهء حضرت و الا رفتم . بعد از ناهار آنجا رفتم . آغا شاهزاده بود . الحمد لله همگى سلامت وارد شده‌اند . خداوند يك پسر هم در كرمانشاهان هنگام مراجعت به شاهزاده والى عطا كرده ، على خان اسم گذاشته‌اند . پنج ماه و ده روز كم مسافرت آنها طول كشيد . شاهزاده آغا هم آمد . مىگفتند عيال معتضد السلطنه بدون دينارى پول در كرمانشاهان مانده‌اند . حضرات را به سامره فرستاده و خودش سوار كشتى شده به سمت ابو شهر رفت . آنها به كاظمين عليهما السلام وارد شده . نه معتضد السلطنه بود و نه تنخواه . به زحمت فوق العاده خودى كرمانشاهان رسانيدند .\r\nيعنى چهارپادارى پيدا شده به علاوهء كرايه تنخواهى هم دستى داده آنها را راه انداخت .\r\nحالا هم كرمانشاهان مانده تمام نوكرهايشان رفته دينارى هم خرجى ندارند . صبح اين همه عيال را انور الدوله خانهء پدرش برده ، بعد از ناهار و چاى خانهء خودش مىبرد .\r\nبعد از سه ماه يكصد و پنجاه تومان معتضد السلطنه پول فرستاده و نوشته زود بيائيد .\r\nاين پول را هم طلب‌كار برده باز معطل مانده‌اند . با وجود اين مداخل و منافعى كه معتضد السلطنه دارد تمام كارش همين‌طور است . هيچ وقت كارش نظم ندارد . هميشه بىقاعده است . از آنجا خانهء حضرت و الا رفته شب را آنجا ماندم . الحمد لله خيلى خوش گذشت .\r\nيكشنبه يازدهم شوال - اميريه مهمانى بود . صبح آنجا رفتم . حضرت وليعهد ناخوش هستند . سنگ كليه دارند . به قول وزير نظام مرحوم ناخوشى كليه . اعليحضرت هم يك روز آنجا رفتند ، بيرون نيامد . ديشب دو سنگ گفتند انداخته و بهتر است .\r\n\r\nوضع امين السلطنه\r\nمدتى دم در و نزديك عمارت بزرگ معطل شديم . مادر حاجى امين السلطنه در سن نود سالگى فوت شده خودش را طورى مغموم و مهموم كرده بود كه اسباب تماشاى ناظرين شده بود . سرش توى يقه‌اش ، سبيلها آويزان ، يقهء باز ، با هيچ كس حرف نمىزد .\r\nهركس چيزى مىگفت به حالت گريه جواب خيلى آرامى مىداد . مثل اين بود كه طفل ده ساله‌اى مادرش فوت كرده باشد ، وارث در خانه را مهر كرده اولاد حقيقى را بيرون كرده باشند و براى شام شب محتاج و ديشب در كمال عزت و راحت بوده ، خيلى خيلى حالت و حركاتش تماشائى بود . اين كارها را نمىكرد مگر آنكه شاه و صدراعظم به حالت امين السلطنه دلشان بسوزد و شاه بىاندازه التفات كند و بادمجان دورقاب‌چينها مطالب و تفصيلات بگويند . نايب السلطنه مىگفت بلى بلى عشق است ، محبت است .\r\nو از همه بهتر خود نايب السلطنه اين مردم را شناخته و مىداند چه بكند . در حضور شاه نبودم كه در اين چند روزه چقدر غم‌خوارى كرده‌اند و چه مطالب گفته شده است .\r\n\r\n","description":"","footnote":"","page_name":" 722 ","page_number":722},
  {"content":"\r\n\r\n\r\nصندوقخانه\r\nصندوقخانه را نگرفتند ليكن اسم وزارت بقايا با او هست ، اما تمام كارش با امين الملك و شيخ مرتضى است . دو وزير بقايا داشتيم يكى از ديگرى بدتر . امين حضور و اين . هيچ كدام سواد و خط ندارند . محاسبهء دولت ما به دست اين دو بود ، بدون خط و سواد الحق خوب مىشود رسيدگى و تصحيح كرد .\r\n\r\nعمارات اميريه\r\nعمارتهاى پائين باغ ناهار صرف شد . چندين دست عمارت خوب جهت اندرون و بيرون و آخر باغ ساخته‌اند . عمارت وسط كه حقيقت خيلى بزرگ است . حوضخانه و راه‌پلهء مرمر بسيار خوبى دارد . اطاقهاى زياد و طالار خيلى بزرگ ، تمام مبله و اسبابهاى قشنگ گرانبها در آن گذاشته شده . درياچه‌ها و گل‌كارى بسيار ممتازى دارد . باغبانش فرنگى است و با سليقه درست كرده . ليكن خود باغ خيابان‌بندى و طراحى تعريفى ندارد ، به وضع قديم است . من سرم درد گرفت و چهار به غروب مانده منزل آمدم . شاه عصرانه را خيال داشتند عمارت وسط خورده بعد باغ وكيل الدولهء سردار بروند . سيصد اشرفى و يك طاقه شال پيشكش گذاشته بودند . دو ساعت از شب رفته با معتضد السلطنه خانهء فخر الملك رفتيم . صحبت دائى جان حقيقت خيلى بامزه است . مىگفت از روزى كه از طهران بيرون رفتم تا ورود به طهران پنج هزار تومان نقدا و جنسا مداخل كردم . با وجود اين معطل است :\r\n به نادانان چنان روزى رساند * كه صد دانا در او حيران بماند \r\n\r\nاسب‌دوانى\r\nپنجشنبه 15 شهر شوال المكرم - صبح خانهء حضرت و الا رفته سوار درشكه شده اسب‌دوانى رفتيم . جمعيت زياد مىرفت . پس از آن‌كه گرد و خاك كاملى خورديم باران تندى آمد . درشكه چرم هم نداشت و خيس آب شديم . چادر صدراعظم پياده شديم .\r\nخيلى جنجال و غيرمنظم بود . خودش هم نيامد . ناهار را آنجا خورده من حقيقت از وضع چادر خوشم نيامده چادر آقاى نايب السلطنه رفتم . چادر شاه روى تپه است . سمت راست چادر وليعهد را زده بودند . دست چپ چادر عزيز السلطان بود . زيردست چادر عزيز السلطان چادر آقا . خود عزيز السلطان هم لباس مفتول‌دوزى پوشيده نشان و حمايل ، تمثال ، شمشير ، سردوشى زده روى صندلى وسط چادر قرمز جلوس كرده بودند . سايرين تمام ايستاده خيلى باشكوه و خوب . چيز تازه‌اى نبود به همان رسمهاى سابق اعليحضرت آمده و اسبها را دوانيدند . لاينقطع باران مىآمد . جمعيت خيلى كم شده آنچه بود تماما خيس شدند و بسيار به مردم سخت گذشت . مطلب تازه اين بود كه نظم دوره را به سوارهء قزاق رجوع كرده بودند . لكن با اين تفصيل خيلى مغشوش بود . چندين نفر بدون آنكه اسب آنها جلو بيايد يا ديده شود بيرق گرفتند و خيلى از اسبها كه جلو\r\n\r\n","description":"","footnote":"","page_name":" 723 ","page_number":723},
  {"content":"\r\n\r\nآمدند و اغلب ديديم بيرق ندارند و به حرف دو نفر تقلب كردند . مثلا اسب مجد الدوله و عزيز السلطان هرطور مىآمدند به زور بيرق گرفتند . دو اسب نايب السلطنه و چهار اسب معتمد الملك جلو آمدند و تمام مردم ديدند ، با وجود آن دينارى ندادند . نايب السلطنه تمام را حوصله كرد هيچ نگفت . حضرت وليعهد بواسطهء كسالتى كه دارند تشريف نياورده بودند . دورهء اول كه شش دوره دويدند اسب قزل شاهى جلو آمد . خيلى اسبهاى خوب در اين دوره گذاشته بودند من‌جمله اسب كهر كشيكچىباشى و كهر نسقچىباشى بود كه هردو ممتاز اسبى هستند . ميرآخور دو شب بود غذا نخورده بود . پس از آنكه اسب شاه جلو آمد و حالتش خوب شد قدرى نان و چاى خورد . خيلى خوب دفيله كرد .\r\nسه ساعت به غروب مانده تمام شد . درشكه نشسته مراجعت شد . همان‌طور باران مىآمد .\r\nمردم بيچاره به اشكال غريب و عجيب عودت مىكردند .\r\nسه‌شنبه 20 شوال - صبح خانهء حضرت و الا رفتم شمران تشريف برده بودند .\r\nتا عصر آنجا بودم . عصر با محمد خانهء عماد السلطنه رفته اسبابهاى اطاق را بيرون آورده بودم . تمام نمدها و قاليها را بيد خدمت كرده بود . الحمد لله زود خبر شدم .\r\nتكان داده بودند جارو كرده دو مرتبه در اطاق گذاشتم . فرخ ميرزا ماشاء الله خيلى خوب شده . پهلوان ماها مىشود . غروب تلگرافى از آقاى عماد السلطنه رسيد . به حضرت و الا كرده بودند تنخواه به كرمانشاهان برات كنيد . از قصر شيرين تلگراف شده بود . الحمد لله به سلامتى تشريف مىآورند . چند روز ديگر من هم كشمرز مىروم تا حضرات تشريف بياورند آنجا هستم . شب باران آمد . هوا خوب و بهار قشنگى است .\r\n\r\nتلگراف نه روزه\r\nچهارشنبه 21 - صبح تلگراف ديگرى از نواب عليه رسيد . دوازدهم وارد قصر شيرين شده‌اند . تنخواه حوالهء كرمانشاهان خواسته بودند . اگر تلگراف را با مكارى و پست روانه كرده بودند زودتر مىرسيد . نه روز است تلگراف شده و حالا به من رسيده است . من دويست تومان برات هرقسم بود از سارى اصلان حوالهء كنگاور گرفته نزد منصور السلطنه روانه كردم . حكما حالا رسيده است . جوابى نوشته روانه كردم . نوشتم چند روز ديگر من هم كشمرز مىروم ، اگر فسخ عزيمت از آن راه شده زود تلگراف فرمايند نروم . گمان مىكنم جواب اينها به من نرسد يعنى اين قسم تلگراف كه ده روز آمد .\r\nجمعه 23 - صبح خانهء حضرت و الا رفته . شاه پنج‌شنبه جاجرود تشريف برده‌اند .\r\nاين فصل آنجا خيلى مصفا خواهد بود . خيلى ميل داشتم ده بيست روزى زودتر كشمرز و برزلجين بروم تا نواب عليه تشريف بياورند . حضرت و الا فرموده‌اند تخت و كجاوه از آن راه نخواهد آمد . تلگراف فرمودند از طاهر خان و غيره هم جويا شوند هرآينه اسباب زحمت نمىشود بيايند . حالا منتظرم تا از آنها چه خبر برسد . حالت تلگراف هم معلوم است چقدر طول مىدهند . شب را آنجا ماندم . صحبت زياد شد .\r\n\r\n","description":"","footnote":"","page_name":" 724 ","page_number":724},
  {"content":"\r\n\r\n\r\nعباس خان چنارى با نادر شاه فرقى ندارد\r\nهنوز عباس خان دستگير نشده . با اين حالت حاليهء ايران اگر تدبير و تقدير دست به هم ديگر بدهند خيلى كارها صورت خواهد گرفت . عباس خان اگر يك مرتبه دل از جان بشويد و عقلش به بعضى چيزها برسد و يك نفر نويسندهء قابل آگاه نزدش باشد كه به رؤساى الوار و اكراد و غيره و غيره مطالب خوب بنويسد و جذب قلوب آنها را بكند ، اندكى هم وجوه پيدا كند از چاپيدن و غارت كردن بعضى جاها اين قشون و اين مردم منزجر پريشان جلوگيرى نخواهند كرد . مگر نادر شاه يا كريم خان يا آغا محمد خان كى بودند . يا وضع دولت شاه سلطان حسين يا كريم خان بدتر از حالا بود . اغلب بلكه هميشه سر سلسله‌ها و اشخاصى كه در ايران سلطان شده‌اند همين طورها بوده‌اند .\r\n\r\nعلم حقوق\r\nاين‌جا ولايت متمدنه نيست و اهالى اين جاها علم حقوق نخوانده‌اند . فقط راضى به ندادن چهارشاهى ماليات هستند . شلوغ شود ، برهم بخورد ، هركار دلشان بخواهد بكنند . مملكت انگليس و فرانسه نيست . چهارصد كرور رعيت هندوستان را بيست هزار نفر انگليسى راه مىبرد . اما دولت آلمان مملكت فرانسه را گرفت ليكن نمىتوانست نگاه داشت . اهالى آنجا تمكين نمىكردند كه رها كرده به همان الزاس و لورن راضى شد . اگر اهالى ايران از وضع دارا پادشاه ايران منزجر و متنفر نبودند اسكندر كبير با سى هزار نفر ايران را نمىتوانست گرفت . دو كرور قشون هرچه بىنظم باشد از عهدهء سى هزار نفر كه در وسط ولايت آنها غريب و بيكس آمده باشد مىتواند برآيد و چاره كند . اگر آب و نان به آنها نمىدادند از گرسنگى تلف مىشدند . از دارا و امراء آن رنجيده بودند و به دو شكست جزئى پراكنده شده ديگر به هيچ وجه جمع نشدند . فردوسى عليه الرحمه گويد :\r\n چو دارا از ايران به كرمان رسيد * دو بهر از بزرگان ايران نديد\r\nنه كشور نه شهر و نه تخت و كلاه * نه شاهى نه فرزند و گنج و سپاه \r\n\r\nنتيجه تظلم و ستم\r\nبلى اگر حالا سى هزار قشون آلمان يا انگليس با اين اسلحه و ادواتى كه دارند با دو كرور چريك وحشى ينگىدنيا يا استراليا جنگ كند بدون شك فتح خواهند كرد .\r\nهرچه طرف مقابل دل از جان شسته باشد و با كمال قوت و قدرت جنگ كند . قشون اسكندر با همان شمشير جنگ مىكرد كه قشون دارا داشت ، با همان سپر دفع حملهء خصم را مىكرد كه آنها داشتند . فرقى كه بود او دست از جان شسته [ بود 
  ] و مىخواست فتح كند ، اين سمت راضى به شكست و فرار سلطنت و غيره بود . آن قشون منظم ممتاز ناپلئون اول كه به روسيه و شهر مسكو وارد شد هر آينه اهل شهر مايل به\r\n\r\n","description":"","footnote":"","page_name":" 725 ","page_number":725},
  {"content":"\r\n\r\nسلطنت الكساندر اول نبودند از آنها پذيرائى كرده اسباب پيشرفت و فتح تمام روسيه مىشدند . چون رضايت داشتند و از اجنبى متنفر [ بودند 
  ] شهر را آتش زده بواسطهء همان تدبير آنها كه دل از مال و اموال خود شستند آن‌طور شكست به ناپلئون خورد كه ديگر سربلند نكرد . طغرل سلجوقى يا چغرى بيك يا الب‌تكين و سبكتكين كى بودند و چه شدند . جز خواست خدا و تنفر مردم از ظلم و ستم پادشاه چيز ديگرى نبوده ، « كم من فئة قليلة غلبت فئة كثيرة باذن الله » .\r\n\r\nهميشه همين‌طور بوده\r\nاز اين مطالب در تواريخ ايران بيش از اندازه هست و هميشه ايران همين قسمها بوده . هيچ نقطهء دنيا آنقدر شلوغ و بىنظم نبوده و هيچ وقت كارش در تحت قانون و قاعده نبوده است و نخواهد بود . از بنى اميه پرسيدند « هل ذهب الملك عن بيتكم فقال بشرب اللهوات و نوم . . . « * » و تفويض الامور الى غير الكفات » . گفتند ملك از خاندان شما به چه سبب رفت ؟ گفت به شراب بسيار خوردن و چاشتگاه خفتن و كار به نااهل دادن . دولت ما عجز دارد و عمدهء اغتشاش از عجز است . در معنى عجز گفته‌اند .\r\n ملك را شاه ظالم پر دل * به ز سلطان عاجز عادل\r\nداد كس شاه عاجز با داد * نتواند ستد نداند داد\r\nدل شه چون ز عجز خونابه است * او نه شاه است نقش گرمابه است \r\n\r\nعباس خان چنارى و ولى خان چاردولى\r\nدر اين نزاع آخرى كه در عراق بين عباس خان و سوارهء جمعى ظهير الملك واقع شد و دو پسر ولى خان چاردولى مقتول شد عباس خان توپ را آتش زد و به جاى ديگر رفت . در عوض قتل آن دو جوان جزئى املاكى كه عباس خان داشت به ولى خان مرحمت كردند . مشار اليه هم به سمت اسدآباد رفته از قرارى كه فخر الملك و آدمهاى او مىگفتند متجاوز از سيصد نفر زن و مرد كشته و شكم پاره كرده و پستان بريده ، زن و مرد و برنا و پير به دشت و بيابان از دست ستم و ظلم آشكار ولى خان فرارى شده .\r\nحالا هيچ كس نمىگويد دو شعير ملك فلان را به تو دادند ، اين قتل و ظلم چه چيز است . به اذن و اجازهء كه اين قتل‌عام را وارد آورده‌اى ؟ عباس خان تقصير دارد . سيصد نفر زن و مرد اسدآبادى چه كرده و به حكم دولت اگر شده بود نقلى نداشت . عباس خان هم وقتى طهران بود همين قسم كارها كردند كه دست از جان شست و حالا مشغول اغتشاش است . اين كارى كه ولى خان در اسدآباد كرده صد مقابل بالاتر از كارهاى عباس خان است . فخر الملك از آنجا آمده است . مىگفت دل سنگ به حال رعاياى آن قراء مىسوزد . با وجود آنكه محرم و دايم الحضور است هيچ نگفته و اگر هم بگويد به خرج نخواهد رفت .\r\nشنبه 24 شوال - ديشب باران زياد و باد شديدى آمد . بهار قشنگى امسال\r\n\r\n\r\n","description":"","footnote":"\r\n( * ) كلمه ناخوانا\r\n","page_name":" 726 ","page_number":726},
  {"content":"\r\n\r\nشده . بارانهاى به موقع خوب مىآيد . صبح منزل آمدم تا عصر اقلا ده قسم هوا شد .\r\nباران ، باد ، تگرگ ، آفتاب همه‌جور بود . فرخى بسيار خوب گفته :\r\n برآمد پيلگون ابرى ز روى نيلگون دريا * چو رأى عاشقان گردان چو طبع بيدلان شيدا\r\nچو گردان گشته سيلابى ميان آب آسوده * چو گردان تندبادى گرد گردى تيره اندروا\r\nبباريد و زهم بگسست و گردان گشت چون گردون * چو پيلان پراكنده ميان آبگون صحرا\r\nتو گفتى گرد زنگار است بر حراقهء چينى * تو گوئى موى سنجاب است بر فيروزه‌گون دريا\r\nبسان مرغزار سبز رنگ اندر شده گردش * به يك ساعت ملون كرد روى گنبد خضرا\r\nتو گفتى آسمان درياست از سبزى و بر رويش * به پرواز اندر آورده است ناگه بچگان عنقا\r\nهمى رفت از بر گردون گهى تارى و گه روشن * وزو گه آسمان پيدا و گه خورشيد ناپيدا\r\nچو دودين آتشى ، كابى برو اندر زنى ناگه * چو چشم بيدلى كز ديدن دلبر شود يكتا \r\nجواب تلگرافها نرسيده . اين فصل و هوا گردش لازم دارد . رفتن من خيلى به موقع است .\r\n\r\nچين و ژاپون\r\nدوشنبه 26 - صبح خانهء حضرت و الا رفتم . از قرارى كه در روزنامه نوشته بودند دولت چين پس از شكستهاى متوالى رضايت به بعضى تكاليف ژاپون پيدا كرده و « ليهونگ‌چون » سپهسالار و شخص محترم دولت خود را به جهت اجراى صلح به ژاپون فرستاده . مشار اليه در شهر « يوكوهاما » وارد شده مأمورين دولت ژاپون هم آنجا حاضر شده بودند . وقتى كه از مجلس كنفرانس كه تشكيل داده بودند مراجعت مىكرده شخص ژاپونى طپانچه به سمت او خالى كرده گلولهء طپانچه به صورت فرمانفرماى مشار اليه خورده . امپراطور ژاپن خيلى از اين فقره غمگين شده‌اند .\r\nحكيم مخصوص خود را به جهت معالجه فرستاده‌اند و بواسطهء آن‌كه نگويند اين مطلب به تحريك امپراطور يا رجال آن دولت اتفاق افتاده است به قشون خود حكم متاركهء جنگ صادر كرده و حال آنكه قشون ژاپن از طرفى به شهر « موكدن » پايتخت منچورى نزديك و از طرف ديگر قريب به شهر پكن مىباشند . از همه چيز ژاپن تعجب بايد كرد . پلتيك او طورى مستحكم است كه تا حال هيچ يك از دول معتبرهء فرنگ جلو نيامده و ميانجى نشده‌اند و حال آنكه هركس كارى حق يا باطل بكند حضرات ايستاده و مزاحم هستند .\r\n\r\n","description":"","footnote":"","page_name":" 727 ","page_number":727},
  {"content":"\r\n\r\n\r\nخودكشى ملكهء چين\r\nاز قرار اخبار تازه ملكهء چين كه در سن نوزده سالگى و هفت ماهه آبستن بوده خودش را مسموم نموده و جهت قتل خود اين بوده كه مرد « شر » چين به حضور امپراطور جوان معروض داشته كه باعث اين شكستها و عارها قدم بد شوم ملكه و اقوام او هستند كه بدون استحقاق داخل قشون صاحب‌منصب شده‌اند و در اين موقع خدمت نمىكنند و اغلب شكست مىخورند . امپراطور تفصيل ذيل را بطور سرزنش و مذمت شب به ملكه نقل مىكند . مشار اليها صبح كه برخاسته فورا قدرى سم قاتل خورده و هلاك شده . والدهء خاقان مخبر شده پس از تحقيقات معلوم شده است كه معاندين مبلغى به مردشر رشوت داده‌اند كه بواسطهء اين حرفها ملكه را به كشتن داده داده است . ملكهء مشار اليها اسمش « يوهونا » بوده . مرد « شر » را حكم به قتلش كرده‌اند .\r\nليكن جمعى داخل شده و گفته‌اند كشتن مسأله‌اى نيست بايد بالاتر از كشتن كارى كرد كه عبرت للناظرين شود . مايملك او را ضبط كرده جاروبى به دست او بدهند كه شبانه‌روز مجبورا كوچه‌هاى شهر را جارو كند و دو لوح به سينهء او از پس و پيش بياويزند و در لوح نوشته شود : « اين است كه بواسطهء تهمت و سعايت او امپراطريس خود را مسموم و هلاك نمود . » دولت چين يك مرد خير دارد يك مرد شر . اين دو شخص بايد اعمال نيك و بد امرا و وزرا و ساير اهل مملكت را به خاكپاى خاقان عرض كنند .\r\n\r\nپليس مخفى\r\nاز تمام هشتصد كرور جمعيت آن دولت فقط اين دو نفر در هر موقع به آستان‌بوسى حضرت آسمانىنژاد مجازند . كار مرد « خير » اين است كه خدمات صادقانه و حسنات اعمال عالى و دانى را در پايهء سرير اعلى معروض مىدارد و براى هريك كه دولت‌خواه باشد خواه پست و خواه بلند انعام مىگيرد [ و 
  ] درخواست رتبه و امتياز مىكند . اما مرد شر هشتصد كرور نفس را در عالم وحشت و دهشت دارد و از ترس سعايت او قرار و آرام ندارند . خواب راحت نمىكنند . فى الحقيقه اين شخص حكم « پليس مخفى » دول فرنگ را دارد ، ليكن با شرايط و ترتيبات معين . مثلا عمر او بايد از هفتاد سال گذشته باشد و خيلى متمول و بامكنت باشد كه احتياج او را لابد به سعايت و بدگوئى نكند و بايد عابد و زاهد و خداترس هم باشد . پس از آنكه همچو شخصى معين شد مبلغ خيلى خيلى گزافى هم مواجب از طرف دولت داده مىشود كه اين هم اضافه بر مكنت شخصى شده مانع از خيلى كارها بشود .\r\nحضرت وليعهد اين دو سه روزه تشريف مىبرند . عصر حضرت و الا خواستند آنجا بروند تشريف نداشتند . خانهء معتضد السلطنه تشريف بردند ، از آنجا به سفارت بلجيك . من منزل آمدم .\r\n\r\n","description":"","footnote":"","page_name":" 728 ","page_number":728},
  {"content":"\r\n\r\n\r\nبازگشت وليعهد\r\nپنجشنبه 29 شوال - بعد از ناهار خانهء حضرت و الا رفتم . دو سه شب است متصل باران مىآيد . حضرت و الا شمران رفته‌اند . تلگرافى پريروز از كرمانشاهان رسيد مرقوم شده بود بيست و چهار از كرمانشاهان حركت خواهيم كرد . حضرت وليعهد روز شنبهء آينده تشريف مىبرند . هوا ابر سختى شد زود منزل آمدم . رعد و برق شديدى شد . تقريبا يك ربع ساعت تگرگ خيلى درشتى آمد . از نيم مثقال تا چهار مثقال دانهء آنها مىشد . شاخه‌ها و برگها را تماما سرازير كرد . خيلى سخت بود . تا صبح همين‌طور باران تندى آمد . همه‌شب باران داريم .\r\n\r\nتلگراف « پلتيكى »\r\nشنبه غرهء شهر ذيقعدة الحرام - صبح خانهء حضرت و الا رفتم . همشيره‌ها بودند .\r\nمعلوم شد عزيز الدوله عصر تشريف مىآورند . بودن حضرات محض تشريفات بود .\r\nحضرت وليعهد امروز عصر به قريهء كن تشريف بردند . دو سه روز آنجا [ مىمانند 
  ] و بعد به صوب مقصود [ مىروند 
  ] . نزهت دو سه روز است احوال ندارد . خيلى لاغر و پژمرده شده بود . تا يك ساعت به غروب مانده معطل شديم . با وجود آنكه رقعهء عزيز الدوله حاضر بود و در روز اشتباهى نشده بود تشريف نياوردند . سوار شده سمت منزل آمدم . تلگرافى ديشب از كنگاور رسيد ، كاغذ كرمانشاهان رسيده بود .\r\nتنخواه هم از حاكم كنگاور دريافت كرده بودند . مرقوم شده بود هرچه پول حاضر است همدان حواله كنيد . يكصد و چهل تومان حاضر بود پنج تومان دادم هفت روزه برات تلگرافى گرفتم . حضرت و الا باز تلگراف فرمودند از راه معمول بيائيد ، لازم نيست از راه خرقان بيائيد . خدا كند از راه مستقيم تشريف بياورند . ديگر معطلى كشمرز و برزلجين را نداشته باشيم . گفتم به حضرت و الا تلگراف را « پلتيكى » كنيد كه به بعضى ملاحظات و مخاطرات جايز نمىدانم از آن راه بيائيد . خود من هم در جواب تلگراف شرحى خيرخواهى كردم .\r\n\r\nعباس خان چنارى\r\nاز قرارى كه شهرت دارد و حسين خان و نصر الله خان مىگفتند عباس خان با سوارهاى خودش همدان خدمت امير نظام رفته و متوسل به او شده [ و 
  ] در خانه‌اش بست نشسته . او هم در صدد اصلاح و عفو تقصيرات گذشتهء او است .\r\n\r\nيادى ديگر از « جناب »\r\nاما به قول « جناب » مرحوم حرف حسين خان و نصر الله خان پروپائى ندارد . به خودش آن مرحوم ختم كرده بود . حرف اين دو را هيچ وقت باور نكند . با وجود آن غالب گول مىخورد و باور مىكرد . پس از آن‌كه دروغ مىشد عهدى مجدد مىكرد . صحبت\r\n\r\n","description":"","footnote":"","page_name":" 729 ","page_number":729},
  {"content":"\r\n\r\nاو با حسين خان تماشائى بود . خدايش رحمت كند . مثل اين است كه الان زنده است .\r\nهيچ وقت صحبتها و حرفهاى او فراموشم نمىشود . هروقت يادم مىافتد بىاختيار خنده دست مىدهد . آن حالت و گفتار را نمىشود نوشت و تشريح كرد مگر شخص ديده باشد . هرچه از مردن او افسوس بخوريم كم است . آدمى به اين متدينى و نيك‌نفسى و خيرخواهى هرگز يافت نخواهد شد . براى خانوادهء ما مثل الماس كوه نور و درياى نور وجودش مغتنم بود . هيچ وقت مزهء صحبت او تمام نمىشد . هر ساعت صحبتش شيرينتر از ساعت قبل بود . هرچه از خصايص او شرح دهم كم است و مثل اين است آفتاب را ستارهء روشن و آسمان را سقف بلند و دريا را جوى بزرگ گفته باشم .\r\n\r\nچين و ژاپون\r\nيكشنبه دوم - حضرت و الا صبح را قريهء كن خدمت حضرت وليعهد رفتند . من حقيقت رفتن خود را بىثمر دانسته ، هرچه اصرار فرمودند طفره زدم و نرفتم . هوا ابر بود . اخبار تلگرافى كه شهرت دارد صلح بين دولتين چين و ژاپن است . شروط مصالحه افواها اين است : جزيرهء فرمز و مبلغى پول با استقلال و آزادى دولت كره و باز شدن تمام بنادر دولت چين به ممالك روى زمين و اتحاد دولتين در جنگ با ديگران .\r\nصلح با عباس خان را نمىتوان گفت كمتر از اين اصلاح بود . تا عصر منزل بودم . هواى خوشى بود . تلگراف و برات به همدان كردم . شش شب در كوريجان و مارهموار توقف خواهند كرد .\r\n\r\nبخشش باغ خاص به عزيز السلطان\r\nدر اين ايام اعليحضرت اقدس شهريارى يكى از قراى معتبرهء خالصهء ورامين طهران را به عزيز السلطان بخشيدند . « باغ خواص » اسم ده است و خيلى خيلى خوب دهى است . تفصيل اين بخشش خيلى است . قبالهء معتبر مفصلى نوشته به مهر تمام علماى طهران رسانيدند . بعد نزد حضرت وليعهد روانه فرمودند كه اين ملك از املاك ديوانى نيست از خريدى خود ما است ، شما مهر كنيد و صحه بگذاريد . بعد نزد نايب السلطنه ، صدراعظم ، ساير شاهزادگان و وزراء و امرا ، حتى اشخاص خيلى خيلى پست روانه فرمودند كه مهر كنند . اين استحكامات محض من بعد بود . اما كسى خبر از آينده ندارد . دنبالهء دنيا دراز است . همانطور كه املاك موروثى خيليها رفت ، اين هم خواهد رفت .\r\n\r\nاملاك حاجى ميرزا آقاسى\r\nحاجى ميرزا آقاسى مرحوم متجاوز از يك كرور تومان املاك به اولاد شاه مرحوم وقف و صلح كرد . يك شعير از آن املاك را اكنون به ورثهء شاهنشاه مرحوم نداده‌اند و نخواهند داد .\r\n\r\n","description":"","footnote":"","page_name":" 730 ","page_number":730},
  {"content":"\r\n\r\nمردم مىگفتند اين صلح را اگر به صبيهء خودش عيال عزيز السلطان كرده بود خيلى سزاوارتر و شايسته‌تر بود و هيچ كس نه حال نه بعد ايرادى نمىگرفت . اين ده را مىگويند سالى هفت هشت هزار تومان بيشتر مىدهد و حال آنكه آبادى نشده و نسبة مخروبه است .\r\nدوشنبه 3 ذيقعده - صبح خانه خدمت حضرت و الا رفتم . الحمد لله ديروز خوش گذشته بود . با شاهزاده جهانسوز ميرزا تشريف برده بودند تا عصر فرمودند به صحبت و تماشا گذشت . فرمودند كتابچهء شعرى حضرت وليعهد داشتند فرمودند من هم چند شعرى در آن كتابچه نوشتم . اشعار خوب دقيقى را مرقوم داشته بودند مطلع قصيده اين است :\r\n به دو چيز گيرند مر مملكت را * يكى پرنيانى يكى زعفرانى \r\nمناسب وقت و مقام بود . خداوند گوش شنوا بدهد . از اين اشعار و نصايح بسيار است .\r\n\r\nشيطنت اعتماد السلطنه و كلمات او\r\nفرمودند يك حكايت از ديروز بكنم . صداقت حضرت وليعهد ، شيطنت و حرامزادگى اعتماد السلطنه را ببين . به آن عبارت حضرت وليعهد فرمودند . اعتماد السلطنه قسم مىخورد كه يك روز به اسم شما حضرت عبد العظيم رفته در مراجعت سر قبر طغرل نزد طلاشويها رفتم كه طلاجوئى مىكردند . عقيقى پيدا شد كه در آن مظفر بن ناصر نقش شده بود و اين از چيزهاى عجيب و غريب دنيا است . اعتماد السلطنه قسمها مىخورد كه الان عقيق حاضر است . اعتماد السلطنه كارها از اين بالاتر دارد . مطالبى كه مىنويسد هزار چندين بالاتر و قبحش بيشتر است . حضرت وليعهد هم قول او را باور كرده و يقين فرموده‌اند اين گفته صدق است و اتفاق افتاده . چنانچه به قسمهاى او كه از دين و آئين بهره ندارد و در هيچ مذهبى نيست اطمينان حاصل فرموده‌اند .\r\nاعتماد السلطنه تاريخى براى آن هم درست كرده گفته است احتمال كلى بلكه ظن به يقين است كه عقيق از خلفاى بنى عباس است و متعلق به يكى از اولاد ناصر الدين بالله خليفه بوده و اين پسر مظفر نام داشته . نمىدانم از بوى عقيق يا رنگ آن تميز داده شده است كه از عهد بنى عباس مانده يا از خاك و نقش زمين . به هرجهت مطلب تازه‌اى بود . اعتماد السلطنه چندين كلمه ياد گرفته كه به امداد و اعانت آنها تمام كتب خود را شرح [ و 
  ] بسط داده و مطالب بيمعنى غيرواقع و يقين را رنگ و روى داده و مداخل مىكند كه به عقل راست نمىآيد . كلمات او اين است : « بلكه » ، « شايد » ، « مىتوان گفت » ، « كثرت استعمال » ، « به مرور زمان » ، « مانعى نداريم » ، « يحتمل » ، « چه ضرر دارد » ، « در زمان قديم » ، « چنانچه گذشت » . سابقا گفته بوديم .\r\n\r\nغلطات اعتماد السلطنه\r\nآقاى عماد السلطنه رساله‌اى از زبان اعتماد السلطنه نوشته بودند كه خيلى تماشائى\r\n\r\n","description":"","footnote":"","page_name":" 731 ","page_number":731},
  {"content":"\r\n\r\nاست . بعضى از سلاطين قديم را با جمعى از سردارهاى رومن و غيره مطابق كرده به همين دليل درست شده بود . مثلا افراسياب را ثابت كرده بودند كه « فوراپاتس » است . همين‌طور خيليها را و حال آنكه هيچ كدام صحيح نبود . در آخر هركدام مرقوم شده بود به دلايلى كه مندرج شد فلان است ، مانعى هم در پيش نداريم . در رساله‌اى كه غلطات اعتماد السلطنه را تشخيص داده‌ايم تمام اينها نوشته شده است و خواندنى است .\r\n\r\nسفير پاپ\r\nعصر شارژدفر هولاند آمد ، مأمور به سفارت چين شده . پنج سال و نيم است طهران است . جوان است . آدم خوبى است . خوب سفرى مىرود . كاش نصيب ماها مىشد .\r\nچين از جاهاى ديدنى دنيا است . اما خودش از اين مأموريت خوشحال نبود . بعد از رفتن او سفير حضرت پاپ آمد . دو سه ماه است با حضرت و الا آشنا شده . آدم فرانسه‌دان حراف ناقلائى بود . مدرسه دارد ، شاگرد دارد ، كليسا و نمازخانه دارد . غروب منزل آمدم .\r\n\r\nباغ شاه - باغ اسب‌دوانى\r\nيكشنبه نهم ذيقعده - صبح را خانهء حضرت و الا رفتم . تلگرافى از شهر همدان از نواب عليه آمده بود . مرقوم شده بود هشتم كوريجان مىروم . دو شب آنجا [ مىمانم 
  ] بعد از راه قزوين خواهم آمد . جواب تلگراف آقاى عماد السلطنه هنوز نرسيده . گويا « ثمر » نكرده باشد و از راه خرقان بيايند . من هم مصمم رفتن شده‌ام تا خدا چه خواهد . شاه « باغ اسب‌دوانى » كه « باغ شاه » مشهور است تشريف برده‌اند . چند شبى آنجا تشريف دارند . فرج الله از الموت آمده كمر دردى دارد . تا حال ده [ بار 
  ] روغن كرچك خورده باز حكيم گفته بايد بخورى . گفتم يك مرتبه يك من بخر و بخور شايد اثر كند .\r\n\r\nآبله‌كوبى\r\nفرخ ميرزا آنجا بود . دلاك آمد آبله بكوبد . عجب اختراعى كرده‌اند . در قديم از هر صد نفر طفل نود نفر تلف مىشدند . ده نفر سلامت مىماندند . حال از صد نفر نود نفر سلامت مىمانند و ده نفر تلف مىشوند . اين حكيم انگليسى حقها به گردن مردم دارد . در ايران هنوز آن‌طور شايع نشده . در دهات هيچ نيست و اغلبى وحشت دارند كه طفلهاى آنها را آبله بكوبند . در ايام نايب السلطنهء مبرور خيلى نزاعها در سر اين فقره شد تا در آذربايجان شايع شد .\r\nاگر حضرت و الا تنخواه زود التفات كنند سه روز ديگر خواهم رفت . معطلى من همان است . عصر منزل آمدم خبر تازه‌اى نيست .\r\n\r\nاستخاره\r\nدوشنبه دهم ذيقعده - عريضه جهت حضرت و الا نوشتم جواب دستخط شده بود استخاره بايد بكنم و حال آنكه هيچ وقت در كارها استخاره نمىكردند . من هر مسافرتى\r\n\r\n","description":"","footnote":"","page_name":" 732 ","page_number":732},
  {"content":"\r\n\r\nبخواهم بكنم مانع مىشوند . جهت ابدا معلوم نيست و تا حال نفهميده‌ام . شب شاهزاده والى ، معتضد السلطنه ، فخر الملك اين‌جا بودند . در باغ نشستيم . صحبتهاى فخر الملك و معتضد السلطنه تماشا داشت . من هم در گوشه‌اى نشسته سياحت مىكردم و مصدق بودم .\r\n\r\nتعريف شاه از عمارت معتضد السلطنه\r\nامروز شاه باغ امين الملك مهمان بود . از آنجا كارخانهء بلورسازى ، بعد بدون اطلاع و خبر خانهء معتضد السلطنه تماشاى بنائى رفته بود . تمجيدات از عمارت معتضد كرده بود . بنا و عمله‌جات را انعام مرحمت كرده بودند . معتضد السلطنه وجدى داشت كه ناتمامى عمارت به اين ملاحظهء شاه تمام خواهد شد . من‌جمله از تمجيدات اين بود كه از قلهء البرز هم عمارت تو پيدا خواهد بود . معتضد السلطنه مىگفت تمام مواجب و مرسوم و دو هزار تومان خلعت بهاى آذربايجان خود را نقدا دو روز است گرفته‌ام و هيچ كس را گمان ندارم به اين نقدى شش هزار تومان مرسومات خود را گرفته باشد .\r\n\r\nحيله‌هاى معتضد السلطنه\r\nحقيقت راست گفت . مخاطب فخر الملك بود . مىگفت هزار و نهصد تومان از روزى كه آمده‌ام از كارهائى كه جهت بعضى محترمين شيراز صورت داده‌ام مداخل كرده‌ام . مثلا يك ملك براى شخصى از خالصه جات فارس خريدم براى شاه هزار تومان داده است ، ليكن پانصد تومان دادم . فخر الملك گفت پس‌فردا از روى فرمان مطالبهء پانصد ديگر را خواهد كرد . جواب داد خير فرمان را طورى نوشته‌ام كه يك هزار و پانصد تومان خواهم نوشت و پانصد تومان ديگر را « دبه » بيرون آورده خواهم گرفت . فخر الملك گفت بسيار خوب فكرى كردى . براى شاه هم فرقى نمىكند ، به پول خودش رسيده شما هم زرنگى كرده يك هزار تومان علاوه برده‌ايد . مجددا تصريح كرد كه اين قسم نوشته‌ام و جائى باقى گذاشته‌ام كه پس از صحه و دفترى فرمان يك هزار را جلوى پانصد تومان نوشته يك هزار و پانصد تومان خوانده مىشود . فخر الملك گفت من هم چندين كار دارم اگر صورت بگيرد مداخل خوبى خواهم كرد كه در عوض فوج شاهرود و بسطام فوج افشار بكشلوى قزوين كه ادارهء آجودانباشى كل بود گرفته . آجودانباشى هم چندين عريضه داده لباس نظام را بيرون آورده استعفا كرده كه اين فوج ارثى من است ، چرا به ديگرى داده‌ايد ؟ شاه هم عاجز است و خوش ندارد كارى به كسى بدهد كه اسباب گفتگو [ بشود 
  ] و دو روزى زحمت فراهم بيايد . دور نيست به اين كارهاى آجودانباشى واهمه كرده مجددا فوج را بدهد . مردم ياد گرفته و عادت كرده‌اند . هركس كارى دارد بگيرند به اين لوطىبازيها برمىگردانند و سر غالب مردم بىكلاه است .\r\nمناصب دولتى هم جزو متروكات و اموال ميت محسوب مىشود . از بس از اول خودشان عادت دادند و حرفى نزدند مردم مولع شده و فهميده‌اند .\r\n\r\n","description":"","footnote":"","page_name":" 733 ","page_number":733},
  {"content":"\r\n\r\n\r\nسارىاصلان خود را به تير چراغ بست\r\nدر اين ايام كه همدان و غيره را به امير نظام دادند ، كنگاور را هم مرحمت فرمودند . سارىاصلان و برادرش روز عيد رمضان بود شالهاى خود را به گردن انداخته خودشان را به چراغ برق جلوى موزه بستند . هرچه شاه آدم فرستادند بلند نشدند . صدراعظم رفت برنخاستند . آخر شاه رفت باز قبول نكردند تا دستخط حكومت آنجا را نگرفتند بلند نشدند . مهر هم حاضر نبود ، شاه با مهر كوچك بغلى خود دستخط را مزين فرمودند و دادند . زياد از اين قبيل اتفاق افتاده همه كس مىداند .\r\n\r\nفخر الملك\r\nفخر الملك سر نماز دعا به شاه مىكرد ، بعد رو به معتضد السلطنه كرده گفت امروز عصر در باغ امين الملك شاه خلوت كرده كه شلوار خود را بيرون بياورند فقط من ايستاده بودم فرمودند فخر الملك مترس است ، از زنها بايد ترسيد . بعد شلوار را عوض كرده تيمم بدل از غسل كرده نماز كردند . بعد قرار گذاشتيم امشب هم يك . . . مفصل بكنند صبح حمام بروند . معتضد پرسيد با كدام يك قرار شد . گفت با باغبانباشى . يكى از محبوب القلوبهاى اين سنه است . دختر تجريشى است . پدرش باغبانباشى باغ اقدسيه بوده ، به آن جهت به اين اسم مسمى شده است .\r\n\r\nمضمون دربارهء عبد الحسين ميرزا فرمانفرما\r\nاز نصرت الدوله فرمانفرما سالار لشكر مضمون مىگفتند كه تاب در باغ امين الملك انداخته بودند ، يعنى اسباب « ژيمناستيك » بوده . صدراعظم به معتضد السلطنه فرموده بلدى بازى كنى ؟ ابا و امتناع كرده بعد به فرمانفرما گفته . او زود تابها را گرفته و مشغول بازى شده . حضرات هم از پائين حرفهاى مفت هرچه خواسته‌اند زده‌اند . حاكم كرمان پسر عموى شاه و داماد حضرت وليعهد رئيس قشون آذربايجان است كه در مهمانى رسمى براى خوش‌آمد صدراعظم اين قسم بازى مىكند . هفتاد هزار تومان پيشكش داده به كرمان مىرود . محرم حضرت وليعهد و عمدهء كارهاى آذربايجان و درب‌خانهء حضرت وليعهد حضورا و غيابا با اوست . يك روز بىكار نبوده . هواى خوشى بود و خيلى خوش گذشت .\r\nسه‌شنبه يازدهم - پس از رفتن فخر الملك با سليمان ميرزا خانهء حضرت و الا رفتم زبانى و آنچه لازمهء كوشش بود جهت رفتن به جاى آوردم سودى نكرد . جوابهاى مهمل دادند . عصر منزل آمدم .\r\nچهارشنبه 12 ذىقعده - خانهء حضرت و الا رفتم . عصر عزيز الدوله تشريف آوردند . هوا گرم شده در حقيقت اتمام بهار طهران است و اول تابستان و حال آنكه امروز نوزدهم ثور است . غروب منزل آمدم . چون حضرت و الا صبح را شمران تشريف مىبرند براى مرخصى مجددا عريضه كردم . جواب مرقوم فرمودند\r\n\r\n","description":"","footnote":"","page_name":" 734 ","page_number":734},
  {"content":"\r\n\r\nلازم نيست و من مرخص نمىكنم . در هر موقع گرفتارم . از اين ماندن تا حال چيزى نفهميدم . تا به اين چند روز برسد . مجددا عريضه كردم تا حال كه ماندم چه كردم كه من‌بعد بكنم . بهار است موقع گردش . خود شما چهار روز طهران نمىمانيد مگر من دل ندارم . هشت ماه است از دروازهء طهران جز دو مرتبه به حضرت عبد العظيم بيرون نرفته‌ام . هر اراده و سفرى براى من پيدا مىشود شما مانع هستيد . جواب التفات نفرمودند . حتى تنخواه هم بنا بود حواله بدهند ندادند . صبح هم رفتند . شاهزاده آغا آنجا بود هرچه اصرار هم كرده بودند مرخص نفرمودند . جهت را من مىدانم .\r\nفقط گمان مىكنند من اگر كشمرز بروم مبادا نواب عليه تابستان را چنانچه اشارتى هم كرده بودند آنجا بمانند و طهران تشريف نياورند و حال آن‌كه قسم ديگر بايد خانم را راضى كرد و آورد . پارسال آنقدر گرما خوردند امسال هم به همين جهات بود كه كه رفتند . حال هم بدتر از آن نباشد بهتر نيست . تابستانى را ميل دارند در كشمرز توقف كنند . حضرت و الا هم به خيال خود متصل شب و روز اين راه تجريش را طى كنند بلكه سير شوند تا زمستانى برسد باز جمع شويم و هواى طهران مناسبتر شود .\r\nحالا تا تشريف نياورند تكليف معين نيست . ليكن به همين جهات نخواهند گذاشت شايد نرفتن من اسباب آمدن خانم بشود . اگر مىرفتم هرگز نمىآمدند .\r\nپنج‌شنبه 13 - منزل بودم . عصر خانهء حضرت و الا رفتم . با اين همه ضرر و كم التفاتى حقيقت خيلى به من سخت گذشت و هرگز از حضرت و الا متوقع نبودم اين قسم بكنند .\r\nجمعه 14 ذيقعده - از سفريها هيچ خبرى نرسيده . معلوم نيست كجا هستند .\r\n\r\nامين همايون وزير تجارت\r\nامين همايون وزير تجارت شد . مشير الدوله هم تعرض كرده فورا از ديوانخانه استعفا كرده . اين امين همايون چند سال است كه خوب روى كار آمده . از طرف مادر نوهء فتحعلى شاه مبرور است ، ليكن ترقى آن بواسطهء نسبت و خويشى صدراعظم است .\r\nاگرچه مىگويند حالا صدراعظم التفاتى ندارد و باطنا كم ميل است . از پيشخدمتهاى محرم است . قهوه‌خانه و سرايدارخانه و موزهء مباركه ، مسجد سپهسالار و خيلى كارهاى شخصى را داشت . چندى هم اسم ضرابخانه با او بود و خودش را وزير مسكوكات كه از لقبهاى اختراعى نصر السلطنه بود مىدانست . در اين ايام آن اسم را برداشته به همان حاجى محمد حسن دادند . اين وزارت در عوض آن اسم بىمسمى است و با كارهاى او خيلى منافات دارد . خط و سواد و شعور هيچ ندارد . فقط چاچول [ است 
  ] و چاخانى دارد . تمام مردم در تعجب هستند .\r\n\r\nعباس خان چنارى - نامدار خزلى\r\nوقايع تازه حكايت عباس خان است . نزد امير نظام رفته و به توسط امير نظام از درجهء ياورى به منصب سرتيپى اول نايل شد و ماهى يكصد تومان مواجب التفات\r\n\r\n","description":"","footnote":"","page_name":" 735 ","page_number":735},
  {"content":"\r\n\r\nكردند . حقيقت با اين خدمات سزاوار و شايستهء بالاتر از اين است . حالا نامدار خان خزلى بناى هرزگى و شرارت را گذاشته . او هم به خيال ازدياد منصب و مواجب است .\r\nامير نظام او را هم خيال گرفتن دارد . بعضيها مىگويند پس از گرفتن او هردو را يك مرتبه خواهد كشت ، و الله اعلم .\r\n\r\nشلوغى قوچان و شجاع الدوله\r\nيكشنبه 16 - صبح خانهء حضرت و الا رفتم . قوچان خيلى شلوغ شده . پس از فوت امير حسين خان شجاع الدوله حكومت را به پسرش دادند . چندى است مردم از دست اين شكايت كرده‌اند . خانبابا خان نامى كه از بنى اعمام اينها است عريضه كرده و شصت هزار تومان تقديم داده و به حكومت آنجا برقرار شده است . شجاع الدوله از شهر به سمت طهران بيرون آمده و جمعى را تحريك كرده ، ريخته‌اند حاكم را گرفته حبس كرده‌اند . وزير و پسرش و عروس وزير را هم كشته‌اند . حالا شجاع الدوله طهران است . اينها در حقيقت سلطنتى مشروطه « 1 » دارند و ابدا به دولت ايران اطاعت ندارند . در خراسان چندين نفر هستند . پدر اين از آدمهاى خيلى ظالم متكبر بود .\r\nدائى جانم معتضد السلطنه چندى آنجا بوده مطالبى از حكومت و سياست آنها مىگويد كه عقل حيرت مىكند . مثلا اگر بگويد شكمت را پاره كن فورا مىكند و روزى نبود كه چندين سياستهاى شديد نكند كه نصف آن در تمام ايران جارى نيست . اينها سالى مبلغها ماليات مىگيرند و جزئى مالياتى به شاه مىدهند . آن را هم عوض مواجب سوار ابوابجمعى خودشان برمىدارند و سوار براى خدمات خودشان هميشه حاضر است .\r\n\r\nحكومتهاى خودمختار\r\nحكومت خراسان هم به سالى دو سه اسب و سيصد تومان پيشكش قناعت دارد .\r\nقوچان و بجنورد ، قاين ، طبس « 2 » تمامشان همين‌طور است . در ايران خيلى از اين حكومتها باقى است و دولت ابدا در فكر قلع‌وقمع آنها نيست . به همان اسم راضى است و حال آن‌كه بر طرف كردن آنها خيلى آسان و به چندى صبر و تحمل درست مىشود .\r\n\r\nآيندهء قوچان\r\nيقين دارم مجددا براى آن‌كه چهار روز زحمت نكشند و گفتگوئى نكنند پيشكشى از شجاع الدوله گرفته روانه‌اش مىكنند . شصت هزار تومان آن يكى هم از هضم رابع گذشته ، خون سايرين هم پايمال مىشود . تمام گندم قوچان را شجاع الدوله به قيمت خيلى خيلى اعلى به دولت روس مىفروشد و اهل خراسان هرچه از قحط و\r\n\r\n\r\n","description":"","footnote":"\r\n( 1 ) - به استعمال اين اصطلاح دوازده سال پيش از صدور فرمان مشروطيت توجه شود . ا . ا .\r\n( 2 ) - قاين به امارت حشمة الملك و طبس به امارت عماد الملك .\r\n","page_name":" 736 ","page_number":736},
  {"content":"\r\n\r\nغلا شكايت بكنند دولت حرفى نمىزند ، يعنى منع نمىكند ، گوش به حرف نمىدهد و مداخل خود را مىكند . فقط سالى صد هزار تومان متجاوز از اين فروش جنس حكومت قوچان مداخل مىكند و به همه جهت از تمام اين ماليات و منافع سالى هزار سوار مواجب مىدهد آن را هم در حقيقت براى خودشان نگاه‌دارى مىكنند و اسباب كار خودشان است . پدر اين شجاع الدوله را كه خواستند معزول كنند همان هزار سوار از قوچان خارج شده به سمت طهران حركت كرد كه حضرات دست‌پاچه شده خلعت ، حمايل ، نشان ، شمشير مكلل به الماس دادند تا شجاع الدوله تلگراف كرد و آنها عودت كردند .\r\nاين پسره ترياك مىكشد و بواسطهء اين است كه كارش قدرى شلوغ است .\r\n\r\nحكيم چشم\r\nعصر حكيمى كه تازه جناب مخبر الدوله از فرانسه خواسته و آمده است خدمت حضرت و الا آمد . از شاگردهاى همان « كاله‌زوسكى » است و طبيب چشم است . سالى سه هزار تومان اجير شده كه روزى پنج ساعت خدمت كند . هفته‌اى دو روز هم معاف است ، جمعه و يكشنبه . چشم حضرت و الا كمى درد مىكرد گفت راه چشم مسدود شده .\r\nآب‌دزدكى بيرون آورده از گوشهء چشم آب دزدك زد . آب از دماغ و دهن بيرون آمد .\r\nخيلى تماشا داشت . چشم مرا ديد گفت دوربين است ، اين‌كه زود خسته مىشود و آب مىزند به همان جهت است كه نزديك را خوب نمىبيند . عينك مىدهم بگذار نزديك و دور را يكسان ديده اين درد و زحمت رفع و دفع مىشود . غروب منزل آمدم .\r\n\r\nكرايه مال بنه\r\nدوشنبه 17 ذيقعده - عصر پاكتى از همدان رسيد . آقاى عماد السلطنه مرقوم داشته بودند . تمامش دستور العمل بود . تاريخ كاغذ سيزدهم ذيقعده بود ، روز خروج مرقوم شده بود تلگراف خواهم كرد . خيلى در همدان توقف كردند . هرقسم بود نواب عليه را راضى كرده‌اند از راه معمول تشريف مىآورند . از كرايهء مال خيلى شكايت داشتند . مال بنه را پنج تومان كرايه كرده‌اند و هيچ وقت شنيده نشده است از همدان با آن فراوانى مال آنقدر كرايه بدهند . همدان چندين ده دارد كه هريك چهارصد و پانصد خانوار مىباشند و تمام آنها چهارپادار مىباشند . هنوز تلگراف خروج حضرات نرسيده . گمان مىكنم در تلگرافخانه تأخيرى پيدا شده باشد . البته تا حال بيرون آمده‌اند . هوا گرم شده . مگسها مبرم و پشه‌ها جسور شده‌اند . ايام خوشبختى و راحتى آنهاست .\r\n\r\nشاه در خانهء مخبر الدوله\r\nسه‌شنبه 18 - ديشب را فخر الملك و شاهزاده والى خانهء حضرت و الا بودند .\r\nمن هم رفتم . صبح را در ركاب حضرت و الا خانهء مخبر الدوله رفتم . اعليحضرت امروز آنجا دعوت دارند . جناب مخبر الدوله از اشخاص خيلى خيلى مؤدب نجيب است . عمارت\r\n\r\n","description":"","footnote":"","page_name":" 737 ","page_number":737},
  {"content":"\r\n\r\nو باغ خيلى اعلى دارد . به همان رسمهاى سابق اعليحضرت تشريف آوردند . در عمارت بالا استراحت فرمودند . به عمارت پائين آمده در اطاقى كه جهت آقاى نايب السلطنه و صدراعظم و حضرت و الا تعيين شده بود رفتيم . جمعى روى صندلى ، جمعى زمين .\r\nشلوغ بود . بعد از ناهار حضرات براى قمار احضار شدند . من عقب بودم . ندانستم چه شد كه فقط صدراعظم به اطاق احضار شد . نايب السلطنه و سايرين عودت نكردند .\r\nدر كمال اوقات‌تلخى در خيابانى نشستند . اغلب مردم ويلان بودند . با تاج الدين ميرزا و شعاع الدين ميرزا ، هر دقيقه‌اى در سايهء درختى [ مىرفتيم 
  ] و هم‌صحبتى داشتيم . كسى كه داخل هيچ اداره‌اى نبود ماها بوديم . صدراعظم در گوشه‌اى از باغ نشسته كاغذهاى پست را مهر مىكرد . آقاى نايب السلطنه و سالار السلطنه و ركن السلطنه و حضرت و الا در گوشهء ديگر . همين‌طور تمام مدعوين هريك در گوشه‌اى نشسته . خيلى بعد از ناهار با وجود آن ميزبان خيلى گرم خنك شد . جهت همان احضار اعليحضرت بود . و الا در اطاقهاى متعدد مردم نشسته بودند . ما هر دقيقه يك هم‌صحبت داشتيم . بعد دنبال آقاى خودشان مىرفتند .\r\nعماد الدوله آمد . بيچاره به حالت خيلى مغشوش از عراق آمده . از حكاياتى كه مىكرد دل سنگ مىسوخت . خيلى خسته شده .\r\nآقا هم رفتند . خانهء تاج الدين ميرزا رفتيم . حاجى بهاء الدوله آمد . به صحبت و بازى تخته گذشت . شب جمعه مهمانى به گردن من گذاشتند ، تا خدا چه خواهد .\r\n\r\nعروسى شاه در باغ شاه - قبح رفته\r\nمطلب خنده‌دارى كه شنيدم عروسى اعليحضرت است در باغ شاه . سال گذشته در باغ شاه زنى گرفتند امسال هم محض شكون تجديد كردند . اگرچه در هر موقع مجدد مىشود . چنانچه اكنون متجاوز از يكصد حرم مخصوص به اسم و رسم در اندرون هست .\r\nعلاوهء آن از خدمهء قهوه‌خانه و كلفتها جمعى هستند و همه روزه تازه تازه داخل مىشود .\r\nبه هرجهت اين عروسى در سن شصت سالگى تماشا داشت . اعليحضرت در برج پائين باغ تشريف داشتند . عروس را از عمارت بالا در كالسكه نشانيده به عمارت برج آوردند . به عمارت نرسيده اعليحضرت خودى آرايش كرده بيرون آمده به رسم معمول عروس را استقبال فرموده‌اند و نارنجى چنانچه رسم قديم بود به سينهء عروس زدند .\r\nبعد داخل اطاق شده عروس را دست به دست داده رسومات از هر قبيل به عمل آمد .\r\nمثل آوردن آفتابه‌لگن و گذاشتن شيرينى به دهان يكديگر . گوينده يقين نداشت كه فقرهء اصلى هم فيصل گرفته يا خير . آتش‌بازى مفصلى كردند . به هرجهت خيلى مطلب تازه‌اى بود . قبح از تمام كارها برداشته شده است .\r\n\r\nمهمانى فرنگى\r\nجمعه 21 ذيقعده - ديشب معتضد السلطنه ، تاج الدين ميرزا ، شعاع الدين ميرزا ، اعتصام نظام اين‌جا مهمان بودند . حياط اين خانه خيلى كوچك بود . خانهء عيال\r\n\r\n","description":"","footnote":"","page_name":" 738 ","page_number":738},
  {"content":"\r\n\r\nصنيع الملك والدهء رضا خان رفتيم . قرار مهمانى به غذاهاى فرنگى داده شده بود . آقا حسين غذاهاى خوب طبخ كرده بود . خيلى خيلى تعريف داشت . روى زمين خورديم .\r\nاما همانطور به وضع فرنگيها بود . از خانهء فرنگى همسايه ناتمامى اسبابها را خديجه سلطان عاريه كرد . خيلى به قاعده مهيا شد . قرار شد سايرين هم همين‌طور تهيه كنند .\r\nسرمشقى بود ، عيب نداشت . حقيقتا اگر وضع مهمانيهاى ما به كلى برهم بخورد خيلى راحتتر و كم‌خرجتر است . در مهمانيهاى ايران جز صدمه و زحمت چيز ديگر نصيب مهمانها نمىشود . غذاها هم سرد و بيمعنى ، مهمان بيچاره گرسنه بايد خانه برود . از بس دوزانو مىنشيند ده روز پادرد مىگيرد و اگر هر آينه آدم آشنائى نزديكش نباشد از شدت سكوت ناخوش مىشود . بر خلاف مهمانيهاى فرنگيها كه به مدعوين به اعلى درجه از هرجهت خوش مىگذرد و انسان ميل مىكند هميشه مهمانى برود . بارى پس از شام دو ساعتى توقف فرموده بعد تشريف بردند خيلى خوش گذشت .\r\nيكشنبه 23 ذيقعده - صبح خانهء حضرت و الا رفتم . شمران تشريف برده بودند .\r\nبعد از ناهار تلگرافى از همدان رسيد . بيست و دوم حركت كرده [ اند 
  ] از راه معمول .\r\nتعجب دارم اين همه توقف با اين جمعيت زياد و گرانى در همدان چه مزه داشته . بيست و دو روز بىجهت در همدان نبايد توقف كرد . به سلامتى بايد شنبهء آينده وارد شوند .\r\nسفارت انگليس جمعهء آينده كه 24 ماه مى است دعوت كرده . عيد تولد ملكه مىباشد . من را عصر دعوت كرده . شب جمعيت كمتر خواهد بود .\r\n\r\nتمثال شاه\r\nپريروز حضرت و الا عريضه‌اى كه استدعاى تمثال جهت من كرده و دستخط مبارك در صدر عريضه مرقوم شده بود روانه فرموده بودند از درجهء سيم مرحمت شده . من هنوز قبول نكرده و حضرت و الا را ملاقات نكرده‌ام . من لقب لازم داشتم با تمثال . حال هم كه تمثال مرحمت شده از درجهء سيم [ است 
  ] و حال آنكه به اشخاص پست درجهء سيم مرحمت مىشود ، حضرت و الا را مجبور خواهم كرد يا تمثال از درجهء دوم و اول بگيرند يا تبديل به لقب بفرمايند . اگرچه تمثال به صرفه‌جويى نزديكتر است ، اقلا دويست سيصد تومان قيمت دارد . حضرت و الا هم اغلب به اين ملاحظه تمثال استدعا كرده‌اند و الا لقب آسانتر و شاه راغب‌تر بود تا اين‌كه مبلغى ضرر كشيده تمثال بدهد . حال هم طورى شده كه به تمام مردم فقط امتياز تمثال داده مىشود . خود آنها از بازار خريدارى كرده در موقع استعمال مىكنند . از صد نفر يك نفر از صندوقخانه نمىدهند . در دستخط فقط « بدهيد » دستخط شده . بدهند يا ندهند نمىدانم . هنوز هم به خود هموار نكرده‌ام كه قبول كنم .\r\n\r\nمسامحه در كار به بابيها\r\nدوشنبه 24 - صبح خدمت حضرت و الا رفتم . سلطان حسين ميرزا آمده بود تفضيلى از حضرات بابيها نقل كرد . با صديق الدوله روزى به باغى كه نزديك ما و\r\n\r\n","description":"","footnote":"","page_name":" 739 ","page_number":739},
  {"content":"\r\n\r\nقرب باغ جنت گلشن است رفته بودند . مىگفت داخل باغ شديم مردهاى آنها نبودند ليكن چندين نفر زنهاى خوشگل قشنگ با لباسهاى فاخر استقبال كرد [ ند 
  ] و ابدا حجاب نمىكردند . يك نفر سيد هم كه از جملهء نگاهبانهاى باغ بود حاضر بود . داخل اطاقها شديم . يكى از اطاقها قفل بود . در را شكسته داخل شديم . كتاب و نوشتجات و عكسهاى زيادى بود . برداشتيم . خود سيد هم بدون واهمه و ترس همراه ما خدمت نايب السلطنه آمد . خيلى محرمانه حكايتها كرد . صديق الدوله به حضور مبارك مطالب را عرض كرد . شفاها فرمودند ما با بابيها معاهده‌اى بسته‌ايم و ابدا اين كارها را دنبال نكنيد ، بگذاريد ساكت باشند . ما هم كارى نداريم . دو شب بعد يك نفر نزد صديق الدوله آمده پيغام آورد كه حضرات مىگويند الان ما حاضر هستيم هر آينه ميل شما است با استعداد كامل تشريف بياوريد ، براى خدمات شما حاضر هستيم . صديق - الدوله معذرت بسيار خواسته فرستاده مراجعت كرد . معلوم شد چهار صد نفر مسلح و مكمل با تفنگ و يراق مفصل در باغ حاضر شده و طبعا اين پيغام را داده‌اند . در اين ايام با وجود اين مسامحه وكيل الدوله چند نفر را شبانه گرفته و خفه كرد . نمىدانم اين مسامحه و معاهده پس از آن شده يا اين معاهده به ملاحظهء وقت است . خيلى زياد شده و حالا كارشان چندان پنهان نيست و خيلى بد چيزى است . وقتى پشيمان خواهند شد كه چرا ساكت بودند . مسعود سعد سلمان نيكو گفته .\r\n مخالفان تو موران بدند مار شدند * برآور از سر موران مار گشته دمار\r\nمده امانشان زين بيش روزگار مبر * كه اژدها شود ار روزگار بيند مار \r\n\r\nقرارنامهء گمرك و خزانه\r\nسه‌شنبه 25 ذىقعدة الحرام - در اين ايام امين الدوله ، مشير الدوله و نصر السلطنه كنكاش داشته و يك نفر فرنگى مجهولى پيدا كرده همدست خود كرده ، عريضه‌اى به توسط نايب السلطنه به خاكپاى مبارك نموده‌اند و قرارنامه نوشته [ اند 
  ] كه به اين شرط گمرك ايران و خزانهء مباركه را قبول مىكنم و سالى ده كرور تومان ماليات به دولت مىدهم . اعليحضرت هم چون ده كرور را مبلغ زيادى ديده‌اند به طمع افتاده [ اند 
  ] .\r\nصدراعظم چند روزى قهر كرده پس از اظهار التفات به حضور مبارك رفته معايب اين كار را شرح داده‌اند كه موافق قرارنامه و شرايط صعب و سخت آن همان حكايت تنباكو [ است 
  ] و نتيجهء بد آن ظهور خواهد كرد . اسباب زحمت فوق العاده و صدمهء وجود مبارك خواهد شد . آخر الامر پشيمان [ مىشويد 
  ] و مبلغها متضرر خواهيد شد . يكصد هزار تومان هم تقديم كرده كه كما فى السابق اين كارها با خودشان [ باشد 
  ] و به معمول هميشه رفتار شود ، تا اسباب هيجان و گفتگوى بعد فراهم نيايد . اين بود كه وزارت تجارت را از مشير الدوله گرفتند . امين الدوله هم تعارض كرده درب خانه نمىرود و استدعاى مرخصى زيارت عتبات كرده [ است 
  ] . مشير الدوله هم ديوانخانه نمىرود . تير حضرات باز به سنگ خورد . تا بعد چه كنند . نصر السلطنه با آن همه صدمات باز دست‌بردار نيست .\r\n\r\n","description":"","footnote":"","page_name":" 740 ","page_number":740},
  {"content":"\r\n\r\n\r\nتعرض عضد الملك به عزيز السلطان\r\nمطلب تازه هم حكايت عزيز السلطان و جناب عضد الملك است . براى خاطر مهر فرمانى عزيز السلطان رقعه به عضد الملك نوشته نمىدانم عنوان رقعه چه بوده كه به دماغ عضد الملك خورده گوشهء رقعه را پاره كرده و در حاشيهء آن به خط خود نوشته‌اند « نور چشما معلوم مىشود كه اين همه مخارجى كه دولت براى شما مىكند بىحاصل ، و هنوز به درجهء انسانيت و تربيت نرسيده‌اند و تمام اين مخارج بىحاصل بوده . خوب است در عوض بعضى كارها كسب كمالات كرده من‌بعد به مثل منى اين قسم رقعه و عنوان ننويسيد . » عزيز السلطان كاغذ را كه خوانده گريه‌كنان خدمت شاه رفته .\r\nاعليحضرت خيلى متغير شده امين خلوت را فرموده‌اند برو پيش عضد الملك و خيلى سرزنش كن . حكما برود خانهء عزيز السلطان معذرت بخواهد . اين فضوليها به او چه دخلى دارد . امين خلوت نرفته . پس از ساعتى كه به حضور رفته شاه فرموده رفتى ؟\r\nعرض كرده است خير ، قربانت شوم مگر شما عضد الملك را نمىشناسيد . من بروم دو كلمه حرف بيمعنى مىزند ، من هم جواب بدهم آن وقت اسباب گفتگو و فعلى بشود . مىفرمائيد بنويسم . فرموده‌اند بنويس . در رقعه به اين تفصيل ابلاغ فرمايش كرده يك نفر فراش خلوت كاغذ را برده است . عضد الملك اول احضار نفرموده‌اند . پس از آنكه دو ساعت معطل شده و صد مرتبه پيغام داده ابلاغ آورده و حضورا بعضى فرمايشات شده بايد برسانم . عضد الملك در حياط مشار اليه را پذيرفته‌اند . بعد از خواندن و اصغاى فرمايشات گفته است بسيار خوب . ظهير السلطنه را روانه مىكنم عذرى بخواهد . عضد الملك خيلى خودش را داخل آدم مىداند ليكن ابدا . . . « * » ندارد و آدم . . . « * » مهملى است . به علاوه باغ خواص ، چندين قريه از قراى ورامين را اعليحضرت تيول به عزيز السلطان مرحمت فرمودند . سالى مبلغى كلى آن تيولات منافع دارند .\r\n\r\nحكاياتى از هلاند\r\nعصر در ركاب حضرت و الا ديدن سفير حضرت پاپ و شارژدفر هلاند رفتيم .\r\nمسيو « كنوبل » كه به چين مىرود آن‌جا بود . چند روز است مأمور چين شده و اين شارژدفر تازه آمده است . از هلاند خيلى تعريفها مىكرد . من‌جمله مىگفت يك درياچه كه يك شب با كشتى تا ساحلش مسافت بود در سى ماه با ماشين آبهاى آن را بيرون كشيده خشك كرده عمارت ساختيم و همين‌طور متصل مشغول خشكانيدن دريا و رودخانه هستيم . جوان و خيلى آدم پرحرف زيركى بود .\r\n\r\nبالون و چتر آن\r\nقبل از رفتن اين دوجا وزيرمختار ينگىدنيا آنجا آمد . حكايت كرد يك نفر ينگى دنيائى طهران آمده و بالونى دارد . اگر پول جمع شود اين‌جا هوا خواهد كرد . پس از\r\n\r\n\r\n","description":"","footnote":"\r\n( * ) جاى اين دو كلمه سياه شده است .\r\n","page_name":" 741 ","page_number":741},
  {"content":"\r\n\r\nآن‌كه مسافتى بالا رفت وقت مراجعت دو ميل يا سه ميل به زمين مانده خودش را ول مىكند و يك « چطر » مانند اسبابى دارد دودستى دستهء آن را گرفته سرازير مىشود .\r\nكم‌كم اين چطر پرده‌دار باز مىشود . دستهء چطر به دست او است و پردهء چطر بالاى سرش به امداد آن‌طورى راحت و آسوده پائين مىآيد كه اسباب حيرت و تعجب ناظرين است .\r\nدر وقت پائين آمدن سوراخ بالون را باز مىكند گاز آن هم خارج شده از دنبال خودش به زمين مىآيد . مىگفت اختراع تازه است و اين شخص دور دنيا گردش مىكند و به مردم تماشا مىدهد . مىگفت هرقدر از بالاتر خودش را ول كند راحت‌تر زمين مىآيد .\r\nچون تا به زمين برسد مسافتى آمده و آن چطر خوب‌تر باز مىشود و اسباب تسهيل است . مىگفت من يك زن را ديدم همين‌طور پائين آمد . چون اگر با بالون پائين بيايند خطر دارد . حال اين اسباب را اختراع كرده و اين قسم پائين مىآيند .\r\n\r\nتلفن تصويرى\r\nديگر از اختراعات اديسون مخترع مشهور الكتريك تلفونى است كه صورت متكلم در صفحه نقش مىشود . مثلا يك نفر در طهران و يك نفر ديگر در اسلامبول نزديك دستگاه تلفون ايستاده به همديگر حرف مىزنند ، عكس آن‌كه در اسلامبول است در دستگاه طهران و عكس اين يكى در دستگاه اسلامبول منعكس مىشود كه هردو همديگر را مشاهده مىكنند و مثل اين است كه باهم شفاها گفتگو مىكنند . مخترعات اهالى ينگىدنيا اكنون خيلى بالا گرفته و از همه‌جا بيشتر اصرار دارند . از اين الكتريك چيزها اختراع خواهد شد كه عقل از تصور آن قاصر است . اين دو اختراع كه نوشتيم خيلى اسباب تعجب و الان مايهء حيرت تمام مردم است .\r\nپنجشنبه 27 ذيقعده - ديشب را خانهء حضرت و الا بودم . هوا گرم شده بالاخانهء وسط با يك لحاف خوابيدم . نصف شب بيدار شدم صداى موزيك خوبى مىآمد . نمىدانم كجا عروسى بود . در آن وقت شب صداى موزيك از دور تصنيفهاى خوب حقيقت كيف داشت . به قول فرنگيها مثل حكايات الف ليله به نظر مىآمد .\r\nديروز عصر هم تلگرافى از نوبران شريف خان زده بود كه اسناد بانك استقراضى وعده‌اش گذشته در فكر تجديد آن باشيد ، غفلت نشود . از ورود و خروجشان چيزى نوشته نشده بود . با آن خست شريف خان لازم بود دو سه تومان جواب تلگراف كنم و اسباب خنده و صحبت چندين سال باشد . شريف خان هم نوكر خوبى و آدم بامزه از ميان درآمده . خيلى كارهاى درب اندرون بواسطهء آن كمال نظم را دارد .\r\n\r\nاعلان عمومى\r\nاعلانى نصر الله خان نشان داد كه در خانهء تمام علماى طهران انداخته‌اند و از خانهء آقاى سيد على اكبر اين را گرفته و نشان داد . ورقهء بزرگى [ است 
  ] به خط نسخ .\r\nدر اول شرحى از بيغرضى خود و ثبوت اسلام خود و مدح شاه و صدراعظم مندرج شده .\r\nپس از آن شرحى از كردار و رفتار علماى گذشته و بعضى مطالب كه بايد مجتهد اين\r\n\r\n","description":"","footnote":"","page_name":" 742 ","page_number":742},
  {"content":"\r\n\r\nقسم باشد . . . خيلى آگاه بوده و هرچه نوشته مطابق واقع است . در آخر آن نوشته كه بقيه در نمرهء آتيه . پس از آن نوشته است معلوم مىشود نمرهء اول اين اعلان را جناب ميرزا حسن مخفى داشته و بعضيها هم سفارش كرده‌اند كه به كسى نگويند و نشان ندهند . اين مرتبه مفصلتر نوشتيم و براى تمام علما فرستاديم . نزد خدا و رسول ( ص ) اين مطالب پنهان نخواهد ماند . حقيقت تماشائى بود . اگر ممكن شود صورت آن را در اين روزنامه خواهم نوشت .\r\nگفتند امروز شيخ فضل الله تمام علما را دعوت كرده و مقصودش برائت ذمه و شناختن نويسندهء اعلان است . گمان آقا سيد على اكبر بوده كه از طرف صدراعظم اين دستور العمل داده شده و متعلق به آن جاهاست . تا نمرهء سيم بيرون بيايد و چه مطالب آنجا ذكر شده باشد . آن اوراق اكنون به دست خيليها افتاده نقل مجالس است .\r\n\r\nمهمانى سفارت انگليس\r\nجمعه 28 - صبح را خانهء حضرت و الا رفتم . عصر سفارت انگليس دعوت كرده بودند . 24 مى تولد ملكه انگليس است . عصر و شب مهمانى دارند . در باغ چادر زده جمعى از ايرانيها و تمام فرنگيها بودند . سر « مورتيمور دورون » « * » سفير انگليس مرد بلندقد تنومندى است ، فارسى مىداند . در هندوستان ياد گرفته ، اما خيلى بدلهجه است .\r\nخيلى محترم است . خانم وزير مختار زن بدگلى بود . از خود وزير هم پيرتر بود . باغ بسيار مصفاى قشنگى دارند . از ساعت چهار و نيم بعد از ظهر تا شش و نيم بوديم .\r\nبا شارژدفر تازهء هلند خيلى صحبت كرديم و بسيار مرد بامزهء مهربانى است . فرنگيها در طهران زياد شده امروز از محترمين و مأمورين آنها تقريبا زن و مرد شصت نفر حضور داشتند . نيم‌ساعت به غروب مانده منزل آمدم .\r\n\r\nاستقبال\r\nشنبه 29 - صبح زود با سليمان ميرزا ، محمد على خان ، محمد بيك سوار شده با يك آبدارى و سيزخانه به سمت رباطكريم روانه شديم . هوا گرم بود . محمد يخ همراه نياورده [ بود 
  ] . خيلى سخت گذشت . از قرار حساب منازل امروز مىبايست تشريف بياورند . ليكن هرچه رفتيم اثرى به ظهور نرسيد . ناهار در سلطان‌آباد خورديم . سه ساعت به غروب مانده از آنجا سوار شده يك ميدان راه تا نصيرآباد ده اميرزاده مسافت بود . چون آنجا راحت‌تر بود شب را مانديم . از بس من و محمد على خان آب و دوغ خورده‌ايم خسته شديم . آخر رفع عطش نشد . شب باد مىآمد . باد شهريار مشهور است .\r\nاز بس در اين ايام سوار نشده‌ايم به يك منزل خسته و مانده شديم .\r\nيكشنبه غرهء شهر ذيحجة الحرام - صبح سوار شده رباطكريم رفتيم . در يك باغى پياده شده تا ظهر معطل شده بعد از ظهر محمد بيك مژده داد كه ميرزا مهدى و بارها رسيدند . فورا سوار شده چون از راه مطلع بودم كه آب نيست و از دو منزلى آب بايد حمل كنند يخ و آب بسيارى برداشته جلو رفتيم . يك فرسنگ از رباطكريم گذشته به\r\n\r\n\r\n","description":"","footnote":"\r\n( * )  Sir Henry Mortimer Durand \r\n","page_name":" 743 ","page_number":743},
  {"content":"\r\n\r\nزيارت جمال مبارك همگى نايل شدم . خدا شاهد است بقدرى مبتهج و مسرور شدم كه گريهء شوق دست داد . خدمت يكان يكان سواره رسيده از سلامت و تندرستى همگى شكر خداى را به جاى آوردم . حقيقت جاى هزار هزار گونه شكرگزارى است كه پس از آن سفر طولانى سلامت تشريف آوردند . صحبت‌كنان مىآمديم . آب يخ مثل مائدهء بهشت به حضرات لذت داد و آنقدر به موقع بود كه چه بنويسم . مدتها بود آب يخ نخورده بودند . بارى به رباطكريم پياده شديم . تمام شب به ذكر اين سفر خيريت اثر گذشت و از شبهاى خوب عمر من محسوب بود . خوش سفرى بود از صحبت آن انسان متلذذ مىشد . خدا نصيب همه بكند .\r\nدوشنبه 2 ذيحجه - نواب عليه و عماد السلطنه هرقسم بود راضى كردند كه امروز را يك سره شهر نرفته نعمت‌آباد تشريف ببرند . هرچه اصرار كردم نشد . محمد را نصف شب به شهر فرستاده تفصيل را نوشتم . سر دسته سوار شديم . باد مىآمد . كره و اسبهاى خوب خريده‌اند . هرچه اسب داشته عوض كرده‌اند . جان نثارهاى آن سمت كارشان همين است . تولوى خان دو كره و دو اسب خوب داشت . آقاى عماد السلطنه هم تمام اسبهايشان را عوض كرده . دو اسب ايشان هم بد نبود . صحبت‌كنان مىآمديم . صحبتهاى آن سفر به اين زوديها تمام نمىشود . هرروزش تفصيلى دارد . از همراهان كسى كه نيامده فقط محمد حسن ميرزا است كه جهت ضبط تيول سامن به ملاير رفته . بارى هوا گرم شد ناهار افتاديم . لذت از اين سفر و تماشاى آنجاها برده‌اند .\r\n\r\nمخارج سفر\r\nآقاى عماد السلطنه خوب حساب مخارج را داشت . هرچيز را حساب كرده مثلا شش خروار قند در اين مسافرت صرف كرده‌اند . ماهى نود من صرف چاى و ده من صرف شربت و چيزهاى ديگر . كرايهء مال يكهزار و دويست و شصت و چهار تومان .\r\nاز همه گرانتر و شاق‌تر كرايه از همدان به طهران بوده . مال بنه را پنج تومان كرايه كرده‌اند و هيچ كس ياد ندارد كرايه از همدان به طهران آنقدر باشد و از مطالب عجيب است . شش ماه اين مسافرت طول كشيد . سه ساعت به غروب مانده پياده شديم .\r\nشاهزاده والى ، شاهزاده آغا ، آغا شاهزاده ، گلين خانم در ايوان بالاخانه ايستاده و منتظر بودند .\r\n اين همان چشمهء خورشيد جهان‌افروز است * كه همى تافت برآرا مگه عاد و ثمود \r\nهمان بالاخانهء كثيف نعمت‌آباد است كه در وقت رفتن سه شب اقامت كردند و به من آنقدر سخت گذشت ، همان بالاخانهء نظيف نعمت‌آباد است كه در كمال شادى و مسرت امشب را هستيم . هرچه وقت رفتن اوقاتم تلخ بود حالا خوش‌حالم . عصر حضرت و الا تشريف آوردند . خيلى خوش گذشت . غروب حضرت و الا تشريف بردند . انشاء الله فردا شهر مىرويم .\r\nسه‌شنبه سيم - صبح بارها را روانه كرده كالسكه‌ها از شهر رسيد . سه ساعت از\r\n\r\n","description":"","footnote":"","page_name":" 744 ","page_number":744},
  {"content":"\r\n\r\nدسته گذشته به سلامتى و اقبال وارد شدند . شب را آنجا ماندم . همشيره‌ها تماما بودند . شب خوشى بود . افسوس كه نيك و بد هردو مىگذرد .\r\nپنجشنبه پنجم ذيحجه - عصر خانهء عماد السلطنه رفتم جمعى بودند . نواب عليه يك كرهء سه سال كه قزل است با يك تفنگ و بسيارى اسباب سوقات فرستادند . كره بد اسبى نيست . تولوى خان كه خيلى تمجيد مىكند چون خودش پسند كرده و خريده .\r\nنمىتوان تعريفات او را تماما باور كرد . آقاى عماد السلطنه هم يك تفنگ و بعضى چيزهاى ديگر فرستاده بودند . كره از نژاد كهيلان است .\r\n\r\nوضع آجودانباشى\r\nحكايت تازه بست رفتن آجودانباشى كل است . در اين چند روز اعليحضرت كه شخصا متكفل جزئى و كلى كارهاى عزيز السلطان مىباشند . دستخطى به نايب السلطنه مرقوم داشته‌اند كه ثمر منصب نظامى عزيز السلطان چيست ؟ البته ابو ابجمعى به زودى پيدا كنيد كه منصب او رسمى هم داشته باشد . اصطبل ، توپخانه مناسب او هست . فكر مىكنيد ؟ از اتفاقات حسنه محمد حسين خان رئيس اصطبل و انبار ضمانت سى هزار تومان طلب بانك شاهنشاهى را كه ركن الدوله قرض كرده بود كرده . صدراعظم به جهت وصول تنخواه مأمورخانهء رئيس گذاشته بودند . محمد حسين خان كه خيلى از خودش راضى و خيلى طرف مضمون و ملاحظهء مردم است بواسطهء التفات نايب السلطنه و دامادى ركن الدوله و حرافى و زرنگى مادرش طاقت ناملايمات را نياورده مأمورين را كتك مفصلى زده و آقاى نايب السلطنه هم عريضهء شكايتى از صدراعظم به خاكپاى مبارك عرض كرده است . فرداى آن روز صدراعظم حكم كرده از مقابل شاه رئيس را دوانيده با كتك و فحش بسيار از در باغ بيرون كرده است . رئيس فورا خانهء صدراعظم بست مىرود . اعليحضرت هم كارهاى او را تماما به عزيز السلطان مرحمت مىفرمايند .\r\nآقاى نايب السلطنه چون راضى نبود هرقسم بود با رئيس سازش كرده تنخواه بانك را راه انداخته و مبلغى هم پيشكش داده مجددا كارها را به خودش دادند . صدراعظم توسط كرده خلعتى هم مرحمت فرمودند . در عوض چون آقا با آجودانباشى بىميل است حكومت خرقان فوج و سوارهء آنجا را براى عزيز السلطان در عوض اصطبل معين فرمودند .\r\nآجودانباشى هم به اصطبل خاصه بست رفته دو سه روز است آنجاست . شهرت دارد كه عزيز السلطان استعفا كرده و مجددا به خود آجودانباشى التفات كردند . اما درست معلوم نيست . ميل عزيز السلطان به اصطبل و انبار توپخانه بيشتر است . مىگويند محض اين است كه جاى مهرى براى امارت توپخانه گذاشته باشد و ظن غالب است كه امارات توپخانه را پس از چندى به عزيز السلطان مرحمت كنند . آقا هم اين مطلب را مىداند كه طفره مىزند .\r\n\r\nحرفهاى جهانسوز ميرزا\r\nشاهزاده جهانسوز ميرزا امير نويان خانهء حضرت و الا بود ، قسم مىخورد كه از\r\n\r\n","description":"","footnote":"","page_name":" 745 ","page_number":745},
  {"content":"\r\n\r\nبس نايب السلطنه مردم را اذيت كرده و رنجانيده تماما منتظرند كه عزيز السلطان امير توپخانه شود و از لج آقا به پست‌ترين مردم راضى شده . لباسهاى نظامى را پوشيده تا بينى او را بكنند و اول كسى كه لباس نظام خودش را كه چندين سال است در صندوق گذاشته خاك مىخورد بيرون آورده بپوشد من هستم .\r\n\r\nبالون هوا كردن\r\nيكشنبه هشتم - صبح خانهء حضرت و الا رفتم . به اتفاق تولوى خان خانهء تاج الدين ميرزا رفتيم . امروز بالون در بيرون دروازه شمران در حضور مبارك هوا مىكنند .\r\nقرار گذاشته بوديم جمعا برويم . ناهار باقلاپلو درست كرده بودند خورديم . بعد از ناهار آقاى عماد السلطنه هم آنجا تشريف آوردند . ساعت پنج به غروب مانده عزيز الدوله به پارك ظل السلطان رفت از عمارت آنجا كه خيلى مرتفع است تماشا كند . پس از رفتن ايشان در كالسكه و درشكه نشسته رفتيم . جمعيت به شدتى مىرفت كه سواره بيم خطر داشت . از دروازه بيرون رفتيم . روى باروى شهر و بيرون دروازه از زن و مرد تماشاچى محشر بود . از روز عرفات گمانم بيشتر بود . هوا و زمين هم شباهت تمامى داشت . زير باغ مخبر الدوله چادر براى شاه زده بودند . زمين سنگ بىدرخت ، بىآب ، آفتاب گرم سوزان به شدتى گرم و كثيف بود كه قلم ياراى نوشتن ندارد . قدرى در كالسكه معطل شديم . از شدت گرما طاقت نياورديم . پياده شده چادر آقاى نايب السلطنه رفتيم . گرمتر از بيرون بود . مردم بيچاره نزديك هلاكت بودند و با وجود آن متصل جمعيت زيادتر مىشد . مختصر چهار به غروب مانده كه بنا بود هوا كنند به يك ساعت به غروب مانده برحسب معمول هميشه كشيد . اعليحضرت تشريف آوردند . رفتيم چادر شاه ، تمام رجال و محترمين بودند . در چادر ديگر فرنگيها زن و مرد خيلى بودند .\r\nشخص ينگىدنيائى با مترجم خنده‌دار خود به حضور آمده از وضع بالا رفتن و پائين آمدن به عرض رسانيد . شش هزار « فيت » بالا مىرود . يك كاكاسياه داشت بچه بود ، مثل فرنگيها كلاه برداشته گفت محض آتش كردن است . گاز بالون را اين كاكا مىدهد .\r\nبيست دقيقه گذشت بالون حاضر شد . در نشيمن‌گاه خود نشست . تپانچه در كرد . بالون را ول كرده به هوا بلند شد . مثل گلوله تند مىرفت .\r\n\r\nترس ناصر الدين شاه از بالون\r\nاعليحضرت وحشت غريبى كردند . طورى اضطراب به وجود مبارك دست داد كه به نوشتن درست نمىآيد . گاهى بالا نگاه مىكردند . گاهى فحش مىدادند كه چادر را خلوت كنيد . اگر روى ما بيايد در رويم . گاهى ديرك چادر و گاوسر را دست گرفته پناه خود قرار مىدادند ، گاهى نبض بعضيها را گرفته اظهار هول و تكان او را مىكردند . گاهى بالا مىپريدند ، گاهى خم مىشدند . آجودان مخصوص هم لاينقطع لا إله الا الله مىگفت و همان‌طور كه رسم او است تعجب مىكرد و حرفها مىزد . در اين موقع حركات شاه ، تماشاى بالون را فراموش كرده از آن باتماشاتر بود . طورى هم\r\n\r\n","description":"","footnote":"","page_name":" 746 ","page_number":746},
  {"content":"\r\n\r\nادنى و اعلى در چادر بهم ريخته و اطراف شاه را گرفتند و صداها بلند كرده به خيال خود چيزها مىگفتند كه سگ صاحبش را نمىشناخت . تمام اين هول شاه محض اين بود كه مبادا از بالا روى ما بيفتد .\r\n\r\nپاراشوت\r\nبرويم سر مطلب . من گاهى ملتفت زمين و گاهى ملتفت آسمان بودم . برحسب گفتهء خودش به شش هزار « فيت » كه رسيد يك مرتبه از بالون جدا شده چادر سفيدى نمايان شد . دو تكان چادر خورده كم‌كم باز شد . به قدر چادر قلندرى بود ، رو به زمين مىآمد . هرچه پائين آمد حركت چادر كم‌تر شد ، تا در كمال راحتى پانصد قدم آن سمت چادر نايب السلطنه به زمين آمد . همهمهء مردم از وقت بالا رفتن تا پائين آمدن قطع نشد . بالون هم يواش يواش گازش بيرون مىرفت و سقوط مىكرد . غلامها آن مرد را آوردند . در اين موقع اطراف شاه گرفته شد . طورى داخل هم شدند كه جاى نفس كشيدن در اين هواى گرم نبود . به حضور آمد . ابدا حالت و رنگ رويش توفير نكرده همان‌طور حرف مىزد . عكاس حاضر شده عكس انداخت . شاه به چادر رفته جمعيت پراكنده شد . بعد به مرارت زياد از دروازه داخل شده خانهء تاج الدين ميرزا رفتيم .\r\nاو فورا در آب سرد رفت . ما هم رفع خستگى و گرما را به شكلى كرديم . هشتصد تومان امروز به اين ينگىدنيائى دادند . خيلى قوىجثه و بلندقد بود . زنش از همين بالون پرت شده و مرده است . سه هفتهء ديگر اين‌جا خواهد بود . يك مرتبه هم در قلهك هوا خواهد رفت . تمام اهل شهر پشت‌بامها بودند و ديده بودند . حقيقت حكايت غريبى بود و خيلى جرئت و شجاعت لازم دارد . اسم اين « چطر » به زبان فرانسه كه مشهور است « پاراشوت » است . نيم ساعت از شب رفته منزل آمدم . اهل خانه از پشت‌بام ديده بودند . مىگفتند روى هر پشت‌بامى ده نفر و بيست نفر زن و مرد بود . به اين صدمات و زحمات حقيقتا ارزش داشت .\r\n\r\nمهردارى عزيز السلطان\r\nسه‌شنبه 10 - صبح خانهء حضرت و الا رفتم . ناهار را زودتر خورده با تولوى خان درب خانه رفتيم . سلام به رسم معمول منعقد شد . آجودانباشى خلعت گرفته بود . جزو فوج فخر الملك مابقى كارهايش را دادند . بعبارة آخرى به زور گرفت . مجددا خانهء حضرت و الا آمديم . عصر نسقچىباشى ديدن تولوى خان آمد . گفت بعد از سلام كارهاى عضد الملك را گرفتند . مهردارى را به عزيز السلطان التفات فرمودند . ايلخانيگرى ايل قاجار را به مجد الدوله خان سالار . مدتها بود اين دو كار با عضد الملك بود . از كارهاى خوب اين عهد يكى همان مهردارى است كه بدون زحمت و مسئوليت سالى ده پانزده هزار تومان مداخل بىصدا دارد و جز يك جعبه و يك ميرزا اسباب و اجزائى لازم ندارد ، چون مىدانند عضد الملك بست و بقعه نخواهد رفت و حرفى نخواهد زد و از اين جهات به زحمت و مرارت و چند روزى گفتگو نخواهند افتاد به اين واسطه عزلش كردند .\r\n\r\n","description":"","footnote":"","page_name":" 747 ","page_number":747},
  {"content":"\r\n\r\n\r\nعضد الملك قاجار\r\nعضد الملك از نوكرهاى قديم قديم شاه ، محرم و خيلى محترم است . كارهاى عمده داشته . صاحب مكنت و خيلى موقر و مجلل است . به صدراعظم و آقاى نايب السلطنه ابدا اعتنا ندارد . سالى يك مرتبه ديدن از حضرات نمىكند . خودش را خيلى بالاتر مىداند .\r\n\r\nمجد الدوله و سفارت روس\r\nايلخانيگرى را به مجد الدوله محض آن دادند كه مشار اليه چند روزى پيشكش داده دستهء مهاجر قزاقخانه كه از دست پولكونيك روس بست رفته بودند گرفته بود .\r\nپولكونيك به سفارت شكايت كرده ، سفارت روس هرقسم بود دولت را مجبور كرد كه دومرتبه به دست پولكونيك بدهند . در اين بين عضد الملك معزول شد ايل خانيگرى را برد . گفتند پولكونيك محض آن جدا ايستادگى كرد و سوار را مجبورا گرفت كه مجد الدوله در جلوى قزاقخانه ايستاده اين دستهء سوار را گفت مشق دادند . اوقات پولكونيك تلخ شده سفارت روس را به ميان انداخت و كار را برگردانيد . الحمد لله كار نداريم و از هول و تكان آسوده هستيم . فخر الملك در اين چند روز خواب و خوراك راحت نكرد از بس اميريه خدمت آقا رفت ناخوش شد .\r\n\r\nتيول سامن\r\nپنجشنبه 12 ذيحجه - ديشب را خانهء حضرت و الا بودم . شاهزاده والى و آغا شاهزاده بودند . حضرت و الا شمران رفته‌اند . امروز عصر شاهزاده خانم اندرون رفت .\r\nقرار شد تا عمل مواجب سنهء ماضيه را يك‌طرفى نكند بيرون نيايد . حكيم الممالك والى از هفتصد تومان باقى مواجب امروز سى تومان داده بود و خواهش كرده بود شاهزاده خانم اندرون نرود . اميرزاده از ملاير كاغذ نوشته بود عمل تيول قريهء سامن را هرقسم بود با حكومت درست كرده بلكه انشاء الله امسال مواجبش برسد . چندى ديگر خواهد آمد . تعريفات سفر حضرات تازه خواهد شد . غروب منزل آمدم . الحمد لله پس از يك ماه دو اطاق سمت باغ كه تعمير مىكردم تمام شده حالا خيلى بهتر شده . هنوز مبله نشده است . سه شب است هوا خنك شده خصوصا اين اطاقها كه دورو است و هميشه نسيم دارد و خيلى خنك مىشود .\r\nجمعه 13 - منزل بودم . هوا گرم شده . امسال هم مثل سال گذشته گرما را بايد خورد . گرد و خاك ، بوهاى بد ، كثافت از همه چيز زيادتر است .\r\n\r\nعضد الملك و پسرهايش\r\nمهر مبارك را با تفصيلات زياد خانهء عزيز السلطان بردند . شب اعليحضرت حاجى امين السلطنه را نزد عضد الملك فرستادند كه شب را در آنجا باشد و صبح\r\n\r\n","description":"","footnote":"","page_name":" 748 ","page_number":748},
  {"content":"\r\n\r\nعضد الملك را به حضور ببرد . صبح هرچه كرده بود عضد الملك به حضور نرفته بود .\r\nمىگويند خازن السلطنه پسر دوم عضد الملك كه از جانب او مهردارى را داشت يك ماه بود قريهء عماد آورد ده عضد الملك كه قرب حضرت عبد العظيم است رفته بود . هرچه توانسته از مباشرين و رعايا از نقد و جنس به ضرب چوب گرفته .\r\nعضد الملك اطلاع پيدا كرده يك نفر از قاجاريه را مباشر كرده و سپرده است اگر اين دفعه پسرهاى من آمدند بيرون كن و نگذار چيزى بگيرند . خازن السلطنه مجددا رفته خان بيچاره مزاحم شده او هم نامردى نكرده به قدر واقع كتك زده . اقوام خان خبر شده خان را به حالت مردن روى تخته انداخته شهر آورده يك‌سر به ارگ همايون زير توپ مرواريد انداخته‌اند . شب هم خازن السلطنه عريضه به خاكپاى مبارك كرده كه صندوقخانهء عضد الملك در اين ايام خيلى بىنظم است و اطمينان اين‌كه مهر مبارك آنجا باشد نيست ، اگر اين كار به چاكر سپرده است بداند و مهر را بطور شايسته نگاه‌دارى كند و الا اگر نقص و قصورى حاصل شد از چشم خانه‌زاد ديده نشود . اين عريضهء بيمعنى را به توسط عزيز السلطان به حضور روانه كرده اوقات شاه از كتك خوردن خان بيچاره و اين عريضه به شدت تلخ شده و هردو كار را گرفته‌اند . جهت عمدهء مغشوشى كارهاى عضد الملك اين پسرها هستند . و الا بيش از اينها ترقى مىكرد .\r\n\r\nناسخ و منسوخ دستخطها\r\nشنبه 14 - صبح دو كاغذ جهت فارس نوشتم . بعد خانهء حضرت و الا رفتم .\r\nشاهزاده خانم آمده بود . باز شاه دستخط خيلى خيلى سخت بدى مرقوم داشته بودند و فرموده بودند برو ، كلا خواهد رسيد . پنجاه همچو دستخط براى اين جزئى مواجب مرحمت شده است ، كسى اطاعت نمىكند . جبن و بيم از مردم برداشته شده است . كسى واهمه نمىكند . احكام همايونى ديگر وقرى ندارد . از بس ناسخ و منسوخ و اختلاف آرا در اين دوره هست كار از پيش نمىرود . مردم جرى شده سياست و تنبيه در ميانه نيست . تمام مردم مىدانند . احكام همايونى بيش از يك ساعت و دو ساعت سختى ندارد . دو ساعت كه گذشت مثل اين است كه ابدا حكمى صادر نشده . به طفره و تعلل تمام كارها مىگذرد . سياست و تنبيه اگر در ميانه بود والى يا ديگران زهرهء آن را نداشتند اين قسم گستاخى كنند و به پنجاه دستخط و حكم پانصد تومان پولى را كه خورده‌اند ندهند .\r\n چو ملك كر شود و نشنود صداى ملك * دو چيز بايد دينار زرد و تيغ كبود \r\nهيچ يك از اين دو در ميانه نيست . خدمت و ناخدمتى يك‌سان ، بل ناخدمتى اولىتر و منزلتش بيشتر است . در هيچ موقع عدالت نمىكنند . به سياست و عدالت كارها نظام يابد .\r\n\r\nحكايت [ نقل از سير الملوك 
  ]\r\nشبى سلطان محمود را بىخوابى روى داد و هرشب به سلطان اين حالت روى مىداد ، يقين داشت به مظلومى ظلم واقع شده . از جامهء خواب بيرون آمده از سراى\r\n\r\n","description":"","footnote":"","page_name":" 749 ","page_number":749},
  {"content":"\r\n\r\nسلطنتى خارج شد . مرد سپاهى را در كوى ايستاده ديد . از حال وى سؤال فرمود .\r\nعرض كرد مظلومم و يكى از خواص سلطان همه شب به خانهء من آمده مرا از جامهء خواب خود بيرون كرده با عيال من در بستر تا صبح مىخوابد و من نيمه‌شب در كوچه و بازار ويلان و سرگردانم و از خجلت افشاى راز خود نمىتوانم كرد . سلطان را غضب مستولى شده حالتش دگرگون گشت . گفت وقت گذشته ، شب ديگر اگر آمد مرا در همين نقطه آمده خبر كن . ديگر شب سلطان منتظر ايستاده بود كه سپاهى رسيد .\r\nگفت اينك آمده است . سپاهى از جلو و سلطان از عقب روانه شدند . چون سلطان داخل خانه شد به اطاق اندر شده چراغ را كشته و تيغ را از نيام كشيده او را در جامهء خواب به دو نيم كرد . به اشارهء سلطان سپاهى چراغ را روشن كرد . سلطان نگاهى كرده فورا سجدهء شكر به جاى آورد . پس از مرد سپاهى طعام طلب كرد . پاره‌اى نان خشك حاضر آورد . سلطان به لذت تمام تناول كرد و بيرون آمد . سپاهى دامان سلطان را گرفته تمناى سه سؤال كرد . با كمال تلطف جويا شد . عرض كرد در داخل شدن به اطاق چراغ را چرا كشته ، پس از آن سجدهء شكر چه موقع داشت . ثالثا خوردن نان خشك بدان لذت چه بود . سلطان در جواب فرمود چراغ را محض آن گفتم كه گمان كردم هيچ يك از خواص من زهرهء اين كار را ندارند . شايد پسر من به اين جرئت و جسارت اقدام كرده باشد و چشم من به صورت وى افتد مهر پدرى مانع از عدالت شود و فرداى قيامت نزد رسول خدا ( ص ) روسياه باشم . پس از آنكه چراغ را روشن كردى ديدم پسرم نبود سجدهء شكر كردم كه الحمد لله پسر من به اين حركت اقدام نكرده و نان محض آن خواستم كه از دوش چيزى نخورده و گرسنه بودم .\r\n\r\n[ حكايت ديگر 
  ]\r\nنقل است كه سلطان محمود همه شب با خواص و ندما شراب خوردى . على بن نوشتكين از جملهء امراى بزرگ او بود و در مجلس او حاضر بود . همه شب شراب خوردند تا دم صبح بيدار بودند . چون روز به چاشت رسيد على بن نوشتكين سرگردان گشت .\r\nرنج بيدارى و افراط شراب در او اثر كرده دستورى خواست كه به خانهء خويش رود .\r\nمحمود گفت صواب نيست كه روز روشن مست به خانه روى ، همين‌جا ساعتى بياسا تا نماز ديگر ، آن‌گه برو كه ترا محتسب بدين حال نبيند آبروى تو ببرد و دل من رنجور شود و هيچ نتوانم گفت . على نوشتكين سپهسالار پنجاه هزار مرد بود . شجاع و مبارز .\r\nدر وقت خويش مثل او نبودى و او را با هزار مرد برابر نهاده بودند . در خاطر او هم گذشت كه محتسب اين معنى در دل بيارد . بستوهيد و سوگند در دل بياورد كه البته بروم . محمود گفت تو بهتر دانى . على نوشتكين بر پشت ستور بنشست . با انبوه عظيم ، با خيل غلامان و چاكران روى به خانه نهاد . قضا را محتسب در راه ميان بازار پيش آمد برنشسته با صد مرد . على نوشتكين را چنان مست بديد ، فرمود از اسبش فروكشيدند و خود راست شد . فرمود تا يكى بر سرش نشست و يكى بر پاى و به دست خود چهل تازيانه بزدش ، چنانچه زمين به دندان مىگرفت و حواشى لشكرش مىنگريستند\r\n\r\n","description":"","footnote":"","page_name":" 750 ","page_number":750},
  {"content":"\r\n\r\nو هيچكس را زهرهء آن نبود كه چيزى گويد و اين محتسب خادمى ترك بود . چون محتسب برفت على را به خانه بردند . در راه مىرفت و مىگفت هركه فرمان سلطان نبرد حال او چون حال من باشد . روز ديگر على نوشتكين به خدمت شد . سلطان گفت چون بودى و چون رستى از محتسب . على پشت برهنه كرد و به سلطان نمود . شاخ شاخ گشته . سلطان بخنديد و گفت توبه كن كه هرگز مست از خانه بيرون نروى . چون ترتيب ملك و قاعدهء سياست محكم نهاده بود كار عدل بدين طريق مىرود كه ياد كرده شد .\r\nاين دو حكايت از سير الملوك نوشته شد و نيز در فصل 37 مىگويد : هركه از خدمتكاران خدمتى پسنديده كند بايد كه در وقت به واجبى جزا يابد و ثمرهء او به دو رسد و آنكه سهوى كند يا تقصيرى آن كس را به ضرورت به اندازهء گناهش مالش دهند تا رغبت بندگان بر خدمت زياده گردد و هم گناهكاران زياده مىنشوند و كارها بر استقامت رود .\r\n\r\n[ حكايت ديگر 
  ]\r\nآورده‌اند كه سلطان ملكشاه سلجوقى نوبتى در اصفهان به شكار رفت . جمعى از غلامان وى گاوى دزديده بسمل كردند و كباب نموده خوردند . قضا را آن ماده گاو از ضعيفه‌اى بود كه با سه يتيم از شير آن زندگانى مىكردند . چون پيره‌زن از آن حال مخبر شد از خود بىخبر شد . سحرگاه بر سر پل زنده رود رفته بنشست . بامداد ملكشاه بدانجا رسيد . پيرزن برخاسته گفت اى پسر الب ارسلان ! اگر بر سر پل زنده‌رود داد من ندهى به جلال ذو الجلال كه ترا بر سر پل صراط بازدارم . اكنون اين سر پل اختيار كنى يا آن سر پل . ملكشاه از هيبت اين سخن بلرزيد و آب بر ديدگانش پر شد . پياده شد گفت اين سر پل اختيار كردم ، چه طاقت آن سر پل ندارم . پيرزن حكايت بگفت .\r\nسلطان فرمود تا هفتاد گاو به عوض آن ماده‌گاو بدادند و غلامان را سياست بليغ فرمودند . چون سلطان وفات يافت پيرزن روى به خاك ماليد و دعاى خير كرد و هم در اين ايام يكى از اعيان سلطان را خواب ديد ، از حالش پرسيد . جواب داد اگر شفاعت پيرزن نبودى كه سر پل زنده‌رود به غورش رسيدم واى بر من بودى و به سبب آن حكم به عدل رستگارى جستم .\r\n هركه در اين خانه شبى داد كرد * خانهء فرداى خود آباد كرد\r\nعدل تو قنديل شب‌افروز تست * مونس فرداى تو امروز تست \r\nاز اين قبيل حكايات در عدالت و سياست از سلاطين سبق بسيار است . برويم سر مطلب .\r\nشاهزاده خانم حكايات از اندرون مىكرد . چون خالى از مزه و غرابت نيست مىنويسم هرچه باداباد . خواننده هرچه خواهد بگويد . طرد و لعن بكند .\r\n\r\nاندرون شاه\r\nمرد در اندرون شاه از همه‌جا بيشتر است و متصل آمدورفت مىكنند . كسى هم\r\n\r\n","description":"","footnote":"","page_name":" 751 ","page_number":751},
  {"content":"\r\n\r\nرو نمىگرفت . اگر من رو مىگرفتم مذمت مىكردند كه آدم از باغبان و قاپچى و حكيم و سرايدار رو نبايد بگيرد . داخل آدم نيستند . در اين ايام شاه چندين زن گرفته . ميل و طمعشان خيلى بيشتر از ايام شباب شده . با اين كبر سن يك زن اول شب و يك زن دم صبح در فراش همايونى استراحت مىكند و با هردو بغل‌خوابى مىكنند . اين سواى خدمهء قهوه‌خانه مىباشند . همان شب كه من بودم شب و صبح دو خانم رفتند .\r\nصبح هم در حمام يك نفر غلام‌بچهء خوشگل لخت شده ديگر خدا عالم است . الان هم شش هفت نفر دختر آورده‌اند كه بگيرند . با اين همه زن كه حقيقت سرآمد خانمهاى ايران از خوشگلى و نظافت و مزه مىباشند ، باز خيال مبارك سمت ديگران است .\r\nشمس الدوله مىگفت يك دخترك ارمنى دوست يكى از زنهاى تازهء شاه بود در اين چند روزه اندرون آمده بود . پريشب تا نصف شب شاه با اين دختر ارمنى اين گوشه و آن گوشه مىرفت و مزاح مىكرد . تمام ما زنها از اين حرص و طمع شاه حيرت داريم .\r\nاز عزيز السلطان سؤال كردم كه مىگويند خيلى زنش سفيدبخت است . گفت بلى همين‌طور است . از در اطاق كه عزيز السلطان داخل مىشود پشتش را طرف خانم كرده وارونه تعظيم مىكند و مىگويد خانم برايت . . . « * » بعضى كلمات قبيح مستهجن بيان مىكند كه لايق خودش و كسان خودش است . ساير چيزها و سفيدبختى را از همين كلمات قياس كنيد .\r\nسه‌شنبه 17 شهر ذيحجه - صدراعظم اصرار دارد كه حضرت و الا در اين سفر ملتزم ركاب مبارك باشد . من و عماد السلطنه كه صلاح نمىدانيم . اما خيال حضرت و الا قوت گرفته . همه روزه هم صدراعظم مىگويد تا چه شود . سفر همراه شاه جز براى همان عملهء خلوت براى ديگران شايسته و خوش نيست . زحمت و مرارت و ناملايمات بسيار بايد ديد . بلكه انشاء الله رأى حضرت و الا را بزنيم .\r\n\r\nعضد الملك يا پيراهن تن شاه\r\nعضد الملك سه روز قبل خودش شخصا ميل كرده و به حضور رفت . گفتند خيلى بيان خوش كرده بود . به قول نصير الدوله بايد از كسى تعليم گرفته باشد و الا آن قسم بيان از عضد الملك بعيد است . امروز شهرت كرده ديوانخانه و تجارت را در عوض داده‌اند . تا درب خانه برويم معلوم شود . به شاه عرض كرده است من از اول ملاحظهء شخص همايون را كرده و ابدا ديگران را تملق نگفته‌ام ، حتى به پسرهاى شما از وليعهد تا سالار السلطنه تملق نگفته‌ام و نمىخواهم بگويم . خيلى مفصل عرض كرده .\r\nمخلص و مواد آن اين بود . بعد شاه اظهار التفات خيلى كرده و فرموده است شما پيراهن تن ما هستيد . عرض كرده است اميدوارم پيراهن خشنى نباشم كه اسباب صدمهء بدن مبارك باشد .\r\nشب آقاى عماد السلطنه آمدند . آنجا ماندم . باز مىخواهم آب گرم بروم . همان حكايت پارسال به ميان آمده . مىفرمايند اين سفر اولىتر است . برات سيورسات ملاير\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 752 ","page_number":752},
  {"content":"\r\n\r\nرا امروز صدراعظم حكم فرمود بنويسند . نه ماه حكومت هنوز از صدمات آن آسوده نشده‌ايم . ثلث اين مخارج از مداخل آنجا درنيامده ، حالاها عقبه دارد . تازه اول حساب است . ميرزاها هريك توقع و تمنا دارند . همين برات سيورسات چقدر مخارج پيدا كند . آن بستها و ناملايمات و صدمات به جاى خود . اگر پس از اين خرجها فاضل هم پيدا كنيم كسى نمىدهد و مجبورا تقديم بايد كرد . شب به شدت گرم بود .\r\n\r\nفقر اهل شهر\r\nچهارشنبه 18 - عيدى از اين شريفتر در ميان نيست . اهل شهر از بس فقير و بىچيز شده‌اند عيد و غيرعيدى نمىفهمند و از عيد جز آن شليك توپ علامتى ديگر نيست . با حضرت و الا درب خانه رفتيم . صدراعظم بود . يك حكم تلگرافى جهت محمد حسن ميرزا و يك حكم براى فرج الله خان كه محل مواجبى وزير دفتر پيدا كرده بدهد به مهر رسانيدم . خيلى به احترام و تعارف مهر فرمودند . فرج الله خان عريضه كرده شاه به رسم معمول دستخط فرموده‌اند « محل پيدا كرده به عرض برسانيد . »\r\n\r\nغايب و متوفى !\r\nحكايت تازه يادم افتاد . شخصى به شاه عريضه كرده بود و مواجب خواسته بود .\r\nدستخط شده بود از محل غايب و متوفى مرحمت شود . جواب عريضه كرده بود غايب و متوفى دو كس مىباشند كه من زورم به آنها نمىرسد . غائب صدراعظم ، متوفى مشير الدوله و من به هيچ كدام آنها زورم نمىرسد از جاى ديگر محل مرحمت شود .\r\n\r\nشاگرد مدرسهء عثمانى\r\nبارى خوب مضمونى گفته است . صدراعظم كه اغلب ديده نمىشود . رفتيم خدمت شاه چند نفر شاگرد مدرسهء اسلامبول به خواهش سلطان عثمانى فرموده بودند آمده‌اند .\r\nمىفرمودند امتحان كنيد و تصديق بدهيد . من براى سلام نماندم . به گمان اينكه اسب آورده‌اند بيرون آمدم . حاضر نبود . پياده خانهء حضرت و الا رفتم . ناهار خورده از آنجا خانهء عماد السلطنه رفتم . بعد از صرف چاى به حضرت عبد العظيم رفتيم . جمعيت زياد بود . مراجعت هوا خوب بود . نمىدانم امروز حضرت و الا چه كردند . براتهاى مواجب را نگاه داشته بودند كه تا حساب ندهيد رد نخواهد شد . صدراعظم مأمور فرستاده بودند . فرمان و برات تمثال من هم به توسط صدراعظم روانهء حضور شده ، از بعضيها شنيدم به صحهء مبارك موشح شد . اما خودم باور نكرده‌ام چون يك مرتبه فرستاديم برگشت كرد كه چند روزى صبر كنيد .\r\nپنجشنبه 19 - منزل بودم . تهيهء آب گرم ديده مىشود . حضرت و الا هم محققا در ركاب ظفر انتساب مبارك ملتزم هستند . من و آقاى عماد السلطنه هم خواهيم بود .\r\nبه خواهش و ابرام صدراعظم اين صدمه و مرارت و مخارج فوق العاده را متحمل مىشوند . تا بعد خدا چه خواهد و نتيجهء آن‌چه باشد .\r\n\r\n","description":"","footnote":"","page_name":" 753 ","page_number":753},
  {"content":"\r\n\r\n\r\nشهاب الملك فرمانفرماى خراسان\r\nشهاب الملك فرمانفرماى خراسان شد . مؤيد الدوله عزل شد . گفتند شجاع الدوله كارگشائى كرده ، ضمانت كرده تنخواه راه انداخت . شجاع الدوله خانهء ميرزا رضا قلى خان منزل كرده و به امداد او اين كارها صورت گرفت . شهاب الملك در طهران يك نيمچه حكومتى دارد . هزار و دويست سوار شاهسون اينانلو و آن ايل معتبر با اوست .\r\nكارش از همه بهتر است . از شاهسونها سرجنبانى جز او باقى نمانده . با آن همه كار حكومت خراسان مىرود . كارهاى طهرانش مغشوش [ بود 
  ] خراسان مغشوش‌تر خواهد بود .\r\n\r\nتيغ زبان ملك التجار\r\nحكومت عضد الملك هم دروغ بود . اغلب حدس مىزدند او حاكم مىشود . اين مدت را هم مؤيد الدوله جهت معاونت حاجى ملك التجار در خراسان ماند . اين حاجى ملك وكيل او بود . حالت او معلوم است . تمام مردم از تيغ زبان او در عذاب [ اند 
  ] و خواب راحت ندارند . در هر مجلس او باشد كسى جرئت تكلم از شدت مضامين او ندارد و به همه كس بدون ملاحظه بد مىگويد . بواسطهء اين زبان و خوش‌صحبتى كارش منظم [ است 
  ] و در اين دوره قرب و منزلتى دارد كه همه افسوس مىخورند . شاه و صدراعظم التفات كامل دارند . اين‌چنين وكيلى جهت هيچ كس پيدا نشده بود . هر حكم تلگرافى لازم بود به محض گفتن مىدادند . احدى جرئت تأخير و مسامحه نداشت .\r\nحقيقتا آدم خوشمزهء باشعورى است . از صحبت او آدم سير نمىشود .\r\n\r\nتوله‌هاى تولوى خان\r\nجمعه 20 ذيحجه - صبح خانهء حضرت و الا رفتم . آبلهء هرمز خوب شده . نزهت چندى است احوال ندارد . لاغر و بدادا شده . بعد از ناهار در زيرزمين خوابيدم . تولهء تولوى خان را با چوب زده‌اند دست توله شكسته اوقاتش تلخ بود . بابا را كتك زد .\r\nمىگفت كار اوست . دو توله كه همراه عتبات برده بود هردو مردند . خيلى افسوس مىخورد . توله استاپ را آقاى عماد السلطنه صحيح و سالم عودت دادند . آن‌قدر تمجيد و تعريف از استاپ مىكند كه به نوشتن درست نمىآيد . دو ليرهء عثمانى به التماس مىخريدند و آقاى عماد السلطنه مىفرمود اگر صد ليره مىدادند نمىدادم . مكرر از وسط دجله و فرات شكارى را كه زده بودند بيرون آورده . توله رسكه كه سگ سياه خيلى كوچكى بود [ و 
  ] من از سفر سابق همدان آورده بودم شش هفت روز قبل فوت شد . خيلى كوچك بود ، به قدر يك بچه گربه . چهار ماهه بود اما خيلى رشيد و بىباك [ بود 
  ] . از جلوى سگهاى خيلى خيلى بزرگ برنمىگشت و به آنها حمله مىكرد . سگ به اين كوچكى و شجاعت ديده نشده است . يك زن روسى مادر اين را از فرنگ آورده بود . در همدان زائيد و يكى از آنها را من گرفتم . سنهء 1300 بود . نعش رسكه را\r\n\r\n","description":"","footnote":"","page_name":" 754 ","page_number":754},
  {"content":"\r\n\r\nطويله بردند دفن كردند ، سنگ علامتى گذاشتند . در اين مدت تمام را خانهء حضرت و الا بود و به اندازهء خودش كشيك هم مىكشيد .\r\n\r\nدو عقدكنان\r\nعصر خانهء ميرزا رضا قلى خان به عقدكنان دعوت داشتم . دخترش را ميرزا على خان برادر معين دفتر براى پسرش عقد مىكند . اطاقها كوچك [ بود و 
  ] جمعيت تفرشيها بىاندازه و هوا به شدت گرم . معتضد السلطنه بود .\r\nخانهء صدراعظم هم عقدكنان بود . دختر صدراعظم را جهت اعتصام السلطنه پسر معير الممالك عقد كردند . اغلبى هر دو جا دعوت داشتند . اين خانهء شهر ميرزا رضا قلى خان است در خيابان اميريه . پنجاه هزار ذرع باغ و عمارت دارد . « دلمهء » معمول را هم ندادند . با اين جمعيت خيلى سخت هم بود . پول زرد هم كه خيلى گران است . الان ده فرنگى است در حياط روى تخت نشسته‌ام . هوا بد نيست . . .\r\n\r\nعبد الباقى ارباب\r\nدوشنبه 23 - سه روز است هرچه كرديم فرج الله خان پول نمىدهد . براى مخارج آب گرم لازم است و مشكل بتوان از آن سخت دورانديش پول گرفت . هوا گرم شد اما شبها خوب است . اطاق تولوى خان بوديم ، آقاى عماد السلطنه هم آمد .\r\nآقاى عبد الباقى ارباب شب چهارشنبه عروسى دعوت كرده است . حضرت و الا شمران تشريف دارند . اعليحضرت صبح زود سلطنت‌آباد ييلاق تشريف بردند . بعد از ناهار در زيرزمين تمام به صحبت گذشته . آقاى عماد السلطنه نگذاشتند خواب كنيم . عصر مدتى به صحبت ميرزا ابراهيم گذشت . بعد سوار شده به سمت شمران رفتيم .\r\n\r\nخان سرتيپ نجار\r\nاستاد يوسف نجار كه حالا سرتيپ است در جلوى ما سوار اسب كهر بسيار خوبى بود . عصائى به دست گرفته ، لباس نظام پوشيده ، جلودارى در جلو در كمال نزاكت مىرفت . قراول و پليس هم سلام نظامى مىدادند . اغلب را از شدت تكبر جواب نمىداد . به اين شكل مىرفت . اين روزها نجارى را كنار گذاشته سرتيپ شده است .\r\nهمه كس خان سرتيپ ، خان سرتيپ مىگويد . به آن شكوه كه او مىرفت سرتيپى كم است ، همه كس گمان سردارى مىكرد . بخارى اطاقهاى شمران و خيلى از ميز و صندليهاى خانهء حضرت و الا كار اوست و خيلى خوب استادى بود .\r\nغروب منزل آمدم . رضا بيك را گفتم صبح هرقسم هست فرج الله خان را خانهء حضرت و الا حاضر كند بلكه كارى بكنم و زودتر از آن كار پرزحمت خلاص شويم .\r\n\r\nتحصن آجودانباشى\r\nآجودانباشى هنوز از بست بيرون نيامده . فوج افشار را مىخواهد . فخر الملك هم متصل در دوندگى است اما مشكل كارى بكند . هردو پرزور [ ند 
  ] . آجودانباشى\r\n\r\n","description":"","footnote":"","page_name":" 755 ","page_number":755},
  {"content":"\r\n\r\nدرب خانهء والدهء آقا متحصن است .\r\nچهارشنبه 25 ذيحجه - ديشب را خانهء ارباب بوديم . خيليها بودند . هوا خيلى گرم بود . ساز و آوازى در مجلس نبود . ليكن در حياط داماد معركه بود . بچه تاجرها بزمى فراهم آورده بودند . تا ساعت چهار بوديم . بعد خانهء حضرت و الا آمديم . خيلى گرم و تلخ گذشت . از فرج الله خان هرقسم بود تمسكى گرفتم . خانم شاهزاده قبول كرد پول بدهد .\r\n\r\nنزاع سربازهاى فوج قزوين\r\nاخبار تازه نزاع سربازهاى فوج قزوين است . شجاع لشكر سرتيپ فوج ديروز در ميدان مشق سربازها براى طلبى كه از همديگر داشته‌اند سرتيپ را كتك زده و خواسته‌اند بكشند . منتظم الدوله رئيس دو فوج قزوين ميان آمده گويا او را هم فحش داده . اين دو فوج قزوين بواسطهء تحريكات خودشان خيلى جرى شده و در سر هركار جزئى اجماع مىكنند و شورش مىنمايند . فوج عرب و عجم را معزول كرده‌اند . وقتى كه فوج را به فخر الملك داده و مأمور خراسان كردند مؤيد الدوله دو هزار تومان تقديم گرفت كه آنها را مأمور نكند ، فقط براى ساخلوى شهر بمانند . دو هزار تومان مخارج محلى آنها را هم جهانسوز ميرزا نداد . ميرزا صادق آدم فخر الملك تقريبا هزار تومان از آنها به اسم پيشكش گرفت .\r\n\r\nمأموريت فوج به كلات\r\nپس از آن‌كه فخر الملك عزل شد مؤيد الدوله فوج را مأمور كلات كرد ، يعنى از طهران حكم كردند . فوج به صدا درآمد كه اولا مواجب ما نرسيد ، ثانى دو هزار تومان در به دو ورود تقديم گرفتيد كه مأمور نكنيد ما نخواهيم رفت . يا اين‌كه اين وجوه را بدهيد ما خرج بكنيم . حضرات دنبال كردند كه البته برويد . فوج بست رفت و هرچه به طهران شرح حال دادند كسى گوش نكرد . سرباز بيچاره هم بضاعت رفتن را نداشت ، در بست ماندند . حكم عزل فوج صادر شد . فوج با آن ضررها و پريشانى رو به وطن مراجعت كردند . از اين‌جا به شاهزاده نير الدوله تلگراف كردند كه در نيشابور و سبزوار يكان يكان آنها كه وارد مىشوند لخت كنند و هرچه دارند مسترد دارند . فوج بيچاره هركدام رسيدند غارت كردند . هرچه دارائى داشتند گرفتند .\r\nغالب آنها به سمت عشق‌آباد رفتند . بعد خانه و عيال و املاك آنها را هم امير خان سردار ضبط كرد . همين ميرزا صادق را حال فخر الملك سر فوج افشار روانه كرده امروز شهرت كرد سربازها بيرونش كرده به طهران آمده است .\r\nعصر منزل آمده دستور العملى داده بعد خانهء عماد السلطنه رفتم . حضرت و الا ، تولوى خان بودند . هواى امشب بهتر بود . پشت‌بام خوابيدم .\r\nپنجشنبه 26 - تا عصر خانهء آقاى عماد السلطنه بودم . سه ساعت به غروب مانده خانهء شاهزاده خانم رفتم . والى قرار گذاشته بود آنجا بيايد و عمل مواجب محمد حسن\r\n\r\n","description":"","footnote":"","page_name":" 756 ","page_number":756},
  {"content":"\r\n\r\nميرزا را تمام كند . تا غروب نشستم آن وقت لنگان لنگان آمد . طلب‌كارها كه قبول نكردند . آخر قسمها خورد و ريش گرو داد تا دوازدهم محرم يكصد و نود تومان بدهد و بعد از مراجعت از سفر مابقى را . مجبورا راضى شديم . يك ساعت از شب رفته منزل آمدم . محمد حسن ميرزا پنجاه تومان نقد و چهارصد تومان برات روانه كرده بود .\r\nبراى قرض حاجى ده‌باشى كه ملك نصيرآباد گرو اوست خيلى خوشحال شدم . انشاء الله امسال بهتر خواهد گذشت . تا ساعت چهار مشغول تهيهء سفر بودم . چقدر در ايران سفر زحمت و مشقت دارد .\r\nجمعه 27 ذيحجه - تا عصر مشغول تهيهء سفر بودم . الحمد لله راه افتاد . هرچه پول داشتم تمام شد . باز محمد بيك مىگويد تا فلان قدر ندهى نمىشود . اسبها جل‌بند و ساير اسباب لازم دارند . دو ساعت به غروب مانده محض مرخصى خانهء حضرت و الا رفتم . مدتى با شريف خان و تولوى خان گفتگو داشتيم . برات محمد حسن ميرزا و قبض معين السلطنه را سپردم بگيرند . تا نيم ساعت از شب رفته آنجا بودم بعد مرخص شده ملتزم شدم سر بيست روز حاضر شوم و از دنبال به ركاب مبارك ملحق شوم . نزهت بهتر بود تا دم در مشايعت كرد . ماهوش خانم خيلى ميل داشت همراه بيايد . شب را مشغول بستن بارها شديم .\r\n\r\nسفر آبگرم دماوند\r\nصبح شنبه 28 ذيحجة الحرام - اول درجهء سرطان 1312 هجرى ، بيست و دوم جون سنهء 1895 ميلادى . خيلى زود بيدار شدم . قاطرچى مالها را كه گمان نمىكردم آورد .\r\nپنج رأس براى حمل چادر خانهء حضرت و الا روانه كرده . اكبر آدم صنيع الملك مرحوم بنا بود براى آشپزى بيايد ، ديروز تا حال رفته پيدا نبود . هرچه نوكر بود عقب آشپز رفتند . دو ساعت معطل اين كار شديم تا محمد بيك يك نفر شاگرد آشپز آورد .\r\nمىگفت دلاكى بلد است . گمان مىكنم براى خدمت خودشان و شست‌وشوى حمام آب گرم به كار بخورد . هرطور بود گفتم بيايد . باز هرچه باشد بهتر از نبودن است . يك ساعت هم با رضا بيك گفتگوى سنگينى مفرش را داشتم . آخر قرار شد خودش سوار الاغ مكارى شود و كرايهء مجددى بدهم . ساعت ديگر معطلى جهت آمدن مشهدى حسين بود كه رفته [ بود 
  ] ساچمه بخرد . به هرجهت به زحمت و مرارت زياد سه ساعت و نيم به ظهر مانده حضرات را راه انداخته خودم با سليمان ميرزا و خانلر خان از عقب روانه شديم . خانلر خان كلاه نمد و « كلاغى » بسته « پستك » پوشيده هيكل غريبى داشت .\r\nبه مرحوم عمر شباهت تامى داشت . دم سفارت انگليس ساعت نه صبح زده شد . دم دروازه به گلين خانم رسيديم . در باغ نظام الملك پياده شديم تا نوكرها جمع شوند .\r\nياغيان دعوت به تماشاى عمارت كرد . حوضخانهء خوبى داشت . سه اطاق مرتبهء فوقانى داشت . هريك هشت نه در داشت . اطاق وسط پانزده در داشت . جاى نشستن و ايستادن هيچ نبود . رفت قليان بياورد مالها حاضر شدند ما هم رفتيم . انعام باغبان مداخل شد .\r\nگلين خانم سوار الاغ است . تازه‌گل و خديجه سلطان قاطر كرايه سوار شدند . خيلى\r\n\r\n","description":"","footnote":"","page_name":" 757 ","page_number":757},
  {"content":"\r\n\r\nخيلى حالت تازه‌گل و هيكل نشستن و سؤالاتش از راه و منزل تماشائى بود . كج و چوله نشسته ، جلوى قاطر را به دست محمد داده ، از نزديكش هركس عبور مىكرد فرياد مىزد و متصل ناله مىكرد و از راه مىپرسيد . آفتاب گرم بود صحبت‌كنان مىرفتيم . محمد بيك جهت كسر اسباب شهر رفت . حسين هم رفت .\r\n\r\nسفر در ايران - خصوصا زن\r\nتا كى سفر در ايران آنقدر زحمت دارد . ده روز سفر انسان را از عمر بيزار مىكند . خصوصا زن هم همراه باشد ، نعوذا بالله . من توبه كرده بودم اما اين دفعه باز مجبور شدم . خوشا به حال آن اشخاص كه بيست و پنج فرسنگ راه را در يك ساعت مىروند و آن وقت در منزلهاى به آن قشنگى و خوبى همه چيز آماده [ است و 
  ] تعيش مىكنند . خاك بر سر ايران .\r\nدم مجدآباد ده مشير خلوت يك هيكل غريبى ديدم مىرود . از دو طرف ريشه مانند چيزى آويزان [ بود و 
  ] روى صورت هم ريخته . هرچه از دور تصور كردم به چيزى شبيه نشد . مثل اشكال وحشيها و ديوها بود . گلين خانم مىترسيد . نزديك شدم ديدم زنى است لخت يك شليتهء كوتاه پايش ، يك حصير پاره پاره روى سرش انداخته راه مىرود . پاره‌هاى حصير از جلو و عقب و طرفين به زمين مىكشيد . خانلر خان را\r\n\r\n","description":"","footnote":"","page_name":" 758 ","page_number":758},
  {"content":"\r\n\r\nگفتم چيزى بدهد . بعد سؤال كرد كجا مىروى ؟ گفت به حضرت رضا ( ع ) . اين چيست سرت انداخته‌اى ؟ گفت حصير مسجدها ، پيراهن قيامت . تازه‌گل دمر روى قاطر افتاد كه مشاهده نكند و مىترسيد . از حرف زن ديوانه نبود . ليكن اين وضع به آدم عاقل شبيه نبود . از دور خيلى تماشا داشت .\r\n\r\nجاجرود و كمرد\r\nهرطور بود خودى سرخه‌حصار رسانيديم . در باغ زير سايهء درختها پياده شديم .\r\nزن باغبان آمده صحبت مىكرد . در عمارت بنا و عمله بود . بواسطهء طبيعى زمين حالت باغ و خيابانها قهرا خوب شده و از ساير قصور سلطنتى امتياز پيدا كرده . بعد از ناهار حسين آمد . از نوادر اتفاقات بود . هرچه كردم خواب نرفتم . سوار شده طى مسافت كرديم . راه سربالا شمال و شمال شرقى بود . دو ساعت و ربع كشيد تا به رودخانهء جاجرود و كاروانسراى كمرد رسيديم . دو كبك استاپ از بغله پراند .\r\nچادرها را اينجا نزده بودند . رفتيم تا به يكى از مزارع كمرد كه حالا شمس‌آباد موسوم شده رسيديم . چادر زده بودند . جاى كثيفى بود . كمرد ملك شمس الدوله است . چهار ساعت و چهل دقيقه امروز راه آمديم . شب هوا خنك بود . تازه‌گل متصل از غول بيابانى صحبت مىكرد و مىترسيد . گلين خانم خسته شده بود . شام خيلى دير دادند معلوم شد ابدا از آشپزى سررشته ندارد . حالا اگر دلاكى هم بلد باشد خوب است .\r\n\r\nوصف تازه‌گل\r\nيكشنبه 29 ذيحجه - دوم تابستان است . مسافرت ما خوب وقتى اتفاق افتاد كه سر آب‌گرم از جمعيت بومى و غريب بواسطهء دههء محرم خالى است . آسوده خواهيم بود .\r\nپنج ساعت و ربع بالا به ظهر مانده سوار شديم . راه مشرق و كمى شمال شرقى بود .\r\nامروز محمدآبدار از دست تازه‌گل فرار كرد و جلودارى را استعفا داد . قاسم را تازه‌گل جلودار كرده بود . متصل نويد مىداد ، قند و چاى و پول مىدهم رخت هرچه دارى بده بشويم . خودش از تنبلى گمان مىكنم در اين مدت رخت‌شوئى نكند . اغلب را هم دروغ مىگويد . آنقدر ترسو نيست . در شهر هم همين اداها را بيرون مىآورد .\r\nبىمزه نيست و از كنيزهاى خوب است . از طفوليت در خانهء ما بزرگ شده . از اول به اسم من حضرت و الا خريد . آن وقت شش هفت ساله بود و در خانهء نظام الملك نشسته بوديم .\r\n\r\nبوم‌هند و دماوند\r\nدم ده « بوم‌هند » قدرى ايستاده رفع خستگى حضرات شد . راه سربالا و سرازير بود . غالب از بغله مىگذشتيم . من جلو رفتم . از مزرعهء توت درخت ( و حال آنكه هيچ درخت نداشت چه رسد به درخت توت ) راه دوتا مىشود . سربالا به « آه » و رو به مشرق به دماوند مىرود . از منزل تا بوم‌هند دو ساعت و ربع راه آمديم . از آنجا رد شده يك\r\n\r\n","description":"","footnote":"","page_name":" 759 ","page_number":759},
  {"content":"\r\n\r\nساعت كشيد تا به ده كلهك رسيديم . ده كوچكى است خيلى شبيه به تلفظ فرنگيها [ ست 
  ] قلهك را . از ناهار خبر نداشتيم . فرستادم جوجه آوردند . ديشب يك مرغ را دو هزار دادند . اين‌جا جوجه را دوازده‌شاهى خريدم . درخت آلوقيسى زياد داشت . چهار ساعت و نيم آنجا توقف كرديم . سه ساعت و چهل دقيقه به غروب مانده سوار شديم . كمى رفته باز هم جلو رفتم . خانلر خان همراه بود . يك مرتبه دماوند آمده تعريف مىكرد . دو ساعت و نيم راه آمديم خشك و بىآب بود . از گردنهء كوچكى بالا رفته يك‌مرتبه شهر دماوند ، باغات و زراعت سبز و خرم مثل بهشت نمايان شد . سه گنبد امامزاده و يك منارهء مسجد جمعه پيدا بود . آنقدر اين دره سبز و خرم بود كه چه بنويسم . باد مىآمد . سرد بود . گل سرخ و گل مشكيجه تازه باز شده . عالمى داشت . گل سرخ اين‌جا طراوت و رنگ مخصوصى داشت . هرگز همچو رنگ و بو از گل سرخ طهران نديده بودم . درهء دماوند جنوب به شمال غربى است . منزل را بالاى ده احمدآباد گرفته بودند . سركشى به منزل كرده رضا بيك را جلو روانه كردم راهنمائى كند . خودم با سليمان ميرزا و خانلر خان سوار شده به شهر رفتيم . يك ربع مسافت بود . مختصر گردش كرديم .\r\n\r\nدر قشنگ امامزاده\r\nامامزاده زيارت كرديم . در بسيار قشنگى از چوب جنگلى با منبت‌كارى اعلى داشت . تاريك بود ، اشعار در خوانده نشد . امامزاده گنبد مرتفع خوبى دارد . در توى گنبد كتيبه نوشته بودند . ارتفاع زياد داشت تاريك هم بود چشم كار نمىكرد . گنبد امامزاده از زمين ده ذرع ارتفاع دارد تا وسط از آجر [ ست 
  ] و ترك ترك مثل برج طغرل شهر رى ، بعد صاف شده كاشىكارى كرده‌اند . در زيارت‌نامه اصل و نسبى نوشته نشده بود ، ليكن متولى مىگفت امامزاده عبد الله پسر حضرت موسى ابن جعفر ( ع ) [ است 
  ] تكيه را زينت كرده بودند . يك نفر شيپورچى متصل مثل بوق درويشها شيپور مىزد .\r\nبچه‌ها وجدى داشتند و در ميان تكيه جمع بودند . امامزاده هفت تن يا هشتاد تن هم داشت پياده نشدم . گنبدش مثل ساير امامزاده‌هاى اين دهات سفيدكارى بود . سرازير شده كنار رودخانه به بازار رفتيم . خيلى تنگ و پست و بلند بود . طاقى نبود . از چوب و نى پوشانيده بودند . خيلى شبيه به بازار تجريش از آن كمى طولانىتر . دو سه دستمال از دكان بزازى سوقات خريدم .\r\n\r\nشهر دماوند\r\nشهر دماوند خوب جائى واقع شده و بايد سه چهار هزار خانه باشد . ليكن بواسطهء اعوجاج و تنگى كوچه‌ها و پستى عمارات و ابنيه مثل ده بزرگى است . پنج حمام و چهار مسجد و يك فوج دارد . برج خرابى در بغلهء شهر به فاصله هزار قدم بود . از هركه پرسيدم جواب درستى نداد . انشاء الله اگر مقدر شود « استاتيستيك » شهر دماوند را مراجعت خواهم نوشت . افسوس از اين‌جا و مكان كه هيچ در نظافت و قشنگى و آبادى آن نمىكوشند . غروب منزل وارد شدم گلين خانم آمده بود . از سبزه و\r\n\r\n","description":"","footnote":"","page_name":" 760 ","page_number":760},
  {"content":"\r\n\r\nصفاى دماوند تعجب داشت . باد مىآمد . گفتند سه چهار شب است مىآيد و بواسطهء آن سرد است . از سمت شمال غالب مىوزيد و به شدت سرد بود .\r\n\r\nقيسى دماوند\r\nقيسى آوردند ، چندين سال است زراعت قيسى در دماوند و اطرافش شايع شده و بواسطهء آن بىاندازه صاحب مكنت و ثروت شده‌اند . خروارى بيست الى سى تومان متجاوز از داخله و خارجه پول پيش داده مىخرند و زراعت عمدهء آنها اكنون منحصرا قيسى است . امسال خيلى كم است . سرما و تگرگ ضايع كرده . از يك پيرمرد پرسيدم امسال قيسى چطور است بيچاره از غصه جواب نداد و نزديك بود گريه كند . دو نفر زن از اهل ده آمدند يكى دماوندى بود . خيلى خوب حرف مىزد و بسيار لهجه و حنجرهء خوشى داشت . دماونديها سفيدپوست و خوشگل مىباشند . شب شام درستى نداشتيم .\r\nآشپز حقيقت محشر مىكند . لابد تازه‌گل را بايد به آشپزى واداشت . جوجه از ناهارگاه همراه داشتند . غذا منحصر به آن شد .\r\n\r\n","description":"","footnote":"","page_name":" 761 ","page_number":761},
  {"content":"\r\n\r\n\r\n1313\r\nدوشنبه غرهء شهر محرم الحرام سنهء 1313 هجرى - صبح باد مىآمد و به شدت سرد بود . لباس تابستانى برم است . ديشب هم فرصت بيرون آوردن لباس نشد . خيلى تلخ گذشت . شش ساعت و بيست دقيقه كم به ظهر مانده سوار شده سربالا شديم . باد صفاى دماوند را برد و چيزى نفهميديم . سر چشمه علا كه اين آبها از آنجا مىآيد رفتيم . جاى خوبى و چشمهء قشنگ بزرگى بود . از ده « دشتك » و « مشا » كه پسرهاى احمد خان نوائى مالك هستند گذشته اول گردنه و سربالا بود . يك ساعت و ربع سربالا رفته . الاغ از اول وامانده و سوار اسب شدند . باد حالت تماشا و صحبت باقى نگذاشت .\r\nبه مرارت و زحمت مىرفتيم . در امامزاده هاشم پياده شده حالى براى زنها باقى نمانده بود . دو سه فنجان چاى خورديم ، زيارت كرده مدتى معطل شديم . اين باد مه است و تا مه نرود ساكت نخواهد شد . از آنجا جلو افتاده راه سرازير بود رو به شمال و گاهى شمال غربى مىرفتيم . آبشارهاى بسيار قشنگ اطراف جاده ديده شد .\r\n\r\nقلهء دماوند\r\nنزديك پلور كوه دماوند نمايان شد . خيلى قشنگ و باشكوه . ارتفاع اين كوه از سطح دريا . . . « * » بلندترين كوه‌هاى ايران است . مخروطى شكل و به اين واسطه قلهء آن معين [ است 
  ] و از ساير قلل البرز امتياز دارد . از ايرانيها كسى بالاى قلهء آن نرفته .\r\nمجد الدوله فقط اين ادعا را مىكند كه تا قلهء آن رفته . خود آقاى عماد السلطنه هم سفرى كه ما همدان بوديم در 1309 آب‌گرم آمدند و مىفرمودند قلهء دماوند رفتم .\r\nفرنگيها اغلب به قلهء آن رفته‌اند . حتى بعضى از خانمهاى آنها هم همراهى كرده بالا رفته‌اند . بواسطهء برودت هوا و سختى راه و برف بالا رفتن آن خيلى اشكال دارد .\r\nيك روزه از اسك نمىشود رفت . شب را بايد در كوه ماند و روز ديگر به قله رفت .\r\nفرنگيها كه رفته بودند خيلى تعريف مىكردند . همت و سخت‌جانى آنها بيشتر از ايرانيها است .\r\n\r\n\r\n","description":"","footnote":"\r\n( * ) در اصل سفيد مانده است .\r\n","page_name":" 762 ","page_number":762},
  {"content":"\r\n\r\nبالاى كاروانسرا ناهار افتاديم . باد ساكت نشد متصل مىآمد . بارها گذشتند . دو ساعت ربع كم از بالاى گردنه تا پلور راه آمديم . بعد از ناهار چاى مختصرى خورده سوار شديم . من محض تعيين جاى چادرها از حضرات جلو افتادم . يك ساعت و نيم از ظهر رفته بود سوار شديم . از دو كاروانسرا گذشته به پل « هرازپى » رسيديم . رودخانه آب خوبى داشت . سرچشمهء آن رودخانهء سفيداب و چشمهء « بستك » لار است . وقتى كه مازندران رفتيم ديدم . بستك چشمهء خيلى خوبى است . آب زياد از چندين ذرع راه بيرون مىآيد . از پل گذشته سربالا شدم . گل شقايق زيادى طرفين جاده بود . همچو شقايق نديده بودم . بته‌هاى بزرگ و گلهاى خيلى درشتى داشت به مراتب از شقايقهاى فرنگى قويتر و بزرگتر . راه كم‌كم سنگلاخ شد طورى سخت كه هرگز وسط رودخانه آنقدر سنگ ندارد . به زحمت گذشتيم . اين راه را به حساب چند سال قبل اعليحضرت همايونى امر فرموده مهندسين ايران ساخته‌اند . آن وقت را نمىدانم چطور بود . بعد راه دوتا شد . راهى كه از بالا مىرفت جلويش را سنگچين كرده بودند . اين راه از بغله مىرفت و تازه خود مازندرانيها درست كرده‌اند . راه بالا گويا همانطور سخت و سنگلاخ باشد كه به اين راه راضى شده و از اين پرتگاهها مىگذرند . راه كم‌كم بد شد . پرتگاههاى خيلى خيلى بد پيدا كرد . در قعر دره رودخانه مىگذرد و از بالا كه نگاه مىكردى وحشت غريبى داشت . خيلى از جلو آمدن پشيمان شدم . الحمد لله جاده عريض بود و كمى از اين جهت خاطر آدم آسوده بود .\r\n\r\nوصف راه هراز\r\nاين راه است كه در سالى متجاوز از سى چهل نفر آدم و صد مال از بهمن و خرابى كوه و سرما تلف مىشود . سنگهاى بزرگ از بالا غلطيده در جاده افتاده بودند .\r\nسنگهاى كوه سست بود و اگر هر آينه تفنگى يا صداى بلندى مىكردى حكما سرازير مىشدند . بالا آنطور ، پائين هم اين‌طور ! متصل هم بار برنج و زغال و قند و شمع مىگذشت . از هم رد شدن مرافعه‌اى داشت . جاى پرت شدن در اين مواقع است . اسب من باز شقاق شده و متصل از پشت مىنشست و پايش را بالا نگاه مىداشت . با دو دست و يك پا راه مىرفت و رم هم زياد مىكرد . اينها را فراموش كرده فكرم پيش آنها بود . من كه مرد هستم حالتم اين باشد حالت آنها معلوم است . اين راه در تابستان آنقدر عبور نمىشود . وقتى كه راه لار مسدود شد از اينجا عبور مىكنند و مثل بازار بار برنج و زغال و متاع روس متصل مىگذرد و مثل بازار راه جمعيت دارد . زاغهء زياد كنار جاده بود . هروقت اسب من نزديك آنها مىشد رم مىكرد و يك ساعت مرافعه داشتم . اين زاغه‌ها در زمستان به فرياد عابرين مىرسد . در موقع كولاك و آمدن بهمن خودشان را آنجا مىاندازند . خيلى آمديم . دهى در پائين كنار رودخانه به نظرم آمد از يكى پرسيدم اين ده اسمش چيست گفت اسك . گفتم پس آن راه كجا مىرود ؟\r\nگفت رينه . معلوم شد راه اسك از خيلى بالاتر جدا مىشود و ما راه را عوضى آمده‌ايم .\r\nگفتند تا نزديك رينه برويد از آنجا جاده جدا شده سرازير به اسك مىرود . يك ساعت و\r\n\r\n","description":"","footnote":"","page_name":" 763 ","page_number":763},
  {"content":"\r\n\r\nنيم راه ما فرق كرد . هركه مىرفت سفارش كردم از عقب زن مىآيد راه را درست حالى كنيد و بگوئيد پياده بيايند ، مبادا سوار بيايند . خيلى رفتم تا جاده دوتا شد .\r\nسرازير شدم . راه بد بود . تا پائين پياده آمدم . از ده گذشته كوچه‌هاى بسيار بدى داشت . تمام كوچه يك تخته سنگ بود . از پل گذشته رودخانهء اينجا خيلى تنگ مىشود .\r\nسربالا شدم . بالاى آب اسك چادر زده بودند . سه ساعت و نيم از پلور تا اينجا با رفتن تا نزديك رينه كشيد . روىهم شش ساعت و نيم راه آمديم . نماز كرده چايى خوردم .\r\nگفتند حالا آب سرد است . ظهرها بايد رفت . غروب گلين خانم آمد ، از صدمهء راه و پياده‌روى خسته شده تا دو ساعت حرف نمىشد زد . خيلى حالت مغشوش داشتند . شب باد ساكت شد . ليكن خيلى سرد بود . زود خوابيدم .\r\n\r\nآب اسك\r\nسه‌شنبه 2 محرم - صبح به آب رفتم . حوض بزرگى دارد . از وسط و گوشهء حوض آب مىجوشد و مثل فوارهء كوچكى بيرون مىآمد . از نقاط ديگر حوض هم آب مىجوشد . ليكن خيلى جزئى است . آب زاج است ، بدطعم و بدمزه . چندان سرد نيست . مىشود در اين ايام تويش رفت . چندى ديگر گرمتر خواهد شد . تقريبا از اين نقطه ديگر حوض است . يك سنگ و نيم آب بيرون مىآمد . در اطراف هم چشمه‌هاى كوچك كوچك خيلى دارد . در ده اسك و خانه‌هاى ده هم بسيار از اين آب چشمه دارد .\r\nآب سرد بود . زود بيرون آمدم . خيلى بدبو است و مسافت زيادى بوى آن مىآيد . اسك ده بزرگى است . اهل شهر آمل اغلب بلكه تماما اين‌جا ييلاق مىآيند . خود ده هيچ آب ندارد . زنها از رودخانه آب مىبرند . كوه دماوند پيداست ، ليكن آن عظمت را ندارد كه از ساير جاها ديده بودم . چون مكان ما مرتفع و قلهء آن درست نمايان نيست اين‌طور است . يك اسكى پيدا كرده سؤالات كردم . متصل مىگفت اين كوه مال دماوند نيست مال ما است . چون از بالاى آن تمام شهرها پيداست و دماوند پيدا نيست از آن جهت گفته‌اند كوه دماوند به اين واسطه مسمى شده .\r\n\r\nآب فرنگى\r\nآب ديگرى در اين‌جا هست يعنى بالاتر از ده « آب فرنگى » مىگويند . گفت خيلى سرد است و حالا نمىشود رفت . پارسال گفت دو نفر فرنگى با يك زن آمدند و بالاى قله رفتند . الان هم دو نفر فرنگى آمده‌اند پائين رودخانه چادر زده‌اند . سه چادر قلندرى خيلى كثيف دارند . گويا آنها هم خيال رفتن قله را داشته باشند .\r\n\r\nقيمتهاى اسك\r\nهمه چيز در اسك گران است . مثلا برنج رى هشت هزار و زغال رى چهار هزار و حال آنكه در طهران زغال و برنج از اين خيلى ارزانتر است و هر دوى اينها از اينجاها حمل به طهران مىشود . ساير چيزها را از اين‌روى قياس بايد كرد . پول ما\r\n\r\n","description":"","footnote":"","page_name":" 764 ","page_number":764},
  {"content":"\r\n\r\nكفايت اين خرج را نخواهد كرد . مال پرسيدم تا طهران چند كرايه مىدهند ؟ گفت بيست و پنج هزار . دوازده مال لازم داريم به اعلى درجه گران است . گلين خانم هم به آب رفت . هرقسم بود طاقت آورده مدتى مانده بود . نزديك ناهار چند نفر دختر به سن چهارده و پانزده لخت شده به آب رفتند . جاى ما بلندى [ بود 
  ] و پيدا بودند . اين دخترها دماغى داشتند و كارها مىكردند . اولا لخت‌عور بدون لنگ بودند . ثانيا از آب بيرون آمده دور حوض عقب همديگر مىدويدند . رقاصى مىكردند . بشكن مىزدند .\r\nتصنيف و آواز مىخواندند . باهم كشتى مىگرفتند . طاق‌باز روى آب افتاده شنا مىكردند . دو ساعت تمام اين دخترها مشغول بودند . ما را مىديدند و هيچ حيا نمىكردند . ياد حسن بصرى و دخترها كه در درياچه رفته بودند و جلد آنها را دزديده افتادم . از حكايات خوب الف‌ليله است . اينها جلدى نداشتند و فارغ البال رفتند .\r\nبعد از ناهار يك ساعت خوابيدم . باد امروز ساكت شد . صداى آب هرازپى به لذت خواب افزوده بود . بيدار شدم ديدم باز صداى زنها مىآيد . دستهء ديگرى به آب رفته بودند از اوليها بزرگتر و كمى از آنها معقولتر [ بودند 
  ] . چند نفر پسربچه اطراف آب را احاطه كرده متصل از اين گوشه و آن گوشه به اقسام مختلف تماشا مىكردند . دلربايى زنها و تماشاى پسرها خيلى عالم داشت .\r\nرضا بيك اسباب حمام برد . از عقب رفتم . آب سرد بود به زحمت داخل شدم .\r\nپسرها را گفتم آمدند لخت شدند . يك لنگ داشتند و شش هفت نفر بودند . يكى در آب مىآمد لنگ را به ديگرى مىداد و همين‌طور تماما داخل شدند ، شنا كردند ، بازى كردند . گفتم چرا زنها را تماشا مىكرديد . جواب دادند براى همين كار آمده بوديم .\r\nاينها شيطان بودند ( يعنى زنها هرزه بودند ) . گفتم به شما فحش نمىدادند . . . ديدم جوابهاى شافى دادند . خيلى در آب توقف كردم بدنم به سوزش افتاد و كمى جوش كرد . گفتند حالا اثر كرده خارج شويد بهتر است بيرون آمدم .\r\nگلين خانم خيال داشت برود در ده تعزيه مىخوانند . تعزيه‌خوان از بارفروش آورده‌اند . بعد از نماز سر پل رفتم تماشائى نداشت . يك نفر ماهيگير خواستم پائين رودخانه كنار چادر فرنگيها رفتيم . هيچ صيد نشد .\r\n\r\nروس و فرانسوى\r\nسه نفر روس و يك فرانسوى آمده‌اند . نوكرش مىگفت ده روز لار بوديم . سه نفر آنها آب‌گرم رفته‌اند . من گمان كردم چادر خالى است خواستم وضع آمدن آنها را ملاحظه كنم . در چادر را بالا كرد يك نفر روس گردن كلفت با ريش پهنى نشسته مشغول نقاشى بود . داخل نشده رد شدم . آدم فرستاد بيائيد . عذر خواستم . اجزاء بانك روس مىباشند . از اينجا به قلهء دماوند خيال رفتن دارند . به نوكرش گفتم اين يكى چرا نرفته . گفت از بس گنده و تنبل است . اغلب منزل مىماند نمىتواند خوب سوار شود .\r\nهواى خوشى است باد نمىآيد . اما هرگز اينجا به صفا و لطافت دماوند نيست .\r\n\r\n","description":"","footnote":"","page_name":" 765 ","page_number":765},
  {"content":"\r\n\r\nكوه دماوند الان كه جلوى چادر نشسته‌ام خوب پيداست . امروز تازه‌گل چلو درست كرده بود . آب اينجا طورى برنج را ضايع مىكند كه نمىشود لب زد . بسيار بد شده بود . جوجه‌ها كمى به داد ما رسيد . دو سه روز است غذاى خوب نخورده‌ايم مگر همان كباب .\r\nچهارشنبه 3 محرم الحرام - صبح خيلى كسل بودم به آب نرفتم . گلين خانم سوار شده بالاى ده به آب فرنگى رفت . ناهار خوبى داشتيم . آمدن تازه‌گل بىثمر نبود . پائين چادر سر آسياها رفتم . مدتى زير درختها نشستم . تا بعد از ناهار كسالت بود . دو ساعت خوابيدم . بعد از خواب الحمد لله كسالت رفع شد . به آب رفتم . رضا را مجبورا لخت كردم . سليمان ميرزا صابون سرش زد . مويش مثل نمد شد . صابون در اين آب نمىشود زد . بدن آدم پس از كمى توقف به شدت سوزش مىكند . در چشم اگر برود سوزش زياد مىكند و تا مدتى سوزش باقى است و خوب نيست در چشم برود . اين‌طور اهل ده مىگويند . بيرون آمدم . قطيفه را كه به بدنم مىماليدم مثل اين بود كه جاجيم يا چيزى از آن خشن‌تر ماليده باشم . فرنگيها صبح رفتند . لباسهاى كثيفى پوشيده بودند . قاطر سوار شدند . يك تفنگ بيشتر نداشتند . گيوه پوشيده بودند و عوض چكمه جوراب بلندى . هريك چماق بزرگى به دست داشتند . به قله نرفتند گويا دماوند بروند .\r\n\r\n","description":"","footnote":"","page_name":" 766 ","page_number":766},
  {"content":"\r\n\r\n\r\nشال كتان و جاروى مازندرانى\r\nكتان پيراهنى حسين آورد ذرعى دو هزار مىگفتند . دو قواره جهت پيراهن خريدم . شال كتان داشتند دانه‌اى سيزده هزار . طهران ارزانتر و مناسبتر مىشود خريد . مثلا جارو مازندرانى را طهران دانه‌اى دو عباسى مىدهند اين‌جا دانه‌اى سه عباسى . همين كتان در طهران ارزانتر است .\r\n\r\nاسك\r\nاسك تقريبا چهار صد باب خانه دارد ، ليكن در هريك از آنها هشت خانوار و ده خانوار از ضيق مكان سكنى دارند . جمعيت آمل قسمت عمده‌اش در اين ده ييلاق مىآيند و هنوز تماما نيامده‌اند . چندين ده ديگر هم مىروند . رودخانهء هرازپى از مغرب به مشرق جريان مىكند . ماهى قزل‌آلا دارد . در پائيز ماهى آزاد هم پيدا مىكند . قلهء دماوند سمت شمال ده را مسدود كرده ، جاى تنگى بىآب ده واقع شده .\r\nدو حمام دارد .\r\n\r\nغار اسك\r\nدست راست رودخانه غارى است موسوم به غار اسك و از چيزهاى تماشائى اينجا است ، ليكن داخل شدن به آن با زحمت و پرمخاطره است . خيلى طولانى [ است 
  ] و تا حال مىگويند كسى آخر آن را نرفته و نديده است . بىاندازه تاريك است [ و 
  ] خيلى مرتفع . معلوم نيست از چه عهد حفر شده است و براى چه كار بوده . آقاى عماد السلطنه داخل شده‌اند و به من فرموده‌اند كه هرگز ميل رفتن آنجا را نكن . بواسطهء سفارشات ايشان ميل نكردم . غارهاى كوچك ديگر سمت چپ رودخانه نزديك ده جلوى آسياها و دره‌اى كه به رينه مىرود بسيار است . اغلب آنها را طويلهء گوسفند كرده‌اند و بعضى از آنها كه راهش سخت بوده معدوم افتاده است . متجاوز از پنجاه اين‌طور غار هست . شكار خيلى كم دارد . كوه دست راست رودخانه مىگويند بز دارد ، كبك هم كم است . صداى يك بلدرچين عصرها بيشتر نمىآيد . اهل ده سفيدپوست و خوش آب و رنگند . ليكن نه به قدرى كه آقاى عماد السلطنه تمجيد مىفرمودند . شب است .\r\nامسال از روضه و تعزيه بازمانديم . اين دهه در طهران ماندنش بهتر است . خداوند از فيوضات و مراحم خودش ما را محروم نفرمايد . اگر در طهران نيستيم در اسك هستيم . همه‌جا ملك خداست و در هرجا حاضر و ناظر . از چادر ده خوب پيداست و مثل اين است كه چراغان كاملى كرده باشند .\r\nپنجشنبه پنجم - صبح اسبابها را جمع‌آورى كرده هرچه نشستيم قاطرها را نياوردند . دو ساعت به ظهر مانده ناهار خورده با سليمان ميرزا سوار شديم . قاطرچيها اهل رينه بودند . گفتم از همان‌جا روانه خواهم كرد . از ده خارج نشده پيدا شدند .\r\nمحمد را با آنها به منزل روانه كردم كه زودتر حركت كنند . از همان دره كه وقت\r\n\r\n","description":"","footnote":"","page_name":" 767 ","page_number":767},
  {"content":"\r\n\r\nآمدن پائين آمديم سربالا شديم . راهش خوب نبود . از ده رينه گذشتيم . ده بزرگ خوبى بود . از دو آبادى كوچك گذشته تمام رينه بغله بود . ظهر وارد آب‌گرم شديم .\r\nده گرماب سربالاى حمام واقع شده . اطراف آب و حمام را به شدت كثيف كرده بودند .\r\nدو نفر رعيت مشغول پاك كردن و تميزكارى شدند . پس از يك ساعت به حمام رفتم .\r\nآبش خيلى گرم بود . تقريبا دو سنگ آب‌گرم به فاصلهء ده قدم از نزديك حمام بيرون مىآيد . از آن‌جا داخل حمام مىشود . بعد آب سرد داخل آن شده به زراعت مىبندند .\r\nدو ساعت و نيم بعد سايرين وارد شدند . هواى اين‌جا از اسك سردتر است . صفا و سبزه‌اش بيشتر .\r\n* * * تتمهء تحقيقات در روزنامهء آتيه كه در همين سفر ابتدا خواهد شد [ مىآيد 
  ] .\r\nتمام شد روزنامهء هشتم به عون الله تعالى . شهر محرم الحرام 1313 هجرى . قهرمان .\r\n\r\n","description":"","footnote":"","page_name":" 768 ","page_number":768},
  {"content":"\r\n\r\n\r\nروزنامهء نهم از 5 محرم 1313 تا 20 محرم 1314\r\nاز اين روزنامه فقط تا پايان سلطنت ناصر الدين شاه در جلد كنونى چاپ شده است و بقيه در جلد مربوط به سلطنت مظفر الدين شاه به چاپ خواهد رسيد .\r\n\r\n","description":"","footnote":"","page_name":" 769 ","page_number":769},
  {"content":"\r\n . \r\n","description":"","footnote":"","page_name":" 770 ","page_number":770},
  {"content":"\r\n\r\n\r\n1313\r\nبسم الله الرحمن الرحيم جمعه پنجم شهر محرم الحرام سنهء 1313 هجرى است ، مطابق 28 جون سنهء 1895 ميلادى . هشتم درجهء سرطان ، اردىبهشت ماه جلالى ، قوىئيل تركى . در آب گرم لاريجان مىباشم كه ابتدا به نوشتن اين روزنامه مىشود .\r\nروز سه‌شنبه 28 ذيحجه بواسطهء سوء مزاج خود و گلين خانم و تجويز حكيم از طهران بيرون آمديم . پس از اقامت سه شب در اسك ديروز اينجا آمدم . اين آب‌گرم در بلوك لاريجان مازندران واقع و از آب‌گرمهاى بسيار خوب دنيا محسوب مىشود .\r\n\r\nحمام از عهد شاه عباس\r\nلاريجان تقريبا چهل پارچه آبادى مىشود . ماليات آن جزئى [ است 
  ] و خرج فوج اينجا مىشود . حاكم ميرزا محمد خان كه ابا و جدا حكومت داشته خيلى مستقل و بااقتدار است .\r\nرياست فوج هم با اوست . قريهء اسك پايتخت اين بلوك مىباشد . تفصيل آن گذشت .\r\nاين آب‌گرم خيلى ممتاز [ است 
  ] و مىگويند جهت اغلب امراض جلدى نافع است ، خصوصا [ براى 
  ] سودا و مفاصل . تقريبا پانصد قدم پائين قريهء گرماب‌سر دو سنگ آب‌گرم جارى مىشود . محوطه و دور آن را ديوارى از سنگ‌چين درست كرده‌اند به ارتفاع يك ذرع . حمامى قديمى و حمامى جديد دارد . قديمى را مىگويند از عهد شاه عباس بنا شده . ديگرى را جناب امين الملك چهار سال است بنا كرده و به وضع حمام قديم است جزئى بزرگتر . پس از آن‌كه از سر حمام داخل حمام گرم شدى حوض مدورى در ميان صحن است . طرفين حوض به عرض نيم‌ذرع باز [ است 
  ] داخل چهار صفه در چهار طرف مىشود . در دو صفهء مغربى و شرقى مقابل هم دو خزانه ساخته شده به ارتفاع دو ذرع از زمين . طول خزينه چهار ذرع ، عرض سه ذرع است . هريك راهى از بيرون دارند كه آب‌گرم داخل مىشود و از كنار خزينه آبشار مانند بيرون ريخته داخل صحن حمام مىشود و به حوض وسط داخل شده بيرون مىرود . صد قدم پائين آب سردى كه از بالاى ده مىآيد داخل تمام اين آب‌گرم شده نيم‌گرم مىشود و به زراعت مىرود . طورى اين آب گرم است كه در پانزده دقيقه تخم مرغ عسلى مىشود و محال است بدون آنكه آب سرد داخل كنند بشود دست زد ، چه رسد به غوص كردن . تقريبا مثل آب جوش است .\r\n\r\n","description":"","footnote":"","page_name":" 771 ","page_number":771},
  {"content":"\r\n\r\n\r\nمحل اقامت ما\r\nپائين‌تر از حمام در يونجه‌زارى چادر زده‌ايم . زمين مرتبه به مرتبه اسپرس و غله [ است 
  ] در كمال سبزى و خرمى . كنار نهرها در ميان زمينها دانه دانه درخت بيد با لطافت و طراوت كامل به روح و صفاى اينجا افزوده است . كوه دماوند مغرب را مسدود كرده [ است 
  ] و اطراف تماما كوه [ است 
  ] و تا چشم كار مىكند چيز ديگرى سواى آن نيست . قلهء دماوند از اين نقطه هيچ پيدا نيست . هواى خوبى داريم . جاى دوستان خالى است . در اين ايام جمعيت جمع نشده و خيلى خلوت است . من هم اين موقع را به همين جهت منتخب كردم كه به آسودگى در اين مدت توقف كنيم . روزى دو مرتبه صبح و عصر به آب مىروم . حمامى شب آب مىبندد خزينه كه پر شد آب را برگردانيده تا صبح آب ولرم مىشود و اذيتى ندارد . انشاء الله الرحمن اثر كلى خواهد كرد .\r\nشنبه 6 محرم - صبح به آب رفتم . بدن انسان را بىاندازه نرم و لطيف مىكند .\r\nديشب تازه‌گل يك رطيل در چادر آشپزخانه ديده بود . خيلى تماشا داشت . آشپز غريبى اين سفر دچار ما شده . تفصيلات او گذشت . يعنى حالا آشپز مىگويم . اين اسم را جز اين چند روز ديگرى به او نگذاشته و مخاطب نشده . تازه‌گل به زحمت زياد آشپزى را گردن گرفت . ديشب رطيل را كه ديده همان‌طور چلو را با خورش روى آتش گذاشته و بيرون آمده . هرچه خانلر خان صدا مىكند و ما اصرار مىكنيم نمىرود . خانلر خان تدبير كرده پيازى را به زمين انداخته لگد مىكند و مىگويد بيا كشتم بيا كشتم .\r\nتازه‌گل از دور مشغول نگاه كردن شده مىگويد اين جفت دارد من نخواهم آمد . چلو هم در كار ضايع شدن است . هرچه مىكنيم نمىرود و اين چند روزه غذاى درستى نخورده‌ايم . متصل موانع پيش مىآيد . حالا به خانلر خان مىگويد من جوراب پايم نيست پس چكمهء خودت را بده بپوشم تا بيايم . قسم مىخورد چكمه ندارم . بيا مشغول شو من مواظب هستم ، اگر بيايد خواهم كشت . به هزار زحمت داخل شد . متصل اطراف نگاه [ را 
  ] مىكند ، گاهى خيال مىكند و بدون جهت بلند مىشود . مختصر حكايتى بود .\r\nخديجه سلطان و تازه‌گل هستند . خديجه هم دو سه روز نوبه مىكند . خيلى خنده كردم ، با وجود آن كه شب خنده نبود . پريروز كه وارد شدم خنده‌اش از اين بيشتر بود . حمام و اطراف آن به شدت كثيف بود . سر حمام مال بسته بودند . پهن و كثافت چندين ماههء زمستان جمع شده بود . دو نفر رعيت آواز كرده انعامى دادم مشغول پاك كردن شدند . بعد رفتم لخت شوم يك‌مرتبه پيرمردى رسيد . كلاه نمدى را توى چشم خودش كشيده . لباس پاره پاره پوشيده سلام كرد كه چرا مرا خبر نكرديد . من اطلاع نداشتم . من حمامى ، من حمامى ، آب سرد واكنم . خزينهء گرم حمام رفتى . حالا به يك عجله تكلم مىكند . سر و دست و پا هم حركت مىكند . آستين قبا متصل به سر و صورتش مىخورد . به همان آهنگ حرف زدن در جنبش است . مثل ديوانه‌ها بيرون دويد ، فورا داخل شد ، يك نفر همراه خود آورده شهادت مىدهد كه اين حمامى است .\r\nهرچه مىگويم بسيار خوب تو حمامى باش به جائى نمىرسد . از جلو به حمام داخل\r\n\r\n","description":"","footnote":"","page_name":" 772 ","page_number":772},
  {"content":"\r\n\r\nشد . يك نفر عاجز آنجا بود قبل از آمدن حمامى ديده بودم براى معالجه آمده چشمش به او افتاده يك تشرى زد كه من نزديك بود فرار كنم . مردكه را بيرون كرد . ديگرى ايستاده بود ، به او چيزى گفت . مرد كه جلو آمده گفت حمامى اين است . اين لفظ را آرام گفت . او گمان كرد نگفته است . داد زد بگو من حمامى ، بگو من حمامى . اين مرتبه بلندتر گفت . حمامى اينجا اين مرد است . گفت حالا شناختى ؟ گفتم بلى . رفت آب سرد داخل كرده چند مرتبه تا من بودم بيرون رفته داخل شد . من هم لاينقطع خنده مىكردم .\r\nسليمان ميرزا هم از حركات حمامى در تعجب بود . ناهار خوبى نداشتيم . بعد از خواب به آب نرفته سوار شدم تا رينه رفتم . تعزيه مىخواندند هرچه گشتيم شكارى به دست نيامد . يك شال و يك پيراهنى كتان به يك تومان خريدم . ديگرى داشت و به اعلى درجه گران مىگفت . يك شال را هشت تومان مىگفت .\r\n\r\nصحافباشى و انگليسىدانى\r\nمنزل آمدم خواستم حمام بروم حسين گفت اسماعيل خان سرتيپ پسر صحافباشى مرحوم آمده و شما را مىخواست . در سرچشمهء آب نشسته بودم آمد . برادرش صحافباشى هم بود . ديگرى وارد شد ، انتظام الاطباء معرفى كرد . جوان و خوش‌صحبت بود . نوكرش گم شده چادرى كه همراه داشته بودند برده . يك آفتاب‌گردان برايشان دادم زدند . خيلى صحبت كرديم . انگليسى خوب مىداند . مدتها در هندوستان نزد سالار جنگ نظام الملك دكن بوده . فرنگستان هم با او رفته . پس از فوت او طهران آمده . پدرش فوت شد . پدر خنده‌دار غريبى داشت . تفصيل دارد . هرقسم بود خودى داخل نوكرى كرده به توسط اين و آن سرتيپ دوم شده پانصد تومان از اصل ماليات مواجب گرفت . برادر كوچكش حالا صحافباشى است . به هندوستان رفته اجناس زيادى آورده مشغول تجارت شده . حالا سرمايهء خوبى به هم رسانيده‌اند . هم نوكر ديوان هستند و هم مشغول كسب و تجارت . كارشان بسيار خوب [ است 
  ] . هيچ طرف نسبت با پدرشان نيستند . مدتى صحبت كرديم . وقت تنگ شده حمام نرفتم . ديوان اشعار فرخى همراه است و چقدر اشعار خوب دارد . قصيدهء داغگاه از قصايد نيكوى اوست .\r\nچند شعر از آن‌كه مناسب هوا و سبزه اين‌جا است نوشته شد :\r\n چون پرند نيلگون بر روى بندد مرغزار * پرنيان هفت رنگ اندر سر آرد كوهسار\r\nخاك را چون ناف آهو مشك زايد بىقياس * بيد را چون پر طوطى برگ رويد بىشمار\r\nدوش وقت نيم‌شب بوى بهار آورد باد * حبذا باد شمال و خرما بوى بهار\r\nباد گوئى مشك سوده دارد اندر آستين * باغ گوئى لعبتان ساده دارد در كنار\r\nارغوان لعل بدخشى دارد اندر مرسله * نسترن لولوى لالا دارد اندر گوشوار\r\nتا برآيد جامهاى سرخ‌رنگ از شاخ گل * پنجه‌هاى دست مردم سر برون كرد از چنار\r\nباغ بوقلمون لباس و راغ بوقلمون نماى * آب مرواريد رنگ و ابر مرواريد بار\r\nراست پندارى كه خلعت‌هاى زرين يافتند * باغهاى پرنگار از داغهاى شهريار \r\n\r\n","description":"","footnote":"","page_name":" 773 ","page_number":773},
  {"content":"\r\n\r\n داغگاه شهريار اكنون چنان خرم بود * كاندرو از خرمى خيره بماند روزگار\r\nسبزه اندر سبزه بينى چون سپهر اندر سپهر * خيمه اندر خيمه بينى چون حصار اندر حصار\r\nسبزه‌ها با بانگ رود و مطربان چرب‌دست * خيمه‌ها با بانگ نوش و ساقيان نوشخوار\r\nهركجا خيمه است خفته عاشقى با دوست مست * هركجا سبزه است شادان يارى از ديدار يار\r\nعاشقان بوس و كنار و نيكوان ناز و عتاب * مطربان رود و سرود و خفتگان خواب و خمار\r\nديدگان خواب ناديده مصاف اندر مصاف * مركبان داغ ناكرده قطار اندر قطار\r\nروى هامون سبز چون گردون ناپيدا كران * روى صحرا ساده چون درياى ناپيدا كنار\r\nهركجا كهسار باشد آن شمارى كوه بر * هركجا خورشيد باشد آن ستاره سايه‌دار\r\nبر در پرده سراى خسرو پيروزبخت * از پى داغ آتشى افروخته خورشيدوار\r\nبركشيده آتشى چون مطرد ديباى زرد * گرم چون طبع جوان و زرد چون زر عيار\r\nداغها چون شاخهاى بسد ياقوت‌رنگ * هريكى چون ناردانه گشته اندر زير نار\r\nخسرو فرخ‌سير بر بارهء دريا گذر * با كمند اندر ميان دشت چون اسفنديار\r\nاژدها كردار پيچان در كف رادش كمند * چون عصاى موسى اندر دست موسى گشته مار \r\nهركس اشعار وى را بخواند مىداند در شعر و شاعرى يگانه و در خور آن همه عزت و نعمت بوده . هيچ يك از شعرا به روانى فرخى شعر نگفته‌اند . حقيقت سحر حلال و سهل ممتنع اشعار اوست . رحمة الله عليه .\r\n\r\nقتل قنسول انگليس در جده\r\nيكشنبه هفتم - صبح حمام رفتم گرم بود . بسيار كسل شدم . تا مدتى در منزل افتاده حالت نداشتم . خيلى با اسماعيل خان و صحافباشى صحبت مىكرديم . گفتند بواسطهء قتل قونسول انگليس كه در جده اعراب و حجاج مقتول كرده‌اند ، انگليسها موقع به دست آورده تكاليف شاقه با عثمانيها كرده خواسته‌اند آنجا را هم به مثل مصر در تحت تصرف خودشان درآوردند . عثمانيها هم تكاليف را « پرتست » كرده و ابدا زير بار نرفته‌اند . فقرهء ارمنستان هم در ميانه بوده . هردو را بهانه كرده اعلان جنگ كرده‌اند و كشتيهاى جنگى انگليسى رو به آن سمت رفته . حالت حاليه معلوم نيست .\r\nمحال است كسى با انگليس در بحر مقابلى كند و هر آينه « فليت » « * » انگليس يك‌جا جمع شود با اغلب دول جنگيده و فاتح خواهد بود . ليكن بواسطهء كلنى زياد كشتيها پراكنده [ است 
  ] و هيچ وقت يك جا جمع نخواهد شد ، مگر چشم از كلنى خود بپوشد . با وجود اين ده برابر عثمانى كشتى حاضر دارد كه از هيچ نقطه كشتى خود را نياورده باشد همان « اسكادرون » مديترانه جنگ عثمانى را كافى است .\r\n\r\nقتل قنسول روس در جده\r\nقونسول روس را هم در جده مقتول كرده‌اند . اگر بناى جنگ باشد روسها بواسطهء خصومت و خونريزيهاى قديم حاضرتر بايد باشند . عثمانيها هم الحق ترقى\r\n\r\n\r\n","description":"","footnote":"\r\n( * )  fleet \r\n","page_name":" 774 ","page_number":774},
  {"content":"\r\n\r\nكرده در فنون سپاهى الان خيلى پيشرفت كرده‌اند . تمام صاحب‌منصبان تربيت شده از مدارس و مكاتب بيرون آمده‌اند . پلتيك و قانون و تجارت آنها هم پيشرفت كامل كرده\r\n\r\nفرق ما و عثمانى\r\nالان دولت بسيار معتبر معظمى مىباشند . به مراتب ترقى آنها از ايرانيها زيادتر بلكه طرف نسبت نمىباشد . ما همان خر هستيم و يك كيله جو .\r\n\r\nدروغ صحافباشى\r\nبعد از ناهار خوابيدم . چهار ساعت به غروب مانده بيدار شده اسمعيل خان مىرفت عريضه به حضرت و الا نوشته روانه كردم . مال خيلى گران است . مستدعى شدم بلكه قاطرهاى سركارى را روانه كنند برويم . معلوم شد حكايت نوكر و بردن بار دروغ است . مختصر آمده‌اند و به من اين‌طور خواستند بگويند تا وقتى هم مىرفت همين حرف را مىزد و مىگفت يقين لار رفته . امروز يك نفر آدم آمد گفت آنجا ديدم تمام اسباب ما نزد اوست ، بايد از عقب برويم . شايد قاطر مكارى را برده بفروشد .\r\nاسبابهاى ما جهنم قيمت قاطر را هم بايد بدهيم . دقيقه به دقيقه تجديد مىكردند .\r\nمن مىدانستم لكن اغلب تصديق مىكردم . پائيز هندوستان مىروند . آنقدر دروغ گفتن چه مزه دارد . اگر عين واقع را بيان مىكردند چه ضرر داشت ، يا براى من چه فرقى داشت ، با دستگاه بيايند يا مختصر . دروغ در هر دين و آئينى ممنوع و مذموم است .\r\n\r\nدروغ در شعر\r\nهيچ كس از دروغ تمجيدى نكرده . مگر در اشعار شعرا كه دروغ لازم و هرچه شعر اكذب باشد احسن است و در طبايع مطبوع . در هيچ كلامى دروغ باحلاوت نيست مگر در شعر .\r\n\r\nشعر انگليسى\r\nدر كتاب « دون‌كويك‌ست » چند شعر بود دادم خواند و ترجمه كرد . بسيار خوب شعرى است لازم است در اين روزنامه بنويسم بموقع و بجا است .\r\n Could I the joyous moments past . \r\n Recall , and say what was now is , Or to succeeding moments paste , And now enjoy the future bliss . \r\n The gloss As all things fleet and die away . \r\n A and day at length loot in night , My blessings would no longer stay . \r\n But take their ever lasting flight . \r\n\r\n","description":"","footnote":"","page_name":" 775 ","page_number":775},
  {"content":"\r\n\r\n\r\nكاروانسراى ارامنه\r\nحمام رفتم بهتر از صبح بود . يك ارمنى از روسيه مىآمد . در كاروانسراى ارامنه دكان دارد . حمام رفت . حمامى به شكل غريبى انعام گرفت . پانزده روزه از مسكو آمده بود مىگفت اين راه بهتر از راه گيلان است . گداى كورى جلو رفت با دست سلام مىداد ، يعنى به رسم نظامى دست بالا مىكرد . تمام دست را از مچ تا سر انگشت روى كلاهش گذاشته و مىگفت صاحب كور عاجز ! او هم پنج شاهى داد .\r\nباز گدا متوقع بود درخواست كفش مىكرد .\r\nعصر تنگ سليمان ميرزا يك دسته علف گزنه چيده به رضا بيك نشان داد . به محض ديدن فرار كرد . تا مغرب چوبى به دست گرفته بالاى كوه روى سنگ نشسته بود . هركس از توى كوچه مىگذشت چند قدمى دويده بالاتر مىرفت . حسين نزديك شد چند چماق خوب خورده مراجعت كرد . تمامش تركى مىگفت . از همه چيز مىترسد .\r\nآدم به اين هيكل آنقدر ترسو نبايد باشد . يك قورباغه اگر نشان بدهى دو فرسنگ فرار مىكند . اغلب محمد آبدار يك دانه پيدا كرده توى جيب رضا مىگذارد و تماشا مىكنيم . در حوض هيچ وقت جهت بودن ماهى نمىرود . مثل سگ از ماهى مىترسد .\r\nاز همه چيز واهمه دارد حتى عنكبوت و خرخاكى . شب دره را مه گرفت . با ماهتاب عالمى داشت .\r\n\r\nعكس شاه - راه هراز\r\nدوشنبه هشتم محرم - صبح زودتر بيدار شدم . مه همه جا را گرفته بود ، خيلى مصفا بود . كم‌كم بالا رفت . روشنائى آفتاب و اين مه ، با اين كوه و دره ديدنى بود .\r\nپشت مه كه روشن مىشد خيلى تماشا داشت . حمام رفتم گرم بود . يك روز موافق طبع من نبوده . استاد حمامى به اعلى درجه احمق است . من هيچ در آب‌گرم طاقت ايستادن ندارم ، به زودى كلافه مىشوم . بعد از ناهار يك ساعت خوابيدم . ساعت چهار به غروب مانده سوار شده براى تماشاى « بند بريده » كه تمثال مبارك را حجارى كرده‌اند روانه شديم . دره راه بسيار بدى داشت . همين درهء جلوى چادر است كه آب گرم هم از اين دره پائين رفته زراعت مىكنند . نيم ساعت تا آخر دره كشيد . يك تير گلوله براى يك لاشخور انداختم نخورد . اين تفنگ دوم است كه خالى نموده‌ام .\r\nقحط شكار است ، حتى گنجشك هم پيدا نمىشود . عصرها صداى دو كبك آن هم گاه‌گاهى مىآيد . بلدرچين و غيره هيچ نيست . كوهها سخت و كم‌شكار است . كنار رودخانه و راه ساخته را گرفته رفتيم .\r\n\r\nگمرك راه هراز\r\nاين راه را به حكم شاهنشاهى ساخته‌اند . يعنى مخارج آن را هم شخصا دولت متكفل شده . بعد حاجى محمد حسن امين دار الضرب گمركى قرار گذاشته از هر مالى پنج شاهى در وقت عبور دريافت كند . عابرين و رعايا نفرين مىكردند و لعنت به حاجى مىكردند كه شاه خواست كار خيرى كرده باشد حاجى ملعون نگذاشت . اما اگر خرج\r\n\r\n","description":"","footnote":"","page_name":" 776 ","page_number":776},
  {"content":"\r\n\r\nهمين راه بكند و هميشه آباد باشد بد كارى نيست . به درد خودشان مىخورد . اگر اين گمرك نباشد با اين و صفها البته معدوم مىشود . چنانچه الان جادهء شاه عباس معدوم است .\r\nاز ده گزنه گذشتيم به ده شنگول رسيديم . جاى مصفاى پردرخت خوبى بود .\r\nدست راست رودخانه قريهء « كلا » بود . بالاى ده قلعهء مخروبه‌اى بود . گفتند مال ملك بهمن است . آبشار بسيار خوبى از نزديك قلعه سرازير بود . قلعهء سختى به نظر آمد خيلى شبيه به قلعهء حسن صباح ده گازرخانى بود . در اين دهات طور خوبى باغات انگور عمل آورده بودند . در هيچ جا نديده بودم . چوب‌بست كرده به مثل « چفته » كه در شهر معمول است . تمام موها را روى چفته كشيده ارتفاع چفته يك ذرع بود .\r\nخيلى قشنگ و تميز درست كرده بود . باد مىآمد مه در كار آمدن بود . كم‌كم پائين مىآمد . هرچه پائين‌تر به روى وضع دره قشنگ‌تر مىشود . چهار پنج فرسنگ مسافت اگر طى شود وسعت دره زيادتر ، سبزه و چمن بيشتر است . تا شهر آمل دوازده فرسنگ است . هرآينه هواى آنجا خوب و موقع رفتن آنجا بود البته مىرفتم . حالا شهر خالى و جمعيت آن پراكنده شده است . گرم و پر پشه و ساس است ، صفائى ندارد .\r\n\r\nجادهء شاه عباسى - عيد آب‌پاشان\r\nجادهء شاه عباسى دست راست رودخانه بود . اغلب جاها گچ و آهك و سنگهاى تراشيده ساخته شده بود . وقتى اين راه خيلى قابل ملاحظه بوده . شاه عباس اغلب در موقع زمستان به مازندران مىرفته . در تاريخ عالم‌آرا خوانده‌ام كه مخصوصا براى عيد آب‌پاشان كه در خمسهء مسترقه منعقد مىگرديد مىرفت . جشن بزرگ و ايام عيش آن شاهنشاه قاهر قادر بوده . راه مستحكم خوبى بوده . اگر اين مخارج راه جديد را صرف تعمير و مرمت آن راه كرده بودند به مراتب بهتر بود . بعضى جاها چوبهاى آن هم باقى بود . تمامش با آهك و سنگ ساخته شده است .\r\n\r\nحجارى بد\r\nدو ساعت و نيم كشيد تا به مقصد رسيديم . دره تنگ شده و از دو طرف كوه بالا رفته ، تمامش از سنگ يك‌پارچه [ است 
  ] . دست چپ رودخانه به ارتفاع دو ذرع و نيم طاقچه‌اى از سنگ تراشيده‌اند به عرض چهار ذرع در همين قدر طول . به زحمت بالاى طاقچه رفته تماشا كرديم . اعليحضرت همايونى را در وسط سواره حجارى كرده و اطراف بعضى از امراء و شاهزادگان . سم اسب و كفش بعضيها شكسته . بهتر اين است كه تمامش خراب شود . حقيقت به جنگ حجارى تخت‌جمشيد و طاق كسرى رفته‌اند . حجارى سنگ قبر فلان يهودى البته صد مراتب از اين حجارى بهتر است .\r\nچيز كثيف ادبارى بود . هيچ شايسته و سزاوار نبود اين حجارى بشود . به عجله مراجعت كرديم . در ده گزنه شخصى خراسانى جاليز و سبزىكارى كرده بود . وقت رفتن سفارش كرده [ بودم 
  ] قدرى چيده حاضر كند . چند دانه خيار و سبزىخوردن خوبى جلو آورد . بيست سال است متوطن اينجاست . يك ساعت و نيم از شب رفته وارد شديم .\r\n\r\n","description":"","footnote":"","page_name":" 777 ","page_number":777},
  {"content":"\r\n\r\nاشخاص مفصله را اغلب به اسم بايد شناخت و الا هيچ يك شباهت ندارند\r\n\r\n","description":"","footnote":"","page_name":" 778 ","page_number":778},
  {"content":"\r\n . \r\n","description":"","footnote":"","page_name":" 779 ","page_number":779},
  {"content":"\r\n\r\n\r\nروضه‌خوان زنانه\r\nسه‌شنبه نهم - صبح حمام رفتم . گلين خانم روزى دو مرتبه را حكما مىرود .\r\nگاهى اگر آب گرم باشد خيلى اذيت مىكند . به آدم لاغر زودتر اثر مىكند . در آب سرد به روى زودتر يخ مىكند . در هيچ‌كدام طاقت نمىآورد . به آدم قوى و چاق هردو ديرتر محسوس مىشود . بيكار بودم قدرى كتاب خواندم . عصر دو نفر روضه‌خوان و يك درويش آمده ذكر مصيبت كردند . امروز و امشب تهران محشر است . خيلى ياد مىكردم و افسوس داشتم كه از فيض اين دهه و اين مجالس محروم ماندم . استاد حمامى وعدهء روضه‌خوان زنانه كرد و مىگفت سنگ را به گريه مىآورد . تا عصر كه نيامد . تازه‌گل پايش را برهنه كرده بود ليكن از رطيل آن شبى باز واهمه داشت و عقب عذر مىگشت كه كفشها را بپوشد . مطلب را ملتفت بوديم . هيچ نگفتيم . خودش آخر سر كفشها را پوشيد . مىگفت اين نذرها مال شهر است . در اين چند شب ماهتاب ابدا ديده نشد . از يك ساعت به غروب مانده مه مىآمد و تا روز ديگر سه به ظهر مانده باقى است . همه جا پوشيده و خيلى مصفاست . درجه همراه ندارم و نمىتوانم بنويسم چقدر سرد است . گل سرخ هنوز نيست بلكه تازه باز شده . شب با سه لحاف مىخوابم . خوبى اين مكان اين است كه بادگير نيست و الا سردتر است . چشمهء آب‌گرم رختشوى خانهء دهات نزديك است . روزى نيست كه سى چهل زن با كوله‌بارهاى رخت و فرش نيايند . در اين آب داغ انداخته در عوض صابون گلى رويش ريخته با چوبهاى كلفت مىزنند تا به اعتقاد خودشان شسته مىشود . گويا از اول زمستان رختهاى چرك روى هم ريخته و اين ايام موقع شستشوى آنها است . بعد از دهه جمعيت اين دهات دو برابر مىشود . غالب از مازندران نيامده‌اند .\r\nچهارشنبه دهم - ابدا بوى محرم در اين آب‌گرم نمىآيد . امروز را هم مثل ساير روزها علف‌چين به كار خود مشغول [ بود 
  ] زنها رخت‌شوئى مىكردند . هيچ سروصدائى نبود .\r\nهرچه توانستم زيارت‌نامه خواندم . خداوند قبول كند . « رينه » تعزيه مىخواندند .\r\nاگر مىرفتم آن تعزيه بيشتر اسباب خنده مىشد و محض اين نرفتم . وقت ناهار روضه‌خوان زنانه آمد . استاد حمامى دعوت كرده بود . كتابى در جلوى خودش گذاشته بنا كرد به نوحه‌خوانى كردن . در هر شعرى ده غلط داشت . همين‌طور دوزانو نشسته تكان هم نمىخورد . لهجهء مازندرانى بر غلطها بيشتر مىافزود . زود عذرش را خواستيم رفت . حالا متصل حمامى از نوكرها سؤال مىكند چقدر انعام گرفت ، آقا چه داد ؟\r\nعصر روضه‌خوانهاى مردانه آمدند . براى دهات خوب هستند .\r\n\r\nوضع حمامها\r\nچندين نفر زن و مرد يهودى اينجا آمده‌اند . شبها در حمام قديم مىروند . حمام جديد ارمنى و فرنگى و يهودى راه نمىدهند . حمام قديم خيلى كثيف است . اگر اين حمام نبود نمىدانم چه مىكرديم . چند سال ديگر اگر تعمير نكنند اين هم ضايع و\r\n\r\n","description":"","footnote":"","page_name":" 780 ","page_number":780},
  {"content":"\r\n\r\nكثيف خواهد شد . سيصد تومان امين الملك داده ، ميرزا محمد خان حاكم لاريجان هم مىگويند دويست تومان داده ، ليكن بيش از دويست و پنجاه خرج نكرده‌اند . در عوض اينكه دويست تومان را بدهد پنجاه تومان هم مداخل كرده و حالا اين‌طور جلوه داده كه از خود مبلغى گذاشته‌ام . حمام قديم فقط حوض در وسط دارد . ديگر در طرفين مثل حمام جديد خزينه ندارد . اين ميرزا محمد خان در اسك اسباب عيش خوبى داشت .\r\nمطرب زنانه و مردانه حتى ارگ‌زن هم داشت . ده دوازده نفر بچه خوشگل و ده بيست زن فاحشه مستمرىبگير دارد و اغلب مشغول است . اين قول نوكرها و اغلب مردمان اين ولايت است ، و الله اعلم بحقيقة الحال .\r\n\r\n« پرسوخ »\r\nپنجشنبه يازدهم - صبح حمام رفتم . جمعيت امروز خيلى بيشتر از ساير روزها بود . زن زيادى جهت رخت‌شوئى آمده‌اند . ناهار خورده دو ساعت خوابيدم . من هرچه ممكن باشد در اين ايام خواب مىكنم بلكه سير شوم تا در سفر التزام ركاب مبارك خوابها تمام شود . مىدانم آقاى عماد السلطنه تشريف دارند و خواب حرام مىشود . بايد از روى قاعده و ساعت خوابيد . عصر حمام نشد بروم خيلى گرم بود . با سليمان ميرزا حسين و رضا پياده از سمت شمال دره بالا رفتيم . كمى رفته به زمينهاى مسطحى رسيديم . زراعت بود . توله‌ها در حاصل گردش مىكردند . يك مرتبه صداى آنها بلند شد و يك چيزى از جلوى آنها دويده در زير تخته‌سنگى پنهان شد . تند رفته نزديك شديم توله را نهيب زده به زير سنگ رفتند دست به يقه شدند . نگاه كردم چيزى مانند بچه‌خوك ديدم . حسين گفت گربه مىباشد در اين بين توله‌ها زورآور شده بيرون آمد . ديدم « پرسوخ » است كه در دهات « گوركن » مىگويند . توله‌ها عقب كردند و گرفتند او هم در مقابل دفاع مىكرد و دندان مىگرفت . خواستم زودتر توله‌ها خلاص شوند تشر زده توله‌ها كنار رفتند . يك تير ساچمه انداختم . غلتى خورده دومرتبه بلند شد و روى دماغ استاپ را گرفته ول نمىكرد . يك تير ديگر انداختم آسوده شد .\r\nحسين سردارى خودش را درآورده رويش انداخت . گمان مىكرد باز زنده [ است 
  ] و فرار مىكند . پرسوخ مادهء بزرگى بود . نر آن از عقب سر ما بيرون آمده از جلوى سليمان ميرزا فرار كرده بود . او هم تيرى انداخته بود . داديم رضا منزل برد تماشا كنند .\r\n\r\nمقبرهء زن شاه عباس\r\nپائين اين زمينها مقبره‌اى است به تماشاى آن رفتيم . در پيش رعاياى اين دهات مشهور است كه قبر زن شاه عباس بوده ، در آب‌گرم مرحومه شده آنجا دفن كرده‌اند . چندين مرتبه مىگويند گنج‌كاوى كرده‌اند . اسباب زيادى هم بيرون آمده است . اين مطلب ثانى منافات با اول دارد . اگر زن شاه عباس بود در دين اسلام رسم و قاعده نيست در نزد ميت اسباب و زرينه بگذارند . پس مسلم نبوده يا ممكن است\r\n\r\n","description":"","footnote":"","page_name":" 781 ","page_number":781},
  {"content":"\r\n\r\nبيرون آمدن زرينه و اسباب دروغ بوده باشد . چون هركس جائى را گنج‌كاوى كند رعايا از دروغ مىگويند و شهرت مىدهند كه مبلغها اشياء نفيسه و پول بيرون آورده‌اند .\r\n\r\nكاويدن قلعهء الموت\r\nچنانچه در سفر سابق الموت دو روز داديم قلعهء حسن را كاويدند و يك آبكش و يك ديگ و يك لگن بيرون آمد . يك روز از آن مقدمه گذشته بود با آقاى عماد السلطنه از راه چاله به طهران مىآمديم در چاله و قزوين شهرت كرده بود كه مجموعه‌اى طلا و نقره و اسبابهاى ديگر لاتعد و لاتحصى بيرون آورده‌اند . هرچه قسم خورديم و برهان و دليل آورديم ثمرى نكرد . حالا هركس قلعهء حسن برود رعيتهاى آنجا اين تفصيل را بيان خواهند كرد و حال آنكه عين واقع همان بود كه نوشتم .\r\n\r\nوضع مقبره\r\nبارى از شكل قلعه بنويسم . در روى تخته‌سنگ بزرگى چهار ديوارى از سنگ و گچ بنا شده خيلى مستحكم و سخت ، با وجود آنكه هيچ پى ندارد و از روى تخته سنگ چيده و بالا برده‌اند . سمت مشرق سنگ به جائى وصل نيست و تا چشم كار مىكند سرازير است تا به رودخانه برسد . به قول هاشم الموتى خرابه است . سمت مشرق و شمال اين قلعه به نظر نمىآيد تازگى خراب شده باشد . هفت رگ چيده‌اند ، طول هر رگ يك ذرع و قطر ديوار يك ذرع و نيم سمت غرب و جنوب چهار رگ باقى مانده . طول وسط بقعه شش ذرع و همين‌قدر عرض اوست . مربع واقع شده از سنگ و گچى كه در ميان بقعه و جوانب آن ريخته گمان مىكنم ارتفاع آن بيشتر از اين بوده و سقف هم داشته است . در مقبره سمت شمال است . خطوط و سنگ منقورى هم ندارد . ديوار قلعه از بيرون از همين گچهاى معمول مازندران ماليده‌اند . جاى پنجه‌هاى دست بنا الان پيداست . معلوم مىشود با ماله و اسبابى گچ را نماليده‌اند . به قول اعتماد السلطنه به عجله ساخته‌اند . حكيم بكمز و مرحوم ابراهيم خان نايب اصطبل را مىگويند چندين مرتبه وسط قلعه را كاويده‌اند شايد آن وقت آبادتر بوده . خطوط يا چيزى داشته ديده‌اند و دانسته‌اند چه بنائى بوده است .\r\n\r\nتاريخ‌سازى اعتماد السلطنه\r\nيقين دارم اعتماد السلطنه اين بنا را ديده و چندين هزار بيت از تاريخ آن كتابت نموده است و از معجزات و كرامات يا از كارهاى ديو و غول شمرده ، چون بنائى به اين عظمت بدون پى و استحكامى در روى سنگى تاكنون برقرار مانده است و اين بنا را گاه به كيكاوس بسته كه از اين نقطه به آسمان رفت ، يا آنكه قلعه‌اى است كه ديو سفيد آن شاهنشاه كيانى را محبوس كرده است ، يا آنكه خان ششم و رزم رستم\r\n\r\n","description":"","footnote":"","page_name":" 782 ","page_number":782},
  {"content":"\r\n\r\nبا . . . « 1 » در اين قلعه واقع شده . اينها را بر سبيل احتمال قوى بيان خواهد كرد و گويد نقطه‌اى است كه آرش از اين نقطه تير انداخت و حدود مازندران را تعيين كرد و بلكه قبر خود آرش است كه در آن موقع فوت شد و به يادگار بنا نهادند . تاريخ صحيح آن را گاه به سلوكيدها خواهد بست و گاه قلعهء جنگى اسكندر كبير خواهد گفت . به قولى صحيح قراولخانهء اردوى نظامى سلاطين اشكانى و ساسانى خواهد نوشت و به ملاحظات ديگر محل تعيش و نزهتگاه موقتى سلاطين صفويه خواهد دانست . مثل تپهء نقاره‌چى شهر نهاوند طول و تفصيلى داده كه عقل از تصورات بيمعنى واهى آن قاصر است . غروب آمديم منزل مه آمد و صفاى خوبى پيدا كرد . بهار طهران ثلث و ربع اين صفا را ندارد و حال آنكه الان چلهء تابستان است .\r\n باغ پرگل شد و صحرا همه پر سوسن * آبها تيره و مى تلخ و خوش و روشن\r\nكوه پر لاله و لاله همه پر ژاله * دشت پر سنبل و سنبل همه پر سوسن\r\nآب چون صندل و صندل بخوشى چون مى * بوستان پرگل و گلها ز در گلشن\r\nابر نوروزى و باران شبان‌روزى * نه عجب باشد اگر سبزه دمد از آهن\r\nاينت نوسالى و نوماهى و نوروزى * به نشاط و طرب و خرمى آبستن\r\nمن دماغى خوش و پاكيزه لب جوى * دل من بگرفت از خانه و از برزن\r\nيافتم باغى پر شمع و پر از شعله * رستم از دود چراغ و زدم روزن « * » \r\nجمعه دوازدهم - صبح مه و هوا سرد بود ، رطوبت هم زياد . حمام رفتم . پنج دقيقه و ده دقيقه در آب بيشتر زيست نمىتوانم كرد . مه تا نزديك ناهار بود . حسين گوگرد زيادى از سنگهاى مجاور نهر گرفته بود در آتش ريختيم . گوگرد فقط بود .\r\nاين آبها تمام اثر كوه دماوند است . وقتى اين كوه عظيم آتش‌فشان بوده . پس از خاموشى آن اين آبها پيدا شده است . تاريخ خاموش شدن آن معين نيست اگر خداى نكرده وقتى باز طغيان كند اين دهات و شهرهاى نزديك كه حالشان معلوم است ، بيم خطرات كلى جهت شهر طهران هم هست . خداوند نصيب نكند . بدترين بلاهاست .\r\nاز تصور آن جنبش در بدن انسان پيدا مىشود . عمر ما انشاء الله كفايت نخواهد كرد و نخواهيم ديد .\r\n\r\nنقاشى مؤلف\r\nشنبه 13 - تا ديروز و امروز صبح معطل مال شدم بلكه از طهران برسد .\r\nمشغلهء زياد البته مانع شده . اسماعيل خان هم گمان نمىكنم به اين زودى طهران رسيده باشد . البته خود من زودتر خواهم رفت . هرقسم بود مال دانه‌اى هفده هزار كرايه كرديم كه انشاء الله الرحمن صبح برويم . بيش از اين هم نمىشود ماند .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n( * ) بعضى از بيات عيب دارد . آنطور كه بود نقل شد .\r\n","page_name":" 783 ","page_number":783},
  {"content":"\r\n\r\nثمرى هم ندارد . شكارى نيست . تماشائى ندارد . حمام رفتم آبش كثيف و سرد بود .\r\nآب تازه انداختيم ، خوب شد . مدتى توانستم توقف كرد . خواستم ريش بتراشم تيغ كند [ بود 
  ] به زحمت زياد چيزى بدتر از اول شد . وقتى قدرى از ريش را تراشيدى ديگر نمىشود دست كشيد . هرقسم هست بايد تمام كرد . اگر پوست صورت هم برود چاره ندارد . صبح هوا خوش بود ملايم‌تر از هرروز . توله استاپ الان جلوى چادر خوابيده در كمال غرور و نزاكت . گلين خانم حمام وداع رفته دو ساعت است بيرون نيامده .\r\nزن زيادى براى رخت‌شوئى آمده‌اند . خوب است اين زنها يا سرچشمه يا به حمام قديم مىروند و الا كار خيلى سخت مىشد . من هروقت بيرون رفتم استاد آشپز را ديدم دمر خوابيده . امروز شكل او را كشيدم . انشاء الله دو روز ديگر از دست خوابيدن او هم خلاص مىشويم . خيلى از نقاشى خوشم مىآيد . انشاء الله بايد سعى كنم و معلم پيدا كنم تا تكميل شود . اشكال كتاب « دون‌كيك‌سست » بيشتر مرا مايل به نقاشى كرده است .\r\nاگرچه موافق شرع انور و فرمودهء رسول بر حق ( ص ) معصيت دارد و جايز نيست .\r\nليكن ميل دارم ، اين هم بالاى كارهاى ديگر . هرچه از دستمان آمده كوتاهى نكرده‌ايم .\r\nخداوند خودش اصلاح كند . سخت در گناه غوطه‌وريم .\r\n\r\n","description":"","footnote":"","page_name":" 784 ","page_number":784},
  {"content":"\r\n\r\n\r\nاخلاق نوكرهاى امروز\r\nيكشنبه 14 - صبح كه بيدار شدم مالى حاضر نشده و محمد مفقود شده بود .\r\nمعلوم شد كه رفتنى نيستيم . تا ظهر محمد پيدا نشد . بعد آمد بهانه‌ها و عذرهاى بدتر از گناه آورد . در اين ايام از بس نوكرها بد شده‌اند ابدا حرف هم نمىشود زد .\r\nتمام هم باهم همدست [ اند 
  ] و به هركدام حرف بزنى ديگرى اوقاتش تلخ مىشود و كج‌خلقى مىكند . تمام را بايد مدارا كرد . آخر وقتى نوبت ما هم مىرسد و مىدانيم چه كنيم . هركسى پنج روزه نوبت اوست . تا غروب به مثل ايام گذشته گذشت .\r\n\r\nوضع راه و پول‌بگيرى انتظام الدوله\r\nدوشنبه 15 شهر محرم - به هزار زحمت و مرارت و چندين بار مراجعه و نزاع چهار ساعت ربع كم به ظهر مانده سوار شديم . گداى زياد حاضر شده بود . از دست آنها هرطور بود خلاص شديم به گير استاد حمامى افتاديم . انعام او را حسين داده بود با وجود آن به زحمت از چنگش رهائى يافتم . صحبت‌كنان مىآمديم . . . « * » از روز آمدن گلبن خانم چشمش ترسيده بود . به هر شكل بود مىآمديم . سالى هزار تومان انتظام الدوله از مباشران راه مىگيرد . تعمير راه و ساير مخارج به عهدهء شخص مباشر است . گفتند پانزده عمله جهت مرمت اين راه نگاه داشته است . معلوم است با پانزده عمله پنج فرسنگ اين راه منظم و آباد نخواهد ماند . با وجود آن از روز آمدن به مراتب راه خوبتر بود و اغلب جاها را تعمير كرده و به سهولت گذشتيم . چهار ساعت ربع كم كشيد تا به پلور رسيديم . ناهار خورده باد به شدت مىوزيد . اين‌جا جزو لار است و همان\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 785 ","page_number":785},
  {"content":"\r\n\r\nهواى آنجا را دارد . بارها دو ساعت بعد از عقب رسيدند . سه ساعت ربع كم از ظهر گذشته از پلور سوار شديم . من جلو رفتم ، راه اين‌جا را تعمير نكرده بودند . آن پانزده عمله بايد به تدريج راه را مرمت كنند . در گردنهء امامزاده هاشم به شدت باد مىوزيد .\r\nليكن سرما به شدت روز رفتن به آب‌گرم نبود خيلى تفاوت داشت . اسب قزل به علاوه شقاق ميخ طويله هم پايش خورده به زحمت راه مىرفت . يك روز در سفر از او راحتى نديدم . متصل معيوب است . سه ساعت كشيد تا به ده احمدآباد رسيديم . صفا و طراوت روز رفتن را نداشت . بالاى ده جاى چادر وقت رفتن پياده شدم . هفت ساعت راه آمدم ، چهار ساعت آن را با راه الاغ مابقى را به راه اسب وقت رفتن شش ساعته تا اسك رفتم . خانلر خان به شهر رفت . گفتم كدو و خيار ، گوجه سبزى و گوشت ، پنير ، ماست بخرد . ولى هيچ‌كدام را نياورد . غروب گلين خانم آمد . تازه‌گل قاطرش رو رفته و كلهء قاطر به دهن و دماغش خورده بود خونين و مجروح وارد شد . بىتماشا نبود .\r\nگفتم با علامت سفر وارد طهران خواهى شد و مبارك است . قرقر مىكرد . باد به شدت مىوزيد . ليكن با روز رفتن خيلى فرق دارد . آن سرما و گزندگى هوا نيست .\r\nجو را تازه مشغول درو هستند . آلوبالو تازه رنگ انداخته . در دهم و دوازدهم جوزا در طهران جو را درو مىكنند . درست چهل روز فرق بين اينجا و طهران است . گلين خانم خسته و مانده افتاده است . ناله مىكرد . بار مفرش امروز كمى سنگين بود .\r\nرضا پياده آمده حالا قهر كرده كه من نوكرى نمىكنم . گفتم جهنم ، هركجا خواهى برو .\r\nآدمهاى دراز اصلا بىغيرت و تنبل واقع مىشوند . ندرتا ميان آنها آدم پر جوهر زرنگ پيدا مىشود و حال آنكه دو سه بار سبك بود و مىتوانست سوار آنها شود .\r\nپياده آمده حالا با من مرافعه دارد . ماهتاب رقيقى تابيده . تا امشب در اين سفر رنگ ماه را نديده بوديم . شدت باد مانع از گردش و تماشاست . در چادر نشسته‌ام .\r\n\r\nشهر دماوند\r\nسه‌شنبه 16 - امروز دماوند مانديم . تا ظهر باد آمد ، بعد ساكت شد . اين تپه جاى باصفائى [ است 
  ] و چشم‌انداز خوبى دارد . آب خوبى مىگذرد . ناهار خوبى با اشكنهء آلوبالو داشتيم . زنها دسته دسته هريك با ظرفى تخم‌مرغ و آلوبالو مىآمدند . يك ساعت خوابيده بعد به عزم تماشاى شهر سوار شديم . يك ميدان تا شهر راه است . تمام صحرا سبز و خرم با جويهاى آب و درختهاى بيد كهن [ است 
  ] . فقط زردى جو داشت . آن هم در ميانهء آن همه سبزه عالمى داشت . درهء دماوند يعنى آن‌جا كه شهر واقع است چندان وسعت ندارد . دو رودخانه از مشرق و مغرب شهر مىگذرد و خود شهر روى بلندى در ميانهء اين رودخانه به طول واقع شده است . آن‌كه از شرق مىگذرد مسمى به رود « طار » ديگرى موسوم به دشت مزار [ است 
  ] . الان چندان آبى ندارند . يك ميدان پائين شهر به هم متصل شده و فاضل آب آن در بهار به ورامين طهران مىرود . در ملتقاى رودخانه دره تنگ شده در حقيقت معبرى است . از آن به بعد وسعت زيادى پيدا كرده و دهات خوب دماوند آنجا واقع است . اطراف شهر تماما باغ است ، با پستى\r\n\r\n","description":"","footnote":"","page_name":" 786 ","page_number":786},
  {"content":"\r\n\r\nو بلنديهاى بسيار قشنگ و كوچه‌باغ‌هاى طبيعى . اطراف اين دو رودخانه تماما درخت و سبزه . ليكن كثافات و تعفن اين جاى بسيار خوب را طورى ضايع كرده كه دقيقه‌اى نمىشود ايستاد و تماشا كرد . برعكس خارجه كه رودخانه‌ها اسباب نظافت و قشنگى شهرها است در ايران جوى و رودخانه در دهات و شهرها محل كثافت و هزار گونه « زبيل » است . هيچ خلائى و هيچ مزبله‌اى به كثافت و تعفن اطراف اين دو رودخانهء قشنگ نمىشود . مايهء حيرت و افسوس بود . ماليات شهر و توابعش يك هزار و پانصد تومان نقد و هزار خروار جنس است . اين هم در عوض مواجب فوج محسوب مىشود .\r\n\r\nيك كرور تومان قيسى\r\nو حال آنكه شنيده‌ام سالى متجاوز از يك كرور تومان پول نقد جهت خريد قيسى وارد اينجا مىشود .\r\n\r\nمسجد دماوند\r\nمحلات شهر از اين قرار است : محلهء درويش ، محلهء قاضى ، محلهء فرامه ، محلهء چالكا . چهار حمام و نه مسجد دارد . بزرگ‌ترين آنها مسجد جمعه مىباشد . بلدى پيدا كرده به آنجا رفتيم . چيزى كه از ايام قديم و آبادى آن وقت شهر ياد مىآورد همين مسجد است . در مسجد رو به مشرق در وقت دخول دست چپ سنگ سبزى مربع به ديوار نصب كرده صورت فرمانى است كه در عهد شاه عباس اول صادر شده . خط آن نسخ و بسيار درهم [ است 
  ] خوانا نبود . بالاى آن ابو المظفر شاه عباس الصفوى بهادر خان خلد الله ملكه [ نوشته 
  ] . بعضى از خطوط ديگر آن خوانده شد . معلوم شد تخفيفى به دماوند و فيروزكوه و خوار داده شده بوده ، محض اطلاع عامه در سنگى نقر كرده به در مسجد نصب كرده‌اند . در آخر آن شهر شعبان المعظم سنهء اربع و عشرين و الف نوشته شده بود . در مسجد به طول دو ذرع و نيم چوب گردو با منبت بسيار اعلى [ است 
  ] . دور آن بعضى آيات و در وسط هريك دو بيت اين اشعار نوشته شده .\r\nبعضى از خطوط آن ريخته :\r\n ابن محمود مؤمن نجار * از سر صدق با دل پر آز\r\nسال طاعون ز بهر تاريخش * جستجو كردم از خرد به نياز\r\nكرد تجديد اين در عالى * تا به فردوس باشدش دمساز\r\nز ايران را قسم چنين فرمود * شد . . . . « 1 » درى به مسجد باز \r\nالفقير ابن محمد على بيك . . . . « 1 » سنهء\r\n\r\nبناى مسجد از شاه اسمعيل\r\nاز اين اشعار تاريخ معلوم نشد . ليكن معين شد پس از بناى مسجد در ديگرى\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 787 ","page_number":787},
  {"content":"\r\n\r\nاين شخص درست كرده و در اول آن درى است كه از پشت شبستان بزرگ رو به جنوب واقع است ، آن در هم به همين شكل و به همين خوبى است . آيات آن خوب باقى مانده . اشعار آن ضايع شده و خوانده نشد . فقط اسم نجار استاد سلطان خوب باقى بود . هردو در به يك شكل [ است 
  ] و به يك جاى آيات و اشعار نوشته بودند . حياط مسجد بزرگ نيست . اطراف شبستان دارد . ليكن خراب و منهدم [ است 
  ] فقط شبستان خوب و آبادان رو به شمال و پشت به جنوب واقع شده است . طاق آن از زلزله خراب شده [ است 
  ] و بعد با تيرونى پوشانيده‌اند . عرض مسجد بيست و دو قدم طول آن سى و پنج [ قدم است 
  ] . دوازده ستون مىخورد . ستونهاى مدور آن چهار ذرع و نيم قطر دارد و ستونهاى مربع آن پنج ذرع ، فاصلهء هر ستون به همديگر پنج قدم است . دورهء ستون مقابل محراب اين عبارت به چوب به خط نسخ نوشته شده : « السلطان السلاطين اسمعيل الصفوى خلد الله ملكه فى تاريخ سبع و عشرين و تسعمائة . به سه سمت ديگر عبارات ديگر نوشته شده بود ، نه اسبابى براى خواندن و نه وقتى باقى بود . لهذا به همين قناعت كرده شد . معلوم شد مسجد را شاه اسمعيل بنا كرده . دست چپ محراب به ارتفاع دو ذرع اين عبارت به اين شكل به خط نستعليق نوشته شده .\r\n« وقع تعمير فى الايام السلطان المظفر شاه سليمان الحسينى الموسوى الصفوى خلد الله ملكه و دولته » .\r\nزير آن به خط نسخ خيلى درهم سطرى نوشته شده بود . بانى و مجتهد و بنا را اسم برده بود . تاريخش خوانده نشد . دست راست محراب در گچ چيزى نوشته شده بود به خط كوفى . بعضى جاهاى ديگر را هم به خط كوفى آية الكرسى و آيات ديگر نوشته بودند . خيلى خوب آجركارى كرده بودند . بين هر آجرى به اين شكل با گچ گچ‌برى شده بود .\r\n\r\nمنارهء مسجد و نماى شهر\r\nرفتيم بالاى مناره . در گوشهء مسجد مقابل در ورود واقع شده . چهار ذرع از زمين مرتفع است . بعد پله پيچى خورده بالا مىرود . هشتاد و سه پله داشت . ارتفاع هر پله يك چارك بود . بالاى آن خراب و معلوم نيست چقدر از حالا بلندتر بوده . شهر خوب پيدا بود . اين مسجد جامع الان در خارج شهر واقع است و گمان مىرود آن وقت در وسط شهر بوده و خيلى بيشتر از اين آباد بوده كه همچو مسجد خوبى شاه اسمعيل در آن بنا كرده است . برج ديگرى سمت مشرق شهر نزديك جادهء فيروزكوه بود . به تماشاى آن رفتيم . برج هشت تركى است . خوب آجركارى كرده‌اند . شبيه است به بنائى مسجد . بالاى آن مخروطى شكل است . مىگويند جهت قراول بوده كه شهر و اطراف آن را محافظت كنند . زمين آن دو پوشش است و دو ذرع گود است . زمين و اطراف برج را خيلى كنده‌اند . خطوط و سنگ منقورى نداشت .\r\n\r\n","description":"","footnote":"","page_name":" 788 ","page_number":788},
  {"content":"\r\n\r\n\r\nدو امامزاده\r\nدو امامزادهء ديگر شهر را زيارت كردم . گنبد يكى از آنها ترك‌ترك و به مثل آجركارى مسجد و آن برج ساخته شده بود . معلوم مىشود اين هرسه بنا در يك عهد شده است . رو به منزل رفتيم . باد مىآمد ، ابر هم بلند شد . كم‌كم بناى آمدن باران شد . تا الان كه دو ساعت از شب رفته است باران مىآيد . صداى رعد و برق متصل به گوش مىرسد . بد بود طهران مىرفتيم و باران نخورده خيس نشده اسبابها ضايع نشده . فردا براى سنگينى چادرها دو ساعتى گفتگو داريم .\r\n\r\nهواى بهشت\r\nچهارشنبه 17 - صبح زود بيدار شديم . ديشب تا ساعت سه و نيم باران آمد .\r\nبعد الحمد لله ساكت شد و راحت خوابيديم . اين باران ديشب يك طراوت و لطافتى مخصوص به زمين و زمان داده كه هرچه تعريف و تمجيد كنيم كم است . هوا ابر بود .\r\nباد نمىآمد . يك ساعت در اين هوا كه حقيقت مثل بهشت بود گرديدم . اگر در شعر و شاعرى بهره و نصيبى مىداشتم جاى آن داشت كه براى اين هوا و صفا قصيدهء غرائى مدح گويم . حالا كه نظما نمىتوانم تعريف كرد پس نثرا كرده باشم . گمان مىكنم هواى بهشت همين هواست كه من ديدم . اگر امروز دماوند را قدما ديده بودند جنات اربعه را فراموش مىكردند يا دماوند را افضل از آنها مىشمردند .\r\n صبح است و ژاله مىچكد از ابر بهمنى * ترك صبوح ساز و بزن جام يك منى\r\nدر بحر مائى و منى افتاده‌ام بيار * مى تا خلاص بخشدم از مائى و منى\r\nخون پياله خور كه حلال است خون او * در كار باده كوش كه كارى است كردنى\r\nگر صبحدم خمار ترا دردسر دهد * پيشانى خمار همان به كه بشكنى\r\nساقى به هوش باش كه غم در كمين ماست * مطرب نگاه‌دار همين ره كه مىزنى\r\nمى ده كه سر به گوش من آورد چنگ و گفت * خوش بگذران كه بگذرد اين پير منحنى\r\nساقى به بىنيازى يزدان كه مى بيار * تا بشنوى ز صوت مغنى هو الغنى\r\nحافظ نهال قد تو از جويبار حسن * خون خورد و بر نشاند تو خواهى كه بركنى \r\n\r\nگاودانه\r\nدر اين صفا و هواى خوش سوار شده با سليمان ميرزا هرچه حاصلها را گردش كرديم چيزى نداشت . تعجب است كه اين همه حاصل يك بلدرچين ندارد . فقط از حاصل دماوند چيزى كه درو شده بود « گاودانه » بود . مابقى باقى بود . سه ساعت و نيم تا مهرآباد كه نزديك بومهند است آمديم . ناهار آنجا خورديم . آب بدى داشت . قدرى استراحت كرده چاى خورده سوار شديم . با راه الاغ سه ساعت ديگر تا شمس‌آباد آمديم .\r\nبين راه بيچاره مازندرانى دلش به شدت درد گرفته بود . مثل آدم مارگزيده بر خود مىپيچيد . قدرى شربت درست كرده داديم خورد . دو سه نفر هم ولايتى رسيدند . نگاه\r\n\r\n","description":"","footnote":"","page_name":" 789 ","page_number":789},
  {"content":"\r\n\r\nكرده گفت « اشكمت درد هاكنه » و رد شد . هيچ كس رحمى نمىكرد . همان جاى چادر شب رفتن منزل است . هوا خوب بود . از هركه پرسيدم گفت اردو نرفته . بيستم يا بيست و هفتم مىروند . خوشحال شدم كه الحمد لله به موقع رسيدم .\r\n\r\nمهدىآباد مشير خلوت\r\nپنجشنبه 18 محرم - پنج ساعت ربع بالا به ظهر مانده از شمس‌آباد كمرد سوار شديم ، در سرخه‌حصار قدرى پياده شده خستگى در كرديم . چهار ساعت و ربع تا مهدى آباد مشير خلوت راه بود . ناهار در باغ تازهء قشنگ آنجا خورديم . گل‌كارى و استخر خوبى داشت . تازه آباد كرده . يك ساعت از ظهر گذشته من سوار شده كه زودتر شهر برسم .\r\n\r\nبازگشت به طهران\r\nيك ساعت و نيم راه تا دم دروازه آمدم ، نيم‌ساعت تا خانهء حضرت و الا . شرفياب شده به سلامتى فردا در ركاب مبارك تشريف مىبرند . مقرر شد تهيه ديده دو روز بعد ملحق شوم . شب را آنجا ماندم تمام صحبت آب گرم و اين سفر بود .\r\nنواب عليه شمران خانهء فخر الملك تشريف برده بودند . غروب تشريف آوردند .\r\nپشه و گرماى شب تلافى گذشته را كرد . تا صبح خوابم نبرد و به شدت تلخ گذشت .\r\n سرآمد مر اين داستان فرود * كنون رزم كاموس بايد شنود \r\nجمعه 19 - تا قبل از ناهار خانهء حضرت و الا بودم ، بعد منزل رفتم . نواب عليه آنجا تشريف آورده بودند . به سلامتى عصر حضرت و الا شمران تشريف برده كه فردا صبح در ركاب مبارك بردند . عصر آقاى عماد السلطنه ، دائى جانم اينجا تشريف آوردند .\r\nمال بنه نرسيده و رفتن امروز موقوف شد . صدمه و مرارت اين سفر خيلى زياد است .\r\nهزار ناملايم بايد ديد . خداوند به خير بگذراند . هواى شب بهتر از شب گذشته بود .\r\n\r\nفوت وليعهد !\r\nشنبه 20 - اعليحضرت امروز تشريف بردند . فوت وليعهد خيلى در شهر منتشر شده . گمان مىكنم اراجيف باشد . چطور مىشود مطلبى به اين بزرگى واقع شود و رسما اعلان نشود و شاه سفر برود . مراسم تعزيه و سوكوارى به عمل نيايد . خدا نكند .\r\nحيف است . كارها مشوش خواهد شد . ناهار خورده خانهء حضرت و الا رفتم . غروب به زحمت زياد بارها راه افتاد ، آقاى عماد السلطنه تا نيم‌ساعت از شب رفته مشغول بودند .\r\nتا دم دروازه هم همراه بارها رفتند . منزل رفتم گرم بود . خيلى سخت خوابم برد .\r\n\r\nپاره شدن قمچى\r\nيكشنبه 21 - تا ظهر خانه بودم . خانهء حضرت و الا رفتم . مدتى در زيرزمين بوديم . صحبت تمام از سفر بود . نخوابيدم بعد بيرون رفته هرقسم بود اصلاحى بين\r\n\r\n","description":"","footnote":"","page_name":" 790 ","page_number":790},
  {"content":"\r\n\r\nتولوى خان و شريف خان دادم . چند روز پيش تولوى خان كتك زده بود . بعد منزل آمده بارها را بستم . رضا باز حرفهاى بيمعنى مىزد . با شلاقى كه حسين تازه آورده بود تنبيه كردم . قمچى پاره شد او آسوده شد .\r\nآقاى عماد السلطنه گمان مىفرمودند من نخواهم رفت . تدبيرى فرموده از تنخواهى كه مرحمت شده بود هشتاد تومان نزد خانم شاهزاده امانت گذاشته بودند كه هروقت قهرمان از شهر خارج شد آن را بده تا مگر به اين واسطه سفر بيايد . تا امشب هم نداده بودند . حواله كردم صبح بعد از رفتن من برسانند . شب در باغ خوابيدم . بيخوابى ديشب و امروز به كار خورده آسوده خوابيدم . جز يك مرتبه بيشتر بيدار نشدم .\r\n\r\nسفر مازندران با شاه\r\nدوشنبه 22 - صبح زود تولوى خان آمد . ميرزا عبد المجيد هم آمد . هنوز حكيم - الممالك والى يكصد و نود تومان را نداده . كاغذى نوشتم بلكه مؤثر واقع شود . پنج ساعت و ربع بالا به ظهر مانده سوار شدم . از دروازهء دولت بيرون رفته از خط خيابان بالا رفتيم . محمد بيك عقب نعل و ميخ رفته بود . محمد على خان را به هزار تفصيل آوردم . هرچه طفره زد نشد و به جائى نرسيد . نزديك حديقه ييلاق صدراعظم ، درشكه‌اى از پشت سر رسيده وكيل الدوله بود . احوال‌پرسى كرده گذشت . متحير بودم كجا مىرود .\r\nقدرى رفته ايستاد و پياده شد . نزديك شدم سؤال كرد كجا مىرويد ؟ گفتم اردو . معلوم شد او هم براى انجام بعضى كارها اردو مىرود . راه رودك و گردنهء قوچك را صلاح نديده گفت اين راه ميانبر و دو فرسنگ نزديكتر است . اتفاقا رفتيم . اسب كهر بسيار خوبى سوار بود و تند مىرفت . با وجود اين همه كار و شغل باز از دنيا و وضع زمانه گله داشت و حال آنكه چندين كار دولتى و تمام كارهاى شخصى حضرت نايب السلطنه با اوست . بدون صلاح او آقا آب نمىخورد . هر كارش را كسى داشت كه به مراتب از حالاى اين محترمتر و معتبرتر بود . وكيل الدوله عزيز السلطان نايب السلطنه است .\r\nهرچه اعليحضرت به عزيز السلطان عشق دارند به همان درجه آقا با اين دارد . صحبت - كنان مىرفتيم . اين راه را « طلخر » مىگويند و نزديكتر است . در حاجىآباد كه انتهاى گردنه واقع است ناهار خورديم . دو ساعت توقف آنجا شد . بعد سوار شديم . اردو امروز از فشم حركت كرده به زاگون رفته است . وكيل الدوله شب را در فشم ماند صبح اردو بيايد . من رفتم . پسخانه مىرفت . جاده تنگ [ و 
  ] رد شدن از شتر و قاطر سخت بود . خيلى راه آمده خسته شده بودم . خوب بود خام نبودم ، و الا سخت مىگذشت .\r\nپنج ساعت و ربع از ظهر گذشته در آخر اردو پياده شده حضور مبارك مشرف شدم .\r\nخيلى راه بود . هشت ساعت و نيم تمام راه آمدم . اردو خيلى مفصل [ و 
  ] چادر به چادر وصل است .\r\nدر سنهء 1305 حضرت و الا برحسب امر مبارك كه به همين خط تشريف‌فرما مىشدند ملتزم بودند . آن سفر من نرفتم . ليكن آقاى عماد السلطنه همراه بودند . امسال\r\n\r\n","description":"","footnote":"","page_name":" 791 ","page_number":791},
  {"content":"\r\n\r\nهم بدون تفاوت از همان خط است . ابدا تغييرى در منازل پيدا نشده . شب هواى ملايمى داشت خوش گذشت .\r\n\r\nپيشخانه\r\nسه‌شنبه 23 - اطراق بود . جاى ما خيلى دور است . دره تنگ [ است و 
  ] اردو به طول دره افتاده . معتضد السلطنه ديروز مغرب آمد . چشم شاه كمى درد مىكند . با محمد على خان شطرنج بازى كرديم . پوش ما را انداخته جلو بردند . شبهاى كوچ سر ما بىكلاه است . پيشخانه اگر روانه نكنيم جاى خوب و مناسب به دست نيامده ، اسباب زحمت مىشود . مابقى روز به صحبت گذشت .\r\n\r\nسه چهار هزار مال\r\nچهارشنبه 24 - صبح زودتر بيدار شديم . چادر ما كنار جاده و محشر غريبى از جمعيت بود . بالاتر از چادرها جاده تنگ شده ، اين بارها بايد دانه دانه بگذرد .\r\nقريب سه چهار هزار مال و آدم ايستاده تمام نزاع و مرافعه مىكردند . آدمهاى عزيز السلطان نزديك بود نزاع بزرگى بكنند . الحمد لله به‌خير گذشت . بعد از چهار ساعت راه كمى باز شد . جمعيت كم شد . يك نفر اگر در سر اين پيچ ايستاده و نمىگذاشت بارها معطل شود خيلى به سهولت رد مىشدند . تمام ايستاده و حرف مىزدند . يك ساعت به ظهر مانده اعليحضرت تشريف آوردند . اظهار التفات با حضرت و الا فرموده رفتيم . هوا سرد بود . باران هم ديشب آمد . يك ساعت و نيم راه رفته به اردو رسيديم كه در ده « گرمابدر » زده بودند . چادر ما بالاى اردو [ و 
  ] باز نزديك جاده بود .\r\nليكن جاده آن‌طور تنگ نيست . اميدواريم مثل آن روز نشود . هوا ابر شده قطره قطره باران مىآمد . از حالا اول باران شده . من‌بعد چه خواهد شد . تمام اين سفر گرفتار باران هستيم . نوكرهائى كه همراه هستند از اين قرارند .\r\nخدمهء حضرت و الا : جمشيد بيك تحويلدار - ميرزا يونس نويسنده - عليمردان خان ميرآخور - عباس قهوه‌چى - شاگرد آبدار - سيف الله مغان‌دهى براى آفتابه‌گلدان - نايب احمد و نايب اكبر - فراش شش نفر - آشپز و شاگرد آشپز دو نفر - جلودار دو نفر - مهتر چهار نفر .\r\nنوكرهاى آقاى عماد السلطنه : رحيم بيك - حسنقلى - مشهدى آقا بيك - مهتر نفر - محمود آبدار .\r\nنوكرهاى من : رضا بيك - محمد كوچك - محمد بيك - مهتر نفر .\r\nچهل و دو قاطر بنه و بيست و دو اسب همراه است .\r\nپنجشنبه 25 - ديشب از چادر عزيز السلطان كه خيلى نزديك است تا ساعت شش و هفت صداى ساز و آواز مىآمد . دستگاه مفصلى همراه دارد . مخصوصا قدرى دور چادر زده كه شبها كاملا مشغول باشد . عيالش همراه است . اما كمتر اندرون مىرود . زيادتر مشغول با همين‌ها است .\r\n\r\n","description":"","footnote":"","page_name":" 792 ","page_number":792},
  {"content":"\r\n\r\n\r\nملازيرك فرانسه‌دان\r\nبه اتفاق آقاى عماد السلطنه چادر معتضد السلطنه رفتيم . محمد حسين ميرزا پسرش با عبد الحسين خان و ملا زيرك بودند . ناهار خوبى خورديم . ملا زيرك فرانسه مىداند . خيلى خوب « رمان » بلد است و به فارسى طورى شيرين و به همان وضع كه خوانده حكايت مىكند . هيچ نديدم كسى اين قسم بتواند حكايت الف‌ليله را بگويد .\r\nبه همان قسم كه خوانده بلا اختلاف به فارسى مىگويد . تا عصر آنجا بوديم . بعد منزل آمده چادر را برده‌اند . از ترس باران از آفتابگردان به قلندرى رفتيم . از قضا باران هم نيامد .\r\n\r\nعيش عزيز السلطان\r\nامشب بيشتر حضرات مشغول بودند . همه قسم اسباب عيش همراه دارند . تقليد درآورده بودند . صداى آنها خوب مىآمد . اغلب نوكرها بلكه تمام آنها پسرهاى خوشگل مىباشند و مىگويند خيلى به اين كارها ميل دارد . لذت و عيش دنيا را مىبرد و از همه بهتر و محترمتر است . غالب اين اوضاع عيش به توسط خود اعليحضرت براى او تهيه مىشود . هيچ ادنى پدرى اين قسم مواظب اولاد منحصر به فرد خودش نيست . تمام كارهاى عزيز السلطان را اعليحضرت شخصا رسيدگى مىفرمايند . جزئيات آن را از كارهاى عمدهء سلطنتى واجبتر و افضل مىدانند . به اين قسم از طفوليت تاكنون گذرانيده در دامان اعليحضرت نشو و نما كرده تا بعد چه شود .\r\n\r\nفوت قوام الدوله\r\nجمعه 26 - پنج ساعت به ظهر مانده بيدار شده صداى عابرين لاينقطع مىآمد .\r\nكنار جاده افتادن خيلى بد است . قوام الدوله وزير امور خارجه مرحوم شده . ديروز از شهر خبر آوردند ، يعنى معاون الملك به توسط فروغ الدوله كه حالا ملكهء ايران لقب گرفته براى صدراعظم نوشته بود . استدعاى لقب و منصب و مواجب كرده بود . قوام - الدوله مدتها است صاحب كار و عمل است . مكنت بىاندازه دارد . الحمد لله خرج سفر شاه بيرون آمد . يقينا صد هزار تومان خواهند گرفت .\r\n\r\nلقب ملكهء ايران\r\nدختر فروغ الدوله كه نوهء شاه مىشود عيال چهارمى معاون الملك است . اين لقب ملكهء ايران را بايد يكى از حرمهاى اعليحضرت داشته باشد . اگرچه از اصل غلط است و هيچ وقت اين لقب را زنهاى سلاطين مسلمين نداشته‌اند . با وجود آن ممكن بود حالا بدهند . ديگر دختر شاه چرا اين لقب را بگيرد . چون تمام كارهاى اين دوره برعكس است اين هم به همان قاعده [ است 
  ] و قانون عيبى ندارد .\r\n\r\n","description":"","footnote":"","page_name":" 793 ","page_number":793},
  {"content":"\r\n\r\n\r\nشاه و حفظ سلامت\r\nيك ساعت و نيم به ظهر مانده اعليحضرت سوار شدند . از جهت چشم‌درد كمى اوقات مبارك تلخ بود . تك مىرفتند و كمتر صحبت مىفرمودند . صدراعظم از جلو رفته بود . خاك مىخورديم و سياحتها مىكرديم . حفظ صحت را هيچ كس به قدر اعليحضرت مواظب نيست . مثلا تا سر ناهارگاه كه يك ساعت و نيم طول كشيد سه مرتبه پالتو پوشيده و بيرون آوردند . تا كمى نسيم مىآمد فورا پالتو مىپوشيدند . تا باد ساكت مىشد بلادرنگ بيرون مىآوردند . سه مرتبه اسب عوض كردند . تا اسب گوشش را تكان مىداد عوض مىكردند . چتر هم به دست مبارك به علاوهء آفتابگردان بود . سردارى شمسهء گلابتان پوشيده بودند . از گردنه رد شده در پائين گردنه ناهار افتادند . براى حرم هم اينجا آفتاب‌گردان ناهارخورى زده بودند . قريب بيست و چهار ، پنج آفتاب‌گردان بود ، سواى چادر عمله‌جات . در وسط دره راه تنگ بود . بارها ايستاده بودند . از صبح تا آن وقت رد نشده بودند . اعليحضرت فرمودند جلوى بارهاى عقب را گرفته نگاه داشتند و متصل پيشخدمت مىرفت كه چرا بارها معطل هستند رد كنند بروند . از بارهاى عقب هركدام متعلق به اندرونها بود گوش به حرف غلامها نمىدادند . به دعوا و مرافعه رد شده مىرفتند . خواستيم زودتر رفته باشيم سوار شده خيلى رفتيم . بارها نرفته و راه مسدود بود . مراجعت كرده دو مرتبه آفتاب‌گردان زده نشستيم .\r\n\r\nحرمخانه - روبند - حجاب دهات\r\nحرم آمد . يك دسته كه ناهارخورى براى آنها زده بودند و دستهء انيس الدوله به عبارت اخرى حضرت قدسيه بود به چادرها رفتند . دو دستهء ديگر كه سايرين بودند و ناهار خورده بودند آمدند گذشتند . هريك دسته چند يدك و چند فراش سوار جلو مردم را عقب مىكردند . بعد دو نفر خواجه از آن به بعد خانمها سوار اسبهاى بسيار بسيار ممتاز ، هريك چترى بالاى سر در كمال رشادت مثل آمازونيها مىرفتند . كلفت و خانم هركدام چترى دارند . روبندها هم در موقع خلوت دور گردنها پيچيده است .\r\nممكن است اگر در جاده تك‌تك آدم و بار باشد باز پيچيده باشند . در عقب آنها هم چند نفر غلام و دو سه نفر جلودار مىرود . اين اجزاء غالبا محرم [ اند 
  ] و از آنها روگيرى واجب نيست . مثل زنهاى دهات است كه از خودهاشان و بعضى دهاتيهاى ديگر و بعضيها كه كلاه نمد به سر داشته باشند حجاب نمىكنند . تا يك نفر كلاه ماهوتى به سر وارد شود و آدمى باشد قايم مىشوند و بكشى بيرون نمىآيند .\r\n\r\nجلگهء لار\r\nتا جاده باز شد اعليحضرت سوار شدند . از تنگه گذشته به جلگهء لار رسيديم .\r\nباد شدت كرد . صداى رعد هم آمد شاه كمى تند تشريف بردند . باران سر كرد بعد تگرگ آمد . به سر و صورت مىخورد . تا داخل هم شدند هركس به خيال خود مىرفت .\r\nمثل صف نظامى بود كه به يك گلولهء توپ از هم بپاشد . اين تگرگ همين‌طور بود .\r\n\r\n","description":"","footnote":"","page_name":" 794 ","page_number":794},
  {"content":"\r\n\r\nآفتاب‌گردان خوب از تگرگ محافظت مىكرد . اعليحضرت به اول چادر اردو كه متعلق به ناظم السلطنه كشيكچىباشى بود رسيده پياده شدند . من حضرت و الا را گم كرده با رضا خان و امان الله خان پسرهاى فخر الملك به چادر ديگر پياده شده نشستيم . پسر كشيكچىباشى كه حالا داراى اين لقب است با من آشناست آمده پذيرائى كامل كرد .\r\nچاى خورده آب يخ خورده باران ساكت شد . من سوار شده جلو رفتم . چادرها پائين اردوست ، خيلى جاى خوبى حرم مىآمد . خيس آب شده . خيلى حالت تماشائى داشتند .\r\nتا غروب چند مرتبه باران آمد و ساكت شد . شب الحمد لله به خير گذشت . اگرچه پوش داشتيم .\r\n\r\nعقايد فخر الاطبا دربارهء نظم اردو و طب فرنگى\r\nشنبه 27 محرم الحرام - صبح سه ساعت به ظهر مانده به اتفاق آقاى عماد السلطنه منزل صدراعظم رفتيم . تازه بيدار شده بود . عزيز السلطان ، اعتماد السلطنه ، مهندس - الممالك و دو سه نفر ديگر بودند . فخر الاطباء حكيم عزيز السلطان و مرحوم امين اقدس صدر مجلس جلوس كرده بود . در اول حرفهاى بقاعده از بىنظمى اردو و نزاعهاى متواتر و كمى نان به عرض رسانيد . خيلى اصرار كرد كه يك نفر بيگلربيگى براى اردو تعيين كنيد ، نظم بدهد . آن حركات اراذل و اوباش را مانع شود . چوب بزند ، بترسند ، ساكت شوند . اغلب را به شوخى جواب دادند و به طبيعت واگذار فرمودند .\r\nبعد صدراعظم از سوء مزاج و تكسر مزاج خودش كمى صحبت كرد . دكتر شيخ « * » پسر ميرزا علينقى زرگرباشى كه در پاريس تربيت شده حالا نزد صدراعظم است حضور داشت جوان معقول مؤدب خوبى است . فخر الاطباء خواست طبابت كند در اين موقع بقدرى حرفهاى لغو بيمعنى زد كه گمان مىرفت دو ماه درس طب نخوانده و مثل تمام كارها از جهالت ترقى كرده . تمام مجلس متحير [ بودند 
  ] و تماما تمسخر كرده خنده مىكردند و او ابرام داشت دليل مىآورد قاعده بيان مىكرد . مثلا مىگفت اين دواهاى فرنگى تماما بد و بدون خاصيت است . هركس استعمال كند احمق است و هرگز ناخوش را خوب نخواهد كرد . مثل اين كه به تمام ناخوشها « يدوردوپطاس » مىدهند و اين چندين ضرر دارد ، من‌جمله پستان را كوچك مىكند . خايهء مردها را كوچك مىكند . تجربه كنيد من خود ديده‌ام . بعد گفت براى حفظ صحت و اصلاح مزاج بهترين كارها اين است كه هرشب آش رشته آدم بخورد و بعد سركه شيره و قى كند . يا آن‌كه بعد از غذا يك قدح سكنجبين خورده دو قليان مفصل كه خيلى محكم پك بزند صرف كند ، اسباب قى مىشود و مادام العمر مزاجش سلامت است ، يعنى هرشب بخورد . عزيز السلطان و سايرين خنده به قهقهه كرده . گفت خير دروغ عرض نمىكنم در كتاب اطباء نوشته‌اند و تصريح شده . نشنيده‌ايد « به هر سال فصد و به هرروز قى » . مدتها اين صحبت بود . مخاطب دكتر شيخ بود و از آن ادب و متانت هيچ جواب نداد و مجادله\r\n\r\n\r\n","description":"","footnote":"\r\n( * ) دكتر احياء الملك شيخ مراد است .\r\n","page_name":" 795 ","page_number":795},
  {"content":"\r\n\r\nنكرد . تمام را تصديق مىكرد . اعليحضرت سوار شدند از جلوى چادر صدراعظم گذشتند ، اظهار التفات به همه فرمودند .\r\n\r\nطبابت فخر الاطباء و اخلاق عزيز السلطان\r\nاين فخر الاطبا وقتى از كارهاى عزيز السلطان تعريف مىكند تماشا دارد . چون طبيب او بوده و از بچگى مواظب بوده حالا مىگويد از من بدش مىآيد و التفات ندارد .\r\nروز به عزيز السلطان اماله تجويز كرده بود . خودش مىگفت حكم كرد مرا در عوض اماله كنند . من فرار كرده تاكنون تجويز اماله نكردم . با آن عمامه و هيكل حقيقت خوب بود روبروى صد نفر اماله مىكردند . خودش اين صحبتها را بامزه تعريف مىكند و آن تعجبهائى كه مىكند . اين عزيز السلطان تمام مردم را به هر شكل بوده و هست اذيت كرده . حال هم از هيچ كارى مضايقه ندارد . ناهار آنجا خورديم . بعد از ناهار چند دست شطرنج بازى شد . غلام از شهر كاغذ زيادى آورده مشغول شد و منزل آمديم .\r\nغروب مجد الدوله ، معتضد السلطنه ، فخر الملك آمدند . سرچشمهء بستك هستيم . اين اول لار است . آخر لار همان پلور است كه چندى قبل گذشتيم . دره اين جاها تنگ است .\r\n« يرت » مشهور خوب پرعلف لار سياه‌پلاس و يرت خانلر خان است . مرتع خوبى جهت ايلات ورامين و خوار مىباشد . اين بستك دو چشمهء خوبى است كه از پنج شش ذرع راه بيست سى سنگ آب بيرون مىآيد . اين چشمه و آب سفيدآب سرچشمهء رودخانهء هراز مىباشد . در سنهء 1304 كه با حضرت و الا به همين خطوط تا لب دريا و مغانده ملكى خود حضرت و الا رفتيم در مراجعت دو شب سر همين چشمه منزل كرديم . آقاى عماد السلطنه هم تشريف داشتند . اتفاقا سال بعد سنهء 1305 مجددا با اعليحضرت باز به همين جاها آمديم . اين دفعه هم از قضا همين خطوط نصيب شد . جاى نديده نرفتند كه اقلا اين همه زحمت در عوض جائى نديده ديده باشيم . شب سرد بود . ارتفاع لار . . . « * » « فيت » است . گردنهء ديروز يازده هزار فيت ارتفاع داشت .\r\nيكشنبه 28 - منزل بوديم خبر تازه‌اى نيست ، جز اين‌كه فوت قوام الدوله دروغ بود . حالت غش و سكته دست داده بود . معاون [ الملك 
  ] عجله در عرض عريضه و استدعاى منصب و لقب كرده بود . حالا صحبت قوام الدوله مزه دارد . اوقات‌تلخى شاه هم پريروز محض همين بود كه چرا نمرده تا خرج سفر بيرون بيايد و قرض بانك داده شود .\r\nدوشنبه 29 - صبح زودتر سوار شده چادر فخر الملك و معتضد السلطنه رفتيم .\r\nآقا مردك خان آنجا بود . خيلى صحبت شد . بعد نايب ناظر آمد . كرهء « كهيل » ناخوش شده تولوى خان مىدانست . با وجود آن نگفت و همراه آوردم . چاره‌اى نديده قاطرچى حضرت و الا اهل افجه بود دادم برد افجه خوب شود يا بميرد . با خداست . اتفاقا سوار شده جلو رفتم . گردنهء طولانى طى شد . من گذشتن از اين گردنه يادم بود . مدتها است مىگذرد . آن روز « قمچى » حضرت و الا در همين راه گم شد و بعد از سى روز كه مراجعت\r\n\r\n\r\n","description":"","footnote":"\r\n( * ) در اصل سفيد است .\r\n","page_name":" 796 ","page_number":796},
  {"content":"\r\n\r\nكرديم پيدا شد . خيلى بامزه بود و تعجب داشت . بارى صحبت‌كنان مىرفتيم بامزه‌ترين مردم معتضد السلطنه مىباشد و هيچ كس در صحبت با او برابرى نمىكند . تمام مردم را مسخره مىكند و هرچه بگوئى ده مقابل جواب مىدهد . انسان حيرت مىكند اين همه جواب‌هاى مسكت و صحبت‌هاى بامزه از كجا حاضر دارد . در حضور او مضمون و سخن بامزه گفتن جلوه و صرفه ندارد . بايد سكوت كرد و گوش داد . از گردنه سرازير شده جمعا نشستيم . باشى و نايب و جمعى ديگر از عمله خلوت آمدند . سر شاخ معتضد السلطنه به فخر الملك بند شده بود . طورى اسباب خنده و تماشا شد كه هيچ تياتر و كمدى به اين بامزگى نمىشود . تمام متحير گوش به صحبتها مىداديم . به هركس چيزى گفت و اشاره‌اى كرد . سه ساعت تمام گوش به صحبتهاى او داده و تماشا مىكرديم . بعد شاه آمده تشريف بردند به آبشار قشنگى كه در كنار جاده مىباشد . ناهار خورده زودتر منزل آمديم . كوشكك محل اردو [ است 
  ] و آبادى ندارد . انشاء الله فردا بلده و سه شب توقف است . از شهر و شهريها خبرى نداريم . پست اردو هنوز برقرار نشده . به اين عملهء خلوت شاه يعنى آنهائى كه تقربى دارند بقدرى در اين اسفار خوش مىگذرد كه ما فوق آن متصور نيست . همين‌طور مثل امروز از صبح تا غروب بيعارى ، الواطى مىكنند .\r\n\r\nمسخرگى و الواطى\r\nمغرور و محترم [ ند 
  ] . هركار هم بخواهند مىكنند . در حضور شاه بهتر از اين صحبتها مىشود و هريك بهره‌اى از اين كار دارند كارشان بهتر [ ست 
  ] و مقرب‌ترند .\r\nمخصوصا شبها نشسته فكر مىكنند كه فردا چه صحبت كنيم و چه دروغى بسازيم كه جلوه كند و اسباب تفريح ذات مبارك شود . حقيقت بعضى از آنها هم يد طولائى دارند . مثلا دو ساعت بلكه يك صبح تا عصر صحبت مىكنند كه ابدا اصلى ندارد ، يا مطلب خيلى كوچك ناقابلى بوده اين‌طور ترتيب داده و اسباب پيشرفت خودشان را فراهم مىآورند . هيچ يك خط و سواد و علمى ندارند . اين زحمات را متحمل نشده ، آن چيزى كه اسباب تقرب و اعتبار امروز است تحصيل كرده‌اند و آن همين مسخرگى و دروغ‌سازى و الواطى است . از صبح تا عصر يك‌يك احضار شده جعليات خود را معروض مىدارند . ديگران خنده مىكنند ، تصديق مىكنند ، تمجيد مىكنند ، يا مجادله مىكنند .\r\n\r\nاسب و توله و تفنگ\r\nصحبت ديگرى كه مطرح است و آن هم اغلب گفتگو مىشود فقرهء اسب و توله و تفنگ است . آن سه ساعت صبح هم غالب همين گفتگو ميانه بود . مثلا تفنگ فلان را دويست اشرفى مىخرم . او هم مىگويد به خدا نمىدهم اگر هزار اشرفى بخرى .\r\nديگرى تصديق مىكند هزار اشرفى خير اما هفتصد ، ششصد خوب مىارزد من مىخرم .\r\nاگر مال من بود مىدادم . ديگرى مىگويد تفنگ‌شناس نيستى تفنگ علاء الدوله را مستوفى الممالك هزار تومان خريد . جواب مىدهد مستوفى الممالك احمق بود . يكى ديگر\r\n\r\n","description":"","footnote":"","page_name":" 797 ","page_number":797},
  {"content":"\r\n\r\nمىگويد او احمق بود فلان كس كه در ميان ما از عقل و شعور افضل است هفتصد تومان خريد و نداد . ديگرى مىگويد اگر من مىداشتم فورا مىدادم . آن وقت از گوشه‌هاى ديگرى مىگويد تفنگ ندارى اسب كهر اقبال خودت را به هزار تومان بده ، الان پول بدهم . احمقى اگر ندهى ، خرى . به پدرت و مادرت بده . احمق بده ، خر بده . نادان و الله دو هزار تومان نمىدهم . دم او هزار تومان قيمت داد . سوارى او به عمرى برابر است .\r\nمن اين اسب را از فلان گرفتم كه از پسرش عزيزتر بود و دو كرور امتنان پيدا كردم .\r\nحالا به اين قيمتها مىدهم ! اسب قزل سهيل من اگر بهتر نباشد بدتر نيست . تو كه امروز آنقدر پول خرج مىكنى او را به سيصد بخر . فروختم . صيغه بخوان . هرچه تو دارى مال من است . من اگر اسب ترا لازم داشته باشم همين‌طور مىبرم و ابدا ممنون نمىشوم چه مال خودم است و كسى مال خودش را ببرد ممنوعيت ندارد . راست مىگويد و الله همين‌طور است ، من به تو مىدهم . به جان تو ، به جان او ، به جان اين ، به مرگ فرزندم ده هزار تومان قيمت دارد . اينها اسب‌شناس نيستند . راست مىگوئى ، راست مىگوئى . من تصديق مىكنم . خير آقا ، خير آقا ، تمام شما احمق ، خر ، پدرسگ ( اين حرف‌ها مال معتضد السلطنه است بعد بلند شده دودستى روى سر يكى يكى زده همه خريد ، خاك بر سر تمام شماها بكنند . ) دومرتبه تجديد مطلع مىشود . صحبت از توله ميان مىآيد . امروز فخر الملك شش توله به سيصد تومان خريد . من گفتم تولهء استاپ را پنجاه تومان بده بدهم . معتضد السلطنه هم وكيل شد . اينجا كه ديد بايد پول بدهد و دروغ نيست گفت آن را نمىخواهم . نايب ناظر سى تومان خريد و مىداد . گفتم نمىفروشم . قرار شد دومرتبه ملاحظه كند و علاوه كرد بدهم . من توله‌فروش نيستم ، اما از بس دروغ گفتند خدا شاهد است اگر فخر الملك سى تومان مىداد بلكه كمتر با وجود آنكه خوب توله‌اى است و به كار من مىخورد مىدادم . مختصر اگر بخواهم بنويسم كه چه صحبتها مىشود و چه دروغها مىگويند و هيچ كدام تا امروز ده تومان به اسب و صد تومان به تفنگ و دوشاهى به توله مايه نگذاشته‌اند تمام مفت رسيده و حالا از هزار كرور حرف مىزنند . اما تمام حرف است و هيچ وقت از اين غلطها نكرده‌اند و و نخواهند كرد .\r\n\r\nيالو\r\nسه‌شنبه سلخ شهر محرم الحرام - اول درجهء اسد است . صبح زودتر سوار شده گفتيم راحت منزل مىرويم . كمى آمده باروبنه راه را مسدود كرده بود . به زحمت زياد سه ساعت كشيد تا به قريهء يالو رسيديم . ده بزرگ [ و 
  ] آبادى است . سابقا خيلى آبادتر بوده ، دو مدرسه داشته ، هريك داراى طلاب زياد و مردمان به اعلم بودند . حالا هم آن مدرسه هست ، طلاب هم دارد ، ليكن نه به آن زيادى و خوبى . آب خوبى [ دارد 
  ] . جاى قشنگى واقع شده . من در آن سفر ديده بودم . عزيز السلطان آمد گذشت . شمردم آنچه حاضر بود هشتاد نفر نوكر بود كه از پس و پيش جولان مىدادند . در چادر فخر الملك و معتضد السلطنه براى ناهار پياده شده بودند . خودش بيرون آفتاب‌گردان مشغول\r\n\r\n","description":"","footnote":"","page_name":" 798 ","page_number":798},
  {"content":"\r\n\r\nخورد كردن گوشت و كباب كردن بود . از آنجا گذشته كنار رودخانه در چمنزارى براى ناهار پياده شديم . از كوشكك يك ساعت و نيم راه تا يالو است و ما در چهار ساعت آمديم .\r\nاسبها را به علف ول كردند . آفتاب‌گردان زدند ، آبدارى را گرفتند . يك‌مرتبه از دور شاه پيدا شد . از كنار رودخانه رو به ما مىآمد . نزديك آفتاب‌گردان رسيد اظهار التفات به حضرت و الا كرده پياده شد . چهار قدم پائين‌تر لب رودخانه رفت . اسب من آنجا بسته بود . به عجلهء تمام شاه فرمود اسبها را ببرند . رضا بيك [ اسب 
  ] خودش را گم كرده نمىداند چه كند . يك‌ريز شاه مىگويد ببر ببر . اين عجله‌ها باعث آن شد كه خيلى زيادتر طول كشيد .\r\nصدراعظم ، حضرت و الا [ را 
  ] برد نزد خودش . به زحمت زياد آفتاب‌گردان را برچيده آبدارى را زده بالاتر رفتيم ناهار خورديم .\r\n\r\nتعداد و تعدد حرم\r\nچندين دسته حرم آمد . هريك را شمرده ، آنچه تا من بودم آمدند از اين قرار است :\r\n16 - 43 - 20 - 23 - 13 - 7 . هريك به همان وضعها كه نوشتيم . نزديك بودند و الا از خواجه‌سرايان محترمين آنها شناخته مىشد . چند نفر تازه‌ها را كه درست سوارى بلد نبودند جلودارى « رشمهء » اسب آنها را گرفته مىبرد . درفشم « * » منزل اول يك‌دانه تازه گرفته‌اند . مردكه آن روز عقب وكيل الدوله مىدويد و گفت دوتا دختر بسيار خوب سراغ داشتم يكى را شاه گرفت ديگرى هست به آقاى نايب السلطنه شما عرض كنيد . خيلى نقل دارد . بارى چندين دسته بعلاوه اينها در عقب بودند كه من نديدم ميرآخور مىگفت چهارصد اسب براى حرم و خدمه و نوكرهاى آنها همراه هست .\r\nيكصد و نود و هفت رأس حرم و كلفتها ، مابقى را نوكرها سوار مىشوند . اقلا چهل‌پوش در سراپرده زده مىشود سواى چادر كلفت و خدمهء قهوه‌خانه .\r\nشاه خوابيد حضرت و الا هم در چادر صدراعظم مشغول تماشاى قمار بود . حمام هم لازم داشتم . زودتر سوار شده تند آمدم ، سه ساعت و نيم به غروب مانده در بلده پياده شدم . چادرها در باغى نزديك ده و اردوبازار است . جاى بدى نيست . حمام را گفتند خيلى كثيف كرده‌اند . با محمد على خان مشغول شطرنج شديم . نزديك غروب شاه آمد . تمام را صدراعظم امروز مشغول قمار بود . حضرت و الا هم مجبورا با معتضد السلطنه شريك شده يك امپريال و دو اشرفى باخته بودند . مىفرمودند صحبتهاى آجودان مخصوص و معتضد السلطنه به اين قيمت مىارزيد ، بلكه بيشتر قيمت داشت .\r\n\r\nفرمان به پانصد تومان - شاه و كار مفت !\r\nفرمان خالصه‌جات الموت كه بنا بود مفت تمام شود نشد . امروز صدراعظم فرمودند شما پانصد تومان بدهيد . حضرت و الا هم فرمودند چون شما ميل داريد اطاعت دارم . اعليحضرت مفت كار صورت نمىدهد . از همه‌چيز به پول بيشتر ميل دارند . اما يك وقت هم براى صد دينار دوكرور به خود ضرر مىزند . آن اشخاصى هم كه پول\r\n\r\n\r\n","description":"","footnote":"\r\n( * ) اصل : فشند\r\n","page_name":" 799 ","page_number":799},
  {"content":"\r\n\r\nمىدهند خيلى زرنگ‌ترند ، به ده تومان كار هزار تومانى صورت مىدهند . همين عملهء خلوت طورى در اين فقره استاد شده‌اند و موقع را مىدانند كه نمىتوان شرح و تفصيل داد . تمام منافع آنها از همين راه است . هزار تومان تعارف مىگيرند صد تومان به شاه مىدهند . ليكن شرط اول همان شناختن موقع و وقت است .\r\n\r\nده هزار شپش\r\nغروب هرطور بود به اصرار آقاى عماد السلطنه حمام رفتم بدترين حمامها بود .\r\nبه شدتى كثيف كرده‌اند كه ما فوق آن متصور نيست . آبش سياه و غليظ شده بود . به زحمت و صدمه خلاص شدم . پاك رفتم و كثيف بيرون آمدم . يقين دارم ده هزار شپش در آن آب بود .\r\nسراپرده و ساير چادرها در رودخانه زده شده ، شاه به حاجب الدوله تغير فرمودند .\r\nاغلبى بواسطهء سيل راحت و آسوده نمىباشند . زراعت را درو نكرده‌اند . از « ان الملوك اذا دخلوا قرية افسدوها » گذشته به « جاروها و پاروها » رسيده تمام زراعت مردم پايمال شده ، تمام شتر و قاطر و اسب در ميان آنها مشغول تعليف مىباشند . هركجا برسند همين‌طور است .\r\n\r\nزلزلهء طهران\r\nچهارشنبه غرهء شهر صفر المظفر - صبح تمسك پانصد تومان را با رقعهء دعوت امشب برداشته به چادر صدراعظم رفتم . خواب بود . در چادر مهندس الممالك مدتها نشستم . نصر السلطنه ، انتظام الدوله حاكم مازندران صبح وارد شده آنجا بودند . صحبت زياد شد . مىگفت پانزده روز است كه در كجور آفتاب نشده متصل باران مىآمد . حكايت از زلزلهء شب 16 محرم الحرام شد . در طهران جزئى زلزله شده بود . معلوم شد تمام آن صفحات شده است و چندان جزئى نبوده ، شاهزادهء ملك‌آرا مرقوم داشته بودند در گيلان تكانش زياد بود بطورى كه سفالهاى پشت‌بام ريخت . در استراباد ، مازندران هم همين‌طور بوده . من در آب‌گرم بودم . چون در ساعت شش از شب رفته وقوع پيدا كرده غالبى خواب بودند و نفهميده‌اند .\r\n\r\nاردو بازار\r\nبعد چادر صدراعظم رفته تمام محترمين بودند . صدراعظم بيست دقيقه به ظهر مانده بيدار شده بيرون آمد . چاى صبح را با نان آن وقت ميل كردند . گويا تمام شب را مشغول است و الا آنقدر خواب ممكن نيست . كاغذ را دادم تمسك را به حضور فرستاد .\r\nجواب نوشته زود منزل آمدم . شب جمعه را وعده داده بود . شاهزاده اميرآخور ، امين خلوت ، آجودان مخصوص را نوشته بودند دعوت فرمائيد . از بعد از ناهار باران سر كرد . به شدت آمدن گرفت . حالت اشخاصى كه در رودخانه چادر زده‌اند معين است ، خصوصا اعليحضرت . جاى ما الحمد لله از اين فقره امن است . اردو بازار معركهء غريبى\r\n\r\n","description":"","footnote":"","page_name":" 800 ","page_number":800},
  {"content":"\r\n\r\nاست . مثل صبح ميدان كاه‌فروشها و حمامهاى زنانه مىماند . اين باران مثل اين بود كه در درخت نارون وقت غروب كه گنجشك‌ها نشسته و به اجماع صدا مىكنند سنگى بزنى همان‌طور ساكت كرد . تا باران كمى ساكت مىشود صداى هياهو بلند مىشود . تا شدت مىكند ساكت مىشود .\r\n\r\nقيمت نان - صدمهء اردو\r\nاز همه چيز نان اردو ارزانتر است . صدراعظم مىفرمودند شش هفت سال است كه نگذاشته‌ام نرخ نان تفاوت كند . منى ده شاهى بيشتر نبايد بفروشند . طهران خيلى از اين گرانتر است . شب تا وقت خواب باران آمد . چادرها خيس [ شد 
  ] و همگى به به حالت خيلى مغشوش خوابيديم . يك‌مرتبه ديدن اين جورها ضرر ندارد . اما اعليحضرت وضع اين جاها را مىدانند و متجاوز از سىبار تشريف آورده‌اند . طورى به مردم بد مىگذرد كه به نوشتن درست نمىآيد . تا بيست روز ديگر به همين درد مبتلا مىباشند .\r\nمال و آدم تماما در عذاب ، رعيت بيچاره آن‌طور گرفتار خسارت و ضرر . اين نقاط هم قابل سىمرتبه آمدن نيست . تمام سلاطين ماضى يك شهر براى ييلاق و يك شهر جهت قشلاق داشته‌اند . امراء و محترمين هم هريك به اندازهء خود عمارتى داشته راحت و آسوده بودند . آن همه قصور سلطنتى و شهرهاى ييلاقى ويلان افتاده بايد اين جاها آمد كه مردم بيچاره اين قسم گرفتار صدمه و عذاب باشند .\r\n\r\nنجباى اردو !\r\nپنجشنبه دوم صفر - تا صبح باران ساكت نشد . الان هم همين‌طور مىآيد وضع مغشوشى داريم . هرچه هست خيس و گل است . از وسط پوش بيرون نمىشود رفت .\r\nصدراعظم فرستاده دعوت شب را عذر خواست كه آب راه نمىدهد و نمىشود نصف شب مراجعت كرد . در اين شدت باران گفتند شاه سوار شد . از جلوى باغ ما عبور فرمودند .\r\nتعجبها كرديم كه چه موقع سوارى است . بعد معلوم شد به خانهء حسن بيك نايب اصطبل مباركه تشريف بردند . خانهء عالى مىگويند دارد . شش هفت هزار تومان مخارج كرده .\r\nموزيكانچيهاى قزاق عصر وارد شدند . فورا در جلوى آن عمارت در اين باران مشغول نواختن شدند . كوچ فردا را صدراعظم پيغام داده بود موقوف است . يك شب در توقف علاوه شد .\r\nغروب فراش آمد كه فردا كوچ است . اين چادرها را نمىدانم چه قسم حركت داده مىشود . هريك ده خروار وزن پيدا كرده‌اند . بقدرى كثيف شده‌اند كه به وصف برنمىآيد . ميان اردو بازار آنقدر گل شده كه تا زانو فرومىرود ، قاطرچى ، فراش ، مهتر به عبارت اخرى نجباى اردوى همايونى چيزها مىگويند ، فحشها مىدهند ، نفرينها مىكنند كه گوش نشنيده است . شب به هر شكل بود خوابيديم . رطوبت رمقى باقى نگذاشته .\r\nمعتضد السلطنه و فخر الملك عصر آنجا بودند . تازه‌اى واقع نشد .\r\n\r\n","description":"","footnote":"","page_name":" 801 ","page_number":801},
  {"content":"\r\n\r\n\r\nدو خواهر انتظام الدوله\r\nجمعه سيم - صبح نم‌نم باران مىآمد . بعد الحمد لله ساكت شد . چادرها را به هر نحو بود برچيدند . جز پوش بزرگ كه ممكن نبود حمل شود . حرم دسته دسته آمده گذشت . نزديك بوديم ، خبر آوردند شاه سوار شده از راه يوش تشريف بردند . سوار شده از عقب رفتيم . حرم و آنچه بار قاطرى بود از راه « شاه‌تاجر » كه ميان‌بر است رفتند . پيشخانه از اين راه رفته كه شاه تشريف برد . درهء باصفائى بود . آفتاب شد .\r\nهواى خوبى داشت . پائين قريهء يوش اعليحضرت ناهار افتادند . يوش قريهء بزرگ آبادى است . موطن اصلى انتظام الدوله مىباشد . خانه‌هاى خيلى قشنگ داشت كه اقوام انتظام الدوله ساخته بودند . به قول صدراعظم مسقط الرأس دختر ابا بكر است ، كنايه از عايشه خانم حرم اعليحضرت همشيرهء انتظام الدوله است . دو خواهر انتظام الدوله را اعليحضرت در عقد انقطاع دارند . از ليلى خانم دخترى هم به عمل آمده ملقبه به افتخار السلطنه . بزرگ هم هست به پسر انتظام الدوله نامزد شده و از داماد خيلى بزرگتر است . انتظار عروسى فقط تكليف شدن داماد است .\r\nناهار را خدمت صدراعظم خورديم . آجودان مخصوص خيلى بامزه صحبت مىكرد .\r\nبعد از ناهار زود شاه سوار شد از عقب رفتيم . از بس صدراعظم تند مىرفت همراهان يكى يكى عقب ماندند . آخر خودش و دو نفر نوكر باقى مانده بودند . گردنهء خيلى خيلى معضلى بود . بالاى گردنه مه تشريف آورد . غالب اوقات حالت اين گردنه‌هاى بين نور و كجور همين است . يك سمت آفتاب و طرف كجور هميشه مه است . دو سه مرتبه خودم ديده‌ام . كم‌كم مه زياد شد بطورى كه از ده قدمى چشم كسى را نمىديد . فقط زير پاىمال پيدا بود . كوه كم‌كم جنگل و بوته پيدا كرد . هرچه مىرفتيم درخت زيادتر مىشد . افسوس كه مه بود و چشم‌اندازى نداشتيم .\r\n\r\nشاه در آفتاب‌گردان صدراعظم\r\nپيشخانه هنوز نرسيده بود و راه مسدود بود . اعليحضرت به چاى افتادند .\r\nآفتاب‌گردان خودشان نرسيد ، به آفتاب‌گردان صدراعظم تشريف بردند . فورا صدراعظم يك‌صد پنج هزارى تقديم كرد . قدرى از آن را شاه به همراهان تقسيم فرمودند . يك دانه به حضرت و الا ، يك دانه به عماد السلطنه ، يك دانه هم به من مرحمت شد . اول دشتى است كه در اين سفر شده . براى صدراعظم و حضرت و الا چاى التفات فرمودند . من و عماد السلطنه سوار شده آمديم . پيشخانه از ديروز تا حال راه مىآيد و تازه اينجا رسيده بودند . راه خيلى بد بود . اگر خداى نكرده باران مىآمد يك دانه از اين شترها سلامت منزل نمىرسيدند . صد شتر متجاوز پرت شده بود . دو شتر سقط شد مابقى سلامت ماندند . چند شتر هم زخمى و مجروح ديده شد . هرچه پائين آمديم مه كم شد و كوهها قشنگ‌تر شد . خيلى باصفا راهى بود . خصوصا بعضى از نقاط آن حقيقت خيلى امتياز داشت و جائى بود كه نقاشان خيلى معروف پس از فكرها و\r\n\r\n","description":"","footnote":"","page_name":" 802 ","page_number":802},
  {"content":"\r\n\r\nطراحيها مىتوانستند تصور كنند و بكشند . از آقاى عماد السلطنه هم جلو افتاده تندتر آمدم . قطره قطره باران هم مىآمد . به زحمت از شترها رد مىشدم . راه مفصلى بود .\r\nالبته دو برابر راه « شاه‌تاجر » مسافت داشت . يك ساعت و ربع به غروب مانده نزديك اردو رسيدم . بين هزار خال و . . . « * » چادر زده شده بود . جاى بدى ، بىدرخت ، بىسبزه ، بىآب [ بود 
  ] . چادر هيچ كس نرسيده بود . فقط از سراپردهء شاه دو چادر قرمز اعليحضرت و چند تخته « تجير » زده شده بود . بارهاى ما يعنى مفرش و آشپزخانه و سيزخانه با من وارد شد . نگاه داشتيم ، گفتند چادرها نصف شب نخواهد رسيد و نوكرهاى ما هم مثل ساير مردم تك تك آمده هيچ كس نبود . قدرى ايستاده آقاى عماد السلطنه رسيدند . اتفاقا به ده كوچكى كه بالاى اردو بود رفتيم . مردها تماما روى پشت‌بام رفته زنها در اطاقها و در اطاق بسته . هرچه التماس كرديم ، فحش داديم بلكه يك اطاق كثيف امشب بدهند به جائى نرسيد . مأيوس شده آمديم . شاه تشريف آورد .\r\n\r\nچادر ، پوش ، قلندرى\r\nحضرت و الا فرمودند به همان آفتاب‌گردان قناعت كنيم . هرچه گشتيم آبى پيدا نشد كه كنار آن منزل كنيم . بالاى اردو در بغله كه نزديك آن چشمهء خيلى كوچكى است ابو القاسم پيدا كرده بود آنجا رفتيم . آفتاب‌گردان هم نرسيد ، متحير بوديم . تمام اهل اردو گرفتار و همين‌طور سرگردان بودند . مغرب چند بار چادر رسيد . زمين خيس ، چادر خيس ، فرش خيس ، چه بنويسم . هر قسم بود چند چادر زدند . پوش كوچك حضرت و الا تشريف بردند . ما در قلندرى رفتيم . حرم يك ساعت از شب رفته آمد و تمامشان در همان دو پوش جمع شدند . ساعت سه كمى آسوده شديم . ناتمامى كارها آمدن باران را لازم داشت . حقيقت امروز تفضلى به مردم شد . اگر باران مىآمد بدتر و سخت‌ترين اوقات بود . ابو القاسم شام را به موقع داد . خيلى اسباب امتنان شد . جاى آشپز الموتى و آب گرمى خالى بود . معقول آشپز خوبى اين سفر داريم . ابو القاسم هم اول نظارت است . دقتى دارد و خوب مواظب است .\r\n\r\nآتش‌بازى\r\nيكشنبه پنجم - ديروز و امروز تمام را منزل بوديم . آفتاب اين دو روز جانى تازه به همه داد . همه از فضل خدا راحت و خشك شديم . حقيقت جاى هزار گونه تشكر است . حمام در چادر رفتيم . بعد من سوار شده منزل معتضد السلطنه رفتم . آقاى عماد - السلطنه و حضرت و الا هم سوار شده بودند . گفتند حاجب الدوله به يورت كاليچه رود براى تعيين جا و مكان مىرفته بين راه از اسب زمين خورده و دستش شكسته به حالت مغشوشى آنجا منزل كرده است . فخر الملك و برادرهايش تماما آنجا رفته‌اند . منزل\r\n\r\n\r\n","description":"","footnote":"\r\n( * ) در اصل سفيد است .\r\n","page_name":" 803 ","page_number":803},
  {"content":"\r\n\r\nآمدم . آتش‌بازى مفصلى كردند . خيلى تماشا داشت . فردا گفتند كوچ است . اعليحضرت براى خاطر عيدى معمولى فرار كردند . بعد از آتش‌بازى صداى رضا و محمد درآمد .\r\nنوبل ، نوبل مىگفتند . پرسيدم گفتند از صداى خمپاره و ديدن آتش‌بازى فرار كرده و به كوه رفته . هرچه گفتند پيدا نشد . من خاطرجمع بودم كه اگر به كوه رفته خواهد آمد . چون اول چادر چادر ماست و در نزديكى چادر ديگرى نيست . در اردو هم اگر برود پيدا خواهد شد . با وجود آن‌كه يقين داشتم اردو نزديك نيست و نخواهد رفت .\r\nمختصر شب را به خيال و واهمه خوابيدم تا فردا چه شود .\r\n\r\nورود صاحب‌ديوان\r\nدوشنبه ششم شهر صفر - تا وقت رفتن توله پيدا نشد . هرچه فكر مىكنم نمىدانم چه قسم شده . در تكليف متحيرم . رضا و محمد بيك را آنجا گذاشته به منزل صدراعظم رفتيم . خواب بود . صاحب‌ديوان آنجا بود . از كرمان طهران آمده و از آنجا به اين‌جا . با وجود كبر سن و اين همه مكنت باز طمع مانع از راحتى است . متصل در تلاش و گفتگو است . هشتاد سال متجاوز دارد . آنى از فكر حكومت و رياست فارغ نيست . صدراعظم بيرون آمد . اغلب محترمين اردو بودند . آجودان مخصوص حكايتى از زمين خوردن كدخداى « قونيك » « * » و مردنش گفت كه اهل مجلس از خنده هلاك شدند .\r\nحقيقت در صحبت اول شخص است . حاجب الدوله سخت زمين خورده دكتر اشنيدر زود رسيده و خوب از عهده برآمده . استخوان آرنج خورد شده بطورى كه تيزى استخوان سردارى و قبا را پاره كرده گوشت را شكافته و استخوان را طورى جابه‌جا كرده است [ كه 
  ] با تخته بسته تا كى خوب شود .\r\n\r\nمثل سلام\r\nنزديك بيرون تشريف آوردن شاه جلوى سراپرده صف كشيده اعليحضرت با سردارى ماهوت مشكى يقه خز و كلاه قزاقى شير و خورشيد الماس‌دار ، چتر به دست ، چكمهء براق پوشيده بيرون آمدند . جلوى صف ايستاده فرمودند اين هم مثل سلام مىماند .\r\nسال گذشته خوب سلامى گرفتيم . در كلاردشت بود . اردو هم خوب جائى بود . صدراعظم قدرى دعا كرده جوابهاى مناسب وقت داد . به حضرت و الا هم اظهار التفات فرموده بعد پيشخدمتى صدا فرموده چند دانه پنج هزارى جهت سربازها و شاطرها دادند .\r\nدانه دانه مىشمردند . زيادى از اندازه بيرون آورده بودند . هرچه دست‌به‌دست كردند شايد چند دانه را مجددا داخل جيب كنند نشد . لابد تمام را دادند . گويا ده دوازده دانه مىشد .\r\n\r\nشكستن دست حاجب الدوله\r\nسوار شده ما هم از دنبال . راه بد و تمام جوى بود . نيم‌ساعت رفته به چادرهاى حاجب الدوله رسيديم . پياده شده به احوال‌پرسى رفتند . بيچاره به حال خرابى افتاده\r\n\r\n\r\n","description":"","footnote":"\r\n( * ) از آبادىهاى ورامين است .\r\n","page_name":" 804 ","page_number":804},
  {"content":"\r\n\r\nبود . پاى اسب به چالهء خيلى كوچكى فرورفته و معلق شده . عمدهء صدمه از « قالطاق » زين وارد آمده و دكتر اشنيدر مىگفت هشت روز ديگر ممكن است دست را به گردن آويزان كند و پس از هشت هفته خوب خواهد شد . اگر اين حكيم نبود حكما اطباء ديگر بدتر مىكردند و محتاج به بريدن مىشد . توى چادر طورى جمعيت كردند كه چه نويسم . اطباء تماما بودند . هريك چيزى مىگفتند . ديگران هم همين‌طور .\r\nاعليحضرت خيلى اظهار التفات فرمودند . بيشتر براى وجوهى بود كه تهيه شده بود .\r\nيكصد و ده ليرهء انگليسى ، دو طاقهء شال ، يك اسب ! بعلاوه فخر الملك و كشيكچىباشى هم نفرى پنجاه تومان محض دوستى حاجب الدوله گذاشته بودند . آن وجه و غيره را هم برادرها اجماعا تقديم كرده بودند . از شدت جمعيت شاه زودتر رفت . صدراعظم و اغلبى نشستند . بعد چادر ديگر كه مال فخر الملك بود رفتيم . ناهار چيده بودند . بعد از ناهار بناى بازى شد . اول شطرنج ، بعد آس . از همه خنده‌دارتر بازى تختهء آجودان مخصوص بود با امين حضور . از يك تماشاخانه بهتر بود . من از بس خنده كردم حالت بلند شدن نداشتم . صدراعظم خيلى برد . بليتى يك پنج هزارى بازى مىكردند . يك ساعت و نيم به غروب مانده سوار شده منزل آمديم . اردو خيلى نزديك بود . اول اردو منزل داريم .\r\n\r\n« بند ثبت »\r\nمعتضد السلطنه نزديك است . امروز « بند ثبت » خودش را به صدراعظم به چهل و پنج تومان فروخت تا پول بازى راه افتاد . هيچ كس قرض نمىداد . قدرى هم باخت .\r\nاز بس اصرار مىكند لابد خواهد باخت . كاليچه‌رود محل اردوست . آبادى ندارد . از اين دره بايد به لب دريا رفت . شب معتضد السلطنه آمد . خيلى خوش گذشت . فخر الملك همانجا نزد حاجب الدوله مانده است .\r\n\r\nحمايت شاه از جنگل\r\nسه‌شنبه هفتم - صبح آمد . اعليحضرت سوار شدند . از عقب رفتيم . قدرى رفته به جنگل بسيار خوبى رسيديم . درختهاى بلند داشت . مه زيادتر شد . اين كدير هميشه مه و بارندگى دارد . هيچ وقت آفتاب نمىبيند . جاى باصفاى خوبى بود . ده قشنگى است .\r\nخانه‌هاى قشلاقى تك‌تك با شيروانيهاى خوب از دور خيلى نمايش داشت . مثل عمارات فرنگ به نظر آنها كه ديده‌اند مىآيد . فرمودند عكس ده را انداختند . بالاتر از ده رفتيم جنگل را خيلى تراشيده بودند . از هشت سال به بعد خيلى از جنگل كسر شده بود . اعليحضرت خيلى متغير شدند . فرمودند اگر اين دفعه ببرند و آتش بزنند بگيرند سر ببرند تا ترك كنند . بالاتر از ده در چمنزارى نزديك جنگل ناهار افتادند . در چادر صدراعظم بوديم . مه زياد شد . « شى » و باران متصل مىآمد . آس‌بازى شد . معتضد - السلطنه خيال داشت چهل و پنج تومان را هم تقديم كند . به اين اسم كه « بند ثبت » را از شهر براى تقديم حضور مبارك آورده بودم ، در اين مجلس مناسب نبود و به آن\r\n\r\n","description":"","footnote":"","page_name":" 805 ","page_number":805},
  {"content":"\r\n\r\nاسم تقديم كردم . اين وجه را هم مستدعى است قبول فرمائيد . از آجودان مخصوص مشورت هم كرد . عريضه را هم نوشته بود . بازى كه ميان آمد دانه دانه بليتهاى بانك بيرون آمده اصرارى هم در بستن داشت . نتيجهء آن اصرار به اين منجر شد كه تمام را باخت . مادرزاد از زمين بلند شد . جلوتر از شاه با معتضد السلطنه آمديم . در اين جنگلها شكار زياد است ، اما هيچ كس فرصت ندارد . فقط كشيكچىباشى يعنى ناظم - السلطنه شكار قرقاول رفته چند دانه براى شاه روانه كرده بود . باران اسب و آدمها را تا عصر خدمت كرد ، تماما خيس شدند .\r\nسفر 1305 سه‌شب آنجا توقف فرموده بودند . در آن سه شب يك ساعت باران ساكت نشده بود . بواسطهء صدمهء آن سال اين دفعه تشريف نبردند . اگر امروز هم آفتاب شده بود گمان مىرفت باز تجديد رأى شده چند شبى اقامت مىفرمودند .\r\nالحمد لله به خير گذشت ، ديگر نخواهند رفت . اما حقيقتا جاى باصفائى بود .\r\n\r\nسيل - پوش - قلندرى\r\nچهارشنبه هشتم - صبح را چادر معتضد السلطنه رفتيم ، از آنجا به اتفاق منزل حاجب الدوله به احوال‌پرسى . آقاى عماد السلطنه منزل رفتند . جمعى آنجا بودند .\r\nاشنيدر آمد گفت چون تب نيامد معلوم مىشود جوش خورده انشاء الله فردا باز كرده به گردن آويزان خواهم كرد . بيچاره سخت گرفتار شده . پيشخانه امروز به لب دريا رفت . ديشب هم باران زيادى آمد . نايب ناظر هم آنجا بود . هرقسم بود نگاه داشتند .\r\nباران به شدتى تند سر كرده مثل لولهء آفتابه مىآمد . ناهار خورديم . حاجى امين السلطنه آمد زود رفت . با نايب ناظر شريك شده ، با محمد مهدى ميرزا تخته بازى كرديم . يك اشرفى بردم . تا عصر باران آمد راه فردا را مغشوش كرد . يك ساعت به غروب مانده منزل آمدم . پوش ما را صبح برده‌اند . امشب اگر باران بيايد كار خيلى سخت است .\r\nسيل آمده بود يك قاطر چهارپادار ما را هم با بار كاه خفه كرد . آشپزخانهء ما و معتضد السلطنه را هم نزديك بود ببرد . به اين واسطه شاه فرموده‌اند كه اردو به فيروزكلا برود تا از دريا مراجعت كنند . دو « قلندرى » حرمخانه را هم گويا آب برده است .\r\n\r\nآمدن حرم\r\nجمعه 10 صفر - صبح خواب حرام شد . زودتر سوار شديم . دائى جانم آنجا آمد . جمعا سوار شده چادر صدراعظم رفتيم . خواب بود . با معتضد السلطنه مرخصى گرفت جلو رفتيم . كمى رفته اول جنگل شد . راه بسيار گل بود . انيس الدوله آمد گذشت . اغلب همراهان روبندها را دور سر پيچيده به ناظرين تماشاها مىدادند . تماما چكمه پوشيده بودند و چطر به دست . بعضيها آفتاب‌گردان زده بودند . اسب بسيار خوب سوار بودند . كمى « واشو » پيدا شد . تاخت خوبى كردند . جنگل خيلى تماشا داشت . 1304 از همين راه از لب دريا بالا آمديم . درختهاى خيلى خيلى قوى داشت : توسكا ، موزى ،\r\n\r\n","description":"","footnote":"","page_name":" 806 ","page_number":806},
  {"content":"\r\n\r\nافرا ، انجير خيلى داشت مابقى را نشناختم . آسمان به زحمت ديده مىشد . درختها خيلى مرتفع بودند . شاه جنگل است . ناهار افتاديم . عبد الحسين خان ديده شد . خمار بود . از همه چيز واهمه داشت . يعنى براى اين‌كه عرق بخورد چيزها مىگفت . آخر خورد . سه دسته حرم آمد گذشت . انيس الدوله ، باغبان‌باشى ، اختر الدوله عيال عزيز - السلطان خيلى تماشا داشت . بعضيها كه تازه بودند جلودارها با « رشمهء » بلند جلوى آنها را گرفته بودند . يك ساعت به ظهر مانده اعليحضرت رسيد . راه خيلى بد بود .\r\nكمى در ركاب رفته ناهار پياده شدند . من با محمد على خان و محمد بيك رو به منزل آمديم .\r\n\r\nفحش نجباى اردو\r\nراه به شدت گل و خيلى سخت بود . بار و بنه شلوغ ، درهم و برهم ، سگ صاحب خودش را نمىشناخت . با وجود آنكه مردم خيلى از بارهاى خودشان را منزل گذاشته‌اند در حقيقت نصف بارها همراه نيست . شتر هم نياورده‌اند . اگر باران مىآمد و يك قطار شتر هم همراه بود هرگز منزل نمىرسيديم . متصل بار مىافتاد و هركدام يك ساعت مردم را معطل مىكردند . نجباى اردو چيزها مىگفتند . آنقدر فحش مىدادند كه ما فوق آن متصور نيست . عبد الحسين خان هم رسيد . راه با وجود اين همه زحمت مصفا بود و به ديدن جاهاى قشنگ جنگل مىارزيد . هر آن چشم چيز تازه و جاى تازه مىديد . گردنهء كوچكى بود ، جاده تنگ . آدمهاى عزيز السلطان جلوى بارهاى مردم را نگاه داشته [ بودند 
  ] كه تا بنهء عزيز السلطان نگذرد نخواهيم گذاشت بار ديگرى برود . دو ساعت تمام بار مردم را نگاه داشتند تا دانه دانه بنهء آنها گذشت .\r\n\r\nحرم و دريا\r\nبعد حرم رسيد . باز جلو بارها را نگاه داشتند . حرم چندين دسته است . متصل بايد جلوى بار را نگاه دارند تا آنها بروند . پشت سر حرم افتاده رفتيم . كم‌كم زمين هموار شد . كمى پياده شده تا رفع خستگى كنيم ، چند دسته حرم آمده گذشتند .\r\nصدراعظم مىفرمودند عمده جهت رفتن كنار دريا و اين همه مرارت براى خاطر اين است كه بعضى از حرمها دريا نديده‌اند و براى خاطر آنها شاه مىرود كه دريا را تماشا كنند . هوا گرم شد . مگس « سبل » الحمد لله زياد نبود . دو ساعت به غروب مانده به دهنهء جنگل رسيديم . صداى دريا و تماشاى آن خيلى عالم داشت . سراپرده را خيلى نزديك دريا زده‌اند . از دو طرف تجير را به آب داخل كرده‌اند كه حرم بتواند به آب برود . مردم خيلى مختصر و سبك آمده‌اند . بالاى اردو چادر ما را زده بودند . خيلى گرم بود . تشنه بوديم . آبها بد [ بود 
  ] چاى هم نخورده بوديم . نيم‌ساعت ديگر حضرت و الا آمدند . معطلى آنها كمتر بود چون راه را براى شاه باز كرده بودند . جلو بارهاى مردم تا غروب گرفته بود و مشكل براى هيچ كس امشب شام و رخت‌خواب برسد . معتضد - السلطنه و فخر الملك آمده چاى خورديم . من به آب رفتم ، تمام خستگى رفع شد . مثل\r\n\r\n","description":"","footnote":"","page_name":" 807 ","page_number":807},
  {"content":"\r\n\r\nاين بود هيچ راه نيامده‌ام . آب دريا خيلى خوب است . نيم‌گرم و براى مزاج نافع است .\r\nآقاى عماد السلطنه دو ساعت از شب رفته آمدند ، با حاجى امين السلطنه سه ساعت تمام معطل شده بودند تا راه باز شده بود .\r\n\r\nسيد احمد منشىباشى ضد شاه\r\nميرزا سيد احمد منشىباشى صدراعظم همراه بود . حالت او [ و 
  ] حرفهائى كه مىزد خالى از تعجب و غرابت نيست . با وجودى كه يك نفر ميرزاى اصفهانى است و ماهى پنج تومان سابقا داشته حال سالى بيست هزار تومان مداخل دارد و صد هزار تومان مكنت واضح [ دارد 
  ] و آشكار فحش مىداده و بد مىگفته . روبه‌روى اين همه جمعيت قباحت و شرم نمىكرده . [ گفته 
  ] براى خاطر ده نفر جنده متصل بايد كوه و دريا بگرديم . سفر آخرت باشد . تخت و تاجت سرنگون شود ، من پدرسگ اگر رئيس ايل هداوند هم بودم سلطنت اين را منقرض مىكردم . صد هزار نامربوط از اين بالاتر و بدتر [ مىگفت 
  ] . اگر دو نفر قاطرچى اين كلمات را بگويد تعجب ندارد . اين قرمساق چه حق دارد . نه كرايهء مال مىدهد ، نه خرج شام و ناهار دارد ، نه چادر و دستگاه همراه آورده . تا قند و چاى و تنباكوى او را صدراعظم مىدهد و متصل مداخل مىكند . مثلا در همين سفر گمان دارم پنج شش هزار تومان مداخل كند . هر حكمى صادر كند صد تومان مداخل آن است . باز آنقدر ناشكرى مىكند و نامربوط به كسى كه اين همه احسان در حق او كرده مىگويد .\r\n\r\nصفاى دريا\r\nچادر معتضد و فخر الملك خيلى نزديك است . شب دور هم بوديم . ماهتاب و صفاى دريا و صحبتهاى خوش رفع تمام زحمات را كرد . بارهاى ما ساعت سه از شب رفته رسيدند . نايب ناظرباشى لخت يك‌مرتبه پيدا شدند . به اصرار زياد و محض خاطر عبد الحميد خان . . . « * » معتضد السلطنه هم لخت شد . قدرى هم تماشاى آنها را كرديم . كاش با اين جمع آن سمت آب بوديم البته تماشايش زيادتر بود . شام مختصرى درست كرده بودند . همه كس امشب همين حالت را دارد . تمام مردم مختصر هريك يك آفتاب‌گردان و يك قلندرى همراه دارند . هوا خنك شد ، نسيم خوبى مىوزيد . موج دريا زياد بود ، متصل صدا مىكند ، آسودگى و راحتى ندارد .\r\n\r\nترس از آب\r\nشنبه يازدهم - صبح به آب رفتم . محمد على خان مىترسيد . هرقسم بود لخت شد .\r\nرضا بيك از ترس فرار كرده پيدا نيست . موج كم بود . شاه سوار شده از جلوى چادر ما سمت سولده رفتند . اظهار التفات به حضرت و الا فرمودند . بعد از ناهار چرت مختصرى زديم . رضا خان ، امان الله خان ( پسرهاى فخر الملك ) ، عبد الحسين خان و\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 808 ","page_number":808},
  {"content":"\r\n\r\nمحمد حسين ميرزا آمدند . عبد الحسين خان بقدرى از رفتن آب مىترسد كه حد و حصر ندارد . ترك به اين كم‌جرأتى نديده‌ام . مثل رضا بيك است دو درجه بدتر . درب خانه نمىرود مبادا شاه حكم كند به آب برود . صبح مىخواهد فرار كند .\r\n\r\nمحشر سراپرده\r\nدر سراپرده محشر است . يك جهت سوارى شاه محض آنست كه حضرات پر داد بيداد مىكنند . تماما لخت شده‌اند . بعضيها كه خيلى مستورى دارند يك چادر سياه سركرده‌اند ، اما آنقدر بىچادر در ميان آنها هست كه چادريها جلوه نمىكنند . چادر ما دور است . آنها كه نزديك هستند تماشاى كامل مىكنند . خيليها لخت شده‌اند و از توى آب تماشا مىكنند . دو قايق هم هست كه اجزاء عزيز السلطان سوار مىشوند و متصل از جلوى سراپرده مىگذرند . معلوم است به آن نزديكى محض چه مىروند ، چادر بختياريها پائين چادر معتضد السلطنه است . دوربينهاى خوب دارند ، متصل نشسته و تماشا مىكنند . رويهم رفته اين كار بيقاعده‌اى است . البته وقتى اين همه زن كه شهرت خوبى آنها عام است و همه كس ميل ديدار آنها را دارد به اين نزديكى لخت شوند وضيع و شريف از مشاهده ناگزيرند . كسى كه آنها را هيچ وقت در چادر و چاقچور نديده و حالا ممكن شود بىستر عورت ببيند البته نگاه خواهد كرد و انواع حيله را به جهت ديدن صورت خواهد داد . در نگاه كردن مردم بىاختيار بودند و حق هم دارند . انصاف هم نيست يك نفر آنقدر زن همراه داشته باشد و ديگران هيچ .\r\n\r\nدرياى خزر\r\nعصر مجددا به آب رفتيم . دريا خيلى ساكت بود . طول درياى خزر از جنوب به شمال دويست فرسنگ است ، عرض آن از مشرق به مغرب پنجاه فرسنگ . بزرگترين درياچهء دنيا محسوب است . آبش شور و بدطعمتر از ساير درياها است . بنادر مشهور اين دريا : حاجى ترخان ، بادكوبه ، انزلى ، مشهدسر ، بندر جز ، ازون آده ، فرح‌آباد است .\r\nرودخانهء بزرگ كه داخل اين دريا مىشود يكى ولگا [ ست 
  ] كه بزرگترين رودخانه اروپ است ، ديگرى اورال ، كر ، ارس ، بابل ، اترك ، هراز . در عهد شاهنشاه مبرور اين دريا به دولت روس واگذار شد ، يعنى اجازهء كشتيرانى داده شد و الان متجاوز از دو هزار كشتى دولتى و تجارتى روس در عبور و مرور است . رعاياى ايران و دولت ايران فقط يك كشتى كوچك در مرداب انزلى و چندين كشتى بادى دارند . طورى دريا را صاحب شده‌اند كه اگر بخواهند حالا كشتى بخرند نخواهند گذاشت . چنانچه پريروز كه وارد شديم قايق كوچكى جلوى سراپرده از كشتى بزرگ بارى كه در مقابل لنگر انداخته و مال تجار مازندرانى است آمده بود بيرق سفيد و قرمز دولت روس را بالا كشيده بود . اعليحضرت پرسيده بودند بيرق كيست گفته بودند بيرق روس ! اوقات مبارك تلخ شده بود . جواب گفته بودند قدغن كرده‌اند كه هر كشتى و قايقى كه در اين درياست بايد بيرق روس را داشته باشد و الا ضبط ديوان مىشود و ما مجبورا\r\n\r\n","description":"","footnote":"","page_name":" 809 ","page_number":809},
  {"content":"\r\n\r\nبيرق روس داريم . به كلى اين دريا از دست ايران خارج شده كشتيهاى جنگى خوب هم دارد . تجارت معتبرى هم از اين راه مىكند . از وقتى كه ماوراء بحر خزر در تصرف دولت روس آمده و آن راه‌آهن كشيده شده خيلى اين دريا ترقى كرده . منافع عمده بواسطهء اين دريا به دولت روس و اهالى آنجا عايد مىشود و روزبه‌روز بر عدهء كشتيها افزوده مىشود . مال التجارهء تمام روس از اين دريا حمل مىشود .\r\n\r\nدولت گدا و بىنظم\r\nما دل خودمان را به آمدن اينجا و سه شب توقف و رفتن خانمها به آب و تماشا كردن مردم خوش كرده‌ايم . الحمد لله از فرط تمول و مكنت ابدا اعتنا به همچو درياها و امثال معتبرتر از اين نداريم . بگذريم از اين مطالب . نمىشود نوشت . دولتى گداتر و كثيف‌تر و بىنظمتر و بىترتيب‌تر از ايران در كرهء زمين نيست . هركجايش را نظر كنى خراب است و به اين جزئيات اصلاح نمىشود . دست غيب لازم دارد . هرچه سابقا معتبر بوديم حالا به همان اندازه بيقدر هستيم . همه چيز را همانطور قياس كنيد .\r\n\r\nراحت‌باش عمومى\r\nبرويم سر حكايت شب و كارهائى كه تمام عمر به آن مىگذرد . دولت ايران چندى است به يك راحت باش عمومى كه فرمانش بواسطهء جبرائيل رسيده گرفتار است . تا چه وقت فرمان ديگر برسد و نظر ديگرى شامل حال ما شود .\r\n\r\nصدمهء زن\r\nشاه مراجعت فرمود . از مغانده ميرزا كوچك و غلامعلى و ملا ابراهيم با مختصر بار خانه مىآمدند . اعليحضرت احضار كرده از آخوند مطالب زياد پرسيده ، آخوند هم كم‌حرف چيزها گفته . از زن و وضع خانه و عدهء آنها پرسيده . چهار پنج هزارى هم انعام داده بودند . آخوند دماغى داشت . شاه از شدت صدمه‌اى كه بواسطهء زنها به سرشان مىآيد هركس را مىبينند از همان فقره سؤال مىكند . مثل اين‌كه آقا سيد على اكبر مجتهد چندى قبل به حضور رفته بود چون خيلى عيال دارد و خيلى دوست دارد كه متصل تجديدفراش كند آخوند خيلى شوخ هم هست . محض آن‌كه اعليحضرت اظهار التفاتى كرده باشد پرسيده بودند چند زن داريد ؟ عرض كرده بود چهارتا يا پنج عدد . فرموده بودند آخوند چه مىكنى ؟ جواب داده بود اعليحضرت بفرمائيد كه چه مىكنيد و چه قسم گرفتارند . شاه خنديده بود و فرموده بود خيلى سخت ، خيلى گرفتار ، خيلى مبتلا .\r\n\r\nشم القمار\r\nنزديك دريا جمع شديم . يك ساعت و نيم از شب رفته اجماعا گفتيم چادر نايب\r\n\r\n","description":"","footnote":"","page_name":" 810 ","page_number":810},
  {"content":"\r\n\r\nناظر برويم . از قضا در چادر دبير حضور بود . ابو القاسم خان كاشانى برادر بطنى آجودان مخصوص هم بود . اين هم ارث از آجودان مخصوص دارد و خيلى بامزه مىباشد .\r\nبه اصرار زياد نايب ناظر جمعا لخت شديم . ابو القاسم خان كاشى بازى درآورد ، بىمزه نبود . بعد بيرون آمده چادر معتضد رفتيم . بسيار خوب شطرنج بازى مىكند . كاشيها تماما شم القمار دارند . يك نفر شاطر شاهى امروز در دريا غرق شد . اسباب انزجار اهل اردو از آب رفتن شده . خدايش رحمت كناد مرد احمقى بود . ساعت پنج منزل آمديم .\r\nيكشنبه 12 - صبح معتضد السلطنه رفتند . احوال من خوب نبود . خيلى كسل بودم به آب نرفتم . شاه سوار شده به سمت ديگر رفتند . حضرات باز همان‌طور شلوغ كرده بودند . دوربينها بود كه از اطراف به سمت آنها كشيده شده بود . امين السلطنه آمد چادر فخر الملك . او هم با آن همه امانت و تقدس نگاه مىكرد . حقيقت تماشا هم داشت . اما تشخيص داده نمىشد ، فقط آدمى پيدا بود . تا عصر حالم خوش نبود . آب رفتن را استخاره كردم خوب آمد . فورا لخت شده به آب رفتم . خيلى احوالم بهتر شد .\r\nبلكه به كلى تا يك ساعت از شب رفته رفع كسالت شد . منزل فخر الملك رفتيم . شام را حضرت و الا غروب ميل فرمودند كه بنهء زيادى شب برود . تا ساعت چهار چادر فخر الملك به صحبت گذشت . نايب ناظر آمد . دو سه ساعت شطرنج با آقاى عماد السلطنه بازى كرد . تمام را مات شد . اول رجزها مىخواند و چيزها مىگفت كه به نوشتن درست نمىآمد . با آن همه غرور باخت . با خفت تمام رفت . هوا گرم است . امروز عصر درجهء 27 بود . ماهتاب خوبى داشتيم . كنار دريا مصفا بود و هوايش خنك‌تر . دريا آرام [ بود 
  ] مثل آينه به نظر مىآمد . ابدا تلاطمى نداشت .\r\n\r\nعيش عمومى\r\nعيش عمومى در كنار دريا واقع نشد ، نه قايقى ، نه كشتى ، نه آتش‌بازى . هيچ چيز نبود . آن موزيك كه عصرها مىزدند اين دو روز هم صدايش نيامد و حال آن‌كه خيلى خوب بود . اگر در قايقها نشسته كنار دريا مىزدند و مردم تماشا مىكردند خصوصا اگر شب باشد و قايق هم چراغان باشد . عيش و راحتى را فقط براى وجود مبارك مىخواهند . ابدا به عيش عمومى شاه راضى نيست و خيلى دوست دارد كه هيچ كس جز خودش راحت و آسوده نباشد . يك عيش عمومى مدت العمر برپا نكرده [ و 
  ] هرچه از قديم بوده منسوخ نموده‌اند .\r\nدوشنبه 13 صفر - صبح سوار شده معطلى فراهم نيامد . زود سوار شدند . خيلى گرم بود . دريا را وداع كرده به جنگل داخل شديم . پائين گردنه ناظم الدوله جلوى بارها را گرفته بود . نصف حرم رفته بود . معطل آمدن شاه و گذشتن ساير دسته‌جات حرم بود . مردم غالب بارها را ديشب فرستاده‌اند . با ابو القاسم خان و نسقچىباشى صحبت‌كنان مىرفتيم . پنج ساعت تمام راه رفتيم . نزديك منزل سابق ناهار افتادند .\r\nبعد از ناهار حضرت و الا زود رفتند ما هم از عقب . هوا گرم آبها گرم و بد . از كاليچه‌رود گذشتيم . اردو را به شهر كجور برده‌اند . جاى كثيفى است . تمامش نهر\r\n\r\n","description":"","footnote":"","page_name":" 811 ","page_number":811},
  {"content":"\r\n\r\nاست . زمينها زق‌دار « 1 » [ است 
  ] و محض آنكه زراعت كنند نهرها كنده‌اند كه زمين خشك شده قابل زراعت بشود . خيلى به سختى از نهرها گذشتيم . تمام باطلاق [ است 
  ] و اگر بىاحتياطى شود اسب و آدم فرو مىرود . جاهاى كثيفى كجور دارد . نه ييلاقيت و نه قشلاقيت آن معلوم است . بىصفا [ ست 
  ] . يك دانه درخت در تمام اين جلگه پيدا نمىشود مگر در جنگلها . عصر كمى باران آمد هوا خنك شد .\r\n\r\nايزده\r\nسه‌شنبه 14 - بعد از ناهار چادر صدراعظم رفتم نبود . مدتى منزل نايب ناظر نشستم ، دائى جانم آنجا بود . بعد اتفاقا « 2 » چادر صدراعظم رفتيم . بين خواجه‌وندها و آخوندهاى فيروزكلا نزاع شده بود ، اصلاح دادند . قبالهء ايزده و ساير احكام عزت الدوله و پسرهايش را نشان دادم . گفتم حضرت و الا مىفرمايند من ملك نزاعى لازم ندارم . مقرر بشود تنخواه مرا بدهند . به احكام و مهرهاى اعتماد الدوله و سپهبد و سجع مهر عزت الدوله خنده‌ها شد و مضمونها گفته شد .\r\n\r\nركن الدوله و مستشار\r\nركن الدوله باز با وزيرش مستشار برهم زده اين دفعهء بيستم است . خيلى بد گفتند . دور نيست همين چند وقت معزول شود . صاحب ديوان هم حاضر است . امروز هم مرخص شد صبح با حاجى امين السلطنه به شهر برود . حاجى امين السلطنه چند مأموريت دارد . يكى اصلاح بين ركن الدوله و مستشار است . بعد چادر معتضد السلطنه رفتم . آقاى عماد السلطنه آنجا بود . نايب ناظر آمد معطل كرد . شب شد با وجود آنكه فانوس داشتيم يك ساعت بيشتر معطلى فراهم آمد تا از نهرها گذشتيم . هر ده قدم فاصله يك نهر است . يك ربع بايد گرديد تا گدارى پيدا كرد و به صعوبت گذشت .\r\nشب هواى خوبى داشت . الحمد لله خوش گذشت . امروز هم رضا بيك را فرستادم تا عصر عقب توله گرديد پيدا نشد . در اين چند روزه تمام را جويا بوديم . مأمور از انتظام الدوله گرفتيم ده به ده چادر به چادر هرچه گشتيم پيدا نشد . افسوس خيلى خوب توله‌اى بود . چقدر انس داشتم . نمىدانم كدام پدر سوخته دزديده . مىگويند كار خواجه‌وندهاست و گويا همين‌طور هم باشد . از مأمور و گرديدن كه ثمرى نبخشيد .\r\nاز اين‌جا هم كه گذشتيم ابدا پيدا نخواهد شد . جاى چادر و مكان گم شدن توله در مدنظرست هروقت نظرم مىافتد احوالم منقلب مىشود . خدا لعنتش كند .\r\n\r\nچادر زرى اصفهان\r\nچهارشنبه 15 - ديشب فراش خبر كرد صبح در ركاب مبارك سوار شويد .\r\nقبل از وقت سوار شده مدتها بيرون اردو ايستاديم . بعد حضرت و الا به چادر امجد -\r\n\r\n\r\n","description":"","footnote":"\r\n( 1 ) - ظاهرا تلفظى است از « زه » .\r\n( 2 ) - به اتفاق .\r\n","page_name":" 812 ","page_number":812},
  {"content":"\r\n\r\nالدوله تشريف بردند . من خدمت معتضد السلطنه رفتم ، اتفاقا « * » سوار شده . سوارهء كرد و ترك و سوارهء خواجه‌وند جهت سان حاضر شده بود . مدتى آنها را تماشا كرديم .\r\nبا هفت تومان مواجب الحق سوار ممتازى انتظام الدوله ترتيب داده بود . اسبهاى خيلى اعلى ، زين و برگهاى ممتاز ، به هرجهت منظم و خوب بود . به سمت چادر شاه رفتيم .\r\nبالاى آن زراعت ارزن بود . يك بلدرچين زدم يك دانه هم توله استاپ گرفت . معتضد - السلطنه سه تير انداخت و نخورد . قدرى هم در چادر شاه نشستيم . چادر زرى اصفهان خيلى خوب بود . شاه آمد . خدمت حضرت و الا به آفتاب‌گردان رفتيم . سوار آمد كه از حضور مبارك بگذرد . با فخر الملك و معتضد السلطنه به حضور رفتيم . من بيرون چادر بودم .\r\n\r\nشكار قرقاول\r\nحضرات براى رفتن شكار به قرق « پرطاسبان » كه بالاى « شاه تاجر » است ، عرض كردند . شاه فرمودند هوا خوب نيست من نخواهم رفت ، شما برويد . بعد فرمودند اگر يك قرقاول آورديد صد تومان مىدهم . تعظيم كرده بيرون آمدند . باشى و عبد الحميد خان هم مرخص شده آمدند . با آقاى عماد السلطنه جمعا رفتيم . از عقب محمد مهدى ميرزا و عيسى خان به فاصله رسيدند كه شاه ما را روانه كرده شلوغ كنيم و شما شكار نكنيد و حال آنكه هشت سال است يك مرتبه به آنجا شكار رفته آن هم شكارى نشد و فردا از اين‌جا مىرود تا كى خدا بخواهد و به كجور بيايد يك مرتبهء ديگر برود . با وجود اين بخل دارد و راضى نمىشود ديگرى هم به اجازهء خودش برود . اول مرخص مىكند ، بعد از دنبال آدم روانه مىكند شلوغ كنند شكار نشود . باران گرفت و به عشق شكار مىرفتيم . خيلى سربالائى رفتيم تا به جاى شكار رسيديم . باران شدت كرد . از روى درخت زيادتر آب مىريخت . چند جا « واشو » داشت چمن بود . معين است قرقاول در ميان آنهاست . يك كبك چيل پريد . قرقى فخر الملك گرفت . يك دانه هم خودش زد . زربهء ديگر كبك چيل بلند شد . يك دانه ميرزا محمد آدم مجد الدوله زد . ميان علفها با عبد الحميد خان ايستاده بودم . توله مارخ داد . بعد از زحمت زياد يك فره قرقاول بلند شد . من و عبد الحميد خان سواره دو تير انداختيم . معتمد السلطنه پياده [ شد 
  ] او برداشت . چند دانهء ديگر پريد . از بس تفنگ خالى مىشد انسان خودش را گم مىكرد .\r\nتفنگ من خالى بود ، در كار فشنگ گذاشتن بودم يك مرتبه خروس قرقاول از جلويم بلند شد . آقاى عماد السلطنه از عقب تفنگ را خالى كردند خروس سرازير شد . آقابك و رحيم دويدند باز بلند شد . يك دانه عيسى خان زد . يعنى هر فره كه بلند مىشد اقلا چهار تير صداى تفنگ مىآمد . ديگر هركدام زيادتر زور داشتند يا ديگرى تصديق مىكرد برمىداشتند . يك دانه هم تولهء عبد الحميد خان گرفت . در اين بين گفتند خروس گم شده توله هم نداشتيم . هرچه خودمان گشتيم پيدا نشد . به تمام اين شكارها\r\n\r\n\r\n","description":"","footnote":"\r\n( * ) - به اتفاق .\r\n","page_name":" 813 ","page_number":813},
  {"content":"\r\n\r\nمىارزيد . خيلى افسوس دارد . ميان جنگل و علف اگر جزئى جانى داشته باشد گم خواهد شد . ساير توله‌ها را انداختيم . هركدام صاحبى داشتند همراه ما نمىگرديدند .\r\nفره‌ها خيلى كوچك به قدر يك بلدرچين بودند . اغلب را ساچمه ضايع كرده بود .\r\nهوا باز شد ، پس از آن‌كه تا زيرشلوارى و پيراهن ما خيس آب شده بود . ديگر هرچه گشتيم پيدا نشد . معتضد السلطنه سه فره قرقاول و يك كبك چيل بسيار كوچك شكار كرده بود . فخر الملك دو كبك چيل ، يك فره قرقاول عيسى خان برداشت . يك دانه هم توله گرفت . يك كبك هم ميرزا محمد زد . خروس ما مفت به در رفت . امشب كاروبار شغالها از هرجهت خوب است . در حقيقت زحمتى جهت آنها كشيدند .\r\nمراجعت كرديم در آفتاب‌گردان فخر الملك چاى خورديم . نماز كرديم . شاه تشريف برده بودند .\r\n\r\nتعريف شاه از سوار\r\nبقدرى از سوار تعريف فرموده بودند كه حد و حسر ندارد . فرموده بودند زبان من از تمجيد و تعريف قاصر است . نمىدانم چطور باور كنيد كه با هفت تومان مواجب اسب سيصد تومانى ، تفنگ شصت تومانى ، يراق و زين و برگ چهل تومانى درست مىكند . پس آنها سفيه مىباشند . براى اين كه نوكرى محض جلب منفعت است . مردكه براى هفت تومان دويست تومان در سال ضرر مىكند و حال آنكه از اين هفت تومان چهار تومان به او عايد نمىشود . حقيقت از تصور خارج است . اگر صاحب مكنت باشند نوكرى چرا مىكنند .\r\n\r\nروابط اتابك و انتظام الدوله\r\nصدراعظم تشريف نياورده بود . چون با انتظام الدوله خوب نيست . چندان هم تمكين نمىكند . تمام كارش را شخصا به عرض حضور مبارك مىرساند . اسما گاهى نزد صدراعظم مىآيد . از اين جهات خيلى صدراعظم رنجيده اما او اعتنائى ندارد .\r\nبا هركس شاه التفات دارد صدراعظم خوب نيست . با هركس صدراعظم التفات دارد شاه خوب نيست . تكليف مردم معين نيست . نمىدانند چه بايد كرد . غروب منزل رسيديم . بلدرچينها را شب كباب كردند . اين اول شكارى است كه در اين سفر مىخوريم . از روزى كه از طهران بيرون آمده‌ام سه تير تفنگ خالى كرده‌ام .\r\nپنجشنبه 16 - بيست و هشتم موكب مبارك انشاء الله تعالى به شهرستانك نزول اجلال خواهند كرد . قريب ده شب از سفر كسر شد . دوازدهم ماه نو سلطنت‌آباد ، منتهى سير ما لب دريا بود . الحمد لله به خوبى گذشت . با آقاى عماد السلطنه زودتر سوار شده جلو رفتيم . مىگفتند صحرا لاشك بلدرچين زياد دارد ، به آن نشانى كه هيچ سبزه و حاصلى نداشت . صحراى گرم كثيفى بود . خيلى معطل شديم . ظهر گذشته بود كه شاه تشريف آوردند . خيلى دير سوار مىشوند . گردنهء كوچكى بود . از آن گذشته ناهار پياده شدند . صدراعظم از عقب رسيدند . پياده شده رو به منزل تشريف بردند .\r\n\r\n","description":"","footnote":"","page_name":" 814 ","page_number":814},
  {"content":"\r\n\r\nخيلى آرام مىرفتند . بر خلاف هميشه . علامت تكسر و تعرض بود . جهت قهر گويا همان فقرهء انتظام الدوله مىباشد .\r\n\r\nشهرسازى\r\nحضرت و الا فرمودند آن صحراى كثيف را شاه مىفرمودند مىخواهم شهر درست كنم . قناتى هم هست كه حالا مخروبه [ است 
  ] ، فرمودند احداث شود . نصر السلطنه مىگفت يكصد و پنجاه تومان مخارج دارد و آن وقت شهرى خواهد شد كه اغلب فرنگيها هم سكنى خواهند گرفت . مىفرمودند يك محله خواجه‌وند و محل ديگر گيل سكنى بگيرد . حقيقت جاى خوبى براى شهر بود . شهرى كه به يك قنات كوچك آباد شود حقيقت جاى هزار گونه تمجيد است . اميرآخور در عقب به حضرت و الا گفته بودند سى سال قبل هم شاه همين فرمايش را فرمودند و نصر السلطنه يا ساعد الدوله همين مزخرفات را جواب عرض كردند .\r\n\r\nاقوام زن شاه\r\nجمعى جلوى جاده ايستاده بودند . شاه پرسيد كى هستند . نصر السلطنه عرض كرد از خواجه‌وندهاى پول مىباشند . يك مرتبه خود آنها عرض كردند دائى خديجه خانم است قربانى آورده . مكرر اين كلمات را عرض كردند . اسباب خنده شد . در آن سفر هشت سال قبل اعليحضرت از همين منزل امشب دخترى گرفته‌اند . اقوام او استقبال آمده بودند و قربانى جهت مقدم شريف خديجه خانم آورده بودند . خيلى مزه داشت .\r\nبعد از ناهار سوار شده منزل آمديم . هوا گرم بود . اگر ابر نباشد خيلى تلخ خواهد گذشت . شهر كجور پنج هزار و هفتصد « فيت » از سطح دريا مرتفع است و اين ده آستانكرود پنج هزار و صد « فيت » مرتفع است . « بارومتر » قدرى ضايع شده ، يعنى لب دريا هفتصد « فيت » مرتفع بود و حال آن‌كه بايد به صفر برسد . بلكه من شنيده‌ام درياى خزر هشتاد « فيت » از سطح محيط گودتر است . تا به شهر برويم و درست معين كنم . شب هوا بد نبود . كوه و جنگل و هواى مرطوب خنك كرده و الا بقاعده بايد خيلى گرم بشود . اگر طهران و قم و كاشان هم داراى اين جنگل و اين بارانهاى متوالى باشد خنك خواهد بود . از طهران هيچ خبر نداريم . يك كاغذ از روزى كه بيرون آمده‌ايم نرسيده . تولوى خان در هر كارى تنبل است و حال آنكه پست اردو اغلب مىرسد و كاغذ نوشتن كار چندان مشكلى نيست . از بلده هم كاغذ نوشتيم يقين دارم خيلى وقت است رسيده . خيلى وقت است از طهران دور هستيم . ديدن حضرات بيشتر اسباب خيال است . به قول محمد على خان كم غصه داريم اين هم اضافه شده . . . « * » اشعار خوبى است خواندن و نوشتن آن بىموقع نيست .\r\n اى ترك من امروز نگوئى به كجائى * تا كس بفرستيم و بخوانيم و بيائى\r\nآن كس كه نبايد بر ما زودتر آيد * تو ديرتر آئى بر ما زان كه ببائى \r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 815 ","page_number":815},
  {"content":"\r\n\r\n آن روز كه من شيفته‌تر باشم بر تو * عذرى بنهى بر خود و نازى بفزائى\r\nچون با دگرى من بگشايم تو ببندى * ور با دگرى هيچ نبدم تو گشائى\r\nگوئى به رخ كس منگر جز به رخ من * اى ترك چنين شيفتهء خويش چرائى\r\nترسى كه كسى تير دل من بربايد * كس دل نربايد به ستم چون تو ربائى\r\nمن بر دگران زان نگرم تا به حقيقت * قدر تو بدانم كه به خوبى به چه جائى\r\nهرچند بدين سعتريان درنگرم من * حقا كه به چشمم ز همه خوبتر آئى \r\n\r\nشكايت ميرآخور از شاه\r\nجمعه 17 - منزل بوديم . شاهزاده ميرآخور از صبح آمد . از همه بيشتر از وضع كارها شكايت داشت . من‌جمله مىگفت چيزى را كه از همه بيشتر شاه مايل است و تمام عمر او به آن مىگذرد سوارى است و از همه چيز جهت سوارى لازمتر اسب است و اقلا اين يك فقره كار بايد قهرا بواسطهء شوق و ذوق سوارى منظم باشد و از همه كار بدتر اين است . چنانچه چهار ماه از خرج سال گذشته طلب دارم و حالا هشتصد تومان پول داده‌اند ، قبض مساعده مىخواهند . كاه را خروارى چهار هزار مىدهند . نعل‌بندى اسب را هفت شاهى مىدهند . مواجب مهتر ماهى شش هزار . به اين شكل كار طويله مىگذرد . هرچه استعفا مىكنم به جائى نمىرسد . از شهرستانك فرار مىكنم . كاه بيست و پنج هزار و سه تومان [ است 
  ] ، من چهار هزار نمىتوانم بخرم .\r\nهرچه خريدم بس است . در طهران سه هزار نعل‌بندى مىكنند ، نمىدانم به چه قاعده هفت‌شاهى ديوان مىدهد . خيلى آدم شعردان و شعرفهم باسوادى است .\r\nرضا بيك ديروز ده رفته بود . از قضا به خانهء خديجه خانم داخل شده بود . مىگفت خواهر خوبى داشت . بارخانه جهت اندرون مىفرستادند . امروز هم آنجا مهمان مىباشد . ده را قرق كرده‌اند . بخت و اتفاق خوب چيزى است . هشت سال قبل در همين خانه مشغول جمع كردن سرگين بود ، حالا به اين جلال و شأن است .\r\n\r\nقهر صدراعظم از شاه\r\nقهر صدراعظم هنوز باقى است . ديروز حضرت و الا احوال‌پرسى تشريف بردند .\r\nعليمردان خان درست مواظب بود . مىگفت اول آغا محمد خان خواجه آمد كه شاه احضار فرمودند . بعد از مدتى جواب داد بگو ضعف دارم نيم ساعت ديگر خواهم آمد . او رفت ، مجددا ديگرى آمد . اول خودش را به كار ديگرى مشغول كرده بعد از نيم ساعت ملتفت شده اذن داد . خواجه نشست گفت شاه مىفرمايند دم در اندرون منتظرم ، نيم ساعت بيائيد زود برويد . جواب داد به آغا محمد خان گفتم ضعف دارم مشكل است . او رفت چيزى نگذشته بود اعتماد الحرم خواجه‌باشى و مغرور خان آمدند . گفتند شاه دم در منتظر است ده دقيقه تشريف بياوريد ، ضرر ندارد . جواب داد نمىتوانم برو بگو .\r\nحضرات متفكر نشسته بودند . روى رفتن و جواب دادن نداشتند . هركس را شاه روى كار آورده نسبت به او تمكين محض است و هرقسم هست همراهى مىكند .\r\n\r\n","description":"","footnote":"","page_name":" 816 ","page_number":816},
  {"content":"\r\n\r\n\r\nجنگل و زغال\r\nشنبه 18 - صبح زودتر سوار شديم . مدتها نزديك جاده زير درختهاى جنگل ايستاديم . اين كوهها جنگل دارد . هنوز جنگل تمام نشده اما تمام درختهاى كهن آنها را زغال كرده‌اند و شاه خيلى از اين فقره بدشان مىآيد و هرچه مىگويند چون به يك نفر محول نمىفرمايند و مستحفظ صحيحى ندارد كسى گوش نمىدهد و هر ساله مبلغى زغال مىفروشند . ظهر شاه بيدار شد . دو سه تير جهت فاخته انداخته همان‌جا ناهار افتادند . جاى كثيفى بود . پائين دره بود . آب هم مىگذشت . به زحمت آنجا رفتم .\r\nجاى خوبى بود ، ناهار خورده خربوزهء خوبى هم خريده بودند بسيار شيرين بود . شاه زودتر سوار شده از عقب رفتيم . هوا گرم و خيلى سخت گذشت . در درهء زانوس شاه به عصرانه پياده شدند . ما منزل رفتيم . دهات ميخساز هم خانه‌هاى قشلاقى دارد . از دور خيلى قشنگ و نزديك آنها بسيار كثيف است . چادرها را بلندى جاى خوبى زده‌اند . چشمهء آب خنكى پائين چادرها بود . آب خوبى خورديم . چادر فخر الملك نزديك است . صدراعظم صبح جلو مىرفت . اظهار كسالت مىكرد . معلوم مىشود صلح واقع نشده . شب هوا خوب بود .\r\n\r\nاخبار از طهران\r\nيكشنبه 19 - اعليحضرت سوار نشدند . هوا گرم بود . گاهى نسيم مىوزيد و خوب بود . امجد الدوله آمد . بعد از ناهار با آقاى عماد السلطنه حمام رفتيم . دهات ميخساز به هم وصل است . حمام ده گيركلا رفتيم . خيلى كثيف بود و حال آن‌كه از اردو خيلى دور است . بعد از حمام سرچشمهء قشنگى رفتيم . آب سرد خوبى داشت . قدرى لوبياى تازه خريده براى خوراك شب برديم . عصر قاصد كردستانى از شهر براى فخر الملك و ما كاغذ آورد . عصر جمعه 17 از شهر حركت كرده و امروز اينجا رسيده است . خيلى خوب آمده و حقيقت تمجيد داشت . جوان خوبى هم بود . تازه براى فخر الملك اين شاطر را گرفته‌اند . نواب عليه شمران ، تولوى خان كشمرز و قزوين رفته . امين الملك اصرار در كندن قنات شمران نموده . مدتى است سيد كاظم صراف همسايه شده و قنات بيمعنى مىخواهد حفر كند . از گلين خانم و ديگران هيچ كاغذ نداشتم . معتضد السلطنه مغرب آمد . دماغى داشت ، معلوم شد ديشب دويست تومان برده .\r\nساعت كه از گرو بيرون آمده بود و ديده شد . شب شام را اجماعا خورديم .\r\n\r\nزانوس\r\nدوشنبه 20 صفر المظفر - صبح شاه سوار شده به درهء زانوس تشريف بردند .\r\nمن حمام رفتم . اين دفعه پائين‌تر به ده « پىده » رفتم . حمام كوچك خلوتى بود . دهات مازندران ممكن نيست حمام نداشته باشند و لو كانه ده خانوار باشد . حضرت و الا چادر صدراعظم جهت تعديات امين الملك و احكام بيمعنى او رفتند . حكم نسخى به خط\r\n\r\n","description":"","footnote":"","page_name":" 817 ","page_number":817},
  {"content":"\r\n\r\nخودش نوشته بود و خيلى اوقاتش تلخ شده بود . گفته بود محرمانه سخت‌تر خواهم نوشت ، گه خورده غلط كرده . بعضى كاغذها نوشته انشاء الله صبح قاصد مىرود و زود خواهد رسيد . معتضد السلطنه عصر به نسم « * » رفت . محمد رضا ميرزا ديروز رسيد .\r\nسه‌شنبه 21 - صبح زود سوار شده بنه و صدراعظم از راه معمول اعليحضرت و حرم از گردنه و راه زانوس تشريف مىبرند . با فخر الملك مىرفتيم . گردنهء مفصلى بود . نايب ناظر هم رسيد . راه جنگل و گلهاى زياد خيلى مصفا بود . امروز مه بلند شده بود . الحمد لله روز رفتن تشريف آورد . محض بدرقه آمده . در بلده استقبال كرد .\r\nلابد بايد در منزل آخر مشايعت كند . درختهاى قوى جنگل را اغلب انداخته بودند .\r\nكوره زغال چندين جا بود . بالاى گردنه ايستاديم . شاه تشريف آورد . به حضرت و الا فرمودند حقيقت عقل كردى از اين راه آمدى . آدم عاقل از آن راه دنبال بنه نمىرود .\r\n\r\nخلق تنگى شاه\r\nناهارخورى حرم را بالاى گردنه زده بودند . شاه آنجا تشريف بردند . اصرار داشتند كه هيچ كس معطل نشود . متصل با دست اشاره مىفرمودند كه برويد . آقادائى آبدار و آقا خان جلودار ماندند . مابقى تماما جاده را گرفته رفتند . خلق مبارك خيلى تنگ بود . مىگفتند از اول منزل فحش مىداد . تا عصر هم همين‌طور بود . معطلى در ناهارخورى محض رسيدن خانم باشى بود . خيلى محبوب القلوب واقع است .\r\nبا كشيكچىباشى كه ناظم الدوله باشد پائين‌تر در چمنزارى ناهار افتاديم . مه زياد شد . هروقت باد مىآمد كم مىشد ، ساكت مىشد زياد مىشد . تماشا داشت .\r\nمثل دود رقيقى متصل مىآمد . پائين دره را سفيد كرده ، مثل دريا بلكه صد مراتب قشنگتر نمايان بود . همان‌طور نسيم او را به تموج آورده حقيقت تماشاى خوبى داشت . گردنهء بسيار بلند است .\r\n\r\nوضع لباس شاه - يك قلپ آب\r\nبعد از ناهار شاه زودتر سوار شدند . مىفرمودند من ديروز گفتم هوا مغشوش خواهد شد . امروز صبح يقين داشتم . از اطراف چيزها گفتند و تمجيدات از غيبگوئى شاه عرض كردند . پالتو پوشيده بودند . هنوز لباس سنجاب را درنياورده‌اند . لب دريا كه خيلى گرم بود سنجاب پوشيده بودند . دستمال سفيدى از زير كلاه آويخته بودند . چتر هم تمام اوقات به دست مبارك است . طورى ملتفت هوا بودند كه تا آفتاب مىشد پالتو را بيرون مىآوردند و به محض آمدن مه يا نسيم خيلى جزئى مىپوشيدند ، قورى آب دست اعتماد حضرت [ بود 
  ] و اقلا تا پائين گردنه سى مرتبه آب خوردند و بيش از يك قلپ زيادتر نمىخورند . هميشه آب خوردن شاه همين‌طور است .\r\n\r\n\r\n","description":"","footnote":"\r\n( * ) از آباديهاى ابتداى آب نورست و « نسن » گفته مىشود .\r\n","page_name":" 818 ","page_number":818},
  {"content":"\r\n\r\n\r\nخانم‌باشى و خواهرش\r\nباغبانباشى سواره با چتر گلى ايستاده قليان مىكشيد . شاه به سمت او رفته عشقى رسانيده مراجعت فرمودند . بعد از يدكهاى خودشان اسب سفيدى روانه فرمودند ، پياده شده اسب را عوض كردند . باغبانباشى را حالا « خانم‌باشى » هم مىگويند . با وجود اين همه محبت اصرارى در گرفتن خواهر كوچكش دارد و آخر الامر خواهد گرفت .\r\nوقتى براى من خيال صيغه گرفتن داشتند خانم جانم رفت ديد تعريف مىكردند . اما مىگويند حالا بهتر شده و دو سال است شاه ميل دارند و اصرار مىكنند . خانم‌باشى دو پسر هم زائيد . هيچ يك زنده نماندند .\r\n\r\nقرقى - چكچك\r\nسرازير كمتر آمديم . گرم شد . چشمه‌هاى آب سرد در آخر گردنه بود . مثل آب حيات به مردم جان تازه داد . تماما ايستاده خوردند . هفت ساعت امروز در حركت بوديم . دو ساعت توقف ناهارگاه ، پنج ساعت درست به تندى راه آمديم . بارها مقارن ورود ما رسيدند . رضا خان ، امان الله خان پسرهاى فخر الملك آمدند . حضرت و الا استراحت فرمودند . چادرها نرسيده بود در سايهء پوش نشستيم . قرقى فخر الملك را رضا خان براى چكچكى انداخت ، قرقى فرار كرد فخر الملك آمد . دو ساعت مرافعه بود . يك‌مرتبه من ديدم قرقى آمد . جلوى چادر روى سنگى نشست . فخر الملك خيلى خوشحال شد . بلند شده گرفت . رضا خان بيچاره آنقدر راه رفته بود و داد كرده بود كه چه نويسم . الحمد لله پيدا شد و خلاص شد . با وجود آنكه « نسم » ده هزار « فيت » مرتفع است شب سرد نبود . جاى بدى است . دره خيلى تنگ و هيچ كس جاى چادر خوبى ندارد .\r\nكبك مىگويند زياد است .\r\nچهارشنبه 22 - در نسم اطراق بود . تا عصر به صحبت گذشت . كبك مىگويند زياد است ليكن ما نديديم . آقاى عماد السلطنه پياده به شكار رفتند ، چيزى نديده بودند .\r\nشب هوا سردتر شد .\r\nپنجشنبه 23 - صبح زود حمام رفتم . ده حمام خوبى داشت ، تميز و پاك . بعد چادر معتضد السلطنه رفته به اتفاق فخر الملك سوار شديم . حضرت و الا چادر مجد الدوله [ بودند 
  ] و آقاى عماد السلطنه جلو رفته بودند . از گردنه گذشته [ كنار 
  ] جاده جاهاى خوب و حاصل زياد بود . هرچه گشتيم كبك نداشت . سمت ديگر رفته . مختصر تا وقت ظهر گردش كرديم ، يك كبك ديده نشد . بعد از ما فخر الملك يك كبك زده و يك خرگوش هم شكار كرده بود .\r\n\r\nنقالى ملازيرك يزدى\r\nدر پائين « ايليكا » كنار نهر آبى ناهار افتاديم . آقاى عماد السلطنه هم آنجا بودند .\r\nشاه بعد رسيد . بالاتر ناهار پياده شدند . ناهار خورده آخوند ملا زيرك نقل خوبى\r\n\r\n","description":"","footnote":"","page_name":" 819 ","page_number":819},
  {"content":"\r\n\r\nگفت . خيلى خوب نقل مىگويد ، مثل حكايتهاى فرنگى همان شكل بيان مىكند . مثل اين است كتاب رمان به دست گرفته ترجمه مىكند . بهتر از اين نقال نديده‌ام . فرانسه هم مىداند . اهل يزد است . شعر هم مىگويد . مدتى نزد معتضد السلطنه مستخدم است .\r\nمرد خوبى است .\r\nبعد سوار شده منزل آمدم . يك گردنهء مفصل رد شده بعد از گردنهء ديگر ده « دونا » جاى خوبى واقع بود . گردنهء ديگر گذشته اردو نمايان شد . مه هم آمده بود .\r\nدو ساعت راه آمديم ليكن خيلى تند . چهار گردنه امروز گذشتيم ، راه طولانى . دونا منزل نكردند . اين‌جا « يرت » ميرشكار است . نزديك سياه‌بيشه و محل جرگه است .\r\nآبادى ندارد . سيورسات در دونا حاضر كرده‌اند ، دو ساعت از شب رفته كاه و جو براى اسبها رسيد . جاى تنگ بدى است . چون نزديك محل جرگه و شكار است همه ساله محل اردوى كيوان شكوه است .\r\n\r\nپنج هزار نفر همراه شاه\r\nيك جاى خوب امسال اردو زده نشد . هرجا رفتيم بد و كثيف بود . حتى قابل يك ساعت توقف و صرف قليانى نبود ، چه رسد به اقامت چند شب . الحق جاهاى كثيف ناقابل انتخاب كرده‌اند . اين همه اردو جاهاى وسيع قابل لازم دارد . غالب جاها بىآب و بىدرخت . فقط جاى مصفاى خوب بلده بود ، آن را هم باران مغشوش كرد . هيچ كس از اين اسفار راضى نيست . تماما گله و شكايت دارند . تقريبا پنج هزار نفر ملتزم ركاب مبارك مىباشند . يك نفر راضى نيست . شش هزار اسب و مال بنه همراه است .\r\nروزى دوازده خروار آرد نان طبخ مىشود . فوق العاده جمعيت همراه است و اين منازل گنجايش ندارد .\r\nجمعه 24 صفر - بموقع همه روزه اعليحضرت سوار شدند . در ركاب مبارك رفتيم . از جادهء كلاردشت مىرفتيم . نيم فرسنگ نرفته ناهار پياده شدند . درهء وسط آن سمت دره جنگل مختصرى بود . گفتند محل جرگه آنجاست . به نظر قابل نمىآمد و گمان نمىرفت شكارى داشته باشد . چه جنگل خيلى كم ، درختها كوچك [ بود 
  ] ، امتدادى هم نداشت . به جنگل بزرگ هم وصل نمىشد . ناهاربردارى خيلى دير رسيد . مشغول ناهار بوديم شاه سوار شده پائين دره رفتند كه جاى ايستادن و عبور شكار معين شده بود . بعد مردم را مراجعت مىدادند جز بعضيها كه تفنگ‌دار بودند .\r\n\r\nشكار جرگه\r\nفخر الملك پيغام داد چون شاه احضار نفرموده‌اند نرويد بهتر است . چون تماشائى هم نداشت نرفتيم . با معتضد السلطنه و محمد حسين خان رئيس اصطبل در آفتاب‌گردان فخر الملك صحبت مىكرديم . صداى شيپور اعلان جرگه بلند شد . برخاسته پائين‌تر رفتيم . مه آمد تاريك شد . به مثل جرگه‌هاى الموت بود . چون مال شاه بود بايد امتيازى داشته باشد و نداشت . حتى آنجا دهل و سرنا هم بود ، اينجا آن را هم\r\n\r\n","description":"","footnote":"","page_name":" 820 ","page_number":820},
  {"content":"\r\n\r\nنداشت . بعد از يك ربع صداى تفنگ بلند شد . شاه پائين پاى ما بود . سردارى ترمهء گلى ، دستمال معمولى زير كلاه به سر آويخته تا روى شانه را دستمال گرفته بود ، چتر هم به دست مبارك بود . گاهى مىگفتند شكار آن سمت رفت ، شاه سوار شده به آن سمت حمله مىآوردند . به قدر پنجاه نفر هم دنبال شاه پياده مىدويدند . از سمت ديگر صدا بلند مىشد اين‌جاست ، اين‌جاست ، شاه به آن سمت تاخت مىآورد . اين حالت تاخت‌وتاز و آن دويدن مردم پياده و آن صداى شيپور خيلى به تعزيه شباهت داشت .\r\nبعضى به امام تعزيه و بعضيها به ابن سعد و شمر تشبيه كردند . چون شاه است به امام تعزيه كه محترمتر است بايد تشبيه كرد . مختصر بعد از چندين تير گفتند چيزى را زدند ، ليكن ما تشخيص نداديم مرال است يا خرس يا خوك . تمام پياده‌ها دور شكار جمع شده مثلا پاى آن را سى نفر گرفته بود . دست آن را بيست نفر آوردند . از بس دورش را گرفته بودند نمىديديم . بعد از تفحص زياد معلوم شد خرس است . يعنى از وضع شكار هم كمى معلوم بود .\r\n\r\nاخلاق شاه موقع شكار\r\nهمان‌طور بود كه نوشتم . اين جنگل قابل سكناى مرال نبود . يك وقتى ميرشكار مرحوم در اينجا تهيهء جرگه كرده بود به رسم معمول عمل مىشود و لو كانه هيچ نداشته باشد ، چنانچه اغلب سالها هيچ ديده نمىشود . هر آينه در كجور جرگه مىكردند البته خيلى بهتر بود و يقين بود شكارها مىشد . از اين جرگه هم چيزى فهميده نشد . از بس در موقع شكار پيشخدمتها شلوغ مىكنند . شاه اين دفعه قدغن كرد و باز نشد .\r\nچنانچه اكبر خان نايب ناظر مىگفت من زدم . آقلى آدم آقا مسيح مىگفت من زده‌ام .\r\nمعلوم شد امروز را هم شلوغ كردند با آن همه تأكيد و فحش و تغير . در موقع شكار شاه خيلى متغير مىشوند . ليكن حضرات گرگ باران ديده [ اند 
  ] و هرگز از ميدان به در نمىروند . به تغير و فحش از شكار نمىگذرند . بسا هست كه هيچ مهلت به شاه نمىدهند و هرچه فحش بدهد اعتنا نمىكنند . در سفرهاى جاجرود و غيره ديده‌ايم هرچه قدغن مىكند به جائى نمىرسد و بدتر مىكنند . گاهى قدغن مىشود تفنگ همراه برندارند . گاهى قدغن مىشود قوش و قرقى نياورند . ليكن فقط فرمايش مىشود نه خودشان در موقع اجراى حكم برمىآيند نه ديگران . همان به فرمايش اكتفا مىكنند و آنها از بس اين قسم احكام ديده‌اند و از وضع كارها بصيرت دارند فرقى به حالشان نمىكند و از كار خود دست برنمىدارند .\r\n\r\nانگشترى الماس براى صدراعظم\r\nشاه مراجعت فرمودند . خرس را آوردند . خيلى كوچك بود . گويا بچهء دو سال قبل بود . جمعيت دور آفتاب‌گردان را به شدتى گرفت كه جاى نفس كشيدن نبود . معلوم است چه چيزها گفتند و خرس را به چه چيزها شبيه كردند . انگشترى الماس توسط عزيز السلطان به جهت صدراعظم التفات فرمودند .\r\n\r\n","description":"","footnote":"","page_name":" 821 ","page_number":821},
  {"content":"\r\n\r\n\r\nسيد رضوانى شاعر\r\nبا آقاى عماد السلطنه منزل آمديم . حضرت و الا با صدراعظم آمده بودند چادر عزيز السلطان پياده شده بودند . سيد رضوانى به قول مردم نافهم سعدى زمان ، متصل از اشعار خنك بىمزهء خود مىخواند و حضرات تمجيد و تعريف مىكردند . هركس شعر او را به شعر يكى از شعراى متقدمين برترى مىداد . معرفها مثل آقا مردك و امين حضور و آغا عبد الله خواجه ، بعضى از حضرات دون‌تر و بدتر . هيچ كدام خط و سواد ندارند . يك خط الفبا نخوانده‌اند ، ليكن در موقع آنقدر تعريف مىكنند . دو شعر از اشعار او خاطر حضرت و الا بود فرمودند نوشتم و آن اين است . بداهة به جهت مرحمت انگشترى گفته :\r\n رسيد مژده كه آمد ز شاه ايرانى * براى آصفى انگشتر سليمانى \r\nدر قطعه‌اى صفت شكار خرس [ را 
  ] تضمين كرده :\r\n من در همه قولها فصيحم * در وصف شكار خرس اخرس \r\n\r\nشعر و شاعرى\r\nاز اين دو شعر پايهء شعر و شاعرى او معلوم مىشود . كسانى كه تعريف مىكنند يك شعر نخوانده‌اند ، سهل است از خط و سواد بهره ندارند . شعراى زمان ما افصح و افضلش اين است . عملهء خلوت شاه تماما شاعرند و از شعر آنها كه در اين سفر گفته‌اند انشاء الله الرحمن خواهم نوشت . اگر شاعرى هم در گوشه و كنار باشد كسى مشوق نيست . علم و هنر او در پردهء اختفا خواهد ماند . شعر رضوانى را هم كه تعريف مىكنند محض عزيز السلطان است و باز هم تشويق نمىكنند . نيك و بد شعر او را نمىفهمانند . يعنى خودشان نمىفهمند و هر نامربوط بگويد هركس به خيال خود تمجيدى مىكند از روى جهل و نادانى . شايد مميزى باشد و تشويق كند ، متدرجا شاعرها پيدا شود و مردم به ميل و رضا در صدد تحصيل آن برآيند . بارى شب ناز شست حضرت و الا روانه كردند . دستخط مفصلى مرقوم فرموده بودند . اظهار التفات به ماها شده بود .\r\n\r\nگچسر\r\nشنبه 25 صفر - صبح در ركاب مبارك سوار شده اعليحضرت از راه آزاد بر تشريف بردند . چون آن راه خيلى دور است حضرت و الا تشريف نبردند . از گردنهء مفصلى گذشتيم . اسم گردنه . . . « * » . راه را خوب ساخته بودند . تا كلاردشت اين راه ساخته شده است . بنه به شدتى بود كه راه مسدود شده بود . حرم هم از عقب مىآمد .\r\nپيچ پيچ راه زياد ، گردوخاك بىنهايت . يك سنگ هم از بالا ول شد در سر هر پيچ رسيد كمانه كرد از سر و گوش مردم رد شد و به حمد الله به احدى صدمه وارد نيامد .\r\nبه صدمه و مرارت زياد پائين گردنه رسيديم . همين‌طور بنه به هم وصل بود . در ده\r\n\r\n\r\n","description":"","footnote":"\r\n( * ) در اصل سفيد است .\r\n","page_name":" 822 ","page_number":822},
  {"content":"\r\n\r\nگچ‌سر پياده شده رودخانهء خوبى از سمت [ غرب 
  ] مىآمد . ناهارخورى حرم را طورى زده بودند كه نمىشد كنار آب رفت و ناهارى خورد . من از گوشهء آن سمت رفته ، حقيقت آبى به اين صافى و تميزى مدت العمر نديده بودم . سر و صورت را صفا داده مراجعت كردم . حضرت و الا تشريف برده بودند . من هم سوار شده رفتم . آب گچ‌سر و آب آزاد بر گل‌آلوده داخل اين آب بهشت شدند و رنگ و طعم آب را ضايع كرده آن رنگ و مزه به كلى متغير شد . هوا گرم بود . ظهر منزل رسيديم . در ده اردو زده شد .\r\nنزديك ده هستيم . اغلب مردم به شهرستانك رفته‌اند . سفر اول كه از الموت آمديم از اين دره گذشتيم و يادم بود . معتضد السلطنه ديروز گچسر آمد ، امروز به شهر رفت .\r\nفخر الملك هم خواهد رفت . همه كس مىداند براى چه حضرات مىروند و حقيقت خيلى خنك است . هوا خيلى گرم . گمان مىكنم هواى طهران الان بهتر باشد .\r\n\r\nزن گرفتن در دهات\r\nيكشنبه 26 - به سلامتى امروز شهرستانك مىرويم . دو شب هم كم شد ، چون قرار بود بيست هشتم برويم . صبح توت آوردند . حرارت و بدى هوا مثل تابستان طهران بلكه گرمتر . بودن توت در اين موقع نشان ييلاق مىدهد . طهران دو ماه است توت تمام شده . توت خوبى بود و به ميل خورديم . بعد چادر آجودان مخصوص احوال‌پرسى رفتم . چند روز است اسهال گرفته [ است 
  ] . قبل از شاه سوار شده كنار جاده ايستاده تا تشريف آوردند . چند نفر زن و دختر ايستاده بودند . مدتى صحبت كرديم . گفتند دو دختر خوشگل اينجا بود انيس الدوله برد به شاه نشان بدهد . معمول اين دهات است دخترهاى خود را كنار جاده نگاه داشته بلكه شاه ميل كند و ببرد و اغلب زنهاى شاه از همينها هستند . دو دختر ديگر پيش آنها ايستاده بود . گفتم اينها چطورند . گفت خوبش را انيس الدوله برد . گفتم براى من يك دانه پيدا كن ببرم . مضايقه نداشت ، ليكن آن دو كه ايستاده بودند چندان خوب نبودند . هركس زن بخواهد به گمان اين‌كه مثل شاه نگاه‌دارى مىكند زود مىدهند و خيلى سهل است اين جاها زن گرفتن . همين‌طور در كنار جاده زنها با تفت ميوه و عسل و گردو ايستاده بودند . ليكن شاه چندان ميلى نداشتند و رد مىشدند . از دوآب گذشته كنار رودخانهء شهرستانك ناهار پياده شدند .\r\nحضرت و الا چادر صدراعظم تشريف بردند . ناهار خورديم . نايب ناظر و نايب آمدند .\r\nبا شطرنج بسيار كوچكى دو سه دست بازى كرديم . بعد خدمت صدراعظم رفتيم . هوا گرم بود .\r\n\r\nشطرنج و خواب صدراعظم\r\nباز اوضاع بازى شطرنج بود . از صبح تا غروب يك ساعت فارغ از شطرنج بازى نيست . آنقدر اصرار در هيچ كارى ندارد . متصل مشغول است و بسيار هم بد بازى مىكند . مردم عمدا سهو مىكنند تا ببرد و او شعرها مىخواند و تقليدها درمىآورد . رجزها مىخواند . تصنيف مىخواند . خيلى تماشا دارد . هوا خيلى گرم بود .\r\nبلند شده از آفتاب‌گردان بيرون رفت . يك خربوزه زير سرش گذاشته در سايهء درخت\r\n\r\n","description":"","footnote":"","page_name":" 823 ","page_number":823},
  {"content":"\r\n\r\nخوابيد . من منزل آمده مصمم رفتن شدم . حضرت و الا و آقاى عماد السلطنه تشريف آوردند .\r\n\r\nفخر الملك روزنامه‌نويس شاه\r\nفخر الملك امروز مخلع شده بود . يك كليچهء ترمهء بطانه سنجاب مرحمت شده بود .\r\nروزنامه‌نويسى شاه با اوست و رسم است در آخر سفر به روزنامه‌نويس يك كليچه مرحمت مىشود .\r\n\r\nانعام شاه به دخترها\r\nبين راه مىآمديم دو نفر دختر ايستاده بود . اعليحضرت صدا كردند ام النساء .\r\nدختر جلو آمده انعامى التفات كردند . از گوشه و كنار چيزها گفته شد . يكى حمل بر كرامت داد . ديگرى اعجاز شمرد . مختصر يك ساعت اين گفتگو بود تعجبها كردند .\r\nدستهء ديگرى ايستاده بود شاه فرمود مىخواهيد صدا كنم و اسم آنها را بگويم . مجد الدوله گفت قربانت شوم شما يقين مىدانيد يا معجزه مىكنيد . فرمودند خير من از كجا مىدانم ، مىخواهى حالا بگويم . خديجه ! زنكه هيچ نگفت . مجددا فرمودند خديجه ! زنكه باز هيچ نگفت و جلو هم نيامد . شاه زود رد شد . فورا قطع صحبت شد . اين مسئله ام النساء تا يك ماه ديگر در ميان خواهد بود و متصل تعريف خواهند كرد . از ده شهرستانك گذشتيم . ده بزرگى است . اطراف ده درخت و سبزه هم بسيار دارد . از ده گذشته دره تنگ و بسيار بسيار بىصفا مىشود . عمارت سلطنتى در انتهاى دره سمت چپ رودخانه واقع است . هزار قدم بالاى عمارت از چندين چشمه اين آب بيرون مىآيد .\r\n\r\nشهرستانك\r\nآبش بد و سنگين است . درخت و سبزهء بسيار كمى اطراف رودخانه دارد .\r\nحقيقتا جاى بىصفائى است . بعضى جاها بواسطهء بعضى چيزها خوشبخت واقع مىشوند .\r\nاگر آب « گلكيله » و شكار بينهايت كوه البرز نبود ده سالى يك مرتبه هم شاه اينجا تشريف نمىآوردند . بواسطهء اين دو فقره اين اعتبار را حاصل كرده . چادرها را اگرچه زودتر روانه كرده بوديم آقا حسين هم پريروز آمده بود با وجود آن جاى خوبى به دست نياورده در جاى خشكى كنار جادهء اوشان چادر زده‌اند و همان يرت هشت سال قبل است بدون ذره‌اى تفاوت . هركجا دودانه درخت دارد از سه روز پيش مردم چادر زده‌اند .\r\nنزاعها كرده تا جا گرفته‌اند . شب خيلى گرم بود شام را زودتر خورديم . با هواى ديشب گذشته تفاوتى نداشت . خيلى بد هواست .\r\nپنجشنبه غرهء شهر ربيع الاول - در اين چند روز تازه‌اى واقع نشد . يك روز شكار رفتيم ، چيزى به چنگ نيامد . كبك هرچه بوده پراكنده [ شده 
  ] و شكار كرده‌اند .\r\nاعليحضرت امروز شكار بزرگ تشريف بردند . امسال چندان ميلى به شكار ندارند .\r\nمثل سابق اصرارى ندارند .\r\n\r\n","description":"","footnote":"","page_name":" 824 ","page_number":824},
  {"content":"\r\n\r\n\r\nتحصن كنت در اصطبل\r\nكنت دمونت فرت رئيس پليس سابق طهران كه مدتها رياست پليس با او [ بود 
  ] و مداخل و منافع عمده برده و ايجاد اين وزارت هم بعد از سفر دوم فرنگ توسط او شد وقتى با كمال تقويت و اقتدار بود ، هيچ كس مداخله در امورات طهران نداشت قبل از سفر عراق پليس را از او گرفتند . شكايتها كرد كه مقروضم . چون در معاهده قرار شده بود آنچه ضياع و عقار به هم بزند مال دولت خواهد بود به هزار شيوه خانه و باغ خود را كه خيلى عالى و قريب چهل هزار تومان قيمت دارد از ديوان گرفت ، آن معاهده برهم خورد . نمىدانم چه قسم كرده كه بانك شاهنشاهى چهل هزار تومان طلب‌كار شده عمارت و باغ را هم به او دادند كه فروخته قروض خود را بدهد . متجاوز از سالى پنج شش هزار تومان خود و پسرانش مواجب دارند كه ماه به ماه قران تازه سكه دريافت مىكنند . گويا با بانك در اين فقرهء طلب سازش كرده و الا سه هزار تومان بدون ضمانت شخص معتبر يا گرو اعلى به كسى نمىدهد . چه قسم چهل هزار تومان به كنت داده ! حالا بانك تنخواه خود را مىخواهد و محصل گذاشته . كنت هم پريشب فرار كرده اينجا آمده . در چادر صدراعظم و عزيز السلطان چون شب بوده راهش نداده‌اند ، چادر اعتماد السلطنه رفته . به راهنمائى و صلاح‌بينى او صبح در اصطبل مباركه رفته متحصن شده است . مرد هشيار زيرك پدرسوختهء ناقلائى است . هرقسم هست اين قرض را هم به گردن شاه و صدراعظم خواهد گذاشت . بعد خانه و باغ را فروخته وجوه نقدينه را هم برداشته به ولايت خود اطريش خواهد رفت . اين آدم كسى نيست كه مقروض باشد . با آن همه منافع و مداخل كه سالهاى دراز برده يك زن و دو سه بچه هم بيش ندارد . امساك و صرفه‌جوئى فرنگيها هم كه معلوم است . چه قسم مىشود مقروض شده باشد . كسى هم به حساب او نخواهد رسيد ، و الا معلوم مىشود كه چندين هزار تومان پول دارد . ميرزا ابو تراب خان نظم الدوله اكنون سالى پانزده هزار تومان بيشتر پيشكش از بابت عمل پليس به حضرت اميركبير تقديم مىكند . او در اين چند سال ثلث اين مبلغ را هم نبرده و حال آن‌كه او تمام مردم را چاپيد . براى هركس ممكن بود دعوا كند پيدا كرد و مال مردم را هرچه توانست به دزدى و شراكت باقطاع الطريق برد . چه بنويسم ، حكايات او مشهور و معروف است . شب و روز مردم آسايش نداشتند . حال خيال رفتن دارد و اين كارهاى آخر اوست .\r\n\r\nشكار كبك\r\nصبح سوار شديم . من از عقب رفتم . از درهء بالاى چادر صاحب‌جمع بالا رفتم ، جاهاى سخت . كبك كم و آنچه هست وحشى بطورى كه در شكار او انسان حيران است .\r\nخيلى راه رفتيم يك زربه كبك ديده شد . بلند شدند يكى ماند . هرچه اسب نفس داشت رفتم ، بعد خودم پياده شده هرچه ممكن بود رفتم باز نرسيدم . از شدت تغير يك تير چهارپاره انداختم خورد كبك بلند شده زمين خورد و بناى رفتن را گذاشت . خسته شده\r\n\r\n","description":"","footnote":"","page_name":" 825 ","page_number":825},
  {"content":"\r\n\r\nبودم . محمد دنبال كرد . بالاخره او هم نرسيد و هرچه نگاه كرديم رفت . مراجعت كردم يك كلاغ در هوا زدم . معتمد السلطنه رسيد منزل برد . جاى خوبى دارند ، يعنى نسبت به شهرستانك و محل ساير چادرها خوب است . چهار ساعت به غروب مانده سوار شده راه اوشان و آهار را گرفته مدتها رفتيم . پس از طى مسافت زياد چند كبك ديده شد .\r\nدو تير معتمد و يك تير محمد رضا ميرزا انداختند نخورد . دو تير ديگر هم انداختند نخورد . يك زربه كبك يرقه مىكرد . من عقب كردم يك دانه در حضور حضرات زدم .\r\nدر وقت صحبت از شكار و تيراندازى خود چيزها مىگويند و حال آن‌كه هميشه در شكارگاه و مشغول شكارند . بسيار بد تير مىاندازند . اغلب بلكه هميشه دروغ مىگويند با آن كمى كبك و سختى جا . هرروز نباشيم مىگويند ده پانزده كبك زديم . بعد از زحمت زياد و انداختن دو تير ديگر يك دانه معتمد روى هوا زد . كبك غلطان غلطان پائين دره آمد . محمد زود رفت سرش را بريد . اسب معتمد السلطنه فرار كرده بود .\r\nوقت ديگر باقى نمانده بود . من رو به منزل آمده خيلى به عجله هم آمدم كه حضرات نرسند و كبك را منزل برسانم . اين راه از توى دره است منزل ما مىرود . از بغله به ده و چادر آنها . نزديك منزل اسب سرسم رفته سخت زمين خورد . الحمد لله صدمه وارد نيامد . به خودى خود زود بلند شد . حضرت و الا و عماد السلطنه شكارى نكرده بودند .\r\nكبكها و تفصيل آن را معروض داشتم بامزه بود . تولوى خان صبح از شهر آمده . پريروز از قزوين و كشمرز آمده است . پس‌فردا شهر مىرود . كاغذ آورده بود . حسين سردارى ، قبا ، بلوز ، شيرينى ، سيب‌زمينى ، سيگار فرستاده بود . الحمد لله همگى سلامت مىباشند .\r\nچشم هرمز كمى درد مىكرده الحمد لله بهتر شده است .\r\n\r\nخوشمزگيهاى آجودان مخصوص كاشى\r\nشنبه سيم ربيع الاول - ديشب صدر اعظم مهمان بود . شاهزاده اميرآخور ، آجودان مخصوص ، مهندس الممالك ، دكتر شيخ بودند . صحبتهاى آجودان مخصوص بهترين مشغوليات است ، طورى كه انسان راضى نمىشود دو دقيقه گوش ندهد . لهجهء كاشى و كلمات صحيح مرغوب ، مطالب قشنگ . لذت برديم . تمامش را از دو سه نفر نوكر خودش حكايت كرد . لاينقطع صحبت كرد . خودش ابدا خنده نمىكند و اين بيشتر اسباب خنده مىشود . تا ساعت هفت صحبت كرد . از بس خوش‌صحبت است آنى رهائى ندارد . متصل بايد حاضر محضر اعليحضرت و صدراعظم باشد .\r\n\r\nشاهزاده نصر الله خان و امير عبد الرحمن خان\r\nروزنامهء خوب از شهر تولوى خان آورده . شكل شاهزاده نصر الله خان پسر امير افغانستان را خيلى كشيده بود . انگليسها به قدر يك امپراطور به او احترام كرده بودند .\r\nبلكه مىگويند احترامى كه به او كرده‌اند به شاه نكرده‌اند . براى خاطر هندوستان است كه آنقدر تملق مىكنند . امير عبد الرحمن خان از بس صاحب تدبير و رأى مستقيم است افغانستان را دولتى كرده كه الان محل ملاحظهء دو دولت معتبر روس و انگليس\r\n\r\n","description":"","footnote":"","page_name":" 826 ","page_number":826},
  {"content":"\r\n\r\nاست . هر دوى آنها تملق مىگويند و سالى مبلغها تعارف مىدهند . هردو را هم راضى و خوشنود نگاه داشته . خيلى مرد زيرك پلتيك‌دانى است .\r\n\r\nآب شهرستانك سنگين‌تر است\r\nاعليحضرت سوار شدند . پائين ده سيل رودخانه را گرفته درياچهء كوچكى تشكيل يافته . ناهار گرم آنجا خبر كرده بودند . حضرت و الا هم تشريف بردند . آب و هواى بدى شهرستانك دارد . اغلبى ناخوش شده‌اند . آبش به سنگينى سرب است . شب اول محمود آبدار عماد السلطنه آب رودخانه آورده بود . چون هميشه سفارش مىكرديم آب رودخانه بياور . اينجا را هم همان قسم تصور كرده بود . آب را بالاى سر من گذاشته بود . نصف شب دو سه مرتبه آب خوردم . طورى شكم من نفخ كرد اگر به اندازهء آن آب سرب و جيوه خورده بودم آنقدر سنگين نبود . تا صبح به هيچ شكل خوابم نبرد . تا ظهر روز بعد حالت نداشتم و از شدت نفخ ناله مىكردم . چشمه‌هاى اطراف آبش نسبة بهتر است . اما باز بد . ابدا اشتها نداريم .\r\n\r\nحكايت عباس خان چنارى\r\nكنت را دستخطى دادند كه تا شهر تشريف ببرند بانك مهلت بدهد . رفت . خبر تازه حكايت عباس خان است . تفصيل او را سابقا مشروح نوشتم . اميرنظام بعد از آن همه التفات و عفو تقصيرات قرار ماهانه‌اى گذاشته و حكم كرده ملاير برود . در اين ايام قطع ماهانهء او را كرده . چنانچه ظن مردم بود درصدد گرفتارى او برآمده . از ملاير فرارا طهران آمده و در سفارت انگليس بست نشسته . نواب « * » منشى سفارت اينجا آمده قرارى به كار او بگذارد . در مراجعت از كربلاى معلى در اسدآباد حق نمك سابق را فراموش نكرده . نواب عليه و همراهان را يك شب و يك روز پذيرائى كرد . اسب قزلى هم به آقاى عماد السلطنه تقديم كرده . حق‌شناس است . شدت استيصال او را به اين كارها بازداشت .\r\nچند روز است متصل دو نفر زن سواره به سمت ده مىروند و اغلب دو سه دختر همراه به عمارت مىبرند . گويا اعليحضرت ميل زن گرفتن داشته باشند . خرازيهاى تازه از شهر آمده اسبابهاى خوب دارند . روزى دو سه دفعه به هر چادرى مىروند .\r\n\r\nسفر بد\r\nدوشنبه 5 - اعليحضرت سوار شده قله به شكار تشريف بردند . از بس در اين سفر براى شكار خلق مبارك تنگ [ است 
  ] و تغير مىفرمايند احدى همراهى نمىكند ، جز معدودى كه وجودشان لازم [ است 
  ] و از جهت كارى بايد باشند . هروقت حضرت و الا ملتزم ركاب بود چندين مرتبه به اصرار و ابرام به شكار روانه مىفرمودند . اين دفعه ابدا اسم شكار رفتن نمىبرند . ليكن مىفرمايند پائين ده دره‌هاى خوب كبك زياد\r\n\r\n\r\n","description":"","footnote":"\r\n( * ) عباسقلى خان نواب .\r\n","page_name":" 827 ","page_number":827},
  {"content":"\r\n\r\nاست ، البته برويد گردش كنيد . ديگر اسمى از چمن و گلكيله و قله در ميان نمىآورند .\r\nرويهم رفته سفر بىمزه‌اى است . هيچ كس راضى نيست . همه كس شكايت دارد و بد مىگويد .\r\n\r\nصحبت شيخ محمد حسن شريعتمدار با شاه\r\nحضرت و الا مىفرمودند ديروز در ناهارگاه صدراعظم صحبت بامزه‌اى از جناب شيخ محمد حسن شريعتمدار كرد . اين آقا از علماى طهران و اصلا استرابادى [ است 
  ] و پدرش مرد محترم باعلمى بود كه به حكم خاقان مغفور از استراباد طهران آمده رجوع محاكمات شرعيه با او بود . خيلى از پدرش تعريف مىكنند . اين آقا اگرچه مغرور و حرف‌زن است ليكن به قدر پدرش شأنى ندارد ، اما مرد حرافى است . از تيغ زبان او اغلب واهمه دارند . منبر مىرود و هرچه ميل دارد مىگويد . بلندقد ، تنومند و درشت است .\r\nدو سال است علاقه‌اى بواسطهء فوت شخص صاحب مكنتى در شهرستانك پيدا كرده ييلاق مىآيد . ضمنا از شاه و صدراعظم مخارج سال خود را دريافت مىكند و به آسودگى طهران مىرود و خيلى جاه‌طلب است . در اين‌جا هم نماز مىكند . موعظه مىكند . مردم را گرد خود جمع كرده دستگاهى دارد . ديروز شرفياب حضور بود . صدراعظم تعريف مىكند پس از گفتگوهاى رسمى شكايت زيادى از انتظام الدوله كرده بود كه ابدا سزاوار نيست اين پسرهء جعلق لوطى قرتى را حاكم ولايتى مثل دار المرز كنيد .\r\nعلما را اذيت مىكند ، مردم را صدمه مىزند . بد دعائى به وجود مبارك مىكنند . شيخ عبد الرحمن بيچاره از دست او در طهران مدقوق شد . آن يكى نزديك مردن است . فلان را چطور كرده . بعد اين صحبت بواسطهء كلمات صلح‌آميز صدراعظم قطع شده شاه فرموده بودند آقا چند زن دارى ؟ عرض كرده چهار پنج‌تا ، ليكن طورى بدشكل و كثيف هستند كه نمىشود به صورت آنها نگاه كرد . فرموده بودند از اين‌جا بگير ، دخترهاى خوب هست . عرض كرده بود شما كه فرصت نمىدهيد . باقى نگذاشته‌ايد . اينها انگشترى الماس مىخواهند . طاقه شال لازم دارند . معتبر شده‌اند . محترم هستند . شاه خندهء زيادى كرده فرموده است خير آقا باز هست ، تمام نمىشود . جويا شويد پيدا مىشود . خيال سفر خراسان دارد . سياههء اسبابى به نظر شاه رسانيده تقريبا دو هزار تومان مىشود . قرار شد صدراعظم مخارج راهى بدهد كه آقا تشريف ببرند .\r\n\r\nآقا ميرزا نصر الله خان\r\nمعتضد السلطنه آمد . امروز عزيز السلطان دعوت كرده آنجا رفت . شب را از من و تولوى خان دعوت كرد . غروب آنجا رفتيم . محمد حسين ميرزا تب و نوبه كرده حالت نداشت . قمار كاملى در منزل عزيز السلطان شد . دائى جان باز باخته بود . ساعت مجددا گرو رفت . شب مجلس خوبى بود . ميرزا نصر الله خان پسر كوچك معين السلطنه با پسر عبد الحسين خان از شهر آمده مهمان شاهزاده هستند . ميرزا نصر الله خان تار را بسيار خوب مىزند . محمد رضا ميرزا آواز بسيار خوب مىخواند و ضرب قشنگى مىگيرد .\r\n\r\n","description":"","footnote":"","page_name":" 828 ","page_number":828},
  {"content":"\r\n\r\nتا ساعت هفت از شب رفته بكوب بكوب بود . حقيقت آواز تار هردو اعلى بودند و خيلى خوش گذشت . هشتم معتضد السلطنه شهر مىرود . پريشب بارانى آمد . هوا سرد شده باد هم مىآمد . گاهى مه هم مىشود . به كلى هوا تغيير كرده با روزهاى اول مشابهتى ندارد . سفير كبير عثمانى وارد شده . آجودان مخصوص در عوض امين خلوت شهر به احوال‌پرسى رفت . مىگويند سلطان عثمانى يك دستگاه مبل اعلى براى شاه روانه كرده .\r\nسابقا سفرا تحف و هداياى زياد همراه مىآوردند ، اين زمان منسوخ شده خيلى به‌ندرت اگر چيز نازلى بياورند . اعليحضرت امروز قوچ بسيار بزرگ شكار فرموده بودند .\r\nمىگويند پانزده سال دارد و كمتر همچو شكارى ديده شده است . محمد على خان از بس اظهار نقاهت كرده ناخوش شده بىتماشا نيست . خيلى بد ناخوشى است . ميرزا مهدى مرخص شده همدان رفت . تولوى خان منزل نسقچىباشى رفته . آقاى عماد السلطنه هم شكار تشريف بردند . كبك خيلى كم شده هرچه باقى مانده به اعلى درجه شيطان [ اند 
  ] و از يك فرسنگى بلند مىشوند . توله استاپ زائيده چهار بچه دارد .\r\n\r\nآتشبازى انجدان\r\nپنجشنبه هشتم ربيع الاول - ديشب آتش‌بازى خيلى مختصر كثيفى كردند ، نه موزيك داشت نه خمپاره . يك ربع زيادتر طول نكشيد . در عراق هم والى همين‌طور آتش‌بازى تهيه كرده بود و ضرب المثل است . هرچيز كم بدى را مىگويند « مثل آتش‌بازى انجدان » است .\r\n\r\nانعامهاى پنج هزارى\r\nپريشب چادر فخر الملك رفتيم . حضرت و الا ، عماد السلطنه ، تولوى خان بودند .\r\nمعتمد هم آمد . مسئلهء تازه كه قابل ذكر است اين است در روز شكار خرس اعليحضرت از نازشستها به هريك كه حاضر بودند يك پنج هزارى انعام التفات فرمودند . من‌جمله معتضد السلطنه عرض كرده بود شاهزاده و عماد السلطنه و قهرمان ميرزا هم هستند .\r\nسه دانه پنج هزارى التفات فرمودند . جناب مجد الدوله خان سالار و ايلخانى قاجار جلو رفته گرفتند . چنانچه نوشتم ما جلوتر آمديم . بين راه يك پنج هزارى به حضرت و الا دادند كه شاه التفات كرده است . دو دانهء ديگر را مفت خود دانسته ، از شدت لئامت و خست نداده . تا پريشب نمىدانستيم من از فخر الملك گله كردم كه مگر ما آن روز جزو « سويت » اعليحضرت نبوديم كه انعام التفات نفرمودند ؟ تعجب كرده با معتضد السلطنه حكايت را بيان كردند و به شدتى متعجب و متحير بودند كه چه بنويسم . حقيقت كار تازه‌اى است . انعامى كه شاه بدهد آن هم در حضور صد نفر چقدر بايد انسان لئيم و كنس و دون‌همت باشد كه اين قسم كار از او سر بزند . صلاح ندانستند چيزى بگوئيم . همين‌طور باشد و حضرات به مردم معاند او بگويند . مجد الدوله الان يكى از متمولين ايران است و در اين دوره كارش از همه بهتر است . اما همين عيبها را دارد و به شدت لئيم و دنى است . بعد از شام مراجعت كرديم . تولوى خان هم امروز با\r\n\r\n","description":"","footnote":"","page_name":" 829 ","page_number":829},
  {"content":"\r\n\r\nنسقچىباشى سوار شده بودند . پنج كبك آورد . دو دانه فساد و سه دانه خودش زده بود . مىگفت دو سه تا هم گم شد . امروز هم به همان خيال سوار شديم . كبك بسيار كم ديده شد . كوهها بقدرى سخت است كه اسب و آدم ممكن نيست عبور كند . به اين شكل هم با آن كبكهاى قوش ديده و توله ديده شكار مشكل است . جاى شكار كبك هم نيست . به زور و قهر كارى بايد كرد . ناهار در نزديك ده آهار خورديم . با وجود آن‌كه طلوع صبح بيدار شده بوديم آقاى عماد السلطنه نگذاشتند بخوابيم . پنج به غروب مانده سوار شده هرچه گشتيم كبكى پيدا نشد . آخر الامر چند دانه كبك من ديدم دو تير انداختم نخورد . راه رفته ، خواب نكرده ، خسته مانده بدون يك كبك منزل آمديم .\r\n\r\nنايب السلطنه و ارنگه\r\nآقاى نايب السلطنه امروز از ارنگه تشريف آوردند شرفياب خاكپاى مبارك شوند . پس‌فردا مىروند . ارنگه تيول آقا شده . هر سال مىروند و چند دختر پيدا مىكنند . غالب صيغه‌هاى آقا حالا ارنگه‌اى است . سابقا بر خلاف اين ميل مبارك بود .\r\nپس از فوت پسرش دو صيغه گرفت مزه كرد . حالا دست‌بردار نمىباشند . متصل تجديد مىكنند . چند اولاد هم حالا از آنها دارند . در اين سفر هم سه دختر پسند فرموده به شهر روانه كردند . گمان مىكنم ارنگه دخترها و زنهاى خوب داشته باشد . نمونه‌اى از آن در طهران ديده‌ايم . الان هم هست . زهرا دختر غلامرضا بيك حقيقت خوب بود ، ناظم السلطنهء متعفن كثيف در سن چهارده كه عين شباب و خوبى او بود صيغه كرد .\r\nبعد از چندى طلاق گفت . حالا هم شوهر دارد . در آن سن من ديده بودم و حقيقت خيلى تعريف داشت . من هم اميد دارم يك سفر ارنگه بروم . يعنى با آقاى عماد السلطنه مذاكره كرده‌ايم .\r\n\r\nپايان سفر\r\nصدراعظم فردا صبح مىرود . ما هم انشاء الله روز يازدهم . سفر تمام شد . در سفر هشت سال قبل التفات شاه خيلى خيلى بيشتر بود . امسال كمتر است . نمىدانم جهت محبت زبانى صدراعظم است يا چيز ديگر . در آن سفر يرت و جاى چادر حضرت و الا را خود شاه معين فرمود . از اين چيزهاى ديگر قياس شود . امسال برعكس است .\r\nفقط صرفه‌اى كه انشاء الله تعالى خواهم برد همان حساب ملاير است كه احكامات سخت صدراعظم دادند و الان مشغول نوشتن حساب هستند . تا خداوند چه خواهد .\r\nاميدواريم از اين بليه خلاص شويم و اين عمل بگذرد . اگرچه يك دينار صرفهء نقدى ندارد ، مگر اين‌كه از دست مردم خلاص شويم و اين بدنامى تمام شود . چقدر بد آب و هواست . تمام مردم پيچش و اسهال گرفته‌اند . محمد على خان امروز بهتر است .\r\nجمعه 9 - ديشب ساعت دو از شب گذشته صدراعظم يك اسب كهر داز خوش نشان ، شش سال ، بسيار بسيار اعلى براى حضرت و الا فرستاد . خيلى اسب خوبى است .\r\nچندين مرتبه سوارى آن را ديده‌ام . يكى همان روز رفتن كجور كه از گردنهء يوش\r\n\r\n","description":"","footnote":"","page_name":" 830 ","page_number":830},
  {"content":"\r\n\r\nمىرفتيم بود . عربى شيراز و بسيار خوب است . امروز صبح از راه امامزاده داود به شهر رفتند .\r\nپنجم همين ماه بود به الموت رفتيم و شب در كولهء طالقان بوديم . پتوى جناب مرحوم ديشب گم شد و آن حكايت آن شب به يادم مىآمد . چقدرها افسوس از فوت او خورديم . خدايش رحمت كناد . هرچه افسوس بخوريم كم است . يك شب از آن سفر با تمام ايام مسافرت اين سفر برابر بود . انشاء الله ما هم روز يازدهم مىرويم . از گردو خاك التزام ركاب آسوده هستيم .\r\n\r\nشلوغى آذربايجان\r\nچندى است آذربايجان شلوغ شده . مجتهد تبريز اغوا كرده مردم بر خلاف طايفهء نظام العلمائيها شورش كرده‌اند . چون تمام عنان و اختيار وليعهد و آذربايجان به دست حضرات افتاده بود ساير طوايف بواسطهء حضرات بيكار مانده بودند . مجتهد هم با آنها از اول خوب نبود . پس از رفتن وليعهد از طهران خيلى آنها غلو كرده بيش از پيش كارها را ضبط كرده وليعهد را محاصره نموده بودند . شورش اول كه شد وليعهد تمام را اخراج كرد . بعد از چندى نجم السلطنه دختر فرمانفرماى مرحوم كه تازگى عيال وكيل الملك شده اندرون خدمت وليعهد رفته سرزنش زيادى كرده بود كه مردم چه حق دارند و شما چرا بايد تمكين كنيد . اين چه وضع است كه شما يك نوكر نتوانيد نگاه داشت . اين كلمات وليعهد را به سر غيرت آورده مجددا كارها را رجوع كردند .\r\nباز مردم شورش سختى كردند . اين مرتبه گفتند ابدا راضى نمىشويم كه يك نفر آنها در شهر تبريز بمانند . در كمال . . . وليعهد را مجبور كردند كه حضرات را پراكنده كند . قايم‌مقام كه در حقيقت پيشكار كل و صدراعظم بود قرار شد فرنگستان رفته در آب « ويشى » مشغول مداوا باشد . وكيل الملك [ كه 
  ] همه‌كاره و تمام ادارات سپرده به او بود مرخص شد . دبير السلطنه و سعيد السلطنه عتبات عاليات رفتند .\r\nنظام العلما كه سرسلسله و عقل كل حضرات بود به دهات خودش محض اصلاح مزاج مرخص شد . حالا تماما منتظرند تا از طهران و از طرف سنى الجوانب همايونى چه حكم شود و چه بكند .\r\nاز قديم گفته‌اند كه كار يك ولايت يا مملكتى تماما به يك طايفه نبايد رجوع شود ديگران هم محق [ اند 
  ] و از اين مشاغل بهره بايد ببرند تا همگى شاكر و دعاگو باشند . اگر كار آذربايجان تماما با آنها نبود هيچ‌وقت اين قسم فسادها برنمىخاست .\r\n\r\nورود به طهران\r\nيكشنبه يازدهم - ديشب فخر الملك اينجا بود . خيلى خوش گذشت . صبح زود بيدار شده چهار و نيم به ظهر مانده اردو و شهرستانك را وداع كرده سربالا شديم و در گلكيله قدرى معطل شده ، حقيقت جاى خوبى است . كبكى پيدا نشد . تمام را در اين مدت پراكنده كرده‌اند . در شهرستانك بهتر از اين نقطه براى شكار كبك نيست . راه\r\n\r\n","description":"","footnote":"","page_name":" 831 ","page_number":831},
  {"content":"\r\n\r\nقله را گرفته دو ساعت كشيد تا به توچال رسيديم . ناهار خورده ظهر سوار شديم در قله و شهر و آباديهاى اطراف خوب نمايان بود . حضرت و الا از جاده جدا شده به اصل قلهء « هفت‌برار » كه بلندترين قلهء البرز است تشريف بردند ، راه بغله و سرازير بود .\r\nاسب من و تولوى خان تندراه بود ، برعكس هميشه . در « پيازچال » يك فنجان چاى خورديم .\r\nآقاى عماد السلطنه رسيدند . محمد على خان به كثافت تمام بيچاره شهر مىرفت . چندين مرتبه معطل آقاى عماد السلطنه شديم . مخصوصا آرام تشريف مىآوردند . بچه‌هاى استاپ را قاسم مهتر در سطل گذاشته مىبرد . آقاى عماد السلطنه از راه منظريه تشريف بردند . ما از امام‌زاده قاسم سرازير شديم . هوا گرم شد . همين‌طور تند مىآمديم . راه تمامى نداشت . اسبها خسته شدند . نيم ساعت به غروب مانده در خانهء حضرت و الا پياده شديم . اگر آن همه معطل نشده بوديم خيلى زودتر مىرسيديم . پنج ساعته از شهرستانك به شهر همه كس مىآيد . الحمد لله همگى سلامت بودند . شكر خداى را به جاى آورديم .\r\nنزهت و هرمز تازه از چشم درد خلاص شده بودند . مغرب منزل خودم آمدم . هواى شهر خنك بود . الحمد لله سلامت از اين سفر پرزحمت خلاص شديم .\r\n\r\nبازگشت به طهران\r\nسه‌شنبه 13 - يازدهم درجهء سنبله هوا دو شب است خنك شده . اعليحضرت ديروز به سلطنت‌آباد تشريف آوردند . حضرت و الا امروز عصر از تجريش به شهر آمدند .\r\n\r\nعباس خان چنارى در طويلهء صدراعظم\r\nپسر و داماد و چند نفر از اقوام عباس خان از روز ورود او به طهران و رفتن به سفارت انگليس در خانهء حضرت و الا آمده‌اند . جوانهاى خوبى هستند . حالا خود عباس خان از سفارت به طويلهء صدراعظم رفته از تقصيرات او مجددا گذشتند و قرار شد طهران باشد و شخص صدراعظم از او نگاه‌دارى كند . اميرنظام با آن همه تعهد و اطمينان خلف و نقض عهد كرد . و بيشتر سيف الدوله جهت شد . مشغول نوكرى و قراسورانى ملاير بود . آنقدر دروغ گفتند تا مجددا فرار كرد . پسرش جوان خوبى است . بيشتر از هفده و هيجده ندارد . چهارصد سوار دنبال آنها بود ، تا نزديك طهران تعاقب كرده بودند . عباس خان چهل و هفت سوار همراه داشت . شب و نصف شب اغلب آنها فرار كردند تا خودش و هفت سوار باقى ماندند . يك‌سره به خانهء حضرت و الا مىآيد . چون تشريف نداشتند به سفارت رفت . حالا نامدار خان خزلى بناى كار را گذاشته . اين سوار و جمعيت از عقب عباس خان مراجعت كرده به سر وقت نامدار خان رفته است . خزليها هم شجاع و رشيدند . از اين سوارها خيلى ديده‌اند ، ابدا واهمه‌اى ندارند . اين آشوبها برنمىخيزد مگر بواسطهء بىنظمى حكومت و اين اسلحه‌هاى خوب كه به دست خودشان تجارت آن را مىكنند . راه مداخل مسدود است كه سالى مبلغى تفنگ از خارجه خريده به قيمت اعلى به اين اشخاص مىفروشند بلكه غالب آن را به زور و جبر بايد بخرند .\r\n\r\n","description":"","footnote":"","page_name":" 832 ","page_number":832},
  {"content":"\r\n\r\nچهارشنبه 14 ربيع الاول - حضرت و الا امروز مجددا شمران تشريف بردند .\r\nامين الملك بواسطهء آن‌كه حضرت و الا قنات حاجى سيد كاظم را پر كرده بود قنات ديگر حضرت و الا كه در باغ فردوس است پر كرده است حمايت مىكند و تاكنون حاكم مدعى نديده بوديم . صبح منزل محمد على خان رفتم . بيچاره سخت ناخوش است . عقب رضا خان طبيب و ميرزا زين العابدين فرستادم . هيچ كدام نبودند . هردو شمران رفته‌اند . در شهرستانك فخر الاطباء طبابت مىكرد . تشخيص مرض نداده در معالجه خبط كرده است و حالا كار مشكل شده خداوند شفا بدهد . جوان و آدم خوبى است .\r\n\r\nآشوب آذربايجان و همدان\r\nجمعه 16 - آذربايجان هنوز ساكت نشده . طورى سخت شورش كرده‌اند كه بواسطهء شليك تفنگ چهل نفر از شورشيان مقتول شده‌اند . پانزده هزار تومان وليعهد و ساير معتبرين براى تنزل نان از خود داده‌اند . بلكه نان تنزل كند و آسوده شوند . همدان هم بواسطهء كمى نان و اين شورش آذربايجان غيرت كرده نزديك است آشوبى بشود .\r\nقائم‌مقام و حضرات تماما خارج شده‌اند . تبريزيها نان را مستمسك كرده بواسطهء آن باطن خود را بروز داده‌اند . مىگويند جهت عمدهء گرانى نان همين نظام العلمائيها هستند .\r\nعصر ميرزا محمد حسين طبيب خودمان را برداشته با تولوى خان خانهء محمد على خان رفتيم . كامران ميرزا و شاهزاده بودند . مادرش و برادرش قزوين هستند . خاله‌اش والدهء كامران ميرزا است و آنجا بود . از اول سفر همه روز عنوان ناخوشى كرد تا به اين‌جا رسيد . كبدش عيب كرده و آن دل‌دردها بواسطهء كبد بود ، يعنى كبد ورم كرده بود و او دل‌درد گمان مىكرد . فخر الاطباء هم تشخيص نداد . تمام را معالجه دل‌درد كرد و حال آن‌كه تمامش غلط بود و بواسطهء همان دواها بدتر شد . حواس و هوشش بجا بود ، حرف مىزد ، قى و فواق عارض شده بود . بيچاره زنش [ را 
  ] پارسال كه الموت بوديم گرفت . بچه هم ندارد . دختر سبكتكين ميرزا پسر محمود ميرزا پسر خاقان خلدآشيان است . غروب تاج الدين ميرزا و شعاع الدين ميرزا آمدند . معين السلطنه امروز خانه را تخليه كرد . يكصد و سى تومان تتمهء اجارهء خانه را تمسك سپرد و درشكهء خود را گرو داد . والدهء گلين خانم در غياب ما تهيهء خود را ديده انشاء الله فردا عازم عتبات است .\r\nمحمد بيك همراهش مىرود . طويله باز شلوغ شد . شب را به اتفاق حضرات درشكه نشسته رفتيم . خدمت عزيز الدوله رسيده تا ساعت هفت آنجا بودم . بعد سوار شده منزل آمدم . كامران ميرزا كاغذى نوشته بود ، حالم را منقلب كرد تا صبح به خيالات گذشت . بد دنيائى و بد زمانه‌اى است . باز اميد دارم شفائى عاجل كرامت شود .\r\n\r\nحسين خان و حسن خان سردار\r\nشنبه 17 ربيع الاول - صبح بدى بود . در ساعت هفت محمد على خان بيچاره دنيا\r\n\r\n","description":"","footnote":"","page_name":" 833 ","page_number":833},
  {"content":"\r\n\r\nرا وداع گفت . بيست و هفت سال داشت . بلندقد و بسيار بامزه بود . خدايش رحمت كناد . از آمدن اين سفر بسيار اكراه داشت . به هزار لطائف الحيل همراه برديم . خيلى دل من سوخت . همصحبت و مونس ما بود . نوهء حسين خان سردار بود . حسن خان سردار و حسين خان سردار در ايام خاقان مغفور خيلى محترم و معتبر بودند . در قزوين صاحب علاقه و ملك زياد بودند . نه مكنت و نه شأن ، اولاد آنها در اين دوره ندارند و حال آن‌كه از نجبا بودند و خيلى خدمتها و رشادتها كرده‌اند . پاس خدمات آن دو برادر را كسى نگاه نداشته . اولاد آنها اعتبارى ندارند . خانهء حضرت و الا رفتم . آقاى عماد السلطنه آنجا بود . نوكر و پول براى حمل نعش و بعضى كارها فرستاديم . بلا عقب است . اولادى ندارد . در انجام سفر پارسال جناب تلف شد ، امسال محمد على خان . هردو از آدمهاى خوب بودند . رحمة الله عليهما .\r\nيكشنبه 18 - صبح منزل آمده بعد از ناهار سر ختم رفتم . روضه‌خوانى خوبى بود . خيلى گريه كردم . نعش را در امامزاده معصوم جنب امامزاده حسن ( ع ) امانت گذاشته تا از برادر و مادرش خبرى برسد . صد تومان مواجب داشت . محمد امين خان قرار شد فرمانش را بنويسد ، براى برادرش برقرار كنيم .\r\nوالدهء گلين خانم ديروز رفت . از شدت كسالت و پريشانى فرصت و دماغ رفتن آنجا را نكردم . هروقت خيال شطرنج و سفر را مىكنم حالتم منقلب مىشود . چقدر اسباب مشغوليات ما بود . روزى صد دست شطرنج بازى مىكرد . گمان مىكردى از عاقبت سفر اطلاع داشت كه آنقدر ابرام و اصرار در نيامدن داشت . در شهرستانك روزى نبود كه التماس رفتن شهر را نكند . تازه عيال گرفته بود و بيشتر براى ديدار او ميل داشت برود . جوان و ناكام از دنيا رفت .\r\n\r\nآقا سيد على اكبر\r\nدوشنبه 20 - خانهء حضرت و الا رفتم . شاه شهر تشريف آورده بودند فقط براى ملاحظهء مبل كه از جانب سلطان عبد المجيد خان سلطان عثمانى ارسال شده است .\r\nحضرت و الا زودتر تشريف بردند . من و تولوى خان بعد رفتيم . در اطاق آبدارخانه خدمت صدراعظم رسيديم . آقاى آقا سيد على اكبر آنجا بود . ميانهء آقا با ميرزا حسن به‌هم خورده و حالا طرف التفات شاه است . صدراعظم تملق زياد مىكرد .\r\n\r\nميرزا ابو الفضل و ميرزا حسن\r\nباز از آن كاغذها نوشته و به خانهء علما انداخته‌اند . نمىدانم نويسنده كيست كه خيلى مبرم است و ميرزا حسن را ضايع كرده . در اين ايام توليت مسجد سپهسالار را به ميرزا ابو الفضل واگذار كردند . جناب ميرزا حسن راضى نبودند . كاغذها نوشتند مجلسها منعقد كردند . من‌جمله در يكى از مجالس منعقده كه آقاى آقا سيد على اكبر حضور داشته و كنكاش اين مسئله را مىكردند ميرزا حسن گفته بايد ميرزا ابو الفضل را تكفير كرد تا اين كارها را به او واگذار نكنند . آقا سيد على اكبر قبول\r\n\r\n","description":"","footnote":"","page_name":" 834 ","page_number":834},
  {"content":"\r\n\r\nنكرده و گفته است چطور مىشود مسلمانى را بدون جهت تكفير كرد . مطلب ديگرى بگوئيد . گفته‌اند پس به بعضى مطالب جعلى او را مفتضح كنيم . تا خودش زير بار آن نرود و به دست خودمان بيفتد . باز آقا راضى نشده و خيلى نسبت به آقا بىاحترامى كرده‌اند . از آن مجلس به بعد كدورت سختى در ميانه واقع شده . ميرزا ابو الفضل را به تفصيلى به مسجد بردند و حالا مشغول نماز و درس و وعظ است . دست آقايان به جائى نرسيد . ميان عوام مثل است يك مدرسهء خراب بهتر از يك ملك آباد است .\r\nبارى فرمان محمد على خان را به مهر رسانيدم . حضرت و الا هم تفصيلى از مرض و فوت او بيان فرمودند . سفير كبير حضور مىآمد . در باغ جلوى قصر ابيض ايستادم .\r\nشاه تشريف آوردند به تالار عمارت كه مبل را مخصوص آن درست كرده بودند تشريف بردند . سفير آمده بالا رفت . مرد بلندقد آرامى است كامل و ريش‌خانى دارد . اسمش شمس الدين بيك است . شاه تركى فرمايشات مىفرمودند . بعد از رفتن سفير شاه پائين آمد . به حضرت و الا فرمودند تماشا كن . فخر الملك را همراه كردند نشان بدهد .\r\n\r\nسوغات عثمانى\r\nقالى يك تخته كار ازمير نه ذرع عرض و يازده ذرع طول ، فرش اطاق بود . سه دانه پردهء مخمل بسيار اعلى ، پنج نيم‌كت ، ده صندلى ، چهار ميز ، چهار جاى گلدان ، دو كتابخانه و دو قاليچه كه در كارخانهء مخصوص سلطان ساخته شده بود تماما مخمل و مطلا بود ، خيلى قشنگ و ممتاز . دو آينهء بزرگ هم آورده بودند . تماما را گفتند كار خود اسلامبول است حتى آينه . از هرجهت ممتاز و سلطنتى بود و اطاق را زينتى عليحده داده بود . مىتوان گفت بهتر از اين مبل در اطاقهاى سلطنتى نيامده است ، چنانچه يك صندلى آن در ساير اطاقها نيست مگر من‌بعد به خيال افتاده و بسازند .\r\n\r\nعمارت كوچك ابيض\r\nدر اين اطاق پرده‌هاى نقاشى كه سلاطين فرنگ فرستاده‌اند بسيار است . تماما تمثال خود آنهاست . دورنما و غيره ندارد . از اندازهء اطاق بزرگتر و زيادتر است .\r\nاين عمارت كه سمت مشرق است سه سال مىشود به توسط و معمارى امين الملك ساخته شده چندان عالى نيست . همين يك اطاق بزرگ را دارد . مابقى كوچك و خيلى محقر [ است 
  ] . چون نماى عمارت تماما سنگ است به قصر ابيض شهرت گرفته . اين عمارت را كوچك محض آن ساختند كه در زمستان محل جلوس شاهنشاهى باشد . گويا از سال اول يك مرتبه كسالتى به ذات همايون دست داد ديگر مسكن نفرمودند ، مگر در بعضى مواقع رسمى . اطاقهاى تحتانى آن يك پله گود است و خيلى كوچك . هواى باغ بواسطهء سقفهاى آهن طورى خفه و گرم بود كه هرگز حياطهاى كوچك طهران به آن گرمى نيست . زودتر منزل آمدم .\r\n\r\n","description":"","footnote":"","page_name":" 835 ","page_number":835},
  {"content":"\r\n\r\n\r\nمشق اردو\r\nشنبه 24 ربيع الاول - ديشب را خانهء حضرت و الا بوديم . آقاى عماد السلطنه ، شاهزاده خانم ، شاهزاده والى بودند . الحمد لله خوش گذشت . اعليحضرت امروز را عصر به سركشى و مشق اردوى قزاق تشريف مىبرند . پولكونيك حضرت و الا را دعوت كرده بود . بعد از ظهر با آقاى عماد السلطنه كالسكه نشسته تشريف بردند . من و تولوى خان هم محض تماشا چهار ساعت به غروب مانده سوار شده رفتيم . مدتها است بالاى قصر قاجار را محل اردو قرار داده ، آبادى خوبى هم كرده‌اند . طويله و خيابانهاى خوب درست كرده‌اند . دو دستگاه عمارت هم ساخته‌اند : يكى در باغ كوچك قصر قاجار و ديگرى مختصر و بالاى اردوست .\r\n\r\nلباس شاه\r\nسراپردهء اعليحضرت را پيش اردو در جاى خشكى زده بودند . شاه تشريف آورده بودند كه من رسيدم . قزاق مشق مىكردند . اعليحضرت در چادر روى صندلى نشسته بودند . سايرين در پشت سر شاه دو صفه و سه صفه . اعليحضرت سردارى ماهوت مشكى ، چكمهء براق ، شمشير بسيار خوبى كه بند آن الماسهاى بسيار درشت خوب داشت روى سردارى حمايل كرده ، در جيب سردارى و تكمه‌هاى آن الماسهاى خوب داشت و بعلاوه سردوشى زمردى زده بودند . شش زمرد بود ، هريك به اندازهء چهار پنج سانتيمتر طول داشت خصوصا دانهء وسطى آن‌كه خيلى بزرگ و ضخيم بود و حقيقت ديدنى بود . امروز در عوض شير و خورشيد و الماسهاى معمولى جلوى كلاه چيز تازه‌اى نصب كرده بودند . سه دانه الماس برليان مثلث و در زير آن از طلا مليله‌سازى كرده بودند . اصل تراش الماس هم مثلث بود .\r\n\r\nنشان شير و خورشيد\r\nنايب السلطنه و بعضى از صاحب‌منصبان « آكتيو » شير [ و 
  ] خورشيد معمولى را تغيير داده قسم ديگرى اختراع كرده‌اند . در عوض يك شير دو شير رو به هم ساخته‌اند ، مثل نشان انگليسها است . فقط فرقى كه دارد نبودن تاج در وسط و خوابيده بودن شير است . چون امتيازات تمام شده لابد چيز تازه اختراع مىكنند كه به اين واسطه تحصيل وجوه شود . چندى قبل لباس اختراع كردند حالا شير [ و 
  ] خورشيد .\r\n\r\nصحبتهاى شاه\r\nبارى شاه گاهى نشسته و گاهى ايستاده تمام را صحبت مىفرمودند . تعريف يك نفر از لوطيهاى ايام شاه مرحوم را مىفرمودند كه چه قسم قمه مىبست و چه الواطيها مىكرد . بعد وكيل الدوله را مخاطب فرموده مقرر داشتند چندين توپ از قسم توپهاى روس فورا بسازد . اسباب موزيك هم البته در قورخانه ساخته شود .\r\n\r\n","description":"","footnote":"","page_name":" 836 ","page_number":836},
  {"content":"\r\n\r\nصحبت تمام نشده بود ملتفت عزيز السلطان شده [ گفتند 
  ] : « عزيز چشمت درد مىكند ؟ » بله بله قربان . « كات » زده‌اى ؟ بله . عينك بگذار برندار . بايد اسبابهاى موزيك را خيلى به عجله بسازى و چرا تا حال نساخته‌ايد . توپها را هم بدون تفاوت درست كن .\r\n\r\nدفيله\r\nقزاقها دفيله كرده رد شدند . خيلى خوب مشق كردند . بعد بناى اسب‌بازى شد .\r\nبعضيها دسته دسته آمده اسبهاى خود را مثل شتر در زمين مىخوابانيدند . پولكونيك مرد جوان بلندقد بسيار بسيار خوش‌قواره‌اى است . جلوى شاه ايستاده فرمان مرخصى را خيلى بلند داد . صداى مهيبى داشت . اسب كهر خيلى خوبى سوار بود . شاه سوار كالسكه شده به محل اردو و عمارت تشريف بردند . گردوخاك بسيار بود . در جلوى عمارت كوچك كه بالاى اردو واقع است چادرى زده بودند . اطراف خيابان و چادر را به بيرقها و فانوسها زينت داده بودند . جلوى چادر در تخته‌اى اسلحهء قزاقى را نصب كرده بودند . يك‌دانه مجسمهء قزاق سواره از نقره به يادگار تقديم كردند . در سنت پطرزبورغ ساخته بودند . چندين دفعه از فقرهء نقره بودن آن سؤال و جواب شد .\r\nآخر الامر تا خود پولكونيك عرض نكرد مقبول نشد . آقا هم يك طاقه شال و صد تومان پول سفيد [ داد 
  ] . بعد در ايوان عمارت جمعا نشستند . ميوه و عصرانه همه‌چيز بود .\r\nچند فرنگى از آتاشه‌هاى سفارت و معلمين افواج آنجا بودند . ميزى را هم مشروبات همه چيز گذاشته بودند . آقاى نايب السلطنه ، صدراعظم ، حضرت و الا و سايرين بالاى ايوان [ بودند 
  ] اين فرنگيها جلوى ميز مشروبات پائين ايوان ابدا اعتنائى نداشتند . گرم صحبت [ بودند 
  ] و به قدر خرى غذا و مشروبات خوردند . غذاهاى گوشت و سبزى و نان به اندازهء پنج نفر هريك از آنها خوردند . [ ما 
  ] بستنى ، ليمونات خورديم .\r\nدر همين موقع يك نفر پردهء ايوان را از سمت مغرب بالا كرده كاغذى به دست :\r\n« آقاى صدراعظم ! حكم آقاى ملا محمد تقى است و امضاء جناب آقا سيد عبد الله ، به حكم شرع كسى گوش نمىدهد و اطاعت ندارد شما را به خدا حكمى و امضائى مرحمت كنيد آسوده شوم . » خنده درگرفت . صدراعظم فرمود شهر بيا امضاء بدهم آسوده شوى .\r\nنزديك غروب بود شاه بلند شدند . جميعا ايستاده بودند . اظهار رضايت و التفات خيلى به پولكونيك فرمودند . مرخصى خواست پس‌فردا اردو برهم خورده شهر برود . نزديك كالسكه در خيابان چند نفر از قزاقها قداره‌بازى كرده بعد اعليحضرت كالسكه نشسته به سلطنت‌آباد تشريف بردند .\r\n\r\nوضع قشون ايران\r\nاز قشون و نظامى كه دولت ايران دارد فقط اين يك دسته از سوار صورت ظاهرى دارند و با اين بازيها سالى يكصد هزار تومان پول نقد دريافت مىكنند . ساير قشون ايران اين صورت ظاهر را هم ندارد . تمام دنبال كاسبى و عمله‌گى و گدائى هستند .\r\n\r\n","description":"","footnote":"","page_name":" 837 ","page_number":837},
  {"content":"\r\n\r\n\r\nاحترام شاه به علماء\r\nجمعه سلخ شهر ربيع الاول - ديشب را خانهء حضرت و الا بودم . فخر الملك آنجا بود . شاه شهر تشريف آورده‌اند . امروز و ديروز چندين دسته از علماء به حضور مبارك مشرف شدند . در اين ايام خيلى به آنها احترام و التفات مىشود . آقاى آقا سيد على اكبر خيلى جلوه كرده‌اند . ترقى فوق العاده نموده‌اند . طلاب و سادات رو به آن سمت كرده ديوانيان هم بىاندازه تملق مىگويند . جهت هم معلوم است . همان فقرهء خارج شدن از حوزهء ميرزا حسن است . چنانچه مقرر شده هر حكمى آقا بكنند بدون تأمل و تعلل مجرا شود و احدى تخلف نكند ، خواه حق و خواه ناحق .\r\n\r\nعشق شاه به خواهر باغبانباشى\r\nگفتند خواهر باغبانباشى را در اين روزها شاه صيغه كرده و هرقسم بوده باشى را راضى كرده . ليكن فخر الملك مىگفت واقع نشده و خبر غيرواقع است . به جهت آن كه امروز شاه به مغرور خان خواجهء خانم باشى پيغام داد كه من هزار مسؤول شما را اجابت كردم و هرچه گفتيد اجرا داشتم ، پسنديده نيست شما يك مسؤول مرا اجابت نكنيد و به يك مسئله خاطر مرا آسوده نكنيد . اين چه قاعده و رسم است . مىگفت شاه ميل مفرط دارد و در حقيقت عاشق است . مدام و متصل اشعار عاشقانه مىخواند و آنى و دقيقه‌اى از خيال او بيرون نيست . با اين همه تفاصيل خانم‌باشى و پدرش راضى نمىشوند . ابا و امتناع دارند . خانم‌باشى مكرر گفته هرآينه اين فقره صورت گيرد ترياك خورده خود را هلاك مىكنم . ليكن به زعم اغلب صورت خواهد پذيرفت و به تدابير عملى در اين ايام فيصل خواهد گرفت . مثل حكايت ليلى و عايشه كه درست شده عمل گذشت . در اين سن و در اين موقع عشق و عاشقى تماشا دارد .\r\nخصوصا اشعار عاشقانه و ترنم به آن خالى از مزه نيست . بعد از ناهار به هرقسم بود يك پنج هزارى از حضرت و الا گرفته چاى خورده به اتفاق تولوى خان ، سليمان ميرزا و شريف خان كه حالا سرهنگ شده و اصرار دارد خان سرهنگ خطاب كنيم به حضرت عبد العظيم با راه‌آهن رفتيم .\r\n\r\nوصف راه‌آهن حضرت عبد العظيم\r\nمختصرى از نظم و آسودگى راه‌آهن شرح دهم . مدتى بود نرفته بوديم و به كلى از وضع و قاعده عارى بوديم . چه راه‌آهنى ! چه كارى ! چه وضع مغشوشى ! نصف دالان را ديوار كوتاهى كشيده قهوه‌خانه كرده‌اند و در نصف ديگر آجيل‌فروشى و سكنجبين فروشى ، سيب‌زمينىفروشى ، نان‌خشكى ، سقا ، هريك گوشه‌اى نشسته متصل به رسم و قاعدهء ايران فرياد و داد مىكنند . گدا از زن و مرد ، كور ، عاجز متصل مشغول تكدى و اذيت مىباشند . دو سه درويش هم در ميان قهوه‌خانه و اطاق و دالان صداهاى كريه خود را بلند كرده مداحى و نقالى مىكنند . در و ديوار عمارت به يادگاريها و اشكال\r\n\r\n","description":"","footnote":"","page_name":" 838 ","page_number":838},
  {"content":"\r\n\r\nبىمعنى كه با زغال كشيده و نوشته‌اند مملو است . اگر انسان بخواهد ملاحظهء مطالب و عبارات ركيك و سخيف آنها را بكند دو روز كار دارد . خصوصا سمت زن‌ها و مطالبى كه به آنها نوشته‌اند خيلى بامزه است . درست مثل كاروانسراهاى بين راه بلكه چندين درجه بدتر . دو اطاق دارد . اولا اطاقها به دالان در ندارند . در هر اطاقى دو نيم‌كت گذاشته‌اند . چيزى كه از نيم‌كت به آن اطلاق مىشود همان پايه و تكيه‌گاه است . رويه و آستر و رنگ هيچ ندارد و شكسته و خراب [ است 
  ] . صداى « قال‌مقال » قهوه‌خانه و دراويش و نقال و ساير چيز فروشها و مردم بىتربيت گوش را كر مىكرد .\r\nخاكروبه و پوست تخمه و ساير ميوه‌جات در دالان و اطاق ريخته . هركس به خيال خود مشغول است . ابدا جاى نشستن نيست . با اين وضع كه تفصيل داديم يك ساعت ايستاده بوديم . يك نفر آدم معقول هم نيست كه مردمان محترم را شناخته اقلا به ايوان شرقى ببرد كه از اين جنجال و صدمه خلاص شوند . در باز شد ، خواه يك نفر باشد و صد ماشين . خواه صد نفر باشد و يك ماشين . بدون ملاحظه مثل گلهء گوسفند كه از گرگ رميده باشند به حالت اجماع مىدوند و در اين دويدن كلاهها مىافتد ، زمينها مىخورند ، كفشها از پا خارج مىشود كه خيلى بيشتر اسباب معطلى آنها مىشود . در وقت رفتن به اطاقهاى ماشين هم ابدا ملاحظهء بليت كه گرفته و در دست دارند نمىكنند . به هركجا شده داخل مىشوند . بعد اجزاء راه‌آهن يا سؤال مىكنند يا مىگويند اطاق فلان است . آن وقت اختيارا يا جبرا به جاى خود مىروند . اطاقهاى ماشين كثيف‌تر از گار بود . خدا شاهد است روى نيم‌كتهاى مخمل بشدتى خاك نشسته بود كه رنگ قرمز مخمل پيدا نبود . رنگ خاك شده بود . شيشه‌هاى پنجره‌ها را برداشته در عوض حلبى گذاشته‌اند . آن هم نه حلبى سفيد ، از حلبى سياه كه نفت در آن از روسيه مىآوردند .\r\nراه خرابى پيدا كرده متصل اطاقها كج و راست مىشد . به زحمتى حضرت عبد العظيم رسيديم و غصهء اين را داشتيم كه در مراجعت هم گرفتار و مبتلى خواهيم بود . بارى زيارت كرده نماز را خوانديم . يك ساعت و نيم به غروب مانده از حرم بيرون آمده بين راه تاج الدين ميرزا و شعاع الدين ميرزا رسيدند . گفتند ماشين رفته . هرقسم بود مراجعت كرده نيم‌ساعت صحبت كرديم . بعد به سمت گار آمديم . قدرى قرقره ، نخ و چاقوى قزوينى و سوزن و سنجاق و دستمال سوغات خريده شد . ماشين تازه رفته بود .\r\nنيم‌ساعت در بيرون گار كنار خيابان قدم زديم . به همان كثافت و صدمهء مغرب به شهر رسيديم . سوار شده خيلى دير منزل رسيدم . سرم به شدت درد مىكرد و تا صبح باقى بود . حقيقت من‌بعد نبايد با راه‌آهن رفت . مدتها بود نرفته بوديم و از وضع و قاعده بىخبر بوديم و الا هرگز اين مرتبه هم نمىرفتيم . تقصير خود اهل مملكت است و الا روز اول خيلى نظم داشت . از بس الواطى و شرارت و هرزگى كردند به اين شكل شد .\r\nدر حقيقت اين هم زيادى است . قابليت اين را هم نداريم .\r\nسه‌شنبه 4 ربيع الثانى - كاغذ مفصلى جهت محمد حسن ميرزا نوشتم . خيال آمدن ندارد . در كاغذ نوشتن هم عاجز است . خيلى مختصر مىنويسد . هيچ از وضع كار و حالش درست مطلع نمىباشم . چندى بود ناخوش بود . الحمد لله بهتر شده است .\r\n\r\n","description":"","footnote":"","page_name":" 839 ","page_number":839},
  {"content":"\r\n\r\nخيلى سؤالات كردم تا جواب چه رسد .\r\n\r\nنجف‌آباد حاجى ميرزا آقاسى\r\nآقاى عماد السلطنه تشريف آوردند . قريهء نجف‌آباد كه در بيرون دروازهء حضرت عبد العظيم واقع است به امين الملك فروخته شد . پنجاه هزار تومان قيمت آن را در عوض قرض بانك مرحمت فرمودند . اين قريه از قراى انتقالى حاجى ميرزا آقاسى مرحوم است و خيلى خوب دهى است . عمارت تازه‌ساز و باغ بسيار خوب دارد . قنات آن از شهر مىگذرد . عمارات و باغات بسيار بواسطهء آن آباد است .\r\n\r\nفروش باغ لاله‌زار\r\nباغ لاله‌زار هم فروخته شد نود هزار تومان . صدراعظم و امين الملك ، حاجى امين السلطنه ، امين همايون ، امين خلوت ، عزيز خان خواجه خريدند . در سال گذشته كه خيال فروش بود حضرت و الا هم جزو شركاء بودند . امسال بدون اطلاع خريدند و نگذاشتند ما هم داخل باشيم . خيلى نفع خواهند كرد . مكانى از آن بهتر در نقطهء طهران نيست . هفتاد هزار ذرع است . قنات مخصوص هم دارد . البته ذرعى سه تومان فروش خواهد رفت .\r\n\r\nقيمت تفنگ ورندل\r\nقيمت اين باغ را هم به نايب السلطنه دادند . در عوض تفنگهاى ورندل كه حضرت و الا چندى قبل از خود تنخواه داده براى فروش خريده بودند گرفته شد . آقاى نايب السلطنه دانه‌اى چهار تومان خريده بودند به شاه دانه‌اى دوازده تومان با كمال اكراه دادند و خيلى اظهار خدمت نمودند و به همه كس مىفرمايند محض شاه و حقوق نوكرى بود كه به اين قيمت فروختم ، و الا همه كس دانه‌اى چهل و پنجاه تومان مىخريد . مابقى آن را اعلان كرده‌اند هركس طالب باشد در قورخانهء مباركه توسط جناب وكيل الدوله سردار افخم فروخته مىشود .\r\n\r\nحاجى همدانى و فروش تفنگ\r\nاكراد و الوار ايران متصل خريدارى كرده هيچ از صدمات من‌بعد آن ديوانيان مستحضر نمىباشند . ليكن حاجى همدانى اگر تفنگ مكنزى به عباس خان فروخته بود در اين ايام به حكم اميرنظام در همدان دستگير كردند دو هزار تومان جريمه درخواست مىكردند . اهل شهر شورش كرده حاجى مشار اليه را از قلعهء حكومت بيرون آورده نزد آخوند ملا عبد الله بردند . بارى تفنگهاى سابق و اين تفنگها اسباب خيلى شرارت و نافرمانى جمعى خواهد شد و سالها گرفتار و پشيمان خواهند بود .\r\nعصر با آقاى عماد السلطنه سوار شده خانهء حضرت و الا رفتيم . شاهزاده بگم و مادرش بودند . خيلى صحبت كردم به جائى نرسيد . . . « 1 » خوب چيزى شده و حيف است . به\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 840 ","page_number":840},
  {"content":"\r\n\r\nدست ديگران بيفتد . شيرين و خوش‌صحبت است . معين السلطنه پدرش مدتى است خانه را تخليه كرده ، اما تتمهء كرايهء خانه هنوز داده نشده است . هرمز ميرزا و نزهت الحمد لله سلامت هستند . هرمز خيلى بامزه شده و تماشائى است . خداوند حفظ كند هروقت عصر آنجا مىروم و شب نمىمانم كوكب سلطان اوقاتش تلخ مىشود و تا دو روز مرافعه دارم . امروز خيلى بامزه صحبت مىكرد .\r\n\r\nنايب السلطنه به جاى وليعهد\r\nپنجشنبه ششم ربيع الثانى - صبح را خانهء حضرت و الا رفتم . آقاى عماد السلطنه تشريف داشتند . ميرزا عباسقلى سپهر آمد مىگفت باعث ناخوشى نايب السلطنه رفتن به آذربايجان است . شنيده‌ام از جاى موثقى كه صدراعظم به شاه عرض كرده خوب است حضرت و الا اميركبير را در عوض وليعهد آذربايجان روانه كنيد وليعهد طهران بيايد . اغتشاش آذربايجان هنوز آرام نشده . آقاى نايب السلطنه بواسطهء اين فقره تعرض فرموده‌اند و هرگز ممكن نيست بروند . گذشته از آن‌كه كارشان در طهران بهتر و مداخل زيادتر است علاقهء ملكى آقا هم بيشتر اسباب « پرتست » خواهد شد .\r\nاصل اين خبر را هم نمىتوان اعتماد كرد . كسى جرأت نمىكند و هيچ كس در قيد نيست و پلتيكى در ميانه نيست . شورائى نمىكنند . هرچه پيش آيد خوش آيد ، و الا اين تغيير و تبديل چندين حسن داشت و باعث خيلى تمجيدات بود .\r\nاندرون رفتيم صحبت سيد قزى « * » به ميان آمد . مدتها در حضور مبارك مشغول بودم . تمامش خيال بود . هرگز صورت نخواهد گرفت . اما از صحبت و تصورات آن ناگزير بودم و اغلب را برحسب حكم بيان مىكردم .\r\nبعد از ناهار اطاق تولوى خان رفتيم . ميرزا ابراهيم صحبت مىكرد . شش هفت مجلس در خانهء حضرت و الا بايد بخوانيم از اندرون و بيرون . خداوند به حق محمد و آله اين خانهء اميد را از ما نگيرد . تمام دل‌خوشى ما آنجاست . هر ساعتى به عمرى برابر است . از جاى ديگر خوشحالى نداريم .\r\n\r\nوضع نوه‌ها و دخترهاى شاه\r\nروزگار موافقتى ندارد . بيكار بل بيعار ، متفكر و حيران مىباشيم . شاه هم ابدا در خيال نيست و گمان نمىكند ما و امثال ماها در طهران زنده هستيم . معدوم صرف [ هستيم 
  ] . كسى كه به خيال او هيچ وقت نمىآمد ماها هستيم . نوه‌هايش از ما بدتر ، دخترهايش از آنها . با جنس شاهزادگان دشمن [ است 
  ] و احدى از آنها را به خود راه نمىدهد . ما به فكر خود هستيم . به ديگران كارى نداريم . مسعود [ سعد 
  ] وصف حال خوب گفته .\r\n\r\n\r\n","description":"","footnote":"\r\n( * ) از همين سيد قزى مكرر در روزنامه‌هايم ذكرى شده بعد از سيزده سال از تاريخ اين روزنامه در سنهء 1323 قسمت شد اما چه . آن خلق داودى متغير شد . . . با اين همه سوز و گدازها و تعريفها ساختيم كه نساختيم كه نخواهيم ساخت . رجوع به روزنامه 1324 و 26 [ 13 
  ] شود .\r\n","page_name":" 841 ","page_number":841},
  {"content":"\r\n\r\n از پس من غم است و پيش غم است * زبر من نم است و زير نم است\r\nاين دل بسته خستهء درد است * وين تن خسته بستهء الم است\r\nعجبا هرچه بيش مىنالم * مر مرا رنج بيش و صبر كم است\r\nبيشمار انده است بر من جمع * اين بلا بين كزين شمرده دم است\r\nآتش طمع و دود آز و نياز * همه از بخت دوزخ شكم است \r\nبگذريم نصيب و قسمت ما همين است . شكر بايد كرد . الحمد لله به يك اندازه راحت هستيم . خداوند عمر به حضرت و الا بدهد و اميد ما را از آن خانه قطع نكند .\r\n\r\nوضع والى و حاكم\r\nفردا صبح را آقاى عماد السلطنه دعوت فرمودند . غروب منزل رفتم . خيلى شاهنامه خواندم . دو حكايت هم از الف‌ليل خواندم ، خيلى بامزه بود . كاغذى محمد ميرزا در جواب رقعهء من نوشته بود . خيلى « شاه اندازى » كرده بود . از يك سال حكومت شاهزاده خيلى تفاوت كرده‌اند باشد تا بيايد و تلافى كنم . گيلان هم مغشوش است . امسال مثل ركن الدوله معزول خواهند شد . اگرچه گيلان خيلى منظم‌تر است و حساب ملك‌آرا خيلى درست‌تر و تمام حقوق مردم رسيده است ، بر خلاف شيراز . اما دوغ و دوشاب يك‌سان [ است 
  ] . چون مؤيد الدوله پنجاه هزار تومان مىدهد حسام السلطنه هم حاضر است . هردو عريضه داده‌اند ممكن نيست ندهند و حال آن‌كه مؤيد الدوله مبلغها مقروض [ است 
  ] و دويست هزار تومان متجاوز از مال ديوان را خورده و حساب حكومت دوازده سال قبل گيلان او نگذشته تا برود به حساب ساير جاها .\r\n\r\nتذكرهء احوال رودكى - عايدى سالانهء عضد الملك\r\nجمعه هفتم - صبح را خانهء آقاى عماد السلطنه رفتم . ميرزا ابراهيم وعده كرده بود براى نوشتن تذكرهء احوال رودكى آنجا بيايد . هرچه معطل شديم نيامد . اندرون رفتم ديدم نزهت و كوكب سلطان آنجا هستند . معلوم شد قبل از من آمده‌اند . ميرزا محمد حسين حكيم‌باشى هم آمده بود . بعد از ناهار بيرون رفتيم . ناهار فقط آش رشته بود . محض بىميلى من درست كرده بودند . مجبورا خوردم . قدرى گذشته سوار شده از دروازهء دولاب بيرون رفتيم . باغ سليمانيهء عضد الملك رفتيم . اين قنات سليمانيه سالى دوازده هزار تومان اجاره مىرود و نقدا در طهران به جناب عضد الملك داده مىشود .\r\nعضديه و هاشم‌آباد كه هريك نيم فرسنگ با دولاب مسافت ندارند سالى پانزده هزار تومان ، روى هم رفته سالى بيست و پنج هزار تومان خرج دررفته به عضد الملك عايد مىشود .\r\n\r\nغرور عضد الملك\r\nباغ را ضايع كرده بودند . خيلى بىصفا بود ، تماشائى نداشت . اين دهات است كه عضد الملك را آنقدر مغرور كرده . در دروازهء طهران بيست و پنج هزار تومان به\r\n\r\n","description":"","footnote":"","page_name":" 842 ","page_number":842},
  {"content":"\r\n\r\nآدم عايدش شود بايد غرور و تكبر پيدا كند . عضد الملك گذشته از اين دهات املاك بسيار در زرند و ساوه و شهريار و برقان دارد . چاى و عصرانه خورده نماز كرديم .\r\nحكيم‌باشى هم بود . نيم‌ساعت به غروب مانده شهر آمديم . شب را هم آقاى عماد السلطنه نگاه داشت يعنى اسباب نگاه‌دارى را كاملا فراهم آورده بود و از شبهاى خوب بود .\r\n آمد بر من به چشمكان خواب‌زده * سر تا به قدم به عنبر ناب زده\r\nهمچون دل من دو زلف را تاب زده * رخ چون گل نو شكفته بر آب زده \r\nصبح زود بيدار شده خانهء شاهزاده خانم رفتيم . شاهزاده والى پس‌فردا شهر مىآيد . از آنجا خانهء حضرت و الا رفتم . عصر منزل آمدم .\r\n\r\nشاه و خواهر باغبانباشى\r\nجمعه 14 ربيع الثانى - هواى شهر كمى خنك شده مردم از بامها پائين آمده به اطاقها رفته‌اند . شاه پريشب شهر تشريف آوردند . هرچند شب يك بار با خانم‌باشى مرافعه دارند . هنوز راضى نشده و خواهرش را اندرون نياورده‌اند . شاه خيلى اصرار دارد و با يك دل دودل مىخواهد بردارد . نمىتواند ترك باشى را كرده او را بياورد و نه دست از محبت آن يكى كشيده راضى مىشود ديگران ببرند . هروقت اظهارى به باشى مىكند يا آنكه از خارج آدمى نزد پدرش روانه مىكند دو سه شب باشى قهر مىكند . به هزار مرافعه و تعارفات زياد راضى به صلح مىشود و چندى حرف نمىزند .\r\nباز تجديد مىكند . باشى هم معتبر شده . از انيس الدوله گذشته است ، جوان و خيلى بهتر هم هست . پريشب كه شاه شهر آمده بود باشى قهر بود . به ورود شهر آدم فرستاده چهاردست لباس بسيار اعلى خريده با پارچه جواهرى غروب شمران روانه كرده هرقسم بود دو ساعت از شب رفته خانم را آوردند . فخر الملك براى شاهزاده والى گفته بود و او براى من بيان نمود كه آغا بشارت خواجه وارد شد . فرمودند هان آوردى ؟ بلى قربان هرقسم بود تشريف آوردند . مجد الدوله شام زود زود زود بده .\r\n\r\nتعريف پيشخدمتها از شاه\r\nهروقت لباس تازه‌اى يا جواهر و نشان و كلاه خوبى شاه مىپوشد و مىزند برحسب رسم پيشخدمتها تعريف مىكنند . ماشاء الله اين سردارى خيلى خوب به شما مىآيد . خيلى بهتر شده‌ايد . ماشاء الله مثل جوان چهارده ساله هستيد . ديگرى مىگويد هيچ جوانى به پاى شما نمىرسد . خصوصا اين كلاه و شير خورشيد تازه ، به‌به ! فورا شاه به آينه نگاه كرده اگر هزار كار در ميانه باشد زمين گذاشته سمت اندرون و به عمارت باشى تشريف مىبرند . خودى نشان داده بعد بيرون تشريف مىآورند .\r\n\r\nوضع مزاجى و سلامت شاه\r\nعيش و راحتى را خداوند براى اين شاه تمام كرد . هيچ هارونى و هيچ بهرامى عمرشان به اين خوشى و راحتى نگذشته . يك شب عيش و سلامت مزاج اين شاه را\r\n\r\n","description":"","footnote":"","page_name":" 843 ","page_number":843},
  {"content":"\r\n\r\nبهرام در تمام عمرش نداشته . اين بنيه و مزاج در هيچ بنى نوع انسان نبوده . دروغ است اگر كسى بگويد به خوبى بنيه و مزاج شاه بنيه و مزاجى ديده‌ام . بلكه محال است .\r\nخداوند همه چيز را براى او تمام كرده . هرگز يك شب ناخوش نشده . مدت العمر رنگ هيچ مرضى را نديده . يك‌مرتبه دندان‌درد نكشيده . يك روز غذايش كم و زياد نشده .\r\nلذت بزرگ دنيا سلامت مزاج و اشتهاى خوب است . هردو را ماشاء الله از اول عمر تاكنون به همان قاعده و قانون دارند و با روز جوانى هيچ تفاوتى ندارد . هرچه بخورند آن مزاج صبح تحليل مىبرد . ماشاء الله خوب هم در اين فقره عامل شده‌اند .\r\nهيچ كس از عهده بيرون نخواهد آمد . اول صبح يك فنجان بارهنگ يا چيزى مثل آن ميل مىفرمايند . بعد ناهار قليان شاه را از بيرون مىآورند . يك فنجان « سوپ » بسيار اعلى كه از يك من گوشت گرفته باشند با دو سيخ كباب و انواع نانها و پنيرها به اندازهء ناهار يك مرد قوىجثه ميل مىفرمايند . بعد بيرون يا حمام تشريف مىبرند .\r\nغالب روزها حمام مىروند . دو ساعت گذشته ناهار خبر مىكنند . يك ساعت و نيم هم ناهار طول مىكشد . چندين قسم كباب از گوشت بره و تيهو [ و 
  ] كبك [ و 
  ] بلدرچين [ و 
  ] نازى [ و 
  ] پرت و غيره و غيره . يك ظرف استخوانى وسط سفره گذاشته شده خدا شاهد است آن را پر مىكند از استخوان كباب و بيشتر كباب ميل مىفرمايند .\r\nبعد قدرى از غذاهاى ديگر . آن وقت اگر ايام سفر و سوارى است يا سوار مىشوند يا مشغول كارهاى ديگر . اگر حضرات بلند شده [ اند 
  ] راه مىروند . دو ساعت در بيرون و اندرون راه تشريف مىبرند و اقلا ده مرتبه آب ميل مىفرمايند . آب را هم در سوارى ميان قورى طلا و در شهر و حضر در ليوانهاى آذربايجانى يا كردستانى كه رنگ آنها قرمز است و گل آنها معطر و هميشه تازه تازه مىآورند . چاى ميل فرموده بستنى مىآورند و رسم شاه است كه بستنى را با همان ظرف خودش كه ميان يخ گذاشته شده مىآورند جلوى شاه گذاشته با قاشق ميل مىفرمايند . همين‌طور جلوى شاه است تا تمام شود . آب انار هم هميشه حاضر است .\r\nبه قدر يك كاسهء بزرگ هميشه آب انار ميل مىفرمايند . آن وقت چاى صرف شده هلو يا شليل ميل مىكنند ، بعد هندوانه و خربوزه ، اگر زمستان باشد مركبات كه خيلى هم ميل دارند . آجيل و آچارات متصل جزو تنقل است ، حتى سنجد و كشمش و نخودچى و در زمستان ميوه‌جات خشك از همه قبيل . غروب اندرون تشريف مىبرند و نيم‌ساعت از شب رفته شام شاه را مىبرند به اين تفصيل .\r\n\r\nشب شاه\r\nتمام خانمها در اطاق شاه حاضرند . تماما لباس عوض كرده و بزك كرده شاه بالاى سفره نشسته . غذاهاى مخصوص هم از آبدارخانه و قهوه‌خانهء اندرون و از خانهء انيس الدوله دانه دانه مىآورند . شرابهاى فرنگى خصوصا « بردو » ميل مىفرمايند .\r\nعرق هيچ ميل نمىكنند . شراب هم خيلى كم ، اندازهء آن را نمىدانم اما كم . يقين ده برابر زياد [ تر از 
  ] ديگران است .\r\n\r\n","description":"","footnote":"","page_name":" 844 ","page_number":844},
  {"content":"\r\n\r\nاز خادمان حرم جلالت فقط كسى كه اذن جلوس دارد همان انيس الدوله مىباشد و اين شرافت را مدتى است دارا هستند . سايرين ايستاده و او نشسته است . ميز كوچكى هم نزديك اوست كه شراب و عرق او را گذاشته‌اند . صحبت مىكند و مىخورد و سايرين هم هريك چيزى مىگويند و شاه خنده و صحبت مىكند . اگر ميل مبارك به استماع نغمات دلكش باشد چند نفرى از خانمها براى اين كار حاضرند . از كمانچه و تار و ارگ [ و 
  ] پيانو [ و 
  ] دمبك [ و 
  ] دايره هركدام را ميل كنند حاضر كرده در همين موقع مىزنند . انواع شوخيها و هرزگيها ميانه هست . دو سه ساعت شام طول مىكشد . بعدا مىفرمايند قورق قورق ! خانمها بيرون مىروند . شاه مشغول مىشود با صحبت خدمهء قهوه‌خانه . حالا معلوم است با خانم‌باشى . بعد از آن‌كه به اطاق خواب تشريف بردند غلام‌بچه يا خواجه را مىفرمايند فلان خانم را بياوريد . اين خانمها جمعا به اطاقهاى خود مىروند و همان‌طور لباس پوشيده و بزك كرده منتظرند تا غلام‌بچه يا خواجه برود . هركدام را برد ديگران مطلع مىشوند و مىخوابند . شام را هم قبل از غروب تماما مىخورند . بعد از يك ساعت از خدمت شاه بيرون آمده به اطاق و عمارت خودشان مىروند و صبح آن روز هم محض آن‌كه معلوم شود فلان خانم ديشب خدمت شاه بوده از اطاق بيرون نمىآيد و تا غروب در اطاق است .\r\nبعضى شب [ ها 
  ] پس از رفتن خانم اولى خانم ديگر احضار مىفرمايند . اما حالا كلية ميل با خانم‌باشى است و هميشه او است مگر بعضى از شبها . دو نفر از خدمهء قهوه‌خانه تا به صبح بايد پاى شاه را مالش بدهند . يعنى تمام بدن شاه را . اگر دقيقه‌اى منصرف شوند شاه بيدار مىشود . اين خدمهء قهوه‌خانه هم غالبا دخترهاى خوب هستند كه اول مشغول اين قسم كارها مىباشند و بعد از چندى ترقى مىكنند . دو نفر خواجه هم در اين عمارت خوابگاه جاى مخصوص دارد كه تا صبح كشيك مىكشند .\r\nصبح هم بايد چشم شاه به صورت خانم‌باشى بيفتد . قبل از بيدار شدن شاه حاضر مىشود . اوايل عزيز السلطان بود حالا كه او نيست باشى مىباشد .\r\nاين مختصرى بود از مطول . هيچ قلم نويسنده‌اى از عهدهء نوشتن بيرون نمىآيد .\r\nهر ساعت آن كتابى است . صحبت و شوخى و خوراك او از اندازه و قياس و تصور بيرون است . هرگز به رشتهء تحرير بيرون نخواهد آمد . بايد ديد يا شنيد . الحمد لله به هردو گرفتاريم و عمر مردم اين دوره تماما به اصغاى همين كلمات گذشته و مىگذرد .\r\n\r\nنارنجستان\r\nدوشنبه 17 ربيع الثانى - صبح خانهء حضرت و الا رفتم . نارنجستان اندرون از سرماى سال گذشته خشكيده بناى اطاقى فرموده‌اند . خيلى خوب مىشود . ازارهء حياط و فرش آن را هم عوض مىكنند . نارنجستان بيرونى را دستى خشك كرديم . حقيقت چيز پوچى است و به سليقهء اين زمان دور است . گل‌كارى و وضع باغچه‌هاى حالا دخلى به آن نارنجستانهاى كثيف گود بىصفا ندارد . سابقا خيلى ميل و اعتقاد به\r\n\r\n","description":"","footnote":"","page_name":" 845 ","page_number":845},
  {"content":"\r\n\r\nنارنجستان داشتند ، حالا به كلى بر خلاف است . حقيقت زحمت و مرارت آن بيش از ثمر و بر آن بود . خوب شد متروك شد . سالى مبلغى مخارج داشت . نارنجستان بيرونى مخروبه شده بود . چهارصد تومان برآورد تعمير و مرمت آن را كردند و حال آن‌كه دينارى قيمت نداشت و صفاى آن به قدر يك تپه گل نبود و ثمر آن در سال هيچ بود .\r\nحالا كه الحمد لله آسوده و خلاص شده‌ايم .\r\nشاهزاده آغا و شاهزاده والى بودند . تمام اهل اندرون در حياط محبوسند . قضا را امروز آنجا هم كاهگل‌مالى داشتند و در زيرزمين محبوس بودند . خيلى تماشا داشت .\r\nعصر سه چهار دقيقه باران آمد . خيلى شهر و كوچهء ما كثيف شده است . شب را هر قسم بود نگاه داشتند . نيم ساعت شب باران آمد . زمين و زمان تازه شد . چقدر شهر كثيف بدى است .\r\nنزهت خانهء عماد السلطنه رفته بود . هرمز حالت خوش چندانى نداشت . ماشاء الله خيلى نمكين و بامزه است . نزهت هنوز حرف نمىزند . بعضى كلمات را به شخص حالى مىكند . زبان دايه‌اش شيرين نيست . مىترسم مثل او شود . باوقار و سنگين است . هرمز درشت‌تر شده و خيلى زرنگ است . چند دسته تخته با تولوى خان بازى كردم . شاهزاده والى از همه بيشتر تقدس به خرج مىداد . . .\r\n\r\nمستوفى شاهزادگان\r\nچهارشنبه 19 - دورهء مهمانى داريم . امروز خانهء تاج الدين ميرزا از عصر دعوت داشتيم . ساعت چهار از منزل سوار شده . هوا مغشوش [ است 
  ] ، باد شديدى آمد ، خاك زياد . لباس مشكى از شدت خاك سفيد شده بود . به حالت مغشوش آنجا رسيدم . . .\r\nآقاى عماد السلطنه ، تولوى خان ، ميرزا ربيع آقا بودند . ميرزا ربيع آقا مستوفى شاهزادگان و خادمان حرم جلالت است . بسيار آدم خوبى است ، خيلى شوخ و بامزه . استيفاى شاهزادگان و معاشرت با آنها به آدميت او افزوده است . گمان مىكنم از استيفاى ديگر هم بهره و نصيبى داشته باشد . وجه مصالحه و طرف سؤالات و مطالب مستهجن ماست . اگر او نباشد مجلس رونقى ندارد . محمد ميرزا « ملا ربيعا » اسم گذاشته ، من « ميرزاباجى » ديگرى « سگ نازآباد » . اسامى عجيب و غريب دارد . آدم خوبى است .\r\nشطرنج و تخته بازى كرديم . غروب منزل آمدم . روز يكشنبهء آينده منزل من دعوت دارند . اسبها هنوز حال نيامده‌اند . اگر محمد بيك بود تا حال خوب شده بودند . قاسم سررشتهء درستى ندارد . چاق نشده‌اند . محمد بيك بايد اين روزها به عتبات رسيده باشد . خوشا به حال او .\r\nجمعه 21 ربيع الثانى - منزل بودم . بعد از ناهار اسب قرهء كهرى رضا بيك براى خريد آورده بود . سوار شده به حضرت عبد العظيم رفتيم . نواب عليه هم از صبح تشريف برده بودند . خيلى جمعيت و ازدحام بود . تولوى خان را نديدم . سفير كبير عثمانى به زيارت آمده بود . دو ساعت به غروب مانده از جادهء معمول به سمت شهر آمدم . اعليحضرت سرخه‌حصار تشريف برده‌اند .\r\n\r\n","description":"","footnote":"","page_name":" 846 ","page_number":846},
  {"content":"\r\n\r\nشنبه 22 - نم‌نم باران مىآيد . هوا سرد شده . خانهء حضرت و الا رفتم . بنائى تمام نشده . كوكب سلطان تب كرده بود . نواب عليه هم خانهء شاهزاده خانم عيال ملك‌آرا تشريف برده بودند . بعد از ناهار بيرون رفتم . به صحبت ميرزا ابراهيم دو ساعتى گذشت . فخر الملك آمد . اعليحضرت شب را شهر تشريف آوردند . تا غروب باران آمد .\r\nكوچه‌ها گل شد . اول گل است . تا شش ماه ديگر گرفتار هستيم . شب هوا صاف شد .\r\nهوا جوهرى داشت .\r\n\r\nمعز الدوله - ضياء الدوله\r\nدوشنبه 24 - خانهء حضرت و الا رفتم ، عصر در ركاب مبارك خانهء شاهزاده معز الدوله ، باغ و خانهء خوبى دارد . اول ماه كربلاى معلى مىرود . خيلى از دنيا شكايت داشت . حق هم دارد . مرافعهء ملكى پيدا كرده از عدالت و غوررسى حكام چيزها مىگفت كه عقل حيرت مىكرد .\r\nشاهزاده ضياء الدوله سكتهء ناقص كرده و به مرض استرخاء گرفتار است . يك طرف بدن بىحس و حركت است . الحمد لله حالا بهتر شده است .\r\n\r\nآش‌پزان در سرخه‌حصار\r\nجمعه 28 ربيع الثانى - صبح زود خانهء حضرت و الا رفتم . كالسكه حاضر بود سوار شده به سرخه حصار محض تماشاى آش‌پزان رفتيم . تفصيل اين آش‌پزان مكرر شرح داده شده . هيچ عيش و جشنى نداريم و تمام را برانداخته‌اند . از تمام آنها چشم پوشيده اين فقره آش‌پزان را ميان آورده‌اند كه ابدا معنى ندارد و نمىدانم براى آن‌چه توضيحى كنم و چه بنويسم . براى سلطان عيش و جشن فراوان است ، چه از قديم و چه جديد . ممكن بود يكى از آنها را به همان رسمهاى خوب احياء كرد كه همه كس تمجيد و تعريف كند . آش‌پزان يعنى چه . مقصود از آش چيست . براى طبخ آش جشن و عيدى لازم نيست . همه روزى در هر خانهء بيوه‌زنى طبخ مىشود . پس براى پلو چه كارها بايد كرد . بارى دو ساعت كشيد تا به سرخه‌حصار پياده شديم . اغلب آمده بودند . سالهاى اول محرمانه اين آش طبخ مىشد و امينه اقدس مرحومه اين نذر را براى شاه پيدا كرد . معلوم است از آن آدم چه يادگار خواهد ماند . در آخر سفر در شهرستانك آش پخته مىشد و به رسم زنانه سازى و آوازى هم ميانه بود . كم‌كم واضح و رسمى شد . تا حال كه تمام شاهزادگان و رجال بايد حاضر شوند . از تمام كارها تلخ‌تر و كثيف‌تر است .\r\nبه عمارت صدراعظم رفتيم . قرق شكسته بود . آقاى نايب السلطنه و صدراعظم از اطاق بيرون آمده با اشخاصى كه جمع شده بودند به چادر و حضور مبارك مىرفتند .\r\nنايب السلطنه سوار شده رفت . سايرين با صدراعظم پياده مىرفتند سربالا و مسافت هم خيلى بود . بعضيها خيلى خسته شدند . چادر بزرگى زده بودند . پائين چادر چندين سه‌پايه زده و قريب ده دوازده گوسفند آويزان كرده چند نفر قصاب با همان هيكلهاى\r\n\r\n","description":"","footnote":"","page_name":" 847 ","page_number":847},
  {"content":"\r\n\r\nغريب و لباسهاى چرب كثيف كاردها را به سنگ كشيده و تيز مىكردند . جلوى سه‌پايه‌ها سبزى زياد از همه‌جور گذاشته بودند . وسط چادر به يك اندازه باز طرفين ظرفهاى مس سفيد كردهء پاك . چندين كاسه و پشقاب گذاشته بودند . بعد مجموعه‌هاى زياد كه در ميان آن از حبوبات و ادويه‌جات ، قند و آب‌ليمو و غيره بود .\r\n\r\nلباس شاه در مراسم آش\r\nبعد شاه تشريف آوردند . لباس مشكى پوشيده دو طرف سينه را الماس زيادى زده . سردوشى هم به هرطرف سه دانه الماس بزرگ بود . سه رديف هم تكمهء الماس سردارى گذاشته بودند . به كلاه هم نشان الماس بزرگى كه بالاى آن هم پره‌پره الماسهاى ريز داشت تا بالاى كلاه را گرفته بود . اول به آقا فرمودند كجا بودى . كى آمدى ؟ عرض كرد دارآباد مهمان والده بودم و الان شرفياب شدم . بعد به صدراعظم فرمايش فرمودند چه مىكردى ؟ دعا كرد و از جشن آش‌پزان و انقضاء سفر و سلامتى ذات همايون شكرگزارى كرد ، به بيان و لغات خوبى . بلند هم حرف مىزد . بر خلاف آقا كه خيلى آرام و با ناز و غمزه حرف مىزدند . فرمودند عكاس ، عكاس ! بله بله ! حاضر است . دو سه نفر عكاس دويدند . روى صندلى جلوس فرمودند و مرخص فرمودند مردم نشستند . هركس چاقوئى از جيب بيرون آورده مشغول شد . تاج الدين ميرزا و اعتضاد الدوله نزديك من نشسته بودند . آقاى عماد السلطنه پائين‌تر واقع شده بود . ميان دو پسر صدراعظم كه هردو خوشگل و كوچك‌تر خيلى خوب‌تر است چشمها به سمت او خيره شده بود و هركس چيزى مىگفت . مجلس ترتيب هم ابدا ندارد . يعنى عموم مجالس ما همين‌طور است . اعليحضرت هم ابدا در اين باب چيزى نمىفرمايند و بواسطهء نفرمودن اين قسم شلوغ است هميشه . بعضيها اصرار و ابرام در چيز پاك كردن داشتند . گمان مىكردند حكما بايد سى دانه و چهل دانه بادمجان پاك كنند و حال آن‌كه خير ابدا كسى ملتفت نيست و محض مشغوليات و عذر نشستن است . عكاس چندين شيشه عكس انداخت . حقيقت به يادگار اين مجلس گذشته از عكس بايد مجسمه‌ها و علامت ستون و منارهء خيلى خيلى اعلا ساخت . اعليحضرت به هركس چيزى مىفرمودند و رسم ايشان است در اين مجالس مخصوصا دستور العملها مىدهند . يعنى مردم بدانند شاه آنى از خيال مملكت و قشون آسوده نيست . بعد عزيز السلطان آمد . اعليحضرت پرسش گرمى فرمودند . رقاص و بازيگرها به ميان آمدند . رقاصها كثيف ، زشت ، بىمعنى [ بودند 
  ] . به هيچ كدام انسان رغبت نگاه كردن نمىكرد . دو بازى بسيار خنك يعنى ركيك [ كردند 
  ] كه ابدا قابل مجلس يك خانى نبود تا برسد به مجلس شاهنشاه .\r\nانواع حركات قبيح مستهجن را درآوردند كه خدا شاهد است همه كس بد گفت و احدى پسند نكرد . يك بازى متعلق به جنده‌خانه بود . چندين نفر مرد آمده با چند نفر از رقاصها كه لباس فرنگى زنانه پوشيده بودند هريك از جيب خود شيشهء عرقى و فنجانى بيرون آورده رقاصها . . . بين مستى عربده [ مىزدند 
  ] و حرفهاى ركيك خيلى مىگفتند . آخر به نزاع كشيده و بازى تمام شد .\r\n\r\n","description":"","footnote":"","page_name":" 848 ","page_number":848},
  {"content":"\r\n\r\n\r\nدو برادر عزيز السلطان\r\nدو برادر عزيز السلطان كه صد مقابل كثيف‌تر از معزى اليه مىباشند سمت يمين و يسار اعليحضرت را گرفته بودند . هردو كوچك و به اعلى درجه بدشكل هستند .\r\nاعليحضرت برخاسته براى صرف ناهار به عمارت تشريف بردند . مدتى بيرون چادر نشسته صحبت كرديم . بعد از خرابى بصره به فكر ناهار افتاديم كه ناهار تمام شده بود . با تاج الدين ميرزا ، آقاى عماد السلطنه ، تولوى خان كنارى رفته رحيم نان و پنير و خربوزه آورده خورديم . چهار ساعت به غروب مانده مجددا اعليحضرت به چادر تشريف آوردند . بازى ديگرى به ميان آمد . طورى جنجال و ازدحام بود كه جاى نفس كشيدن نبود . تمام نوكرهاى درب اندرون و تمام نوكرهاى مردم و هرچه سرباز و سرايدار و آبدار و سقا در اردو بود جمع بودند . نوكر و آقا مخلوط . سگ صاحب خود را نمىشناخت . پشت سر شاه از نوكرهاى مردم بيش از پيشخدمتهاى خود شاه جمع بود . يك برادر عزيز السلطان چسب به شاه ، ديگرى پائين‌تر يك دستش را روى شانهء نايب السلطنه و دست ديگر روى شانهء صدراعظم گذاشته بود و هردقيقه تكيه مىداد و رفع خستگى مىكرد . آقاى نايب السلطنه ، صدراعظم و عزيز السلطان فقط نشسته بودند . جمعيت از پشت طورى فشار مىداد كه متصل مردم زمين مىافتادند .\r\nدو پسر كوچك شاه سالار السلطنه و ركن السلطنه همين‌طور ايستاده بودند و هيچ اذن جلوس نداد و عزيز السلطان تا به آخر نشسته بود .\r\n\r\nبدگوئى همگانى\r\nدرست ملاحظهء ديگها را كردم . من گمان مىكردم تمام آن ديگها كه بيرون چادر روى اجاق گذاشته و آتش كرده‌اند مملو از آش است . معلوم شد فقط سه چهار ديگ آش دارد . مابقى سياهى لشكر است . دو ساعت به غروب مانده شاه برخاست بيرون آمده رو به شهر آمديم . يك نفر را نديدم كه جزئى تمجيدى از اين وضع بكند . همه كس بد مىگفت و عهد مىكرد سال ديگر حاضر نشود . مطالبى كه نوشتم خداى من شاهد است بدون كم و زياد بود ، مقصود و منظورى ندارم و خيلى ملاحظه در نوشتن كردم ، و الا مطلب زياد بود . شب منزل آمدم . هوا خنك شده . معين السلطنه از آن حياط رفته اجاره‌نشين هم پيدا نمىشود لابد آنجا خواهيم رفت . انشاء الله تعالى .\r\n\r\nدار الفنون\r\nسه‌شنبه سيم جمادى الاولى - صبح خانهء حضرت و الا رفتم . اعليحضرت اقدس شهريارى امروز يك سره شهر تشريف مىآورند . سه ساعت به غروب مانده با تولوى خان سوار شده براى تماشا از خيابان شمس العماره و ميدان توپخانه و خيابان لاله‌زار بالا رفتيم . جمعيت زياد جمع بود . در ميدان توپخانه هم چند توپ كثيف شكسته نگاه داشته بودند . همه ساله افواج در اين چند خيابان صف مىكشيد . امسال\r\n\r\n","description":"","footnote":"","page_name":" 849 ","page_number":849},
  {"content":"\r\n\r\nگفتند در بيرون دروازه حاضر شده و آنجا سان و دفيله خواهند كرد . در ميدان توپخانه كمى معطل شده شاه تشريف آوردند . سوار بودند . چتر هم به دست مبارك بود .\r\nجواهر بسيار زده بودند . شمشير الماس و بند آن از جواهر حمايل كرده بودند . اسب شاه سفيد بود . آقاى نايب السلطنه و صدراعظم و جمعى ديگر در عقب بودند . سوارهء قاجار و سوار كشيكخانه و علاء الدوله بىنظام درهم و برهم از عقب آنها مىآمدند .\r\nخيابان تنگ ، سوار زياد ، خيلى زحمت داشت . نزديك معلم‌خانهء دار الفنون مخبر الدوله و متعلمين دروغى بيمعنى كه از گوشه و كنار جبرا و قهرا اين دو ساعت حاضر كرده بودند صف كشيده بودند . شاه پياده شدند . زن زيادى آنجا جمع بود ، هم براى تماشاى شاگردهاى جوان ، هم براى تماشاى ورود شاه . تا درب اندرون پياده تشريف بردند .\r\nچند تير شليك هم از توپخانه كردند .\r\n\r\nچهار چيز عجيب در دفيله\r\nآقاى عماد السلطنه را آنجا ديدم . گفت منزل شما مىآمدم . عرض كردم وقت نگذشته الان هم تشريف بياوريد . اتفاقا رفتيم . فرمودند سر سان و دفيله بودم و چهار چيز غريب ديدم . يكى آن‌كه نزديك خانهء مجد الملك در خيابان بسيار تنگ پر گردوخاك افواج حاضر شده و دفيله كردند و حال آن‌كه هميشه خارج شهر رسم بود و اين خيابان هشت ذرعى براى اين جمعيت تنگ و گردوخاك به شدتى بود كه نفس كشيدن ممكن نبود . ديگر آن‌كه اعليحضرت وسط اين گردوخاك در بين دفيلهء افواج سواره بستنى ميل مىفرمودند . سيم آن‌كه ساعد الدوله حمايل تازه انداخته بودند وسط سبز و طرفين آبى . چهارم آن‌كه قبل از آمدن شاه كالسكهء شش اسبه با فراش و « دورشو ، دورشو » آمده نزديك خانهء مجد الملك درب خانهء محقر بسيار كوچكى آمده ايستاد و دو نفر زن بيرون آمده داخل حياط شد . بعد به سردر به اطاقى رفتند .\r\nپرسيدم گفتند خانم‌باشى است . گفتم اين فقرهء اخير را فهميدم و مسئلهء سان نزديك خانهء مجد الملك را براى شما حل مىكنم . خانهء پدر باغبانباشى آنجا است و اعليحضرت محض آن‌كه باغبانباشى تماشاى سان و دفيلهء افواج را بكند آنجا را براى دفيله معين و منتخب فرمودند . فرمودند احسنت ، همين‌طور است و تعجب دارم كه چرا تا حال ظن من خطا [ رفت 
  ] و به اين‌جا نرسيد . فقط براى تماشاى او آنقدر خاك و كثافت به خورد مردم دادند .\r\n\r\nبليتى پنج شاهى\r\nچهارشنبه چهارم جمادى الاولى - ديروز عصر محض تشريفات آقاى عماد السلطنه خربوزه آوردند . غافل از سرماخوردگى بودم . يك قدرى خوردم فورا زكام بسيار سختى بروز كرد . تا صبح حالم مغشوش [ بود 
  ] . بدتر از همه مهمانى دوره به صبح كشيده هفتهء گذشته منزل تولوى خان بوديم ، امروز هم خانهء ميرزا ربيع آقا . رنگ چلوى آقا را نديده [ بودم 
  ] هرقسم بود رفتم . آقاى عماد السلطنه ، تاج الدين ميرزا ، شعاع الدين ميرزا ،\r\n\r\n","description":"","footnote":"","page_name":" 850 ","page_number":850},
  {"content":"\r\n\r\nتولوى خان بودند . قدرى تخته بازى كرده بعد شروع به بازى آس شد ، بليتى پنج‌شاهى .\r\nحالتم خوش نبود . ناهار خوبى و خروس اختهء اعلائى ربيع تهيه كرده بود . افسوس كه زكام مانع [ شد 
  ] و نتوانستم آن‌طور كه بايد نمك پروردهء آقا بشوم .\r\n\r\nالقاب تازه - سردارها !\r\nالقاب تازه خيلى داده‌اند . جنيد ميرزا پسر معتمد الدوله حاليه شبل الدوله لقب گرفته . ميرزا باقر پسر صديق الدوله منتخب الدوله يا سلطنه لقب گرفته است . وكيل - الدوله سردار افخم شد . عدل الدوله و عدل السلطنه هم دو نفر در آذربايجان لقب گرفته‌اند . ديگران هم لقب سردارى گرفته‌اند . ليكن درست نمىدانم . اين پنجاه هزار قشون غيرمرتب منظم چند نفر سردار لازم دارد . اين سردارها خدا شاهد است جنگ چماق و چوب نديده‌اند . هريك از طفوليت مشغول . . . و هرزگى بوده‌اند . گفتند محمد باقر خان سردار اكرم مهرش را شكست و گفت پس از سردار افخم شدن وكيل الدوله من اين لقب را نمىخواهم . وكيل الدوله پسر شش سالهء كور سردار افخم لقب گرفت .\r\nاين لقب را هم چند سال است اختراع كرده‌اند و حالا عقبه دارد . سال ديگر عدهء سردار به هزار نفر خواهد رسيد . آنچه امير تومان است سردار خواهد شد . مثل چند سال قبل كه امير تومانى را خوار و ذليل و پوچ كردند . خداوند از آينده محافظت كند . اين سردارها چند سال ديگر باز لقب و منصب لازم دارند . آن وقت چه پيدا كرده و چه مىكنند .\r\n\r\nتعميرات خانه\r\nدوشنبه نهم جمادى الاولى 1313 - پنجم درجهء عقرب ، 28 اكتبر ماه 1895 مسيحى . دو سه روز مىشود اسبابها را به خانهء بزرگ روانه كرده ديشب به سلامتى اينجا آمديم . هنگام رفتن نهاوند روز دوشنبه دهم جمادى الثانيهء سنهء 1309 از اين خانه بيرون رفتيم . آن خانه براى ما كمى تنگ بود . اين خانه خيلى عالى و خوب است .\r\nشش هزار ذرع زمين است . چهار هزار ذرع اندرون و بيرون مابقى باغ و طويله است . عمارت اين خانه ميانهء جديد و قديم گير كرده به جزئى مخارجى به وضع عمارات حالا مىشود . خداوند پولى بدهد تعمير بقاعدهء خوبى بشود . بسيار قشنگ خواهد شد . به قيمت آن خانه را در عوض سهم به گلين خانم دادند و حالا خيلى بيشتر ترقى كرده . در آن چند سال زحمت زيادى در باغ كشيده و خيلى باصفا شده بود . به كلى آن زحمات هدر رفته و الان كثيف و خيلى خيلى بد است . مثل جنگل شده .\r\nاجاره‌نشين كلية خصوصا اين مستأجرين به اعلى درجه كثيف مىشوند . چهار روز است خاكروبه برمىداريم و هنوز تمام نشده . تمام عمارت خراب و تاره‌عنكبوت بقدرى زياد است كه هرچه پاك مىكنند تمامى ندارد .\r\nاستاد مهدى معمار آمده يكصد و پنجاه تومان تعميرات جزئى خانه را برآورد كرده انشاء الله اين دو سه روزه مشغول خواهيم شد . تتمهء اجارهء خانه باقى است .\r\n\r\n","description":"","footnote":"","page_name":" 851 ","page_number":851},
  {"content":"\r\n\r\nنمىدانم چه وقت خواهد داد . اندرون اين خانه سه دهنه تالار رو به جنوب دارد . يك پنج‌درى بزرگ و چهار اطاق ، دو راهرو رو به مشرق ، يك آشپزخانه و دو انبار بسيار بزرگ و سه اطاق سه درى با صندوقخانه و ايوان و سه زيرزمين سمت جنوب ، سه اطاق و يك آشپزخانه و آب‌انبار سمت شمال عمارت بيرونى است . اتاقها به اندازه‌اى در دارند كه هرچه كم كنى باز زياد است . من هم از در زياد خوشم نمىآيد .\r\nهرقسم است بايد فكرى كرد . اگر اين درها را بخرند يعنى مال بيرون را و من در نو خريده بگذارم عجالة خوب مىشود تا برسيم به ساير تعميرات كلى كه هنگام آن موقعى است كه من پول‌دار باشم . اميدوارم به خداى خود كه در اين خانه از هرجهت اسباب خوشى و آسودگى من فراهم بيايد و اين عمر قليل را به آسودگى و عبادت پروردگار عالم عزاسمه به آخر برسانم . آمين يا رب العالمين .\r\n\r\nمهمانى از شاه در خانهء اتابك\r\nپنجشنبه 12 جمادى الاولى - برحسب معمول امروز اعليحضرت منزل صدراعظم تشريف بردند . صبح خانهء حضرت و الا رفتم . در كالسكه نشسته آنجا رفتيم . تفصيل آن مهمانى را مفصلا نوشته‌ام ، خبر تازه‌اى نبود . هفت هشت هزار تومان تقديم از پول نقد و اشياء جمع شده بود . بيست و چهار رأس اسب هم براى تقديم از حضور گذشته شد . چند شيشهء عكس بسيار خوب انداختيم . من چون كوتاه بودم بالاى نيم‌كت رفته و از همه بلندتر شدم . همه رجال و محترمين بودند .\r\n\r\nتمارض نايب السلطنه و قصابخانه\r\nآقاى نايب السلطنه تمارض كرده به اسم پادرد از اميريه بيرون نمىآيد و جهت گرفتن قصابخانهء طهران است . سالى شصت هفتاد هزار تومان منافع آن بود . ماليات زيادى قصابخانه مىدهد و از اين جهت به مردم خيلى سخت مىگذرد . قيمت گوشت هميشه گران [ است 
  ] و مردم در زحمت و مرارت‌اند . اين عمل به صدراعظم واگذار شده و او به عباسعلى گمركچى سپرده است . اين مداخل از جيب آقا بيرون آمده . هرچه اظهار كسالت و نقاهت كند جا دارد . مداخل عمدهء يك دست طهران قصابخانه است .\r\nاما چه فايده از سبيل به ريش پيوند كردن است . صدراعظم فرصت گوش خاراندن ندارد اين كار را هم به او دادند . نه مداخل آن را درست خواهد كرد و نه حكايت گوشت منظم خواهد شد . كاش به يكى از بيكارهاى طهران مىدادند كه هم رسيدگى مىكرد و هم مداخل . كارهاى صدراعظم آنقدر شلوغ است كه به حساب درست نمىآيد .\r\nاين هم مزيد شد . باز نايب السلطنه بيشتر فرصت داشت . مداخل را عباسعلى خواهد كرد و ابدا تفاوتى به حال رعيت بيچاره نخواهد كرد . من نمىدانم اين مردم بيكار و رجال محترم براى چه روز لازم‌اند و به چه كار مىخورند . اين كارهاى غيرمنظم را بايد به اشخاصى رجوع كرد كه بيكار [ ند 
  ] ، از عهدهء جواب سؤال و رسيدگى و دوندگى بيرون بيايند نه صدراعظم كه از نايب السلطنه مشغول‌تر و گرفتارى او\r\n\r\n","description":"","footnote":"","page_name":" 852 ","page_number":852},
  {"content":"\r\n\r\nصد مقابل است .\r\n\r\nكارهاى اتابك و اقوامش\r\nالان گوشت كم و از ايام گذشته بدتر است . يك شخص واحد چند كار داشته باشد .\r\nاستغفر الله اگر پيغمبر باشد از عهدهء آن بيرون نمىآيد . تمام مردم بيكار و دو نفر روى كارند ! آقاى نايب السلطنه و صدراعظم . در هيچ عهدى و هيچ سلطنتى صدراعظم آن‌قدر كار نداشته . از آبدارى و سقائى و قصابى و قراولى تا شغل عظيم صدارت و حل و عقد حكومت و دولت به او واگذار است . جوان [ است 
  ] و از خود مغرور . اين همه كار و شغل ، در خلوت و جلوت حاضر و ناظر . كسى را قدرت تكلم و تصور نيست .\r\nاقوام او و نوكرهاى او هريك به كارى مشغول [ است 
  ] و احدى از غريبه داخل نيست .\r\n\r\nنقل از قابوسنامه\r\nهرچه هست در ميانهء خودش و اقوامش است . يك نفر بيگانه دخيل نيست . در قابوس‌نامه نيكو نوشته و گفتهء آن پادشاه عادل عاقل اكنون آشكار و معين است . خداوند همچو پادشاهان را رحمت كند . در باب چهل و دوم گويد رحمة الله عليه « و هركس را كه وزارت دادى وى را در وزارت تمكينى تمام كن تا كارهاى تو و شغل مملكت فروبسته نماند و اگر پير باشى يا جوان ، وزير پير دار و جوان را وزارت مده از آن‌كه گفته‌اند اندرين معنى بجز پير سالار لشكر مباد . اگر تو پير باشى زشت بود كه جوانى مدبر پير باشد و اگر تو جوان باشى و وزير جوان ، آتش جوانى هردو باهم يار شود و به هردو آتش مملكت سوخته گردد و بايد كه وزير بهى روى باشد و پير يا كامل و تمام قوت و قوى تركيب و بزرگ شكم . وزير نحيف و كوتاه و سياه ريش را هيچ شكوهى نبود .\r\nحكايت - سلطان طغرل بيك خواست كه از وزراى خراسان كسى را وزارت دهد دانشمندى را اختيار كردند و آن دانشمند را ريش تا ناف بود سخت طويل و عريض .\r\nاو را حاضر كردند و پيغام سلطان به وى دادند كه وزارت خويش نامزد تو كرديم بايد كدخدائى ما به دست گيرى كه از تو شايسته‌تر كسى را نمىبينيم در اين وزارت .\r\nدانشمند گفت خداوند عالم را بگوئيد كه ترا هزار سال بقا باد وزارت پيشه‌اى است كه آن را بسيار آلت به كار همى آيد و از همه آلت با بنده جز ريش نيست . خداوند به ريش بندهء دعاگو غره نشود و اين خدمت كس ديگر را فرمايد .\r\nو با اقربا و پيوسته‌گان نيكوئى كن و به معاش دادن و خوبى كردن تقصير مكن - ( كه اين فقره به كلى معدوم و چيزى كه در خيال و فكر او نيست همين است ) - اما خويشان و پيوسته‌گان وزير را عمل مفرماى كه به يك باره پيه به گربه سپردن شرط عقل نيست كه وى به هيچ حال با پيوستگان حساب به حق نكند و از بهر مال تو خويشان خويش را نيازارد و او از كسان خويش عفو كند و از بيگانه نكند . »\r\n\r\n","description":"","footnote":"","page_name":" 853 ","page_number":853},
  {"content":"\r\n\r\n\r\nاما در ايام ما\r\nايام ما به كلى بر خلاف است . تمام كارها با كسان و خويشان و برادران صدراعظم است . هرچه بخورند و ببرند حسابى و كتابى در ميانه نيست . يك نفر معز الملك رئيس گمرك آذربايجان سالى يك كرور مداخل دارد . امين الملك برادر او سالى دو كرور از مال ديوان مىخورد . خزانه با اوست و تومانى چهار هزار مواجب مردم را مىخرد .\r\nديگران همين‌طور . خداوند رحم كند . كارهاى اين دوره به كتابت درست نمىآيد . بايد بود و ديد . خوشا به حال گذشته . گمان مىكنم آينده از اين بدتر باشد .\r\n\r\nمهر صدراعظم\r\nصدراعظم ده روز يك‌مرتبه ديده نمىشود و اجزاء او مشغول به عيش [ اند 
  ] كارها به دست چند نفر ميرزا [ ست 
  ] و هرچه بخواهند مىنويسند و او مهر مىكند . يك وقت صدراعظم در اطاق عقب نشسته مهر او از ايوان عمارت بيرون رفته خدا عالم است كه [ چه 
  ] چيزها مهر مىشود . مهر آقاى آقا سيد على اكبر مجتهد را مىگويند بند درازى دارد كه مهر هرجا برود باز دنبال آن به دست آقا است . مهر صدراعظم اين دنبال بلند را هم ندارد . روزى صد هزار حكم ناسخ و منسوخ مهر مىشود كه عالمى از آن مغشوش است خداوند رحم كند . اين چه سلطنت و وزارت است .\r\n\r\n« شسه » كردن خيابان\r\nچهارشنبه 18 - امروز خانهء تاج الدين ميرزا مدعو بوديم . از ديشب باران آمد .\r\nامسال بر خلاف همه‌ساله بارانهاى خوب در اين پائيز باريد . از اواسط ميزان همين‌طور باران آمد . پائيز خوبى است . خيابان ما را كه به چندين اسم موسوم است جناب امين الملك « شسه » كرده مىگويند هزار تومان خرج كرده است . ابتدا از اول خيابان كه از خيابان مريضخانه و اميريه جدا مىشود تا باغ خودشان كه در انتهاى خيابان نزديك دروازهء گمرك و سمت جنوب شهر است . با وجود اين باران هيچ گل نشده بود و خيلى خوب است . هميشه اين خيابان به اندازه‌اى گل داشت كه تا سينهء اسب بعضى به گل فرومىرفت و از تمام معابر و خيابانهاى شهر كثيف‌تر بود .\r\n\r\nاطاق آلافرنگ\r\nبر عدهء مدعوين فقط سلطان محمد خان اضافه شده بود . تا غروب آنجا بوديم .\r\nمشغول تعمير خانه هستم . هواى سرد ، روز كوتاه ، بىپولى ، حقيقت وقت بنائى است ! درهاى اطاق بيرون را كم كرده وجوهى نبود كه در جديد خريده يك‌مرتبه اطاق « آلافرنگ » و قشنگ بشود . حالا كار داريم بيرونى تمام نشده .\r\n\r\nاخبار همدان\r\nسه‌شنبه 24 جمادى الاولى - در اين ايام گرفتار كارهاى همدان بوديم . هنوز\r\n\r\n","description":"","footnote":"","page_name":" 854 ","page_number":854},
  {"content":"\r\n\r\nهم اصلاح نشده . در نهم ماه مكارى بهارى از نزديك كوريجان ده حضرت و الا عبور كرده جمعى قطاع الطريق بارهاى روغن مكارى را غارت كرده‌اند . از ده قرخلو و كوريجان كه نزديك بوده مكاريها كمك خواسته‌اند اهل قرخلو بيرون نيامده‌اند .\r\nنصر الله خان مباشر دهات حضرت و الا با چند نفر سوار بيرون آمده جلوى دزدها را گرفته‌اند . دزدها تمام بارها را گذاشته دروغ يا راست دو سه بار روغن را برده‌اند .\r\n\r\nمسائل مملكتى و حكومتى همدان\r\nاين مطلب شهرت كرده ساعد السلطنه ، بواسطهء عناد و لجاج و شريك الملكى كه هميشه دارد و نمىخواهد در ابو ابجمعى او ديگرى صاحب ملك و علاقه باشد و اطلاع و خبرت از وضع تعدى و ظلم آنها به هم برساند هميشه منتظر وقت و بهانه‌جوئى است . خصوصا از ده كوريجان هم يك دانگ به ناحق ناحق مالك شده و ميل دارد مثل ساير دهات تا شعيرى مالك شده مابقى را جبرا و قهرا در طبق اخلاص گذاشته تقديم او كنند و در مادهء حضرت و الا اين فقره ممكن نبود . حضرت و الا عضد الدوله هم بواسطهء آن‌كه حضرت و الا چند مرتبه حكومت همدان كرده‌اند و ممكن است مجددا حاكم شوند اين ظن را اغلب به حضرت و الا مىبرد تا ممكن او است مىخواهد اسباب‌چينى كند و نگذارد آنى راحت باشند كه دنبال حكومت بروند خصوصا در اواخر سال و حال آنكه عمو است بغض و عداوتش از هزار بيگانه زيادتر است . در فقرهء ملاير هم از آقاى عماد السلطنه تشكى داشت ، آن هم علاوه شده است . مطلب ديگر كه باعث عداوت اوست خصوصيت و اطاعت از خوانين همدان است . طرفدارى خوانين را هيچ وقت زمين نمىگذارد و گمان مىكند بواسطهء طرفدارى آنهاست كه هميشه حاكم همدان است . ضياء الملك حالش واضح و آشكارتر از سايرين است . در آن سفر همدان و آن حكايتهاى عجيب و غريب و عزل حضرت و الا و مقتول شدن دو نفر از فراشها و ضبط املاك والدهء مهدى خان كه مادر زن همين ضياء الملك است تا هزار سال ديگر فراموش ما نمىشود . چه‌ها ديديم و كشيديم . تمام در سر اين بود كه حضرت و الا زن گرفته‌اند . بارى خيلى مفصل است . بايد به روزنامهء آن سال نظر كرد و از وضع حكومت و غوررسى اين زمانه عبرت گرفت . فاعتبروا يا اولى الابصار . شش ماه همدان حكومت كرديم . در سه ماه آخر يك شب از ترس خواب راحت نكرديم . اين‌طور درصدد اذيت ما بودند . بيم قتل بود . خداوند تفضل كرد . آخرش آنطور شد كه نوشته‌ايم .\r\n\r\nساعد السلطنه و اوضاع همدان\r\nبارى اين هرسه در شورين جمع شده گفتند بهتر از اين موقع به هم نمىرسد .\r\nاين فقره دزدى و غارت مكارى بهارى را به گردن سيد نصر الله خان بسته تلافى كامل بكنيم . فورا ضياء الملك تلگرافى طهران مىكند كه رعاياى بهار روغن به دار الخلافه حمل مىكردند رعاياى كوريجان چنانچه كار هميشهء آنهاست بيرون آمده تمام كمال چاپيده‌اند . از اين طرف عضد الدوله حكمى به ساعد السلطنه مىنويسد كه دزدهاى\r\n\r\n","description":"","footnote":"","page_name":" 855 ","page_number":855},
  {"content":"\r\n\r\nكوريجان را گرفته اموال سرقت شده را مسترد دار . او هم خان ملعون عموزادهء خودش را با سوار و جمعيت زياد روانه مىكند . على خان شيطان غريبى است . عمرو بن عاص ساعد السلطنه است . وزير و مشير و همه‌كارهء اوست . حقيقت آدم محيل و مزور ناپاكى است . با آن جمعيت مىرود به قريهء قرخلو كاغذى به سيد نصر الله خان مىنويسد كه زحمت كشيده اينجا بيائيد ، پى دزدها را برداشته ملاحظه كنيم كجا رفته‌اند . تا تعاقب كرده بلكه دوباره روغن ديگر را بگيريم . نصر الله خان ابدا از اين خيالات و تزوير حضرات مطلع نيست و براى آنكه حسن خدمت نموده و تفصيل زدوخورد خود را و استرداد اموال مسروقه را شرح و بسط دهد و خدمات خود را بنماياند با دو نفر سوار شده مىرود . به محض ورود كتفهايش را بسته و كتك فراوان زده سيد بيچاره را پياده جلوى اسب انداخته تا لتكا كه مقر حكومت حاجيلو و محل سكناى ساعد السلطنه است مىبرند . ساعد السلطنه هم خطابات عنيف مىكند و خيلى كتك مىزند و حبس مىكند . جمعى سوار و سرباز به كوريجان روانه مىكند . رعاياى ترسو ابدا دست در نياورده اموال و اسباب و عيال خود را گذاشته به شهر و دهات پراكنده مىشوند .\r\nديگر اين جمعيت اراذل آنچه لازمهء هرزگى و شرارت و بىعصمتى و غارت و نهب است مىكنند . خدا عالم است چه كرده‌اند . تلگرافى از ساعد السلطنه رسيد كه مكارى بهارى را دزدهاى كوريجان زدند و هرچه نوشتم نصر الله خان دزدها را نداد ، لابد لاعلاج خودش را حبس كردم . حضرت و الا از تلگرافات سايرين اندكى مطلع شده بودند جوابى زدند ملك و مال من با شما تفاوتى ندارد . نوكر من هم نوكر شماست . به اطلاع شريف الملك طى اين غائله و گفتگو را بفرمائيد . به شريف الملك هم تلگرافى به همين مضمون [ زدند 
  ] . فردا تلگراف رسيد كه نصر الله خان را به شهر برده از لتكا تا شهر پياده و كتف بسته ، بعد عضد الدوله چوب فراوانى زده و در بين چوب خوردن او حاجى ميرزا نصر الله كه در همان سفر از حضرت و الا چوب خورده بود حاضر كرده كه من تلافى شما را مىكنم . بعد حبس كرده و خودش ملاير رفته است . پشت‌سر هم كاغذ و تلگراف رسيد . رعاياى كوريجان پراكنده . ذره‌اى از بىاعتدالى فروگذار نكرده‌اند .\r\nمال و اموال ، هست و نيست آنها را با محصول هذه السنه غارت كرده‌اند . از آن طرف ضياء الملك به ده ديگر حضرت و الا كه مزرعه موسوم است و با ضياء الملك شركت دارند جمعيت روانه كرده چندين دختر باكره را ضايع كرده و چندين طفل سقط كرده‌اند . معتبرين رعايا نصف در شهر حبس و نصف ديگر در لتكا و شورين گرفتار زنجير و كند مىباشند . ظلمى كرده‌اند كه حجاج نكرده و بومسلم مروزى به خاطر نداشته . تلگرافات و كاغذها را مكرر به حضور صدراعظم برديم و تمام را به خاكپاى همايونى فرستاد . حضرات هم از عداوت و غرض آنها كما هو حقه مطلع و مخبر مىباشند .\r\nاما در احكامات قرب و منزلتى نيست . چندين تلگراف كردند . نه از اميرنظام نه ديگرى جواب نرسيد . تاكنون هم جواب نداده‌اند . چند روزى سيم تلگراف هم پاره بود و يقين است كار خود آنهاست و هميشه مىكنند ، يعنى هروقت لازم بشود .\r\n\r\n","description":"","footnote":"","page_name":" 856 ","page_number":856},
  {"content":"\r\n\r\n\r\nخوشبختى عضد الدوله و سيف الدوله\r\nعضد الدوله طفره زد محض احوال‌پرسى سيف الدوله ملاير رفت . نصف ايران مسخر عضد الدوله و پسرهايش است . عين الدوله پيشكار كل مملكت آذربايجان شده . در استراباد و گرگان و شاهرود و بسطام [ و 
  ] سمنان و دامغان امير خان سردار فرمانفرمائى مىكند . خودش در همدان ، سيف الدوله هم حاكم ملاير و تويسركان شده .\r\nبا وجود اين مكنت و شأن باز راحت و آسوده نمىباشند . متصل مشغول اسباب‌چينى و لجاج‌اند . خوشبختترين مردم اين عهد است . كارش از تمام مردم بهتر ، عمرش از هفتاد گذشته باز دست از جور و ستم برنمىدارد . خداوند خودش حكم كند . منافع امسال دهات به كلى زمين خورد . فسيعلمون الذين ظلموا اى ينقلب المنقلبون .\r\n\r\nشاه و خانه‌گردى\r\nيكشنبه 29 جمادى الاولى - خانهء ميرزا على خان به عروسى دعوت داشتيم . دختر ميرزا رضا قلى خان را براى پسرش گرفته . جمعى بودند . يكشنبهء گذشته هم اعليحضرت خانهء عزت الدوله تشريف برده از آنجا خانهء فخر الملك ، يعنى به اين ترتيب : اول خانهء معتمد الملك پسر عزت الدوله از آنجا به اندرون ، بعد به حياط سپهبد و خانهء فخر - الملك . خانهء حاجى ملا لطف الله روضه‌خوان جلوى خانهء فخر الملك است . در باغش باز بود سرى هم آنجا كرده . ملا لطف الله يك جلد كلام الله مجيد تقديم كرد . خانهء فخر الملك خيليها جمع بودند . بعد اندرون تشريف بردند . نواب عليه و همشيره‌ها بودند . من و معتضد السلطنه و تولوى خان هم رفتيم . از بس زن جمع شده بود شاه فرصت تماشاى كلفتها و كردها را نكردند . مقصود از تشريف‌فرمائى ديدن كردها بود و حال آنكه دو سه نفر بيش نيست ، آن هم چرك و كثيف و بدگل . دويست تومان و يك طاقه شال بيرون ، دو قاليچه و يك كلاه كردى زنانه اندرون تقديم شد .\r\nخانم خواست حكايت همدان را بگويد . از اطاق بيرون آمد تا دم در دنبال كردند ايست نكرده به عجله تشريف بردند . جواب تلگرافها نرسيده . حضرت و الا هم متصل عريضه مىكند . از همدان هم متصل تلگراف مىرسد . مأمورين هستند . نصر الله خان به حالت ناخوش در محبس است .\r\n\r\nتلگراف عضد الدوله\r\nتلگرافى از عضد الدوله صدراعظم نشان داد ، خيلى تماشائى بود . نصر الله خان را شريك و همدست ، هم‌نام دزد قلم داده بود و همه‌جا « ناسيد » خطاب شده بود . نوشته بود اگر جزئى اهتمامى بفرمائيد اموال بسيار از نصر الله خان بروز خواهد كرد .\r\nساعد السلطنه خيلى خدمت كرده دربارهء او التفات بفرمائيد . من كه پير شده [ ام 
  ] و خود را قابل مراحم حضرت عالى نمىدانم .\r\nو حال آن‌كه اين نصر الله خان از سادات تفرش است و داماد همين آقا سيد على اكبر\r\n\r\n","description":"","footnote":"","page_name":" 857 ","page_number":857},
  {"content":"\r\n\r\nمجتهد است و از طفوليت خدمت حضرت و الا بوده و از هم‌بازيهاى شاهزاده و ركن الدوله بوده است . حال اين قسم بهتان مىزنند . آقا سيد على اكبر هم عريضه كرده و ميل داشت به ملا عبد الله تلگراف كند كه او را قهرا از محبس بيرون بياورند . حضرت و الا مانع شدند كه براى من خوب نيست . اين دو روزه چندين تلگراف كردند . هنوز جواب تلگراف اولى نيامده . خدا شاهد است در اين چند روزه قوت و غذا از گلوى ما پائين نرفته . قاصدى كدخدا رحيم سه روز قبل فرستاده بود و كاغذ را به پشت رعيت دوخته بودند . خودش از مهاجران مخفى است . ساعد السلطنه راه را مسدود كرده به اين جهت كاغذ را آن قسم روانه كرده بودند .\r\n\r\nدزدى در همدان\r\nدر هريك از دهات معتبر همدان شصت هفتاد دزد مسكن دارد . فرضا در كوريجان يك نفر يا دو نفر يا زيادتر دزد باشد . روغن مكارى بهارى را هم آنها سرقت كردند ، براى دوبار تتمهء روغن بايد اين همه تعدى كرد و كار را به اين جاها رسانيد . ممكن بود از خود نصر الله خان قيمت روغن را بگيرند يا به حضرت و الا بنويسند بدهيم . نيست مگر عناد و لجاج [ حضرت 
  ] و الا براى دوبار روغن . اين همه مفسده و خرابى لازم نبود . در همدان روزى نيست سى چهل فقره دزدى نشود . براى هريك فقره اين همه آشوب بايد برپا شود ؟\r\nخداوند خودش حكم كند . برادر شاه كه ملكش اين قسم باشد حال ديگر رعايا معلوم است . سى سال است اين دهات را حضرت و الا خريده . هرسال بازى بيرون آوردند تا امسال به اين‌جا كشيد . راضى نمىباشند و ميل ندارند ديگران در آنجا صاحب ملك و علاقه بشوند . هرروز در فكر اسباب‌چينى و خرابى هستند . عدل و انصاف هم در اين زمانه معدوم است « وز هردو نام ماند چو سيمرغ و كيميا » .\r\n\r\nتلگراف رعاياى كوريجان\r\nدوشنبه سلخ شهر جمادى الاولى - ديشب را خانهء حضرت و الا بودم . تلگراف مجددى از رعاياى كوريجان و مزرعه رسيده بود كه حكومت معاودت ، نصر الله در حبس ، جمعى ديگر در لتكا و شورين محبوس ، ساير پراكنده و متوارى . جمعى ديگر در شهر هستيم .\r\nاضطرارا به خانهء حجت الاسلام آقاى ملا عبد الله متحصن شديم و مأمور مخصوص آخوند به قريتين مزبورتين رفته آنچه بىعصمتى و نهب و تاراج شده صورت برداشته چندين طفل هم ساقط شده ، از براى خدا به داد ما برسيد . مأمورين در ده محشر مىكنند و هيچ كس حكم نمىكند . تلگراف را حضرت و الا درب خانه برده به نظر صدراعظم رسانيدند . باز جواب تلگرافها نيامده . نمىدانند چه جواب بدهند . اغلب تقصير ساعد السلطنه است . اگر ميل او نبود حكومت كه سهل است مأمور مخصوص شاه هم كه مىرفت نمىتوانست كارى بكند . اقتدار آنها بيش از اندازه است و حكومت كل بايد به امضاء و صلاحديد آنها مأمور روانه كند . خودمان بوده [ ايم 
  ] و از وضع همدان كاملا مطلع هستيم . الان هم مأمورين همان پدرسوخته با جمعى سوار و الواط در\r\n\r\n","description":"","footnote":"","page_name":" 858 ","page_number":858},
  {"content":"\r\n\r\nكوريجان هستند و در سر اموال كوريجانيها ، ميان دو سه نفر آنها نزاع شده ، يك نفر از خود را كشته‌اند و حالا آن را هم به گردن كوريجانى گذاشته‌اند . بارى تلگراف را صدراعظم روانه كرد و صدر تلگراف دستخط شده بود تلگراف و حكم مخصوص به عضد الدوله بنويسيد رعايا و نصر الله خان را مرخص و آسوده كند . چرا تا حال مرخص نكرده . صدراعظم هم در زير آن با مداد به امين خلوت مرقوم داشتند به شاه عرض كنيد هرچه تلگراف مىكنيم عضد الدوله جواب نمىدهد و نصر الله خان را هم مرخص نمىكند . دستخط تلگرافى بشود شايد اثرى كند . شاه هم دستخط سختى تلگرافا فرمودند . صدراعظم هم برطبق آن تلگراف سختى به رئيس تلگرافخانهء همدان كرد كه نصر الله خان را از حبس بيرون آورده محترما به كوريجان روانه كن . ساير رعايا را مطمئن كرده مأمورين هركس در آنجاست خارج كن . تلگرافات سخت بود تا چه شود . آنچه نبايد بشود شد . تا چه مجازات بدهند و چه قسم اين اموال غارت شده را مسترد دارند .\r\n\r\nوضع عز الدوله\r\nحاصل سال گذشته و ماليات آنجا به غارت رفت . حال هم وقت كشت و زرع [ است 
  ] رعيت پراكنده و متوارى ، ما كه مداخل و منافع ديگرى نداريم . اين بود و از ميانه رفت . حال ما كه در اين دوره اين‌طور باشد ، من‌بعد چه خواهد بود . خوب مثلى شاهزاده معز الدوله زد ، گفت دده سياهى داشتم وقتى كه ميل شوخى و سرگرمى مرا داشت مىگفت « عروسىخانه را مرغى را عزا ، عزاخانه را مرغى را عزا . » حال ما به حال آن مرغ شبيه است . امروز كه عروسى است حال ما اين و روزگار چنين ، فردا كه خداى نخواسته طورى ديگر شود آشوب و فتنه بشود حال ما بدتر و روزگار سخت‌تر . خداوند را شكر بايد كرد . در هيچ زمانى و عهدى برادر و اقرباى پادشاه اين قسم گرفتار و محتاج و توسرىخور نبوده‌اند ، وانگهى برادرى كه به جاى طفل اوست و از سن چهار سالگى در وثاق او نشو و نما كرده و پدر به خود نديده و به جاى پدر او را ديده و تاكنون خدمت كرده است به سالى شش هزار تومان با اين خرابيها و گرفتاريها و اولاد زياد و مخارج فوق العادهء طهران قناعت كرده و آنقدر ناملايم بايد ديد كه بدتر از صد هزار فحش و كتك و تنگى معيشت و گذران است . از اول به ما ظلم شده .\r\nآن حكايت اول همدان و مغضوبى چندين سال بدون جهت و سبب ، آن حكايت خانىآباد و وزير دفتر و مرارت چندين سال ، آن حكايت عماد السلطنه و آجودانباشى ، آن حكايت فوت صنيع الملك و غارت اموال او و بدناميهاى من ، آن حكايت همدان و گرفتن والدهء مهدى خان ، آن حكومت ملاير و عماد السلطنه و خرابى و بدناميها . هريك كتابى عليحده لازم دارد . به اين مختصر درست نمىآيد .\r\nبا اين تفاصيل وقتى سر مرحمت مىافتند حكومتى مثل ملاير يا همدان مىدهند ، آن هم آخرش آن‌طور كه كاش هرگز ندهند . اين هم حال دهات . آن هم حال يك باغ شمران . مواجب هم كه نمىرسد ، اگر برسد كليهء شش هزار تومان را بايد بعلاوهء [ مبلغى 
  ] به\r\n\r\n","description":"","footnote":"","page_name":" 859 ","page_number":859},
  {"content":"\r\n\r\nخرابى دهات و پول پست و تلگراف و خدمتانهء مأمور خرج كرد . خداوند خودش بينا و بصير است . اميدواريم به زودى از اين صدمات خلاصى دهد و كارها بر وفق مرام شد .\r\nبنبى و آله .\r\nجمعه 4 جمادى الثانيه - خانهء اعتصام نظام دعوت داشتيم . هوا ابر [ ست 
  ] و ديشب تا حال باران مىآيد . كوچه‌ها گل است . تا عصر آنجا بوديم به مدعوين فقط سلطان محمد خان اضافه شده بود .\r\n\r\nاخبار كوريجان\r\nشنبه پنجم - صبح خانهء حضرت و الا رفتم . چندين تلگراف صدراعظم فرستاده بود از عضد الدوله و ساعد السلطنه و بهاء الملك و رئيس تلگرافخانهء همدان .\r\nنصر الله خان را مرخص كرده‌اند . ليكن بعضى از رعايا در لتكا محبوسند . عضد الدوله دو ورق عريضهء تلگرافى كرده مطالبى نوشته بود كه نقل حديث مىكرد ، من‌جمله كوريجان را ملجأ و پناه عباس خان و نصر الله خان را شريك و دستيار عباس خان و همه [ را 
  ] نام دزد مشهور قلم داده بود . خيلى خيلى تفصيلات .\r\nرعاياى كوريجان در دهى حبس بوده‌اند . رئيس تلگرافخانه رفته و خلاص كرده .\r\nرسيدگى در ميانه نيست و هرچه كرده‌اند گذشت . به همين استخلاص نصر الله خان ميل دارند قناعت شود و ابدا من‌بعد در صدد برنيائيم . ساعد السلطنه در تلگراف خود استدعاى مرحمت و التفات كرده بود كه بواسطهء اين خدمت مستوجب بودم ، حال برعكس نتيجه بخشيده و اشتباه كرده‌اند . آقاى نايب السلطنه مكرر به حضرت و الا در اين ايام مىفرمودند اينها اطاعت ندارند ، اگر سى دفعه تلگراف احضار برود نخواهند آمد .\r\n\r\nعما قريب چه خواهد شد ؟\r\nاعليحضرت « چهارترخان » مهمان حضرت و الا نايب السلطنه هستند . قريهء معتبرى است . چندى است آقا خريدارى كرده و الان سالى بيست هزار تومان اجاره مىرود .\r\nقريب ده پانزده سنگ آب دارد . چهار شب توقف آنجاست . حضرت و الا كاغذى به صدراعظم نوشته با تلگرافات قرار شد تولوى خان صبح برود . كى مىخواند ، كى حكم مىكند . تا يك ماه ديگر منتهى اصرار و ابرام حضرت و الا بكند پس از آن البته ساكت خواهند شد . عضد الدوله اين دل و زهره را نداشت . اين دفعه كه حكومت كل به امير نظام مرحمت شد دست درآورد و اين‌طور كرد . بيش از اين در اين مطلب شرح دادن صورتى ندارد ، براى خودم و خواننده جز ملالت چيزى نيفزايد . ياد ايام گذشته و سلاطين سلف را بايد كرد و افسوس خورد . يقين دارم آينده هم اين‌طور باقى نخواهد ماند . يا عما قريب مملكت به دست غير خواهد افتاد و اهل مملكت از جور و ستم به كلى آسوده مىشوند ، يا فردا قانونى دولت ايران قهرا دارا خواهد شد و باز بهتر از حالا است . چون قانون محمدى ( ص ) از ميانه رفته قانون جديد هم در ميانه نيست .\r\n\r\n","description":"","footnote":"","page_name":" 860 ","page_number":860},
  {"content":"\r\n\r\nملمع و نامربوط ، هركس عقل و فكر خودش قانون و شريعتى است ، ناسخ ديگرى .\r\n چو در ميان مراد آوريد دست اميد * ز عهد دولت ما در ميانه ياد آريد \r\n\r\nغذاى فرنگى\r\nجمعه يازدهم - حضرات امروز خانهء من دعوت داشتند . چون قرار بود هركدام يك قسم غذا بدهيم سهم من « غذاى فرنگى » بود . آقا حسين آمد غذاهاى خوب تهيه كرد . ميز هم حاضر كرده لوازمات آن هم قدرى بود و كمى از خانهء حضرت و الا آورده شد . الحمد لله به خوبى گذشت . اعليحضرت امروز تشريف مىآورند . تولوى خان ديشب آمد . تلگراف كرده بودند ساعد السلطنه مرخص كند . همدان آن‌طور شد .\r\n\r\nكمى پول\r\nامين الملك هم بواسطهء حكايت قنات قهر است ، پول نمىدهد وجوه اخراجات متعذر است . پول خيلى كم شده . حال تجار و كسبه هم بسيار مغشوش است . صرف پول سفيد خيلى بالا رفته شب و روز در ضرابخانه پول سياه ضرب مىزنند .\r\n\r\nفوت معين السلطنه - سرنوشت لقب\r\nمعين السلطنهء بيچاره مرحوم شد . طلب آنجا هم باقى ماند . پسر بزرگش كه از زن فرنگى داشت مطيع السلطنه لقب گرفت . ميرزا باقر خان شريف السلطنه ، ميرزا حسين خان معين السلطنه ، ميرزا نصر الله خان ارفع الملك . مواجب هم آنچه داشت تقسيم شد . كارها طورى شده كه هركس مرحوم شود يك لقب داشته باشد در ميان اولادش نزاع شده لابد چندين لقب التفات مىشود تا ساكت شوند و هريك واسطه دارند و مىگويند فلان مستحق‌تر است به او التفات شود . اين است كه سه چهار لقب مىدهند تا واسطه‌هاى معزز دلگير و خجل نشوند . لقب و منصب و مواجب هم جزو تركهء ميت محسوب است . احدى حق تصرف ندارد .\r\n\r\nپول سفيد\r\nدوشنبه 14 جمادى الثانيه - خانهء حضرت و الا رفتم . در اين ايام مطرح مذاكره پول است و به اندازه‌اى ضايع و شلوغ شده بود كه به اين آسانيها درست نخواهد شد .\r\nسال گذشته پول زرد همين‌طور شلوغ شد و كم‌كم بالا رفت تا اشرفى به بيست و دو قران سفيد رسيد . همين‌طور نصف آن پنج هزارى و ربع آن دو هزارى و در حقيقت نابود شد . خيلى كم بلكه هيچ ضرب نزدند . دولت جلوگيرى نكرد و به همان سالى هشتاد هزار تومان پيشكش حاجى محمد حسن قناعت كرد و به طبيعت واگذار كردند . اين هم ناخوشى تب و نوبه نبود كه طبيعت او را رفع و دفع كند .\r\n\r\nگمرك پول\r\nدر ايامى كه در ركاب مبارك سفر بوديم حاجى امين السلطنه را طهران روانه\r\n\r\n","description":"","footnote":"","page_name":" 861 ","page_number":861},
  {"content":"\r\n\r\nكردند ، با حضور حضرت نايب السلطنه اجلاس كردند قرارى براى صرف پول سفيد بدهند . بعد از چندين مجلس حاجى محمد حسن سر به گوش آقا گذاشته و گفت اگر هيچ كس مطلع نباشد حضرت و الا كه مىدانند . اين سالى هشتاد هزار تومان را از من نگيرند من هم در ضرابخانه را بسته شايد كم‌كم درست شود . بعد از اين گفتگوهاى بىحاصل دم دروازه‌ها آدم گذاشتند كه مزاحم شده نگذارند پول سياه داخل شهر طهران بكنند . حاجى مشار اليه هم با عرابه و گارى آنچه پول سياه ضرب مىزدند بار كرده در كاروانسراى خارج شهر مثل گندم و جو انبار كرد . باطنا هم با او همين‌طور قرار داده بودند كه محض سكوت مردم اين حكم را كرديم . اين هم يك اسباب مداخل براى گمركچيها شد . هركس وارد مىشد جيب و بغلش را گرديده آنچه پول سياه داشت اگر ضعيف بود به كلى مىگرفتند و نوش‌جان مىكردند . فى الجمله اگر قوى بود اول ده دو و بعد به ده يك راضى شده رها مىكردند . مدت مديدى اين رسم و قاعده در دم دروازه‌ها جارى بود و خودش گمركى بود . رعايا و ضعفا خيلى ضرر كشيدند . كم‌كم صرف پول بالا رفت ، به يك قران رسيد . مثلا هركس يك تومان پول سفيد لازم داشت يازده قران سياه مىداد يك تومان سفيد مىگرفت . اگر قران جديد الضرب لازم داشت قرانى يك شاهى هم علاوه مىداد . هيچ كس التفاتى نمىكرد و همانطور در ضرابخانه پول سياه ضرب مىكردند . دكانهاى صرافى را كه سابقا عبورا ديده بوديم و معمول اين‌طور بود [ كه 
  ] يك تشتك برنجى كوچك پول زرد بالاى صندوق بود و يك تشتك بسيار بزرگ پول سفيد و يك قهوه سينى با چندين كيسه پول سياه . حالا اين تشتك كوچك پول سفيد و آن تشتك بزرگ پول سياه است [ و 
  ] راه خريد و فروش مسدود .\r\nهرچه معامله مىشود اول شرط پول سياه و سفيد است . پول سفيد هم قحط [ است 
  ] و لابد سياه بايد داد . چند روز است صرف پول به سى شاهى رسيده . پريروز گويا تجار اجماعى كرده و خواسته‌اند درب دكانها را بسته تا قرارى براى پول بگذارند . راه تجارت بسته شده و نمىدانند روزى چقدر صرف بالا مىرود و چقدر كم مىشود .\r\n\r\nمس و پول - متاع فرنگ\r\nمس را يك‌من هفت قران خريده بعد منى چهار تومان ضرب زده مىفروشند . در هر من پنج هزار مخارج و مزد عمله لازم است . بيست و هشت قران در هر من مداخل حاجى عليه ما عليه است . براى دولت هم آن سالى هشتاد هزار تومان مداخل ضرابخانه چيزى نيست و در سال فقط از چهل هزار ليرهء انگليسى كه به قرض ادارهء دخانيات مىدهند دو معادل اين ضرر مىكنند . روزى كه معاهده بسته شد ليره دانه‌اى سه تومان و هشت قران [ بود 
  ] و اكنون هفت تومان است . گذشته از اين هرچه بخريم دو مقابل است .\r\nمتاع فرنگ و پولهاى آنها ترقى كرده يعنى به همان قيمت است . پول ما ضايع شده .\r\nمنات روس سابقا دو ريال بود حالا شش قران و پانصد دينار شده . چيزى را كه يك منات قيمت داشت و ما دو ريال مىداديم حالا شش هزار و ده‌شاهى بايد پول سفيد بدهيم . اگر بخواهيم سياه بدهيم هشت هزار بيشتر است و قس عليهذا تمام چيزها . از\r\n\r\n","description":"","footnote":"","page_name":" 862 ","page_number":862},
  {"content":"\r\n\r\nخودمان هم هيچ نداريم تمام معامله با فرنگ است .\r\nشب به سربازخانه‌هاى شهر فشنگ دادند و در روز امين همايون را از وزارت تجارت معزول كردند . چون دو سه ماهى ضرابخانه با او بود . گفتند شايد از اين جهت است كه اسباب فراهم آورده تا اين كار را هم به خود او بدهند . مشير الدوله وزير تجارت شد . به ملك التجار هم صدراعظم خيلى فحش داد . در ضرابخانه را هم نقدا بسته‌اند . اما آنقدر حاجى انبار پول سياه دارد كه اگر ده سال ضرب نزنند كافى است .\r\nتجار حساب كرده‌اند و مىگويند حاجى تمام مكنتش از همين فقره است و به دولت چيزى نداده و پول را هم ضايع كرده . عيار پول زرد و سفيد هم ضايع است و از آنها هم منافع بسيار برده . حاجى الان صاحب هشت نه كرور مكنت است . اگر مجلسى كنند تجار هم تقلب حاجى را آشكار خواهند كرد و هرقدر در سال داده چه به شاه چه به سايرين تمام را قبول مىكنند . بعد از وضع آن معين مىدارند به چه اندازه نفع كرده . اما عرض‌رس كسى نيست و هرگز نخواهند كرد . ضرابخانه براى حاجى گنج بادآورى است و مداخل آن به حساب نمىگنجد . ديگر سروصدائى از تجار نشده قسمى ساكت كردند كه به اجماع و هياهو نرسيد . اما صرف پول همانطور باقى است .\r\nعصر با تولوى خان گردش رفتيم . هوا خيلى سرد نيست . گلوى گلين خانم مدتى است درد مىكند . چند روز خيلى شدت كرد . الحمد لله حالا بهتر است . گلو درد امسال خيلى زياد بود . الان هم باقى است و كم نمىشود . دو پسر انتظام الدوله يكى دوازده ساله و يكى كوچك‌تر به فاصلهء سه روز فوت شدند . پسر بزرگش داماد اعليحضرت الان هم مبتلى است . مىگويند بهتر شده و از خطر گذشته است . گلوى گلين خانم هم خيلى خطر داشت الحمد لله از خطر گذشت .\r\nچهارشنبه 16 جمادى الثانيه - صبح خانهء حضرت و الا رفتم . اعليحضرت سوار شده‌اند . ماشاء الله يك روز در ميان حكما سوار مىشوند . ممكن نيست ترك شود .\r\n\r\nحبس نامدار خان خزلى\r\nميرزا محمد حسين زرندى حكيم‌باشى طبيب خانوادهء ما آنجا بود . صدق حكايت سردار افخم را بيان مىكرد ، از قول و نوشتهء چند نفر رعيت و شريك الملكهاى خودش .\r\nجناب سردار افخم چندى است به ساوه و زرند كه در حكومت ايشان است تشريف برده‌اند . نامدار خان خزلى را امير نظام گرفته طهران فرستاده چندى است در انبار ديوانى محبوس است . مشار اليه خودش و دو پسرش و جمعى از خزليها مدتهاست مشغول دزدى و سركشى هستند .\r\nايامى كه من نهاوند بودم خودش طهران خدمت صدراعظم مستخدم [ بود 
  ] و پسر و كسانش در آنجاها بشدت مال و اموال و ناموس مردم اطراف را مالك بودند . هرچه نوشتم تمكين نكرده و در آن مدت نزد من نيامدند ، يعنى نزد هيچ حاكم نمىرفتند .\r\nبواسطهء بودن نامدار خان در طهران و شرفيابى حضور صدراعظم . هرچه مىگفتيم\r\n\r\n","description":"","footnote":"","page_name":" 863 ","page_number":863},
  {"content":"\r\n\r\nمسموع نبود و هرچه مىتوانست حكم و تلگراف صادر مىكرد . پس از آمدن عباس خان به طهران نامدار خان خيلى شلوغ كرد . گرفتار شده طهران فرستاده شد . يعنى امير نظام خيال قتل او را داشت ، صدراعظم تلگراف كرده طهرانى شد و الان حبس است .\r\n\r\nرضا شيرازى دزد\r\nرضا شيرازى كه مدتها بود در ساوه و زرند مشغول دزدى بود و حالا وكيل - الدوله سردار افخم قراسوران‌باشى آنجاها فرموده‌اند در نزديك خان‌آباد با جمعى سوار به استقبال جناب سردار افخم مىآيد . پسر و چند نفر از كسان نامدار خان براى رسيدگى به حال او و دادن خرجى و كوشش در استخلاص او مكمل و مسلح طهران مىآمدند . قضا را دچار رضا شيرازى شدند . تفنگ يك نفر از آنها را گرفته كه تماشا كند . پس از تماشا گفته است اين تفنگ مال من . او ابا كرده فورا با گلوله به شكمش زده و مرده است . آن چهار نفر ديگر فرار كرده‌اند . تعاقب كرده در اين بين سردار افخم رسيده گفته‌اند از دزدهاى مشهور ساوه هستند . چون وقت رفتن هم اعليحضرت فرموده بودند دزدهاى آنجا را البته دستگير كن ، اين موقع را مغتنم شمرده و دنبال كرده‌اند . مختصر يك نفر باز كشته شده و سه نفر ديگر را به امداد ايل بغدادى دستگير كرده‌اند .\r\n\r\nاهميت سردار افخم\r\nسردار افخم آدم فرستاده تفنگ و توپ از طهران خواسته . حضرت اميركبير هم براى نمايش و رشادت ايشان مشغول تهيه و فرستادن توپ و تفنگ و سرباز و سوار بودند . چند روزى طهران و درب‌خانه مضطرب و گرفتار اين هياهو بود تا خبر مجدد رسيد و ساكت شدند . حالا حضرات را آورده و اين مطلب جزئى را خيلى بزرگ كرده گفتند امروز حمايل و نشان « امير نويانى » گرفت . آقاى نايب السلطنه آن چيزى را كه براى او مايل و طالب است براى شخص خود نيست و كوشش او دربارهء سردار افخم نه‌چندان است كه به توصيف و تحرير برآيد . عالم‌گير است . مثلا زنهاى آقا از وكيل الدوله سردار افخم حجاب نمىكنند و همين‌طور زنهاى سردار . ساير كارها از همين‌رو قياس شود . گذشته از كارهاى گذشته . خداوند بخت بدهد . و الله اعلم بحقيقت الحال .\r\nجمعه 18 - خانهء عزيز الدوله مهمان شجاع الدين ميرزا بوديم . باران مىآمد .\r\nخيابان ما را امين الملك درست كرده اما باز گل بود و حالا مواظبتى ندارد . تا مدتى بايد شن بريزند و عبور نشود تا خوب محكم شود . به همان يك‌مرتبه قناعت كرده‌اند .\r\nامسال بگذرد بدتر خراب مىشود .\r\nاعتصام نظام صبح پيغام داده بود شما عذر مرا بخواهيد طفلم ناخوش است . من هم به همين مضمون گفتم اسباب تفريح و مضمون شد . بعد از چند اولاد ذكور دخترى عيالش زائيده حالا تفصيلات به او قرار مىدهند كه از شنيدن آن من منزجر هستم .\r\n\r\n","description":"","footnote":"","page_name":" 864 ","page_number":864},
  {"content":"\r\n\r\nتا غروب باران آمد . هواى خوشى بود . ميرزا ربيع قدرى پول برده بود وقت رفتن با سلطان محمد خان تخته‌بازى كرد . تمام را به علاوهء يك تومان از وجوه جيب باخت .\r\nبه حالت خيلى مغشوش تشريف بردند . در باخت و برد حالتش يك‌سان است . از هردو محزون مىشود و در هردو موقع با آقا حرف نمىشود زد .\r\n\r\nصرف پول\r\nضرابخانه هنوز بسته است . گفتند در شيراز و قم و كاشان اصفهان صرف پول تومانى سه هزار و ده‌شاهى شده بود و الان همان‌طور باقى است . در بالاى پشت‌بامهاى بازار آدم گذاشته‌اند هركس زياد پول سياه جلويش باشد منع مىكنند و مىگذارند سياه و سفيد كند . در دم دروازه هم باز پول سياه نمىگذارند داخل شهر كنند . براى معتمد الدوله يكصد تومان پول سياه از ده آورده بودند مزاحم شده بودند . عريضه كرده بود پول مرا چرا نگاه مىدارند و حال آن‌كه از ده من آمده . من ضرابخانه ندارم كه ضرب زده باشم . از راه كار بيرون نمىآيند به اين لطايف الحيل مىخواهند صرف پول كم شود و حال آنكه نخواهد شد .\r\n\r\nمريضخانهء امريكائى\r\nدوشنبه 21 - ديشب خانهء حضرت و الا بودم . صبح منزل آمدم گلين خانم گلويش خوب نشده . روز جمعه و امروز به مريضخانهء ينگىدنيائيها رفت . طبيب خوبى دارند و در مريضخانه متجاوز از سى نفر شب و روز مريض است . عمارت و باغ و جاى مفصلى [ است 
  ] علاوه بر كليسا و مدرسهء زنانه و مردانه كه در نزديك سفارت انگليس دارند . دكتر نسخهء غرغره و خوراكى داده گفته بود چندى معالجه لازم دارد و بايد پانزده تومان براى مخارج دوا بدهد . از اغنياء فقط پول دوا مىگيرند . از فقرا آن را هم دريافت نمىكنند دوا مجانى مىدهند . دسته‌دسته زن و مرد روز جمعه و دوشنبه آنجا مىروند و بسيار خوب معالجه مىكنند . يك نفر طبيب زن هم دارند . سال آينده مريضخانه هم براى زنها مىسازند . آن هم در همين مكان مريضخانهء حاليه است ، نزديك پارك جناب امين الدوله .\r\n\r\nميسيون امريكائى\r\nميسيونر امريكائى در طهران و همدان و ارومى و بسطام و بعضى شهرهاى ديگر ايران مدارس و مكاتب و عمارات عاليه از كليسا و مريضخانه دارند . در همدان چند مرتبه به مدرسهء آنها رفتم . تفصيل آن گذشته است . سالى مبلغها مخارج مىكنند .\r\nغالب ارمنيها بل مسلمانها را پرتستان كرده‌اند . دين اينها با پرتستانها هم قدرى تفاوت دارد . مثلا دخانيات و مسكرات بهيچ‌وجه استعمال نمىكنند و هر دوى آنها را حرام مؤبد مىدانند . در همدان اغلب خمهاى شراب [ را 
  ] خريده در كوچه‌ها مىپاشيدند و غالب شرابخانه‌هاى ارامنه را موقوف كرده بودند . چنانچه در شهر شيرك‌خانه هيچ\r\n\r\n","description":"","footnote":"","page_name":" 865 ","page_number":865},
  {"content":"\r\n\r\nنبود . خيلى شياد و شيطان هستند . خصوصا زنهاى تارك دنياى آنها .\r\n\r\nعقب‌افتادن مواجب\r\nپنجشنبه 24 جمادى الثانيه - صبح خانهء حضرت و الا رفتم . شاه به جاجرود تشريف بردند . گويا دوازده شب بمانند . براى اين سفر گفتند هشت هزار تومان از بانك شاهنشاهى استقراض كردند . پول در خزانهء مباركه خيلى نقصان پيدا كرده حال مواجبها معلوم نيست . امسال بواسطهء نقار بين حضرت و الا و امين الملك مواجبها هم عقب افتاد هنوز نداده است .\r\n\r\nخانم‌باشى و همشيرهء او\r\nحكايت تازه كه مطرح است فقرهء خانم‌باشى و همشيرهء اوست . هرقسم بود اعليحضرت راضى كردند همشيرهء باشى را اندرون آوردند . يعنى از روز آش‌پزان تاكنون باشى راضى نشده و نگذاشته است خلوتى واقع شود . غالبا همشيره را حبس مىكرد و از اطاق نمىگذاشت بيرون برود ، مگر به همراهى خودش . اسمش ماهرخسار بچه‌سال و خيلى فضول و جسور [ و 
  ] به اصطلاح « كولى » [ است 
  ] . آنچه شاه لازمهء سعى بود به جاى آورده باشى راضى نشد و سخت جواب مىداد : يا مرا شاه بيرون كند يا او را . البته راضى نخواهم شد كه روبه‌روى چشم من خواهر مرا شاه بياورد . در اين مدت محرمانه پيغامات زياد ردوبدل شده و به جائى نرسيد تا پريروز كه باشى سخت پيغام داده بود شاه اگر اين كار را بكند من هم بدتر از اين خواهم كرد . . . « 1 » و يقين بدانيد طورى فرار كرده زير بيرق عثمانى و روس خواهم رفت . خلق مبارك خيلى تنگ شده و دل از هيچ‌كدام برنمىدارد . به توسط آغاباشى و مغرور خان خواجه پيغام خيلى خيلى سخت دادند . او هم برملا ايستاده و آنچه لازمهء جواب بوده داده . بيرون آمده عايشه خانم را ديده فحش زياد و سرزنشهاى بيشمار گفته كه اگر تو پدر . . .\r\nخواهرت را به شاه نمىدادى و آن پدر . . . تو راضى نمىشد اين بلا به سر من نمىآمد . تمام اين كار تقصير تو و پدر و برادر فلان فلان شدهء تو است . عايشه خانم جرئت جواب دادن نكرده و فرار كرده . ديروز اوقات شاه بسيار تلخ بود و ابدا كسى جرئت جلو رفتن نداشت . عملهء خلوت و اغلبى همان صبح به خانه‌هاى خود رفتند .\r\nشاه تنها [ بود 
  ] و تمام را فحش مىداد و فكر چاره مىكرد . سه مرتبه صدراعظم پيغام برد . از جاى صحيحى شنيدم در بين پيغام گفته بود شاه است ، ولينعمت است ، مالك رقاب است ، اگر الان حكم كند شما را در جوال كرده سرش را بدوزند و دو نفر ميرغضب از بالاى نقاره‌خانه پائين بيندازند چه مىشود و چه خواهى كرد ؟ بدون فكر و تأمل زبانش را بيرون آورده يك شيشكى بسيار سختى در كرده . صدراعظم اين جواب مسكت را كه شنيد بدون درنگ بيرون آمد و گفته بود هرچند جواب خيلى سختى داد اما آن حرف‌ها كمى اثر كرد . مختصر دو هزار تومان هم از خودش نقدا تسليم كرد و راضى نشد . پس از آن شاه فرمودند هردو شهر بمانند و مراجعت از\r\n\r\n\r\n","description":"","footnote":"\r\n( 1 ) - نقطه‌چين در اصل است\r\n","page_name":" 866 ","page_number":866},
  {"content":"\r\n\r\nجاجرود هردو را بيرون خواهم كرد و قدغن سخت فرمودند تا مراجعت احدى داخل و خارج از اندرون نشود و به سلامتى امروز تشريف بردند . اين مطالب كه نوشتيم پوشيده نيست در تمام طهران شايع است و من از چند نفر موثق شنيدم .\r\nجمعه 25 - دورهء مهمانى از سر گرفته شده امروز نوبت تولوى خان بود .\r\nشعاع الدين ميرزا نيامد . عيالش سخت ناخوش است . تاج الدين ميرزا مىگفت اميد تا عصر هم نيست و البته تلف خواهد شد . غفلة اين‌طور شده . دو سال است عروسى كرده . جوان و ناكام است ، خداوند شفائى بدهد .\r\n\r\nحاكم كاشان - وضع همدان\r\nحكومت كاشان را به اعتضاد الدوله دادند . اول عزل حكام است . از فقرهء همدان مدتى است نوشته نشده . نصر الله خان با آن همه تفصيل از حبس خارج شده و حالا حبس نظر حضرت و الا عضد الدوله است . اميرنظام هم تلگراف كرده بود چرا مرخص كرديد . التزام بگيريد نرود تا مجددا حكم حبس او بشود . جمعى از رعايا هم در لتكا نزد ساعد السلطنه حبس هستند . دو سه تلگراف كرديم كسى گوش نمىدهد و اطاعت نمىكند . رعايا پراكنده [ اند 
  ] و هنوز جمع نشده‌اند . اموال غارت شده هم از هضم رابع گذشت . شب را خانهء حضرت و الا ماندم . شاهزاده والى و آغا شاهزاده بودند . از تفصيلات شاهزاده والى خوب اطلاع داشت . هنوز حضرات شهرند و نرفته‌اند .\r\n\r\nخفه كردن نامدار خان خزلى\r\nنامدار خان خزلى را محرمانه در محبس خفه كردند . « بيچاره سكته كرد » ، مردم به همديگر به اين عبارت مىگويند . بيشتر اسباب قتل او اين فقرهء سردار افخم شد .\r\nاما مرد بدى بود . خيلى قتلها كرده بود . به مكافات اعمال خود گرفتار شد . دو پسرش را سردار افخم گرفته و گفتند قريب سه هزار تومان نقد و دو سه هزار تومان اسباب داشتند تمام را گرفت و اين آشوبها محض آن بود كه كسى مطالبه و گفتگوى آن را نكند و الا مطلبى نبود و آنها به قول ثانى در كاروانسرا ناهار مىخورند كالسكه‌چى سردار افخم نهاوندى آنها را مىشناخت محرمانه گفته بود پسرهاى نامدار خان هستند و آجيل خوبى هم همراه دارند . غفلة آدمهاى خود را داخل اطاق كرده و گرفته‌اند . بعد طهران آدم فرستاده توپ و تفنگ خواسته . اسم پسرهايش اسد خان و حسن خان است . خيلى شجاع و دلير و خونخوار [ ند 
  ] . طورى از تيراندازى آنها در نهاوند صحبت مىكردند كه عقل حيرت مىكرد . مىگفتند مكرر كلاغ را در سر تاخت با گلوله روى هوا زده است . اگر يك نفر آنها سوار بود سردار افخم و جمعيتش را در آنى و لحظه‌اى نابود مىكردند . اين تنخواه و اسباب را محض خلاصى نامدار خان همراه آورده بودند . او هم خوب خلاص شد . فسبحان الذى لا يموت .\r\nيكشنبه 27 - ديشب را خانهء عزيز الدوله بودم ، يعنى عصر نزد شعاع الدين ميرزا رفتيم . عيالش خيلى ناخوش [ است 
  ] و اوقاتش تلخ بود . تاج الدين ميرزا هم جائى\r\n\r\n","description":"","footnote":"","page_name":" 867 ","page_number":867},
  {"content":"\r\n\r\nدعوت داشت . من و تولوى خان محض تنهائى شعاع الدين ميرزا مانديم . شام را خدمت خانم خورديم . صحبت خيلى زياد شد . ساعت سه سلطان الحكما آمد . ذات الريه كرده و باد آورده . مشكل است چيزى بشود . صدر الحكماء هم جواب كرده بيچاره جوان و خيلى حيف است . ساعت شش سوار شده هوا سرد [ بود 
  ] نسيم خيلى سردى مىآمد . عزيز الدوله ناخوش نديده و ناخوش‌دارى نكرده خيلى متوحش [ بود 
  ] و از شدت خيال دو سه ناخوشى هم براى خودش پيدا كرده بود . فرمودند حكما امروز هم بيا . عصر رفتم تولوى خان هم بود .\r\nگفتند امروز حالش تا ظهر بهتر بود مجددا مغشوش شده .\r\n\r\nميرزا جوزا شعبده‌باز\r\nميرزا جوزانامى آمد مرد كامل سياحت كردهء دانائى بود ، شياد و مشعبد . قريب دو هزار شعبده مىگفت بلدم . اما بيچاره مفلوك و گرسنه [ است 
  ] . در اسلامبول و مصر و هندوستان كارش خيلى رونق داشته . هرچه آنجاها اندوخته كرده در اين مدت تمام كرده . به اصرار تمام دو چيز نشان ما داد . دوازده اسم مختلف به من گفت نوشتم در دوازده كاغذ كوچك . من هم اسامى را خيلى مختلف نوشتم از فرنگى و عربى و فارسى . همان اسمها را به عين در ورقه‌اى نوشتم به هريك نمره گذاشتم . آن كاغذهاى كوچك را مدور گذاشته و آن كاغذ كه نمره داشت به دست خودم گرفتم . يك اسم گفت از ميان آن دوازده اسم با نمرهء آن جدا كرده در ذهن نگاه‌دار . همان‌طور كردم . بعد گفت انگشت خود را به روى يك دانه از اين كاغذهاى كوچك كه مدور گذاشته شده بگذار . همان‌طور كردم . گفت بر نمرهء آن اسم سيزده عدد اضافه كن . آن عدد چهار بود سيزده علاوه كرده هفده شد . گفت از آن نقطه كه انگشت گذاشته‌اى بشمار . در ذهن شمردم . به روى يكى از كاغذها منتهى شد . گفت كاغذ را بردار و بخوان . ديدم همان اسم است كه در ذهن گرفته بودم ، آفرين كرده . مجددا گفت يكى از آن اسمها را نشان كن . اسمى جدا كرده در ذهن نگاه داشتم . بعد دست به روى كاغذهاى كوچك گذاشتم .\r\nگفت سه عدد شمرده كاغذ چهارم را بردار . همان‌طور كردم مطلوب بود . بارى خيلى از اين چيزها بلد است . بعضى از آنها را اسباب لازم دارد . فورا و بدون اسباب و ادوات نمىشود . هركجا او را دعوت كنند اول كه وارد مىشود پاكتى سربسته تقديم مىكند . پس از دو سه ساعت مىگويد سؤالى كن . هر سؤالى آدم بكند مىگويد پاكت را باز كن در كاغذ سؤال و جواب آن نوشته شده است بدون كم و زياد و ذره‌اى تخلف .\r\nخودش چيزها مىگفت كه عقل از قبول آن و تصور آن قاصر است .\r\nمغرب با تاج الدين ميرزا در درشكه نشسته به سمت منزل آمدم . محرمانه گفت مشكل عيال شعاع الدين ميرزا خوب شود . هروقت خداى نكرده واقعه دست داد و اطلاع دادم فورا بيائيد . او مهمان بود رفت كه عذر خواسته منزل برود و من منزل آمدم .\r\nجمعه 3 شهر رجب المرجب - خانهء آقاى عماد السلطنه مدعو بوديم . عيال شعاع الدين ميرزا بهتر است . امروز تشريف داشتند . خيلى خوش گذشت .\r\n\r\n","description":"","footnote":"","page_name":" 868 ","page_number":868},
  {"content":"\r\n\r\n\r\nهمشيرهء خانم‌باشى\r\nمسئلهء تازه كه ميان است همان حكايت باشى و عشق اعليحضرت به همشيرهء اوست . اين را به اقسام مختلفه هركس بيانى مىكند و تفصيلى مىدهد . وقايع روز ، رفتن به جاجرود و پيغامات طرفين را نوشتيم . كسى از اندرون در اين ايام خبر ندارد . دخول و خروج متعذر است . مىگويند دو هزار تومان و يك ملك شش‌دانگى به باشى دادند و راضى شده خواهرش را جاجرود بردند . طورى كه بابا رستم گفته بود اين است : ماهرخسار را از اندرون به خانهء پدرش بردند . به محض ورود آنجا آغاباشى و كالسكه از جاجرود آمده به آنجا بردند ، طورىكه باشى نفهميده و گمان مىكند خانهء پدرش رفته . در هرصورت با اين ابرام و اصرار البته به جائى خواهد رسيد .\r\nباشى در ضمن گفتگو به شاه عرض كرده است دو خواهر را گرفتن كار قديم شماست . ( يعنى شاه فرموده بود اين مادر تو بايد خيلى خوب باشد و خوب بچه بياورد .\r\nاگر زن من بود بچه‌هاى خوب مىآورد . ) در جواب آن را گفته و گفته است بعد از هفتاد سال كار تازه‌اى بكنيد . مادر من را هم بگيريد كه كار تازه باشد و در انظار جلوه بكند . از اين صحبتها در اين مدت آنقدر شده كه كتابها لازم دارد . بعضيها البته مطلع [ اند 
  ] و مىنويسند . از شهر آتش‌بازى براى اردو خواسته بودند . تمام مردم مىگويند براى عروسى مىبرند . بد هم نمىگويند . اگر او را برده باشند جا دارد .\r\nمنتها آمال شاه است . تمام كارهاى دولتى و سلطنتى منجر به اين مطلب شده و به قاعده مطلب بزرگى بايد باشد .\r\n\r\nعشقهاى بيمعنى ناصر الدين شاه\r\nزن عزيز السلطان آبستن شده از حالا در اندرون تهيه جا و مكان براى مولود تازه مىبينند . شاه فرموده است اين نوهء من كه از عزيز السلطان است نوهء شاه است و اين اسم به او برازندگى دارد . چندى قبل هم استفسار حمل اختر الدوله را كرده بودند و فرموده بودند اگر آبستن نباشد عزيز السلطان تجديد فراش كند و خودم ديگرى را تعيين خواهم كرد . شايد دختر من آبستن نشود . من ميل دارم بچهء عزيز السلطان را ببينم . تمام عمر شاه به همين عشقهاى بيمعنى گذشته . تا بود حكايت فروغ السلطنه جيران خانم بود . من آن وقت گويا هيچ وجود نداشتم ، ليكن خيلى شنيده‌ام و هنوز شاه لقب او را به هيچ كس نداده و همين يك فقره اسكات مدعا مىكند .\r\n\r\nگربهء شاه\r\nبعد حكايت امين اقدس و گربه بود . اين گربه به اندازه‌اى تقرب داشت كه به تحرير راست نمىآيد . مثلا اگر استدعاى عفو واجب القتلى را مىكردند و آن عريضه را به گردن گربه انداخته به حضور روانه مىكردند فورا عفو و اغماض و ازدياد\r\n\r\n","description":"","footnote":"","page_name":" 869 ","page_number":869},
  {"content":"\r\n\r\nمرسوم و مواجب و منصب جوابش بود . اگر عزل حاكمى يا صاحب‌منصبى كه از آن معتبرتر و بكارترى نبود مىكردند فورا معزول و مغضوب مىشد . گربه متصل مشغول صدارت و عزل و نصب بود و در حقيقت امور دولتى تماما به توسط او مىگذشت و نخورد نداشت . هروقت گربه ناخوش مىشد حكما و اطباء حتى دكترهاى فرنگى مىآمدند و معالجات مىكردند . گربه در بستر نرمى مثل حرير خوابيده و جمعى متملقين از خانم و كنيز نگهبانهاى مخصوص آن پرستارى مىكردند . چند سال به اين منوال گذشت و همه كس متحير و متعجب بود . اما احدى ياراى سخن گفتن و دم زدن نداشت . تا آن‌كه در جاجرود گربه مريض شده اطباء تجويز كردند هواى جاجرود سرد و مرطوب است بايد گربه را به شهر برد . لهذا كالسكهء هشت اسبه حاضر كرده همين حكيم الممالك و همين دكتر طولوزن فرانسه‌اى با دو نفر ديگر در كالسكه نشسته گربه را با طمطراق تمامى وارد سراى سلطنتى كرده به منزل مخصوص بردند .\r\nالحمد لله از اين بليه جان به در نبرد و بدرود زندگانى كرد . در پارچهء ابريشمى پيچيده در باغ دفن كردند و تا ده روز كسى جرئت نكرد خبر فوت گربه را عرض كند . بعد به صرافت طبع دستگير اعليحضرت شده و چند روز ديگر تمام اوقات همايونى به فكر و غم و غصه گذشت و ابدا در اين چند روز كسى عرض و عريضه نكرد . در ايام مرض گربه به قدر ده هزار تومان شاه و امين اقدس و ساير [ ين 
  ] كه بواسطهء آن سودها و نفعها برده بودند تصدق دادند . بعد از فوت گربه امين اقدس عزيز السلطان را جلو كشيد . حالا نوبهء خواهرباشى ماهرخسار است . خدا به داد برسد .\r\n\r\nوقايع همدان\r\nچهارشنبه هفتم - اخبارات درب خانه ، از واقعات شخصى [ مرا 
  ] دور انداخته و ابدا متذكر نشده‌ام . حضرت و الا شمران تشريف برده‌اند . ديروز چاپار آمده حسينعلى نام رعيت حضرت و الا كه در ده امزاجرد مخفى بود ساعد السلطنه اطلاع به هم رسانيده نصف شب با پنجاه سوار آنجا مىرود و هرقسم بوده دستگير كرده لتكا برده است . از قرارى كه نوشته بودند حكم مىكند يك چشمش را بيرون مىآورند و بعد با صمد خان ميرآخور و جمعى ديگر روانهء شهر مىكند . نزديك قريهء گراچاقه صمد خان يك تير گلوله‌اش مىزند ، كارى نشده نزديك شهر گلولهء ديگر مىزند و مقتول مىشود .\r\nبعد سرش را خودش با كارد جدا كرده شبانه با دويست تومان پيشكش خدمت شاهزاده حكمران عضد الدوله مىبرد كه حضرت و الا بفرمايند به جزا و سزاى اعمال خودش قصاص شد . من نمىدانم اين مطالب را كجا انسان بگويد . خدا چشم از رعيت ايران پوشيده .\r\nاگر قهر و غضب خدائى نباشد اين واقعات اتفاق نمىافتد . چنانچه در هيچ قرنى نيفتاده و هيچ ولايتى آنقدر بىصاحب و مالك رقاب نبوده . خداوند خودش ترحم كند و الا عرض‌رس كسى نيست . تمام اشتباه است . شاه آنطور مشغول ، صدراعظم از او مشغول‌تر . صبح عضد الدوله تلگراف مىكند حسينعلى دزد شرير كه قتلها كرده و سرقتها نموده و آدم ساعد السلطنه را در اين نزاع كشته به اقبال بيزوال اعليحضرت\r\n\r\n","description":"","footnote":"","page_name":" 870 ","page_number":870},
  {"content":"\r\n\r\nاقدس همايونى به تدبيرات و كاردانى جناب ساعد السلطنه امير تومان حاكم حاجيلو گرفتار [ شد 
  ] و به قصاص شرعى و سزاى اعمال خود رسيد . شهر و دهات تماما از اين فقره خوشحال [ اند 
  ] و اسباب نظم و امنيت طرق و شوارع و دعاگوئى وجود مسعود مبارك فراهم آمد . هرچه داد كنيم به جائى نخواهد رسيد و از جاى ديگر هم صدق اين مقوله به گوش آنها نمىرسد ، يعنى نمىخواهند و الا اسباب طورى قهرا فراهم مىآمد كه اين اتفاقات را كاملا مستحضر [ ميشد 
  ] و صدق و كذب هركدام آشكار مىشد . از اول گوش جز به حرف حاكم به حرف ديگرى نداده‌اند . جاسوس و منهى هم ندارند .\r\n\r\nديفترى - دكتر پاستور\r\nبگذريم از اين مطالب كه جز ملالت چيزى ديگر نتيجه ندارد . پول مول هم در ميانه نيست . از سال نو هم بوى خوش نمىآيد . چند روز بود عزيزه خانم ناخوش بود الحمد لله بهتر شده . خانم ديروز تب كرده بود . زكام مسرى زياد است . از گلودرد كه چه نويسم . دو سال است به هر خانه وارد شده . اغلب اطفال شهر را تمام كرده . به فرنگى « ديفتريك » و به فارسى همان « خناق » است . دو پسر انتظام الدوله سردار امجد به فاصلهء سه روز فوت كرد .\r\nمىگويند دوائى تازه در پاريس يكى از شاگردهاى دكتر پاستور مشهور پيدا كرده كه از اسب گرفته و بواسطهء آب‌دزدك داخل بدن مريض مىكنند و خوب مىشود .\r\nتازه به طهران آورده‌اند . پسر بزرگ انتظام الدوله گرفتار شد بواسطهء همان دوا كه فورا داخل بدن كردند خوب شد . دكتر پاستور دو ماه قبل فوت شد . اين طبيب يكى از مشاهير اطباء عالم بلكه اول شخص بود . معالجهء سگ هار گزيده را پيدا كرده و اسباب شهرتش يكى همين معالجهء سگ هار است .\r\nگلين خانم گلويش خوب شد و هنوز هفته‌اى دو مرتبه نزد طبيب ينگىدنيائى مىرود . الحق بسيار بسيار خوب معالجه كرد . سه ماه بود اطباء ايرانى معالجه مىكردند ، او در ظرف دو هفته خوب كرد . خاك بر سر ايرانيها كه طبيب و يك مريضخانه ندارند . مريضخانهء ينگىدنيائيها مملو از مريض [ است 
  ] و چقدر اهتمام در معالجه و دوا و غذاى آنها دارند . . . نزهت هنوز شير مىخورد . بيست و پنج ماه دارد ، تازه كلمه كلمه حرف مىزند . خيلى دير تكلم كرد . دو ساعت حرف مىزند يك كلمه‌اش فهميده نمىشود . دايه‌اش ترجمه مىكند . خانهء بابا رستم عيادت رفته بود . نيم‌ساعت حقيقتا حرف مىزند . از ناخوشى بابا رستم چيزى كه فهميده نمىشد اين بود كه در آخر ناله كرده مىگفت « باباى باجو آخ » . « باجو » يعنى باجى و مادرش را خطاب مىكند .\r\nاسامى را خوب ياد گرفته . تعميرات خانه اغلب تمام شده . محمد بيك كه همراه والدهء گلين خانم عتبات عاليات رفته بود شش روز است مراجعت كرده . مادر گلين خانم بهار آينده خواهد آمد . هوا بسيار بسيار خوب و در حقيقت بهار است و حال آن‌كه الان چهارم جدى است . دو سه شب قبل كمى يخ بست ، ليكن دو شب است يخ نمىبندد .\r\n\r\n","description":"","footnote":"","page_name":" 871 ","page_number":871},
  {"content":"\r\n\r\n\r\nسوسيته\r\nشنبه يازدهم رجب - دو شب است نواب عليه اينجا تشريف دارند . ديروز همشيره‌ها بودند . خيلى خوش گذشت . غروب فخر الملك آمد . از جاجرود تازه آمده‌اند .\r\nمعلوم شد همان‌طور كه عضد الدوله تلگراف كرده است خون بيچاره هدر رفت .\r\nحضرت و الا هم ديگر خسته شدند و به كلى دست كشيدند . بيش از اين نمىشود ابرام و اصرار در عرض و داد كرد . حالا كه به خرج نمىرود بهتر سردادن است تا خدا چه خواهد . ديروز هم خانهء ميرزا ربيع بوديم . در راه معتضد السلطنه به عماد السلطنه رسيده بود . اتفاقا آنجا آمد . اول مهمانى روز جمعهء آينده را گردنش گذاشتيم . بعد در « سوسيته » قبول شد . جزئى قمارى كردند . سيزده تومان معتضد السلطنه باخت .\r\nاجزاء قمار زياد شده . من و شعاع الدين ميرزا خارج شده‌ايم و خيلى از اين فقره خوشحال هستيم .\r\n\r\nخواجه‌سراها - عزيز خان خواجه\r\nاز روزى كه از جاجرود مراجعت كرده‌اند اعليحضرت دو حكم فرموده‌اند : يكى آن‌كه در روزهاى جمعه احدى درب خانه نيايد ، حتى پيشخدمتهاى مخصوص و محارم مگر آن‌كه احضار فرمايند . ديگرى آنكه خواجه‌سرايان به باغ نيايند مگر برحسب كشيك روزى يك نفر . ماشاء الله صد نفر خواجه هست و سالى صد هزار تومان بيشتر مواجب و مرسوم و انعام و مداخل مىكنند . هريك اميرى و وزيرى هستند . بهرام خان خواجهء امين اقدس مرحوم كه حالا نزد انيس الدوله مىباشد يكى از رجال معتبر [ ست 
  ] و آنچه بخواهد مىكند . عزيز خان خواجهء ليلى خانم دويست هزار تومان مكنت دارد .\r\nانيس و مونس شب و روز صدراعظم است . جوان و خوشگل است . در سفر سيم فرنگ در قزوين صدراعظم صريح به شاه پيغام داد يا عزيز خان همراه فرنگ بيايد يا من از همين‌جا مراجعت مىكنم و نخواهم آمد . آخر بردند . خانهء عزيز خان اقلا پنجاه هزار تومان مبل و اسباب اطاق دارد . كالسكه و اسب كالسكه او را احدى در طهران ندارد .\r\nخواجهء حرم‌سراى شاه است و اسباب عيش صدراعظم ، نه پنهان بلكه خيلى آشكارا ، خصوصا در فرنگستان . نمىدانم جلوى همچو آدمى را چطور قاپچى خواهد گرفت و كدام زهره كه بگويد داخل باغ نشو قدغن است .\r\n\r\nعدهء زنهاى شاه\r\nفخر الملك از باشى و ماهرخسار مىگفت . با آن همه التماسها به جائى نرسيد .\r\nجاجرود هم نبودند . شهرت دروغ بود . حالا باشى مغضوب [ است 
  ] و از اطاق بيرون نمىآيد . ماهرخسار خانهء پدرش [ است 
  ] . تا كار اين غضب به كجا برسد . با التفات و ده و پول كه نشد . عدهء زنهاى شاه الان آنچه در قيد حيات هستند از يكصد نفر زيادتر است سواى خدمهء قهوه‌خانه ، و در تمام اندرون شاه دو هزار نفر زن بيشتر\r\n\r\n","description":"","footnote":"","page_name":" 872 ","page_number":872},
  {"content":"\r\n\r\nاست از پير و جوان ، كلفت و خانم . هريك را شب بخواهد با كمال افتخار و امتنان حاضر است . اين‌طور تسلط و اقتدار براى سلاطين ايران موجود است . با وجود اين اين‌طور اصرار در گرفتن ماهرخسار دارند و آخر الامر اين دختر تجريشى نخواهد گذاشت خواهرش به سرش بيايد و شاه عاجز خواهد شد .\r\n\r\nعيد بزرگ ملتى - چراغان\r\nدوشنبه 13 - عيد بزرگ ملتى ايران است . ديشب را كسبه استدعا كرده بودند اجازه داده شود چراغان بكنند . تا حال رسم نبود . امسال تازه رسم شده گفتند چراغان خوبى كرده بودند . اغلبى اطلاع نداشتند . من هم از جمله بودم و به تماشا نرفتم .\r\nخانهء حضرت و الا رفته به اتفاق تولوى خان و ميرزا ابراهيم حضرت عبد العظيم مشرف شديم . تاج الدين ميرزا ، شعاع الدين ميرزا بودند . آقاى عماد السلطنه و على محمد خان هم آمده [ اند 
  ] . على محمد خان براى عروسى آمده خيال دارد همين‌جا عروسى كند . اما نواب عليه هنوز راضى نشده‌اند . گمان نمىكنم صورت بگيرد . در سر مقبرهء صارم - الدوله چاى و قهوه خورديم . صحبت زياد شد .\r\n\r\nجيرهء اهل نظام\r\nجيره‌هاى اهل نظام را مقطوع كرده‌اند . گفتند چهارصد هزار تومان جيره مى - برند و حال آن‌كه در عهد سپهسالار مرحوم يكصد هزار تومان بود . عدهء قشون حاضر ركاب الان كمتر از آن وقت است . اين مبلغ گزاف تمامش به توسط آقاى نايب السلطنه و اين دزدهاى دفتر لشكر داده شده و اغلب نوكرهاى خود آنها و مردم ديگر و كسبه هستند .\r\nمثلا استاد يوسف نجارباشى دويست تومان داده سرهنگ شد و الان سرتيپ اول است و به توسط اين و آن و دادن پول جيرهء ميرپنجى دارد . استاد ابراهيم خياط حضرت امير كبير سرهنگ است و جيرهء سرهنگى دارد . نوكرهاى تمام اين لشكرنويسها و صاحب فوجها تماما منصب دارند و جيره مىبرند . عليمردان نوكر حضرت و الا الان ياور [ است 
  ] جيره و مواجب ياورى مىبرد ، همين‌طور نوكرهاى تمام مردم . اما من بيچاره ، در اين مدت بجز دو من جيره و چهار من عليق كه امين نظام برقرار كرد و پنجاه تومان جيره كه پس از فوت قزل ارسلان ميرزاى پسردائى بردم ديگر دينارى وجه ندارم . عمل بودجهء نظام خيلى مغشوش است . ظلم بالسويه مىكنند فقط براى اين‌كه دو روز اوقات صرف نكنند . يك‌مرتبه تمام را كسر مىكنند . حالا قرار شد جيرهء اشخاص خارج نظام را تسعير كنند ، دو تومان گندم و پانزده هزار جو بدهند و كاه هيچ ندهند .\r\nاين هم سر نخواهد گرفت ، به جهت آن‌كه مداخل آقا از همين‌جاست . نصف اين جيره به خود آقا و كسان او مىرسد . گذشته از اين امين جيره كه خزانه‌دار نظام است با آقا معاهدهء باطنى دارد و آنچه از بروات كسر كند يا اول سال تومانى سه هزار بخرد به آقا تحويل مىكند . دو سه روز قهر مىكند ، همانطور كه سال گذشته صدراعظم كرد و\r\n\r\n","description":"","footnote":"","page_name":" 873 ","page_number":873},
  {"content":"\r\n\r\nاعليحضرت مجبورا خواهند بخشيد . اين سيصد هزار تومان اضافهء جيره به توسط آقا داده شده . از هر تومانى يك تومان هم گرفته باشد سيصد هزار تومان گرفته و حال آن‌كه تومانى ده تومان هم براى مردم بيشتر تمام شده است . ثلث اين چهارصد هزار تومان به افواج ركاب نمىرسد . تمامش را مردم خارج مىبرند . در طهران قريب دويست نفر توپچى است و ششصد نفر صاحب‌منصب حاضر ركاب از قرار صورت توپخانه هست كه جيره مىبرند . پنج فوج حاضر ركاب است . خدا مىداند چقدر صاحب منصب و آردل در جزو اين پنج فوج جيره و مواجب دارد . دو هزار نفر هم صاحب‌منصب خارج نظام دارند ، يعنى جزو فوج و توپخانه نمىباشند . فقط ياور و سلطان و سرهنگ است ، اما جيره دارد . بعضى از لشكرنويسها هستند كه اقوام يا پسرشان به سى اسم و چهل اسم از جيرهء تابينى تا سرتيپى مىبرد . مثلا قلى خان سرتيپ ، قلى بيك آردل ، قلى ميرزا سرهنگ جزو فوج مخصوص ، ميرزا قلى جزو توپخانهء مباركه ، محمد قلى جزو زنبوركخانه و قس عليهذا . ميرزا نظام « 1 » مرحوم خوب حكايتى در اين فقره دارد .\r\nاو خوب به نكات برخورده بود . پسر ميرزا مهدى خواجه‌وند را مىنويسد ، بعد از آن‌كه در تمام ادارات اسم مىبرد آخرش مىنويسد جزو عملهء نقاره‌خانه . حالا شاه اوقات صرف مىكند اين تقلبات را معلوم كرده و آنچه به ناحق داده شده كسر كند تا نايب - السلطنه هم نتواند چيزى بگويد و قهر كند . فقط به همين تسعير راضى است . اگر آن هم سر بگيرد و حال آن‌كه يقين است سر نخواهد گرفت . حال جيرهء پنج فوج و دويست نفر توپچى كه اين‌طور باشد حال مواجبها چه قسم است . از همين رو قياس كنيد . در آنجا تقلب زيادتر [ ست 
  ] و تمامش را برده‌اند .\r\n\r\nقرضها و فروشهاى شاه - معاملهء امين الملك\r\nچيزى از ماليات باقى نمانده . الان شاه براى هر سفر ده شبه هشت هزار و نه هزار تومان از بانك قرض مىكند و متصل باغ و ملك و خانه مىفروشد . جى و بيرونك « 2 » دو ده خوب است بيرون دروازهء گمرك پشت باغ اسب‌دوانى ، به امين همايون به چهل هزار تومان فروخته شده بود . امين همايون هم قبل از خريدن . باغى و عمارت و كاروانسراى نزديك دروازهء گمرك در زمينهاى او بنا كرده معبر آب نجف‌آباد را هم از ميان باغ قرار داده . در دل امين الملك بود اين باغ را از دست او بگيرد و نگذارد از آب نجف‌آباد باغ خودش را مشروب كند و لذت ببرد . پس از آن‌كه ملك را هم خريد ديد كار كمى سخت شد . چند روز قبل امين همايون را ديده و پنج هزار تومان زيادتر داد كه جى و بيرونك را به او بفروشد ، قبول نكرد . همان ساعت به اطاق شاه رفته عرض كرد آب نجف‌آباد از اين دو ده مىگذرد و متصل اسباب نزاع و مرافعه است ، يا من پنج هزار تومان علاوه مىدهم به من واگذار كنيد يا او پنجاه هزار تومان مرا بدهد و نجف‌آباد را بخرد . شاه اسم پنج هزار تومان علاوه را شنيد خوشحال شد ،\r\n\r\n\r\n","description":"","footnote":"\r\n( 1 ) - مقصود مؤلف « مقويم » است .\r\n( 2 ) - امروزه بريانك گفته مىشود .\r\n","page_name":" 874 ","page_number":874},
  {"content":"\r\n\r\nامين همايون را صدا كرده فرمودند ملك را واگذار كن و پولت را از امين الملك بگير . هرچه عرض و استدعا كرد به جائى نرسيد . امين الملك هم فورا پنج هزار تومان را تقديم كرد . امين همايون بيست هزار اشرفى از قرار دانه‌اى دو تومان داده بود .\r\nدر آن دو روزه اشرفى تنزل كرده هيجده هزار بود . امين الملك بيست هزار دانه اشرفى داد . هرچه فرياد كرد آن وقت دو تومان بود جواب داد عين مال خودت را بگير . هرقدر بوده باشد به حال دخلى ندارد . آن پنج هزار تومان را هم از اين‌جا درآورد و ابدا ضرر نكرد .\r\nرفتيم سر باغ و كاروانسرا ، آن را هم قيمت كردند و در عوض [ آن 
  ] باغ كثيفى آقا غلامحسين صراف داشت به او واگذار كردند . اين دهات را كه مىفروشند نقد و جنس ديوان به كلى از ميان مىرود . مثل خالصه‌جات ولايات نيست كه نقد و جنس باقى باشد .\r\nمثل اين است كه پنجاه هزار تومان داده و ملك نجف‌آباد را از من خريده باشند . آن ماليات جزئى كه دهات ديگر طهران دارند آن را هم نمىدهند . پول باشد از اين معامله‌ها بهتر چيزى نيست .\r\n\r\nتوقيف سالنامهء 1313\r\nچهارشنبه 15 - سالنامهء قوىئيل 1313 چندى است از چاپ بيرون آمده و پس از تقسيم حكم به توقيف آن شد و از هركجا ممكن شد گرفته نگاه داشتند . بعضيها ندادند . يك دانه آقاى عماد السلطنه پيدا كرده حضرت و الا ملاحظه فرموده التفات كردند من خواندم . سالنامهء مزبور شروع مىكند از اوايل سلطنت فرانسه كه طايفهء مرونژين كه در سنهء 481 ميلادى بر آن مملكت مسلط شده تا به سلطنت لوئى چهاردهم در سنهء 1643 كه ايام ترقى و عيش آن مملكت است اختتام تاريخ لوئى چهاردهم را بواسطهء ترجمهء شرح احوال مادموازل مونت‌پانسيه مىكند . اصل آن روزنامهء شاهزاده خانم چندين جلد است كه اكنون به خط خود او در كتابخانهء ملتى پاريس « 1 » حاضر است .\r\nترجمه را هم الحق اعتماد السلطنه بسيار شيرين و خوش عبارت كرده ، خيلى بامزه [ است 
  ] و حقيقت خواندن دارد . تاريخ صحيحى براى سلطنت لوئى چهاردهم است .\r\nضمنا سرگذشت خود را هم تفصيل داده .\r\nجهت توقيف اين كتاب از قرارى كه از خود كتاب فهميده مىشود چند چيز است . يكى عشق‌بازى و هرزگيهاى مادر پادشاه مارى مديسيه مادر لوئى سيزدهم و ملكه آن دو اطريش مادر لوئى چهاردهم يا نجباى مملكت خصوصا با كاردينال ريشيليو و كاردينال مازارن صدراعظم هردو پادشاه . ديگرى استقلال صدراعظم يعنى ريشيليو و مازارن بر اهل مملكت و شورش شاهزادگان خانوادهء سلطنت و اهل پاريس برضد آنها و جنگ سى سال له‌فرند . سركردهء اين شاهزادگان يكى مسيو عموى پادشاه دوك دو اورلئان پدر نويسندهء ديگرى پرنس كنده و همين شاهزاده خانم مونت‌پانسيه .\r\n\r\n\r\n","description":"","footnote":"\r\n( 1 ) - اكنون در زبان فارسى كتابخانهء ملى نام برده مىشود .\r\n","page_name":" 875 ","page_number":875},
  {"content":"\r\n\r\nترجمه كرده و خواسته چيزى دستگير بكند ، و الا كتاب قحط نبود . اين حكايت توقيف بيشتر مردم را مايل به خواندن و فهميدن كرده . چنانچه هركس طالب و جويا است پيدا كرده مىخواند . اين شاهزاده خانم عجب زرنگ و ناقلا بوده . خودش هم يكى از همان هرزه‌ها است ، خيلى هم حسود و بخيل و شوهر دوست بوده . زمان عيش و ترقى فرانسه بوده . ايام لوئى چهاردهم يكى از ايام تاريخى است و اين پادشاه خيلى مسلط و بااقتدار بود . هفتاد سال سلطنت و عمر كرد . فرانسه تمدن و رونقى پيدا كرد كه هرچه ياد بكنيم كم است .\r\n\r\nتقليد در ساختمان\r\nجمعه 17 - امروز خانهء معتضد السلطنه دعوت داشتيم . عمارت قشنگى ساخته مفصل و « مبله » . راه‌پله به مثل مال موزه و عمارت سپهسالار و امين الدوله كه الان از روى همان عمارت امين الدوله كه اول بنا كرد اقلا يكصد عمارت در اين شهر ساخته شده . هيچ كس تغييرى نداده تماما به همان شكل ساخته‌اند و اين كمال بىتصرفى و بىشعورى اهل اين شهر را واضح مىكند . ابدا از خود تصرفى و خيالى ندارند .\r\nهركس چيزى درست كرد از روى همان عمارت شهر امين الدوله بود . بارى مدعوين كم‌كم آمدند .\r\n\r\nقمار و پول نقد\r\nديشب مىگفت يكصد و ده تومان به شراكت آقا مردك خان دائى عزيز السلطان پيشخدمت محرم اعليحضرت به معتمد الدوله باخته‌ام . ناهار خوبى دادند . اطاقها مزين و خوب است . بعد از ناهار آقا مردك آمد . معتمد الدوله هم آمد . غروب حضرات رفتند .\r\nمن و ميرزا ربيع مانديم . اول خودش چند دسته با معتمد الدوله بازى كرد ، بعد معتمد الدوله خيلى حرفهاى ناملايم زده گفت بازى و قمار پول نقد لازم دارد . تو ساعت گرو مىدهى ، من ساعت را نمىتوانم بفروشم ، نه بشكنم . لابد بايد در جائى محفوظ نگاه دارم . پس شاهزاده اين قمار نيست . با مردك خان مشورتى كرده ساعت را نزد او گرو گذاشته پنجاه اشرفى بيرون آورده قرار شد شراكة مثل ديشب بازى كنند . اما ابدا به معتمد الدوله اظهار نكردند كه پول بيرون بياورد . او هم در كمال تسلط و اقتدار بناى بازى تخته را گذاشت . خيلى هم بىمعنى مىگفت ، در حقيقت فحش مىداد . تمام را سكوت داشتند . اول دو اشرفى دو اشرفى [ بود 
  ] ما هم بناى تماشا را گذاشتيم . بعد پنج اشرفى پنج اشرفى شد و در هر دفعه پنج اشرفى هم بسته مىكردند .\r\nدر حقيقت در هر دست پانزده اشرفى بود . معتضد السلطنه كنار نشسته و مردك خان بازى مىكرد . معتمد الدوله گاهى خودش بازى مىكرد گاه ميرزا ربيع را مىگفت طاس مىريخت . بعد اوقاتش تلخ شد ، ميرزا طاهر نوكرش را صدا كرده و گفت بيا هم بازى بگو هم طاس بريز ، پول مىدهم شوخى نيست . با وجود آن‌كه از اول بناى برد را گذاشت و يك دفعه نباخت ، مختصر تا ساعت چهار كه ترياك آقا گل كرده بود بازى كرد . شصت و پنج اشرفى برد كنار نشست . اولا شمرد ، بعد يك دانه به ربيع آقا و يك دانه به ميرزا طاهر و يك دانه به محمد خان نوكر معتضد السلطنه داد بلند شد . بدون تعارف\r\n\r\n","description":"","footnote":"","page_name":" 876 ","page_number":876},
  {"content":"\r\n\r\nرفت . حضرات مثل نقش ديوار شدند . معتضد اندرون رفته تهيهء شام كند . آقا مردك با من نشسته بناى بازى را گذاشت ، ده شاهى ده شاهى دو سه هزار بردم . معتضد آمده از من برد . شام خورده با ميرزا ربيع منزل آمديم . تمامش متحير و فكر اين قمارها بوديم كه چطور مىشود انسان اين‌طور دارائى و وجه معاش خودش را بدون جزئى تفكرى به نقش يك شش‌وبش و پنج و چهار به باد فنا مىدهد . اين قسم قمارها ، از هرچيزى بدتر است . اوقات ما هردو براى باخت حضرات تلخ بود . خداوند نصيب نكند . چه بد بلائى است . اين سه نفر از اول عمر تاكنون مشغول همين كار هستند .\r\nهمين معتمد الدوله و معتضد السلطنه يك كرور تلف كرده‌اند . تمام آن به همين قمار بوده .\r\n\r\nبرد و باخت - مردك خان\r\nيكشنبه 18 رجب المرجب - صبح را خانهء حضرت و الا رفتم . ديشب ساعت دو از شب رفته معتضد السلطنه فرستاده آنجا رفتم . فخر الملك ، شاهزاده والى بودند . طالار بيرون تشريف داشتند . مطرب مردانه بود . زنها در اطاق ديگر نشسته [ بودند 
  ] . از پشت حصيرى تماشا مىكردند . چهل‌چراغها روشن ، اطاق خيلى خيلى باشكوه شده بود . فخر الملك هم خرقهء ترمهء گلى پوشيده صدر مجلس روى صندلى جلوس كرده بود .\r\nخيلى شبيه به يزيد تكيه بود . خنده‌ها كرديم . مطربها خوب نبودند . رقاصش بدگل بود .\r\nاز باخت ديشب و پريشب و اين مجلس امشب متعجب بودم . مذاكره كردم طاقت نياورده سر به گوش من گذاشت و گفت اگر به كسى نگوئى باخت ديشب و پريشب تمامش براى من برد بود . مطلب دستگير من شد . وضع معلوم است . با معتمد الدوله باطنا شريك است و ظاهرا با يك نفر كه بخواهند تمام شود شريك مىشوند . در موقع قاچاق و زدن و بستن شريك را خام مىكند و شريك باطنى به همان يك دست كار خودش را تمام مىكند . هركس بازى تخته بداند معلومش مىشود كه يك كلمه حرف در موقع چقدر به درد حريف مىخورد . آن سكوت معتضد السلطنه و آن فحشهاى معتمد الدوله و آن قرضها و آن بىپولى معتمد الدوله و اظهار نكردن معتضد السلطنه خودش دليل بود . اما آنقدر خوب از عهده برآمدند كه ابدا نفهميديم و گمان نمىكرديم . خود معتضد السلطنه از بازىكنها است . خودش كنار نشسته مردك خان را جلو داده بود . بارى معلوم شد با معتضد السلطنه ساخته و مىخواهند مردك را كه پول خوب بىدردى دارد تمام كنند . اغلب معتضد از اين تقلبات دارد . هروقت ببرد حكما شريك است . ظاهرا مىبازد و باطنا برده است . دو سه نفر از اين قسم آدمها دارد . مثلا از همين معتمد الدوله از قرارى كه مىگفت سال گذشته قريب هزار و پانصد تومان به شراكت باطنى و تقلبات در آس و ترم برده است . اما مردك خان اولا همكار با اوست . ثانى دائى و له‌لهء عزيز السلطان است . ثالث محرم و پيشخدمت خاصهء شاه است . اگر اين فقره آشكار شود پوست از سر معتضد بيرون خواهد آورد و تمامش را پس خواهد گرفت . با ديگران عيب نداشت اما اين پسنديده نيست . شكار گراز است .\r\nمردك خيلى هرزه‌گو و لوطى است . فهميدن او اسباب دردسر و زحمت معتضد\r\n\r\n","description":"","footnote":"","page_name":" 877 ","page_number":877},
  {"content":"\r\n\r\nخواهد شد .\r\nسه‌شنبه 20 رجب - در اين ايام الواط شهر طهران واضح و آشكار آنچه ممكن بوده اغتشاش‌كارى كرده‌اند ، يعنى هميشه مشغول بودند و هريكى خودش را به كسى و به جائى بسته ، حكومت هم قدرت و تسلط كامل ندارد . چون بعضى كارهاى عمده واقع شده از آن جهت شرحى مىنويسم و الا اغلب مشغول [ اند 
  ] و احدى ياراى منع ندارد .\r\n\r\nالواط مشهور و مضروب كردن طلبه\r\nچند شب قبل بعضى از الواط نصف‌شب در كوچه نزديك سيد اسمعيل دنبال آخوند بينوائى كرده‌اند . آخوند بيچاره خودش را به يكى از مدارس نزديك رسانيده و داخل شده فرياد مىكند و مخفى مىشود . يك نفر از طلاب كه تا آن وقت شب مشغول مطالعه بوده و مىگويند خيلى مقدس و عابد است بلند شده و از اطاق خود بيرون آمده مىخواهد فريادكننده را معلوم نموده و يارى كند . داخل مدرسه ساكت بوده سرش را از در مدرسه بيرون مىبرد . يك‌مرتبه يكى از الواط قمهء خودش را به فرق طلبهء بيچاره مىزند و تا پردهء سرش دريده مىشود . از صداى او ساير طلاب بيدار شده آخوند را در خاك و خون غلطان مىبينند . حضرات گريخته مىروند . ضارب امروز در سيد اسمعيل متحصن مىشود . آخوندها اجماع كرده ، سرباز و فراش حكومت مىروند كه بستى را بيرون بياورند . دو نفر از الواط مشهور آن محله يكى حاجى معصوم و ديگرى مهدى گاوكش با جمعى ديگر قمه و طپانچه و تفنگ برداشته در امامزاده را گرفته صد نفر سرباز و فراش حكومت را جواب گفته و احدى از ترس جلو نمىرود . تماما عقب نشسته و فرار مىكنند . آخوند هنوز نمرده و بستى در كمال عزت و جلال متحصن است و اهل محل پذيرائى او را به وجه احسن از عهده برآمده‌اند .\r\n\r\nكشته شدن پليس به دست مظفر الممالك\r\nفقرهء ديگر - پسر ميرزا سيد احمد منشىباشى حضرت صدراعظم كه يكى از رجال معتبر صاحب مكنت و باشغل است اقلا نوشته‌جات ده شهر نزد او مىآيد و سالى صد هزار تومان مداخل و منافع دارد سه روز قبل در محلهء شغال‌آباد يك پليس را روز روشن در ميان قهوه‌خانه مقتول كرده است و شرح آن بدون تخلف از اين قرار است .\r\nاولا پسرهاى منشىباشى از شدت تمول و قدرت از الواطهاى شهرند . هرچه ميرزا احمد جمع مىكند آنها تلف مىكنند . اين پسر بزرگش كه سرتيپ اول و جزو نظام است لقب مظفر الممالكى دارد . در قهوه‌خانهء نزديك خانهء مظفر الممالك ، على جانى بوده كه جاكش يك نفر جنده بوده و اسم جنده ملوس خانم است . مظفر الممالك روزى عيشى داشته و جمعى از آشنايان دعوت داشته‌اند . بين مستى و الواطى ملوس خانم يادش افتاده نزد على جان قهوه‌چى مىفرستد كه ملوس خانم را روانه كن . قضا را فراشى آن روز خدمت ملوس خانم بوده كه على جان خودش برده بوده از آن جهت عذر مىخواهد\r\n\r\n","description":"","footnote":"","page_name":" 878 ","page_number":878},
  {"content":"\r\n\r\nو مىگويد خانم خانه نيست . مستى و غرور مكنت و جوانى مظفر الممالك را به سر غيرت و هيجان مىآورد . مجددا عقب خانم مىفرستد باز به اين عذر مستمسك مىشود .\r\nدر اين دفعه آدم مظفر الممالك مطلع مىشود كه نزد خانم فراشى است و الا خانم در خانه تشريف دارد . اين اطلاع خود را عرض مىكند . مظفر الممالك برخاسته با جميع مهمانها به قهوه‌خانه مىرود و بناى تغير و عتاب و خطاب را مىگذارد . كار به مجادله و كتك مىرسد . پليس بافوركش كه منزل و مكانش همان قهوه‌خانه بوده و سالها از خوان نعمت على جان قهوه‌چى بىنياز شده ميانجى مىشود و مىخواهد نزاع را مرتفع كند . مظفر الممالك گمان مىكند پليس محض حمايت قهوه‌چى ميانه آمده فورا قمهء خودش يا آدمش را كشيده دو زخم منكر به سر پليس مىزند . بعد آنقدر آدمهايش پليس را چماق مىزنند كه تلف مىشود . نظم الدوله به حضرت و الا نايب السلطنه عرض كرده به عرض شاه مىرسد . حكم شده مظفر الممالك را گرفته حبس كنند . نايب السلطنه محض بستگى به صدارت ابلاغ حكم همايونى را نزد صدراعظم پيغام مىكند . صدراعظم تغير كرده و فحش بسيار داده و مىگويد ابدا نوكر من نيست . جزو نظام و تبعهء خود شماست . بگيريد ، بكشيد ، حبس كنيد . دخلى به من ندارد . اين تغير اسباب سكوت آنها مىشود . مختصر دو هزار تومان گفتند شاه گرفت و فرموده است رجوع به شرع كنيد .\r\nورثهء پليس فقط تسلط قسمى به پسر منشىباشى دارند و الحق حكم مسكت صحيحى است . روز روشن ميان هزار نفر پليس كشته شده حالا برود قسم بدهد . منشىباشى هم گمان مىكنم از چهارصد و پانصد زيادتر نداده باشد . چه آدم پول‌دوست شيطانى است . هرگز دو هزار تومان براى اين كار جزئى نمىدهد .\r\n\r\nشكايت ارامنه به سفارت روس\r\nفقرهء ديگر - يك هفته قبل يك نفر ارمنى در همين دروازه قزوين دو ساعت از شب رفته از جائى به خانهء خودش مىرفته بين راه جمعى از اشرار و الواط دروازه قزوين كه عموما سرباز گارد و ارنگه‌اى و اقوام حضرت اميركبيرند جلوى راه ارمنى را گرفته يك تومان پول مىخواهند . ارمنى نمىدهد . دنبال مىكنند ، فرار كرده به خانهء ارمنى ديگرى كه نزديك بوده مىرود . جمعى از ارامنه آنجا بوده‌اند تماما بيرون آمده دو نفر سرباز را گرفته كتك فراوان مىزنند . بعد به خانه رفته مشغول صحبت و عيش مىشوند . سربازها همديگر را خبر كرده به قدر ده بيست نفر مجتمع شده يك مرتبه داخل خانه شده اولا كتك زياد به ارامنه زده بعد آنچه بوده برداشته مىروند .\r\nصبح ارامنه جمع شده سفارت روس [ به 
  ] عرض و تشكى مىروند كه دو ساعت از شب رفته ما جرئت بيرون آمدن از منزل نداريم ، حتى در خانهء خود هم آسوده و در امان نمىباشيم . تا حكايت اسلامبول و عثمانى نشده شما فكرى كنيد . حكايت اسلامبول را هم هيچ ننوشته‌ام يعنى از بس مطلب نوشتنى داريم آن از ميانه رفته .\r\nسفير روس حالا نيست . شارژدفر به صدراعظم نوشته به شاه عرض شد . چون طرف آدم پرزورى است و آن حكايات هم ميانه هست واهمه كردند . فورا سربازها را نزد\r\n\r\n","description":"","footnote":"","page_name":" 879 ","page_number":879},
  {"content":"\r\n\r\nارامنه فرستاده دستهاى آنها را بوسيدند و از طرفين گذشتند . بعد قدغن شد شب و روز چهارصد نفر سرباز در گردش باشد ، قمه‌بند و طپانچه‌بند و الواط را بگيرند .\r\nشب هم هركس مست بيرون بيايد بگيرند . اين حكم زيادتر شلوغ كرده . چه هركس چاقو هم در جيب دارد محض جلب منفعت بيرون مىآورند . هركس تفنگ داشته باشد خواهند گرفت . چندين نفر تفنگ محض مرمت به دكان چخماق‌ساز مىبردند سربازها گرفته ، اغلبى از رعايا كه از دهات مىآمدند و تفنگ داشته‌اند گرفته و پس نداده‌اند .\r\nبهر جهت مىخواهند نظم بدهند بدتر اسباب بىنظمى و ظلم فراهم مىآيد . از آن اغتشاشات الواط مردم بيشتر راضى بودند تا اين نظم و گرديدن سرباز .\r\n\r\nگمرك آذربايجان و مظفر الملك توتونفروش\r\nجمعه 23 رجب - ديشب را منزل فخر الملك دعوت داشتيم . معتضد السلطنه ، عماد السلطنه ، تولوى خان بودند . حضرت و الا تشريف نياوردند . نواب عليه بودند . بنا بود دستهء گوهر رقاص باشد ، تماما خانهء صدراعظم بودند . هركجا فرستاديم مطربى پيدا نشد . معز الملك دائى صدراعظم براى پسرش خواهر صدراعظم را عروس مىكند .\r\nاين معز الملك يكى از متمولين ايران است . گمرك آذربايجان سى سال است با اوست .\r\nاز قرار معلوم سالى يك كرور منفعت دارد . اين را از روى تحقيق معين كرده‌اند .\r\nچه گمرك ايران روزى كه ششصد و هفتاد هزار تومان بود فقط گمرك عهدهء آذربايجان دويست و ده هزار تومان است و حال آن‌كه عمدهء گمرك ايران همان آذربايجان است و سالى يك كرور و نيم عمل مىكند . بواسطهء همين قرابت ديگرى جرئت اضافه نكرده و هركس خواسته چيزى عنوان كند تودهنى خورده و جواب سخت شنيده . طهران در آن سالها بيست هزار تومان گمرك داشت حالا شصت هزار تومان مىدهند . همين‌طور تمام جاها اضافه شده مگر آنجا اين مداخل تماما در جيب تقى توتون‌فروش است كه همين معز الملك باشد . در تبريز دستگاه سلطنت دارد . حتى خود وليعهد دستگاه و مخارج او را ندارد . در طويله‌اش يكصد و پنجاه رأس اسب بسته است و الان ماهى دويست تومان خانه اجاره كرده .\r\n\r\nاقوام صدراعظم\r\nآنچه ايران منافع دارد تماما در جيب و بغل اقوام و بستگان صدراعظم است .\r\nهيچ كس بهتر از او قوم و خويش نگاه‌دارى نمىكند . حقيقت جاى هزار گونه تمجيد و تعريف است . يعنى اغلب صدور در ايام اين شاه همين‌طور بوده‌اند ، اين صدراعظم بيشتر . خوب بود كمى از اين حقوق و صلهء ارحام‌پرستى [ را 
  ] شاه در اين مدت ياد مىگرفت .\r\nما اقوام نزديك او هستيم حال ما اين است كه متصل نوشته مىشود واى به اقوام و خويشان دور كه به حال گدائى و تكدى هستند .\r\nبه هرجهت شراب و عرقى براى معتضد السلطنه تهيه نشده بود . خمار و به حال بد بود . دو ساعت فحش داد . بعد فخر الملك را صدا كرده آنچه توانست مضمون و\r\n\r\n","description":"","footnote":"","page_name":" 880 ","page_number":880},
  {"content":"\r\n\r\nبد گفت . بعد دست مرا گرفته گفت برويم و جائى پيدا كنيم . به سمت خانهء منوچهر ميرزا رفتيم كه خيلى نزديك است . در وسط كوچه پايش ميان سوراخ رفت و بر زمين خورد . من از خنده هلاك شدم . بلند شد داد مىزد و فحش به فخر الملك مىداد .\r\nمتصل مىگفت خدا گردن فخر الملك را بشكن . منوچهر ميرزا هم منزل نبود . معلوم است چه حال براى او دست مىدهد . عوت كرديم . دفعهء ثانى زمين خورد . نه‌نهء پيرى در كوچه جلوى درب خانه‌اش ايستاده بود . من خنده كردم او گفت واى نه‌نه مسلمان زمين مىخورد تو خنده مىكنى . گفتم نه‌نه اين يهودى است . به خانهء فخر الملك داخل شده . معتضد لنگان لنگان مىرفت و لاينقطع فحش مىداد كه اگر تو تقدس دارى گه مىخورى مثل من آدمى را دعوت مىكنى . آخر فخر الملك يك نفر آدم فرستاد كه تحصيل كند .\r\n\r\nبدگوئى از شاه\r\nرفتيم به اطاق . از يك طرف نبودن مطرب ، از طرفى خمارى و نبودن شراب و عرق معتضد را مثل سگ كرد . ما هم روى ميوه‌جات و آجيل افتاديم . خودش نمىتوانست بخورد ، متغير شده جدا بد مىگفت . بعد از يك ساعت عرق رسيد ، جانى تازه كرد . در وقت مستى از شاه خيلى بد مىگويد . يعنى با اين تقرب و منافع پا به حق نمىگذارد .\r\nفخر الملك از آن حيله‌بازى تمام را سكوت مىكرد و متصل مىگفت بس است ، ديوار موش داره به خرج او نمىرفت . فخر الملك آخر گوشهاى خود را گرفت و حال آن‌كه معتضد مطالبى مىگفت كه تمامش از روى خيرخواهى و دوستى بود . بند به بند رو به فخر الملك كرده مىگفت تو از شدت تقلب و حيله‌بازى و تزوير تصديق نمىكنى ، و الا خودت بهتر مىدانى و از من داناترى .\r\n\r\nشاه و ماهرخسار\r\nنمىدانم روزهاى جمعه در باغ چه خبر است . تمام را كنايه از آن روز مىزد .\r\nآنها مىدانند ليكن نمىگويند . باغبان‌باشى هم به خر خود سوار شده و شاه آخر يك نيم‌تاج و يك بازوبند و يك حلقه انگشترى داد و صلح واقع شد . با وجود آن شب خدمت شاه نمىرود و مىگويد تا خواهرم را اذن شوهر دادن ندهى و به خانهء شوى نرود شب در فراش شما نخواهم آمد و تا حال نرفته . شاه هم خواسته بود در آن روزها كار ماهرخسار را تمام كند . در آن موقع بلند شده و فرار كرده بود كه هنوز شاه از حيله و زرنگى او در عجب است . مىگويند شاه فقط از جيغ زدن او خوشش آمده .\r\nدر چهارترخان شبى فخر الملك را چشم‌بسته اندرون بردند . اغلب از پيشخدمتهاى محرم را به اين قسم داخل اندرون شبها مىكنند . چشم آنها را بسته و يك نفر خواجه آنها را به حضور مىبرد . مىگفت آنقدر اين دختره در گوش من جيغ زد كه نزديك بود پردهء گوش من دريده شود و هزار قسم اذيت كرد . گويا دو هزار . . . فخر الملك كرده بودند . شاه از خنده روده‌بر شده بود .\r\n\r\n","description":"","footnote":"","page_name":" 881 ","page_number":881},
  {"content":"\r\n\r\n\r\nصحبت شاه و شمس الدوله\r\nنواب عليه مىفرمودند پريروز كه اندرون مهمان شمس الدوله بودم شمس الدوله حكايت باشى را ميان آورده گفت چندى قبل شاه منزل من آمد ، ديدم خيلى محزون و مغموم است و ميل دارد من از حال او سؤالى كنم . پرسيدم خداى نخواسته شما را چه مىشود ؟ گفت از دست باشى و كارهاى او اين‌طورم . گفتم شما بدانيد و من مىخواهم عرض كنم . فرمودند بگو . گفتم با اين‌كه سن شما از هفتاد گذشته يك جو عقل براى شما باقى نمانده . نمىدانم چه كرده‌ايد كه تمام كارهاى شما از عدم عقل و كفايت است . فرمودند راست مىگوئى خودم مىدانم . اما يك دفعه باشى را بخوان و گفتگوئى بكن . من اطاعت كرده عصر آن روز باشى را فرستادم آمد . هرچه گفتم ديدم مثل يك عالم مجتهد جواب مىدهد . حقيقت جوابهاى او مرا طورى ساكت كرد كه هيچ به شاه عرض نكردم .\r\nشب عماد السلطنه رفت . دائى خورخور بسيار كرد . وقتى منع مىكنى مىگويد از قوت مزاج است . چرا تو خر خورخور نمىكنى . صبح را پياده خانهء تاج الدين ميرزا رفتيم . مدعوين محمد حسن ميرزا زياد شده بود . ده روز است آمده . قدرى لاغر شده .\r\nدر همدان رعاف سخت شديدى شده بود . اگر حكيم ينگىدنيائى و دواهاى آنها نبود بيم خطر و هلاكت داشت . رعاف حقيقت صدمه زده . مىگفت طبيب ينگىدنيائى مىگفت اگر رعاف نشده بودى سكته عارض مىشد . راست مىگويد . قوت‌مزاج اميرزاده ماشاء الله خيلى است . غلبهء خون هم كه باشد باعث بروز اين نوع امراض مىشود .\r\nالحمد لله سلامت آمد . صيغه را هم از قرار معلوم ول كرده . براى خودش ترتيب . . . « 1 » داده . هرچه سؤال كنى تمام را ناله مىكند و شكايت مىكند و حال آن‌كه دروغ است . غروب منزل آمديم . هوا مثل بهار است . از يخ و برف ابدا خبرى نيست .\r\nپنجشنبه سلخ شهر رجب - سه روز است هوا سرد شده . ديشب اول مغرب كمى برف آمد . در حقيقت اول زمستان است . عروسى ماهوش خانم هم در ميان است .\r\nعلى محمد خان بجهات چندى مدلل كرد كه طهران بهتر است . هرچه گشتند خانهء بىعيبى پيدا نشد . خانهء والدهء گلين خانم خالى بود آنجا را گرفتند . عروسى هم در خانهء من مىشود . انشاء الله در اين چند روزه شروع خواهد شد . اعليحضرت اقدس شهريارى دوشان‌تپه تشريف بردند يك هفته اقامت خواهند فرمود . بعد به جاجرود تشريف‌فرما مىشوند .\r\n\r\nجيرهء اهل نظام - وزيردفتر\r\nچندى بود ابلاغ جيره از صدراعظم گرفته بوديم وزيردفتر طفره و تعلل در اجراى آن داشت . ميرزا ربيع را ديده صد تومان من و عماد السلطنه و تولوى خان داديم بلكه درست شود . صد تومان هم حضرت و الا التفات كردند . حالا وزيردفتر چشمش به\r\n\r\n\r\n","description":"","footnote":"\r\n( 1 ) - يك كلمه ناخوانا .\r\n","page_name":" 882 ","page_number":882},
  {"content":"\r\n\r\nپول بيفتد انشاء الله طفره نخواهد زد . جيرهء اهل نظام را كه قطع كرده بودند موقوف شد . همان‌طور كه نوشتيم چند روزى آقا تمارض كرد و آخر الامر موقوف شد . حالا گويا قرار شده جيره را گندم بدهند ، يعنى خاك پاك بىگندم .\r\n\r\nفروش خالصجات طهران\r\nخالصه‌جات طهران را كلية مىفروشند . بجزئى دوندگى مىشود خيلى مناسب خريدارى كرد . همه مردم در فكرند كه بخرند . جنس ولايات هم اغلب مسعر شده [ است 
  ] و براى ديوان از اين به بعد جنسى باقى نيست ، حتى براى عليق اصطبل خاصه و غيره بايد من‌بعد از ميدان و بازار طهران كاه و جو بخرند .\r\nجمعه غرهء شهر شعبان المعظم - ديشب را به اطاق سه‌درى سمت مشرق آمديم .\r\nاطاق نشيمن را براى عروسى درست مىكردند . اين حياط و عمارت اندرون براى عروسى و مهمانى بسيار خوب است . خانهء سلطان محمد خان دعوت داشتيم . مقبل السلطنه پسر ميرآخور بواسطهء خويشى دعوت شده آنجا بود . داماد اميرنظام است ، يعنى دخترش پس از شوهر ديگر گفتند باكره بود و به اين داده شد . جوان خوبى است .\r\n\r\nلقب تازه : سردار\r\nامروز لقب تازه شنيدم . اسد خان گماشتهء علاء الدوله لقب اسد الملكى گرفته ، مثل عطاء الله خان كه عطاء السلطنه بود . لقب سردارى خيلى زياد داده‌اند . امير خان سردار سردار معظم شد . حالا عنوان اين‌طور مىنويسد امير خان سردار معظم . انتظام - الدوله سردار امجد ، منتظم الدوله سردار . . . « * » ، سهام الدوله حاكم بجنورد سردار ارشد ، ساعد الدوله سردار اشرف . حالا اين لقب را دنبال كرده‌اند . خداوند از آينده محافظت كند . چه چيزها كه من‌بعد اختراع كنند . خدا شاهد است اين سردارها سواى دو نفر مابقى تيغ برهنه و شمشير كشيده نديده [ اند 
  ] ، دود باروط به دماغ آنها نخورده . وانگهى اين قشون غيرمنظم كم‌قابليت اين همه سردار و امير تومان و صاحب‌منصب لازم ندارد .\r\nحسام الملك هم لقب سردارى گرفت . ديگر پشت‌هم خواهند گرفت .\r\nعصر منزل آمدم سرم درد گرفته بود . اطاق بسيار كوچك [ بود 
  ] متصل سيگار يا قليان مىكشيدند . بخارى هم مىسوخت . درهم بسته [ بود 
  ] . هواى كثيفى داشت . اين اطاق سه‌ذرعى گنجايش اين همه مهمان را نداشت .\r\n\r\nشاه و ماهرخسار\r\nاعليحضرت روز سه‌شنبه تشريف مىآورند . امروز مذكور شد كه قدغن است روزهاى جمعه كه احدى درب خانه نرود . فقط براى اين است كه ماهرخسار خواهر باشى را از درب شمس العماره و تكيهء دولت به باغ مىآورند و اعليحضرت تا عصر مشغول است . بعد از فراغت محرمانه از همان درها ، هردفعه از يك كدام ، خارج مىكنند .\r\n\r\n\r\n","description":"","footnote":"\r\n( * ) دنباله‌اش را ننوشته .\r\n","page_name":" 883 ","page_number":883},
  {"content":"\r\n\r\nاين قدغن تدبير عملى براى آمدن اوست كه هم خواهرش خبر نشود ، هم مسمى به عمل آمده است . هيچ كس جز دو سه نفر خواجه و چند نفر قهوه‌چى و آبدار در باغ نيست .\r\nآن شب هم معتضد به فخر الملك عنوان اين مسئله را بطور اشاره كرد . چون سابقه نداشتيم معلوم نشد . حقيقت تدبير صحيح و فكر بكرى فرموده‌اند .\r\nسه‌شنبه پنجم شعبان - اين چند روز را تمام مشغول تهيهء عروسى بوديم . خانهء والدهء گلين خانم را جهت اين دو سه ماه كه طهران مىباشند تخليه كرديم . در اين خانه هم آنچه لازمهء راحتى بود فراهم آورديم . نواب عليه چند شب است اينجا تشريف دارند .\r\nديروز و پريروز هم باران زيادى آمد . عروس را امشب به خانهء ما آوردند . عليمحمد خان هيچ كس را طهران ندارد . شريف خان پدر داماد شده ، دوندگى آن طرف با اوست .\r\nانشاء الله به خوبى اين عيش تمام شود .\r\n\r\nعروسى\r\nچهارشنبه ششم - صبح مطربها آمدند . دستهء ماشاء الله و دستهء منور بودند .\r\nدستهء ماشاء الله بيست تومان گرفت ، آن ديگرى پانزده تومان . ماشاء الله خيلى بهتر از يك سال قبل شده . به قول آجودان مخصوص خيلى وقور شده است . مهمانها آمدن گرفتند . هوا هم ابر بود . قريب چهل نفر از خانمها امروز دعوت داشتند . عزت الدوله نيامد . عزيز الدوله تشريف آوردند . ناهار را در سه اطاق بيرونى چيدند . حياط را خلوت كرده خودم در باغ رفتم . تولوى خان ملعون پشت تجير كه جلوى آشپزخانه كشيده بودند مخفى شد و خانمها را خوب تماشا كرد . بعد از ناهار عزيز الدوله در ايوان باغ آمد ، مدتى صحبت كرديم . الحمد لله باران نيامد . به همان ابر راضى و خوشنود بوديم . عصر خانمها رفتند . فقط خودمانيها ماندند . ماشاء الله خيلى زياد بودند . حياط و اطاقها مملو بود . هنوز وضع و قاعدهء مهمانيهاى ايران تغييرى نكرده به همان شكلهاى سابق است و الحق خوب وضعى ندارد .\r\nشب فخر الملك ، معتضد السلطنه ، عماد السلطنه ، معين دفتر آمدند . محمد حسن ميرزا نيامد . رفتيم اندرون . مطربها آمدند . دستهء منور چندان خوب نيست . رقاص كثيفى دارد . فقط يك ارگ‌زن ميان آنها هست كه مىشود نگاهى كرد . معتضد السلطنه مست كرده بود . خيلى تماشا داشت . ماشاء الله ديگر رقص نمىكند . خواهرش مىرقصد و خودش كمانچه مىزند . به اصرار زياد و فحشهاى خانم بلند شد يك‌دست رقص ممتازى كرد ناظرين تماما مبهوت شدند . هيچ كس بهتر از او رقص نمىكند . اول رقاص طهران است . نمىشود به تفصيل شرح اين مجلس را داد ، و الا حالت هريك چندين صفحه كتابت لازم داشت . شام را بيرون خورديم . من و عماد السلطنه بيرون خوابيديم .\r\nفخر الملك خانهء معتضد رفت . تولوى خان منزل عليمحمد خان . اندرون آنقدر شلوغ بود كه هر چهار نفر در يك پايهء كرسى خوابيده بودند و در روى كرسى دو نفر .\r\nتمام اطاقها هم بخارى و كرسى داشت و خيلى گرم بود . روز پنجشنبه همان خودمانيها بودند .\r\n\r\n","description":"","footnote":"","page_name":" 884 ","page_number":884},
  {"content":"\r\n\r\nناهار اندرون خوردند . بعد از ناهار يك دستى موزيكانچى فوج مخصوص كه خواسته بوديم آمده مشغول نواختن شدند . ناهار را بيرون خورديم . بعد از ناهار اندرون رفتيم . ماشاء الله ديگر رقص نكرد . ميرزا ابراهيم محض تصحيح قباله آمده بود . چند ساعتى نگاه داشتيم چندان بدش نمىآمد . باران مىآمد . كم‌كم زياد شد .\r\nعروس را شب مىبايست ببرند . همه كس دعا مىكرد باران ساكت شود و آخر الامر نشد . كم‌كم جمعيت زيادتر شد . موزيكانچيها در ايوان مىزدند . عروس را در اطاق پنج‌درى آوردند . فرش و كرسى اطاق با گل يك‌سان شد . خصوصا وقتى كه « شاباش » كردند .\r\nمعتضد السلطنه هم آمد قدرى مطربها زدند . اسباب رفتن حاضر شد . باران هم شدت كرد . چون راه نزديك بود و ساعت مىگذشت هرقسم بود راه افتادند . فراشهاى انتظام و سپور چراغ دست گرفته بودند . اشكال غريب ديده مىشد . باران هيكل و لباسها را تغيير داده بود . هريك دو ساعت تماشا و نگاه كردن داشت . با اين باران تمام خانمها چادر كرده محض تماشا دنبال عروس مىرفتند . تولوى خان هم جلو رفته بود ترتيبات آنجا را بدهد . من خيال رفتن نداشتم . از در حياط بيرون كه خارج شدم عماد السلطنه مرا مجبور به رفتن كرد . مىرفتيم و تماشاى ديگران را مىكرديم . يكى زمين مىخورد ، يكى داد مىكرد ، يكى امداد مىطلبيد . جلو و عقب ما زن بود ، ليكن هيچ‌كدام ملتفت نبودند . همه مشغول خود بودند كه در اين باران و گل زمين نخورند و طى مسافت كنند . تقريبا از خانهء ما تا آنجا دويست قدم است . هر دقيقه هم عروس را نگاه مىداشتند . داماد استقبال بيايد . تا آمد و رفع گفتگو شد . داخل خانه شده قدرى در حياط زير باران ايستاده بعد به اطاق رفتيم . معتضد السلطنه آمد و دست به دست داد .\r\nتا پنج از شب رفته گل‌شوئى و رخت عوض كردن داشتند . شام خورده ماشاء الله قرار گذاشته بود بعد از شام رقص كند . معجلا اندرون رفتيم . گل و باران همه را خسته كرده خبرى نبود . مراجعت كرده داخل رختخواب شديم . بارى رختخواب كم [ بود و 
  ] اغلبى بىجا ماندند . الحمد لله رب العالمين از اين عروسى هم به سلامت و عافيت خلاص شديم . خداوند هميشه عيش و شادى و سلامتى نصيب كند و عمر طولانى به حضرت و الا و نواب عليه عطا فرمايند به حق خمسهء طيبه سلام الله عليهم اجمعين . آمين يا رب العالمين .\r\n\r\nتركه و صغير صنيع الملك\r\nجمعه هشتم شعبان - بيخوابى و صدمهء اين چند روز با اين مهمانى منافات داشت .\r\nبا وجود آن رفتيم . ناهار خوبى دادند . بعد از ناهار من زودتر برخاسته خانهء اميرزاده رفتم . اتفاقا خانهء جناب آقا سيد على اكبر مجتهد سلمه الله تعالى در فقرهء صغير صنيع الملك مرحوم كه برادر گلين خانم باشد گفتگوها كرديم . پس از فوت صنيع الملك اين صغير هشت‌ماهه بود . حاجى ملا على مرحوم ، حاجى حسين خان صنيع الملك دوم را\r\n\r\n","description":"","footnote":"","page_name":" 885 ","page_number":885},
  {"content":"\r\n\r\nبا ميرزا عبد الرحيم قيم شرعى كرد . خيلى هم تعارف گرفت . من رقعه به خط خود آن مرحوم ديدم . پس از آن كه منتها ابو ابجمع كرده بود در آخر نوشته بود آجر و آهك و گچ نرسيد ، البته روانه كنيد ، براى بنائى لازم است ، هنوز كارها انجامى نگرفته و اموال تقسيم نشده بود حاجى ملا على كنى مرحوم شد . شيخ حسن نام جد امى صغير كه از آن پدرسوخته‌هاى عالم بود از جانب ميرزا حسن آشتيانى و همين آقا سيد على اكبر قيم شد . صنيع الملك هرچه دوندگى كرد به جائى نرسيد و ضمنا خيال داشت مادر صغير را عقد كند . گفتند زنكه هم راضى نشد و بيشتر اسباب يأس آن مرحوم شد .\r\nپولها را شاه برده بود . آنطور هم كه مترصد بودند چيزى نبود . يعنى پول نقد زرد و سفيد تماما برده شد . بعلاوه آنچه فهرست خزانه بود امين الملك گرفت . اسناد نقدى آنچه در ميان جعبهء اسناد بود بدون حضور ورثه بيرون آورده بين مأمورين كه آقا غلامحسين حاليه و ميرزا فضل الله خان و همين قوام دفتر مستوفى بناخانه باشد و حاجى حسين خان پدرزن امين الملك تقسيم شد . احدى ندانست چه بود و چه كردند . از پول هم معلوم نشد چه بردند . چهل روز قريب سى نفر سرباز آنجا بود . زن و بچه و كلفت و نوكر را از حياط اندرون بيرون كرده درها را بستند . بعد از چهل روز در را باز كرده و اذن دخول به ورثه دادند . ديگر خدا عالم است چه كارها كردند . هنوز يادم مىآيد بدنم مرتعش مىشود كه چه كارها كردند و افتضاحات نمودند . مختصر كسى ندانست چه داشت و چقدر زير و بالا شد . خيلى پول هم نزد آقا سيد اسماعيل تاجر و مشهدى شعبان به امانت داشت . آن را هم خوردند و معلوم نشد چقدر بود . طورى در اين شهر همهمه و آشوب برپا كرده بودند كه هركس در خانه و دكانهاى او نشسته و مستأجر بود ادعاى ملكيت مىكرد و مدتها زدوخورد اين كار را داشتيم . مختصر يك مرافعه‌اى تا چند ماه در ميانه بود ، تمام شهر تعجب داشتند . به شاه هم چيزى وصلت نداد . تمام را مأمورين بردند و مردم خوردند . دست هركس چيزى بود پس نداد .\r\nمثلا همان صنيع الملك سه هزار تومان بعد از آن همه كارها و افتضاح از ورثه به عنوان تقديم صدراعظم گرفت و چندى بعد معلوم شد هيچ به او نداده و من سؤال كردم دستخط فرمودند و بعد از يك سال پس گرفتم . به حضرت و الا و من هم طورى بهتان زده بودند كه ابدا حرف نزديم و هيچ نگفتيم يعنى از روز اول ما را خارج كردند و بواسطهء شهرت حرفهاى نالايق كناره كرديم . واقعا خانهء احدى از آحاد اين شهر را اين قسم يغما و تاراج نكردند . بعد از چهل روز كنجكاوى و بردن پولها و كتك زدن نوكرها كه پول كجا است باز قوام دفتر داوطلب شده با ده بيست نفر عمله و بناء به خانه داخل شده ديوارها و زيرزمينها و اطاقها [ را 
  ] كنده به اميد اين كه باز پول هست .\r\nتا يك سال اين گفتگو ميان مردم بود و هركس چيزى مىگفت و تعجب داشتند يك نفر معمارباشى مگر چقدر پول داشته . گمان نمىكردند آنقدر بوده . همه كس مىگفت شاه دو كرور برده و حال آن‌كه اين كارها را او باعث شد و به خودش چيزى عايد نشد . خانهء هيچ ياغى و طاغى را به اين شدت غارت نمىكردند . من نشسته بودم\r\n\r\n","description":"","footnote":"","page_name":" 886 ","page_number":886},
  {"content":"\r\n\r\nو متصل اخبار مىآوردند . هريك به قسمى و شكلى . همان شب كه فوت كرد من به عيادت رفته بودم . پس از آن شهرت دادند صد هزار تومان جواهر آن شب فلان كس از خانه بيرون برد . از شدت بهتان تا يك سال در ميان مردم و مجالس رسمى داخل نمىشدم . « آش نخورده دهن سوخته » حكايت من بود . هنوز هم گمان مىكنند و رفع اشتباه نشده . به هرجهت هركس پى مال زن رفت و از گفتهء خدا و رسول خارج شد حالش مثل من است . از آن‌همه مال جز اين دو خانه كه داريم و من مسكن دارم چيزى عايد نشد و من صرفه‌اى نبردم . خداوند نيامرزد كسى را كه از گفتهء پيشوا و مقتداى خود بيرون برود . مطلب طولانى شد و رشتهء سخن گسيخته شد . بارى شيخ حسن عليه ما عليه ديد مالها را بردند و آنقدر كه تصور داشت عايد نشد گريبان مرا گرفت .\r\nكهنه‌ها را تازه كرد . اولا [ صورت 
  ] جهيزى كه براى عيان من تهيه شده بود بميان آورده و تمام را قيمت كردند و هرجا شهرت داد دويست هزار تومان جهيز است . پس از تقويم و مرافعه‌ها صلح كرده هزار و پانصد تومان گرفت . بعد به شخص من ادعا كرده قريب يك سال در كشمكش و مرافعه بوديم . به حمد الله گذشت و هرچه خواستند داديم . در تقسيم اموال آنچه خوب و اعلى بود آنها بردند . اين دو خانه را سهل عيال من صيغه خواندند . از بس منزجر بودم هرچه مىگفتند بدون ملاحظه قبول مىكردم كه زودتر خلاص شوم . اين گفتگوها و ادعاهاى به من طورى شايع بود كه فرضا به برادر خودم اگر دو هزار قسم مىخوردم و حال آن‌كه خودش در ميانه بود و اطلاع داشت باور نمىكرد دروغ و جعليات تصور مىكرد .\r\n\r\nوضع صغير در سالهاى بعد\r\nچهار سال از اين مقدمه گذشت ، شيخ حسن مرحوم شد . آقا سيد على اكبر ، حاجى آقا هادى نامى را قيم صغير كرد . چندى گذشته مادر صغير را براى پسر دوازده سالهء خودش عقد كرد ، يعنى به اين شكل براى فروش خانه يا اجارهء ملكى گفت مرا وكيل مطلق كن و بعد رفته براى پسرش عقد كرد . چون پسره جوان و خوشگل بود ضعيفه هم از شوهر پير تازه خلاص شده بود قبول كرد و در ميان هم مخفى كردند . اموال صغير آنچه هست مىخورند . ملك و اموالش پايمال شده . خانه و دكاكين هرچه هست خراب و ويران شده . ماهى يكصد تومان علاوه به اسم مخارج صغير مىگيرند و خدا شاهد است پيراهن صغير هفتاد تكه وصله داشت و كفش پايش نبود . نوكر ندارد . معلم ندارد . روزها در مدرسه مىرود و يك تكه فرش و يك كلك دوشاهى ، [ دارد 
  ] آن هم گاهى آتش دارد و گاهى ندارد . سر بىشام زمين مىگذارد . يك وضعى يك حالى كه دل سنگ مىسوزد . به مادر صغير هم چيزى نمىدهند . اين مطالب را مفصل همشيره‌اش خبر داشت . از بس به من گفت مرا وادار كرد چيزى در اين باب بگويم . چند روز قبل صغير اين‌جا ديدن آمد نگاه داشتيم . آنها خدمت آقا سيد على اكبر رفتند . او به من نوشت ما هم تفصيلات را نوشتيم و خودم امروز رفتم . كاملتر از من استحضار داشت و خيلى اطمينان داد كار صغير را درست كند . همشيره‌اش ناظر باشد . صغير هشت ساله\r\n\r\n","description":"","footnote":"","page_name":" 887 ","page_number":887},
  {"content":"\r\n\r\nچرا بايد ماهى دويست تومان مخارج بگيرد و در واقع ده تومان خرجش نكنند . خيلى صحبت شد . حاجى آقا هادى را احضار كرد . وقتى او آمد آقا بناى ملاحظه را گذاشت .\r\nبه كلى حرفها فراموش شد . وقت تنگ بود بلند شديم .\r\n\r\nهر كس بميرد\r\nهركس بميرد مالش آن قسم مىشود . آنچه هم براى صغيرش باقى بماند اين قسم خواهد شد . . . مىخورند و مىبرند . شرع و عرف ما حالش همين است كه ياد كرديم . همچو ولايتى چه قسم ترقى و تمدن پيدا خواهد كرد . رعيتش چه وقت صاحب مال و جاه خواهد شد .\r\nاگر خيرات كنى ، مدرسه و مسجد برپا كنى . . . مثل شير گرسنه رويش افتاده چيزى باقى نمىگذارند . اگر باغ و عمارت و ملك درست كنى ديوانيان ما نمىگذارند باقى بماند . اسباب‌چينيها مىكنند تا وراث بيچاره به نان شب محتاج شوند . به دادن نشان و لقب و منصب از ميانه مىبرند . فرمودهء حضرت امير صلوة الله عليه است كه اموال خود را صرف خود كنيد ، باقى نگذاريد كه از دو سال بيرون نيست يا اولاد صالح و عاقلند يا جاهل و شرير . اگر صالح باشند و اموال شما را صرف خيرات و مبرات كنند ظلمهء آن به گردن شما است و ثواب آن حق آنها و ابدا به شخص تو كه مال باقى گذاشته‌اى ثوابى نمىرسد . اگر جاهل و شقى هستند و اموال ترا صرف كارهاى شر و غير مشروع كردند در عقاب آنها شريك خواهى بود . چه اگر اموالت را صرف خيرات كرده بودى ورثهء تو چيزى نداشتند و به اين كارها جرئت و جسارت نمىكردند .\r\nما كه مالى نداريم اگر پيدا كنيم خودمان صرف كارهاى نامشروع خواهيم كرد و مولع‌تر از اولادمان هستيم . طول كلام باعث ملال خواننده خواهد شد . من مفصل‌نويسى را عادت دارم ، چه علم و انشائم به آن پايه نيست كه مطالب را موجز و مختصر بنويسم .\r\nوقت تحصيل هم گذشته .\r\n اى گرفتار و پاىبند عيال * ديگر آسودگى مبند خيال \r\nدر عوض يكى دوتا . و السلام خير ختام .\r\n\r\nفرمان تمثال\r\nسه‌شنبه 19 شعبان المعظم - پس از چهار ماه امروز درب خانه رفتم ، آن هم براى انجام كارى . شهر ذىقعدهء 1312 گذشته تمثالى مرحمت شد . پس از آن‌كه چهار مرتبه براى تمثال قلم خورده عوض شد فرمان را درجهء اول دادند و برات تمثال را درجهء سيم دادند كه تقريبا يكصد تومان قيمت مىشود . برات و فرمان را داديم خدمت عزيز السلطان به مهر مبارك مزين كند . پنجاه تومان تعارف مىخواست . چون ارزش نداشت و در حقيقت افتخارى هم حالا ندارد پول هم نداشتم تاكنون نزد ايشان مانده بود . تا چند روز قبل كه حضرت و الا برحسب فرموده اعليحضرت در ركاب مبارك سوار شده دوشان‌تپه شكار رفتند . خيلى هم آن روز خوش گذشته و شاه خيلى اظهار التفات فرمودند . حضرت و الا به عزيز السلطان فرمودند و روانه كرد بردند نزد امين السلطنه .\r\n\r\n","description":"","footnote":"","page_name":" 888 ","page_number":888},
  {"content":"\r\n\r\nگفته بود اين مناصب افتخارى است و بايد خودتان بخريد ، امروز خودم بردم نگاهى كرده همين جواب را داد . هرچه خواستم حالى كنم اگر بنا بود خودم بخرم برات آن‌قدر قلم نمىخورد و درجهء اول سيم نمىشد به جائى نرسيد . « 1 »\r\n\r\nسردارى مرواريد براى شاه\r\nاعليحضرت هم ظهر از اندرون بيرون تشريف آوردند . با لباس مشكى يقه خز ، شال‌گردن مخمل بسته ، جواهر و الماس بسيار آويزان كرده به قصر ابيض تشريف بردند . تازگى براى شاه سردارى مرواريددوزى دستور العمل مرحمت شده مىدوزند .\r\nبايد خيلى تماشائى باشد . گفتند آنچه مرواريد درشت اعلى بوده به كار برده‌اند . چند سال قبل سردارى زمردى دوختند ماهوت سردارى سفيد بود . الحق زمردهاى اعلى دارد .\r\nمنزل حضرت و الا رفتم شمران تشريف برده‌اند . چند روز است بسيار سرد شده . يعنى چهارشنبهء گذشته و سه‌شنبه كمى برف آمد اما به زمين ننشست . تمام آب شد . از آن به بعد هوا سرد شده ، يعنى خيلى سرد است . براى حاصل با نبودن برف البته ضرر دارد .\r\n\r\nزيارت\r\nبا حضرت و الا كالسكه نشسته حضرت عبد العظيم ( ع ) [ زيارت 
  ] رفتيم . جمعيت خيلى زياد بود . دست آدم به ضريح نمىرسيد . زن و مرد داخل [ هم‌اند 
  ] ، خدا عالم است چقدر معصيت مىشود . خصوصا اين زنهاى طهران و اين تجملات و بزكها و لباسهاى تازه . يك نفر زن كه دستكش و « يلن » و چارقدش گلى بود در گوشهء رواق امامزاده حمزه ( ع ) ايستاده بود . هركس مىگذشت جان و دل مىداد و زيارت او را بر زيارت امامزاده استغفر الله ترجيح مىداد . دستمال ابريشمى پشت گلى به همان رنگ لباسش به دماغ و دهنش محض سرما پيچيده بود كه هزار مرتبه بر حسن و جمالش افزوده بود .\r\nسر مقبرهء اعتضاد السلطنه رفته چاى خورديم ، گرم شديم . همين خانم با سه نفر ديگر بيرون آمدند . دم حوض نزديك درخت چنار ايستادند . هركس در صحن بود بدان سمت نگاه مىكرد . در اين سرما تماشاى او طورى مردم را مشغول كرده [ بود 
  ] كه يخ بستند و ملتفت حال خود نبودند . « 2 »\r\n\r\n\r\n","description":"","footnote":"\r\n( 1 ) - حاشيه - اين تمثال را ندادند كه ندادند تا شاه شهيد شد ، برات آن هم در ميانهء كاغذجات مفقود شد . الحمد لله امين السلطان هم معزول شد . مثل مرحوم صاحب اختيار بايد فرمان را سوراخ كرده در عوض تمثال جواهر به گردن آويزان كنم .\r\n( 2 ) - حاشيه : همين خانم بعد از يك سال در همان امامزاده حمزه ملاقات شد كه به لباس مشكى درآمده همان دستمال صورت مشكى بود ، جلوه‌اى كرد كه ما فوق آن متصور نيست ، باز نفهميدم كه بود . تعجب اين است كه آن روز هم پانزدهم شعبان بود ، اين دفعه هم پانزدهم شعبان 1314 ، همان‌طور سرد و سخت . از غرايب اتفاقات است .\r\n","page_name":" 889 ","page_number":889},
  {"content":"\r\n\r\nمراجعت هم در ميان كالسكهء معتبرى يك نفر خانم تنها نشسته بود ، روبند را عقب كرده در كمال غرور و تكبر بيرون را نگاه مىكرد و از احدى حجاب نمىكرد .\r\nگفتند زن وكيل الدوله سردار افخم است . چندى بگذرد وضع ايران به كلى برهم خورده تمام زنها همين‌طور خواهند شد . از حالا كم‌كم مشغولند . خيلى آن روز سرد بود .\r\n\r\nفوت ميرزا جواد آقا مجتهد تبريز\r\nمجتهد تبريز آقا ميرزا جواد آقا چند روز است فوت كرده . سه روز دكاكين را بستند و در مساجد اغلبى مجلس فاتحه و ختم گذاشتند . خيلى در آذربايجان محل وثوق و اعتبار عامه بود . ملك و مالش بىحد و حساب است . هميشه آذربايجان بواسطهء او متزلزل بود . همين اغتشاش چند ماه قبل تمامش بواسطهء احكام آقا بود . هيچ كس از حكم و امر آقا سرپيچ نبود . جان و مال و ناموس آنها را مىخواست اطاعت داشتند .\r\nقريب هفتاد سال عمر داشت . در حقيقت رأس [ و 
  ] رئيس آذربايجان فوت كرد و از اين ببعد آقا و مولى ندارند . كار وليعهد تا او بود چندان رونقى نداشت . از حال به بعد مىتوان گفت وليعهد حاكم مستقل آذربايجان است . آذربايجان خصوصا اهل تبريز او را مىپرستيدند . بواسطهء املاك و مستغل بسيار يقينا در ميان اولادش نزاع بر خواهد خواست . با آن‌كه ماليات ايران كم است خصوصا آذربايجان املاك آقا سالى پانزده هزار تومان نقد ماليات املاك او بود سواى جنسى .\r\n\r\nصغير صنيع الملك\r\nصغير صنيع الملك مرحوم را به خانهء مادرش فرستاديم . آقاى آقا سيد على اكبر نوشته و قول داده تا هفتهء ديگر كارش را درست كند كه رضايت ما باشد و من‌بعد رسيدگى و سرپرستى كنيم . اسمش مهدى خان است . خيلى ماشاء الله زيرك و هوشيار است . اگر تربيت شود آدم معقول زرنگى از ميانه بيرون خواهد آمد . حالا كه كارش مغشوش [ است 
  ] و اگر اين قسم باشد آنچه از املاك باقى مانده به مصرف لهو و لعب خواهد رفت .\r\nديروز كه دوشنبه بود مهمانى نوبت من بود . جهت پانزدهم و عيد روز جمعه موقوف شد . ناهار بره‌پلو و ساير چيزها بود . آقاى عماد السلطنه در اين سرما كهريزك رفته بود . مىگفت در عمرم همچو سرما نديده بودم . بالاخانهء كهريزك مثل سيبر [ ى 
  ] بود . خيلى سخت گذشته بود .\r\n\r\nعزل ملك‌آرا\r\nاخبار تازه عزل ملك‌آراست از حكومت گيلان . شهرت دارد بلكه راست است براى تاج‌گذارى اعليحضرت امپراطور روس حضرت و الا ملك‌آرا معين شده‌اند و انشاء الله در ماه مى تشريف خواهند برد . چون تاج‌گذارى پدر اين امپراطور حضرت و الا رفته بود گمان مىكرديم با اين بيكارى چند سال اين قرعه به نام ما خواهد افتاد .\r\n\r\n","description":"","footnote":"","page_name":" 890 ","page_number":890},
  {"content":"\r\n\r\nحالا كه مأيوس هستيم .\r\nمحمد ميرزا مىآيد . انشاء الله در دورهء مهمانى ماه رمضان حضور به هم خواهد رسانيد با پول و دماغ بسيار . اول كارى كه خواهد كرد آن اطاق بىپير را تغيير خواهد داد سقف اطاق قاب تخته خواهد شد . ارسيهاى قديم مبدل به درهاى تازه خواهد شد . آن طاقچه‌ها گرفته مىشود . مبل اطاق و آن نيم‌كتهاى كثيف عوض شده تمامش از گلدوزى رشت خواهد شد . بعد ساير چيزها . . . « * »\r\n\r\nحاكم گيلان\r\nمشير السلطنه حاكم گيلان شد . حضرت و الا به جاى او رفت و او به جاى ايشان .\r\nبيست و پنج هزار تومان تقديم داده و بيست و پنج هزار تومان مساعدهء مالياتى .\r\n\r\nوثوق الدوله مستوفى آذربايجان\r\nمعتمد السلطنه مستوفى آذربايجان وزير ماليات فارس شد . گويا حضرت و الا ركن الدوله به كلى از عمل ماليات خارج شده باشند . دو سال است استيفاى آذربايجان را به اسم پسرش وثوق الدوله فرمان صادر كرده و حالا براى خودش كارى به اين خوبى پيدا كرده . جماعت ميرزاها خيلى زرنگ‌اند . يك آذربايجان تمامش دست اوست و سالى مبلغها منافع مىبرد . باز قانع نيست . آن را به اسم پسر بيست ساله‌اش مىكند و خود كار ديگر پيدا مىكند . خود استيفاى آذربايجان كه نصف عمدهء ايران است كار خيلى خيلى بزرگى است و كار به اين بزرگى به دست پسر نوزده بيست ساله افتاده .\r\n\r\nدو هزار مستوفى و دو هزار لشكرنويس\r\nچندى است تمام صاحب‌كارها شغلهاى خود را به اسم پسرهايشان فرمان صادر كرده‌اند و خودشان كنار نشسته همين‌طور در فكر كار ديگرند . هركس مواجب هم داشته همين كار را كرده كه پس از مرگش مرافعه حاصل نشود و از ميان نرود . كار هم در ايران خيلى كم ، نوكر از حد و اندازه زيادتر . گويا تمام دول فرنگ روى هم رفته به قدر ايران نوكر نداشته باشند . مثلا يك ماليات ايران كه پانزده كرور است دو هزار مستوفى زيادتر دارد و حساب اين مبلغ بواسطهء يك ميرزا خيلى بهتر و بىتقلب‌تر درست مىشود . براى دو كرور مواجب قشونى دو هزار لشكرنويس مواجب‌بگير دارند .\r\nو هر لشكرنويس يك سررشته‌دار و دو مشرف و سه محرر دارد .\r\n\r\nحساب توپچيها و قشون\r\nبراى هر صد نفر توپچى و سرباز يك امير تومان ، دو سرتيپ ، [ و 
  ] سه سرهنگ ، [ و 
  ] چهار ياور و ده نفر سلطان و نايب دارند . همين صد نفر توپچى قراگوزلو كه\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 891 ","page_number":891},
  {"content":"\r\n\r\nدست من است يك سرتيپ ، دو سرهنگ ، سه ياور ، شش نفر سلطان و نايب ، ده نفر وكيل‌باشى و وكيل دارد به ثبت و سياهه . بايد اين همه صاحب‌منصب گذران خود را از اين يكصد نفر بيرون بياورند . بعلاوه من و امير توپخانه و آقاى نايب السلطنه حق عمده داريم . خداوند هم بركتى داده كه به تمام عايد مىشود . آقاى نايب السلطنه تا حال سيصد تومان زيادتر از شخص من گرفته و خورده است . امسال ركن الدوله هم منافع عمده از اينها كرد . براى تمام منصب گرفت و فريب هزار تومان در اين دو ساله از آنها وصول كرد . قشون كدام مملكت اين قسم است كه از صد نفر آنقدر پول مىشود گرفت و آنقدر صاحب‌منصب بدون مواجب با كمال شأن و جلال گذران كنند . سرتيپ فوج قراگوزلو به قدر مارشال قشون آلمان در سال خرج مىكند .\r\n\r\nعون الدوله\r\nپسرهاى ركن الدوله لقب و منصب گرفته‌اند ، اما صحيحا نمىدانم چه لقب گرفته‌اند . لقب تازه شنيدم يادم نيست كى گرفته ، مىدانم لقبش عون الدوله است .\r\nحمام رفتم و غروب منزل آمدم . نسيم سردى مىآمد مگر اين دو سه شب يخ گرفته باشند . تاكنون نگرفته بودند .\r\n\r\nاموال صغير صنيع الملك\r\nچهارشنبه 20 شعبان المعظم - صبح سوار شده خانهء حضرت و الا رفتم . هوا به شدت سرد است . نسيم مىوزد و مثل سوهان است . شيخ تقى چند روز است از طرف حاجى آقا هادى پيغام مىآورد . ديروز آمد مطالب خود را گفتم . هركه بشنود تصديق مىكند . بنا بود امروز جواب صريح بياورد نيامد . اميدوارم طورى شود كه اموال صغير از ميانه نرود . هرچه برده و خورده‌اند جهنم مابقى تلف نشود .\r\n\r\nقيمت ارزاق\r\nمدتها در بيرونى منزل تولوى خان نشسته بخارى گرم [ است و 
  ] صحبت‌هاى ميرزا ابراهيم و كارهاى ميرزا نصر الله لذت مىداد . اول ورود ميرزا ابراهيم بيان كرد كه از تصدق سر شاه و نايب السلطنه ديشب چلو را با ماست يخ‌زده كثيف خورديم .\r\nگوشت چهار يكى سىشاهى شده و با وجود آن گير نمىآيد . بعد اين صحبت دنباله پيدا كرد . هميشه و تا دو سال قبل گوشت يك‌من دو هزار بود . گوشت گاو و گوساله منى پنج شاهى و يك عباسى حالا يك‌من چهار عباسى شده . تولوى خان فرستاده بود گنجشك براى هرمز بخرند ، دانه‌اى هفت شاهى خريده بودند و حال آن‌كه دانه‌اى يك‌شاهى بود . برنج يك رى كه چهار من تبريز باشد نه هزار و برنج دودانگهء اعلا يك رى چارده هزار است . روغن يك‌رى چهار تومان و نيم پول سفيد قيمت دارد . دستهء اسفناج دانه‌اى صد دينار است . كدو دانه‌اى دو هزار شده . تمام چيزها گران است جز مواجب نوكر . به هيچ كس ضررى نمىرسد جز نوكر . حقيقت امر معاش از جمله كارهاى بسيار سخت شده و تمام فكر و ذكر مردم منحصر به همين است . از كجا فرصت دارند عقب علم و صنعتى بروند . از صبح تا غروب تلاش روزى بايد كرد . به\r\n\r\n","description":"","footnote":"","page_name":" 892 ","page_number":892},
  {"content":"\r\n\r\nهزار شكل نان شب را تهيه بايد كرد . ديگر وقت و مجالى براى تحصيل و تكميل حرفه و صنعت باقى نيست .\r\n\r\nصرف پول\r\nصرف پول سياه دو هزار و دو ريال شده . در يزد و كرمان پنج هزار است . با وجود اين آنى از خيال ازدياد ماليات ضرابخانه بيرون نمىباشند .\r\nنصر السلطنه و صنيع الممالك زرگرباشى را جلو كشيده مىخواهند به يكى از آنها واگذار كنند .\r\nناهار اندرون خورديم . حضرت و الا از شدت سرما سواره ممكن نشد بيايند .\r\nامروز كالسكه بردند . گفتند نيم‌ذرع در تجريش و شميرانات برف آمده . طهران كه خبرى نيست .\r\n\r\nسيد قزى\r\nدختر مرحوم جلال الدين ميرزا و دخترش « سيد قزى » مشهور ميان ما آنجا بود . باز از پشت شيشهء اطاق تماشاها كرديم . چنانچه عادت دخترهاست بدشان نمىآيد . ليكن به ظاهر سخت‌تر و محكمتر رو مىگيرند . به مادرش خيلى صحبت كردم . از بس سربه سر گذاشته‌ام به قول خودش گوشش پر شده ، گفتم دعاى من است دخترت تا حال شوهر نكرده . انشاء الله نخواهد كرد تا راضى به من بشوى و با التماس قبول كنى شوهرش شوم . تقريبا مقدمات و طول صحبت تا عصر كشيد . هميشه آن مرافعه را با من دارد . هروقت ملاقاتى بشود اول حرف و آخر حرف همين مطلب است . مىگويم دخترت پير شده الان بيست و سه سال دارد . اوقاتش تلخ مىشود . خير ندارد ! كوچك است ! مىگويم جده‌اش گفت دو سال از من كوچكترست و يك سال از خانم شاهزاده عيال عماد السلطنه ، به اين ترتيب بيست و سه سال دارد . شوهر هم پيدا نمىشود ، به من بده . [ مىگويد 
  ] آجودان بس است . آجودان قباحت دارد ! به يك نفر ديزىپز بدهم به شما نخواهم داد . مختصر هر حرفى بزند دست‌بردار نيستم و مىگويم . ضمنا ميل دارد من تعريف دخترش را بكنم ، همين‌طور خود شاهزاده بكنم . سيد قزى به قول فرانسه‌ها خيلى « كوكت » است ، زبان‌آور و حراف و غمزه‌دار ، چاق ، گندم‌گون ، ميانه‌بالا . ابروى سياه پهن ، دستهاى بسيار قشنگ دارد . ميان صورتش ابرو خيلى سياه و پهن است .\r\nدماغ و دهنش چندان تمجيدى ندارد . روى هم خوب است . براى معين السلطنه سياه پوشيده ، مادرش پس از بيرون آمدن از خانهء معين السلطنه با وجود جوانى ديگر شوهر نكرد و تاكنون به پاى اين دختر نشسته . از قضا احدى كه مناسب باشد براى دخترش پيدا نشده و همين‌طور مانده است . آن شب كه عروسى ماهوش بود يك مشت برنج به دست ماهوش خانم دادند كه وقت دخول به خانهء شوهر عقب سرت ريخته شاهزاده بگم را صدا كن . صد هزار از اين كارها كرده‌اند و كسى پيدا نشده . فهم و كمال ، خط و سوادش خوب است . اما آنقدر كه مادرش و خودش مغرورند نيست و آنقدرها تمجيدى ندارد .\r\n\r\n","description":"","footnote":"","page_name":" 893 ","page_number":893},
  {"content":"\r\n\r\n\r\nقلمدان ميرزا ابراهيم\r\nبعد از ناهار و آن صحبتها بيرون آمدم . از فنجانهاى چايىخورى مدتهاست ميرزا ابراهيم شكايت دارد ، كوچك است و تا خبر مىشود تمام شده است . تولوى خان فرستاد از اندرون گيلاس قرمز چاىخورى آوردند كه دوتا و نيم آن فنجانها چايى مىگرفت . فنجان اول به دست جناب ميرزا داده تا مشغول شد قلمدان او را كه خيلى كثيف و مندرس بود برداشته بناى كش‌ومكش با ميرزا نصر الله را گذاشتند . چون مدتها صحبت شكستن قلمدان در ميان است و لب آن را هم شكسته‌اند چايى زهر شده بناى التماس را گذاشت . مختصر چهار دفعه قلمدان را به التماس گرفت و دفعهء پنجم گرفتند و هرچه من كردم ندادند . تكه‌تكه كردند و توى بخارى انداخته شعله‌ور شد . ميرزا ابراهيم مثل اين بود كه خرمن زندگانيش مشتعل شده است مىخواست مدقوق شود . از تكلم و نفس كشيدن افتاد . چاى زهرمار شد . بعد از دو ساعت استمالت و گفتگوى زياد گفت استكان تازه آمد نكرد . كاش هرگز نياورده بودند . شايد فردا ميل حضرات كشيد عبا و قباى مرا پاره كنند ، چه خاك بر سرم كنم . هرچه خاك جناب است به قول زنها عمر او باشد . ثانى و تالى جناب مرحوم است . بارى تا غروب خنده كرديم و ميرزا ابراهيم مبهوت بود . با آتش آن بخارى سيگار آتش نزد و گرم نشد .\r\nشعاع الدين ميرزا كاغذ نوشته بود كه روز دوشنبه را به روز جمعه 23 تبديل كرده آنجا بيائيد .\r\n\r\nوضع جيره\r\nعمل جيرهء ما درست نشد . با آن‌كه مبلغى پول داديم صورت نگرفت . صد هزار تومان به همين احكام بل زيادتر وزيردفتر به مردم جيره داده . تا اسم به ميان آمد ابا و امتناع كرده هرچه كرديم حكم نداد . از بخت بد ما هرچه بگوئى بعيد نيست . اشعار دقيقى بد نيست .\r\n طالعى باشدم كه از پى آب * گر شوم سوى بحر برگردد\r\nور به دوزخ شوم پى آتش * آتش از يخ فسرده‌تر گردد\r\nور ز كوه التماس سنگ كنم * سنگ ناياب چون گهر گردد \r\nجمعه 22 شعبان - صبح اعتصام نظام آمد . با درشكهء او به خانهء تاج الدين ميرزا رفتيم . من اندرون خدمت خانم رفتم . مصمم رفتن اندرون خانهء زينت السلطنه بودند .\r\nنواب عليه هم دعوت داشتند . معتضد السلطنه هم آمد . با سلطان محمد خان مشغول بازى تخته شدند . ناهار بره‌پلوى خوبى داشتيم . روزى كه نوبت تاج الدين ميرزاست چلوكباب مىدهد . شعاع الدوله بره‌پلوى معمولى .\r\n\r\nنزاع مسلمان و ارمنى در عثمانى\r\nروزنامه‌هاى تازه اشكال خوب داشت . انگليسها در فقرهء عثمانى خيلى كوشش\r\n\r\n","description":"","footnote":"","page_name":" 894 ","page_number":894},
  {"content":"\r\n\r\nدارند كارى صورت بدهند . از قرارى كه نوشته بودند چهل هزار ارمنى و مسلمان در اين نزاع و جدال مقتول شده ثلث آن مسلمان و مابقى ارمنى هستند . در دو روز شورش اسلامبول فقط هشتصد هزار ارمنى به حكم دولت يعنى به قانون ادارهء پليس شهر هدف گلوله شد . در آن مسئله عثمانى خوب جنبش كرد و بسيار خوب از عهده برآمد . مىگويند اين شورش و جدال بواسطهء تحريك انگليس است كه عثمانى را عاجز كرده دست از مصر بكشد . شهر زيتون الان هم در محاصرهء ارمنيها است و قشون دولتى تاكنون فتحى نكرده . براى خاطر اين اغتشاش دولت عثمانى مبلغها متضرر شد و يكصد و چهل هزار قشون ذخيرهء خود را حاضر نموده به حدود معينه تقسيم كرد .\r\nارمنيها كارى كردند خلاف قاعده كه فقرهء ارمنستان از ميانه رفت و آن همه قرارداد دول بواسطهء اين عمل بىقاعده مجرا و ممضى نشد . الان هم وضع عثمانى منظم نيست و هنوز در زحمت است . سه صدراعظم دولت عوض كرد .\r\n\r\nانگليس و امريكا\r\nدر اين ايام هم بين انگليس و يونايتداستيت « 1 » گفتگو است و دور نيست به مجادله و محاربه منتهى شود . دولت انگليس با جمهورى ونزوئلا گفتگوى سرحدى داشت ، در سرحد بريتيش گوينا و معدن طلا جمهورى ونزوئلا زيادتى كرده در خيال تصرف خاك انگليس بوده ، گويا نزاع جزئى هم بين رعاياى سرحد شده ، كشتى انگليسى جمهورى مزبور را تهديد كرده ، پانزده هزار ليره جريمه خواسته بود . پس از چند روز مسامحه خودى به ممالك متحده چسبانده مسيو كليولند رئيس جمهورى يونايتد استيت به حمايت برخاسته و حكم كرده كميسيونى برود و حكم به حق كند . ضمنا دولت انگليس را تقبيح كرده و مىگويد شما بدون حق و رسيدگى ديگرى خيال تعدى به جمهورى كوچكى داريد و هرگز دولت يونايتداستيت نخواهد گذاشت نسبت به جمهوريهاى كوچك امريك ديگرى زيادتى كند . حرف ديگرى زده بود : خوب است ينگىدنيائيها را به خودشان واگذار كنند . دول اروپ به كار آنها كارى نداشته باشند .\r\nحالا روزنامه‌جات چيزها مىگويند . مضحكه و مسخره‌ها مىكنند . روزنامهء فرانسه هم خيلى مضمون براى انگليسيها مىگويد . من‌جمله يكى از ينگىدنيائيها گفته انگليسيها مسيو اديسون حكيم مشهور معروف « اليك‌تريك » « 2 » را مىشناسند ، او اسبابى از اليك‌تريك اختراع كرده كه بواسطهء كشتى كوچكى ، « ترپيل » ، در موقع جنگ صفحهء درياى اتلانتيك را از كشتيهاى انگليسى خالى خواهد كرد و به دقيقه‌اى تمام كشتيهاى آن دولت منهدم و غرق خواهد شد . هريك از امريكائيها جلادتى به خرج مىدهند و چيزى مىگويند . هنوز انجام كار معلوم نيست . ليكن انگليسيها كشتيهاى بسيارى به تازگى دستور العمل داده‌اند و خودشان را براى جنگ حاضر كرده‌اند .\r\n\r\n\r\n","description":"","footnote":"\r\n( 1 ) - همه موارد يونايت استيت ( - امريكا ) .\r\n( 2 ) - ( - الكتريك ) .\r\n","page_name":" 895 ","page_number":895},
  {"content":"\r\n\r\n\r\nسگ و طوطى ( طعنه بر دو رقيب )\r\nدر روزنامهء لندن‌نيوز نوشته بود كه سگى با طوطى آشنائى و آميزش كاملى داشت و سگ از غذاى خود هميشه به طوطى مىداد ، او هم از غذاهاى لذيذ خود مضايقه نمىكرد . تا روزى دم سگ داخل قفس طوطى شد . طوطى دم سگ را تك زد به شدت سخت . سگ اوقاتش تلخ شده صداى غريبى از خود بيرون آورد . آن آشنائى و خلطه به كلى موقوف شد و حالا اگر عقاب ينگىدنيا دم شير انگليسى را تك بزند خيلى صداى كريه بدى خواهد شنيد .\r\n\r\nجنگ انگليس و افريقا\r\nجنگ انگليس با طايفهء « آشانتى » در افريقا در ميان است . بيچاره داماد ملكهء انگليس شوهر پرنسس بياتريس كه از شاهزادگان آلمان و خانوادهء باتنبرگ بود به هزار اصرار و ابرام خواست شجاعت و جلادتش را آشكار كرده باشد و جنگى رفته باشد به اين سفر عازم شد نه به رياست قشون بلكه نوشته بود جنرال سردار قشون .\r\nبراى شاهزاده هم كارى پيدا خواهد كرد . يك ماه نگذشته كه بواسطهء ناخوشى تب و نوبه مرحوم شد . اين پرنس هميشه با عيالش همراه ملكه بود . نمىدانم چه باعث شد كه اين بيچاره به اين سفر رفت و فورا تلف شد . اسمش پرنس هانرىآف باتنبرگ بود .\r\nچندان پير نبود ، كامل بود . در وقت رفتن به جنگ اشكال او را كشيده بود . حالا هم البته خواهد كشيد . خبر فوت او تلگرافى است .\r\n\r\nارامنهء اصفهان\r\nدر اصفهان ما هم نزديك بود براى ارمنيها كارى صورت بگيرد و از شأن و جلال آنها كاسته شود . چندى قبل در كارخانهء ترياك‌مالى كمپانى حاوث « * » « ولنديزى » شب بواسطهء دود يا افراط ترياك دو نفر ترياك‌مال اصفهانى هلاك مىشوند . صبح آن روز اهل اصفهان و علما مخبر شدند . اهل شهر اجماع كرده به سمت كارخانه و جلفا مىروند . شاهزاده ظل السلطان مطلع شده فورا فوج ساخلوى شهر را با اسلحهء تمام و پسرش هرمز ميرزا يا پرويز ميرزا به سمت اجماع روانه كرده اول تهديد [ مىكنند 
  ] بعد به التماس حضرات را عودت مىدهند . روز ديگر علما به منابر رفته مىگويند اگر مسلمى مسلمى را بكشد ديه دارد ، ليكن اگر كافرى مسلم را هلاك كند ساير مسلمين بايد قصاص كنند . اهل شهر مجددا به سمت جلفا حركت مىكنند . ليكن از بس از ظل السلطان واهمه دارند و چشمشان را ترسانيده و اصلا مردمان كاسب جبون مىباشند به مجرد تهديد مراجعت مىكنند كه روز ديگر مكمل و مسلح بروند .\r\nشب ظل السلطان سه هزار تومان وجه نقد براى علما روانه مىكند و شرط مىكند تحقيق كامل در اين فقره كرده اگر فرنگيها باعث قتل آنها شده‌اند مجازات كلى\r\n\r\n\r\n","description":"","footnote":"\r\n( * ) شايد مقصود  House  است .\r\n","page_name":" 896 ","page_number":896},
  {"content":"\r\n\r\nبدهد . صبح آن روز علما مردم را اجازهء خروج و جدال نداده‌اند . فتنه بواسطهء تدبيرات عملى مرتفع شد و الا بواسطهء قتل يك نفر ارمنى عمل تمام بود . ساير شهرها هم به هيجان آمده فتنه و آشوب كلى برپا مىشد . دولت ايران هم مثل عثمانى نيست . قشون روس و انگليس خاك ايران را به باد فنا مىداد و به كلى اين دولت منقرض [ مىشد 
  ] يا نصف عمدهء مملكت از دست مىرفت .\r\n\r\nدزدى در شهر\r\nيكشنبه 24 - صبح را خانهء حضرت و الا رفتم . سرما هنوز كم نشده . همان‌طور سرد است . برف ابدا نيامده . چند فقره دزدى خوب پاكيزه در شهر شده است . حجرهء تومانيانس ارمنى كه از تجار معتبر صاحب‌مكنت ايران است و معاملات برنج و خشكه‌بار و ساير چيزها را مىكند [ و 
  ] در كاروانسراى امير است در حجرات فوقانى ، چندى قبل طاق حجره را سوراخ كردند و صندوق آهنى بسيار محكم را از ته شكسته آنچه مىگويند يعنى محقق شده سه هزار و هفتصد تومان وجه نقد برده‌اند و آنچه اسناد در ميان صندوق بوده با دفتر حساب برداشته روى پشت‌بام كاروانسرا برده هرچه خط ايرانى بوده جدا كرده و سوزانيده آنچه خط ارمنى بوده همان‌جا [ دزد 
  ] به حال خود گذاشته و رفته است .\r\nديگرى از دكان شال‌فروشى قرب تيمچهء حاجب الدوله معادل سه چهار من يراق و ده بيست طاقه شال اعلى سرقت كرده‌اند .\r\n\r\nدزد جواهر\r\nيك نفر مرد هم به لباس زن به دكان استاد عابد ارمنى جواهرفروش رفته و براى خانهء امجد الدوله جواهر خواسته است . امجد الدوله با تمام اهل خانهء خود به زيارت مكهء معظمه رفته و در خانه‌اش جز يك سرايدار كسى نيست . براى خاطر اين‌كه خانهء مشار اليه چندين درب خروج و دخول دارد آن شيطان عيار اين خانه را براى حيلهء دزدى خود منتخب مىكند . استاد عابد قريب بيست هزار تومان جواهر با شاگرد خود همراه ضعيفه روانه مىكند . ضعيفه به خانهء امجد الدوله داخل شده و شاگرد جواهرى را در ميان دالان اندرون نگاه مىدارد . بعد مراجعت كرده مىگويد جواهرها را بده خانم تماشا كند . مىگويد نمىدهم ، خود خانم آمده ملاحظه كند . ضعيفه متغير شده كه خانم براى ديدن جواهر دم در بيايد ! بردار و جواهرات را ببر . كسى لازم ندارد ! بيچاره به طمع افتاده به قدر چهار هزار تومان جواهر جدا كرده و عذر مىخواهد كه نفهميده حرفى زدم ، ديگر خدمت خانم عرض نكن . ضعيفه جواهرها را برداشته از در ديگر خارج شده هنوز هم مىرود . استاد جواهرى دو ساعت معطل شده كسى بيرون نمىآيد . در مىزند صدائى نمىشنود . داخل حياط مىشود هيچ كس نيست . هرچه صدا مىكند جوابى نمىآيد . دودستى به سر خود زده و از مطلب مطلع مىشود كه چه بلائى به سرش آمده با حالت مشوش درب دكان مىرود .\r\n\r\n","description":"","footnote":"","page_name":" 897 ","page_number":897},
  {"content":"\r\n\r\nاين چند فقره دزدى معتبرى است كه واقع شده . شرح دزديهاى مختصر را نمىتوان داد . چه روز و شبى نيست كه چندين خانه و دكان سرقت نشود . وزارت پليس هم قاعده و قانونى براى خود قرار گذاشته كه انسان از مال خود مىگذرد ، سهل است يك مبلغى هم تقديم مىكند كه ول‌كن باشند .\r\nعصر افسر الدوله دختر شاه عيال مؤيد الدوله آنجا آمد . با تولوى خان و ميرزا ابراهيم خانهء محمد حسن ميرزا رفتيم . بين تولوى خان و او نقارى بود . از گفتگوهاى سفر عتبات عاليات مطلع شديم و بخير گذشت .\r\n\r\nگرانى - تخم‌مرغ يكى صنار\r\nگرانى به شدت در ميان است . هيچ كس در فكر نيست . تخم مرغ دانه‌اى صد دينار است . مرغ دانه‌اى سه هزار و دهشاهى . گوشت خيلى كم است . خداوند در اين ماه مبارك رمضان ترحمى بكند . خيلى سخت و تلخ خواهد گذشت .\r\nدوشنبه 26 - منزل بودم . ديروز را با محمد حسن ميرزا خانهء آقاى آقا سيد على اكبر رفتيم . مىگويد از عهدهء من بيرون است . از من حرف‌شنوى ندارند . هرچه مىخواهيد بكنيد . خيلى صحبت كرديم . هنوز به جائى نرسيده با آن همه تعهدات حالا يك مرتبه كناره كرده .\r\n\r\nجشن پنجاهم سلطنت\r\nبراى جشن پنجاهم سلطنت اعليحضرت خيال تهيه و تداركى دارند كه در ماه ذيقعدهء آينده شروع بشود .\r\n\r\nجنگ ترانسوال\r\nاخبار تازهء فرنگستان ، شكست كمپانى جنوب افريقا است . از جمهورى ترنزوال « * » قريب هزار و پانصد نفر انگليسى با دو ارابه توپ و دكتر جمسون رئيس و صاحب منصب قشون كمپانى افريقاى جنوبى غفلتا به جمهورى مزبور حمله برده‌اند و قشون جمهورى مزبور حضرات را شكست فاحش داده نصف بيشتر آنها مقتول و مابقى با دكتر جمسون اسير شده‌اند . اين جمهورى از قرار معلوم تحت حمايت امپراطور آلمان است و امپراطور مشار اليه تلگراف تهنيتى به رئيس جمهورى زده كه خيلى مشعوف شدم كه شما بدون امداد و معاونت ديگرى دفع شر انگليسهاى دزد شرير را كرده‌ايد .\r\nانگليسها خيلى متغير شده‌اند خصوصا از اين تلگراف امپراطور و مىگويند ما اطلاع نداشتيم و هرگز به اين فقره داخل نبوديم . حكومت كاپ هم بىخبر بوده و سزاى آنها همان بود كه چشيدند . اما نمىتوان اين مطلب را قبول كرد كه يك دسته قشون كمپانى انگليسى به ولايتى هجوم كند دولت انگليس و حكومت افريقاى جنوبى بىخبر باشد و بىاذن و اجازه كارى كرده باشند . اين است كه شكست خورده . اگر فتح كرده\r\n\r\n\r\n","description":"","footnote":"\r\n( * ) - ترانسوال\r\n","page_name":" 898 ","page_number":898},
  {"content":"\r\n\r\nبود . هرگز اين كلمات را نمىگفتند . اين نزاع هم براى معادن طلا است . انگليسيها راضى نمىشوند و قلبا ميل ندارند معادن طلا دست ديگران باشد . جمهورى ترانزوال مدتى است برپا شده و سكنهء آنجا « داچ » مىباشند . ولايت حاصل‌خيز خوبى است .\r\nمعادن هم بسيار دارد . جمعيت آنجا يك ميليون زيادتر است . چهل هزار « داچ » كه هلاندى باشد در آنجا مسكن دارد و بواسطهء همان داچها جمهورى مستقلى شد .\r\n114360 ميل مربع زمين دارد و ماليات آنجا تقريبا 266802 ليره مىشود و اين ماليات هم به همان معادل خرج گرفته مىشود ، مثل ممالك متمدنهء فرنگ . پاىتخت جمهورى اسمش پرتوريا است . انگليسها از شش طرف محاصره شده‌اند تا از آن ميانه چه درآيد . هنوز مآل كار و انجام اين گفتگوها معلوم نيست . نقدا اسراى انگليسى را قرار شده جمهورى ترانزوال تسليم انگليس كند و تحت الحفظ به لندن ببرند و در آنجا محاكمه شوند و يك مبلغى هم حكومت كاپ و كمپانى افريقاى جنوبى به حكومت مزبور بدهد .\r\n\r\nكلوخ‌اندازان\r\nجمعه 29 شعبان المعظم - پريشب و ديشب را مهمان بودم خانهء مشكوة السلطنه و شريف الدوله . خوش گذشت . چهار ساعت و نيم از دسته گذشته با اعتصام نظام درشكه نشسته به خانهء محمد حسن ميرزا رفتيم . جمعهء آخر مهمانى آخر شعبان است . در حقيقت « كلوخ‌اندازان » رمضان محسوب مىشود . ترامواى شهر مملو از زن و مرد بود كه به حضرت عبد العظيم مىرفتند . بايد خيلى ازدحام شده باشد . مدعوين آمدند . معتضد - السلطنه هم آمد . بسيار خوش گذشت . ناهار خوبى دادند .\r\n\r\nجمعه‌هاى شاه\r\nروزهاى جمعه عملهء خلوت ويلان هستند . احدى درب خانه نمىرود . چنانچه سابقا نوشتيم همان شخص مىرود . از قرارى كه مجددا شهرت داده‌اند و به نواب عليه هم زينت السلطنه والدهء سالار السلطنه گفته بود از خانمهاى خوب شهر هم مىبرند .\r\nعلى خان خواجهء انيس الدوله و آغا سعيد خان خواجه رافع و دركارند . يعنى زينت السلطنه شكايت كرده بود كه امسال زغال و هيزم حرم‌خانه و بعضى تكلفات ديگر از قبيل انعام دايه‌ها و خلعت آنها و غيره مقطوع شده ، همه ساله به سالار السلطنه خز و شال براى زمستان مىدادند ، امسال خز را سنجاب و ترمهء كشميرى را « اميرى » دادند . خرج شاه زياد شده ، خصوصا مخارج . . . روز جمعه . گذشته از ماهرخسار ديگران زيادتر مىروند . اين كارهاى شاه در اين مدت خيلى اسباب تعجب و تحير شده . همهء مردم از اين فقرهء روز جمعه مطلع شده در كوچه و بازار اسباب صحبت و مطرح ميان خلق است .\r\nسابقا هم شاه گاهى از اين كارها مىفرمودند . اما اول جوانى و خيلى محرمانه بود . مىگويند انيس الدوله اين كارها را يادآورى كرده . از روزى كه از جاجرود\r\n\r\n","description":"","footnote":"","page_name":" 899 ","page_number":899},
  {"content":"\r\n\r\nتشريف آورده‌اند تاكنون قريب ده بيست دختر گرفته‌اند . به همه كس فرمودند پيدا كرده مثلا فروغ الدوله كه حالا ملكهء ايران است از همين دروازه قزوين چهارتا دختر براى شاه برد . گفتند از نزديك خانهء امين حضور دخترى براى شاه بردند . امين حضور درب خانه رفته به محض ورود به اطاق شاه بناى تمجيد و تعريف را گذاشته كه حقيقت شاه شما معجزه داريد و الله جوانهاى چهارده ساله اين قوه و بنيه را ندارند ، ماشاء الله ، ماشاء الله ! به آن تقرير و زبان كه او دارد با وجود بىسوادى بسيار خوب نطق مىكند .\r\nشاه هم قاه‌قاه خنده كرده و فرموده است بلى بلى اين كارها كار شاه است ، همه كس نمىتواند .\r\n\r\nشكوه سلطنت\r\nبعد مجد الدوله به زبان درآمده كه من مدتها مىخواستم اين حرف را بزنم موقع به دست نمىآمد . حقيقت زنهاى سنگلج پيش من شكايت آمدند كه چرا از تمام گذر و محلات شاه زن گرفته مگر سنگلج ، اين محله چه گناهى كرده . لازم است از آنجا هم شاه زن بگيرد . فرموده بودند هيچ ضرر ندارد . البته بگو چند دختر خوب پيدا كنند . هرچه بيارند كم است . ما حالا شبى يك دختر هم قناعت نداريم . باز پيشخدمتها بناى تمجيد و تعريف و تعجبات را گذاشته هريك چيزى گفتند كه از شنيدن آن عقل حيرت دارد و آن كلمات را نمىشود به رشتهء تحرير درآورد . بارى با وجود اين همه زن و اين تجديدات ثانوى اين كارهاى روز جمعه تماشا دارد كه واضح و آشكار از درب تكيهء دولت و شمس العماره على خان و سعيد خان دسته دسته زن فاحشه مىبرند . از قرارى كه مىگويند در اين ايام قوهء اصلى شاه رو به نقصان گذاشته ، اين دخترها و آن كارها را مىكند كه زنها خيال نكنند شاه از مردى افتاده است . بلكه گمان كنند بيشتر شده . دخترها هيچ كدام تصرف نشده‌اند ، به تقلب شهرت مىدهد . و شاه فقط عظمت سلطنت و جلال و شكوه سلطنت را به همان يك چيز دانسته و حال آن‌كه اين كار ابدا ربطى به سلطنت ندارد و از سلطان اين را نخواسته‌اند . بلكه چيزهاى ديگر اسباب شكوه و جلال و رفعت سلطان مىشود كه هيچ در ميانه نيست ، چنانچه اغلب آنها را ياد كرده‌ايم .\r\n\r\nسوسيته - كلوب\r\nيكشنبه دوم شهر رمضان - هوا بسيار خوب است ، روز هم كوتاه . روزه را در كمال آسانى مىشود گرفت . چند روز قبل برف كمى آمد . به قدر دو انگشت به زمين نشست ، اما رو به جنوب هيچ ننشست و تمامش آب شد . زمين نفس آشكارا كشيده و اين برفها ثمرى ندارند . سرما كمتر شده اگر باد نيايد خيلى خوش هوائى است .\r\nامروز 27 درجهء دلو است و مثل بهار است . زمستان امسال طهران ديدنى بود . جز آن چند روز مابقى تماما خوش و مثل مازندران و گيلانات بود . سه ساعت به غروب مانده سوار شده از خيابان خانهء حضرت و الا رفتم . دوره تجديد شده و امشب شب اول مهمانى\r\n\r\n","description":"","footnote":"","page_name":" 900 ","page_number":900},
  {"content":"\r\n\r\nو نوبت تولوى خان است . حضرت و الا صبح شمران تشريف برده بودند . نيم‌ساعت به غروب مانده مهمانها آمدند . روز چهارشنبه گفتند محمد ميرزا وارد مىشود . تلگراف كرده بود كه دوستان مرا اطلاع بدهيد . قرار گذاشتيم استقبال برويم . « سوسيته » قبول كرد كه داخل دوره شود . براى خاطر اين‌كه مدعوين زياد نشوند و بعضى گفتگوها از ميان برنخيزد من ابتدا كرده و به حضرات حالى كردم كه هركس مىخواهد داخل حوزهء ما بشود بايد تمام اهل مجلس او را قبول كنند . اگر يك نفر قبول نكرد نبايد داخل شود ، مثل « كلب » هاى « * » فرنگستان و جاهاى ديگر . اين رأى مرا پسند كردند و بدين جهت تاكنون نامناسبى داخل نشده و هركس هست تمام قوم و خويش و دوست هستند . سلطان محمد خان و اعتصام نظام و ميرزا ربيع آقا هم نسبتا آدمهاى معقول خوبى هستند . ربيع سر كار است كه جاى خود دارد بر همه آقا است . اگر او نباشد خوش نخواهد گذشت . مختصر تا ساعت هشت و نيم نشسته بعد تشريف بردند . شبها خيلى بلند است . شب اول رمضان يازده ساعت و چهل و دو دقيقه بالا بود . روزها از اين قرار ده ساعت و چهل و شش دقيقه است . من و آقاى عماد السلطنه آنجا مانديم . نزهت چند روز است احوال ندارد خيلى تلخ شده . خانم موچول چند روز قبل كه نزهت سر ناهار بود يك دانه بره كه براى خانم آورده بودند بغل كرده يك مرتبه جلوى او برد خيلى ترسيد و از آن به بعد احوالش مغشوش است ، اسهال هم دارد . دو شب است بهتر است اما باز خيلى با اول تفاوت دارد . . .\r\nيكشنبه 16 رمضان - اشتغالات آدمهاى بيكار بيشتر از اشخاص باكار است .\r\nدر اين مدت يك شب منزل نبودم . تمام را مهمانى رفتيم . روز هم كه تا ساعت چهار و سه به غروب مانده خواب هستم . امشب را منزل سلطان محمد خان بوديم . اميرزاده محمد ميرزا پنجم رمضان تشريف آوردند و داخل دوره شدند . زمستان عودت كرده چند روز قبل قريب چهارده ساعت برف آمد و به قدر سه وجب به زمين نشست . اغلب درختهاى كاج و سرو را شكست . برف سنگين زيادى بود و بعد از برف هوا به شدت سرد شد . دو شب يخ مفصلى گرفتند . شكوفه‌هاى زردآلو و بادام كلا باز شده بود تماما ضايع شد . بنفشه و نرگس زياد بود حالا هيچ نيست . اين برف و سرما مساجد و بازارها را از رونق انداخت .\r\n\r\nكرايهء حجره‌ها و غرفه‌ها\r\nمسجد سپهسالار تماشائى داشت . حجرات بزرگ آن را هفتاد تومان و كوچكها را سى تومان كرايه كرده‌اند . هر نيم‌كت كه در دالان خرازيها گذاشته و اسباب چيده‌اند روزى پنج هزار و هفت هزار كرايه داده‌اند . يك روز اعليحضرت بازار و مسجد شاه تشريف بردند قضا را من هم بودم . خريدى نفرمودند . فقط تماشائى مىفرمودند .\r\n\r\n\r\n","description":"","footnote":"\r\n( * ) ( - كلوب )\r\n","page_name":" 901 ","page_number":901},
  {"content":"\r\n\r\n\r\nپاريس ، شانزليزه\r\nكاروانسراى وزيرنظام رفتيم صحبت از بناى آنجا شد . گفتند وقتى امر مبارك شد خيابانى از زير نقاره‌خانه تا دم دروازهء قاپق احداث كنند وزيرنظام مباشر بود اين زمين را آن‌وقت خريده بود كه برهم خورد كاروانسرا كرد . اعليحضرت روى صندلى در دكان حاجى على اكبر بلورفروش جلوس فرموده بودند ، چشم مبارك را برهم گذاشته فرمودند خيابان را بكشند پاريس مىشود ، شانزه ليزه ! شانزه ليزه ! حقيقت پاريس ! پاريس ! بله بله چيها مبالغه كردند . مجد الدوله مىگفت بلى شانزه ليزه هم سرازير است . در وسط خيابان ميدانى درست كنند حوض داشته باشد به قدر نيم‌سنگ آب هم از فوارهء حوض جارى شود . پاريس ! ديگر چيزها گفتند . به خيابان موهومى خيالى شهرى به اين كثافت مثل پاريس كه مركز عيش و بهشت دنيا محسوب است شد . بعد برخاسته فرمودند نايب السلطنه ما خيالى كرده بوديم انجام نگرفت . حالا كمپانى درست كن خيال ما را صورت بدهد .\r\n\r\nشهر جديد طهران\r\nشهر جديدى كه درست كردند دو خيابان خوب ندارد . هركس به خيال خود كوچه درست كرد صد مراتب تنگتر و كثيف‌تر از شهر قديم [ است 
  ] . اين همه آدم و نوكر يكى را نفرمودند مواظب فروش زمين و احداث خيابان باشد . آنچه را هم خيابان قرار دادند خانه‌هاى طرفين بتدريج جزو خانه و دكاكين جنب خيابان كردند . كوچه سه ذرع منتهاى آن است كه عرض دارد . وسط جوى آب مىگذرد طرفين راه آب خانه‌ها است . اگر سر سوراخ آن تخته گذاشته باشند شكسته است . اگر سنگ بوده دزديده‌اند . تا كمر آدم زمستان به گل فرو مىرود و تابستان به خاك . شب تاريك ، روز كثيف كه انسان رغبت عبور نمىكند . مملو از سگ مرده و گربه مرده و قاذورات و پوست هندوانه و خربوزه و زبيل خانه‌ها [ ست 
  ] . خيابانها كه آن هم چند عدد بيش نيست طرفين دكان و وضع ايران است كه هميشه دكان خالى و اجناس تماما در روى سكوهاى خيابان است .\r\nهر دكانى دو ذرع جلو آمده و هرچه در دكان است صبح بيرون روى آنها مىگذارند و شب داخل دكان و در حقيقت دكان انبار است . از اين سكوها گذشته مقدارى از خيابان را نيم‌كت و گلدانهاى قهوه‌خانه‌ها گرفته و سمسارها قالى و بلور و اجناس پهن كرده‌اند . زمين خيابان سنگ‌فرش نيست ، خاك است . در زمستان و تابستان مغشوش ، به حدى كه از كوچه‌ها بدتر [ است 
  ] . درختها و جويهاى بىموقع زياد دارد . « تراموه » هم نصف ديگر آن را ضايع كرده است . هرچند سال يك مرتبه دكانها جزو خانه مىشود و سوادها دكان و خيابان سواد دكان ، عما قريب خيابانها مثل كوچه‌هاى تنگ شهر مىشود .\r\n\r\nسبزه‌ميدان و حوض آن\r\nيك ميدان كوچك جلوى درب شمس العماره درست كرده‌اند . اول مقرر شد\r\n\r\n","description":"","footnote":"","page_name":" 902 ","page_number":902},
  {"content":"\r\n\r\nبلورفروشها در دكاكين آن سكنى كنند ، دور حوض نرده كشيده شود و گل‌كارى شود .\r\nده روز نگذشته آنچه كثيف‌ترين كسبه بود مثل قهوه‌خانه و نمدمال و لحاف‌دوز و كله‌پز و كبابى سكنى گرفتند . از صبح تا غروب هركس ادرار دارد كنار آن حوض ادرار مىكند . هرچه زن در آن نزديكى است رختها و كهنه‌هاى كثيف خود را در اين حوض شست‌وشو مىدهند . كله‌پز و سبزىفروش بازار تماما از صبح تا عصر در آن آب سبزى شوئى و كله‌شوئى مىكنند . تابستان هم متصل ده بيست نفر مرد لخت است و شنا مىكنند و معلق مىزنند . اعليحضرت هم ايام توقف شهر متصل عصرها در بالاخانه نشسته و منظر بالاخانه اين ميدان است تماشا مىكند . نمدمال و لحاف‌دوز تمام ميدان را نمد و لحاف پهن كرده با آن هيكلهاى غريب متصل مشغول نمدمالى و لحاف‌دوزى هستند ، چه دكان آنها آنقدر وسعت ندارد و در ايران اين ملاحظات در دكاكين نمىشود .\r\nدكان آنها خيابان و كوچه است . اين اجاره را محض آن مىدهند كه در شب اسباب خود را آنجا بگذارند . مثلا در كوچه‌هاى دو ذرع عرض‌دار نعلبندى است . مردكه متصل اسب را ميان كوچه نگاه داشته نعل مىكند و اغلب به عابرين صدمه مىزند . اگر سوارى بخواهد بگذرد لابد بايد معطل شود ، استاد نعل‌بند فارغ شود و بگذرد و الا اسبها نزاع و لگداندازى كرده بيم خطر است . همين‌طور چيزهاى ديگر . ايام خربوزه و هندوانه تمام كوچه‌ها دكان است . به قدر نيم ذرع وسط كوچه باز است ديگر تماما ميوه‌جات چيده‌اند . هيچ كس هم حق گفتگو ندارد . اگر حرفى بزند اسباب نزاع و مرافعه مىشود .\r\n\r\nاحتساب طهران\r\nشهر طهران احتسابى ندارد و ابدا ملاحظهء پاكى و تميزى شهر در ميانه نيست .\r\nخيابان پشت ارگ همايون و آن ميدان جلوى عمارت شاه از تمام نقاط شهر كثيف‌تر است و هركس ديده مىداند كه راست مىگويم . دكان بقالى جلوى دفتر و جلوى طويله كه درب عمارت همايونى است آنقدر كثيف است كه به وصف و شرح برنمىآيد . تمام سفرا از آن در به عمارت همايونى مىروند . اين بقال پدرسوخته كثافتى در آنجا كرده كه اسباب افتضاح دولت است . خود شاه از هركس بهتر اين بقال را مىشناسد و بيشتر ديده . با وجود آن موقوف نمىفرمايند . به قول صاحب « مقويم » چلوى هزار سالهء ابدى در دكان او حاضر است . شبيه كرده است مجموعهء چلو او را به كوه البرز همان‌طور كه آن كوه برف ابدى دارد اين مجموعهء چلوى ابدى . اين بقال فقط فروشش منحصر به چلو و پلوى زيادى ادارات است . ته مجموعهء آنها را خريده و مىفروشد . ضمنا كثيف و سنجد ضايع و تخمهء مانده هم دارد .\r\n\r\nآمار دندان‌سازى\r\nبراى تعريف شهر طهران همين‌قدر كافى است و حال آن‌كه صد يك آن را ننوشتم .\r\nهرقدر مورخين در تعريف و تمجيد و تميزى شهر پاريس شرح و تفصيل داده‌اند همان قدر بل زيادتر در كثيفى و ادبارى و مغشوشى اين شهر بايد نوشت . « استاتيستيك » « * »\r\n\r\n\r\n","description":"","footnote":"\r\n( * ) همه‌جا اين اصطلاح را در معنى وصف آورده است .\r\n","page_name":" 903 ","page_number":903},
  {"content":"\r\n\r\nشهر طهران را فرنگىها بايد بنويسند . ما هرچه بنويسيم آن‌طور كامل نيست و البته با اين همه مراوده و گردش نوشته‌اند . مسيو هنبت خان مسنن السلطنه دندانساز اعليحضرت چند روز قبل آمده بود دندان براى حضرت و الا درست كند نمرهء دندانى كه آورده بود سه هزار و سيصد بود . گفت من وقتى كه در پاريس بودم و دكان خيلى پستى داشتم سالى دو هزار دندان درست مىكردم و در شهر پاريس سيصد دكان دندانسازى بود كه هريك در سال چهار هزار و پنج هزار دندان درست مىكردند و پست آنها دو هزار عدد بود . در ايران من در ظرف بيست و سه سال سه هزار و سيصد دندان ساخته‌ام . از همين مطلب مىتوان كسب و تمدن و آبادى اين شهر را نمود .\r\nجمعه 21 - ديشب و شب 19 در خانهء حضرت و الا روضه‌خوانى بود . احياى اول مسجد سيد عزيز الله كه ميان بازار و جناب صدر العلما نماز مىخواند رفتيم . آقاى عماد السلطنه ، تولوى خان ، حكيم‌باشى ، ميرزا ابراهيم بودند . خيلى طول كشيد . آقا خودش منبر رفته وعظ فرمود . بيانى نداشت و مسئلهء عمده‌اى را مىخواست حل كند . اهل منبر نيست و نبايد خودش را ضايع كند . مسئله جبر و تفويض و بداء خيلى سخت است . ديشب را مسجد شاه رفتيم . آقاى امام بعد از وعظ ميرزا محمد رضاى همدانى كه الان اول واعظ و خطيب شهر طهران است خود آقا منبر رفتند . فقط چند دعاى توبه و بعضى احاديث در فضيلت شب قدر بيان فرمودند . بهتر از صدر العلما بود .\r\nچيزى نفرمودند كه مشكل باشد و از عهده برنيايند .\r\n\r\nحاجى آخوند رستم‌آبادى\r\nامروز را از خانهء حضرت و الا به خانهء محمد حسن ميرزا رفته اتفاقا مسجد سپهسالار رفتيم . حالا جناب ميرزا ابو الفضل امامت مىكند . خود آقا وعظ مىكرد ، بد نبود . جوان است ، ترقى خواهد كرد . حاجى آخوند رستم‌آبادى حال در مسجد مروى نماز مىكند . ميرزا ابو الفضل را با سرباز و تفنگ و فراش به اين مسجد آوردند .\r\nنفرى يك قران هم به سى چهل طلبه داده بودند ، در آن روز به آقا اقتدا كردند . ميرزا حسن و امام جمعه مدعى اين مسجد بودند . ديوان و كمك آقا سيد على اكبر ميرزا ابو الفضل را صاحب اين مسجد كرد . حاجى آخوند رستم‌آبادى خودش استعفا كرد .\r\nگفتند يك نفر ارمنى قباله‌اى بيرون آورد به نظر او رسانيد كه آب مسجد ملك اوست .\r\nبه اين جهت و به جهت فروش اسباب و معصيتهاى زياد كه واقع مىشود متاركه كرد .\r\n\r\nقرآن با فهرست\r\nآقاى عماد السلطنه ، تولوى خان ، تاج الدين ميرزا ، شعاع الدين ميرزا پيدا شدند .\r\nقرآن تازه‌اى چاپ كرده‌اند . كشف الايات و كشف المطالب دارد . خيلى خوب كشف المطالب را از روى قرآن به خط فرانسه كه در پاريس چاپ كرده‌اند اعتماد السلطنه ترجمه كرده جلدى پنج تومان پول سفيد هديهء آن است . به مثل كتب فرنگ است با فهرست و نمره . مثلا اگر كسى بخواهد بداند چند آيه در ذكر صلوة يا زكات وارد شده فورا\r\n\r\n","description":"","footnote":"","page_name":" 904 ","page_number":904},
  {"content":"\r\n\r\nبه فهرست مطالب رجوع مىكند و مىنويسد در كدام سوره در چندم آيه ، همين‌طور ساير قصص و احكام . اين زحمت را هم باز فرنگيها كشيده‌اند . در كتاب دين خود هم آنقدر زحمت را نكشيده‌ايم .\r\nبارى روز قتل بود . دكانهاى مسجد بسته بود . دراويش و مداحها معركه گرفته بودند . بىتماشا نبود . بيرون آمديم تاج الدين ميرزا و شعاع الدين ميرزا پياده رفتند .\r\nعماد السلطنه و تولوى خان هم جلو رفتند سمت پارك امين الدوله به گردش . محمد حسن ميرزا اسب جلودارى مرا سوار شده ، دوبه‌دو رفتيم كه به حضرات برسيم . . . هرچه رفتيم به آنها نرسيديم . شب را با عماد السلطنه خانهء اقبال الملك دعوت داشتند . پول عماد السلطنه را نداده اين دعوتها محض تملق و مسامحه در اداى دين است . من منزل آمدم . هوا هنوز سرد است . اما برفها بواسطهء چهار روز باران متوالى آب شد .\r\n\r\nمسجد سپهسالار\r\nشنبه 22 - امروز را هم مسجد سپهسالار رفتيم . آقاى عماد السلطنه ، محمد حسن ميرزا بودند . جمعيت زياد بود . از دالانى كه زنها مىروند مرد اجنبى نمىرود ، ليكن از اقوام همايون كلا و سرايدارها جمعا و عمله و اكرهء عزيز السلطان و بعضى از پيشخدمتها [ را 
  ] ممانعت نمىكنند . در دالان جمع [ اند 
  ] و هرچه زن هست تماشا مىكنند و صحبت و شوخى مىكنند . مخصوصا امروز پسرهاى امين همايون و دامادش و دو سه نفر از پيشخدمتها كه دوست آنها هستند مثل عيسى خان و غيره با ده بيست نفر از آن نوكرهاى بىعار گردن كلفت آنجا بودند . نزديك غروب اجماعا بيرون آمدند . از اين جهت است كه اغلب مردمان محترم باغيرت زنهاى خودشان را مانع شده نمىگذارند بروند . دل زنها هم براى تماشاى مسجد كباب است . در دالان وضوخانه‌اى هم هست كه جاى وسيعى است . مىگويند اغلب خدانشناسها روز روشن هركه را بخواهند آنجا برده ديگر خدا عالم است . العهدة على الراوى . معتضد السلطنه اين حكايت را گفت .\r\nدكان كريم خرازى در گوشهء اين دالان است . جاى نشستن و مجمع حضرات آنجا است . زن هرزه هم اندازه ندارد . نصف بيشتر طهران ضايع هستند . اين گرانى و عسرت هم بيشتر زنها را داخل كار آورده . حضرات هم پرپول و متصل براى اين خانمها خريد مىكنند و روزبه‌روز مشترى زيادتر مىشود . امروز نوه‌هاى شاهزاده محبعلى خان كه خواهرزنهاى امين الملك باشند خيلى به مردم تماشا دادند . سه نفر دختر بودند .\r\nقدرى از وقت شوهر آنها گذشته يعنى بقاعدهء ايران ، و الا اول شباب و جوانى آنهاست .\r\nعقب مشترى مىگرديدند . با محمد حسن ميرزا و عماد السلطنه آنجا ايستاده بوديم . هيكل و لباس ما حضرات را تطميع كرد . خيلى خيلى دلربائى كردند . حقيقتا از هزار زن هرزه بيشتر كرشمه و غمزه كردند . الحق بد هم نبودند . دو برادر كوچك خيلى قشنگى همراه داشتند . موهاى آنها مثل گلابتون زاغ سفيد مثل برف [ بود 
  ] . مثل مشهورى است برادرش را ببين خواهرش را بگير . گويا به همين خيال آنها را همراه آورده بودند . زن امين الملك كه دو سال است گرفته همين‌طور زاغ و سفيد با موهاى گلابتونى\r\n\r\n","description":"","footnote":"","page_name":" 905 ","page_number":905},
  {"content":"\r\n\r\nاست . اين خواهرها هم تقريبا به همان اشكال هستند . مختصر تماشاى خوبى به ما دادند . . . بارى به سمت خانهء حضرت و الا آمديم .\r\n\r\nبدگوئى زنها به شاه\r\nروزى را هم اعليحضرت به رسم همه‌ساله مسجد تشريف بردند . لدى الورود جمعى از زنها بناى بد گفتن و هرزه‌گوئى را به شاه گذاشتند . خلق مبارك خيلى تنگ شده فورا از راهى كه به باغ مرحوم مشير الدوله سپهسالار است به عمارت و باغ تشريف بردند . فخر الملك مىگفت شاه خيلى فحش داد : « پدرسگهاى . . . را ياد داده‌اند . » گويا زنها از شدت گرانى و كمى نان و گوشت شكايت كرده بودند . اما به زبانهاى بد . من نبودم و كسى هم حقيقت امر را نمىگويد . در هرصورت چيزى گفته بودند كه اوقات شاه تلخ شده بود . بدون گردش و تماشا و طواف مسجد به باغ تشريف بردند ، و الله اعلم بحقيقة الحال .\r\nبعد از افطار و روضه اجماعا مسجد ملك رفتيم . جناب آقا شيخ مهدى به عين همان وعظ شب بيست و سيم كه ياد داشتيم بدون كلمه‌اى كم و زياد تقرير فرمودند .\r\nاين نسخه عوض نمىشود . عجب حافظه‌اى دارند . در موقعى كه مىدانيم فلان حكايت را بايد بگويد و آرام به همديگر مىگوئيم موقع فلان حكايت است ، فورا ملاحظه مىكنيم همان را مىگويد . ساعت هشت و نيم ختم مسجد شده منزل حضرت و الا رفتيم . شاهزاده آغا ، شاهزاده والى ، خانم شاهزاده ، عيال آقاى عماد السلطنه بودند . شاهزاده خانم همشيره در اين ايام قولنج سختى كرد . سه دفعه عارض شد . دفعهء ثالث سيزده ساعت گرفتار بود . دست كشيده بوديم . خداوند عمر ثانى عطا فرمود . خيلى خيلى سخت قولنج كرده بود . الحمد لله چند روز است بهتر است .\r\n\r\nمولع در معاصى\r\nامشب كه شب 24 [ است 
  ] خانهء اعتصام نظام دعوت داشتيم . مدعوين تماما بودند . احياى چهارم را به اين شكل طى كردند و حال آن كه شب پيش تماما صيغهء توبه خوانديم و بازگشت از اعمال گذشته را از خداوند مسئلت كرديم . چارهء انسان همان مرگ است .\r\nغفلت را خداوند جهت اين مخلوق خلق كرده . ليكن در اين زمانى خيلى شدت دارد و به اين اندازه در هيچ عهد و زمانى نبوده . خداوند ما را از اين گناهان محافظت كند .\r\nاستعداد غريبى داريم و خيلى مولع در معاصى هستيم . مگر به كرم و بزرگى كه دارد قلم عفو بر جرايم ما بكشد . از خود مأيوس [ هستيم 
  ] و توبهء آن كسى كه آنقدر حريص و مغرور باشد هرگز مستجاب نخواهد شد . چه ديشب در حين قرائت صيغهء توبه و زاريها امشب را به ياد داشتيم و البته هركس از كار خود بهتر اطلاع دارد و خداوند بهتر از خود او در تفسير آيهء شريفهء  « يا أَيُّهَا الَّذِينَ آمَنُوا تُوبُوا إِلَى اللَّهِ تَوْبَةً نَصُوحاً »  .\r\nمىفرمايند توبه كند بنده از گناه و پس از آن رجعت نكند با آن گناه . از حضرت صادق عليه السلام تفسير آيهء شريفه را سؤال كردند فرمودند آن گناهى است كه هرگز عود\r\n\r\n","description":"","footnote":"","page_name":" 906 ","page_number":906},
  {"content":"\r\n\r\nنكند بدان و بعد مىگويد گفتم كيست از ما كه هرگز عود نكند در گناه . حضرت فرمود يا ابا محمد خداى عز و جل دوست مىدارد از بندگان خود آن كسى را كه مشغول مىشده باشد و تواب باشد يعنى بغايت توبه كنند . در بعضى روايات هم هست كه بشارت مىدهد خداى عز و جل به تائبان و سه خصلت كرامت مىكند كه اگر يكى از آنها را بدهد به جميع اهل آسمانها و زمين به آن نجات خواهند يافت . يكى آن كه خداى عز و جل مىفرمايد  « إِنَّ اللَّهَ يُحِبُّ التَّوَّابِينَ وَ يُحِبُّ الْمُتَطَهِّرِينَ » ،  ديگرى آيهء مباركهء  « الَّذِينَ يَحْمِلُونَ الْعَرْشَ وَ مَنْ حَوْلَهُ »  تا آخر آيه و ديگرى  « وَ الَّذِينَ لا يَدْعُونَ مَعَ اللَّهِ »  الخ . در قرآن مجيد ذكر توبه در قرب يكصد و پنجاه آيه مذكور است و بعضى از احاديث كه به كار ما مىخورد و بايد مشعوف بود و شكر نعمت بارى تعالى را كرد كه آن‌قدر رئوف و مهربان است و تا كجا همراهى كرده و به چه اندازه براى گناهكاران راه توبه باقى گذاشته اين است « استغفر و لو عاد فى اليوم سبعين مرة » يعنى اصرار بر گناه نكرد كسى كه استغفار و توبه كند اگرچه روزى هفتاد نوبت عود كند . در خبر آمده كه « طوبى لمن وجد فى صحيفة تحت كل توبة استغفر الله » . يعنى خوش آن را كه يافته شود در صحيفه اعمال او در زير هرگناهى استغفر الله . امام محمد باقر سلام عليه مىفرمايد « استغفر الله الذى لا إله هو الحق القيوم و اتوب اليه » ، عقب هرنماز بامداد بخوانيد خداوند هفتاد كبيرهء او را ببخشد . آن‌گاه فرمودند خيرى نباشد در كسى كه روز هفتصد كبيره بيشتر كند . از حضرت رسول ( ص ) منقول است كه خداى تعالى بيامرزد گناهان را الا آن را كه نخواهد كه بيامرزد . يكى گفت كيست كه نخواهد آمرزيده شود ؟ فرمودند آن كس كه استغفار نكند . ايضا مروى است كه فرمودند هركس كه گناهى بكند و داند پروردگارى است كه گناهان را مىبخشد او را بيامرزد و اگرچه استغفار نكند . حضرت رسول فرمودند كه خداى عز و جل فرموده كه هركه داند من قادرم بر آن كه گناهان او را بيامرزم بيامرزم او را باك ندارم . در خبر است كه در بنى اسرائيل شخصى خلاف توبه كرد از روى اعتذار گناه شوم و تو آنى كه بر سر آمرزش . هاتفى آواز داد كه همچنين است كه گفتى . سر بر وى درآمد سر بر زمين نهاد و گفت بار خدايا من منم و تو توئى من آنم كه بر سر بردار آمرزيده شدى . واى بر آن كس كه با اين تفاصيل رستگار نشود . عمر خيام خوش گفته .\r\n آنم كه پديد گشتم از قدرت تو * صد ساله شدم به ناز در نعمت تو\r\nصد سال به امتحان گنه خواهم كرد * يا جرم من است بيش يا رحمت تو \r\n* * *\r\n اى سوختهء سوختهء سوختنى * اى آتش دوزخ به تو افروختنى\r\nتا كى گوئى كه بر عمر رحمت كن * حق را تو كجا و رحمت آموختنى \r\nاستغفر الله من جميع الذنوب و الاثام الهم توبت عليه . خداوند رحمت كن كرم تو بالاتر است از آنچه ما مىكنيم .\r\nشنبه 25 - خيلى دير از خواب برخاستم . هوا خوب شده . گاهى باد مىآيد و سرد است ، تا غروب منزل بودم . باغ خيلى خراب است . خيلى خرج دارد . پول هم نيست .\r\n\r\n","description":"","footnote":"","page_name":" 907 ","page_number":907},
  {"content":"\r\n\r\nمىخواهم تبريزيهاى آن را بفروشم و صرف خودش كنم .\r\n\r\nعداوت اتابك و نايب السلطنه\r\nبعد از افطار خواستم پس از مدتها خدمت آقاى نايب السلطنه بروم . سوار شده هوا تاريك ، كوچه مغشوش [ بود 
  ] . به زحمت رفتم . قضا را تشريف نداشتند . خانهء صدر اعظم امشب دعوت داشتند . هردو باهم عداوت دارند و هردو مىخواهند يك‌ديگر را گول بزنند . آقا محيل‌تر و داناتر است . اگرچه او هم در اين فن كامل است . اما آقا مثل اين است كه دو مرتبه به دنيا آمده . به همه كس مشتبه مىكند و احدى از بطون او اطلاع ندارد . تا حال كه كسى راست و دروغ آقا ، دوستى و بىمرحمتى آقا را از هم تميز نداده و نفهميده ، حتى محارم خودش و سردار افخم . مثل مار خوش‌خط و خالى است ، « درون پر ز مكر و برون ساده‌اى . »\r\n\r\nتعزيهء عزيز السلطان\r\nتعزيهء عزيز السلطان هنوز تمام نشده . از دهم ماه تا حال تعزيه دارد . همان در درب اندرون باشكوه و تجمل زياد . بلكه بهتر از تعزيهء تكيه دولت مىباشد . همان تفاصيل قدرى بيشتر . به حكم مبارك همه روزه حاضر است . همه شب هم تعزيه مىخوانند . اما اغلب به مضحكه نزديكتر است تا تعزيه . نمىدانم طهران چقدر زن دارد . تمام اين مساجد و بازارها و خانه‌ها مملو از زن است . بعضيها روزى دو سه جا مىروند . مىگويند شب تعزيه بيشتر جمعيت زن هست . اصل بناى تعزيه هم محض تماشاى زنها است .\r\nمىگويند آغا بشير خان خواجهء عزيز السلطان در ميان زنها گردش مىكند ، هركدام خوب باشند صحيح يا ناصحيح هرقسم است رضايت تحصيل كرده به جاى مخصوص اين كار مىبرد . اعليحضرت هم شراكت دارند . اين هم قول معتضد السلطنه است كه چندين دفعه رفته و حكايت كرد . غالب زنها به شكلهاى مخصوص چادر آنها را نشان مىكنند . پس از اتمام تعزيه و خروج از آنجا اشخاص معينى هستند دنبال كرده اگر اهل كارند بسيار خوب و الا هرقسم است راضى مىكنند .\r\n\r\nمخارج زنها\r\nپول زياد ، مردم گرسنه . پارچهء ذرعى سى تومانى براى شب عيد لازم دارند . كفش دانه‌اى سه تومانى مىخرند . دستمال دانه‌اى دو تومانى دست بگيرد . روچارقدى دانه‌اى پنج تومانى بر حسن او مىافزايد . خداوند زنهاى مردم را از اين بلاها خلاص و محافظت كند . با اين اسباب‌چينيها و اين خرج لباسها كمتر زنى است كه سالم از ميانه به در رود . لباس زنها حالا تمام بايد يك‌جور باشد . پارچه‌هاى نيم‌رنگ ذرعى ده تومان ، سى تومان ، پنجاه تومان كمتر به كار نمىخورد ، آن را خياط فرنگى بدوزد .\r\nكفش و دستمال و دستكش تمام به رنگ لباس بايد باشد ، آن را هم كه يك مجلس پوشيدند مجلس ثانى محال است بركنند . رفت آنجا كه عرب نى انداخت . بايد تازه‌تر\r\n\r\n","description":"","footnote":"","page_name":" 908 ","page_number":908},
  {"content":"\r\n\r\nگرفت . كفش زنها هميشه دانه‌اى يك قران بود بعد « ارسى پاشنه خوابيده » درآمد ، دانه‌اى دو هزار . بعد « پاشنه نخواب » شد دانه‌اى سه هزار ، حالا كفش كمتر از دانه‌اى دو تومان و سه تومان نمىپوشند . چرم برقى دوخت فرنگى بايد باشد . به اين واسطه تمام مردم فقير و بىچيز [ شده‌اند 
  ] . صنعت و تجارتى هم ميانه نيست كه رفع فقر و گدائى را بكند .\r\n\r\nپول ولايت ما\r\nآنچه هم از زمين عمل مىآيد پول مىشود ، به فرنگ رفته در عوض از همين چيزها و چيزهاى ديگر مىآيد ، به دو مقابل و سه مقابل قيمت . پنبه را از ما خروارى چهل تومان مىخرند و يك سير آن را با جزئى گلابتون بدل كه تمامش مس است ذرعى چهل تومان مىدهند و قس على هذا . كدامش را بنويسيم . اين هم پول ولايت ما . راه معامله تماما مسدود شده .\r\n\r\nترس ظهير السلطنه و هيكل نصر الملك\r\nخانهء محمد ميرزا رفتم ، اتفاقا « 1 » خانهء ظهير السلطنه پسر عضد الملك رفتيم .\r\nمحمد ميرزا دو دانه هيكل قورباغه و لاك‌پشت از دكان فرنگى خريده بود همراه برد .\r\nگفت براى ظهير السلطنه خريد كرده‌ام . داخل اطاق شديم يك مرتبه نشان داد . ظهير - السلطنه فرار كرد . به حالت خيلى غريبى به اطاق ديگر [ رفت 
  ] و ضعف كرد دو ساعت بعد حال آمد . به هزار التماس و قسم كه آنها را بردند اين اطاق آمد . معلوم شد از قورباغه و سنگ‌پشت بشدتى مىترسد كه اگر شكل آنها را در كتاب ملاحظه كند ضعف و غش مىكند . محمد ميرزا مسبوق بود و براى خوشمزگى اين كار را كرد . به اصرار چند دست تخته با ظهير السلطنه بازى كرد . يك كفش و يك كيف كاغذ برد .\r\nهردو غلط و بد بازى مىكنند . نصر الملك هم آمد ما شاء الله خيلى خوش تركيب است . . . « 2 » دو وجب از من كوتاه‌تر . گردن هيچ ندارد . شكم و تنه بسيار گنده دستها كوتاه [ است 
  ] چيز غريبى است . دختر عضد الملك را گرفته . دختره شب اول وحشت كرده و هرچه كردند داخل اطاق نشده و در يك بستر نخوابيد . مىگويد اين ديو كوچكه چيست كه نصيب من شده .\r\nساعت هشت منزل رفتم . خبر آوردند كه خداوند دخترى به تولوى خان عطا فرمود . خداوند قدمش را مبارك و ميمون كند . در زير سايهء حضرت و الا و نواب عليه به سن پيرى برسد .\r\nدوشنبه غرهء شوال - روزى است مبارك الحمد لله و المنه رمضان را به خوبى و خوشى به آخر رسانديم . بدبخت كسى كه روزه‌ها را خورد . خيلى خوش گذشت ، برعكس سال گذشته . همه شب مهمانى و صحبت داشتيم . روزها كوتاه [ و 
  ] هوا خنك [ بود 
  ] .\r\n\r\n\r\n","description":"","footnote":"\r\n( 1 ) - يعنى با اتفاق .\r\n( 2 ) - نقطه‌چين در اصل است .\r\n","page_name":" 909 ","page_number":909},
  {"content":"\r\n\r\nشب بيست و هشتم هم مدعوين خانهء من تشريف داشتند . از دوره فقط شعاع الدين ميرزا باقى ماند . آن را هم دوشنبهء آينده قرار گذاشتند .\r\n\r\nدرخواست لقب تازه : عين السلطنه\r\nچند روز بود به حضرت و الا عرض كرده بودم لقب . . . « * » مرا تجديد كنيد . ضمنا براى تولوى خان هم لقبى فكر كردم . عين الملك براى من و افخم الدوله براى او . لقب من آجودان حضور بود . در عوض يك نفر سه نفر داشتيم و خيلى بد شده بود . كارى هم نداشت ، بدون جهت آنقدر تنبلى كرديم لقبهاى خوب تمام شد . هروقت حضرت و الا عريضه مىكرد چون چيز مفتى بود مرحمت مىشد . آن چند روز را هم حضرت و الا مسامحه فرمودند تا ديروز عريضه نوشته بلاواسطه روانه فرمودند . ديشب جواب دستخط شد خطاب به صدراعظم كه فرمان اين دو لقب براى پسرهاى شاهزاده عز الدوله نوشته شود . دستخط را فخر الملك فرستاده بود و نوشته بود لقب عين الملك در شش روز قبل به توسط من به معتمد لشكر با هشتصد تومان تقديم مرحمت شد . ديشب حضرت و الا مرقوم داشتند لقب ديگرى فكر شود . من هم لقب عين السلطنه و اسعد الدوله و اسعد - السلطنه و عين الدوله پيدا كردم . ديگر لقبى نيست تمام را گرفته‌اند . اين افعل التفضيل هم تازه به ميان آمد . صبح آنجا رفتم . لقب عين الدوله كه سابقا ظل السلطان دارا بود حالا به يك پسر ديگر شاه داده‌اند آن شد و از جمله لقبهاى بسيار بسيار خوب درجهء اول بود . حضرت و الا كاغذى به صدراعظم نوشتند كه به زحمت زياد لقب آجودان حضور را خواستيم تجديد كنيم قضا اين يكى هم به ديگرى مرحمت شده لهذا لقب عين السلطنه در عوض فرمان نوشته شود . قبل از سلام رفتم به فخر الملك و معتضد گفتم هردو پسند كردند كه بسيار خوب است . اول شرافتى كه دارد لقب پسر شاه بود . ( و او مرحوم شده است ) . ثانيا عين الملك پسر ركن الدوله و عين الدوله پسر عضد الدوله پيشكار آذربايجان است و ثالثا چيزى نيست كه به هراداره و وزارت گردش كند . مثلا كسى عين دفتر يا عين لشكر لقب نخواهد گرفت ، كم خواهد بود . رفتم خدمت صدراعظم اول دستخط را نشان دادم ، بعد دستخط حضرت و الا . فرمودند درست ملاحظه كنيد با اين تفصيل ديگرى اين لقب را نگرفته باشد بعد فرمان بنويسيد مبارك است . كس ديگر ندارد و عصر خانهء حضرت و الا رفته رونويس فرمان كرده كه ميرزا نصر الله بنويسد .\r\nآقا مردك را امروز صبح ديدم گفتم از امروز به بعد شما آجودان حضور بىمانع هستيد و حال آن‌كه پسر آجودانباشى هم اين لقب را دارد ، اما اين مشهورتر است .\r\nاول من گرفتم . بعد آنها گرفتند . براى من هم چندان خوب نبود تجديد آن البته بهتر بود .\r\nمحمد حسن ميرزا آنجا بود . دختر افخم الدوله را اسم غريبى حضرت و الا گذاشتند :\r\nمينو خانم به زبان فارسى يعنى بهشت . خيلى به نظر نواب عليه و سايرين عجيب مىآمد و تنفر داشتند كه « مينو » هم اسم آدم مىشود . خوب اسمى است تازگى دارد . تا امروز نشنيده بودم و هيچ كس نمىدانست مينو به معنى بهشت است . حضرت و الا شمران\r\n\r\n\r\n","description":"","footnote":"\r\n( * ) يك كلمه ناخوانا .\r\n","page_name":" 910 ","page_number":910},
  {"content":"\r\n\r\nرفتند . پس‌فردا خواهند آمد . رمضان نرفته گرفتار عيد هستيم .\r\n\r\nاخلاق ركن الدوله - دايه باجى\r\nلقب پسرهاى ركن الدوله يكى اكرم الدوله ( اسد الله ميرزا ) ، ديگر سالار الملك ( محمود ميرزا ) است پسر سيم و پسر پنجم ، نصر الله ميرزا پسر دوم و رضا قلى ميرزا پسر چهارم لقب نگرفته‌اند . نمىدانم حضرت و الا به چه ملاحظه براى كوچكها گرفت و بزرگترها را محروم كرد . كارهاى ركن الدوله همين‌طور بىقاعده است . مثلا دايهء باجى [ را 
  ] كه دايهء پسرش بوده و الان هفتاد سال دارد از تمام زنهاى جوان معززهء محترمهء خودش دوستتر دارد و شأنش بيشتر است و سايرين بدون اجازهء او آب نبايد بخورند . ركن الدوله اسير و عبيد اوست . حكم او تنزل من السماء است . سرور و رئيس اندرون حضرت و الا دايه باجى است . تفصيلات دارد به اين اختصار نيست .\r\nسه‌شنبه 2 - فرمانها را ميرزا نصر الله آورد . هرگز گمان نمىكردم به اين زودى بنويسد و بياورد . يك تومان نقد انعام گرفت . افخم الدوله [ را 
  ] قرار شد بعد بدهد . بعد از ناهار درب خانه رفتم . صدراعظم خدمت شاه بود و تا يك ساعت و نيم به غروب مانده بيرون نيامد . وقت گذشته بود منزل آمدم . هوا سرد بود باران دانه دانه مىآمد . از دوازدهم رمضان كه آن برف سنگين آمد تاكنون سرد است و همه روزه باران آمده است .\r\n\r\nصرف پول سفيد\r\nصرف پول سفيد خيلى زياد شده . دو ريال و سه هزار مىدهند . راه معامله مسدود شده . هرساعت يك قيمت مىدهند . همه كس سرگردان است . تكليف معلوم نيست .\r\nگفتند در كرمان هشت هزار صرف يك تومان پول سفيد است . يعنى يك تومان سفيدى كه ده قران باشد بدهى هيجده هزار سياه مىدهند . در شيراز شش هزار است . خداوند عاقبت اين را به خير كند . نمىدانم به كجا خواهد رسيد .\r\n\r\nمهر فرمانها\r\nچهارشنبه صبح از خانه مستقيما درب خانه رفتم . صدراعظم تشريف آورد . آنها در راه‌پلهء قصر ابيض ايستاده [ اند 
  ] تا شاه بيرون بيايد . منشى الممالك نشست فرمانهاى نوروزى را مهر كند . مدتى ايستادم بعد فرمانها را بيرون آورد . قدرى مكث كردم جويا شدند . گفتم فرمانهاست كه فرموديد نوشته شود . گرفته ملاحظه كردند . بعد دادند به منشى الممالك مهر كند . فرمودند ديگر كاغذ ندهيد . فقط همينها [ را 
  ] مهر كن . مهر كرد . فخر الملك حاضر بود عرض كردم اجازه التفات كنيد فخر الملك به صحه برساند . فرمود خيلى خوب است ببريد به صحهء مبارك برسانيد .\r\n\r\nامتيازات مفت\r\nاز آنجا خانهء حضرت و الا رفتم . غروب فرمانها را آوردند . حالا گرفتار مهر\r\n\r\n","description":"","footnote":"","page_name":" 911 ","page_number":911},
  {"content":"\r\n\r\nهستيم و تا مبلغى ندهيم به مهر شاه نخواهد رسيد . نقدا در جعبه گذاشتيم تا بعد خدا چه خواهد . مهر شاه هم چندان لزوم ندارد . اگر مفت تمام شود خوب است ، و الا در جعبه بدون مهر بودن ، انسب و اصلح است تا مبلغى بدون جهت متضرر شدن . امتيازاتى كه تاكنون گرفته‌ايم تماما مفت بوده حتى براى ثبت و مهر هم وجوهى صرف نكرده‌ايم .\r\nخداوند عمر طولانى به حضرت و الا بدهد و سايهء مباركشان را كم نفرمايد . از اين سلطنت و دولت آنقدرها حق دارند كه امتيازات خشك و خالى را نقدى صرف نكنند .\r\nپس فرق ما با آن مردكهء طالش يا همدانى چيست . حكومت و مناصب عمده و مواجبهاى گزاف به اين چيزهاى پوچ بىمعنى اقلا مبادله شود . آنها كه نيست ، اين هم نباشد خيلى بد است . شاه هم محض آن‌كه از آنها دريغ و مضايقه كرده بدون تأمل و درنگ از اين چيزها اگر استدعا شود التفات مىكند .\r\n\r\nنوروز 1313\r\nجمعه پنجم شهر شوال 1313 - مطابق 20 مارس 1896 ميلادى اول فروردين ماه دو ساعت به دسته مانده بيدار شدم . زيج محمد شاه نيم ساعت به دسته مانده و زيج فرنگى سه دقيقه از دسته گذشته تحويل شمس به برج حمل مىشود . هردو را به رسوم و آدابى كه دارد در خانه گرفتيم . بعد لباس رسمى پوشيده ، باران هم از اول شب لاينقطع مىآيد . يعنى از دوازدهم رمضان تاكنون مىآيد . ديشب شدت داشت . خانهء حضرت و الا رفتم . يك ساعت از دسته گذشته درب خانه رفتيم ، برف و باران داخل هم مىآمد . دم در باغ جمعيت زيادى بود . تمام خيس آب و گل‌آلوده داخل مىشدند . در راه‌پلهء موزه قدرى معطل شده تا شمشيرها را آوردند . من هم شمشير گرفتم . داخل اطاق موزه شديم . سمت راست اول صف حضرت و الا ملك‌آرا ، بعد ضياء الدوله با آن حالت ناخوش و مرض استرخا و فلج حاضر شده بود . مؤيد الدوله و اميرآخور ، من ، معتضد الدوله ، احتشام الملك ، سمت چپ حضرت و الا عز الدوله : شعاع الدين ميرزا ، محمد ميرزا ، عماد - السلطنه ، تاج الدين ميرزا ، افخم الدوله ، اعتضاد الملك . عماد السلطنه و افخم الدوله دير آمده بودند و شمشير نداشتند زود هم رفتند .\r\n\r\nشاه در سلام عيد نوروز\r\nدر ساعت سه و سى و دو دقيقه از دسته گذشته موافق زيج الغ‌بيك اعليحضرت تشريف آوردند . در شاه‌نشين هم علما نشسته بودند و امسال خيلى زياد بودند . پشت سر ماها ساير شاهزادگان بودند و طور غريبى فشار مىدادند خيلى سخت و صعب .\r\nنجم الدوله به همان شكل قديم تجديد سال را عرض كرد . خطيب خطبه خواند . يك تير توپ شليك كردند .\r\nآن برف و باران كم‌كم تبديل به برف شديد شد بطورى كه در روى درختها و بامها به خوبى نشست . همه كس تعجب داشت . من‌جمله از فرمايشات همايونى اين بود كه من احتمال برف امروز را داده بودم . چون برف امسال نيامده بود يقين داشتم امروز\r\n\r\n","description":"","footnote":"","page_name":" 912 ","page_number":912},
  {"content":"\r\n\r\nخواهد آمد . خيلى تماشا كرديم . تمام را نمىشود نوشت . اعليحضرت امسال كمتر صحبت مىفرمودند . ناهار دير شده بود و به عجلهء تمام عيدى التفات مىفرمودند در همان كيسه‌هاى معينه .\r\nسه ساعت و كسرى از روز جمعه پنجم شوال 1313 كذشته تحويل شمس ببرج حمل خواهد شد در اين موقع سلام خواص در حضور همايونى منعقد است بر حسب امر مقرر است كه دو ساعت قبل از وقت در اطاق مباركهء موزه حاضر شوند\r\nبرگهء دعوت سلام نوروز\r\n\r\nاسبابهاى موزه - جواهرات سلطنتى\r\nاسبابهاى موزه آنچه جواهرآلات و قيمتى بوده جمع كرده در خزانهء اندرون برده‌اند ، يعنى پارسال به بهانهء تعمير اطاق اندرون بردند و قريب سه ماه جواهر بردند . حالا جز تخت طاوس « 1 » ديگر چيزى در اينجا نيست . ساير اشياء عتيقه را هم در « گالرى » برده‌اند . حالا خيلى اسباب كمى دارد . حقيقت آن وقت تماشا داشت . خصوصا آن جواهرآلات ، كرهء الماس . به دستور العمل همين نجم الدوله چند سال قبل ساختند از\r\n\r\n\r\n","description":"","footnote":"\r\n( 1 ) - « تخت طاوس را چهار ميليون ليرهء انگليسى فرنگيها قيمت كرده‌اند . نادر شاه افشار اين تخت را از هند آورد . » ( حاشيه )\r\n","page_name":" 913 ","page_number":913},
  {"content":"\r\n\r\nجواهرات بسيار اعلا . اعتماد حضور مستوفى موزه مىگفت دومن و نيم جواهر دارد و اگر بخواهند از جواهرات موزه بيست همچو كره مىشود ساخت . امروز درياى نور را خوب تماشا كرديم ، به كلاه شاه نصب كرده بودند و در وقت تحويل جلوى اعليحضرت گذاشته بودند . دوم الماس دنياست . به قدر يك مهر نماز است . تعيين قيراط و طول و عرض آن شده من درست نمىدانم . قيمت آن را خدا مىداند . صاف و بدون تراش است .\r\nفتحعلى شاه مرحوم مغفور در كنار آن اسم خود را به اين عبارت كنده « السلطان فتحعلى شاه قاجار » و به اين واسطه مبلغى از قيمت آن بواسطهء تراش كاسته شده . اما اسم آن شاهنشاه تا آن الماس باقى است باقى خواهد ماند . ديگرى از الماسهاى خوب الماس « تاج ماه » است ، ديگرى الماس آبدارباشى و غيره و غيره . حقيقت جواهرات ايران را كمتر دولتى دارد و اغلب از نادر شاه افشار باقى مانده كه آن شاهنشاه از هندوستان آورده بود .\r\n\r\nدزدى كفش\r\nتا آخر ايستاده بوديم . بعد شاه تشريف بردند . شمشيرها را رد كرده بيرون آمديم . كفش و چتر و پالتوى حضرت و الا و من دست عليمردان خان بود . هيچ يك مفقود نشده بود . اما هركس بيرون رفت بىكفش بود . يا كفشى داشت بدتر از نداشتن .\r\nمردم بيچاره به افتضاح غريبى بيرون مىرفتند . برفها آب شده بود گل و باران ، پاى با جوراب يا كفش كثيف پاره ! مختصر كفش تمام مردم را دزديدند . اين سرايدرها و كفش‌دارها از چند روز قبل كفشهاى كهنهء مندرس پيدا كرده در روز تحويل تمام كفشها را يك‌مرتبه برداشته و آن كفشهاى ديگر را به جاى آنها مىگذارند . يك داد و بيداد و قال مقالى پائين موزه مىشود كه صدايش گوش فلك را كر مىكند . اين است كه موزيك مىزنند و صداى آن مانع از شنيدن است . اين حركت خيلى قبيح است و محال است ترك شود . خانهء حضرت و الا آمده كفش آقاى عماد السلطنه هم عوض شده بود . يك كفش روباز آن هم لنگه به لنگه به زحمت زياد به چنگ آورده آمده بودند .\r\nمردم اين مطلب را فهميده‌اند . غالبا كفشهاى كهنه مىپوشند . باران همين‌طور مىآمد .\r\nبرف هم به قدر سه انگشت آمده بود . بعضى جاها [ را 
  ] پارو كردند . عصر منزل آمدم .\r\nگل و باران صدمه به مردم خواهد زد . در كوچه امروز چندان تردد نمىشود . اين برف خيلى خرابى كرد . دو سه اطاق ما چكه كرد و بعد سقف ريخت . خانهء ماهوش خانم خيلى خراب شده .\r\n\r\nلباس نو نبود\r\nشنبه ششم - صبح را خانهء حضرت و الا رفتم . هوا آفتاب بود و خيلى بموقع بود .\r\nجانى و حياتى به خانه‌ها بخشيد . هميشه روز عيد بچه‌ها و بزرگها لباس نو پوشيده در كوچه ديده مىشدند و معدودى ميانهء آنها لباس كهنه پوشيده ديده مىشد . امسال از شدت كمى پول و زيادى مخارج هيچ كس لباس نو نگرفته . خيلى كم ، دانه دانه اطفال\r\n\r\n","description":"","footnote":"","page_name":" 914 ","page_number":914},
  {"content":"\r\n\r\nديده مىشود كه قباى زرد و گلىتر كرده‌اند . سال به سال بدتر خواهد شد . لباس الوان بچه‌ها و مشديها در كوچه و خيابان تماشاى خوبى داشت . امسال به كلى به عكس است .\r\n\r\nرسم شمشير بستن و مراسم سلام\r\nهمشيره‌ها جمع شده بودند . از لقب من و تولوى خان خوشحال بودند . يك نفر درب خانه فرستادم معلوم شد سلام هست . ناهار خورده در ركاب حضرت و الا رفتم . امروز هم رسم است كه شمشير بايد گرفت . امتياز اين هم به همان اولاد عباس ميرزا نايب - السلطنهء مبرور مرحمت شده است . اولاد خاقان خلد آشيان اين امتياز را ندارند . از عهد شاه مبرور محمد شاه غازى برقرار شده . شمشير امروز زيادتر بود . افخم الدوله لباده داشت و به اين جهت نگرفت . آقاى عماد السلطنه تشريف نياورده بودند . تاج الدين ميرزا هم نبود . سلام در تخت مرمر بود . جمعا نشستيم . حضرت و الا ملك‌آرا ، بعد حضرت و الا عز الدوله ، شعاع الدوله هم نشست ، محمد ميرزا زيردست او . احتشام الملك آمد پشت‌سر محمد ميرزا نشست . جوان است بىپدر بزرگ شده . پول هم خيلى دارد .\r\nشناسائى هم در حق مردم ندارد . كسى هم نيست به او مشفقانه حالى كند . خواست كارى كند در وقت بلند شدن بلكه خودى آنجا جا كند . محمد ميرزا پشت‌سر خود را نگاه كرده يك مرتبه بلند شد و چشمها قرمز شده ، دماغ تير كشيده ، تخم چشم به دوران افتاده گفت دو صفه سه صفه كه نمىشود نشست ! ملك‌آرا فرمودند ديوانگى نكن ، ساكت شو . صدا را بلندتر كرده [ گفت 
  ] « اشارپ » و لباسم ضايع شد ، من هم زيردست او نخواهم نشست ! شعاع الدوله بنا كرد از جانب احتشام الملك عذرخواهى كردن با آن بيان و زبانى كه دارد ، و حقيقت نطاق غريبى است . محمد ميرزا بلند شد رفت در شاه‌نشين . بعد من به احتشام الملك گفتم شما چرا بىجهت اسباب گفتگو فراهم مىآوريد . آخر نه سن شما مقتضى اين كار است و نه شأن شما . گفت و الله نمىدانم به من حالى كنيد . گفتم از يك نفر مثل من سؤال كن و بپرس جاى من كجاست تا درست بگويم و از اشتباه بيرون بيائى . شعاع الدوله هم گفت درست مىگويند . آخر قاعده و قانونى است . بارى با نزديك آمدن شاه حضرت و الا آن سمت تخت رفتند . شعاع الدوله هم رفت . من رفتم محمد ميرزا را آوردم زير دست حضرت و الا ملك‌آرا ايستاد . بعد من ، بعد احتشام الملك و جلال السلطنه . رسم است روز عيد هم از يك طرف كه اهل نظام ايستاده منشى الممالك و از طرف ديگر كه اهل قلم و قاجاريه صف كشيده‌اند ناظر عيدى مىدهد .\r\nسابقا زياد مىدادند ليكن حالا از همان كيسه‌ها چند دانه مىدهند . مجد الدوله به قاجار مىداد . خواست برگردد يك‌مرتبه آنها كه نگرفته بودند هجوم آورده گرد مجد الدوله جمع شدند . شاه اين را كه ديد زود برخاست . ما همه از دنبال رفتيم .\r\n\r\nطاوس و تملق‌گويى\r\nدو دانه طاوس تازه به باغ آورده‌اند نر . فورا چترى زده ايستاد . شاه تماشا مىكرد .\r\nديگر براى اين چتر زدن طاوس چيزها گفتند . حاجى آقا مىگفت از جانب خدا قبلهء عالم را تبريك\r\n\r\n","description":"","footnote":"","page_name":" 915 ","page_number":915},
  {"content":"\r\n\r\nو تهنيت عرض مىكنند . آقاى نايب السلطنه عرض كردند ديروز عزيز السلطان لباس نظام نپوشيده بود حقيقت بىپهلو بودم . استدعا دارم مرا بىپهلو نفرمائيد . قدغن فرمائيد هميشه لباس نظام بپوشند . شاه فرمودند آن يك روز عيب نداشت . امروز كه فرموديم لباس نظام پوشيد . آقا زانو زده پاى شاه را بوسيدند .\r\nآقاى عماد السلطنه رسيدند . با افخم الدوله . محمد حسن ميرزا رفتيم خانهء والدهء آقاى نايب السلطنه ، از آنجا خانهء انيس الدوله . بعد با افخم الدوله خدمت حضرت ملك‌آرا رفتيم . چندى ديگر انشاء الله تشريف مىبرند . اميرزاده محمد ميرزا نمىرود . معاون - الملك آنجا بود . خيلى صحبت او با حضرت و الا تماشا داشت .\r\nجمعه 12 شوال المكرم - شعاع الدين ميرزا در ماه رمضان مهمانى نداد ، امروز آنجا دعوت داشتيم . چون در قمار اغلب با من شريك بود و مرا شريك خطاب مىكرد من هم او را . حال هر دوى ما مسمى به « شريكه » شده‌ايم . اهل مجلس چه در آنجا و چه خارج به اين اسم خطاب مىكنند . شعاع الدين ميرزا دايه‌اش كرمانى بوده لهجهء كرمانى حرف مىزند . خيلى بامزه و نمكين است . قدرى هم بل خيلى هم از پسران ساده خوشش مىآيد . وقتى صحبت از آن به ميان مىآيد بىتاب و طاقت مىشود . عميد الدوله هم به همين درد مبتلا است . حقيقت آدم بامزه‌اى است . هواى خوبى بود .\r\n\r\nقيمت پول سياه\r\nديروز گذشته جارچى جار به حكم محكم اعليحضرت شاهنشاهى زده كه پول سياه سى دانه در عوض يك قران سفيد رواج است . در حقيقت صرف را تومانى پنج هزار كرده‌اند . مردم مضطرب و خيلى مشوش هستند . دكانها آنچه باز بود بستند . همهمه در ميان مردم افتاد . هركس در جلوى دكانش مبلغى پول سياه گذاشته و داد مىزند آى پول سياه ! آى پول سياه ! سى دانه يك قران ! بعد آرام مىگويد سى [ و 
  ] پنج دانه هم مىدهم . تمام كسبه پول سياه زيادى دارند و نمىتوانند متحمل اين ضرر فوق العاده شوند . همان ديروز غروب چهل دانه يك قران دادوستد شد . اين است كه جلوى دكانها پول گذاشته‌اند كه زودتر سفيد كنند تا از چهل بالا نرفته . يقين است كه دو سه روز ديگر از چهل و چهل پنج هم خواهد گذشت . مردم ديروز تا حال نمىدانند چه كنند .\r\nنه به پول سياه چيزى مىدهند نه به پول سفيد . قيمت و مقدار معلوم نيست . همه كس ويلان و سرگردان است . در شيراز صرف پول شش هزار ، در كرمان هشت هزار است ، در قم و كاشان هم شش قران است . اين هم طهران . از قرار تحقيق مىگويند بيست كرور تومان پول سياه در ايران ضرب شده كه الان در نزد مردم موجود است سواى آنچه حاجى محمد حسن مخفى داشته و انبار كرده .\r\n\r\nفوت صدر العلماء\r\nجناب صدر العلماء هم ديروز فوت كرد . كسبه و تجار ديشب را آنجا رفته بودند كه عرض پول سياه را بكنند بيچاره فوت كرد . در دو سه جا ختم گذاشتند . خدا رحمت\r\n\r\n","description":"","footnote":"","page_name":" 916 ","page_number":916},
  {"content":"\r\n\r\nكند خوب آدمى بود .\r\n\r\nركن الدوله\r\nحكومت و گمرك بنادر فارس را هم به حسام السلطنه دادند ، خلعت هم پوشيد .\r\nركن الدوله عين الملك را عزل كرد و تمام كارهاى او را در عوض حكومت بنادر به قوام الملك داد . ميان پسر و پدر شكرآبى است . عين الملك در اين دو سال مداخل بسيار كرده مىگويند از ركن الدوله خيلى زيادتر منافع برده است . نصر الله ميرزا پسر دوم ركن الدوله هم لقب رفعت الدوله گرفت . اين لقب و ماده را هم او پيدا كرد .\r\n\r\nقرض براى سفر جاجرود\r\nبراى سفر جاجرود و مواجب بعضيها خواستند سى هزار تومان از بانك شاهنشاهى استقراض كنند معز الملك را خواستند ضامن بدهند . معز الملك با كمال جلادت قبول نكرد و ضامن نشد . كار ايران به اينجا رسيده . خداوند از آينده محافظت كند . روزبروز بدتر است .\r\nكنيزى كه سال گذشته گلين خانم خريده بود از پنجم رمضان فرار كرده . بعد از چند روز تفحص معلوم شد خانهء آقا سيد عبد الله مجتهد رفته . هرچه به آقا نوشتيم روانه نكرد . تا پريروز كاغذ سختى به معتضد السلطنه نوشتم كه به شاه عرض خواهم كرد . او كاغذ را جوف پاكت گذاشته خدمت آقا فرستاد . لله الحمد مؤثر واقع شد .\r\nآقا كنيز را مرخص فرمودند . تشريف آورد يك پسر هم دارد . پسرش را روز دوم كه فهميديم كجا رفته فرستاديم آوردند . پسرش چهار ساله اسمش بشير است . بر پدر هرچه سياه است لعنت . محال است نگريزند . براى آنها عيب و عار نيست .\r\n\r\nسيزده‌بدر\r\nچهارشنبه 17 شوال - سيزده عيد بود . ديشب را خانهء حضرت و الا بودم . خيلى خوش گذشت . الحمد لله امروز هوا صاف و آفتاب است . به مردم خوش گذشت .\r\nمحمد حسن ميرزا هم آمد . ناهار را زودتر خورده در ركاب حضرت و الا سوار شديم . از دروازهء دولاب بيرون رفتيم . در سبزىكاريهاى شهر جمعيت زن و مرد بىاندازه بود .\r\nجوقه جوقه زنها نشسته كاهو مىخوردند . چاى درست كرده بودند . در حقيقت روز عيش عمومى ايران است . يك نفر بچه و پير در خانه نمىماند . مردها مشغول بازى كردن بودند . رفتيم دولاب آنجا هم بىاندازه جمعيت بود . دوشان‌تپه و سليمانيه زياد مىرفتند .\r\nباغات اطراف شهر و داخل شهر مملو از زن و مرد است . چاى و عصرانه خورديم . به حكم حضرت و الا محمد حسن ميرزا خواهى نخواهى يك فنجان چاى خورد . از بس خنده كرديم حالت گريه دست داده بود . مثل اين است كه يك كاسه فلوس بخورد . نعوذ بالله از آن وقت كه يك سيگار هم بعد از چاى بكشد . تماشاكنان مراجعت كرديم . زنها امروز با زينت زياد و بزكهاى فراوان جلوه‌گر بودند . جمعيت زن دوبرابر مرد بود .\r\n\r\n","description":"","footnote":"","page_name":" 917 ","page_number":917},
  {"content":"\r\n\r\nدر هر نقطه اگر ده زن بود چهار نفر مرد بيشتر نبود . از حضرت و الا جدا شده از سمت نگارستان و خيابان لاله‌زار به اميريه رفتيم . اعليحضرت در باغ انيس الدوله تشريف داشتند . از كالسكه‌چى شاه پرسيدم شاه كه امروز دوشان‌تپه بود ؟ جواب داد بلى با اين‌جا نه جا شاه رفته ديگر نمىدانم از اين‌جا كجا خواهد رفت . امروز از دست دررفتيم .\r\nباغات اين خيابان به اندازه‌اى زن رفته بود كه جاى سوزن انداختن نبود . رفتيم نزديك اميريه . موزيك مىزدند . خود آقا و اندرون آقا كلا بوده‌اند . چندين دسته مطاربهء زنانه هم گفتند در قايقها نشسته و در ميان درياچه مترنم بودند . آنقدر زن در باغ بود كه خيابان و جلوى در موج مىزد . من آنقدر زن در هيچ نقطه مجتمع نديده بودم . داخل باغ شديم ، يعنى ملاحظه كرديم . مردهاى خارجى را نمىگذاشتند داخل شوند . تماما زن بود . آنچه دختر خوب در اين شهر بود امروز براى آن‌كه آقا ديده و بگيرد اين‌جا آورده بودند . اغلب دخترها را هم بزك كرده بودند . در حقيقت سان دختر بود . ما جلوى باغ سواره ايستاده بوديم . شاه هم اينجا تشريف آورده بودند اما زود رفته بودند . خاله جانم مىگفت كه زنها آقا را دوره كرده بودند ، آقا هم سوار اسب شده مثل على اكبر تكيه تاخت مىكرد و زنها باز ول‌كن نبودند . از دنبال مىرفتند . هركس دخترى همراه آورده بود جلو مىبرد . اما آقا از ترس خانمهاى بالا جرئت نگاه كردن نداشت . تا غروب كار آقا تماشاى زنها بود . سردار افخم و ساير محارم آقا هم بودند .\r\nافخم الدوله و محمد حسن ميرزا رفتند . حقيقت روز تماشائى بود .\r\n\r\nجار براى پول سياه و شاه جبون\r\nفقرهء پول سياه را ننوشتم . ديروز گذشته مجددا جار زدند كه پول از قرار سابق و صرف آن از قرار تومانى دو ريال برقرار باشد . اگر سيزده نبود حكما تجار و كسبه شورش مىكردند . در همين سه چهار روزه خيلى به مردم ضرر خورد و تمام گفتگو از پول بود . الان هم همين‌طور است . هيچ صحبتى جز حكايت پول نيست . شاه هم قدرى ترسيده نمىداند چه بايد كرد . شاهى به اين جبونى در هيچ عهدى نبوده . افسوس كه مردم اين ولايت از او جبون‌ترند . بجزئى جنبش هر حكمى بخواهند و هر مطلبى استدعا كنند صورت خواهد گرفت . پريروز براى همين پول در خانهء نايب السلطنه مجلسى از تجار و چند نفر ديگر مثل مشير الدوله ، امين الدوله منعقد شده بود . اعتماد - السلطنه حضور داشته . پس از آن‌كه حاجى محمد حسن . . . عنوان مطلب كرده و بعضى كلمات كه پيش خود ساخته و پرداخته بود طرح كرده چنانچه رسم است تماما سكوت كرده بودند تا آقا جوابى بدهد . آقا هم ساكت بودند . محض اين‌كه گفتگو و شورش بشود و صدراعظم ضايع شود و به شاه بفهماند تقصير اوست مسامحه مىكند و بلكه از گوشه و كنار مردم را اغوا مىكند كه جنبش بكنند . اعتماد السلطنه گفته است سكوت در اين مواقع بىغيرتى است . اگر حضرت و الا اجازه التفات مىكنند جواب حاجى را بگويد . آقا فرموده بودند انعقاد مجلس محض همين است كه جواب سؤالى\r\n\r\n","description":"","footnote":"","page_name":" 918 ","page_number":918},
  {"content":"\r\n\r\nبشود . اعتماد السلطنه گفته است حاجى روزى كه تو از اصفهان آمدى يك . . . « 1 » خورجين همراه داشته مثل چرچيها كه در ميان آن دو سه هزار پول سياه و قدرى ابريشم نخ و تكمه بود . مگر بگوئى خير اهل اين مجلس اغلب ديده‌اند و خود من هم رؤيت كردم . همه كس مىداند . بر كسى پوشيده نيست و الان شما صاحب بيست كرور مكنت مىباشيد . چه تجارتى كرده‌ايد كه ساير اين تجار راه آن را بلد نشدند و از شما هم ياد نگرفتند . جواب داده است من مكنتى ندارم . تمام مايملك مرا يك كرور قبول كنيد .\r\nاعتماد السلطنه گفته حاجى به گفتن درست درنمىآيد . من در حضور شاه ملتزم مىشوم از سرم و شما را به بيست كرور تومان نقد از شاه خريدارى مىكنم . آن وقت مىدانى از كجا خواهد گرفت . به ضرب شكنجه و داغ پولهاى اهل ايران را از تو وصول خواهد كرد . پول را اين‌طور كردى ، تمام اهل ايران را به شاه شوراندى . تمام مملكت را گدا و فقير كردى . دو سال است سالى صد و پنجاه هزار تومان به شاه مىدهى . سى سال سالى سى هزار تومان دادى و مسى را از قرار يك‌من هفت هزار خريدى دو هزار هم در هر من مخارج كردى و آن‌وقت سه تومان و نيم و چهار تومان فروختى . تمام سكه‌هاى طلاى صحيح را خريده و بار زده سكهء جديد ضرب زدى و الان تمام پولها را به پسرت داده و او را روانهء فرانسه كرده‌اى . چند روز ديگر خودت هم مىروى و اين آشوب دنباله پيدا كرده صدمهء آن به شاه خواهد خورد . خيلى سخنان صحيح درشت به حاجى زده .\r\nحاجى رنگ رو را باخته و از ترس مطالب ديگر ياراى جواب دادن نداشته .\r\nمردم اين روزها حاجى را دنبال كرده‌اند و گمان نمىكنم جان به سلامت به‌در برد . ناموس ملت و دولت را به باد داده . اگر اهل اين شهر غيرت داشتند در اول روز تكه‌تكه‌اش مىكردند . از قرار معلوم الان به قدر دو كرور پول سياه در شهر و بيرون شهر انبار كرده دارد . به اندازهء شصت كرور پول سياه مىگويند در ايران و خارج است .\r\n\r\nسه ضرر\r\nدر تمام ممالك روى زمين صديك اين پول سياه نيست . خداوند خودش محافظت كند . از دست اين شاه و اين مردم كارى ساخته نيست . تا حال در خريد و فروش اسباب اشتباه و گفتگو همان سنگ و ذرع بود ، حالا ضرر سنگ و ضرر پول و ضرر كسر هر سه در ميان است . يك چارك گوشت بخرى يك سير كم مىدهد . نيم‌سير از اصل سنگ كم است . صد دينار هم در معاملهء سياه و سفيد زيادى مىگيرد ، روزى هم يك قيمت دارد . هيچ كس سر از كارهاى اين ولايت درنمىبرد .\r\nجمعه 19 - مهمان افخم الدوله بوديم . محمد ميرزا سفرى شد . منتظم الدوله از رفتن استعفا كرد و محمد ميرزا به سمت نيابت حضرت و الا و مستشارى حضرت و الا برقرار شد . بسيار خوب سفرى مىروند . براى اواسط ماه ذيحجه الحرام بايد آنجا باشند .\r\n\r\n\r\n","description":"","footnote":"\r\n( 1 ) - يك كلمه ناخوانا\r\n","page_name":" 919 ","page_number":919},
  {"content":"\r\n\r\n\r\nمهمانى سفارت فرانسه\r\nامسال سفير فرانسه « دوين » « 1 » سفرا است و « دوين » سفرا بايد يك مهمانى مجلل عالى بدهد . ملت فرانسه بواسطهء دوستى و حمايت دولت روسيه براى آن مهمانى يك ميليون فرانك مخارج داده و مبل و اسباب عمارت سلطنتى « فونتن‌بلو » را حمل مسكو كرده‌اند . گويا مهمانى بكند كه تا حال هيچ سفيرى نكرده باشد . از اين مخارج معلوم مىشود كه به چه اندازه عالى و مجلل خواهد بود .\r\n\r\nجنگ ايتاليا و حبشه\r\nايطاليائيها مدتى است در حبشه جنگ مىكنند . در يك ماه قبل شكست غريبى از حبشه خوردند . هفت هزار نفر از اهل ايطاليا و سه جنرال در اين شكست مقتول شد .\r\nملت ايطاليا از اين شكست و مخارج فوق العادهء اين مدت به صدا درآمده ترك جنگ حبشه را از دولت مىخواهد . مىگويند حبشه تماما داراى اسلحهء جديد و توپهاى « كروپ » و تفنگهاى « لوبل » بوده‌اند و از صاحب‌منصبان روس و فرانسه هم جمعى به لباس حبشه در ميان آنها بوده‌اند و اين اسلحه را هم مىگويند دولت روس و فرانسه به « منليك » داده‌اند . مذهب اهل حبشه نزديك به مذاهب اهل روس است و با دولت فرانسه دوستى دارد . به اين جهت آنها كمك و امداد كرده‌اند . دولت ايطاليا سركرده و سردار ديگرى براى قشون خود فرستاد و در تهيهء فرستادن قشون جديد هم هست .\r\nدور نيست محصورين قشون ايطاليا هم در همين دو سه روزه شكست ديگرى بخورند كه يك‌مرتبه تمام شوند . چه به محصورين آذوقه نمىدهند و آذوقهء آنها نزديك به اتمام است . دولت حبشه دويست هزار قشون مسلح و منظم دارد و همين قدر چريك و غيرمنظم . اصلا هم رشيد و پردل مىباشند . راه و چاه ولايت خود را هم از قشون اجنبى بهتر مىدانند . صاحب‌منصبان داوطلب هم از روسيه و فرانسه مجددا به حبشه رفته‌اند . وجه اعانهء زيادى هم از ملت روس جمع‌آورى شده با جمع كثيرى از « ردكراس » ها كه « خاج‌قرمز » باشد « 2 » براى معالجه و پرستارى مجروحين قشون حبشه مىروند . به اين جهات ملت ايطاليا و بعضى دول ديگر مجادله و محاربهء حبشه را براى ايطاليا صحيح نمىدانند . چه اميد صرفه در آن نمىبينند .\r\nجمعهء آينده قرار شد خانىآباد به دعوت آقاى عماد السلطنه حاضر شويم . بعد قرار مهمانى ديگران به باغهاى خارج شهر داده شود .\r\n\r\nدستهء زهرا قمى\r\nيكشنبه 21 شوال - خانهء حضرت و الا رفته حمام رفتم . پريروز را خانهء همشيره شاهزاده والى عيال فخر الملك بوديم . همشيره‌ها و زنهاى خودمان بودند . در حقيقت « پاگشاى » ماهوش خانم بود . مطرب زنانه دستهء زهرا قمى بود . رقاص گوهر بود . خيلى\r\n\r\n\r\n","description":"","footnote":"\r\n( 1 ) -  doyen  شيخ السفرا .\r\n( 2 ) - مقصود صليب احمر است .\r\n","page_name":" 920 ","page_number":920},
  {"content":"\r\n\r\nخوب شده . به مراتب بهتر از ماشاء الله است . دختر است به سن سيزده و دوازده ، سفيد و سرخ ، با اندام و چاقى به اندازه ، بسيار خوب . حقيقت اول رقاص اين شهر است . خيلى خوش‌آواز و بانمك و بامزه . تقليدهاى خوب هم به اين سن درمىآورد .\r\nامروز تقليد تركى را درآورد . خيلى خوب . تا غروب آنجا بودم . آقاى عماد السلطنه و افخم الدوله بودند . روز پنجشنبهء آينده را هم قرار شد در باغ نصيريه مهمانى آغا شاهزاده عيال نصير الدوله برويم . گوهر هم باشد . عصر خانهء محمد حسن ميرزا رفتم گوهر آنجا آمد . محمد حسن ميرزا هم تماشائى كرد . غروب منزل آمدم . بعد از نماز خانهء معين دفتر رفتم . جناب فخر الملك و محمد حسن ميرزا بودند . افخم الدوله هم آمد .\r\nبنا بود دستهء ماشاء الله امشب آنجا باشد . آنها پيدا نشدند و دستهء گوهر آمد . مدتى بود . فخر الملك اين مهمانى را به گردن معين دفتر گذاشته بود . اتفاقا مقارن اين مهمانيها واقع شد . معتضد السلطنه با ميرزا على خان برادر معين دفتر هم آمدند .\r\n« تازه‌گل » را به يك دوهزارى امشب شاهزاده از من اجير كرده بود ، « فيروزه » را به يك دو هزارى از ماهوش خانم . هردو خدمت مىكردند . اول مطربها آمدند . پرده را بالا كرده فورا برگشتند . من جلو رفته زهرا را صدا زدم . گفتم كسى نيست . تشريف بياوريد . به اصرار زياد آمدند . محمد حسن ميرزا را پشت پرده مخفى كرديم . معتضد و ميرزا سليمان هم آن وقت نيامده بودند .\r\nداخل شده بناى زدن را گذاشتند . بعد كه او از پشت پرده بيرون آمد و آن دو نفر ديگر آمدند به همديگر نگاه كرده يكىيكى به اسم اينكه براى بازى لباس عوض مىكنيم از اطاق بيرون رفتند . كمى طول كشيد معين دفتر رفت بياورد . يك مرتبه از پائين صدا داد اينها در كار رفتن‌اند . افخم الدوله و معتضد هردو رفتند . اول معين دفتر بناى التماس را گذاشته بود . به حالى تضرع كرد كه هيچ‌كس نديده بود . بعد ديد پيش نمىرود بناى تغير را گذاشت كه شيوهء اصلى اوست . افخم الدوله از عقب دهان معين دفتر را گرفته نمىگذارد فحش بدهد و معتضد التماس مىكند . دلايل و براهين مىآورد . معين دفتر اصلا متغير است . حال هم كه پس ازين مدت و اين مخارج مهمانى داده اين قسم شود . حالش مغشوش شده طورى ملتهب شده كه به عقل درست نمىآيد .\r\nاز اطراف دهانش را افخم الدوله گرفته [ است 
  ] و نمىتواند دل خود را خالى كند .\r\nزور مىزند و دست و پا را بلند مىكند و به اشاره مىخواهد مطلب حالى كند . مختصر يك ساعت اين مرافعه برپا بود . بعد عهد و پيمان به ميان آورده بالا آمدند . در اين گيرودار گوهر دستش به شانهء افخم الدوله گذاشته و باهم مشغول صحبت مىباشند و گاه‌گاه مىگويد بيائيد برويم مطلبى نيست . آنها مىگويند . . . تو خوشت مىآيد براى مردها رقص كنى و آنها تحسين كنند . حاجى قدم‌شاد سياه پدرسوخته حالا كور هم شده ، لباس مردانه و كلاه‌كردى هم هميشه سر مىگذارد و مىپوشد هزار شال دارد با ديگرى داخل اطاق شدند . قدرى گذشت گوهر و زهرا قمى هردو به لباس كردى داخل شدند . يك ربع رقص و آواز كردى طول كشيد رفتند . از شدت خوبى دستها يك مرتبه برهم خورده و صداى آفرين آفرين بلند شد . بعد از چند دقيقه به لباس عرب\r\n\r\n","description":"","footnote":"","page_name":" 921 ","page_number":921},
  {"content":"\r\n\r\nآمد . بعد لباس شيرازى پوشيده داخل شد . لباس را هم الحق خوب درست كرده بودند .\r\nكلاه نمد سياه ، قباى اطلس چاكدار ، شلوار مشكى گشاد ، شال بسته ، كارد بسيار خوب به پر شال زده ، يك زوج ملكى خوب پوشيده ، روى صندلى نشست . زهرا قمى هم همان‌طور لباس پوشيده و بسياربسيار خوب لهجهء شيرازى را حرف زد . تصنيفهاى خوب شيرازى خواندند . از همه لباسها اين بهتر بود . ياد شريكه خيلى افتادم . بعد به لباس افغانى و كابليها آمدند . خيلى خيلى جلوه كرد و بسيار خوب لباس درست كرده بودند . چند تير طپانچه در حالت رقص انداخت كه همه سينه‌هاى خود را هدف آن كرده بودند . « كجاست تير بلا گو بيا كه من سپرم » . بعد لباس فرنگى پوشيده قطيفه كشيده « طابلوديوان » شدند . اول گفتند لازم نيست ، اين دود گوگرد اذيت مىكند .\r\nبعد كه پرده بالا رفت طورى جلو ريز از صندليها بلند شده نزديك رفتند كه به شرح درست نمىآيد .\r\n\r\nتابلو ديوان\r\nهرسه چهار نفر به شكل خوبى خوابيده و ايستاده « طابلوديوان » شدند كه از تماشايش آدم سير نمىشد . چند تقليد ديگر هم درآوردند . اما اين چند فقره كه نوشتيم خوب بود . بعد گوهر زنگ به دست گرفته جلو آمد . پنج هزارى بود كه داده شد . تا ساعت پنج مشغول بودند . بعد شام خورديم . مطربها شام نخورده از ترس اين كه مبادا بعد از شام هم دبه كنيم دررفتند . من و محمد حسن ميرزا آمديم منزل . صبح افخم الدوله آمد تا عصر اينجا بودند . فكر و ذكر همان صحبت ديشب بود . محمد حسن ميرزا آنقدر مناسب خوانى كرد كه من خسته شدم . عصر سوار شده غروب منزل آمدم .\r\nشب دوشنبهء ديگر بنا شد خانهء ميرزا على خان برويم . از بس مهمانى رفتيم خسته شديم .\r\nحالا سه‌جا دورهء مهمانى داريم . يكى از يكى بهتر ، اما اين دورهء شب و بودن گوهر ترجيح دارد .\r\n\r\nباغ خانىآباد\r\nجمعه 26 - خانىآباد مهمان آقاى عماد السلطنه بوديم . سليمان ميرزا شب آمده بود كه امروز همراه باشد . هوا برعكس آن چند روزه ابر [ بود و 
  ] نم‌نم باران مىآمد . دو ساعت از دسته گذشته سوار شديم . بيرون دروازه سلطان محمد خان رسيد .\r\nمعتضد السلطنه صبح را پيغام داده بود شاه دوشان‌تپه مىرود برحسب فرموده ملتزم بايد باشم ، از طرف من معذرت مىخواهد . اعتصام نظام هم يا نوبه كرده بود يا حضرت عبد العظيم مىرفت نيامد . نزديك خانىآباد تاج الدين ميرزا و شريكه با افخم الدوله و ميرزا ربيع ملاقات شدند . كم‌كم باران تند شد اما نزديك شده بوديم . باغ از آن طراوت و صفا افتاده ، عمارات كلا خراب و منهدم شده . ايامى كه شاهزادهء مرحوم اعتضاد - السلطنه مالك بودند مثل بهشت بود و يكى از باغات باصفا و قشنگ طهران بود .\r\nسر اين خانىآباد گفتگوها و نزاعها شد . صدمات زياد خورديم . شاه هم خيلى بىالتفاتى كرد . سه چهار سال تمام بلكه شش سال گرفتار زدوخورد و مرافعه بوديم . آخر مرافعه شد . بعضى راضى شده به وزيردفتر سهم نواب عليه را فروختيم و تمامش\r\n\r\n","description":"","footnote":"","page_name":" 922 ","page_number":922},
  {"content":"\r\n\r\nملك او شد ، حالا به پسرش و زنش نجم السلطنه رسيده . تفصيل خانىآباد زياد است .\r\nالحمد لله حال آسوده شديم .\r\nباران قدرى ساكت شد . در خيابان بناى بازى « الك‌دولك » را گذاشتيم . محمد حسن ميرزا هم نيامد . بعد معلوم شد خواسته است الاغ را « جل نمد » و طوبره بار كند شاهزاده خانم گفته موچول ميرزا را همراه ببر و الاغ را او سوار شود . محمد حسن ميرزا باران را ديده آن را مستمسك كرده گفته است من هم حالا كه اين‌طورست نمىروم .\r\nاز هيچ چيز نترسيده مگر از كلاه . بارى بعد از گرفتن كوليهاى زياد و خسته شدن به اطاق رفتيم . معتضد السلطنه با محمد رضا ميرزا وارد شدند . گفت فرمان هزار تومان انعامى داشتم كه همه‌ساله به توسط عزيز السلطان صحهء مبارك مىرسيد . امروز را خواستم بروم به صحهء مبارك برسانم . خانهء عزيز السلطان رفتم بيرون آمده گفت در حسن‌آباد مهمان هستم ، دوشان‌تپه نمىروم . فرمان كسى را داده مهر كند آن را در عوض جريمه داد . من هم درب اندرون رفته شاه سوار شد . عرض كردم مهمان هستم فرمودند كجا همان خانىآباد ؟ عرض كردم بلى . فرمودند برو . منزل آمده كالسكه نشسته آمدم ، همه خوشحال شديم .\r\nباران مىآمد . ناهار بسيار خوبى طبخ كرده بودند . سبزىپلو و ته‌چين ، پلو ، كباب ، دوغ ، آش ماست ، خورش كنگر با مخلفات ديگر ، بسياربسيار خوب و مأكول .\r\nدوندگى و سوارى اشتهاى كامل صادق داده بود . آنقدر به لذت و به ميل خورديم كه از توصيف بيرون [ است 
  ] . بعد از ناهار قدرى آس‌بازى كردند . بعد از چاى در خيابان نارون توپ‌بازى كرديم . خيلى خسته شديم . نماز كرده سوار شديم . هوا باز و آفتاب بود . خوش خوش به شهر آمديم .\r\n\r\nمؤتمن الاطباء\r\nگلين خانم چند روز بود اسهال و قى مىكرد به شدت سخت ، نزديك به هلاكت .\r\nالحمد لله حالا بهتر است . چند حكيم آورديم . معلوم شد از كبد و پهلو است . ورمى حاصل شده و اسباب اين قى و اسهال است . هرروز گرفتارى داريم تازه‌تر از ديگرى .\r\nحالا ميرزا زين العابدين خان مؤتمن الاطباء معالجه مىكند . الحق طبيب خوب و آدم نجيب بسياربسيار خوبى است . در جراحى كه اول شخص است . در ايران مثل او جراح نداريم . وجودش مغتنم است .\r\n\r\nبازى و تقليد و شعبده\r\nچهارشنبه سلخ شهر شوال - خانهء عماد السلطنه با خانمها دعوت داشتيم . صبح آنجا رفتم . گلين خانم حالت آمدن نداشت . نواب عليه هم امروز بودند . حضرت و الا شمران تشريف برده‌اند . ناهار خوبى بود . بعد از ناهار دو نفر تقليدچى كه خيلى خوب تقليد درمىآوردند بازى ترك و نهاوندى و بازى كاشى كه زيارت عتبات مىرود درآوردند . خيلى بامزه بود . خانمها پشت حصيرى در اطاق بودند . بعد يك نفر حقه‌باز آمد . حقيقت خوب تردست و ناقلا بود . كارهاى عجيب كرد . از جمله اين\r\n\r\n","description":"","footnote":"","page_name":" 923 ","page_number":923},
  {"content":"\r\n\r\nبود كه هشت دانه سوزن به دماغش فرو كرده بعد از دهانش به قدر دويست سوزن صحيح بيرون آورد . يك ورق كاغذ خورد و بعد لوله كاغذى از دهانش بيرون آورد كه دو ذرع طول داشت . به قدر دو سير پنبه خورد و به اندازهء پانصد ذرع نخ تابيدهء صاف بسيار خوب از دهانش بيرون آورد . دو دانه پول سياه در دستمال گذاشته به دست يك نفر داد ، دو دانهء ديگر در دستمال ديگر گذاشته به دست ديگرى داد همه مشاهده كرديم بعد به يكى گفت صدا كن بگو بيا . به ديگرى گفت برو . دستمال را تكان داده هيچ پول نداشت . آن يكى تكان داده چهار عدد پول داشت . همين‌طور قران جوف دستمال گذاشتيم و برد . كارهاى ديگر هم خيلى كرد . طنابى را پاره كرد . يعنى با چاقو در حضور همه بعد هردو تكه را گرفته به هم وصل شد و هرچه كشيدند پاره نشد و ابدا جاى پاره شدن پيدا نبود و قس على هذا . خيلى كارها كرد . هرروز گلين خانم نيايد عيد كوكب سلطان است . بود و خيلى تماشا كرد . يك ساعت به غروب مانده خانهء محمد حسن ميرزا رفتم .\r\n\r\nمهمانى ميرزا على خان\r\nشب را خانهء ميرزا على خان دعوت داشتيم . افخم الدوله هم بود جمعا سوار شديم از خيابان به عشق گوهر و تماشاى كاكاشيرازى كه حقيقت وقتى به آن لباس ملبس مىشود عالم ديگرى دارد ، گردش‌كنان مىرفتيم . خيابان لاله‌زار جمعيت زياد [ بود 
  ] و تماشا داشت . نزديك خانهء ميرزا على خان در خيابان خودمان « ترامواه » مىرفت . نه‌نه منور تعارفى كرد و چند كلمه حرف زد . گفتيم شايد جائى مىروند . بعد نگاه كرده آدم ميرزا على خان را ديديم . تيرها به سنگ آمده يك‌مرتبه به اصطلاح وارفتيم و يخ كرديم . معلوم شد امشب گرفتار حضراتيم .\r\nدو سه اطاق قشنگ خوب ميرزا على خان ساخته . معتضد السلطنه و فخر الملك ديرتر آمدند . هيچ شباهتى به آن شب نداشت . رقاص كوچك ضعيف لاغرى دارند .\r\nيك نفر ارگ‌زن ميان آنها بد نيست . آن هم چندان جوان نبايد باشد . به هرجهت هر قسم بود گذشت . روز جمعه شاه جاجرود مىرود .\r\n\r\nوفات اعتماد السلطنه\r\nراستى فوت اعتماد السلطنه را هيچ ننوشتم . بيچاره شب پنجشنبه 18 شوال از حضرت عبد العظيم مراجعت كرده بود در ميان حياط فجأه عارض شده بدرود زندگانى كرد . تمام اموالش را به شاه موافق مصالحه نامچه صلح كرده . هيچ وارث جز يك نفر نوه ندارد . زنش ابتهاج السلطنه دختر عماد الدولهء مرحوم است . از زنهاى زيرك سخن‌آور اين زمان است . هيچ اولاد از اعتماد السلطنه ندارد . حتى مواجب خودش را كه معادل هشت هزار تومان سواى جيره و عليق است استدعا كرده اعليحضرت به كسى ندهد . جمعى لعنت مىفرستند و ناسزا مىگويند كه اين چه وصيتى بوده . بخل بعد از مرگ هم تازگى دارد . ديگرى از وصايا امر به شوهر كردن زنش است به محض\r\n\r\n","description":"","footnote":"","page_name":" 924 ","page_number":924},
  {"content":"\r\n\r\nاتمام عده . گفتند مال خوبى داشته . جواهر و پول زرد خيلى بيرون آمده و مخارج اين سفر راه افتاد . دو ملك داشت آن را هم فورا شاه فروخت مبادا برادرزاده‌ها يا عيالش استدعائى كنند و طمعى داشته باشند . به نوه‌اش هيچ نداد .\r\n\r\nخلعت‌بهاى عملهء خلوت\r\nفقط از مواجب و مرسوم از دو هزار تومان خلعت‌بهاى فارس به فخر الملك مرحمت شد . اين « خلعت‌بها » هم چيز تازه‌اى است . هركس حاكم جائى بشود مبلغى كه معين شده بايد به يكى از عملهء خلوت كه در اول سال تعيين شده و فرمان نوشته‌اند مجانا از منافع حكومتى تسليم كند . جابه‌جا تفاوت دارد . از صد تومان هست تا سه هزار تومان .\r\n\r\nاديب الملك\r\nوزارت دار الطباعه و ادارهء روزنامه‌جات و دار الترجمهء دولتى تماما با لقب اعتماد السلطنه به اديب الملك برادرزاده‌اش كه از پيشخدمتان مخصوص است مرحمت شد . لقب اديب الملكى به احتساب الملك كه برادرزادهء دوم است التفات شد . لقب احتساب الملك به اعتماد خلوت برادرزادهء سيم و لقب اعتماد خلوت [ به 
  ] . . . « * » اينها چهار برادر مىباشند . تماما پيشخدمت [ اند 
  ] و بسيار كار [ و 
  ] بار خوبى دارند .\r\nاديب الملك سواد و خط فارسى دارد ليكن نه عربيت دارد نه فرانسه مىداند . از تاريخ و غيره هم ابدا سررشته ندارد . هيچ شايستهء اين كار نيست . به جهت اين‌كه اين كار دخلى به ساير كارهاى ديگر ندارد كه هيچ چيز لازم نداشته باشد فقط بالاى مسند و صدر مجلس نشسته هر غلطى بخواهد بكنند و اجزاء تملقا تعريف كنند . اين شغل كسى را بايد كه اقلا جزئى اطلاعى از خارجه و داخله و ادبيت و از تاريخ داشته باشد اگرچه خودش چيزى ننويسد و نگويد ، آنچه مىنويسند و مىگويند بفهمد . به هر جهت چون وارث بود ارثا و استحقاقا مرحمت شد .\r\nخود اعتماد السلطنه از مردمان تربيت شده بود . در پاريس تحصيل كرده بود .\r\nزبان فرانسه و ساير علوم خارجه را بسيار خوب مىدانست . از تاريخ اطلاع كامل داشت . مورخ خوبى بود . طورى در ترجمه مسلط بود كه اول روزنامهء فرانسه را گرفته فارسى تا آخر در كمال فصاحت و بلاغت مىخواند . ابدا محتاج به فكر و خواندن فرانسه و بعد ترجمه كردن نبود . منتهى آنقدر كه او لاف و گزاف مىزد و در تصنيفات خود اظهار مىداشت نبود .\r\n\r\nناصر الملك - محمد طاهر ميرزا\r\nمترجمى مخصوص و روزنامه‌خوانى حضور اعليحضرت به ناصر الملك مرحمت شد . آن كارها هم سزاوار ناصر الملك و شاهزاده محمد طاهر ميرزا بود نه اديب الملك ، به جهت آنكه هردو تربيت شده و از زبان و تاريخ و غيره كاملا مطلع مىباشند . ناصر -\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 925 ","page_number":925},
  {"content":"\r\n\r\nالملك در انگليس تربيت شده ، اما محمد طاهر ميرزا بعلاوه فرانسه و علوم خارجه عربيت و علوم داخله را هم بهتر مطلع است . خوب بود مترجمى مخصوص را هم به اديب الملك مرحمت مىفرمودند كه همان حكايت وكيل الملك كرمانى و تكلم با سرجان ملكم سفير انگليس بشود .\r\n\r\nوضع مردم ايران\r\nجمعه 3 شهر ذيقعدهء 1313 - صبح را خانهء محمد حسن ميرزا رفتيم . افخم الدوله هم آمد . ناهار آبگوشت خوبى تهيه شده بود زودتر خورده اتفاقا « * » سوار شده حضرت عبد العظيم رفتيم . جمعيت زياد بود . هوا چند روز است آفتاب [ است 
  ] و باد مىآيد . درختها سبز شده . صحراى تهران خشك است . ابدا طراوت و صفائى ندارد ، تمامش شن و خشك . مردم ايران هم مثل بيابانش پژمرده و بىحال [ اند 
  ] ابدا اهل عيش و صفا نيستند .\r\n\r\nماليات قصابى و بست نشستن قصابها\r\nقصابها بست آمده بودند . برحسب حكم همايون ماليات قصابخانهء طهران به شكرانهء سال پنجاهم سلطنت اعليحضرت بخشيده شده . يعنى اعلان رسمى آن هنوز نشده . براى 22 كه جشن است خواهد شد . از حالا قصابها به تحريك حضرت و الا نايب السلطنه متحصن شده‌اند . بيست و چهار هزار تومان اصل جمع ديوانى قصابخانه است ، ليكن از يكصد هزار تومان بيشتر معامله مىشود . تمام اين مبلغ به كيسهء آقا و اجزاء ايشان است . حالا نمىتواند متحمل اين ضرر گزاف بشوند . اين است متصل در فكر برگشت اين حكم مىباشند . اين را هم صدراعظم باعث شد و مردم دعاى خير مىكنند .\r\n\r\nاتابك بلندهمت - كامران ميرزا دون‌همت\r\nمعادل بيست و چهار هزار تومان به شاه اطمينان داده كه از محل بىضرر ديگرى خدمت خواهد كرد . اگر نكرد ، مواجب شغل خود و ساير اتباع خود [ ش 
  ] تقديم خواهد شد . همت صدراعظم دخلى به آقا ندارد . خيلى بلندهمت است . آقا دون‌همت و خيلى بخيل است .\r\n\r\nپول سياه\r\nاعلانى براى پول سياه كرده‌اند . اولا از اين به بعد پول سياه ضرب نمىشود .\r\nثانيا هركس تا بيست تومان پول سياه به بانك شاهنشاهى ببرد پول سفيد از قرار تومانى دو ريال صرف خواهد گرفت . ثالثا ادارات ديوانى از پست و تلگراف و گمرك و غيره از اين به بعد ثلث پول سياه از قرار دو ريال صرف قبول خواهند كرد . اين قرارها را هم بعد از انعقاد مجلسها دادند . مشير الدوله مىگفت به شاه عرض كردم ، يعنى\r\n\r\n\r\n","description":"","footnote":"\r\n( * ) يعنى به اتفاق .\r\n","page_name":" 926 ","page_number":926},
  {"content":"\r\n\r\nپول سياه آنقدر خاك بر سرش شده كه از كاغذ بدتر است . اول شما بايد قبول كنيد تا ديگران پيروى كنند . در ادارات ديوانى يك شاهى پول سياه قبول نمىكنند چه قسم كسبه و تجار رواج بدهند . پولى هم از حاجى ملعون گرفتند و بانك محض آن‌كه پول سفيد را گرفته كاغذ به دست مردم بدهد قبول كرد كه سياه گرفته از آن كاغذها عوض بدهد . پول را در بانك گذاشته حكم شده كسبه بروند از آنجا پول سفيد بگيرند .\r\nاز قرارى كه شنيدم اين فقره درست انجامى نگرفته . بعضى به بانك رفتند و نداد .\r\nگويا از صد نفر پنج نفر را بدهد . بهرجهت الان صرف همان دو ريال است تا بعد چه شود .\r\n\r\nاجرت باغ و بهاى تبريزى\r\nباغ سرخانه خيلى خراب شده بود . در اين چند سال كه معين السلطنه نشسته بود مواظبت هيچ قسم نشده بود . پول هم نداشتم لابد چهل دانه تبريزى و كبودهء باغ را به چهل تومان فروختم . چند روز است عمله گرفته مشغول هستند . باغبان هم خيلى گران شده . ماهى سه تومان و نيم پول سفيد . يك نفر آورديم باز راضى نيست . از اين چهل تومان هم باغ درست نخواهد شد . بايد فكر پول كرد .\r\nشنبه چهارم ذيقعده - خانهء حضرت و الا مهمان افخم الدوله و عزيزه خانم بوديم . گوهر خيلى مفصل آمده بود . حضرت و الا هم جزو مدعوين بودند . خيلى خوش گذشت .\r\nخداوند اين جمعيت و آسودگى را از ما نگيرد . الحمد لله رب العالمين . غروب منزل آمدم . پهلوى گلين خانم را زالو انداخته بودند . الحمد لله بهتر است . مجددا خانهء حضرت و الا رفتم . شاهزاده خانم همشيره هم شب آنجا بود . حضرت و الا پس‌فردا كهريزك تشريف مىبرند . چهار شب اقامت خواهند فرمود . اعليحضرت روز جمعهء گذشته جاجرود تشريف بردند . فرمانهاى لقب را حضرت و الا نزد عزيز السلطان فرستادند . از قرارى كه شنيدم به مهر مبارك رسيده است .\r\n\r\nجعبهء پست شهر\r\nجمعه 10 ذيقعدة الحرام - ديشب را معتضد السلطنه فرستاده بودند الان كه نيم ساعت از شب رفته است از جاجرود مراجعت كرده‌ام ، فردا مهمانى ممكن نيست . ما هم انتظارى نداشتيم . حضرت و الا پنجشنبه كهريزك تشريف‌فرما شده‌اند . خانهء حضرت و الا رفته عصر به اتفاق افخم الدوله امامزاده حسن ( ع ) گردش رفتيم . مراجعت خانهء معتضد و منزل تاج الدين ميرزا كاغذى نوشته و در جعبهء پست شهر گذاشته رسانيد .\r\nاين پست شهر براى خانه‌هاى دور و نداشتن نوكر بسيار خوب است . شمران يعنى دربند باغ عيالش رفته دعوت كرده بود . مصمم شدم فردا بروم تا خدا چه خواهد .\r\n\r\nصفاى شمران\r\nسه‌شنبه 14 ذيقعده ، نهم درجهء ثور - ديروز غروب از شمران مراجعت شد .\r\n\r\n","description":"","footnote":"","page_name":" 927 ","page_number":927},
  {"content":"\r\n\r\nبسيار در اين دو شبانه‌روز خوش گذشت . وقت خوشى و طراوت و صفاى شمرانات است . رودخانه آب خوبى داشت . الحق تماشائى بود . تاج الدين ميرزا و شعاع الدين ميرزا ( شريكه ) نهايت مهربانى را به عمل آوردند . « جناب » قوزى همراه آنها بود . آدم خوبى است . قوز مفصلى دارد . شطرنج بلد است . كتكها خورديم و كتكها زديم . اما دو ضربت ناحق به من وارد آمد . جناب ملعون يك چماق به سرم و يكى به شست دستم زد . هنوز درد مىكند . شريكه را هم همين‌طور . جز آن عصا آلت دفاعى ندارد .\r\nجان او را همان عصا نگاه‌دارى كرده است . باغات گردش رفتيم . خيلى باغات خوب و عمارات نيكو در صفحهء شمرانات هست كه هيچ نسبت به شهر ندارد .\r\n\r\nولنجك\r\nديروز صبح را هم ولنجك رفتيم . بالاى محموديه و نزديك اسدآباد است . سه دانگ ملك عزيز الدوله است . رودخانهء ولنجك آب زيادى داشت . اما تابستان آب كمى دارد . قبل از ناهار دره را گرفته بالا رفتيم . آبشارهاى خوب داشت . جناب با آن قوز همه‌جا همراهى كرد . خيلى در راه رفتن زرنگ است . آرام مىرود ، اما طاقت دارد .\r\nمدتى نشسته صفا كرديم . بعد از ناهار چرتى زده سوار شديم . نزديك باغ فردوس درشكه آورده حاضر بود سوار شديم . خلازير امين الدوله را تماشا كرديم . نيم‌ساعت به غروب مانده خانهء عزيز الدوله و غروب منزل آمدم . شاه سلطنت‌آباد رفته بود . به گردوخاك شريك شديم . در چيزهاى خوب هيچ‌وقت شركت و سهم نداريم . در بلاها و صدمات اغلب شريك و سهيم‌ايم .\r\n\r\nمأموريت ملك‌آرا\r\nامروز را خانهء حضرت و الا رفتم . تشريف آورده بودند . باد در كهريزك زياد اذيت كرده بود . برعكس شمران هيچ باد نداشت و هوا ملايم بود . امشب را سفارت روس مهمان شارژدفر مىباشند . به شرافت « * » سفارت ملك‌آرا امشب را مهمانى مىدهد .\r\nآقاى عماد السلطنه دعوت داشتند . حضرت و الا ملك‌آرا هيجدهم ماه عازم مأموريت خود مىشوند .\r\nمىگويند از عثمانى براى تبريك سال پنجاهم شاه سفيرى مىآيد . دولت عثمانى در اين فقره پرروئى كرد ، ابدا راضى نبودند . چنانچه به ساير دول اعلان نكردند و به سفراى مقيم طهران گفتند نيم‌رسمى خواهد بود و لازم نيست كسى بيايد . نه عمارت دارند نه پول و اوضاع و دستگاه براى همين يك نفر و اين دو سه شب مهمانى الان درمانده‌اند .\r\n\r\nوضع گوشت - حاكم طهران\r\nعمل گوشت شلوغ است . خيلى كم است و هر دقيقه يك قيمت دارد . حضرت و الا نايب السلطنه آنچه گوسفند پروار در اطراف طهران چوبدارها داشته‌اند همانطور\r\n\r\n\r\n","description":"","footnote":"\r\n( * ) در معناى  honneur  ( افتخار ) آورده است .\r\n","page_name":" 928 ","page_number":928},
  {"content":"\r\n\r\nزنده قپان زده يك‌من تبريز شش هزار خريده‌اند . آنچه بره و بز و ميش بوده يك‌من چهار هزار و ده شاهى . گوسفند تازه هم نيامده . اينها را هم نمىفروشند . فقط محض اين‌كه عمل گوشت ضايعتر شود و بلكه ماليات قصابخانه مجددا برقرار شود و سالى صد هزار تومان به حضرت و الا ضرر وارد نيايد . نزديك است اهل شهر در كوچه و بازار لعنت كنند . يك نفر اجنبى مثل صدر السلطنه اسباب كار خيرى مىشود .\r\nحضرت و الا مانع و داخل نمىشوند . اين فقره خريدارى گوسفند به عرض شاه هم رسيده و شفاها تغير فرموده‌اند . ليكن چاره نشده . گمان مىكنم آنقدر شلوغ بشود تا تدبير آقا كارگر شود . كليهء مرسومات و عوارضات نانواخانه‌هاى شهر را هم بخشيده‌اند .\r\nاين هم در اعلان گوشت مرقوم شده . اين ضرر هم بالاى آن است . سالى مبلغى به اسامى مختلفه آقا از خبازخانهء طهران دريافت مىكرد . تا اين آقاى نايب السلطنه حاكم طهران است آب خوش از گلوى اهل شهر پائين نخواهد رفت .\r\n\r\nقيمت مهر - مقدمات چراغان\r\nچهارشنبه 15 - صبح در خانهء حضرت و الا رفتم . اميرزاده آمده بود . ميرزا ابراهيم آمد . مدتها صحبت كرديم . مهر مرا آورده بودند . حروفى دو ريال گرفته است .\r\nبا محمد حسن ميرزا درب‌خانه رفتم . شاه سوار مىشد . كسى نبود مراجعت كرديم . چراغ زياد و قناديل فراوان در باغ آويزان كرده بودند . دور حوضها و ارگ را چوبها نصب كرده تهيهء چراغان ديده مىشود . خوب بود اين چراغ برق و گاز را آورده چراغان خوب تميز تماشائى مىكردند . اين چراغ نفت يا پيه چه تماشائى دارد . جز كثافت چيزى ندارد . عصر سوار شده رفتم خانهء عزيز الدوله . شعاع الدين ميرزا را برداشته به سمت بهجت‌آباد رفتيم . نم‌نم باران مىآمد . كنار درياچه نشسته محمد حسن ميرزا جلوى اسب خود را گرفته و به يك دست ديگر چترى بالاى سر خود گرفته با كمال وقار كنار درياچه زير درختهاى نارون كه ابدا باران نمىآمد حركت مىكرد . مجبورا آورده نزد خود نشانديم . هرچه كردم چتر با لبادهء خودش را بدهد من بپوشم نداد . افخم الدوله هم اصرار زياد كرد . « شريكه » هم هرچه گفت نشد . بعد از ساعتى افخم الدوله كلاه خود را به سر او گذاشته كلاه او را برداشت و به سر خودش گذاشت . گفت حالا مىخواهى چتر را به من بده نمىخواهى به درك . كلاه خودت ضايع مىشود . كلاه افخم الدوله تنگ [ بود 
  ] و محمد حسن ميرزا هيكل غريبى پيدا كرده بود . قضا را باران ايستاد و روسياهى به چتر و لباده ماند . خيلى خنده كرديم . مراجعت شد .\r\n\r\nبرنامهء پذيرائيهاى جشن پنجاه سال سلطنت\r\nصدراعظم براى شب مهمانى در پارك موقتا سفره‌خانه درست كرده به عرض چهل ذرع . سقف را آهن‌پوش مىكردند . از قرار مذكور يكصد نفر زن و مرد فرنگى با پانزده نفر ايرانى در آن شب دعوت دارند و بعد از شام قريب پانصد نفر ايرانى .\r\nشب اول هم در باغ به دعوت اعليحضرت پنجاه نفر فرنگى و سه نفر ايرانى كه نايب\r\n\r\n","description":"","footnote":"","page_name":" 929 ","page_number":929},
  {"content":"\r\n\r\nالسلطنه و صدراعظم و حضرت و الا عز الدوله باشند . بعد از شام خيلى از رجال و شاهزادگان . مهمانى حضرت اميركبير هم مثل صدراعظم است . سه شب هم چراغان .\r\nيك روز هم اسب‌دوانى و بيرق دادن به قشون . انشاء الله تماشاى خوبى خواهيم كرد .\r\nشب را خانهء حضرت و الا ماندم . حضرت و الا شمران تشريف برده‌اند .\r\n\r\nكشته شدن ناصر الدين شاه\r\nجمعه 17 شهر ذيقعده - اتفاق غريبى افتاده . امروز را خانهء معتضد السلطنه دعوت داشتيم . صبح محمد حسن ميرزا آمد . در باغ مدتها گردش كرديم . از مرخصى ملك‌آرا و رفتن احتساب الملك با مدال جشن پنجاهم و نشانهاى ديگر به سمت تبريز حكايت مىكرد . بعد اتفاقا رفتيم مدعوين جمعا جز اعتصام نظام و سلطانمحمد خان آمدند . قمارى نبود . به صحبت جشن و گردش شبهاى چراغان و كمى بازى شطرنج گذشت . ناهار خورديم . بعد عكاس آمد راه‌پلهء عمارت را عكس انداخت ، بعد تمام عمارت را و ما جلوى عمارت در چمنها نشسته ، بعد در اطاق و عكس تمام ماها را [ انداخت 
  ] چاى خورديم . از در سمت شمال عمارت كه هنوز درست نشده به سبزىكار فرمانفرما رفتيم و خيال داشتيم بعد امامزاده حسن ( ع ) زيارت و تماشا برويم . در كنار ديوار جمعا نشسته بوديم . يك دفعه آدم معتضد آمد معتضد پرسيد كجا بودى ؟ گفت شهر . جلو رفته مطلبى در گوش معتضد السلطنه گفت . يك مرتبه معتضد برخاسته گفت برويم .\r\nبرويم به عمارت ! و جلو افتاده دست تاج الدين ميرزا را گرفت و بناى نجوا را گذاشت .\r\nافخم الدوله از عقب رسيده آرام به من و عماد السلطنه گفت الان اكبر آمده بود و اسب براى من آورده كه شاه را در حضرت عبد العظيم گلوله زدند . زود منزل بيائيد . « * »\r\nاز در سبزىكار خارج شده به حياط رفتيم . مطلب را معتضد واضح گفت .\r\nمىگويند شاه را در حضرت عبد العظيم زخم زده‌اند ، برويم درب خانه . جلوى عمارت نشسته او اندرون رفت . طپانچه و تفنگى بيرون آورده بعد از نيم ساعت مصمم رفتن شديم . عماد السلطنه گفت من نخواهم آمد . ماها خيال رفتن را داشتيم . تاج الدين ميرزا استخاره كرد خوب نيامد نرفت . مرا هم نگذاشت بروم . معتضد السلطنه ، افخم الدوله ، محمد حسن ميرزا كه سرش براى اين كارها و تماشا درد مىكند پياده رفتند . اسب من هم حاضر بود . تاج الدين ميرزا منزل خودش رفت . حالا متصل نوكرها خبر مىدهند از بستن بازار و دكان و نبودن نان و آشوب شهر . با عماد السلطنه و شريكه منزل آمديم . جلودارها به تاخت اسبها را مىآوردند . عماد السلطنه از وسط راه رفت . با شريكه خانه آمديم . نوكرها را جمع كرده دو سه نفر عقب نان و گوشت فرستادم . بعد سوار شده به سمت درب خانه رفتيم . زن و مرد در كوچه زياد بود . تمام نجوى مىكردند .\r\nدكانهاى نانوائى و قصابى جمعيت بود . دم ارگ سرباز زياد [ بود 
  ] و سوار از قزاق و بختيارى ، كشيكخانه و غيره بسيار ايستاده بود . كالسكه و اسب فراوان [ بود 
  ] . خواستم پياده شوم شريف خان ديده شد . گفت راه نمىدهند ، يعنى در باغ كسى را نمىگذارند\r\n\r\n\r\n","description":"","footnote":"\r\n( * ) درين موضوع يادداشتى ديگر از نويسنده هست كه در پايان همين جلد آورده شده است .\r\n","page_name":" 930 ","page_number":930},
  {"content":"\r\n\r\nبرود . لهذا رد شده از درب اندرون و خيابان ناصريه شريكه به سمت خانه و من به خانهء حضرت و الا رفتم . افخم الدوله را ديده ، بيانى است كه او مىكند .\r\n\r\nاخبار اطباء از قول افخم الدوله\r\nرفتيم . معتضد با حضرت و الا ملك‌آرا از درب نظارت‌خانه به باغ رفتند . ما را نگذاشتند . با محمد حسن ميرزا كنار طاقنما نشسته اطباء كه از باغ مراجعت كردند ديديم . همه مىگفتند الحمد لله عيبى ندارد . من محرمانه از ناظم الاطباء ميرزا على اكبر خان پرسيدم گفت نقلى نيست . گفتم پس تو كجا مىروى ؟ گفت مىروم دوا بياورم .\r\nدر اين بين شارژدفر روس و طبيب سفارت روس از باغ بيرون آمدند . معلوم شد خبر صحيح او دارد و صدق و كذب پيش اوست . اما نشد سؤال كنم . كسى كه از اطباء در باغ ماند دكتر اشنيدر فرانسوى و ميرزا زين العابدين خان كاشى طبيب خودمان [ بودند 
  ] .\r\n\r\nجريان قتل\r\nاما تفصيل اتفاق امروز . ميرزا رضا يا سيد رضا نام كرمانى كه سابقا محترم [ بود 
  ] و وقتى استيفاى كرمان را داشت دو سال قبل جزو بابيها گرفتار [ شده بود 
  ] و قزوين بردند و شش ماه در خانهء صدراعظم متحصن يا حبس بود ، بعد مرخص شده در حضرت عبد العظيم در ميان بين الحرمين يعنى فاصله و دالان بين حضرت عبد العظيم و امامزاده حمزه چادر و چاقچور كرده ايستاده است . اعليحضرت در ساعت چهار و نيم يا پنج از دسته گذشته به زيارت رفته وقت عبور از آن دالان شخص ميرزا رضا با چادر و چاقچور آنجا نشسته بوده كسى او را مزاحم نشده شاه كه مىگذرد يك‌مرتبه بلند شده يك تير طپانچه خالى مىكند . تير دوم ، صدراعظم كه برابر شاه بوده زير دست او زده سر طپانچه بالا شده به طاق مىخورد و فورا دستگير مىشود . شاه همانجا افتاده بعد صحن را قرق كرده كالسكهء شاه را دم صحن آورده سوار مىكنند . صدراعظم و يك نفر ديگر هم در كالسكه نشسته شاه را به عجلهء تمام شهر مىآورند . حياط تخت مرمر را خلوت كرده كالسكهء دستى شاه [ را 
  ] كه مال مرحوم معتمد الدوله بود و آدم مىكشد و اغلب شاه سوار شده در باغ مىكشيدند آورده سوار كرده و به باغ و عمارت داخل مىكنند .\r\nو گلولهء طپانچه از ران تا ناف ، معلوم من نشد به كجا خورده . همين قدر است كه از ران پائين‌تر و از ناف بالاتر نخورده .\r\n\r\nمير قليچ شاه ! - اضطراب\r\nآدم فرستاديم از بين راه به حضرت و الا بگويند كه يك‌سر درب خانه برود . خودم نماز كرده منزل آمدم . نان و گوشتى آورده بودند . تفنگها را بيرون آورده معتضد - السلطنه فرستاده فشنگ خواسته بود . ماشاء الله « مير قليچ شاه » هستند و از من فشنگ مىخواهند . دادم محمد برد . گفتم محرمانه سؤال كن خيلى مضطرب هستيم حكايت از چه قرار است . خودم خانهء ماهوش خانم رفتم يك ربع نشسته بيرون آمدم . محمد آمده بود\r\n\r\n","description":"","footnote":"","page_name":" 931 ","page_number":931},
  {"content":"\r\n\r\nگفت معتضد السلطنه به حالت گريه در حياط گردش مىكرد . اول گفت خبرى نيست ، بعد گفت مگر مشكل يك روز ديگر بماند . شما تهيهء نان و گوشت بكنيد . اين پيغام معلوم كرد كارگر آمده . منزل آمدم معين دفتر آمد . قضا را امروز شاهزاده آغاى بيچاره زيارت حضرت عبد العظيم رفته بود . معين دفتر از قول او حكايت مىكرد كه ما در سر مقبرهء مرحوم وزير نشسته بوديم گفتند شاه مىآيد . بلند شده ايستاديم كه تماشا كنيم در اين بين صداى دو تير طپانچه آمد و همهمهء غريبى راه افتاد . مردم را بنا كردند از صحن بيرون كردن . گمان من اين‌كه در سر مقبرهء جيران واقع شده و شاه آنجا بود .\r\nجيران فروغ السلطنه زن جميلهء محترمهء محبوب القلوب شاه [ بود 
  ] و دو پسرش وليعهد شد [ ند 
  ] هيچ كدام نماند . تمام زن و مرد را بيرون كردند ما چهار نفر بوديم .\r\n\r\nروايت شاهزاده آغا\r\nمن در پشت صندوقى مخفى شدم آن سه نفر را بيرون كردند . در اين بين يك نفر كه عمامهء شال‌بخور ( ؟ ) و لبادهء سفيد پوشيده بود از حرم بيرون آورده چوب و چماق بود كه به سرش مىزدند . گفتند اين طپانچه به شاه در كرده . بعد يك نفر آمد كه نزنيد ، بگذاريد بماند . بردند در يكى از قهوه‌خانه‌هاى مقابر حبس كردند . بعد از ساعتى شاه را در يك صندلى بزرگ دسته‌دار كه رويش كتان راه‌راه بود گذاشته چهار نفر مرد بلند كرده مىبردند . شاه به حال مغشوش بود . اما چشم من درست كار نكرد كه كجا خورده و چه‌طور بود . بعد صحبت در صحن زياد شد و صندلى شاه را آورده نزديك حوض خون زياد از صندلى ريخت و در حوض شستند . ما به حال خراب بيرون آمده سوار شده آمديم .\r\n\r\nآوردن ميرزا رضا\r\nاين را هم افخم الدوله گفت كه شكر الله خان برادر فرج الله خان حاكم الموت را با ميرزا رضا در كالسكه نشانيده به باغ شاه آوردند و بعد از آمدن شاه حاجب الدوله و ديگران جمع شده و تمام ريشهاى او را كنده و بعد حاجب الدوله با چاقو چند جاى بدن او را سوراخ كرده كه راست بگو چند نفر بوديد و با كه اين قرارومدار را گذاشتيد . او هم يا راست يا دروغ سيزده نفر را اسم برده و ثبت كرده‌اند . الان سه ساعت از شب رفته است . دكان و بازار كلا بسته بود . نان شلوغ [ و 
  ] شهر برهم .\r\nاحوالات بيش از اين‌كه نوشتم معلوم نيست تا صبح چه معلوم شود . حضرت و الا درب خانه رفته‌اند . اگر ديده باشند تفصيل دارد . نعوذ بالله من القضاء السوء . خداوند نصيب نكند .\r\n\r\nكفن عضد الملك\r\nشنبه 18 شهر ذيقعدة الحرام سنهء 1313 - 13 درجهء ثور ، دوم ماه مى سنهء 1896 ميلادى ، 14 اردىبهشت ماه سنه 818 جلالى . روزى نامبارك و ميشوم بود .\r\n\r\n","description":"","footnote":"","page_name":" 932 ","page_number":932},
  {"content":"\r\n\r\nدو ساعت از دسته گذشته كه از اطاق بيرون آمدم . خديجه سلطان گفت آدم حضرت و الا آمده بود كه شاه مرحوم شده زودتر بيائيد . لباس سياه پوشيده سوار شده رفتم . حضرت و الا تشريف برده بودند . من هم خواستم بروم ديدم عماد السلطنه مراجعت مىكند .\r\nفرمودند آدمى همراه نداشتم راه ندادند . برگرديم . آمديم اندرون ، نواب عليه از قول حضرت و الا حكايت كردند كه در همان حضرت عبد العظيم شاه شهيد شده است و نعش او را به قسم خوبى صدراعظم به شهر آورده تا ساعت سه خون بند نمىآمد . بعد فتيله گذاشتيم و در نارنجستان در حوض بلور حاجى فريدون ميرزا و حاجى آقا حيدر دلاك مخصوص شستند . كفن و كافور و ساير چيزها حاضر نبود . عضد الملك بعد از گريهء زياد و كندن ريش و كلاه زمين زدن فرستاد از خانهء خودش اسباب كفن و دفن خودش را محرمانه آوردند . بعد از كفن كردن صدراعظم با آجودان مخصوص روى پاى شاه افتاده انقلاب و گريهء شديدى براى همه حاصل شد . خيلى اثر كرد و خيلى اسباب گريه شد .\r\nطاقهء شال حاضر نبود . سوزنى ترمه كه در اطاق برليان روى تشك شاه انداخته بود برداشته شكافتند و روى نعش انداختند . بيرون آمده درب نارنجستان [ را 
  ] كه به اندرون مىرود باز كرده زنها بيرون آمده گريه و زارى زياد كردند . بعد از ساعتى هرقسم بود بيرون كردند . رفتيم نعش را خودمان بلند كرديم . در همان اطاق نشيمن شاه كه اسمش برليان است روى ميز بزرگى گذاشتيم . شام ديگر نخورده ، صدراعظم ماند و من و ملك‌آرا آمديم .\r\n\r\nتلگراف مظفر الدين ميرزا\r\nساعت هفت تلگراف از حضرت وليعهد آمد كه امروز صبح را در تلگرافخانهء باغ حاضر شويد اصغاى فرمايشات حضورى شود .\r\nاهل شهر هنوز نمىدانند . بعد از ناهار من درب خانه رفتم . سرباز و سوار زياد دور ارگ بود . داخل باغ شدم . اغلب مردم بودند . صدراعظم و شاهزادگان در عمارت شمس العماره بودند . چراغهاى زياد و اسبابهاى جشن احوال آدم را منقلب مىكرد .\r\nجمعى نزديك شمس العماره روى نيم‌كت نشسته بودند . محمد حسن ميرزا هم با حضرت و الا رفته بود آنجا بود . نشستم احوالات پرسيدم . گفت صبح آمديم دو تلگراف از اعليحضرت مظفر الدين شاه آمده كه شاهزادگان عظام با جناب صدراعظم از صبح تا شب همه روز در عمارت حاضر شده اسباب نظم و امنيت شهر را فراهم بياورند تا موكب همايونى عزيمت دار الخلافه نمايد . تلگرافها خوانده شد . بعد سر نعش رفتيم .\r\nصدراعظم و بعضيها زبان گرفته گريهء زيادى مردم كردند . بعد نعش را بلند كرده در تكيهء دولت جائى كه « دير » است امانت گذاشتند . سواى نماز ديشب كه ملا سعادت و همان چند نفر خواندند برحسب اجازهء ولى [ عهد 
  ] امام جمعه نماز كرده مجددا صدراعظم كلاه خود را زمين زده گريهء شديدى به مردم دست داد . الان هم مشغول ساختن مقبره هستند .\r\n\r\n","description":"","footnote":"","page_name":" 933 ","page_number":933},
  {"content":"\r\n\r\n\r\nامام جمعه صلاح ندانست\r\nباشى و كشيكچىباشى را ديدم و از خيليها هم پرسيدم . آن دو نفر حاضر و ناظر بودند با جمعى ديگر كه نوشته خواهد شد . خيلى معطل شدم . شارژدفر روس و وزيرمختار فرانسه آمدند . امام جمعه آمد رفت كه در مسجد شاه فوت شاه شهيد ثانى و جلوس اعليحضرت مظفر الدين شاه را اعلان نمايد . گفتند در سه مسجد ختم سلطانى گذاشته شود . امام جمعه صلاح ندانست و به دلايل صحيح رد كرد و قبول شد .\r\nتمام كار الان به دست صدراعظم است و حقيقتا مردى كامل و عاقل و پردل است .\r\nاغلبى رفتند .\r\n\r\nتماشاى ميرزا رضا\r\nبا محمد حسن ميرزا رفتيم به تماشاى ميرزا رضاى پدر سوختهء . . . در حياط آبدارخانه نزديك « گالرى » پستوى كوچكى به عرض يك ذرع و طول دو ذرع هست كه جاى يك نفر قراول است كه شبها مىخوابد . يك نفر صاحب‌منصب فوج سوادكوهى با يك چاتمه زده بودند . صاحب‌منصب برخاسته در را باز كرد . سرش به سمت در و پايش رو به قبله بود . دراز كشيده يك دست خود را زير سرش گذاشته بود و سرش را دستمالى سفيد بسته بود . يك پلاس زيرش و يك شولاى كثيفى از مال سربازها رويش انداخته بود . يك تكه نان و قدرى پنير هم نزديك سرش روى پلاس بود . زنجير كوچك بلندى مثل زنجير سگ و توله گردنش [ بسته بود 
  ] . ميخ طويلهء زنجير را بيرون در در حياط كوبيده بودند . در را كه باز كرد چشمش كه هم بود گشاد و نگاهى كرد و به‌هم گذاشت . از چشمش معلوم بود كه . . . و قاتل است . دو سه تف انداختيم . هيچ ملتفت نشد و هيچ نگفت . لاغر و ضعيف‌اندام [ بود 
  ] . دماغ دراز [ داشت 
  ] . به سن چهل و چهل و پنج است . ريشش را كنده بودند و كوسج شده بود .\r\nمشهور و معروف تمام اين شهر است . تفصيل او هم در ضمن احوالات ديگر خواهد آمد .\r\n\r\nدر مسجد\r\nاز آنجا بيرون آمده به خانهء حضرت و الا رفتيم . حسين خان از مسجد آمد گفت جمعيت بقدرى در مسجد جمع بود كه صحن و حياط و جلوخان مسجد جاى سوزن انداختن نبود . آقا نماز كرده و در وسط صحن به منبر رفته دو سه كلمه كه فرمودند گريه مهلت نداده آقا شيخ مهدى واعظ بالا رفته از فوت شاه شهيد و جلوس شاه و تلگراف امروز تقرير كرد . بعد شرافت ظهر روز جمعه و شهيد شدن شاه در آن ساعت در توى حرم مبارك به دست همچو ظالمى را گفت . گريهء شديدى به مردم دست داد و بعد گريز به صحراى كربلا زد و از شهداى آن وادى پرخوف و بلا حكايت كرد . بعد از زارى و شيون و گريه‌ها مردم را بر نظم و امنيت و آسودگى ترغيب كرده ، در عمل نان و گوشت اطمينانها داده پائين آمد . الحمد لله شهر منظم و مردم در كمان آسودگى\r\n\r\n","description":"","footnote":"","page_name":" 934 ","page_number":934},
  {"content":"\r\n\r\nهستند . ابدا اغتشاشى روى نداد . خيلى بهتر و منظمتر است .\r\n\r\nمخفى شدن نايب السلطنه\r\nغريب‌تر و عجيب‌تر از اين حكايت حكايت مخفى شدن نايب السلطنه و نيامدن اوست . ديروز عصر پس از اطلاع از زخم شاه از اميريه سوار شده به درب خانه آمده داخل باغ شده ، از فوت كه مطلع شده بلادرنگ مراجعت كرده به كالسكه نشسته و اميريه آمده در اندرون مخفى شده است .\r\nبعد از جمع شدن شاهزادگان حاجى بهاء الدوله را به احضار حضرت و الا روانه مىكنند . مىگويد شاهدى همراه كنيد كه حاضر باشد و من تبليغ رسالت كنم . جناب اقبال الدوله را همراه مىكنند . مىرود هرچه به آقا اصرار و ابرام مىكند و نصايح مشفقانه مىكند اثرى نمىبخشد و آقا مىگويد نخواهم آمد و به من دخلى ندارد . عودت مىكنند و مجددا حضرات را روانه مىكنند بلكه بيايد و در وقت شستن و كفن كردن حاضر باشد و در كار و نظم شهر دخيل شود بلكه رئيس باشد . مىروند ، بعد از گفتگوها زير دست آنها زده اندرون مىرود و مىگويد آغا مكلل در را قفل كن .\r\nمراجعت مىكنند و آشكار تفصيل را بيان مىكنند . جبن و بىدلى آقا معلوم همه بود آشكارتر شد . حقيقت كارى از اين بدتر نمىشد . همچو پدرى تلف شود و فرزندش بالاى نعش او نيايد . حيف از اين نعمت و مكنت كه به او بخشيد و رسانيد . تف به همچو پسر . تمام مردم امروز تف و لعنت مىكردند . واضح از اين حركت بد مىگفتند .\r\n\r\nنايب السلطنه نمونهء دوروئى\r\nديشب را دور قورخانه يك فوج سرباز گذاشته‌اند . وكيل الدوله سردار افخم ترسيده كه به اين زودى مرا بىدخل كردند . آقا براى اين كار و ترس خودش كاغذى به صدراعظم نوشته كه البته به سفارت روس يا انگليس بست خواهم رفت و به سفرا اظهار نموده . شبانه سفرا توسط او را در خاكپاى همايونى كرده‌اند . تلگراف التفاتى امروز آمد كه شما بىجهت واهمه كرده‌ايد . البته مواظب كارها باشيد . او هم عريضهء تلگرافى كرده بود خدمت صدراعظم فرستاده بود . حضرت و الا ملاحظه فرموده بودند .\r\nمىفرمودند در عمرم همچو عريضه به شاه نكرده بودم . عنوان تصدق خاكپاى جواهر آساى مباركت شوم . همه‌جا چاكر خانه‌زاد ، غلام بىمقدار ، عبد ذليل نوشته بود . خيلى اظهار چاكرى و جان‌فشانى [ كرده بود 
  ] . اين همان نايب السلطنه است كه سال قبل مىگفت « ديدن اخوى مىروم » . وليعهد را در مجلس خود « پسره » خطاب مىكرد و حضورا اخوى مىگفت . بهرجهت خيلى از اينها ديده‌ايم .\r\nسفراى مختار هم امروز خدمت صدراعظم فرستادند كه شما براى اطمينان نايب السلطنه سردار افخم را بىدخل نكنيد . حضورا خواست و [ به 
  ] سردار اكرم گفت شما را نمىگذارم تنها به قورخانه برويد . گفت من رفتم لباس براى سربازها درآورم .\r\nگفت من هم لباس مىخواهم اين مسأله‌اى نيست . سربازهاى من هم لخت هستند . اما\r\n\r\n","description":"","footnote":"","page_name":" 935 ","page_number":935},
  {"content":"\r\n\r\nهروقت مىروى بايد به اطلاع من و همراهى امين من باشد . قورخانهء دولت است در اين موقع تنها نبايد به روى .\r\nبه تمام دول تلگراف شد و امروز ظهر از ينگىدنيا جواب تلگراف و تسليت رسيد .\r\n\r\nنرفتن ملك‌آرا\r\nرفتن ملك‌آرا هم موقوف شد . روز پنجشنبه شانزدهم با لباس اين سفر و اجزاء سفارت از خاكپاى مبارك مرخص شد كه روز هجدهم برود ، اين وقعه دست داد و از همچو سفرى محروم ماند . به تمام ولايات هم تلگراف شد . حضرت و الا فرمودند سپردم لباس شاه شهيد را با آن صندلى و طپانچه نگاه دارند . چيزى كه فراموش شد شليك در وقت دفن بود .\r\n\r\nآخرين ديدار شاه و عز الدوله\r\nآن وداع آخر ملك‌آرا بود . اما وداع آخر حضرت و الا عصر روز سه‌شنبه بود . در ميان گالرى خدمت شاه رسيدند . شاه جلو آمد . بعد از اظهار التفات حضرت و الا را چسبيده و فشارى داده بودند و فرموده بودند حيف دستم درد مىكند و الا با شما الان يك كشتى مىگرفتم و البته زمينت مىزدم . حضرت و الا هم دست شاه را گرفته دو مرتبه بوسيدند . بعد بيرون آمده منزل آمدند و روز ديگر آن شمران رفتند و روز جمعه اين واقعه ناگهان روى داد .\r\n\r\nتغيير روايت شاهزاده آغا\r\nغروب منزل آمدم . خانهء شاهزاده آغا رفتم . همان‌طور كه نوشتم حكايت كرد .\r\nفى الجمله تفاوتى داشت . مثلا پشت پرده مخفى شده ، و صندلى شاه را قبل از آمدن جمعيت و شكستن قرق آورده و شسته بودند ، و دو نفر خود شاه يعنى شانه‌هاى او را گرفته و چهار نفر پايهء صندلى را بلند كرده بودند .\r\n\r\nتزيين مقبره\r\nيكشنبه 19 ذيقعدة الحرام - صبح را منزل حضرت و الا با محمد حسن ميرزا و افخم الدوله درب‌خانه رفتيم . اول جلوى قصر ابيض صدراعظم و شاهزادگان نشسته بودند . پس از جمع شدن اجماعا تكيهء دولت سر مقبره رفتيم . مقبره را خوب مزين درست كرده بودند . باغبان فرنگى خيلى قشنگ گل زده بود . سالار السلطنه هم امروز آمده بود . گريهء زيادى كردند . با محمد ميرزا و افخم الدوله مستعد بوديم كه اگر بناى كلاه زمين زدن بشود ابتدا كنيم ، نكردند . ما هم نكرديم . اما حقيقتا از روى راستى گريهء شديدى به من عارض شد . از آنجا بيرون آمده يعنى پس از نشستن و قرائت قرآن و خوردن قهوه و كشيدن قليان تخت‌مرمر رفتيم .\r\n\r\n","description":"","footnote":"","page_name":" 936 ","page_number":936},
  {"content":"\r\n\r\n\r\nدر تخت‌مرمر\r\nرو به مشرق بالاى اطاق ، اول سالار السلطنه ، بعد ملك‌آرا ، بعد عز الدوله پشت به حياط رو به شمال ، بعد از سالار السلطنه شاهزاده جهانسوز ميرزا ابن خاقان خلد آشيان ، بعد صدراعظم ، جلوى حضرات هم بعضى سركردگان و اهل قلم نشسته بودند .\r\nدورتادور تالار سايرين . من و محمد ميرزا ، شعاع الدين ميرزا ، نظم السلطنه بيگلربيگى تبريز كه از طرف وليعهد با بيرق و صاحب‌منصبان افواج آذربايجان آمده بود ، رو به جنوب ، پشت دايره ميرزاها و سركردگان ، صاحب‌منصبان كه براى جشن از ولايات آمده بودند تماما با لباس رسمى جلوى حوض صف كشيده بودند ، دسته به دسته آمده صدراعظم مىفرمودند ديگر بودن شماها ثمرى ندارد با كمال دلگرمى به سمت ولايت برويد . فقط يك نفر سرتيپ يا سركردهء شما بماند كافى است . البته پس از آمدن شاه به هريك از شما التفاتى جداگانه خواهد داشت . سلام نظامى داده طرف چپ كرده مىرفتند .\r\nصارم الدوله ، سردار اعظم پسر صارم الدولهء مرحوم از بانوى عظمى همشيرهء بطنى و صلبى ظل السلطان از طرف ظل السلطان و سه فوج اصفهان آمده بود . جوان خوش‌هيكل خوبى است . جلوى صدراعظم نزديك سردار اكرم و همان دايره كه نوشتيم نشسته بود . هرچه طفره زد كه پائين نرود از بس صدا كردند و اشاره كردند مجبور شد پائين رفته جلوى صاحب‌منصبان افتاده سلام نظامى داده همان كلمات را اصغا كرد و رفت .\r\nهر دقيقه آدمهاى اطاق تازه مىشد . بعضيها مىرفتند ، بعضيها مىآمدند .\r\nاعتماد السلطنه حاليه آمده ورقه‌اى به دست صدراعظم داد . تفصيل آن روز را نوشته بودند كه در روزنامه درج شود . ملاحظه كرده به ملك‌آرا و حضرت و الا داد خواندند .\r\n\r\nتلگراف‌نويسى ناصر الملك و مشير الملك\r\nمشير الملك نزديك ما بود ، با ناصر الملك مشغول نوشتن جواب تلگرافهاى تسليت دول اروپ بودند . از تبريز حكم شده از طهران جواب بدهند . ناصر الملك با كمال استادى بدون صبر و تأملى « 1 » تمام را مىنوشت . من لذت بردم و از خدا مىخواستم همچو زبان تحصيل كرده بودم .\r\nاين كارها كه انجام گرفت برخاسته به باغ رفته يك سر عمارت شمس العماره سر ناهار . در دو اطاق ناهار مفصلى انداخته بودند خورديم . چون كفشها را كنده بوديم غذا گوارا نشد . پائين آمده باران مىآمد . مجد الدوله تفصيل آن روز را بيان كرد .\r\nديروز هم از دو سه نفر پرسيده بودم . عين و صدق مطلب از قرارى است كه نوشته مىشود .\r\n\r\n\r\n","description":"","footnote":"\r\n( 1 ) - اصل : تحملى\r\n","page_name":" 937 ","page_number":937},
  {"content":"\r\n\r\n\r\nتاريخ‌نويس انگليسى\r\nاما قبل از شرح آن تفصيلى بنويسم . سال قبل كه در پارلمنت انگليس ميان وكلاء نزاع شد و كار به جدال و كتك‌كارى كشيد روزنامهء « لندن نيوز » اشكال مجلس و حكايت و جهت نزاع را نوشته بود ، به چندين قول و روايت . در آخر نوشته بود كه سر والتر راله كه از مورخين انگليس است تقصيرى كرده بود او را در يكى از برجهاى لندن پادشاه حبس كرده و در آنجا به حكم پادشاه تاريخى از اول دنيا مىنوشت . اوايل تاريخ نوشتن او بود . روزى بالاى برج بود ديد در پائين صداى قال و مقال بلند شد . نگاه كرد ديد چند نفر به هم پيچيده‌اند و بعد جدا شدند . يك نفر فرستاد تحقيق نزاع را كند . آمد حكايتى كرد . ديگرى را فرستاد طور ديگر بيان كرد .\r\nيكى ديگر آمد قسم ديگر گفت . آخر الامر صدق مطلب را نفهميد . يك مرتبه كتاب تاريخ خود را زمين زد كه عجب احمقى هستم ! نزاعى كه در حضور من واقع شد صدقش را نمىدانم . هريك چيزى مىگويند بر خلاف ديگرى . چطور وقايع از اول دنيا را من تصحيح كرده بنويسم .\r\nاز هريك از اين اشخاص كه همراه بوده و حضور داشته‌اند سؤال مىكنى طورى مىگويد . ليكن بعضى از مطالب آن شبيه نيست و آنچه به نظر جمع ما درست آمده و اغلب آنها گفته‌اند از اين قرار است .\r\n\r\nنقل قول فخر الملك\r\nفخر الملك مىگفت ديروز يعنى روز پنجشنبه 16 ذيقعده عصر شاه ماهرخسار را آورده بود . يك ساعت و نيم به غروب مانده بيرون آمد ، خيلى بشاش و خرم . خيلى صحبت كرد خصوصا با معتضد السلطنه . معتضد هم احوال و حكايت . . . چند روز قبل خودش را حكايت كرد . زياده اسباب انبساط خاطر مبارك شد . مغرب كه شاه اندرون مىرفت به من فرمود نمىخواهد صبح حضرت عبد العظيم بيائى ، همان كارهائى كه گفته‌ام صورت بده بهتر است . من عرض كردم فردا صبح را در ركاب مبارك خواهم آمد و عصر را در خانه مجلس قرار داده‌ام . انتظام الدوله و شيخ مرتضى و منتظم الدوله سردار خواهند آمد . ليكن مشكل معز الملك بيايد . فرمود اگر نيايد بفرست بكشند بياورند قرار مواجب فوج فيروزكوه را بده [ كه 
  ] با فوج همدان و خرقان چند روز ديگر حركت كنند . محصلى خروج اين افواج را به من داده بودند و خيلى عجله داشتند كه زودتر بروند . منزل رفتم . صبح سوار شده خانهء انتظام الدولهء سردار امجد رفتم ، چون تازه وارد شده بود و عصر آنجا مىآمد ادبى كرده باشم . بعد كالسكه نشسته نزديك خانهء مستشار الملك شاه رسيد . آن وقت چهار ساعت و نيم از دسته گذشته بود يا قدرى كمتر و همه روزه به اين ديرى شاه سوار نمىشدند . همراه شاه رفتم .\r\nشاه از راه چشمه على رفت ، من از راه معمول دو دقيقه قبل از شاه دم جلوخان و بازار حضرت عبد العظيم رسيدم . صدراعظم آنجا ايستاده بود . تا احوال‌پرسى كرد\r\n\r\n","description":"","footnote":"","page_name":" 938 ","page_number":938},
  {"content":"\r\n\r\nهردو سه مطلب به اين زمان چسبندگى دارد و گمان مىكنم عماد السلطنه هم فهميده شاه رسيد . همراه رفتيم . شاه گرفته بود و در ميان بازار كمتر حرف زد . وارد صحن شديم . شاه قدرى به گنبد و مناره‌ها نگاه كرد . يك سر به سر مقبرهء امين اقدس رفت .\r\nچكمه هم پوشيده بود . نگاه به قبر كرده بطور تألم و افسوس نگاه كرد . دست خود را دو سه مرتبه تكان داد . از من پرسيد ساعت چند است ؟ گفتم پنج ساعت و بيست دقيقه بالا از دسته گذشته . فرمود ظهر شده . عرض كردم نمىدانم . صدراعظم گفت بله يك ربع از ظهر گذشته است . فرمودند زيارت و نماز مىكنم آن وقت مىرويم براى ناهار .\r\nشاه دم كفش‌كن رفت . يك نفر عرب ايستاده بود . اين را ننوشتم : گفت در همان‌جا يك نفر عريضه داد خواستند رد كنند صدا كرده عريضه را گرفت . شاه مدتى نگاه كرده آن‌طور كه منتظر بوديم صحبت كند و خنده كند نشد . بعد صدراعظم يك بليت يك تومانى درآورده به عرب داد . عرب قبول نكرد كه فلوس نيست . مدتى زحمت كشيده حالى كردند فلوس است من وضو نداشتم به معين الدوله گفتم برويم در باغ مهدعليا بعد از ناهار وضو گرفته راحت به زيارت مىآئيم . باهم رفتيم دم باغ روى نيمكت با ناصر الملك و آغا بشارت خان و ديگران نشستيم . سه دقيقه نكشيد كه صاحب جمع وارد شد . ناصر الملك برخاسته خواست دست بدهد او كناره كرد . پيش خود من گفتم چرا احمق شده براى چه بىاحترامى كرد . ديدم جلوى من آمد گفت شاه در حرم غش كرده زود برو . من يك‌مرتبه حالتم پريشان شد دويدم و آغا بشارت عقب من . من او را جا گذاشته زود رفتم . ديدم در صحن وليعهدى بسته . فراش تا مرا ديد باز كرد .\r\nداخل شدم گفتند سر مقبرهء جيران برويد . رفتيم . ديدم يك متكاى چيت پائين پاى شاه گذاشته يك متكا زير كمرش . امين خاقان نشسته شاه به او تكيه كرده . دست شاه دست دكتر شيخ حكيم صدراعظم است . پائين پاى شاه صدراعظم و پسر ناظم السلطنه كشيكچىباشى و حاجب الدوله نشسته‌اند . رخت شاه را پس كرده و جاى زخم نمايان است . نگاه كردم ديدم عمل گذشته . نبض را دست زدم ديدم ساقط شده . گفتم دكتر حال چيست ؟ گفت عيبى ندارد ، اغلب در وقت ضعف نبض ساقط مىشود . پيراهن شاه كنار رفته بود . ناف شاه پيدا بود . ابدا حركت نداشت . شربت آوردند خواستم دهن شاه بريزم صدراعظم قاشق را گرفته اول خودش خورد . بعد گفت بده . من لب قاشق را به گوشهء دهان شاه گذاشته ريختم . همان‌جا ماند و پائين نرفت . بعد چشم شاه را باز كرده دكتر دست كشيد گفتى هزار سال است مرده . من بلند شدم و يك‌مرتبه كلاه خود را زمين زده فرياد و ناله كردم . صدراعظم انگشت خود را به دماغ كشيده و آرام گفت ساكت ! حال مىآيد ، وحشت نكنيد ، بد خواهد شد . من ديدم كار گذشته به فكر خانه و زندگى خود افتاده گفتم پس من بروم حكيم بياورم . صدراعظم گفت بلى بسيار خوب است ، زود برو طبيب بفرست . بيرون آمده سوار كالسكه شده زود منزل آمدم .\r\nصدراعظم هيچ خود را نباخته و ابدا تفاوتى به حالش نكرده بود و اين خيلى قوت قلب لازم دارد كه ابدا اضطراب و گريه نكند .\r\n\r\n","description":"","footnote":"","page_name":" 939 ","page_number":939},
  {"content":"\r\n\r\n\r\nنقل قول سايرين\r\nاز قرار گفتهء سايرين يعنى مجد الدوله و باشى و كشيكچىباشى و صدراعظم و پسر صدراعظم كه حضور داشتند شاه بعد از آنكه چكمه را كند جلوى ضريح آمده اذن دخول را تمام خواند و هميشه نيمه‌تمام داخل حرم مىشد . بعد از خواندن زيارت‌نامه صدراعظم آن سمت رفته بود . مجد الدوله مىگفت يك نفر زن دست خود را زير چادر كرده مدتى تكان داد . چون هميشه مواظب كار شاه من بودم و از همه كس بيشتر دقت داشتم جلو رفته مچ دست زنكه را گرفتم و بيرون كشيدم ، ديدم عريضه است نگاه داشتم . شاه از دست چپ از جلوى مسجد زنانه پيچيده مىرفت به سمت امامزاده حمزه ( ع ) كه بعد از زيارت آنجا آمده نماز ظهر را با غسل روز جمعه بالاى سر حضرت بكند . فرمودند خلوت كنيد نماز بخوانم . چند نفر زن در گوشه‌اى پشت به ديوار ايستاده بودند . در اين بين چشم من كور شده به زمين بود . يك‌مرتبه ديدم دستى از وسط دو زن جلو آمده تا رفتم زيردست او بزنم صداى طپانچه بلند شد .\r\nيك نفر كلاه‌نمدى بعد از خالى شدن تير اول زد زير دست او و من مچ او را گرفته رويش افتاديم . كشيكچىباشى و حسن خان باشى مىگفتند نيم‌ذرع فاصلهء مردكه با شاه [ بود . 
  ] به محض صدا كردن طپانچه گفتى همان آن قبض روح شاه شد . همين قدر گفت حاجى حسينعلى بگير . او شاه را بغل كرد . شاه با ما سه قدم توانست برود . بعد لخت شده سنگين شد . برديم در ميان دالان . مسجد كوچك تاريكى دست راست در آن دالان بين الحرمين هست . شاه را آنجا بردند و بمحض رسيدن زمين خورد و قبض روح شد .\r\nاز وقت خوردن تير تا هلاكت شش ثانيه بيشتر نكشيد . دو آخ گفت و دو چانه زد ، تمام شد . سر قبر جيران برديم . آن وقت صدراعظم رسيد و دكتر آمد كه فخر الملك رسيده بود . درست گلولهء طپانچه از قرار گفتهء دكتر شيخ و دكتر اشنيدر به نقطهء قلب خورده و همان لحظه جان از بدنش مفارقت كرده [ بود . 
  ] در ميان دندهء ششم و هفتم موضع را معين كرده‌اند كه همان قلب است . باشى مىگفت صداى طپانچه و مردن شاه يكى بود . پدرسوخته تير دوم را مىخواست به خودش بزند قدرى دستش لرزيد و آن مردكهء كلاه‌نمدى زير دستش زده و حاجب الدوله همان‌جا با چاقو گوشش را بريد .\r\nگفته است اين كارهاى زنانه چيست مىكنى . قاتل را بيرون آورده‌اند . ديگر چوب و چماق بوده كه به سرش مىزدند . صدراعظم بلند شده هرقسم بوده از دست مردم گرفته در قهوه‌خانهء يك مقبره حبس كرده است و ده دقيقه بعد با شكر الله خان روانهء شهر كرده . در وقتى كه شاه تير خورد درست پنج ساعت و سى و پنج دقيقه از دسته گذشته بود . بعد از دو ساعت كه در سر مقبرهء فروغ السلطنه جيران بودند صحن خلوت شده صدراعظم شاه را در صندلى گذاشته از در صحن وليعهدى بيرون برده به كالسكه نشانيده‌اند . خودش جلوى شاه نشسته و امين خاقان عقب و شاه را بغل كرده .\r\nصدراعظم مىگفت عينك به چشم شاه گذاشتم و تكمه‌ها را مرتب انداخته قورى آب به دست خودم گرفته و به دست ديگر دستمال دست گرفته شاه را باد مىزدم و صحبت\r\n\r\n","description":"","footnote":"","page_name":" 940 ","page_number":940},
  {"content":"\r\n\r\nمىكردم و قورى را گاه‌به‌گاه به دم دهن شاه برده يعنى آب مىخورد و هر دقيقه مثل اين‌كه جواب مطالب را عرض مىكنم صحبت مىكردم و تكان مىخوردم . با سر و دست اشاره به صحرا و بيابان مىكردم . ده دقيقه « * » به شهر آوردم .\r\nشاه را همان قسم كه نوشتيم داخل باغ كردند . فورا حاجى حسينعلى خان را به اندرون فرستاده در خزانه و اطاقهاى شاه و ساير اطاقهاى خانمها را كلا ممهور كردند . براى هر خانمى يك اطاق و دو اطاق نشستن باقى گذاشتند . فوج سوادكوه [ را 
  ] كه در پشت تكيهء دولت سربازخانه دارد و رياست آن هم از قديم با صدراعظم بوده فورا آورده‌اند در باغ و عمارت و درهاى اندرون تقسيم كرده‌اند ، ساير افواج را به نقاط ديگر .\r\nتا ساعت سه از شب رفته كه نه ساعت تمام مىشود از شاه خون مىآمد . قوت مزاج و بنيه از همين فقره معلوم مىشود . لباس تن شاه را نگاه داشتند ، اما طپانچه مفقود شده معلوم نيست به دست كى افتاده . صندلى كه شاه را روى آن گذاشته تا دم كالسكه بردند ، مال سر مقبرهء مرحوم آصف الدوله بوده ، خونهاى آن را شسته‌اند اما صندلى همان‌جا باقى است .\r\nپسر صدراعظم مىگفت حالت آن روزى شاه خودش گواهى مىداد كه روح چيزى فهميده . جمعى از قول صدراعظم حكايت كردند . ليكن در اين‌كه شاه خوابى ديده حرفى نيست ، اما تفصيل آن‌چه بوده نمىدانم .\r\n\r\nخواب شاه به نقل‌قول صدراعظم\r\nاز قرار تقرير صدراعظم سه شب پيش شاه خوابى ديده است كه حضرت امير المؤمنين عليه الصلاة و السلام را خواب ديده و به شاه فرموده ميل ملاقات ما را دارى يا نه ؟ شاه در كمال خضوع و خشوع عرض كرده است بلى ، با شعف . فرموده است روز جمعه بيا حضرت عبد العظيم . روز جمعه را خيال رفتن باغ اسب‌دوانى بود .\r\nهمان صبح جمعه هم خانم‌باشى بسيار اصرار كرده است كه در اين هواى گرم حضرت عبد العظيم رفتن ندارد برويم باغ شاه البته بهتر است . فرموده‌اند خير امروز زيارت بايد بروم ، تو هم البته بيا . خيلى هم شاه دير سوار شد . در وقت پياده شدن هم صدراعظم عرض كرده بود ناهار حاضر است ، اول ناهار ميل فرمائيد بعد به زيارت .\r\nفرموده بودند خير غسل دارم و مىخواهم نماز ظهر را در حرم بخوانم . در ميان بازار هم دومرتبه عرض كرده بودند حرم را خلوت كنند . فرموده بودند خير خير لازم نيست ، بگذاريد همه بروند . هنوز به صحن داخل نشده انتهاى بازار در سردر [ كه 
  ] اسم شاه را نوشته‌اند عينك را چنانچه قاعدهء شاه بود بلند كرده از پشت مدتى نگاه كرده بود همه كس انتظار داشت كه بفرمايند عوض كرده ذو القرنين كنند . چيزى نفرموده داخل صحن شده‌اند .\r\nاين شخص مخذول هم از اول پياده شدن شاه دنبال بوده . موقع به دست نمىآمده .\r\n\r\n\r\n","description":"","footnote":"\r\n( * ) اشتباه است . از حضرت عبد العظيم تا طهران ممكن نيست در ده دقيقه آمد .\r\n","page_name":" 941 ","page_number":941},
  {"content":"\r\n\r\nمجددا كه فرموده است خلوت نكنند و خودش سر مقبرهء امين اقدس تشريف برده فرصت غنيمت شمرده داخل حرم مىشود . رو به مغرب و شمال در آن سه گوشه انتظار مىكشد .\r\nشاه در سر مقبرهء امين اقدس نگاه به قبر كرده چند مرتبه دست خود را با كمال غم تكان داده و ساعت مىپرسد كه ظهر شده تا غسل داريم نماز بكنيم . ظهر گذشته بود وارد حرم مىشود . بعد از زيارت‌نامه خواندن اين واقعه رخ مىدهد .\r\n\r\nميرزا رضاى كرمانى\r\nاما تفصيل اين ميرزا رضاى مخذول كرمانى - كسب آن شخص دلالى و سمسارى بوده و بيشتر باعث اين حركت كه از او سر زده طلبى است كه از آقاى نايب السلطنه در اوايل امر داشته به قدر دو هزار تومان بيشتر يا كمتر . آقا از او چيز خريده و قيمت نداده است . هر دفعه عرض كرده او را به بهانه‌اى حبس كرده و زجر نموده . چندين مرتبه جلوى شاه را گرفته و دستخط و مأمور گرفت . آخر الامر آقا گفته هزار تومان بدهند ، ليكن به عدد هر قران يك چوب بزنند . اين مطلب را كه شنيده دست از جان و مال شسته . ايامى كه سيد جمال الدين اسدآبادى از فرنگستان و اسلامبول به طهران آمده كه . . . « * » [ سال 
  ] قبل مىشود . ايامى كه سيد جمال الدين طهران در خانهء حاجى محمد حسن مهمان بود اين ميرزا رضا بيكار و جزو اجزاء حاجى بود و مشار اليه ميرزا رضا را رئيس خدمتكاران سيد جمال الدين نموده در آن مدت فريفتهء او شد و مريد گرديد و داخل جرگه و حوزهء او شده . آقا مكنونات خاطر خود را به او گفته و مردى قابل و از جان دست‌كشيده به نظرش آمده . به زبان و بيانى كه سيد جمال الدين دارد طورى فريفته شده كه اين عمل از او ناشى شده .\r\nروزى كه سيد جمال الدين را از حضرت عبد العظيم جلاى وطن مىدهند چه در اين مدت قليل اهل طهران را منقلب كرد و همه كس به صحبت و مجالست او مايل شد ، همين ميرزا رضا نصف شب بيرون آمده فرياد و فغان مىكند . اهل حضرت عبد العظيم به حمايت برخاسته به مرارت و صدمهء زياد مأمورين ديوان سيد جمال را بيرون برده جلاى وطن مىدهند . چندى بعد از او هم ميرزا رضا در طهران بوده . بعد آن حكايت ميرزا ملكم خان و گرفتن اتباع و مردهء او و همين سيد جمال الدين شد . اين رضا را هم گرفته به شهر قزوين بردند . چهار سال تمام اين اشخاص در قزوين محبوس بودند .\r\nبعد اغلب آنها مرخص شدند . اين ميرزا رضا هم بعد از يك سال و نيم حبس طهران آمده شش ماه هم در خانهء صدراعظم حبس بود .\r\nرمضان گذشته 1312 به توسط آقاى امام جمعه مرخص شد و شاه يكصد تومان به مادرش انعام داد . به محض مرخصى به سمت اسلامبول مىرود . گويا حكم شده بود در طهران نباشد و الا باز حبس خواهد شد . تمام اهل درب‌خانه و اغلب علما اين شخص را مىشناسند و متهم بود . مدتى اسلامبول نزد سيد جمال الدين و ميرزا ملكم خان و سايرين بوده . قرارمدار اين كار را آنجا مىگذارند . پس از تحصيل اجازه به سمت\r\n\r\n\r\n","description":"","footnote":"\r\n( * ) نقطه‌چين در اصل است .\r\n","page_name":" 942 ","page_number":942},
  {"content":"\r\n\r\nطهران به لباس مبدل عزيمت مىكند . در شهر بادكوبه اين طپانچه را به قيمت شش منات كه سه تومان حالا بشود خريدارى مىكند و شب تحويل حمل وارد طهران مىشود .\r\nدر ظرف اين مدت شش دفعه برحسب گفتهء خودش دنبال شاه به باغ دوشان‌تپه مىرود و موقع به دست نمىآورد و حال آن‌كه اگر سايهء او را در صحراى دوشان‌تپه هريك از همراهان شاه مىديدند به ضرب گلوله پاره‌پاره و تكه‌تكه مىكردند . آنقدر دل و زهره داشته با اين اتهام و شناسائى مردم طورى رفته كه احدى مطلع نشده . بيست و دو سه روز مىشود كه به حضرت عبد العظيم رفته در يكى از بالاخانه‌هاى صحن مقدس سكنى گرفته و روزها در صحن نشسته به زنها دارو مىداد و دواها تجويز مىكرد .\r\nبچه‌ها را معالجه مىكرد و دواى كچلى و غيره مىداد . تا روز جمعه كه مىشنود شاه به زيارت مىآيد بيرون بازار دم جلوخان ايستاده بوده اما بطور مخفى . از آنجا شاه را دنبال مىكند . فرصت و موقع خوبى به دستش نمىآيد . تا داخل صحن مىشوند . وقتى شنيده خلوت و قرق نيست و شاه در سر مقبره معطل مىشود خودى داخل حرم كرده پائين در مسجد زنانه در سه‌گوشهء حرم ايستاده دو نفر زن هم مقابل و روبه‌روى ايستاده بودند . از قرارى كه مىگويند اين زنها همدست او بوده‌اند . اما باوركردنى نيست و دروغ به نظر مىآيد . لبادهء سفيد هم پوشيده بوده و كلاه سياه به سر داشته .\r\nاين‌كه اول شهرت كرد لباس زنانه پوشيده بوده خلاف است . يك دست زير لباده بوده و دست ديگر بلند و به حالت دعا بوده . شاه كه از نزديك او عبور مىكند دست خود را از لباده بيرون آورده عريضه روى طپانچه گذاشته بوده نيم‌ذرع درست با شاه فاصله داشته . هيچ كس ملتفت نمىشود و ديگر مهلت نمىدهد . پهلوى چپ را نشان كرده و خالى مىكند . تير دوم را مىگويد به خودم خواستم بزنم دستم لرزيد و زير دستم زدند و گرفتند .\r\n\r\nآزادىطلب و قانون‌طلب\r\nدر اين چند روز چندين نفر را صدراعظم محض استنطاق نزد او فرستاد . هنوز كه چيزى معلوم نشده فقط معلوم است كه از طرف سيد جمال الدين مأمور بوده . كتابى هم در آن بالاخانه داشته كه از تصنيفات سيد است و در قانون و آزادى نوشته . بابى نيست . اينها هم مثل بابيهاى فرنگ مىباشند . در حقيقت آزادىطلب و قانون‌طلب بايد گفت . « سوسياليست » و « نهيليست » و « اناركيست » مىباشند .\r\n\r\nدفع شر ظالم\r\nهركس چيزى پرسيده جوابى مسكت داده . كشيكچىباشى تف به رويش انداخته بوده گفته است چه كارى بود كردى . جواب با كمال تشدد و قوت‌قلب داده حيف است از شما كه به روى من تف اندازى . من دفع شر ظالم كردم . كفرى از ميان اسلام بر طرف نمودم . هيچ خودش را نباخته با كمال رشادت حرف مىزند . از روى بصيرت و آگاهى تكلم مىكند .\r\n\r\n","description":"","footnote":"","page_name":" 943 ","page_number":943},
  {"content":"\r\n\r\n\r\nمذاكرهء صاحب‌جمع با ميرزا رضا\r\nصاحب‌جمع مىگفت من و چند نفر ديگر محض تحقيق به فرمودهء صدراعظم نزدش رفتيم . آن چند نفر بناى سرزنش و فحش را گذاشتند . گفت عجب اشخاصى را محض تحقيق فرستاده‌اند . شماها تماما بىعقل و بچه هستيد برويد بيرون . يك نفر از شما بماند . من چند دقيقه با او تكلم مىكنم هر آينه او را عاقل ديدم مطلب را خواهم گفت . مرا منتخب كردند نشستم . بنا كرد حرفهاى بزرگ زدن . ديدم اين تحقيق و حرفهاى او باعث خطر جانى و مالى است . بلند شده گفتم من هم عذر مىخواهم . گفت دانستم كه عاقلى .\r\n\r\nحرفهاى ميرزا رضا\r\nمعتمد الدوله مىگفت ديگران گفتند كه مثل زد براى او كه شنيده‌اى آخوندى بود و شاگردى و هميشه شاگرد دعا مىكرد خدايا آخوند مرا بكش . آخوند گفت دعا كن پدر و مادرت بميرند و الا من نباشم ديگرى . حالا اين شاه را كشتى شاه ديگر . گفت او را هم مىكشند . گفتم ديگرى . گفت آن را هم . گفتم تا كى . گفت تا وقتى كه اين قواعد و رسومات بىمعنى باقى است . بعد عصاى خودم را به سرش زدم . نگاه كرده گفت گمان مىكردم مردى ، حالا فهميدم كه زنى . اين كارهاى زنانه چيست . در اول گفته بوده الحمد لله شاه بهتر است و طپانچه به دستش خورده . گفته است اگر من زدم مىدانم كجا خورده و همان ساعت تمام شد و شرش كنده شد .\r\nبه صدراعظم پيغام داده كه من شخص بزرگى هستم . من كشندهء ناصر الدين شاه هستم . نمىتوانم نان و پنير بخورم . دندان‌درد و گوش‌درد زحمتم مىدهد . غذاهاى خوب كباب و آبگوشت براى من روانه كنيد . جراح بفرستيد گوش مرا معالجه كند .\r\nصدراعظم جراح فرستاد و قدغن كرد غذاى خوب دهند تلف نشود تا ورود شاه .\r\n\r\nفحش‌هاى ميرزا رضا به امين الدوله\r\nامين الدوله به ملاقات او رفته بود . با آن قر و غمزه دستهاى خودش را به همديگر ماليده گفته است خير نبينى چه كارى بود كردى . از قضا صبح خيلى به ديدن رفته بودند و فحش داده بودند . اوقات ميرزا رضا تلخ شده بود . فورا جواب داده « خير نديدى گور پدرت . . . برو دور شو . . . چه از جانم مىخواهيد . » امين الدوله فرار كرد . ديگر قدغن شد در را بستند كسى نرود .\r\n\r\nوضع ميرزا رضا\r\nسياه چهرهء لاغر ، دماغ كشيده ، ميان‌بالا است . عمرش چهل و پنج سال است . اما از چشمش پيداست كه . . . مىباشد . زن خود را چندى قبل طلاق داده .\r\nمىگويند پسر خودش را هم سر بريده . هم امتحانى از قوت قلب و جرأت و\r\n\r\n","description":"","footnote":"","page_name":" 944 ","page_number":944},
  {"content":"\r\n\r\nدلدارى خود نموده ، هم بعد از خودش گرفتار نشوند . مادرى داشته معلوم نيست هست يا مفقود الاثر است . نمىدانم چه دل و زهره‌اى دارد كه ابدا تفاوتى در حالش پيدا نشد . مسجع و مقفى صحيح و مربوط حرف مىزند . حقيقت دل اين شخص ديدن دارد و بايد مثل فرنگستان تشريح كرد و تماشا نمود . از همچو اشخاص اين نوع كارهاى بزرگ سر مىزند . خداوند اهل ايران و سلاطين آن را از شر اين فرقهء جديد محافظت كند . فسبحان الذى لا يموت . اين جشن و سرور به عزا و سوگوارى مبدل شد . از اين مردن دل وضيع و شريف مىسوزد .\r\n\r\nناصر الدين شاه\r\nتولد شاه در ششم صفر المظفر سنهء 1247 هجرى ، درست شصت و هفت سال تمام از عمر مبارك گذشته بود . جلوس شاهنشاه شهيد در دار السلطنهء تبريز روز يكشنبه هيجدهم شهر شوال سنهء 1264 ، جلوس مسعود در تخت‌گاه سلطنت در دار الخلافهء طهران در شب بيست و دوم شهر ذيقعدة الحرام سنهء 1264 كه چهل و نه سال و چهار روز كم در كمال استقلال و عظمت و جلال سلطنت فرمودند . در جوانى و تركيب يگانهء اين زمان بودند . دو ذرع تمام قد شاه بود و همه چيز با آن قد تناسب داشت . فقط در ميان اعضاء صورت دماغ شاه قدرى كشيده بود . خداوند در تركيب و اندام او نقص قرار نداده بود ، خط را خوب مىنوشتند . نقاشى مىدانستند . زبان فرانسه خوانده بودند ، اما خوب تكلم نمىفرمودند . لغت بهتر بلد بودند . از علوم جغرافيا و تاريخ خوانده بودند .\r\nروىهم‌رفته باكمال بودند . شعر مىفرمودند و بعضى اشعارشان بسيار خوب است .\r\n\r\nمزاج شاه\r\nبنيه و مزاج شاه را هيچ كس در روى كره نداشت . چنانچه حضور داشتم كه حكيمباشى طولزان فرانسوى كه مدت سى و هفت سال شمسى است سفرا و حضرا در ركاب مبارك است و يكى از محارم وجود مسعود بود به صدراعظم عرض مىكرد در روى كرهء زمين اگر دو معدهء صحيح باشد اول معدهء شاه است . من يقين دارم اگر آهن و سرب بخورند همين‌قدر كه به معده داخل شود فورا آب شده و هضم مىشود .\r\nدفعهء ديگر مىگفت كه كوهها زيروزبر شده ، جنگلها كم و زياد شده ، معادن دنيا آشكارا و پنهان شده ، انقلابات بيشمار در اين مدت روى داده ، چيزى كه فرق نكرده و توفير نخواهد كرد مزاج و معدهء شاه است كه روزبه‌روز بهتر مىشود و همچو معده در ربع مسكون ديده نشده است .\r\n\r\nبيمارى و شاه !\r\nدر اين شصت و هفت سال تمام چهار روز تمام شاه ناخوش نشد . دو مسهل و دوا نخورد . پنج روز غذاى معين ميل نفرمود . ناخوشى عمدهء شاه فقط سرماخوردگى و زكام بود و گاهى خون آمدن از بواسير . ديگر هيچ مرض و ناخوشى نگرفت . مراجعت\r\n\r\n","description":"","footnote":"","page_name":" 945 ","page_number":945},
  {"content":"\r\n\r\nاز سفر سيم فرنگ هم در چهار فرسنگى تبريز منزل باسمنج سه روز اسهال گرفت كه فوريه طبيب فرنگى « لودانم » داد و اين چند قطره « لودانم » عمده دوا و چيز بزرگى بود كه در اين شصت سال ميل فرموده بودند و هميشه يادداشتند و بعد از خوردن « لودانم » و رفتن طبيب حكم فرمودند هندوانه زياد آورده ميل فرمودند و هرچه گفتند به جائى نرسيد . فرموده بودند اين معالجات بيمعنى است . من خودم بهتر از مزاج خودم اطلاع دارم . خوردن همان و خوب شدن همان بود .\r\n\r\nغذا و لباس\r\nهمه چيز را داخل هم ميل مىفرمودند و از تداخل ابدا اجتناب نمىكردند . الان ناهار ميل فرموده بودند نيم ساعت ديگر هندوانه ، بستنى ، خربوزه مىخوردند . مزاج شاه حكايت غريبى است . ظن اغلب مردم و غالب اطباء است كه هرآينه به شاه گلوله نزده بودند سى سال بل چهل سال تمام به همين قوت مزاج باقى مىماندند . از وقت تير خوردن تا ساعت سه از شب رفته بدن گرم بود و خون مىآمد . خود اين دليلى واضح است كه اين بنيه و مزاج يقينا تا چهل سال ديگر تحليل نمىرفت و باقى بود . سوارى زياد مىفرمودند . راه خيلى مىرفتند . لباس خز و سنجاب در تمام سال بر مىفرمودند .\r\nزمستان نزديك آتش و اطاق گرم هرگز نمىنشستند . اما قريب پانزده بيست تكه لباس روىهم مىپوشيدند ، از پيراهنهاى كلك « 1 » و ترمه و پوست و غيره . قواى شاه ابدا با روز جوانى فرقى نكرده بود . در اين سن ميل شاه به سيمين بدنان زيادتر بود تا جوانهاى چهارده و شانزده ساله . كدام جوان مىتواند در تمام سال شبى با يك زن و دو زن صحبت كند . هيچ پادشاهى و هيچ سلطانى از اول دنيا تاكنون به مثل او عيش و راحتى نكرد . يك ساعت راحتى و سلامت مزاج او با تمام عمر خسروپرويز و هارون الرشيد و مأمون برابر بود .\r\nخيلى از مطالبى كه متعلق به شاه است در همين روزنامه نوشته شد تا خواننده به اين نقطه برسد آگاهى حاصل خواهد نمود . محتاج به تكرار نيست .\r\n\r\nفرزندان شاه\r\nسواى اعليحضرت مظفر الدين شاه و نايب السلطنه ( تولد 1272 ) و ظل السلطان ( تولد 1266 ) چهار پسر ديگر سالار السلطنه ( تولد 1290 ) ، ركن السلطنه ( تولد 1301 ) ، يمين السلطنه ( تولد 1308 ) ، عضد السلطنه ( 1308 ) باقى است . سيزده دختر اسامى آنها در سالنامه‌ها درج است . البته به قدر بيست پسر و دختر كوچك و بزرگ از شاه مرحوم شده است كه اسامى اغلب آنها را نمىدانم .\r\n چو از سرو بن دور شد آفتاب * سر شهريار اندر آمد به خواب\r\nچه خوابى كه چندين زمانه گذشت * نه‌جنبيد هرگز نه بيدار گشت \r\n\r\n\r\n","description":"","footnote":"\r\n( 1 ) - ( - كرك )\r\n","page_name":" 946 ","page_number":946},
  {"content":"\r\n\r\nدوشنبه 20 ذيقعده - صبح را درب خانه رفتم . تمام شاهزادگان و رجال و امراء جمع بودند . صدراعظم شب و روز آنجا است و حقيقت خوب منظم كرده ، كفايت خوبى به خرج داد . پول مثل ريگ مىدهد و كارها بيشتر بواسطهء پول نظم گرفته .\r\n\r\nنظم و امنيت - شاه‌ميرى !\r\nرفتيم تكيه . اغلب علماء آمده بودند . پائين « دير » روى سكو فرش انداخته بودند .\r\nدورتادور محترمين و علما نشسته . هريك از علما كه مىآمدند اول از پله‌ها بالا رفته سر مقبره فاتحه خوانده بعد پائين مىآمدند و جلوس مىكردند . سالار السلطنه و ركن السلطنه آمده بودند . جزوه دست هركس بود و قرائت مىكرد . عكاس شاهى چند شيشه عكس از مجلس و مقبره برداشت . مقبره را هم بسيار مزين و قشنگ با گلها و شمعدانها زينت داده‌اند . خوب مرد و خوب عزادارى شد . براى هيچ‌يك از پادشاهان اين قسم عزادارى نشد . هميشه نعش سلاطين مخفى بود و تا سى چهل روز كسى نمىدانست . شهر و دهات برهم مىخورد . الحمد لله كار به دست يكى است و طورى نظم و امنيت موجود است كه ما فوق آن متصور نيست . مثل اين است كه در پاريس و انگليس شاهى مرده باشد . تمام كارها از روى قاعده و تمدن صورت گرفته .\r\n\r\nدانائى و خوددارى اتابك\r\nاز انبار گندم دادند و قورق بوتهء دوشان‌تپه را اجازه دادند براى خبازخانه ببرند . به سرباز و توپچى دو روز است جيره مىدهند . صدراعظم از خود پول داد و تمام را سفيد مىدهند . آقا پولها را خورده و حالا اميريه نشسته ، تا كى پس بگيرند .\r\nيك قدرى قوت قلب صدراعظم را به اين پايه رسانيد . اگر او هم واهمه كرده كنج پارك خزيده بود ديگرى جلو مىافتاد . خيلى صدمات و زحمات كشيد . در تمام كارها عقل كرد . همان آوردن شاه به آن قسم كه نوشتيم كم نبود . در آن موقع همه چيز فراموش شخص مىشود تا وقتى كه تمام كارها را منظم نكرد و همه‌جا را قراول نگذاشت و مهر نكرد كلاه خود را زمين نزد . گريه و اضطراب ننمود . پس از آنكه شاه را شستند و كفن كردند روى پاى شاه افتاده گريه و زارى نمود و آن وقت سه ساعت از شب گذشته بود . اين مدت خوددارى كرد و دم نزد و حال آن‌كه هركس رسيد لدى الورود كلاه خود را زمين زده آهنگ فغان و زارى كرد . مثل اين است كه چهار پنج مرتبه اين كار را كرده و در عهد او چندين شاه فوت شده .\r\n\r\nاگر مهدعليا بود\r\nجهت ديگر استقامت نظم نبودن والدهء شاه است كه چهار سال قبل فوت شد و الا اوامر و نواهى مهدعليا احدى را آسوده نمىگذاشت . مثلا آن مرحومه ( والدهء ناصر الدين شاه كه كارها و تفصيلات او را همه كس مىداند ) پرده كشيده خانم « چليك و چليك » تشريف آورده خطابات و دستور العمل‌هاى لغو بيمعنى مىداد كه هريك اسباب\r\n\r\n","description":"","footnote":"","page_name":" 947 ","page_number":947},
  {"content":"\r\n\r\nبىنظمى شهرى بود و هيچ كس را ياراى دم‌زدن نبود . خصوصا آن كرم‌ريزى زنانه با هووها و آقاى نايب السلطنه همان حكايت ملك‌آرا و مادرش مىشد . باغبانباشى را به دار مىكشيد . ماهرخسار را شكم مىدريد ، حضرت قدسيه را طناب مىانداخت .\r\nمعلوم است كار هووها و گرفتن آدمهاى آنها و تاراج اموال آنها چقدرها باعث بىنظمى بود . تصور اين مطلب خود دليلى واضح و آشكار است . هر دقيقه خواجه‌سرايان چيزى مىگفتند و متصل صدراعظم يا ديگرى را احضار كرده مطلبى و امرى مىكرد . تا شاه برسد كارها تمام بود . عقل و اندازهء تحمل زن هم معلوم است .\r\n\r\nخلاصى از دست نايب السلطنه\r\nآقاى نايب السلطنه هم در ميانه نيست و بهتر نظم گرفته است .\r\nمردم براى شاه خيلى غمگين هستند خصوصا براى خاطر اين جشن و مىگويند آخر به اين آرزو نرسيد و به دلش ماند . اما بواسطهء كارهاى نايب السلطنه و اميد عزل او اندكى دلهاى خود را تسكين مىدهند . براى همين گوشت و قصابخانه چه حيله‌ها به كار برده بود و يقينا ماليات قصابخانه را برقرار مىكرد . در هر كارى همين‌طور خون مردم طهران را شيشه كرده بود . گرم كار بود و مستقل . هرچه خواست در اين مدت كرد . يك نفر راضى نيست . تمام مردم تف و لعنت مىفرستند . باعث قتل شاه هم او را مىدانند . از صدراعظم خيلى راضى [ اند 
  ] . مردم امير و كارهاى او را فراموش كرده‌اند . بزرگ و كوچك دعا مىكنند .\r\n\r\nجلوس مظفر الدين شاه\r\nبارى رشتهء سخن طولانى شد ، از مطلب وامانديم . روز شنبه هيجدهم اعليحضرت مظفر الدين شاه در دار السلطنهء تبريز جلوس فرموده يكصد و چهارده تير توپ شليك كردند . شمشير الماس را نظام العلماء به كمر مبارك بست . مىگفتند براى آن‌كه يكصد و چهارده سال است سلاطين قاجار سلطنت و حكمرانى مىكنند به آن واسطه يكصد و چهارده تير توپ شليك كردند . يعنى اين‌جا اين قسم تصورات كردند و حال آن‌كه صحيح نيست و قاجاريه يكصد و بيست سال است ، از آقا محمد شاه شهيد تاكنون سلطنت كرده‌اند .\r\nاگر از محمد حسن خان بگيرند خيلى زيادتر است و حال آن‌كه از او هم بايد حساب كرد . چه در ايام حيات جنگها كرد و شهرها گرفت . حقيقتا اول سلطان اين سلسلهء جليله است . تنها آقا محمد شاه شهيد رسما جلوس كرد و اسم پادشاهى به خود گذاشت .\r\nاما براى خاطر قدمت و طول سلطنت حتى المقدور بايد از محمد حسن خان گرفت و درست هم هست . شخصى بود و كارهاى بزرگ كرد و بواسطهء او اين سلطنت به آقا محمد خان شهيد رسيد .\r\nاز بس جمعيت جمع شده بود و آخوندها زياد شدند اغلبى براى ناهار به منزلها رفتند . با شريكه و افخم الدوله خانهء محمد ميرزا رفتيم . ناهار خورده تا عصر آنجا بوديم بعد منزل آمديم .\r\n\r\n","description":"","footnote":"","page_name":" 948 ","page_number":948},
  {"content":"\r\n\r\n\r\nمراسم رسمى\r\nسه‌شنبه 21 - درب خانه رفتم . صبح يك مرتبه سر مقبره رفته ناهار در عمارت شمس العماره خورديم . بعد از ناهار اهل نظام را كلا براى مقبره خبر كرده بودند .\r\nچهار ساعت به غروب مانده تماما با لباس رسمى و دسته‌هاى موزيكانچى وارد باغ شدند . صدراعظم و شاهزادگان عظام و وزراء كرام روى همان سكو پشت به مقبره پائين پله ايستادند . صاحب‌منصبان بزرگ روى تخت وسط تكيه ، ساير صاحب‌منصبان تا نايب دور تخت ، موزيكانچيها هم دور آنها . مدتى موزيك عزا زدند و انقلاب و گريهء شديدى به مردم دست داد . خصوصا صاحب‌منصبان ترك و موزيكانچيهاى ترك آشوب غريبى كردند . دم‌به‌دم تركها مىگفتند « آقام واى » پس از گريهء زياد موزيك ساكت شد . گريه مهلت نمىداد كه صدراعظم نطقى كند . خودى آماده كرده گفت يعنى به اين مضمونها . از جانب اعليحضرت شاه به شما تسليت مىگويم و اين‌كه در اين مدت خدمت كرده و باعث نظم شهر شديد بسيار مشعوف‌اند . اميدوارم تا جان در بدن داريد همين‌طور باشيد . با اين‌كه نطاق غريبى است و خيلى خوب حرف مىزند امروز برعكس شد و خوب از عهدهء نطق برنيامد . ايستى كرده و فرمودند : در حضور اين شاه تعهد كنيد كه به اعليحضرت مظفر الدين شاه خيانت نكنيد و تا قطرهء خون آخر خود خدمت‌گزار و جان‌فشان باشيد . حالا در اين موقع يك نفر از آن سران سپاه و سردارهاى اكرم و افخم و امجد و غيره و غيره مىبايست در جواب صدراعظم نطقى كند و از طرف جمع آنها اطمينان بدهد و قسم ياد كند از احدى صدا درنيامد . نه اين‌كه گمان كنيد نخواستند بگويند خير از اين قواعد عارى [ اند 
  ] و ياد ندارند . به هم‌ديگر نگاه كردند . نظام الدوله با آن هيكل و تركيب دستى تكان داد و گفت « كى كرده خودت كردى » . اين جواب را تا غروب مردم مىگفتند و خنده مىكردند . بعد فرمودند موزيك سلام به جهت مظفر الدين شاه بزنيد . يك‌مرتبه تمام دسته‌جات موزيك سلام زدند و سه مرتبه شاهنشاه « ساق‌اسون » گفتند اما نه به يك صدا و به يك آهنگ ، خيلى مغشوش و بد . بعد موزيك دفيله زده از جلوى حضرات گذشتند . دست صدراعظم از اول تا به آخر بالا بود تا تمام آنها رد شدند . بعد از رفتن آنها صاحب‌منصبانى كه همراه نظم السلطنه از آذربايجان براى تهنيت جشن آمده بودند با موزيك وارد شدند . همان مطالب را قدرى مختصرتر صدراعظم تقرير كرد . سرتيپ تركى [ كه 
  ] ريش‌سفيد داشت جلو آمده گفت در ايام حيات شاه كه نشد جان و خون خود را در راه او نثار كنيم پس حالا اجازه التفات كنيد خود را به دور قبر او بگردانيم تا اسباب تسكين قلب مجروح ما شود . موزيك زدند گريهء شديد به مردم عارض شد . دفيله كرده رفتند . به منازل خود آمديم .\r\n\r\nعاقبت جشن\r\nدر تمام كاروانسراها و مساجد و بازارها ختم گذاشته‌اند . فوج و سوار در\r\n\r\n","description":"","footnote":"","page_name":" 949 ","page_number":949},
  {"content":"\r\n\r\nتمام شهر و بيرون شهر در گردش است . از بيرونها خبرهاى اراجيف زياد مىدهند .\r\nاما شهر به حمد الله امنيت است . امشب شب اول جشن و چراغان باغ و مهمانى فرنگيها بود . « پرگرام » جشن چاپ شده و خوانديم . خانهء حضرت و الا هست . عجب خيالات كرده بودند . چه قسم برهم خورد كه خداوند نصيب هيچ كس نكند .\r\n\r\nپردهء شاه\r\nپنجشنبه 23 ذيقعده - امروز درب خانه رفتم تازه‌اى نبود . ديروز تجار سر مقبره آمده بودند ، امروز خوانين قاجار . بعد فراشها يك پرده نقاشى بزرگ شاه را بالاى مقبره نصب كرده‌اند . سردارى مشكى ، يقهء خز ، كلاه و جيقه زده‌اند . خيلى شبيه است . بيشتر اسباب رقت آن پرده مىشود . پرده‌اى به اين شباهت كمتر از شاه ديده‌ام .\r\n\r\nصديق الدوله و نانوا\r\nاز بيرونها خيلى خبرها مىدهند . گوشت خيلى كم است نان هم ، و حال آن‌كه گندم دادند و بوته مفت شد . گران است . صديق الدوله شب و روز جلوى دكان خواجه ميناس ارمنى براى خودش تجيرى كشيده و جائى درست كرده . گفتند پريروز در شهر مىگشت و به نان و گوشت رسيدگى مىكرد . به نانوا گفته بود نانواى پدرسوخته از آن‌كه مىترسيديم گريخت . پدرت را درمىآورم . توى آتش مىگذارم تا كباب شوى .\r\nمقصود نايب السلطنه است . به آن لهجهء مازندرانى « گريخت » را خيلى بامزه گفته بود .\r\nقزاقها خوب مواظبتى در نظم شهر دارند . در تمام شهر و اطراف شهر متصل در گردش هستند به نظم و قاعده . هركس بلند حرف بزند دستگير مىشود . شب تا صبح گردش مىكنند . سر قبر آقا كه در اين ايام از دست قاطرچيها روز روشن كسى تنها جرئت عبور نداشت حالا قزاقها طورى منظم كرده‌اند كه نصف‌شب تنها مىشود عبور كرد .\r\nآقا اميريه ، اجزاء تمام گرد صدراعظم . صبحها ميدان هست . شاهنشاه هنوز بيرون نيامده‌اند . صدراعظم مىفرمود گمان مىكنم از بىكفايتى آدمهايش است ، و الا آنقدر طول و تفصيل نداشت . جيرهء خوبى به افواج مىدهند تا حال همچو پول نديده بودند .\r\n\r\nاعزام ملك‌آرا\r\nاز تبريز مقرر شد حضرت و الا ملك‌آرا تشريف ببرند ليكن ده روز پس از تاجگذارى . نامه‌ها را تبريز فرستادند عوض كنند . مشكل به اين زودى برسد و گمان مىكنم ملك‌آرا به پطر برود . به تماشاى تاجگذارى نمىرسد ، اما پطر را خواهد ديد .\r\nبعضيها هم اين رفتن را صحيح نمىدانند . مىگويند اگر براى اعلان سلطنت هم باشد خوب است ديگرى را روانه كنند . برادر شاه شهيد كه الان عزادار است شايسته نيست برود . مثل اين‌كه آنها يك نفر جنرال روانه كردند و در هيچ دولتى رسم نيست .\r\nاينها محض اين‌كه ملك‌آرا پولى گرفته و تهيه ديده حالا اگر ديگرى تعيين شود لابد\r\n\r\n","description":"","footnote":"","page_name":" 950 ","page_number":950},
  {"content":"\r\n\r\nمخارج ديگرى دارد و از حضرت و الا هم نمىشود اين پول را پس گرفت اين قسم امر فرمودند .\r\n\r\nماده تاريخ صديق حضرت\r\nصديق حضرت ابراهيم خان مشهور به « چرتى » ( شاه شهيد به پدر و پسر چرتى مىفرمودند ) مرثيه و ماده تاريخى گفته بود بسيار روان و خوب كه هرگز از اين هيكل كسى مترصد اين قسم شعر نبود . ديگران هم بسيار گفته‌اند . بعضى از آنها نوشته خواهد شد انشاء الله تعالى . اين اشعار صديق خلوت را قرار شد در روزنامه درج كنند .\r\nدر جواب عريضهء تلگرافى حضرت و الا شاه جواب خوبى اظهار التفات زده بودند و مقرر شده بود شب و روز درب خانه حاضر شوند .\r\n\r\nتلگراف ظل السلطان\r\nظل السلطان در جواب دستخط تلگرافى شاه تلگرافى كرده بود به توسط صدراعظم قريب دو ورق ، خيلى خوش عبارت و فصيح . حضرت و الا خوانده بودند . ديگر آنچه از پير استاد ياد داشته به كار برده بود . در آخر هم [ گفته 
  ] اگر اين غلام بيمقدار بايد مأمور به همين خدمت باشد پس فرمان و خلعت زودتر فرستاده شود كه بيشتر اسباب پيشرفت كار است .\r\nبه همين تلگراف كارش پيشرفت كرد و حكم شد از طهران خلعت فرستاده شود . صدراعظم مىفرمودند من از اول اين شاهزاده را عاقل مىدانستم . از قرارى كه شهرت دارد يكصد هزار تومان هم تلگرافا به بانك تبريز حواله داده كه به اسم مباركباد تقديم خاكپاى مبارك كنند . ظل السلطان در وقتى كه داراى آن مشاغل و اقتدارها بود شمشيرى درست كرده بود و اسمش را « مظفر الدين كش » گذاشته بود .\r\nشهرت كرد به گوش شاه شهيد و مظفر الدين شاه هم رسيد . از اين قبيل كارها خيلى كرد و گفت . شكر بايد كرد كه آن اقتدار از ميانه رفت و الا حالا مردم گرفتار بودند .\r\nحالا نمىدانم كار اين مظفر الدين كش به كجا برسد . آن‌چه بود و اين عريضه و تقديمات چيست . دنيا دار مكافات است .\r\n\r\nوضع نايب السلطنه\r\nشاه تلگرافى كه به آقاى نايب السلطنه زده بود عنوان كامران ميرزا بوده . معلوم نيست لقب را به كدام شاهزاده مرحمت فرموده‌اند . سابقا ميانهء نايب السلطنه با وليعهد خوب بود . سال گذشته كه شاه طهران آمد نايب السلطنه خيلى كارهاى لغو بيمعنى كرد كه شاه رنجيد . برخى از آن مطالب را نوشته‌ام . در اين ايام هم آقا اصرارى داشت كه وليعهد عنوان كاغذ « فدايت شوم » مرقوم دارد . وليعهد هم فرموده بودند فرقى نمىكند « فدايت شوم » بنويسيد . ديگر از بعضى كارهاى باطنى خبر ندارم .\r\nاز فرار نايب السلطنه معلوم مىشود كه چيزى هست و خودش از كارهاى خودش بهتر\r\n\r\n","description":"","footnote":"","page_name":" 951 ","page_number":951},
  {"content":"\r\n\r\nاطلاع دارد كه به محض استماع اين خبر همه چيز را ترك كرد .\r\n\r\nصد و چهارده توپ\r\nجمعه 24 ذيقعده - منزل بودم . اول قرار بود امروز صدراعظم و شاهزادگان عظام و ساير طبقات نوكر در مسجد شاه حضور به‌هم رسانيده خطبه خوانده سكه بزنند .\r\nبعد موقوف شد . به همان حضور امام جمعه و اهل شهر قناعت شد . جار زدند مردم حاضر شدند . بعد از خطبه كه به نام نامى اعليحضرت مظفر الدين شاه قاجار قرائت شد يكصد و چهارده تير شليك كردند . اين صداى توپ مردم شهر را به هيجان آورد .\r\nنمىدانم نايب السلطنه چه حالى پيدا كرد . هر تير به جائى خورد ، توپ آخر به جگرش .\r\nباز زنده شد تا از توپهاى آتيه هم نصيب و بهره ببرد . حق دارد . خيلى از اين توپها به مردم زد . شاه هنوز بيرون نيامده تهيهء زيادى براى خروج ديده‌اند . مىگويند دوازده فوج همراه خواهد آورد .\r\nباغ صفائى گرفته اما نه بطور كامل . آب امسال گران شده يعنى دو نفر پدرسوخته ميان افتاده و هرچه ميل دارند مىگويند . هيچ كس نيست قرارى براى آب شهر بگذارد . سال گذشته پانزده تومان دادم امسال سى تومان سفيد مىخواهند .\r\n\r\nپول سياه\r\nپول سياه مغشوش شده ديگر بانك قبول نمىكند . همان دو روز بود . صرف سفيد سه هزار رسيده . در كاشان و اصفهان و قم و يزد يك تومان سفيد دو تومان سياه است ، هر قرانى چهل شاهى . ليكن از كاشان اطلاع كامل دارم كه يك تومان سفيد دو تومان و نيم سياه است . هر قرانى چهل و پنج شاهى [ شده 
  ] و هيچ كس قبول نمىكند .\r\nهمدان و ملاير و كرمانشاهان دو تومانى دو تومان است . ناصر الدين شاه خوب وقتى شهيد شد . اول بدبختى ايران است . تا دم موت اقبال شخصى و هواى نفس با او همراهى كرد . در حقيقت كامرانى و عيش را اول شخص بود و در عالم هيچ سلطانى به مثل او نبود . كم‌كم روز بد ايران است . به مرگ غير مترقبه وفات كرد . مشهور است از قيصر روم پرسيدند چه مرگى براى انسان خوب‌تر است . گفت مرگى كه انسان مترقب نباشد . در كمال خوشبختى و اقبال مرد . مىشود باور كرد در شصت و هفت سال تمام يك روز تب نكرد و يك فنجان دوا نخورد و يك غذاى ملين و شوربا نخورد . من‌بعد اين مندرجات ماها افسانه و خيال به نظر خواهد آمد . درست ملاحظه كنيم همين‌طور هم هست . اما صد يك آن را اشاره نكرديم و تمام را به اختصار و اشاره نوشتيم . مشت نشانهء خروار است .\r\n\r\nمهر شاه تازه\r\nسه‌شنبه 28 - روز جمعه براى شاه هم مهرى كندند و قريب سه هزار تومان هم همان روز در ضرابخانه سكه زدند . سجع مهر خيليها گفته بودند . صدراعظم ميانهء\r\n\r\n","description":"","footnote":"","page_name":" 952 ","page_number":952},
  {"content":"\r\n\r\nآنها شعر محيط شيرازى را منتخب كرد و حال آن‌كه خوب نيست و گمان دارم توفير كند .\r\n رسيد كوكب فتح و ظفر بعون الله * گرفت خاتم شاهى مظفر الدين شاه \r\nرسيد را دميد كردند .\r\nلازم شد سجع مهر سايرين را هم بنويسم . سجع مهر آقا محمد شاه شهيد را درست نمىدانم . مهر فتحعلى شاه مبرور اين شعر است :\r\n گرفت خاتم شاهى به لطف لم‌يزلى * قرار در كف شاه زمانه فتحعلى \r\n* * *\r\n شكوه ملك و ملت رونق آئين و دين آمد * محمد شاه غازى صاحب تاج و نگين آمد \r\n* * *\r\n صيت داد و معدلت از ماه تا ماهى گرفت * تا كه دست ناصر الدين خاتم شاهى گرفت \r\nسجع مهر محمد شاه طاب‌ثراه را قائم‌مقام مرحوم گفته . مال شاه شهيد را محمود خان ملك الشعراء كاشانى در زمان پدر خودش محمد حسن خان ملك الشعراء انشاد كرده . مىگفت پس از آن‌كه پسند پدرم افتاد از جانب خود جلوه داد . من هم هيچ نگفتم . مهدعليا دويست تومان انعام داد . من هم نگذاشتم خودش بردارد . هرطور بود گرفتم . الحق سجع مهر محمد شاه مبرور و شاه شهيد مغفور هيچ نسبت به ساير ندارد و بسيار خوب گفته‌اند .\r\n\r\nمقبرهء شاه كجا باشد ؟ منطق اتابك\r\nدرب‌خانه رفتم همه بودند . خيلى بيشتر از ايام گذشته صحبت مىشد . باران قطره‌قطره مىآمد . بهار امسال امتدادى به‌هم رسانيده . آقاى عماد السلطنه ، افخم الدوله ، محمد حسن ميرزا بودند . مقبرهء شاه را هم قرار شد در همان جائى كه زمين خورده‌اند درست كنند يعنى قبر فروغ السلطنه را هم جزو آن مسجد زنانه كرده بناى محكم عالى درست كنند . ده هزار تومان صدراعظم قرض كرده داد . مقصود از قرض « حليت » آن است . جهانسوز ميرزا اصرارى داشت كه نعش شاه را نجف اشرف ببرند . مجد الدوله هم مىگفت بلى شاه هميشه مىفرمودند بعد از دويست سال بروم نجف . آن وقت بپرم آسمان بروم . بواسطهء آن فرموده كه از نجف بپرم خوب است آنجا ببرند . صدراعظم فرمود رسم نيست نعش پادشاهى را به ولايت ديگرى ببرند . حضرت و الا ملك‌آرا هم سخت ايستاد كه در سر مقبرهء آقا محمد شاه شهيد كه در نجف است شب يك دانه شمعدان مسى روشن نيست و هرگز آن‌طور شئونات كه در حضرت عبد العظيم و قم براى مقبرهء سلاطين موجود است آنجا نخواهد بود . حضرت عبد العظيم هم به مراتب از قم بهتر است . حالا جهانسوز ميرزا عصاى خودش را به شانه گذاشته و سرش را متصل تكان مىدهد و مىگويد خير نجف نجف . رو به مجد الدوله مىكند البته آنجا البته بهتر است . به جائى نرسيد . حكم نوشته شد پول داده شد رفتند كه نقشه كشيده مشغول ساختمان بشوند .\r\n\r\n","description":"","footnote":"","page_name":" 953 ","page_number":953},
  {"content":"\r\n\r\n\r\nخوابهاى افراد دربارهء شاه\r\nخوابها و حكايتها از شاه و ديگران نقل مىكنند . شاه را مىگويند چند شب قبل از شهادت خواب ديده بود صحراى پرخون است و اسب ميان آن تاخت كرده .\r\nديگرى طشتى پرخون در جلوى خود در خواب ديده كه به آن طشت نگاه مىكرده است .\r\nديگرى خوابى بود كه نوشتيم .\r\nاز حاجى ميرزا حسن آشتيانى خوابى نقل مىكنند كه سه سال قبل ديده بود كه حضرت امير المؤمنين فرموده است شاه شهيد را بگو بيايد . او رفته و ناصر الدين شاه را صدا كرده خدمت آن حضرت مىبرد . و اين خواب را در پشت كتابى يادداشت مىكند .\r\nخواب ديگرى از سهم السلطنه ذو الفقار خان ميرآخور حضرت نايب السلطنه نقل مىكنند ، يعنى لقمان الملك طبيب مىگفت . همان روز جمعه صبح كه درب خانهء حضرت و الا بوديم و اين واقعه پنج ساعت بعد واقع شد سهم السلطنه خوابى حكايت كرد كه ديشب ديده‌ام . مجلسى است منبر بزرگى گذاشته‌اند . حضرت رسول ( ص ) و حضرت امير ( ع ) و حضرت عيسى در روى منبر ايستاده‌اند من هرچه كردم كه بتوانم داخل آن جمعيت بشوم ممكن نشد . بعد از بعضيها پرسيدم كه چه حكايت بود و چه فرمودند گفتند حضرت رسول ( ص ) مظفر الدين شاه را صدا كردند و فرمودند كارها با اوست .\r\nفورا بيدار شدم .\r\n\r\nخواب عماد السلطنه\r\nبگذريم از اين خوابهاى مفصل كه شخص من يقين ندارم ، تمام نقل‌قول است .\r\nاما خوابى كه من يقين دارم و مثل اين است كه من ديده‌ام و قبل از وقت شنيدم اين است . آقاى عماد السلطنه در شب 17 جمادى الاولى خواب ديدند و به من و حضرت و الا و افخم الدوله فرمودند يعنى دو روز بعد از آن ، در اطاق پنج‌درى رو مغرب در اندرون ، من بالاى اطاق نشسته و عين السلطنه پائين اطاق ايستاده . « جناب » مرحوم كنار بخارى نشسته . من گفتم « جناب » تو كه مرده‌اى اينجا چه كار مىكنى ؟ گفت روح من كه نمرده ، با آن وقت فرقى ندارم . بعد مجلس تغيير كرده ديدم جناب دم در اطاق نشسته ، عين السلطنه گوشهء اطاق . من بلند شده آمدم جلوى جناب همان‌طورها كه رسم بود و ديده بوديد دستم را جلوى دهن جناب بردم نمىدانم از كجا اين اراده و سؤال به من الهام شد . تكان دادم كه جناب تو مرده‌اى از همه چيز خبر دارى ، اين شاه چه وقت مرحوم مىشود . سرش را بالا كرده به من نگاهى كرد . بعد دست خود را بلند كرده پنجهء خود را گشود و دست ديگر روى زانويش بود و يك انگشت خود را گشاده و دراز كرده بود گفت اين‌قدر . من بيدار شدم گفتم عجب خوابى ديدم . البته اضغاث و احلام بوده . بعد در پشت كتاب نوشتم . گفتم يا شش هفته يا شش ماه يا شش سال يا به كلى دروغ خواهد شد . بعد اين بود كه به شماها گفتم . درست شش ماه كشيده .\r\nهفدهم جماد الاولى تا هفدهم ذيقعده شش ماه قمرى مىشود . اين خواب صحت دارد و\r\n\r\n","description":"","footnote":"","page_name":" 954 ","page_number":954},
  {"content":"\r\n\r\nتمام ما شاهد و گواه هستيم . اين كتاب هم حاضر و بعد از اين واقعه در همان جا نوشته شد . در خواب اين اثرها هست . اما هنوز حل اين مشكل نشده و اغلب حكما در فقرهء خواب متحير [ ند 
  ] و قاعدهء صحيح درستى تاكنون براى خواب نوشته نشده است . آنچه گفته‌اند بنابر قياس و قرينه بوده . مسئلهء بزرگ مشكلى است . حضرت و الا اصرارى در اثر خواب دارند و خيلى تجربه فرموده‌اند و پرسيده‌اند . هركس چيزى گفته و هر خوابى اثرى بر خلاف بخشيده هنوز قاعده پيدا نشده و از اول هم همين‌طور بوده .\r\nعلماى ما سردر نبرده‌اند . حقيقت مسئلهء غريبى است و عقل حيران است .\r\n\r\nامن شدن سر قبر آقا\r\nپنجشنبه غرهء شهر ذىحجه - دو سه روز بود درب‌خانه نرفته بودم . امروز براى تماشا رفتم . محمد حسن ميرزا بود . حضرت و الا دو روز است احوال ندارند . حضرت و الا ملك‌آرا پنجم ماه مىروند . شاه هنوز بيرون نيامده‌اند . شهر منظم است . قزاقها حقيقتا خدمت كرده‌اند . خوب الواط و اشرار را تنبيه كرده‌اند . از قرارى كه شهرت دارد پنج شش نفر را در شب كشته‌اند . يعنى صدا كرده‌اند و جواب نداده‌اند برحسب قانون بعد از صداها و سكوت عابر شليك كرده‌اند . يك نفر را مىگويند آدم صدراعظم بوده . يك نفر قاطرچى هم در سر قبر آقا مست كرده و بناى نامربوط گفتن را گذاشته هرچه كرده‌اند ساكت نشده با گلوله زده‌اند . اين سر قبر آقا محل دزدگاه قاطرچيها است . در تمام سال آنجا سرقت مىشود و قتل واقع مىشود . روز روشن كسى جرئت عبور از آنجا را نداشت ، حالا از قرار تقرير نوكرها و ديگران نصف‌شب يك نفر بچه تنها مىتواند عبور كند .\r\n\r\nديدار محمد حسن ميرزا با ميرزا رضا\r\nبارى محمد حسن ميرزا پريروز هرقسم بود مجددا رفت و ميرزا رضا را زيارت كرد . مىگفت اول كه در اطاق را باز كردم از ترس سلام كردم جواب سلام داد . گفتم چه مىكنيد ؟ گفت محل دعا است ، دعا مىكنم . گفتم سؤالى دارم گفت بگو . پرسيدم چه باعث شد كه از شما اين حركت سر زد . گفت آه مظلومان ، داد مسلمين . بعد سرباز سوادكوهى آمد گفت « بورين بورين سلطان بيامو » برخاستم . سهام السلطنه همراه من بود . گفت حقيقت آقا ميرزا رضا خوب كارى نكردى . جواب داد هرچه بود گذشت .\r\nجلال السلطنه « * » مىگفت رفتم به ديدن ميرزا رضا فحش دادم . تمام را گفت خودت هستى . گفتم چرا اين بيچاره را كشتى ، دلت نسوخت ؟ گفت مىخواستى آن روز بيائى نگذارى بكشم .\r\n\r\n\r\n","description":"","footnote":"\r\n( * ) جلال السلطنه نوهء شاه از فخر الملوك مرحوم كه آن دختر بزرگترين اولاد شاه بود . از گلين خانم بود . در سنهء 1263 دنيا آمده بود . بعد از سال وبائى فوت شد . گلين خانم زن اول شاه مىباشد و الان در قيد حيات است با كمال قوه و بنيه و سلامت مزاج . سنهء 1262 در باغ نگارستان زفاف واقع شد . گلين خانم چهار سال از شاه بزرگترست . هفتاد و يك سال دارد . ( حاشيه ) .\r\n","page_name":" 955 ","page_number":955},
  {"content":"\r\n\r\n\r\nديدار الماس سياه با ميرزا رضا\r\nخيلى حرف‌زن و هتاك است . مىگويند بواسطهء بدحرفى بود كه اغلب نايب - السلطنه حبس مىكرد . خيلى صحبتها از او نقل مىكنند . اما آنچه يقين است و اطمينان دارم شرح مىدهم . خواجهء سياهى الماس نام كه از خواجه‌هاى شمس الدوله است و خودم مىشناسم چند روز قبل با جمعى ديگر نزد ميرزا رضا رفته بناى فحش را گذاشته . ميرزا رضا « چندك » زده و سرش ميان دو پايش بوده . بعد از آن‌كه الماس خيلى فحش مىدهد يك مرتبه سرش را بلند كرده مثل گربه « فف » مىكند . سياه بيچاره دادى زده غش مىكند . مىبرند بعد از يك ساعت حال مىآيد . فورا سؤال مىكند « گروره‌اى كجائى خورى » . يعنى گلوله كجاى من خورده ! الان هم ناخوش است . از آن صدا واهمه كرده مشكل تا چندى به شود .\r\n\r\nسخنان ميرزا رضا به معتضد السلطنه - بوى فرنگستان\r\nمعتضد السلطنه با پسر صدراعظم و جمعى ديگر به ملاقات رفته بودند . اول فحش داده‌اند . رو به معتضد السلطنه كرده و گفته است « 1 » شاهزاده عقب قاب‌بازى خودت برو . ترا با اين كارها و سؤالات چه‌كار . « 1 » بعد انسانيت كرده‌اند و بناى سؤال را گذاشته‌اند . گفته است ظلم رفت ، عدل آمد . امير تومانى موقوف شد ، لقب منسوخ شد ، ديگر كسى بدون استحقاق لقب و منصب نخواهد گرفت . آخر عزيز خان خواجه چرا بايد نود هزار تومان خانه و اسباب خانه‌اش قيمت داشته باشد . چرا سالى صد هزار تومان خرج عزيز السلطان بشود . براى چهار دفعه . . . چرا وكيل الدوله به اين پايه و درجه برسد . اين نايب السلطنه چرا اسباب آنقدر خرابى بشود . من بد كارى كردم جان خودم را فداى اهل وطن عزيز خود كردم كه من‌بعد سلاطين ايران هر كارى كه مىخواهند نكنند . مگر بوى فرنگستان به مشام شماها نرسيده . تا كى آنقدر بىغيرت هستيد . بد كردم جان خودم را فداى شماها كردم . ديگر ظلم و ستم آنقدر نخواهد بود . باشد تا براى من خيرات و مبرات آنقدر روانه كنيد كه حساب نداشته باشد . سالها آمرزش بطلبيد و ياد من كنيد . كارى كرده‌ام كه فدائيان حسن صباح به خاطرشان خطور نكرده بود . از من بهتر كيست . اين چه ظلم و بيداد بود كه ايران را احاطه كرده بود . جان خود را به راه وطن و ملت فدا كردم تا اين قواعد متروك شود . حال سرزنش مىكنيد ! مىدانم از صميم قلب خوشحال هستيد ، اما چاره نداريد كه ظاهرا بدحال باشيد . گفته بودند شاه ديگر مىآيد . جواب داده بود مثل من كسى هست كه نگذارد او هم ظلم كند . وانگهى مىترسد و اسباب آسودگى فراهم خواهد آمد .\r\n\r\nنقل‌قولى ديگر\r\nاز جائى ديگر شنيدم كه گفته است من در روز جمعه همراه شاه از اول پياده\r\n\r\n\r\n","description":"","footnote":"\r\n( 1 ) مدتها ميرزا رضا در طهران كاسب بوده از تمام كارها مطلع [ است 
  ] و تمام مردم اين شهر را از وضيع و شريف مىشناسد و از عمل و كار هركس اطلاع دارد . ( حاشيه ) .\r\n","page_name":" 956 ","page_number":956},
  {"content":"\r\n\r\nشدن بودم و در وقت دخول حرم پشت زنها ايستاده بودم . از خودم ترسيدم و گفتم بهتر اين است كه كارى نكنم . شاه كه جلوى من رسيد و چند نفر زن ايستاده بود ديدم باز آن حالتها با اوست و مىخواهد خشتك زنها را بيرون بياورد و مثل شير گرسنه به آنها نگاه مىكند ، غيرت حركت كرده گفتم دفع همچو آدمى لازم است . فورا هدف طپانچه كردم . ديگر دم نزد .\r\n\r\nاگر . . .\r\nمعتضد السلطنه مىگفت محمد خان آدم من همسايهء اين شخص بوده . سه سال قبل در تنگهء واشى راه فيروزكوه به كمين شاه نشسته بود و محمد خان [ او را 
  ] ديده . اما به اين گمان نبود ، قضا را شاه از آن راه نيامد . در كلاردشت هم همراه بوده خودش گفته بود اگر آن روز كشته نشده بود و موقع خوب به دستم نيامده بود ، شب سيم جشن كه در بازار گردش مىكرد مىكشتم . امان از آن وقت ! هرآينه در آن شب واقع شده بود تمام دكانها غارت شده بود و تمام زنهاى مردم گرفتار شده بودند . الخير فى ما وقع .\r\nصد هزار شكر كه در آن شب واقع نشد . خونها راه مىافتاد و بىنظميها مىشد كه عقل از تصور آن قاصر است .\r\nعكس ميرزا رضا بيرون آمده فرنگىها دانه‌اى پانزده هزار و دو تومان خريدارى كردند . اما مسلمين دانه‌اى پنج هزار مىخرند . خيلى شبيه و خوب انداخته‌اند .\r\n\r\nاولين آزادىطلب\r\nدر ايامى كه نزد حاجى محمد حسن بوده از بس هتاك و بدحرف بود اغلب نزد اشخاصى كه بدبده و مال مردم‌خور بودند روانه‌اش مىكرد و به محض رفتن و بدحرفيها هرقسم بود وصول مىكرد . شخص هتاك و زبان‌دار است . اين اول آزادىطلبى است كه در ايران پيدا شده و به زودى دفع همچو سلطانى را كرده . روز اولى است كه اين مطالب به گوش اهل ايران مىرسد . اين مطالب و گفته‌هاى او طورى شهرت پيدا كرده و شيوع يافته كه هر عوام كالانعامى مباحثه و گفتگو مىكند و مطلب تازه به گوشش مىخورد .\r\n\r\nسيد جمال رئيس « اناركيستها »\r\nاز قرارى كه صدراعظم فرمودند با دولت عثمانى در مذاكره هستند و اميدوار هستند كه سيد جمال الدين را محبوسا به طهران بياورند ، سزا و جزايش داده شود .\r\nبه صدراعظم هم پيغامات تهديدآميز خيلى داده‌اند كه اگر يك مو از سر ميرزا رضا كم شود ذريات شما را به باد فنا خواهيم داد . از قتل و كشتار ذره‌اى فروگذار نخواهيم كرد . اين پيغامات شهرت تامى دارد . در كوچه و بازار مىگويند . معلوم است همدستها و هم مذهبهاى ميرزا رضا در طهران زياد مىباشند و در گوشه و كنار طرح اين مسئله را كرده‌اند ، اما ثمرى نخواهد بخشيد . حكما كشته خواهد شد . محال است\r\n\r\n","description":"","footnote":"","page_name":" 957 ","page_number":957},
  {"content":"\r\n\r\nجان به در برد ، يعنى قاعده و قانون نيست .\r\nرئيس اين « اناركيستها » همان سيد جمال الدين است و اول كسى است كه اين مطالب را به ذهن مردم انداخت و همچو فدائى را فريفته كرد و همچو كارى بواسطهء گفته‌هاى او سرزد .\r\n\r\nگران شدن نان\r\nنان گران شده و حال آن‌كه گندم از ديوان [ و 
  ] بوته مفت [ است 
  ] . حالا يك قران [ و 
  ] دويست دينار يك‌من را مىدهند . سياه تلخ و بد . گوشت چندان ارزان نشده . از همه گرانتر جو مىباشد . دو ماه است كه ده تومان مىدهند . حالا خروارى پانزده تومان پول سياه شده . از گندم به مراتب گران‌تر است . فرمان معافى قصابخانه و خبازخانه امروز با روزنامه بيرون [ آمد 
  ] و پراكنده شد . خوب فرمانى آخر الامر بيرون آمد .\r\n\r\nخواهر ميرزا رضا - منور از زنان شاه\r\nخواهر اين رضا در ايام امين اقدس اندرون و نزد او بود . خواهر ميرزا خطاب مىكردند . يك‌مرتبه در حضور شاه از چادرش كاغذى افتاده بود ، شاه برداشته و ملاحظه فرموده بعد حكم مىفرمايند امين اقدس بيرونش مىكند . در اين ايام بواسطهء آشنائى سابق باز اندرون مىآيد ، در منزل منور نام صيغهء شاه چهار شب توقف مىكند . عريضه به شاه نوشته شاه هم پانزده تومان انعام مرحمت مىكند . روزى هم كه شاه شهيد مىشود اندرون بوده . پس از اطلاع به عجله چادر كرده بيرون مىرود .\r\nحال مىگويند منور زن شاه هم با رضا و خواهرش همدست بوده و از اندرون اطلاعات به آنها مىداده . زنها جمع شده مىخواستند او را تكه‌تكه كنند . بعد برائت ذمه كرده و بعضيها يقين كردند اطلاعى نداشته . فقط آمدن خواهر رضا به خانهء او اسباب تهمت شده و قاعدة هم صحيح است . بيچاره بىتقصير است و معين شد بىگناه است .\r\nخواهر رضا هم مخفى شده پيدا نيست .\r\nچهارشنبه هفتم ذيحجه - صبح را خانهء حضرت و الا رفتم . چند روز است كسالتى به وجود شريف روى داده . الحمد لله بهتر هستند . ديروز كه آنجا بودم جناب صدر العلماى حاليه آمد . صدر ديوانخانه هم بود . حكايت خنده‌دارى نقل كردند .\r\n\r\nمذاكرهء ملك التجار با ميرزا رضا\r\nحاجى ملك التجار كه در حرافى و شيوه بازى مشهور و معروف تمام اين شهر است و هيچ كس از تيغ زبان او ايمن نيست چند روز قبل خدمت صدراعظم رفته داوطلب شده كه برود تحقيق اين مطالب را از ميرزا رضا بكند . حاجى مشير التجار كه داماد سعد السلطنه مىباشد و همراه ملك مىرود اين صحبت را از قول او نقل مىكند . در به دو ورود ملك رو به مستحفظين كرده چرا ميرزا رضا را خوب متوجه نمىشويد . آب بدهيد . غذاى خوب بدهيد . شيطان او را گول زده . خيلى از اين مقوله به آن زبان و\r\n\r\n","description":"","footnote":"","page_name":" 958 ","page_number":958},
  {"content":"\r\n\r\nبيان كه دارد حرف مىزند . بعد داخل اطاق مىشود . ميرزا رضا ملك را كاملا مىشناخته .\r\nاز لوطىگرى و مشديگرى او اطلاع داشته . بعد از تعارفات رسمى ملك مىگويد به خدا ، به رسول ، به ائمهء اطهار كه اگر راست مطالب را بگوئى و همدستهاى خودت را نشان بدهى از جان در امانى . ميرزا رضا مىگويد خوب كسى را صدراعظم نزد من فرستاده . آدم باغيرت جوانمردى . من اگر از تو اطمينان پيدا كنم بدون كم و زياد آنچه هست خواهم گفت . به جهت آن‌كه تو جوانمردى و راستگو . به قول و اطمينان تو مىشود مطمئن شد . از خدا مىخواستم ترا نزد من روانه كنند . حالا اگر اطمينان كامل دارى قسم بخور ، قول بده خواهم گفت . ملك آنچه از پير و استاد قسم ياد داشته مىگويد . بعد ميرزا رضا مىگويد [ در 
  ] لوطىگيرى قسم بخور ، بالاغيرتا اطمينان بده دست به ريش ملك مىبرد بگو به اين ريشها نامرد هستم ، بىغيرت هستم ، ناجوانمردم از لوطىگيرى نشان ندارم اگر ترا بكشند . ملك تمام را به اضعاف مضاعف تكرار مىكند . مىگويد نشد بگو به پورياىولى « 1 » قسم ( ملك زورخانه باز است . اين پوريا متعلق به قسمهاى زورخانه است ) . ملك مىگويد به پورياى ولى « 1 » قسم كسى ترا نخواهد كشت و در دل يقين مىكند به سخنهاى ملك فريفته شده البته خواهد گفت و خدمتى به دولت نموده . بهرجهت اين سؤال و جوابها يك ساعت و نيم طول كشيده آخر مىگويد قرآن بايد مهر كنى و بدهى . ملك مىگويد قرآن حاضر نيست ، اين قسمها كه خورده شده بالاتر از قران است . مىگويد نمىشود مهر بايد بكنى . قسمهاى مغلظه مىخورد كه در منزل مهر كرده روانه مىكنم . پاك يقين مىكند كه كشف اين فقرات به دست من شد . در ميان تمام مردم مفتخر مىشوم . اما رندى و هشيارى و آن فوت‌وفنها محل ترديد براى ملك باقى نمىگذارد . مختصر بعد از اين همه گفتگوها مىگويد حاجى بيا جلو درست گوش بده : ما پنج نفر بوديم . ملك گوش را تيز مىكند . خودم بودم و سايه‌ام . . . بود و دوتا خايه‌ام . حالا فهميدى پاشو برو بگو . ملك با آن زرنگى و نيرنگها اين قسم جواب شنيده سر خود را به زير انداخته و از اطاق بيرون آمده هيچ‌جا بند نمىشود تا خانهء خودش . مشير التجار اين حيله و نيرنگ را كه از ميرزا رضا اصغا مىكند كه ملك را به اين قسم خفيف كرد برخاسته عين مطلب را محرمانه به صدراعظم عرض مىكند ، بعد به ديگران ، تا تمام شهر پر مىشود . هر بيوه‌زن الان اين حكايت ملك و ميرزا رضا را شنيده . من از چندين نفر شنيدم تا امروز صدر و صدر العلماء گفتند .\r\nديشب خودش را به مبال انداخته سربازها دنبال كرده هرقسم بوده بيرون آورده‌اند . يك شبى هم خواسته با زنجير خودش را خفه كند باز ملتفت شده‌اند .\r\n\r\nحرف ميرزا رضا به آقا غلامحسين خزانه\r\nسه روز قبل كه درب خانه رفتم شنيدم آقا غلامحسين خزانه به ديدن رفته بود . گفته است چطور هستيد ؟ جواب داده شكر خدا ، كار نجيبى كردم و حبس آدم نجيب هستم .\r\n\r\n\r\n","description":"","footnote":"\r\n( 1 ) - اصل : نبى\r\n","page_name":" 959 ","page_number":959},
  {"content":"\r\n\r\nچهار دفعه حبس وكيل الدوله و نايب السلطنه بودم يك پاى مرا در « خليلى » گذاشته بودند و مجروح شده بود . هرچه پيغام دادم اين پاى مجروح مرا بيرون بياوريد پاى ديگر را بگذاريد كسى اعتنا نكرد . همان اوقات كه در حبس بودم عيالم آمد دم در محبس گفت شبها پسرت را آدمهاى سردار افخم مىبرند و با او . . . مىكنند . دستم را به زمين زدم و با خداى خود عهد كردم كه به محض خلاص شدن داد خود را از او بگيرم . خواستم نايب السلطنه يا وكيل الدوله را بكشم ديدم ديگرى جاى آنها مىنشيند بدتر و سخت‌تر . لابد اين كار را كردم كه ظلم و بيداد كم شود . آقا غلامحسين بعد مىگويد در همچو مكانى همچو روزى و همچو ساعتى چرا كشتى . جواب مىدهد آيا شما مار گزنده‌اى در خانهء كعبه مشاهده كنيد نخواهيد كشت . حضرت عبد العظيم از خانهء كعبه محترمتر و شريفتر نيست . از اين جواب ساكت شده برخاسته است . اين مطلب را خود آقا غلامحسين به حضرت و الا عرض كرد . يك روايت هم مىگويند به حكم آقا يا وكيل الدوله پسرش را روبه‌روى چشمش در محبس كشته‌اند .\r\n\r\nدربارهء سيد جمال\r\nسيد جمال الدين و اين ميرزا رضا را آقايان خوب مىشناختند . سيد جمال الدين يك سفر نه سال قبل طهران آمده و سفر ديگر پس از عزيمت شاه شهيد از سفر سيم فرنگ . خود شاه در پاريس او را ديده و فرموده است طهران بيا . در پاريس مشغول تحصيل و [ از 
  ] اجزاء روزنامهء عربى « عروة الوثقى » بوده . كمالاتش زياد و از هر مقوله مطلع است . فرانسه هم مىداند . از خارجه و داخله و علوم جديد مطلع است .\r\nليكن آنچه را مىداند چهار مقابل آن بروز و ظهور مىدهد . در اين سفر ثانوى مىگفت چندين مرتبه خدمت مرحوم صدر العلماء آمد و هميشه مىگفت من چهارماهه ايران را منظم مىكنم و اين قواعد بيمعنى را متروك مىكنم . شما چرا آنقدر ساكت هستيد .\r\nرفع اين قواعد بواسطهء اتفاق شما علما و رؤساء دين است . خيلى از تقرير و تحرير سيد جمال الدين تعريف مىكردند كه همه‌كس فريفتهء زبان او بود . به اندازه‌اى نطاق و زبان‌آور بود كه به عقل راست نمىآيد . در طهران از اين حرفها آن‌قدر زدند كه ديوانيان و شاه خوفناك شدند . حكم شد از خانهء حاجى محمد حسن به حضرت عبد العظيم برود . بعد از چند روزى از آنجا هم مأمور فرستادند كه شبانه او را حركت داده ببرند . همين ميرزا رضا آن شب اهل حضرت عبد العظيم را مخبر كرده ممانعت كردند . گفتند هرقسم بود مأمورين او را بردند . ميرزا رضا دستگير شد .\r\nچوب خوبى از حاكم حضرت عبد العظيم خورد . پس از بيست روز حبس مرخص شد و بعد گرفته قزوين بردند . چندين جلد كتاب هم بيان كردند سيد جمال الدين نوشته بود ليكن به كسى نمىداد ، فقط گاهى يك صفحه دو صفحه قرائت مىكرد . كتب هم همان‌طور خوش عبارت و گيرنده مثل زبانش بود . بواسطهء همين زبان و مزخرفات از پاريس هم سيد جمال الدين را جلاىوطن دادند . سفرى مصر رفته بود . از آنجا هم خارج كردند ليكن الان در اسلامبول با كمال جلالت و عظمت راه مىرود . شخص سلطان\r\n\r\n","description":"","footnote":"","page_name":" 960 ","page_number":960},
  {"content":"\r\n\r\nمقررى زياد و خانه مرحمت كرده ، بسيار مقرب [ است و مورد 
  ] التفات كامل . سلطان او را در امن و امان نگاه داشته . مردم هم شهريه و ماهانه علاوه بر مقررى مىرسانند .\r\n\r\nضرر ملاقاتهاى مردم با ميرزا\r\nبارى اين گفته‌هاى ميرزا رضا با دو مقابل دروغ شهرت گرفته چشم و گوش عوام باز شده . نقل هر مجلس و هر محفل است . هر سبزىفروش و بقال اين مطالب را مىگويد و تفكر مىكند . بعضى را تحسين مىكند ، برخى را رد مىكند . به‌هرجهت خوب نبود همه‌كس او را ملاقات كند و سؤالات كند . اگر هم استنطاق مىكردند چند نفر معتمد كه اطمينان از زبان آنها داشته باشند مىبايست بروند و بكند . چه جهت دارد كه هركس به ديدن برود و كسب مطالب كند بعد به ديگران بگويد و در كوچه و بازار مذاكره شود . استنطاق اين نوع مقصرين را در فرنگستان هم رئيس پليس و دو نفر معتمد مىكند و بعد پنهان است . همه‌كس اطلاع به هم نمىرساند مگر بعضى كلمات را . اين فقره خيلى اسباب هيجان مردم شده . كم‌كم نزديك است به ميرزا رضا اخلاص پيدا كنند و تعريف و تمجيد كنند .\r\nماهوش خانم فردا به سمت قزوين قرار بود برود . دو شب است خانهء حضرت و الا است . صدراعظم پيغام فرستادند كالسكه در راه كم است صبح را حضرت ملك‌آرا مىبايست بروند . رفتن سفريهاى خودتان را به روز ديگر قرار بدهيد . همشيره‌ها جمع بودند به گمان اين‌كه صبح ماهوش خانم قزوين مىرود . يك ساعت و نيم به غروب مانده با محمد حسن ميرزا افخم الدوله خانهء حضرت و الا ملك‌آرا رفتيم . عميد الدوله تاج الدين ميرزا ، شريكه بودند . در باغ رفتيم گوجهء زيادى چيديم با محمد ميرزا وداع نموده منزل آمديم . باغ بعد از يك ماه و هشت روز زحمت كه روزى دو عمله و چهار عمله كار كرده صورت ظاهرى پيدا كرده . باغچه‌بندى شده اما هنوز گل كاشته نشده .\r\nوسط باغ دو طرف حوض گل‌كارى خواهد شد . آخر الامر بيست و پنج تومان قيمت آب دادم ، ده تومان از سال گذشته زيادتر . از فردا انشاء الله تعالى شروع به تعميرات خواهيم كرد . پول كم مخارج زياد خداوند بداد برسد .\r\n\r\nامان از گرانى\r\nبدتر از همه اين گرانى . نان يك من سى شاهى شده ، قند يك‌من سه هزار حالا هشت هزار ، جو پانزده تومان ، تخم‌مرغ دانه‌اى سه‌شاهى . مابقى از آن رو قياس شود .\r\nتمام هم پول سفيد [ مىخواهند 
  ] . سياه ابدا معامله نمىشود .\r\n\r\nسفر ملك‌آرا - تاج‌گذارى امپراطور روس\r\nحضرت و الا ملك‌آرا فردا صبح به سلامتى تشريف مىبرند . امپراطور پنجم ماه مه خودشان ، چهارم ذىحجه اول ورود امپراطور است به مسكو و شروع تاجگذارى .\r\nسه هفته طول اين جشن است . بعد امپراطور به بازارگاه عمومى مكاره مىرود .\r\n\r\n","description":"","footnote":"","page_name":" 961 ","page_number":961},
  {"content":"\r\n\r\nشاهزاده ملك‌آرا در اواسط تاج‌گذارى وارد خواهند شد . گمان اين است كه همراه امپراطور به نىژينوگراد كه مكاره باشد بروند . تماشاهاى اوايل تاج‌گذارى را نخواهند كرد . روىهم‌رفته به قول خود شاهزاده سفر بىمعنى نامربوطى است .\r\nامروز نامه‌ها از تبريز رسيد . حكاك‌باشى مهر را جلا نداده آورده به پاى نامه زدند . در حقيقت براى اعلان سلطنت اعليحضرت مظفر الدين شاه مىروند [ نه 
  ] براى تاج‌گذارى .\r\nاز قرارى كه در روزنامه‌ها نوشته‌اند دوازده ميليون منات كه دوازده كرور پول حاليهء ايران باشد برآورد مخارج تاج‌گذارى شده . ازاين‌رو امتياز اين جشن معلوم مىشود . در تاج‌گذارى پدر اين امپراطور هم مخارج اندكى كمتر كردند و هم پانزده روز جشن طول كشيد . حضرت و الا هنوز افسوس دارند كه چرا آنقدر مدت اقامت كم بود .\r\nاين سفر كه نصيب ما نشد ، انشاء الله سفرى به انگليس برويم . ملكه خيال مردن ندارد . پنجاه و نه سال شمسى است كه سلطنت مىكند . اول پادشاه دنياست . همه فرزند و نوه‌اش مىباشند . برادر امپراطور اطريش كه پسرش وليعهد است فوت كرده و وليعهدى را بعد از فوت پسر امپراطور فرانسواژوزف ، يعنى بعد از آنكه وليعهد با طپانچه خود را كشت به اين برادر دادند قبول نكرد و به پسرش رجوع كرد . پدر همين امپراطور حاليه هم همين كار را كرده بود تا ده دوازده سال قبل زنده بود و پسرش سلطنت مىكرد .\r\nپنجشنبه 15 ذيحجة الحرام - هشتم درجهء جوزا . صبح را خانهء حضرت و الا رفتم .\r\nالحمد لله بهتر هستند . درب‌خانه تشريف برده بودند . هوا هنوز گرم نشده شبها در اطاق هستيم . با لحاف مىخوابيم . امسال هواى خوبى است . امتداد بهار تا حال كشيده و حال آن‌كه همه‌ساله اواسط ثور بهار تمام و اول تابستان بود .\r\n امسال تازه‌روىتر آمد همى بهار * هنگام آمدن نه بدين‌گونه بود پار \r\nقصيدهء مفصل فرخى است . اما بهار حرام شد . هيچ‌چيز باقى نگذاشت . دنيا محل راحت و آسودن نيست .\r\nامروز حضرت و الا ملك‌آرا به كشتى نشسته تشريف مىبرند . اسم كشتى « گويك‌تپه » است . جنگ مشهور روسها با تركمانها در « گويك‌تپه » واقع شده ، قبر سردار اسكوبلف الان در آنجاست كه در آن جنگ فتح كرد .\r\n\r\nبىالتفاتى به علاء الدوله\r\nامروز اعليحضرت شاهنشاهى در چمن سلطانيه تشريف دارند . در خمسه توقف نفرمودند . عارض زيادى از علاء الدوله استقبال رفته بود . از قرار مشهور خيلى بىالتفاتى به علاء الدوله فرموده‌اند . آن‌قدر به خمسه‌ايها از علاء الدوله و امير خان سردار معظم ظلم و ستم وارد آمده كه حد و حصر ندارد . با فوج و سوارى كه همراه دارند و ابواب جمع آنهاست جان و مال و ناموس رعيت را مالك و صاحب هستند .\r\n\r\n","description":"","footnote":"","page_name":" 962 ","page_number":962},
  {"content":"\r\n\r\nالتفات و محرميت شاه شهيد هم قشونى و ساخلوى تازه‌نفس بود كه هر دقيقه به امداد او مىرسيد .\r\n\r\nوليعهد آينده\r\nشعاع السلطنه و سالار الدوله همراه شاه هستند . اعتضاد السلطنه سردار كل با نصرت السلطنه در تبريز اقامت دارند . شاه عيال همراه نياورده از عقب خواهند آمد . وليعهد معلوم نيست شعاع السلطنه خواهد شد يا اعتضاد السلطنه . ارشد اعتضاد - السلطنه است ليكن مادر شعاع السلطنه شاهزاده است و حضرت ظل اللهى به شعاع - السلطنه از قرار شهرت بيشتر التفات دارند و كاملتر از آن يكى مىباشد . « تا يار كرا خواهد و ميلش به كه باشد . »\r\n\r\nوليعهدهاى ناصر الدين شاه\r\nشاه شهيد چهار وليعهد تعيين كرد و به اين رسيد . اول سلطان محمود ميرزا پسر گلين خانم ، دوم معين الدين ميرزا پسر تاج الدين بود ، بعد به هزار اصرار و ميل شاه به امير قاسم خان پسر جيران فروغ السلطنه مرحمت شد ، بعد به مظفر الدين ميرزا التفات شد و الان سى و پنج سال است وليعهد و در آذربايجان مىباشند و سن مباركشان چهل و پنج است و تمام آنها مردند و به خواست خدا به اين رسيد .\r\n\r\nوضع نايب السلطنه\r\nحضرت و الا بعد از ناهار از درب خانه تشريف آوردند . جهانسوز ميرزا امير نويان رئيس مستقبلين شده با زنبورك‌خانه و فيل‌خانه و نقاره‌خانه تشريف بردند قزوين .\r\nكشيكچىباشى ناظم السلطنه هم رفت . حضرت و الا خيال ندارند از كرج بالاتر بروند .\r\nنايب السلطنه تلگرافى براى رفتن استقبال به خاكپاى مبارك كرده بود . جوابى دستخط شده بود كه اگر جناب اشرف صدراعظم صلاح و صواب بدانند چه ضرر دارد .\r\nصدراعظم ملاحظه كرده آنجا فرستاده بود . بعد آقا روانه كرده بودند كه شما چه صلاح مىدانيد ؟ جواب داده بود اشخاصى كه استقبال مىروند در موقع شرفيابى آنها را مىگردند كه مبادا حربه و سلاحى همراه داشته باشند و خيلى از آنها ملاحظه مىكنند . هرآينه حضرت و الا به اين اهانت و تخفيف راضى هستيد تشريف ببريد و الا فلا .\r\nخاك بر سر اين دنيا . اين همان نايب السلطنه است كه سال گذشته وليعهد تا دم پله استقبال و مشايعت از او مىكرد و بالادست جلوس مىكرد و هزار تملق مىكردند .\r\nحالا اين است كه او براى خاطر نرفتن و عذر آوردن اين قسم پيغام مىدهند كه مأيوس شود و نرود .\r\n آن‌روز كه خد و شاهدت بود * صاحب‌نظر از نظر براندى\r\nو امروز بيامدى به صلحش * كش فتحه و ضمه برنشاندى \r\nخيلى شاه از او ناراضى است و حال آن‌كه آدم به آن زرنگى و محيلى پيدا\r\n\r\n","description":"","footnote":"","page_name":" 963 ","page_number":963},
  {"content":"\r\n\r\nنمىشود . نمىدانم چرا در اين يك فقره كوتاهى كرد . گويا جهت همان دروغ و تزوير باشد كه با هركس داشت و احدى راضى نيست . اين كار نايب السلطنه را ضايع كرد و الا در كمالات و بزرگى عقل تمام است .\r\n ز بيژن فزون بود هومان به زور * هنر عيب گردد چو برگشت هور \r\n\r\nوضع فخر الملك و ديگران\r\nيكشنبه 18 - روزى مبارك [ و 
  ] عيدى بزرگ است . ديشب را فخر الملك خانهء حضرت و الا بود . آن عالم عيش و راحتى آنها يك‌مرتبه سرآمد . باز فخر الملك هم مايه دارد ، هم فوج و احتساب و تنظيف . اگر تمام مناصب او را بگيرند به روز ساير پيشخدمتها خواهد افتاد . اما با آن زرنگى گمان نمىكنم . شايد كه كارش بهتر شود .\r\nتمام مردم متحير ، با كار و بيكار متزلزل و سرگردان هستند . تا از پس پردهء غيب چه رخ نمايد . حال ما چه خواهد شد . در ايام او كه خيرى و نفعى نديديم و نبرديم . حالا چه شود ؟ خداوند هرچه بخواهد درست است . به همان راضى و خشنود مىباشيم .\r\n\r\nدرآوردن لباس مشكى\r\nدرب‌خانه رفتم خدمت صدراعظم مشرف شده جلوى عمارت شمس العماره روى نيمكت نشسته بودند . دور هم نيمكت گذاشته و مردم نشسته بودند . صاحب‌منصبان نظامى دسته‌دسته آمده و مىرفتند . پردهء كوچكى هم تمثال مبارك اعليحضرت مظفر الدين شاه را تازه كشيده به ديوار نصب كرده بودند . جيقهء الماس و لباس مشكى الماس‌دار پوشانيده . نيم‌تنه بود . سبيلها صلابتى داشت . در حقيقت چهرهء اين شاه بود كه روى لباسهاى آن شاه گذاشته بودند . تلگرافى ديشب از جانب سنى الجوانب همايونى رسيد كه فردا لباس سياه را بيرون بياوريد ، يك ماه كافى بود . امروز لباس مشكى كسى نپوشيده بود .\r\n\r\nعكس مراسم جلوس\r\nعكس جلوس شاه را كه در شنبه 18 در تبريز واقع شده انداخته و طهران آورده‌اند .\r\nشاه سردارى مرواريددوزى پوشيده و جيقهء كوچكى كه گويا شمسه بوده و به عجله بالايش را سوراخ كرده چند دانه پر گذاشته بودند ، شمشيرى حمايل كرده روى تخت كوچكى ، چند نفر از مجتهدين و سادات محترم تبريز جلوى شاه نشسته ، دست راست اول صف نصرة السلطنه دائى شاه ، سمت چپ عين الدوله ، دو سه نفر ديگر هم پيداست اما تاريك گرفته و شناخته نمىشود . اين تخت گويا تختى است [ كه 
  ] شاه مرحوم محمد شاه غازى و شاه شهيد سعيد در روى آن جلوس كرده باشند و در تبريز مىباشد . شاه خيلى محزون و بىاندازه عاريه نشسته بودند .\r\nزود از درب‌خانه آمدم . شاه امروز قرار بود وارد قزوين بشوند . از قرارى كه امروز مسموع شد فردا وارد شهر قزوين خواهند شد و روز 24 كه روزى مبارك است و\r\n\r\n","description":"","footnote":"","page_name":" 964 ","page_number":964},
  {"content":"\r\n\r\nروز « حاتم‌بخشى » است به دار الخلافه نزول اجلال مىفرمايند . كمتر كسى استقبال رفته اغلب را ممانعت كرده‌اند .\r\n\r\nعلائم قبل از فوت شاه\r\nدو سه فقره مطلب از علائم كه قبل از فوت شاه واقع شده و تحقيقا معلوم شده محض يادداشت مىنويسم .\r\nحضرت صدراعظم مىفرمودند جيقه‌اى براى آن شاه درست كرده بودم كه روز 22 ذيقعده تقديم كنم . دو شب قبل از شهادت شاه زرگر آورد . به محض دست‌زدن بر جيقه شكست ، خواستم شكستهء آن را بيرون بياورم انگشت من به الماس درشت وسط جيقه نخورده يك مرتبه آن الماس درشت جدا شده چهار ذرع پريد و صدائى كرد و اين مطلب تعجبى بود انگشت به آن نخورده بدون جهت الماس به آن بزرگى از ميان جدا شده چهار ذرع بپرد . دست مرا هم زخم كرد كه هنوز خوب نشده و نشان داد .\r\nديگرى از علائم : سه روز قبل از شهادت شاه يا بيشتر كتيبه‌اى كه دور تكيهء دولت از كاشى در مدح شاه شهيد نوشته و نصب است همان چند خشت كه اسم ناصر الدين شاه نوشته شده بدون سابقه و رطوبتى ريخته و مابقى تماما به جاى خود است .\r\nمثل اين‌كه مخصوصا آن چند خشت را خراب كرده‌اند .\r\nديگرى : براى جشن پنجاهم بالاى شمس العماره را تعمير و تميز مىنمودند .\r\nمن‌جمله بيرقهاى بالاى آن را برداشته پاك و تميز كرده‌اند . پس از آن‌كه نصب كرده‌اند نفهميده وارونه انداخته‌اند . تا چهار روز پس از فوت شده مردم ملتفت نشده ، بعد همه‌كس ديد كه پاهاى شير سربالا و اسم شاه پائين است و سر شير هم پائين است .\r\n\r\nروزنامهء شاه\r\nسواى خوابهائى كه نوشتيم مىگويند خوابى كه شاه ديده در روزنامهء خود كه محرمانه به خط خود دستخط مىفرمودند نوشته‌اند . اين روزنامه هم تماشائى است .\r\nچندين جلد است . تمام به دستخط مبارك و هرچه مىفرمودند ثبت و مرقوم است ، حتى بغل‌خوابى با زنها و غيره و غيره .\r\nاشعارى كه محترمين و شعرا براى جشن گفته بودند تمام نيمه‌تمام مانده هريك شروع به مرثيه كردند و تمام آنها چه خوب و بد از طهرانيها و شهرهاى خارج هرچه رسيده نزد جناب امين خلوت ضبط است كه كتابى نموده بعد چاپ كنند . دو سه ماده تاريخ و يك قصيدهء ابراهيم خان چرتى صديق خلوت كه بسيار خوب گفته و اهل كمال است ( پيشخدمت قديم شاه است ، پير و گوشش سنگين است ) در اين روزنامه نوشته شد .\r\n كس در اين دنياى فانى مىنماند جاودان * عاقبت طى مىكند ناچار راه كاروان\r\nگر كه شاه بارگاه و گر گداى خاك راه * جان نخواهد برد از دست قضاى آسمان \r\n\r\n","description":"","footnote":"","page_name":" 965 ","page_number":965},
  {"content":"\r\n\r\n ناصر الدين شه كه اندر سلطنت پنجاه سال * صاحب تخت سليمان بود با تاج كيان\r\nبود داراى جهان اما چو دارا شد شهيد * چون سكندر گشت ذو القرنين ليكن باقران\r\nمادر ايام تا پرورد او را در كنار * چون پدر بودى بر ابناى زمانه مهربان\r\nشخص او شخص كرامت ، دست او فياض جود * عهد او عهد سلامت ، دور او دور امان\r\nهفدهم از ماه ذيقعده كه روز جمعه بود * با شكوه سلطنت بهر زيارت شد روان\r\nشد مشرف در رواق حضرت عبد العظيم * مر خدا را بندگيها كرد در آن آستان\r\nگاه بود اندر نماز و گاه بود اندر نياز * راز دلها داشت با يزدان پاك اندر نهان\r\nقرب ظاهر را فراغت يافت ، ليكن كردگار * باطنا مىخواند شه را سوى قرب جاودان\r\nبا خدا از خويش غافل بود غافل زانكه هست * خصم دون اندر كمين و تير خصم اندر كمان\r\nديو هيئت كافرى ناگه بطور دادخواه * ابن ملجم‌وار بودش حربه زير طيلسان\r\nرفت پيش و كرد عنوان و طپانچه برگشاد * سينهء پرنور شاهنشه هدف شد ناگهان\r\nشد نگون آن قامت موزون چون سرو سهى * چهره‌اش پژمرده مانند گل از باد خزان\r\nآن دلى كز ياد يزدان يك نفس غافل نبود * غنچه‌سان صد چاك چون گل شد از آن زخم گران\r\nدست رفت از كار و شاهنشاه ما از دست رفت * تن به خاك و دل پر از خون روح پاكش در جنان\r\nماه ذيقعده محرم گشت و رى شد كربلا * از حريم حرمتش برخاست بس آه و فغان\r\nديده‌ها از اشك جارى همچو شاخ نسترن * چهره‌ها از زخم ناخن همچو باغ ارغوان\r\nچاكران يكسر گريبان چاك و مركبها يله * اشك خونين لاله‌گون و چهره‌ها چون زعفران\r\nشاه در فردوس شد با ساقى كوثر قرين * بد به جاى چتر شاهى نخل طوبى سايه‌بان\r\n« خلوتى » تاريخ قتل شاه را زد اين رقم * شد شهيد كين اعدا چون على شاه جهان \r\n1313\r\nديگرى گفته :\r\n ز گيتى برون رفت گيتىستان * كه گيتى چو او پادشاهى نديد\r\nبه تاريخ فوتش خرد گفت با غم * معاش سعيدا و مات شهيد \r\n131\r\n« معاش » غلط است و شعر را نامربوط كرده . به جاى آن شاعر بايد لفظ ديگرى مىآورد تا صحيح شود .\r\nايضا\r\n يكى آمد برون ز مجمع و گفت * روز جمعه بشاه تير زدند \r\n1313 - 1 - 1314\r\nايضا : القتيل ناصر الدين شاه 1313 .\r\n\r\nاشعار صدر السلطنه\r\nمراثى و اشعار آبدار بسيار گفته‌اند . من‌جمله قصيدهء مفصلى لسان الملك ملك - المورخين گفته كه بسيار تمجيد مىكنند . هركدام به نظر رسيد خواهم نوشت . از آن\r\n\r\n","description":"","footnote":"","page_name":" 966 ","page_number":966},
  {"content":"\r\n\r\nقصائد غرا سه قصيدهء مفصل از جناب صدر السلطنه وزير فوائد عامه پسر ميرزا آقا خان صدراعظم نورى است به عنوان سه مأموريت خود : كارگذارى بندر بمبئى و سفارت ينگىدنياى ممالك متحده و وزارت فوايد عامهء دروغى كه اسم بىرسمى است و ابدا عنوانى ندارد ، با كارپردازى بغداد كه تفصيلش گذشت . در جيب و بغل همه‌كس صورتى از اشعار آبدار ملاحظه مىشود . نقل هر محفل مىباشد . در درب خانه كه اغلب بيكار و موقع و مجمع است جوقه جوقه زده اشعار وى را قرائت مىكنند و نسخه‌ها برمىدارند . بدرقه‌ها مىكنند تضمينها كرده‌اند . تيمنا و تبركا چند بيتى از هر قصيده ثبت شد تا خواننده را پس از اين‌همه ذكر مصيبت فرحى روى دهد و دل‌شاد شود ، هى هذا .\r\n\r\nقصيدهء فلفليه\r\n اى دل چرا سوزى از بهر شاه عادل * آن شاه ناصر الدين چون سايه خفته در گل\r\nشاهى برفت از دست ماهى نگشت نازل * با شوكت و جلالت با كفه‌هاى باذل\r\nدر اول بهاران در جشن پادشاهى * در قرن پنجهء خود كو خواست در دل\r\nبا حكم آسمانى از گردش ستاره * راضى به حكم حق شد چون مرغ نيم بسمل\r\nدر تكيه بر سريرى از سنگهاى مرمر * چون زهره و عطارد با آسمان مشاكل\r\nاز سبزه و رياحين چون بوستان خرم * در شاخهاى نرگس با ارغوان حمايل\r\nديدم به خواب ديدم شاهنشه معظم * از گل گرفته بالى چون فيض عقل شامل\r\nگفتم شها كجائى بنگر ضعيف حالان * از حال اين خلايق كى بوده‌اى تو غافل\r\nاى خط استوارا انصاف تو موازى * وى سطح آسمان را درگاه تو مماثل\r\nمن در كمال حيرت در تيه شهر طهران * نزد خداى و هم قبر توئيم ؟ وسايل\r\nدر آسمان تو شاها هجرت ز چه گزينى * بگذاشتى به ماها اين ارض و اين منازل\r\nفرمود هان تو صدرا بسيار كن صبورى * از گوهر معانى بفروز اين مشاعل\r\nبگذار دور گيتى تا زودتر سرآيد * كز آبهاى تيره خالى شود جداول « 1 »\r\nكو حضرت سليمان با آن بساط پرباد * كو خسرو فريدون كو شهريار طغرل\r\nهفتاد سال عمر و پنجاه سال شاهى * جمله به باد رفته با گنجهاى كامل\r\nاى نفس احمق من هرروزه در تكاپو * يك دم به خويش بنگر تا كى چو اين عوامل « 2 »\r\nكنج قناعت از دست نگذار تا بميرى * تا كى چو خر روى تو در ورطه‌هاى هايل\r\nگيرم به هند رفتى بار دگر به امريك * هى مرده ريگ خوردى باذل صد مسائل\r\nبگذار دار دنيا بگذر ز ملك دارا * گيرم به قدر تو گشت اوج ستاره نازل\r\nچندى خموش بنشين كمتر نما چموشى * اى طبع موش خصلت با صرصر مقابل\r\nخصمت به چاه خجلت مستسقى است چون دلو * در غم چو ريسمان شد معلول علت سيل\r\nدر نزد اين معانى شعرت شعير باشد * كو قاتل است حاسد بگذار در مقابل \r\n\r\n\r\n","description":"","footnote":"\r\n( 1 ) - درين بيت شاه را به خيال خود مدح كرده و حال آنكه هجو نموده ( حاشيه ) .\r\n( 2 ) - مىگويند درين دو شعر تخلص خود را گفته . ( حاشيه ) .\r\n","page_name":" 967 ","page_number":967},
  {"content":"\r\n\r\n طبع سترونت را گو قابله بزايد * طبع عقيم نارد يك بيت در محافل « 1 »\r\nمن ظل داستانم در ذلتى نمانم * ظل را به راستى هست طبعى به راه ذى ظل\r\nكرمانى خبيثى گر كشت شاه با فر * فر هما نيابد تير است سهم قاتل\r\nميرزا رضاى بىدين ز امر جمال دينى * در مأمن عظيمى در معتبر افاضل\r\nعبد العظيم شاهى آن عالم محدث * كس از بحار علمش نابرده ره به ساحل\r\nشاهنشهى معظم همچون كلالهء گل * از ضربت گلوله بدريده پردهء دل\r\nشاها فقير گشتند جمعى ز مردن تو * بيچاره و فقيرند در شهر تو ارامل\r\nبرخيز از مزارت برپوش رخت لؤلؤ * تا كى به خاك خسبى يا ايها المزمل\r\nزلف تو در بناگوش ثعبان دست موسى * خال تو در زنخدان هاروت چاه بابل\r\nاندر فراق زلفت چون مار كوفته سر * پيچم و هم بسوزم چون شخص خورده فلفل\r\nقارى كند قرائت آيات رحمت حق * بشنو بشارت گل از نغمهء عنادل\r\nآن صورت منور كاويخته به قبرش * مانند آفتابى بر شير گشته حامل\r\nصدرا تو روى شه را بنماى الله الله * يا پرده‌اى برافكن يا برقعى فرو هل\r\nروز شهادتت شد هم روز جمعه بود و جامع * تاريخها نوشتند با طبعهاى باقل\r\nدر هفده ماه ذىقعد سال هزار و سيصد * با سيزده قرين شد نحسى است اين دلايل \r\nقصيدهء « فلفليه » كه صدراعظم اسم گذاشته همين است و تقريبا صد شعر است .\r\nهريكى از ديگرى بهتر . بعضيها شرح نموده‌اند اشعار وى را . مثلا طبع باقل را شرح و تفصيلى داده‌اند و غيره و غيره . اگر بخواهيم به همان تفاصيل بنويسيم اين مختصر گنجايش ندارد .\r\nاز قصايد ديگر هم چند بيتى نوشته شد .\r\n شه ناصر الدين به روز جمعه * بين الحرمين و زير بقعه\r\nدر هفدهم ز ماه ذيقعد * در ظهر ز تير شبه بن سعد\r\nشد كشته به ظلم شه جوانبخت * سيصد به هزار و سيزده تخت\r\nاين قاتل ده كرور مخلوق * از آتش او قلوب محروق\r\nكرمان بخوريد اين جوان را * كرمانى و آفت جهان را\r\nدر نام رضا ز كرده راضى * مبعوث جمال دين قاضى\r\nشاهى به جمال ماه انور * برخورد از آن خبيث ابتر\r\nنزديك ضريح شاهزاده * او كشت شهى كه كس نزاده\r\nتاريخ حيات شه رسيدم * من مثل چنين شهى نديدم\r\nاى صدر كبير تو بمانى * الحمد برو هميشه خوانى\r\nشه كشته به خاك اوفتاده * او دل به كسى چه تو نداده\r\nافسوس خورم براى آن شه * خورشيد گرفته است و هم مه\r\nافسوس بر آن حكيم افسوس * شد منطفى آن چراغ و فانوس\r\nدر اول قرن پنجهء او * كوتاه شدست پنجهء او \r\n\r\n\r\n","description":"","footnote":"\r\n( 1 ) - سترون را گمان زاينده كرده . ( حاشيه ) .\r\n","page_name":" 968 ","page_number":968},
  {"content":"\r\n\r\n شيرافكنى و براز جامه * بودش همه باطراز خامه\r\nفرزانه شهى كه در ختامه * بودش به خدا قبول عامه\r\nدر حضرت شه وزير گشتم * در خدمت شه امير گشتم\r\nاز امر همو سفير گشتم * خاكى بودم و عبير گشتم\r\nرفتم به فرنگ و ينگىدنيا * ديدم همه را ز سفل و عليا\r\nچندى به تمام هند رفتم * بغداد به نوك خامه رفتم\r\nصدرا به خدا تو كن صبورى * از مرد خبيث كن تو دورى\r\nاز غصه بمير در گل او * هم مدفن اوست مقتل او\r\nقربان شهيم و عيد قربان * مائيم همه به زير فرمان\r\nشه رفته و شه مظفر الدين * با سيرت شه به رسم و آئين\r\nبنشسته به تخت پنجمين شاه * مانند پدر به روى چون ماه\r\nكن حفظ ز چشم بد خدايا * مشفق بنما به ما رعايا\r\nآن شاه مظفر است به آفاق * كز جملهء خسروان بود طاق \r\nو له ايضا :\r\n دلم گرفته و مجروح گشته تا دانى * به حيرتم كه چسان است اين مسلمانى\r\nبهار گشته خزان مردمان چو مرده بدان * فكار گشته و درمانده از پريشانى\r\nچه مردمى كه ندارند قوت يوميه * چه مردمى كه ندارند روح حيوانى\r\nعروس نسترن از داغ واژگون پيچيد * هزار تير به چشمان ماه‌پيشانى\r\nبه سرو باغ بگفتم كه چون توئى آزاد * لباس ماتم و غم در بر از چه حيرانى\r\nجواب گفت برو باغ پادشاه ببين * صداى قارى قرآن و گوهرافشانى\r\nبه روز هفده ز ماه ذىقعده * بكشت شه را ميرزا رضاى كرمانى\r\nاگر نبود به طهران جناب صدراعظم * نبود زنده ز حيوان و هيچ انسانى\r\nنه گندمى ، نه جوى ، نى برنج لاريجان * كسى نمىخريد كفى نانى از گرانجانى\r\nشنيده‌ايم كه مردى رذيل بدصورت * بگفت غله بسوزم به حق قرآنى\r\nاگر هلاك شود جانيان ؟ مملكت ما * اگر به زير و زبر گشته شهر طوفانى\r\nبه نيم حبه معاون « 1 » نمىشوم از كس * به درهمى ندهم من توان پالانى\r\nقوام مملكت از دست مىرود به درك * نه زاد مام مرا بهر دادن نانى\r\nدرست گفت روا نيست مسند عزت * براى مرد خبيث و بخيل و چوپانى\r\nبزرگى است برازندهء تو صدر اجل * عصاى تست كه بينى شود چو ثعبانى\r\nبه عيش باش و مخور غم به حق آل على * كه عنقريب بگيرى جهان به آسانى\r\nبه حيرتند و تفكر تمام اهل دول * بلند گفت احسنت سفير عثمانى\r\nمنيف پاشا گفت به ز دين حنيف * كجا است همچو وزيرى به نزد عثمانى\r\nخداى خواست به اسلام باز ذبح عظيم * شهيد گشته شهنشه به عيد قربانى \r\n\r\n\r\n","description":"","footnote":"\r\n( 1 ) - كنايه از معاون الملك است .\r\n","page_name":" 969 ","page_number":969},
  {"content":"\r\n\r\n\r\nصدر السلطنه ، كله و دماغ معيوب\r\nهجو قوام الدوله را براى ندادن گندم بسيار خوب گفته . تمام اين سه قصيده را در حضور صدراعظم و جمعى ديگر برخاسته قرائت كرد . حالا طورى شده است كه عزاى شاه را اين اشعار از ميانه برده . همه‌كس در درب خانه متفكر و مغموم بود حالا تماما نشسته اين اشعار را مىخوانند و خنده مىكنند . عجب در اين است كه اغلب محترمين خواهش كردند و براى هركدام به خط خود قصايد را نوشته روانه داشت و ابدا ملتفت نيست . با وجود آنكه از اغلب مردم باسوادتر و باعلم‌تر است . عربيت كامل دارد ، خط را بسيار خوب مىنويسد . در حقيقت ميرزا و نويسندهء قابلى است .\r\nاشعار و تاريخ خوب مىداند . تقريرش را هيچ‌كس ندارد . فرانسه ، انگليسى حرف مىزند ، اما كله و دماغ معيوب است . بارى براى حضرت و الا هم صورتى از اشعار فرستاده بودند . همه‌جا هم « كتبه و قائله من لا قدر له صدر السلطنه » رقم است . براى فخر الملك هم ديدم فرستاده بود و در تحت اشعار رقعه‌اى كه « نمىخواستم اسم من به شاعرى شهرت كند خواستم براى ولينعمت تاجدار خودم به زبان مازندرانى نوحه‌خوانى كرده باشم چون نظما بهتر بود و به حافظه و طبايع نزديكتر و براى يادگار بهتر لهذا نظم گفتم ، حالا مىبينم در كوى و برزن اشعار مرا قرائت مىكنند . لهذا براى جنابعالى كه اهل كمال و شعردان مىباشيد نسخه‌اى فرستادم . حضرت صدراعظم هم ملاحظه فرموده تمجيد فرمودند . » درست خودش را معرفى كرد . بيچاره كار به دست مردم مىدهد . او را مىشناختند اما حالا بهتر شناسا شدند . در اين ايام بيكارى كار به دست مردم كارى داده كه خيلى بايد ممنون باشند .\r\n\r\nتضمين ملك التجار\r\nملك التجار تضمينى كرده كه خيلى بامزه [ است 
  ] انشاء الله خواهم نوشت . پسر لسان - الملك هم اشعارى گفته بود به همان مضمون . خودش مازندرانى است و نمىداند كه لاريجان برنج‌كارى ندارد . شاه در ماه ذيقعده شهيد شد ، چه دخلى به عيد قربان دارد . آنجا كه مىگويد منيف پاشا گفت به ز دين حنيف مقصود سفير فوق العادهء دولت عثمانى است كه براى جشن پنجاهم آمده بود . در قزوين خبر اين واقعه رسيد مقيم شد .\r\nمجددا براى تسليت و تهنيت جلوس مأمور شد . مدتى است آمده در باغ بهارستان كه عمارت سپهسالار مرحوم باشد منزل دارد .\r\nشنبه 21 ذيحجه - صبح را براى تماشا و كسب اخبار درب‌خانه رفتم . جمعيت زياد بود . صدراعظم در تالار و عمارت بادگير روزها مىنشيند . ناهار در همان شمس العماره [ مىخورند 
  ] . آمدن شاه نزديك است ، قرار بيست و چهارم بود . از قرارى كه امروز صدراعظم گفت 26 تشريف خواهند آورد . دستخطى از شاه به حضرت و الا نمود كه به خط خود شاه بود ، اظهار التفات به صدراعظم و رضايت از خدمات همه .\r\nمقرر شده بود شاهزادگان عظام حتى نايب السلطنه هم در حياط تخت مرمر جهت\r\n\r\n","description":"","footnote":"","page_name":" 970 ","page_number":970},
  {"content":"\r\n\r\nاستقبال حاضر شوند ، راضى به زحمت هيچ‌كس نيستم . حضرت و الا تلگرافى عرض كردند .\r\n\r\nنايب السلطنه بر سر قبر\r\nديروز عصر آقاى نايب السلطنه درب‌خانه آمده و سر مقبره رفت . دو سه مرتبه غش كرده است ، پيراهن پاره كرده ، كلاه زمين زده ، خيلى شيون و زارى نموده . منيف پاشا هم نزد صدراعظم بوده . هنگام رفتن آقا در ميان باغ رسيده و كمى عذر خواسته .\r\nبعد از صرف قهوه آقا مىرود . هرچه بكند حق دارد . هرچه داشت از دولت سر او بود . خوب در ايام او عيش و راحتى كردند . دولت و مكنت آنقدر فراهم آورده است كه حد و حصر ندارد . اين شاه هم مثل جدش محمد شاه سيرت و آئين دارد . هرگز به مال آنها طمع نخواهد نمود .\r\n\r\nصيغه‌هاى نايب السلطنه\r\nنايب السلطنه بيست روز است كه دوازده صيغهء خودش را بيرون كرده و حالا چند نفرى هستند . به اين زودى مخارج را كم كرده است . در اين ايام فترت هم خوب جمع‌آورى اسبابها را كرد . جواهر و پول و زرينه هرچه بود مخفى نموده‌اند . اغلب روزها را مشغول حساب نوشتن و حساب‌سازى است . همه‌كس از كارهاى او رنجيده‌خاطر است . يك دل نمىبينم كه خوشحال نباشد . ابدا كسى ملتفت او نيست . شاكر و خوشنود مىباشند . عيشى دارند كه معزول شده و مغلوب است .\r\n\r\nسيدى كه حكم جهاد درخواست مىكرد\r\nروز عيد غدير شهرت دارد كه سيدى بلندقد گردن‌كلفت خيلى شبيه به آقا سيد عبد الله مجتهد خدمت جناب ميرزا حسن آشتيانى مىرود . در وقت مصافحه شست آقا را طورى فشار مىدهد كه آقا ضعف مىكند . چون جمعيت زياد بوده مردم ملتفت كار سيد نمىشوند . روز ديگر خدمت آقا مىرود عرض مىكند بنى اميه از ميان رفتند چرا حكم جهاد نمىدهى ، براى چه معطلى . ديگرى بيايد و جانشين شود باز ظلم و جور از سر گرفته مىشود . آقا از هيكل و سخن سيد تعجب مىكند و كار پريروز را هم در مدنظر داشته در كمال ملايمت از ترس جان مىگويد اطاعت دارم ، لكن چند روزى تأمل لازم است . سيد مىرود و آقا خدمت صدراعظم فرستاده مطلب را مىگويد . چند نفر آدم طلب مىكند . روز ديگر كه سيد مىرود ابتدا فحش مىدهد و خيلى مطالب مستهجن سخت مىگويد كه اگر تا دو سه روز ديگر حكم جهاد نكنى كشته خواهى شد . بيرون كه مىرود آدمهاى صدراعظم آقا را گرفته مىبرند . از قرارى كه مىگويند اين سيد در خانهء كوچك حاجى محمد حسن منزل دارد . بلاشبهه مردم حاجى . . . را شريك قتل شاه مىدانند . چه ميرزا رضا از خدمه و شاگردانش بود . سيد جمال الدين هم در منزل او [ بود 
  ] و خودش را مريد او مىداند . ماهى دويست تومان هم بلااشتباه در هر كجاى عالم\r\n\r\n","description":"","footnote":"","page_name":" 971 ","page_number":971},
  {"content":"\r\n\r\nسيد جمال باشد ماهانه مىدهد . اين سيد هم در خانهء او سكنى داشته . آن هم حكايت پول سياه كه اگر شاه اين قسم شهيد نشده بود گرفتار و دچار بلوا و شورش عظيمى مىشد [ و 
  ] . پس از خرابيها هلاك مىشد و اقلا در آن آشوب ده هزار و بيست هزار نفس تلف مىشد . اين حكايت سيد امروز عصر يقين شده هيچ شبهه در آن باقى نيست . يك نفر هم از همدستهاى ميرزا رضا را گرفته‌اند كه از اسلامبول همراه بوده و از كار ميرزا رضا اطلاع داشته .\r\n\r\nحاجى سياح\r\nحاجى سياح مشهور را هم گرفته‌اند ليكن مرخص كردند . مىگويند گفته است من در چندم رمضان در فلان شب كه پارك بودند كاغذى به شما دادم و اصرار و ابرام هم نمودم كه ملاحظه فرمائيد و جناب اشرف ملتفت عرض من نشده پاكت را سربسته در كيف تحرير گذاشتيد . من از آمدن ميرزا رضا اطلاع داده بودم . گويا كيف را گردش كرده رقعه را پيدا كرده‌اند . اما اين مطلب به قاعدهء عقلى درست نمىآيد . اگر از كار او اطلاع داشت مىخواست به چند نفر ديگر از محارم شاه بگويد . البته به شاه عرض مىكردند .\r\n\r\nبابيها\r\nدر تهران محرمانه خيليها را گرفته‌اند . اما صدراعظم واضح در مجلس گفت كسى با بابيها كارى ندارد ، مگر نبايد شرير و الواط و هرزه را گرفت . چرا تمام را بابى شهرت مىدهند كسى با آنها ابدا كارى ندارد . پيغامات زياد هم به ميرزا حسن و آقا سيد على اكبر و امام جمعه داده‌اند كه اگر رضا را مقتول كنند بسى قتلها برپا خواهد شد و شما چند نفر علما را در آن خونها شريك مىدانيم . بابيها در محلهء ما زياد هستند . مجمع و محل قرارداد و گفتگوهاى آنها در همين دروازه قزوين است .\r\nباغ و عمارت دارند . روز جمعه 17 ذيقعده بطور صحيح مهمانى و عيش داشتند .\r\nوقتى كه خبر قتل شاه را رسانيدند آخوند ريش قرمزى ميان آنها بوده سرى تكان داده و گفته است بنازم به آن دست و بازو . وقتى كه مبشر وارد شده است و گفته شاه را كشتند پرسيده است كى ؟ جواب داده يارو . آن‌وقت آن تمجيد را نموده است . من از زن باغبانى كه همسايهء آنها [ ست 
  ] و براى تماشا به بام خانه رفته بود حكايت مىكنم .\r\n\r\nنامهء سيد جمال\r\nسيد جمال الدين هم دستگير نشده هنوز محترما در اسلامبول است . كاغذى به جناب ميرزا حسن به زبان عربى نوشته خيلى سخت و خيلى بد از وضع ايران و شاه .\r\nنوشته است ما چندين نفر را براى قتل چندين نفر مأمور نموده بوديم فقط يكى از آنها به مقصود نايل شد . انشاء الله مابقى هم صورت خواهد گرفت و تا كار ايران منظم\r\n\r\n","description":"","footnote":"","page_name":" 972 ","page_number":972},
  {"content":"\r\n\r\nو مثل ممالك آزاد خارجه نشود دست‌بردار نيستم . ميرزا حسن كاغذ را نزد صدراعظم روانه مىكند . خوانده مىگويد از اين سختتر براى من و از آن سختتر براى شاه نوشته است . نمىدانم اگر راست باشد با اين كاغذها و اسناد معتبره باز محل اين است كه اغماض كنند يا دولت عثمانى حمايت كند . اين حكايت كاغذ را هم من از زبان معين‌دفتر كه او از افتخار العلما پسر ميرزا حسن شنيده بود نوشتم ، العهدة على الراوى .\r\nسيد جمال و اتباعش اگرچه بابى مذهب نمىباشند ليكن براى استقلال و پيشرفت كار خودشان با آنها يعنى بابيها رابطهء كامل دارند و خصوصيت مىورزيدند .\r\nاين ميرزا رضا اول كارى كه كرده و به مردم اظهار داشته لعن و طعن بابيها بود .\r\nاين شعر را هم از قول او نقل مىكنند كه در اين ايام گفته :\r\n غلام شاه ولايت مطيع هشت و چهار * فدائى همه عالم رضاى شاه شكار \r\nجلد اول روزنامهء خاطرات عين السلطنه را به روز 25 ذىحجه 1313 كه مظفر الدين شاه به تهران وارد شد ، پايان مىدهيم . ( تقريبا نيمه‌اى بيشتر از روزنامهء نهم ) . دنبالهء اين روزنامه به جلد دوم موكول مىشود كه دورهء پادشاهى مظفر الدين شاه را دربرخواهد داشت .\r\n28 بهمن 1371 - ايرج افشار\r\n\r\n","description":"","footnote":"","page_name":" 973 ","page_number":973},
  {"content":"\r\n . \r\n","description":"","footnote":"","page_name":" 974 ","page_number":974},
  {"content":"\r\n . \r\n","description":"","footnote":"","page_name":" 975 ","page_number":975},
  {"content":"\r\n . \r\n\r\n","description":"","footnote":"","page_name":" 976 ","page_number":976}
  ]