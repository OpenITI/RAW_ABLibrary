[
  {"content":"\r\n[ جلد سيزدهم 
  ]\r\n\r\n‹ 19 › از آغاز سوره مريم - جزء 16 قرآن مجيد اين سوره در مكه نازل شده و 98 آيه است\r\nآغاز شروع جلد 13 .\r\n13 : 10 : 1360 .\r\n7 : ع 1 : 1402\r\n","description":"","footnote":"","page_name":" 1 ","page_number":1},
  {"content":"\r\n","description":"","footnote":"","page_name":" 2 ","page_number":2},
  {"content":"\r\nسوره مريم\r\n\r\nمحتواى سوره\r\nاين سوره از نظر محتوا داراى چندين بخش مهم است :\r\n1 - مهمترين بخش اين سوره را قسمتى از سرگذشت زكريا و مريم و حضرت مسيح ع و يحيى و ابراهيم قهرمان توحيد و فرزندش اسماعيل و ادريس و بعضى ديگر از پيامبران بزرگ الهى ، تشكيل مىدهد كه داراى نكات تربيتى خاصى است .\r\n2 - قسمت ديگرى از اين سوره كه بعد از بخش نخست مهمترين بخش را تشكيل مىدهد مسائل مربوط به قيامت و چگونگى رستاخيز و سرنوشت مجرمان و پاداش پرهيزكاران و مانند آنست .\r\n3 - بخش ديگر مواعظ و نصائحى است كه در واقع مكمل بخشهاى گذشته مىباشد .\r\n4 - بالآخره آخرين بخش ، اشارات مربوط به قرآن و نفى فرزند از خداوند و مساله شفاعت است كه مجموعا برنامه تربيتى مؤثرى را براى سوق نفوس انسانى به ايمان و پاكى و تقوا تشكيل مىدهد .\r\n\r\nفضيلت سوره\r\nاز پيامبر اكرم ص چنين نقل شده است كه هر كس اين سوره را بخواند به تعداد كسانى كه زكريا را تصديق يا تكذيب كردند و همچنين يحيى و مريم و عيسى و موسى و هارون و ابراهيم و اسحاق و يعقوب و اسماعيل ، آرى به تعداد هر يك از آنها خداوند ده حسنه به او مىدهد ، همچنين به تعداد كسانى كه ( به دروغ\r\n","description":"","footnote":"","page_name":" 3 ","page_number":3},
  {"content":"\r\nو تهمت ) براى خدا فرزندى قائل شدند و نيز به تعداد كسانى كه فرزند قائل نشدند . ( 1 )\r\nدر حقيقت اين حديث دعوت به تلاش و كوشش در دو خط مختلف مىكند :\r\nخط حمايت از پيامبران و پاكان و نيكان ، و خط مبارزه با مشركان و منحرفان و آلودگان ، زيرا مىدانيم اين ثوابهاى بزرگ را به كسانى نمىدهند كه تنها الفاظ را بخوانند و عملى بر طبق آن انجام ندهند ، بلكه اين الفاظ مقدس مقدمه اى است براى عمل .\r\nدر حديث ديگرى از امام صادق ع مىخوانيم هر كس مداومت به خواندن اين سوره كند از دنيا نخواهد رفت مگر اينكه خدا به بركت اين سوره او را از نظر جان و مال و فرزند بىنياز مىكند . ( 2 )\r\nاين غنا و بىنيازى مسلما بازتابى است از پياده شدن محتواى سوره در درون جان انسان و انعكاسش در خلال اعمال و رفتار و گفتار او .\r\n\r\n","description":"","footnote":"\r\n( 1 ) مجمع البيان ذيل آيه .\r\n( 2 ) مدرك سابق .\r\n","page_name":" 4 ","page_number":4},
  {"content":"\r\n\r\n[ سوره مريم ‹ 19 › : آيات 1 تا 6 
  ]\r\nبِسْمِ اللَّه الرَّحْمنِ الرَّحِيمِ\r\nكهيعص ‹ 1 › ذِكْرُ رَحْمَتِ رَبِّكَ عَبْدَه زَكَرِيَّا ‹ 2 › إِذْ نادى رَبَّه نِداءً خَفِيًّا ‹ 3 › قالَ رَبِّ إِنِّي وَهَنَ الْعَظْمُ مِنِّي وَاشْتَعَلَ الرَّأْسُ شَيْباً وَلَمْ أَكُنْ بِدُعائِكَ رَبِّ شَقِيًّا ‹ 4 ›\r\nوَ إِنِّي خِفْتُ الْمَوالِيَ مِنْ وَرائِي وَكانَتِ امْرَأَتِي عاقِراً فَهَبْ لِي مِنْ لَدُنْكَ وَلِيًّا ‹ 5 › يَرِثُنِي وَيَرِثُ مِنْ آلِ يَعْقُوبَ وَاجْعَلْه رَبِّ رَضِيًّا ‹ 6 ›\r\n","description":"","footnote":"","page_name":" 5 ","page_number":5},
  {"content":"\r\n\r\nترجمه :\r\nبنام خداوند بخشنده بخشايشگر 1 - كهيعص 2 - اين يادى است از رحمت پروردگار تو نسبت به بنده اش زكريا .\r\n3 - در آن هنگام كه پروردگارش را در خلوتگاه ( عبادت ) خواند .\r\n4 - گفت پروردگارا ! استخوانم سست شده و شعله پيرى تمام سرم را فرا گرفته و من هرگز در دعاى تو از اجابت محروم نمىشدم .\r\n5 - و من از بستگانم بعد از خودم بيمناكم ( كه حق پاسدارى از آئين تو را نگاه ندارند ) و همسرم نازا است ، تو به قدرتت جانشينى به من ببخش .\r\n6 - كه وارث من و آل يعقوب باشد و او را مورد رضايتت قرار ده .\r\n\r\nتفسير :\r\nدعاى گيراى زكريا بار ديگر به حروف مقطعه در آغاز اين سوره برخورد مىكنيم ( * ( كهيعص ) * ) .\r\nو از آنجا كه تفسير اين حروف مقطعه را به طور مشروح در آغاز سه سوره مختلف قرآن در گذشته ( سوره بقره و آل عمران و اعراف ) بطور مشروح بحث كرده‌ايم در اينجا نيازى به تكرار نمىبينيم . ( 1 )\r\nآنچه لازم است در اينجا اضافه كنيم اين است كه در خصوص حروف مقطعه اين سوره دو دسته از روايات در منابع اسلامى ديده مىشود :\r\nنخست رواياتى است كه هر يك از اين حروف را اشاره به يكى از اسماء\r\n\r\n","description":"","footnote":"\r\n( 1 ) به جلد اول آغاز سوره بقره و جلد دوم آغاز سوره آل عمران و جلد ششم آغاز سوره اعراف ( تفسير نمونه ) مراجعه فرمائيد .\r\n","page_name":" 6 ","page_number":6},
  {"content":"\r\nبزرگ خداوند ( اسماء الحسنى ) مىداند « كاف » اشاره به « كافى » كه از اسماء بزرگ خداوند است ، و « ه » اشاره به « هادى » ، و « ياء » اشاره به « ولى » ، و « عين » اشاره به « عالم » و « ص » اشاره به « صادق الوعد » ( كسى كه در وعده خود صادق است ) . ( 1 )\r\nدوم رواياتى است كه اين حروف مقطعه را به داستان قيام امام حسين ع در كربلا تفسير كرده است : « كاف » اشاره به « كربلا » « هاء » اشاره به « هلاك خاندان پيامبر » ص و « ياء » به « يزيد » و « عين » به مسئله « عطش » و « صاد » به « صبر و استقامت » حسين و ياران جانبازش . ( 2 )\r\nالبته همانگونه كه گفته‌ايم آيات قرآن تاب معانى مختلفى را دارد و گاه مفاهيمى را از گذشته و آينده بيان مىكند كه در عين تنوع منافاتى هم با هم ندارند در حالى كه اگر معنى را منحصر به يك تفسير كنيم ممكن است از نظر وضع نزول آيه و زمان آن گرفتار اشكالاتى بشويم .\r\nبعد از ذكر حروف مقطعه ، نخستين سخن از داستان زكريا ع شروع مىشود و مىفرمايد : « اين يادى است از رحمت پروردگار تو نسبت به بنده اش زكريا » ( * ( ذِكْرُ رَحْمَتِ رَبِّكَ عَبْدَه زَكَرِيَّا ) * ) . ( 3 )\r\nدر آن هنگام كه از نداشتن فرزندى ، سخت ناراحت و غمناك بود ، رو به درگاه خدا آورد « آن گاه در خلوتگاه و آنجا كه صدايش را ديگرى نمىشنيد ، پروردگارش را خواند » ( * ( إِذْ نادى رَبَّه نِداءً خَفِيًّا ) * ) .\r\n\r\n","description":"","footnote":"\r\n( 1 ) و ( 2 ) نور الثقلين جلد 3 صفحه 320\r\n( 3 ) در حقيقت كلمه « ذكر » خبر است از براى مبتداى محذوف و در تقدير چنين بوده « هذا ذكر رحمة ربك » .\r\n","page_name":" 7 ","page_number":7},
  {"content":"\r\n« گفت : پروردگارا ! استخوانهاى من كه ستون پيكر من و محكمترين اعضاى تن من است سستى گرفته » ( * ( قالَ رَبِّ إِنِّي وَهَنَ الْعَظْمُ مِنِّي ) * ) .\r\n« و شعله‌هاى پيرى تمام موهاى سر مرا فرا گرفته است » ( * ( وَاشْتَعَلَ الرَّأْسُ شَيْباً ) * ) .\r\nتشبيه آثار پيرى به شعله اى كه تمام سر را فرا مىگيرد ، تشبيه جالبى است زيرا از يك سو خاصيت شعله آتش اين است كه زود گسترده مىشود و هر چه در اطراف آنست فرا مىگيرد ، و از سوى ديگر شعله‌هاى آتش درخشندگى خاصى دارد و از دور جلب توجه مىكند ، و از سوى سوم هنگامى كه آتش محلى را فرا گرفت چيزى كه از آن باقى مىماند همان خاكسترها است .\r\n« زكريا » فراگيرى پيرى و سفيدى تمام موى سرش را ، به شعله ور شدن آتش و درخشندگى آن ، و خاكستر سفيدى را كه بر جاى مىگذارد ، تشبيه كرده است و اين تشبيهى است بسيار رسا و زيبا .\r\nسپس مىافزايد : « پروردگارا من هرگز در دعاهايى كه كرده‌ام از درگاه تو محروم باز نگشتم » ( * ( وَلَمْ أَكُنْ بِدُعائِكَ رَبِّ شَقِيًّا ) * ) .\r\nتو همواره در گذشته مرا به اجابت دعاهايم عادت دادى و هيچگاه محرومم نساخته اى ، اكنون كه پير و ناتوان شده‌ام سزاوارترم كه دعايم را اجابت فرمايى و نوميد بازنگردانى .\r\nدر حقيقت « شقاوت » در اينجا به معنى تعب و رنج است ، يعنى من هرگز درخواسته هايم از تو به زحمت و مشقت نمىافتادم چرا كه به سرعت مورد قبول تو واقع مىگشت .\r\nسپس حاجت خود را چنين شرح مىدهد : « پروردگارا ! من از بستگانم\r\n","description":"","footnote":"","page_name":" 8 ","page_number":8},
  {"content":"\r\nبعد از خودم بيمناكم ( ممكن است دست به فساد بيالايند ) و همسرم نازا است ، از نزد خودت ولى و جانشينى به من ببخش « ( * ( وَإِنِّي خِفْتُ الْمَوالِيَ مِنْ وَرائِي وَكانَتِ امْرَأَتِي عاقِراً فَهَبْ لِي مِنْ لَدُنْكَ وَلِيًّا ) * ) .\r\n« جانشينى كه از من ارث ببرد ، و همچنين وارث آل يعقوب باشد ، پروردگارا اين جانشين مرا مورد رضايت خود قرار ده » ( * ( يَرِثُنِي وَيَرِثُ مِنْ آلِ يَعْقُوبَ وَاجْعَلْه رَبِّ رَضِيًّا ) * ) .\r\n\r\nنكته‌ها :\r\n\r\n1 - منظور از ارث در اينجا چيست ؟\r\nمفسران اسلامى بحث فراوانى پيرامون پاسخ سؤال فوق كرده‌اند ، گروهى معتقدند « ارث » در اينجا ارث در اموال است ، و گروهى آن را اشاره به مقام نبوت دانسته‌اند .\r\nبعضى نيز اين احتمال را داده‌اند كه منظور معنى جامعى است كه هر دو را شامل مىشود .\r\nبسيارى از دانشمندان شيعه معنى اول را انتخاب كرده‌اند در حالى كه جمعى از علماى تسنن معنى دوم را ، و بعضى مانند « سيد قطب » در « فى ظلال » و « آلوسى » در « روح المعانى » معنى سوم را .\r\nكسانى كه آن را منحصر به ارث مال دانسته‌اند به ظهور كلمه « ارث » در اين معنى استناد كرده‌اند ، زيرا اين كلمه هنگامى كه مجرد از قرائن ديگر بوده باشد به معنى ارث مال است ، و اگر مىبينيم در پاره اى از آيات قرآن در امور معنوى به كار رفته مانند آيه 32 سوره فاطر ثُمَّ أَوْرَثْنَا الْكِتابَ الَّذِينَ اصْطَفَيْنا\r\n","description":"","footnote":"","page_name":" 9 ","page_number":9},
  {"content":"\r\nمِنْ عِبادِنا : « ما كتاب آسمانى را به بندگان برگزيده خود به ارث منتقل كرديم » به خاطر قرائنى است كه در اين گونه موارد وجود دارد .\r\nبه علاوه از پاره اى از روايات استفاده مىشود كه در آن زمان بنى اسرائيل هدايا و نذور فراوانى براى « احبار » ( علماى يهود ) مىآوردند ، و زكريا رئيس احبار بود . ( 1 )\r\nاز اين گذشته همسر زكريا كه از دودمان سليمان بن داود بود ، با توجه به وضع مالى فوق العاده سليمان و داود ، اموالى را به ارث برده بود .\r\nزكريا از اين بيم داشت اين اموال به دست افراد ناصالح و فرصت طلب و زراندوز ، يا فاسق و فاجر بيفتد و خود منشا فسادى در جامعه گردد .\r\nلذا از پروردگار خويش تقاضاى فرزند صالحى كرد تا بر اين اموال نظارت كند و آنها را در بهترين راه مصرف نمايد .\r\nروايت معروفى كه از فاطمه زهرا ع دختر پاك پيامبر اسلام ص نقل شده كه براى گرفتن فدك در برابر خليفه اول به آيه فوق استدلال كرد خود شاهد ديگرى بر اين مدعى است .\r\nمرحوم طبرسى در كتاب « احتجاج » از بانوى اسلام ع چنين نقل مىكند :\r\nهنگامى كه خليفه اول تصميم گرفت فدك را از فاطمه ع منع كند و اين سخن به بانوى اسلام رسيد نزد او آمد و چنين گفت : اى ابو بكر !\r\nا فى كتاب اللَّه ان ترث اباك و لا ارث ابى لقد جئت شيئا فريا ! ا فعلى عمد تركتم كتاب اللَّه و نبذتموه وراء ظهوركم ؟ اذ يقول فيما اقتص من خبر يحيى بن زكريا :\r\n« اذ قال رب * ( فَهَبْ لِي مِنْ لَدُنْكَ وَلِيًّا يَرِثُنِي وَيَرِثُ مِنْ آلِ يَعْقُوبَ ) * »\r\n: « آيا در كتاب خدا است كه تو از پدرت ارث ببرى و من نبرم ؟ چيز عجيبى است ! آيا عمدا كتاب خدا را ترك گفته‌ايد و پشت سر افكنده‌ايد ؟ در آنجا كه در داستان\r\n\r\n","description":"","footnote":"\r\n( 1 ) نور الثقلين جلد 3 صفحه 323\r\n","page_name":" 10 ","page_number":10},
  {"content":"\r\nيحيى ابن زكريا مىگويد : زكريا گفت خداوندا از سوى خودت جانشينى ( فرزندى ) به من ببخش تا از من و خاندان يعقوب ارث ببرد » . ( 1 )\r\nاما كسانى كه معتقدند « ارث » در اينجا همان ارث معنوى است به قرائنى كه در خود آيه ، يا خارج از آن است تمسك جسته‌اند مانند :\r\n1 - بعيد به نظر مىرسد كه پيامبر بزرگى همچون زكريا در آن سن و سال ، مشغله فكرى مهمى از ناحيه وارثان ثروتش داشته باشد ، به خصوص اينكه بعد از ذكريا جمله « * ( يَرِثُنِي وَيَرِثُ مِنْ آلِ يَعْقُوبَ ) * » اين جمله را اضافه مىكند * ( وَاجْعَلْه رَبِّ رَضِيًّا ) * : « خداوندا او را مورد رضايت خويش قرار ده » و بدون شك اين جمله اشاره به صفات معنوى آن وارث است .\r\n2 - در آيات آينده وقتى كه خدا بشارت تولد يحيى را به او مىدهد مقامات معنوى عظيم از جمله مقام نبوت را براى او ذكر مىكند .\r\n3 - در سوره آل عمران آيه 39 هنگامى كه انگيزه زكريا را براى تقاضاى فرزند شرح مىدهد اشاره مىكند : او زمانى به اين فكر افتاد كه مقامات مريم را مشاهده كرد كه به لطف پروردگار غذاهاى بهشتى در برابر محراب عبادتش نمايان مىشد . ( هُنالِكَ دَعا زَكَرِيَّا رَبَّه قالَ رَبِّ هَبْ لِي مِنْ لَدُنْكَ ذُرِّيَّةً طَيِّبَةً إِنَّكَ سَمِيعُ الدُّعاءِ ) .\r\n4 - در پاره اى از احاديث از پيامبر ص مطلبى نقل شده كه تاييد مىكند ارث در اينجا اشاره به جنبه معنوى است ، خلاصه حديث چنين است : امام صادق از پيامبر ص نقل مىكند عيسى بن مريم ع از كنار قبرى گذشت كه صاحب آن در عذاب بود ، سال آينده نيز عبورش از آنجا افتاد ملاحظه كرد كه صاحب قبر در عذاب نيست ، از پروردگارش در اين زمينه سؤال كرد ، وحى الهى به او فرستاده شد كه صاحب اين قبر فرزند صالحى داشته است جاده اى را اصلاح كرده\r\n\r\n","description":"","footnote":"\r\n( 1 ) نور الثقلين جلد 3 صفحه 324\r\n","page_name":" 11 ","page_number":11},
  {"content":"\r\nو يتيمى را پناه داده ، خداوند او را به خاطر عمل فرزندش بخشيده است ، سپس پيامبر ص فرمود : ميراث خداوند بزرگ به بنده مؤمنش اين است كه فرزندى به او بدهد كه بعد از وى مطيع فرمان خدا باشد ، سپس امام صادق ع بهنگام نقل اين حديث آيه مربوط به زكريا را تلاوت فرمود : * ( فَهَبْ لِي مِنْ لَدُنْكَ وَلِيًّا يَرِثُنِي وَيَرِثُ مِنْ آلِ يَعْقُوبَ وَاجْعَلْه رَبِّ رَضِيًّا ) * . ( 1 )\r\nو اگر گفته شود ظاهر كلمه ارث همان ارث اموال است در جواب خواهند گفت كه اين ظهور قطعى نيست ، چرا كه در قرآن كرارا در ارث معنوى استعمال شده است ( مانند آيه 32 سوره فاطر و آيه 53 سوره مؤمن ) .\r\nبعلاوه به فرض كه خلاف ظاهر باشد با وجود قرائن فوق مشكلى نخواهد بود .\r\nولى طرفداران نظر اول مىتوانند اين استدلالات را پاسخ گويند كه مشغله فكرى زكريا پيامبر بزرگ الهى ، مساله اموال به صورت يك مطلب شخصى نبود بلكه به صورت يك منبع فساد يا صلاح براى جامعه بود ، زيرا همانگونه كه در بالا گفته شد ، هدايا و نذور فراوانى براى احبار مىآوردند كه بدست زكريا سپرده مىشد ، و شايد اموالى نيز از طرف همسرش كه از دودمان سليمان بود باقيمانده بود بديهى است وجود يك شخص ناصالح در رأس آنها سبب مفاسد عظيمى مىشد و اين بود كه زكريا را نگران ساخت .\r\nو اما صفات معنوى كه براى « يحيى » در اين آيات و آيات ديگر قرآن ذكر شده نه تنها منافاتى با اين مساله ندارد ، بلكه هماهنگ با آن است ، چرا كه او مىخواست اين ثروت عظيم بدست يك مرد الهى بيفتد و از آن در مسير سعادت جامعه بهره بگيرد .\r\nاما به عقيده ما اگر از مجموع مباحث فوق چنين نتيجه بگيريم كه « ارث » در اينجا مفهوم وسيعى دارد كه هم ارث اموال را شامل مىشود و هم ارث مقامات\r\n\r\n","description":"","footnote":"\r\n( 1 ) نور الثقلين جلد 3 صفحه 323 و 324\r\n","page_name":" 12 ","page_number":12},
  {"content":"\r\nمعنوى را ، مطلب خلافى نخواهد بود ، چرا كه براى هر طرف قرائنى وجود دارد و با توجه به آيات قبل و بعد و مجموعه روايات ، اين تفسير كاملا نزديك به نظر مىرسد .\r\nاما جمله * ( إِنِّي خِفْتُ الْمَوالِيَ مِنْ وَرائِي ) * ( من از بستگانم بعد از خودم بيمناكم ) با هر دو معنى سازگار است چرا كه اگر افراد فاسدى صاحب اختيار آن اموال مىشدند براستى نگران كننده بود ، و نيز اگر رهبرى معنوى مردم بدست افراد ناصالح مىافتاد آن نيز بسيار مايه نگرانى بود بنا بر اين خوف زكريا در هر دو صورت قابل توجيه است .\r\nحديث معروف بانوى اسلام فاطمه زهرا ع نيز با اين معنى سازگار مىباشد .\r\n\r\n[ 2 - منظور از جمله « * ( إِذْ نادى رَبَّه نِداءً خَفِيًّا ) * » 
  ]\r\nدر جمله « * ( إِذْ نادى رَبَّه نِداءً خَفِيًّا ) * » اين سؤال براى مفسران مطرح شده كه « نادى » به معنى دعا با صداى بلند است در حالى كه « خفى » بمعنى آهسته و مخفى است و اين دو با هم سازگار نيست ولى با توجه به اين نكته كه « خفى » به معنى آهسته نيست بلكه به معنى پنهان است بنا بر اين ممكن است زكريا در خلوتگاه خود آنجا كه كسى غير از او حضور نداشته خدا را با صداى بلند خوانده باشد . و بعضى گفته‌اند اين تقاضاى او در دل شب بوده است آن گاه كه مردم در خواب آرميده بودند . ( 1 )\r\nبعضى نيز جمله « فَخَرَجَ عَلى قَوْمِه مِنَ الْمِحْرابِ » ( زكريا از محراب خود بيرون آمد و به سراغ قومش رفت ) را كه در آيات آينده خواهد آمد دليل بر وقوع اين دعا در خلوتگاه گرفته‌اند . ( 2 )\r\n\r\n","description":"","footnote":"\r\n( 1 ) تفسير قرطبى جلد 6 ذيل آيه مورد بحث .\r\n( 2 ) تفسير الميزان جلد 14 ذيل آيه .\r\n","page_name":" 13 ","page_number":13},
  {"content":"\r\n\r\n[ 3 - منظور از جمله « * ( وَيَرِثُ مِنْ آلِ يَعْقُوبَ ) * » 
  ]\r\nجمله « * ( وَيَرِثُ مِنْ آلِ يَعْقُوبَ ) * » ( فرزندى به من عنايت كن كه از آل يعقوب ارث ببرد ) بخاطر آن است كه همسر زكريا خاله مريم مادر عيسى بود ، و نسب آن زن به يعقوب مىرسيد ، زيرا او از دودمان سليمان ابن داود است كه او از فرزندان « يهودا » پسر « يعقوب » بوده است . ( 1 )\r\n\r\n","description":"","footnote":"\r\n( 1 ) تفسير مجمع البيان جلد 6 ذيل آيه .\r\n","page_name":" 14 ","page_number":14},
  {"content":"\r\n\r\n[ سوره مريم ‹ 19 › : آيات 7 تا 11 
  ]\r\nيا زَكَرِيَّا إِنَّا نُبَشِّرُكَ بِغُلامٍ اسْمُه يَحْيى لَمْ نَجْعَلْ لَه مِنْ قَبْلُ سَمِيًّا ‹ 7 › قالَ رَبِّ أَنَّى يَكُونُ لِي غُلامٌ وَكانَتِ امْرَأَتِي عاقِراً وَقَدْ بَلَغْتُ مِنَ الْكِبَرِ عِتِيًّا ‹ 8 › قالَ كَذلِكَ قالَ رَبُّكَ هُوَ عَلَيَّ هَيِّنٌ وَقَدْ خَلَقْتُكَ مِنْ قَبْلُ وَلَمْ تَكُ شَيْئاً ‹ 9 › قالَ رَبِّ اجْعَلْ لِي آيَةً قالَ آيَتُكَ أَلَّا تُكَلِّمَ النَّاسَ ثَلاثَ لَيالٍ سَوِيًّا ‹ 10 › فَخَرَجَ عَلى قَوْمِه مِنَ الْمِحْرابِ فَأَوْحى إِلَيْهِمْ أَنْ سَبِّحُوا بُكْرَةً وَعَشِيًّا ‹ 11 ›\r\n\r\nترجمه :\r\n7 - اى زكريا ! ما تو را به فرزندى بشارت مىدهيم كه نامش يحيى است ، پسرى همنامش پيش از اين نبوده است .\r\n","description":"","footnote":"","page_name":" 15 ","page_number":15},
  {"content":"\r\n8 - گفت : پروردگارا ! چگونه فرزندى براى من خواهد بود در حالى كه همسرم نازا است ، و من نيز از پيرى افتاده شده‌ام ؟ ! 9 - فرمود : اين گونه پروردگارت گفته ( و اراده كرده ) اين بر من آسان است من قبلا تو را آفريدم و چيزى نبودى ! 10 - عرض كرد : پروردگارا ! نشانه اى براى من قرار ده . گفت نشانه تو اين است كه سه شبانه روز قدرت تكلم ( با مردم ) نخواهى داشت ، در حالى كه زبان تو سالم است .\r\n11 - او از محراب عبادتش به سوى مردم بيرون آمد و با اشاره به آنها گفت صبح و شام ( به شكرانه اين نعمت ) خدا را تسبيح گوئيد .\r\n\r\nتفسير : زكريا به آرزوى خود رسيد\r\nاين آيات استجابت دعاى زكريا را در پيشگاه پروردگار ، استجابتى آميخته با لطف و عنايت ويژه او بيان مىكند ، و با اين جمله شروع مىشود « اى زكريا ما تو را بشارت به پسرى مىدهيم كه نامش يحيى است پسرى كه همنام او پيش از اين نبوده است » ( * ( يا زَكَرِيَّا إِنَّا نُبَشِّرُكَ بِغُلامٍ اسْمُه يَحْيى لَمْ نَجْعَلْ لَه مِنْ قَبْلُ سَمِيًّا ) * ) .\r\nچه جالب است كه خدا دعاى بنده اش را اين چنين بپذيرد و با بشارت دادن او را از انجام خواسته اش آگاه سازد و در برابر درخواست فرزند ، پسرى به او بدهد ، و نام پسر را نيز خودش بگذارد ، و اضافه كند اين فرزند از جهاتى بيسابقه است .\r\nزيرا جمله « * ( لَمْ نَجْعَلْ لَه مِنْ قَبْلُ سَمِيًّا ) * » گرچه ظاهرا به اين معنى است كه كسى تا كنون هم نام او نبوده است ، ولى از آنجا كه نام به تنهايى دليل بر شخصيت كسى نيست ، معلوم مىشود كه اين اسم ، اشاره به مسمى است ، يعنى كسى كه داراى امتيازاتى همچون او باشد قبلا نبوده است ، چنان كه راغب در كتاب\r\n","description":"","footnote":"","page_name":" 16 ","page_number":16},
  {"content":"\r\nمفردات صريحا همين معنى را انتخاب كرده است .\r\nبدون شك قبل از يحيى پيامبران بزرگى بودند حتى بالاتر از او ، ولى هيچ مانعى ندارد كه يحيى ويژگيهايى داشته است مخصوص خودش ، چنان كه بعدا به آن اشاره خواهد شد .\r\nاما زكريا كه اسباب ظاهر را براى رسيدن به چنين مطلوبى مساعد نميديد از پيشگاه پروردگار تقاضاى توضيح كرد و « گفت : پروردگارا ! چگونه ممكن است فرزندى نصيب من شود در حالى كه همسر من نازا است و من نيز از نظر سن و سال به حدى رسيده‌ام كه فرتوت و افتاده شده‌ام » ( * ( قالَ رَبِّ أَنَّى يَكُونُ لِي غُلامٌ وَكانَتِ امْرَأَتِي عاقِراً وَقَدْ بَلَغْتُ مِنَ الْكِبَرِ عِتِيًّا ) * ) .\r\n« عاقر » در اصل از واژه « عقر » به معنى ريشه و اساس يا به معنى « حبس » است ، و اينكه به زنان نازا « عاقر » مىگويند به خاطر آنست كه كار آنها از نظر فرزند به پايان رسيده ، يا اينكه تولد فرزند در آنها محبوس شده است .\r\n« عتى » به معناى كسى است كه بر اثر طول زمان ، اندامش خشكيده شده همان حالتى كه در سنين بسيار بالا براى انسان پيدا مىشود .\r\nاما به زودى زكريا در پاسخ سؤالش اين پيام را از درگاه خداوند دريافت داشت : « فرمود : مطلب همين گونه است كه پروردگار تو گفته و اين بر من آسان است » ( * ( قالَ كَذلِكَ قالَ رَبُّكَ هُوَ عَلَيَّ هَيِّنٌ ) * ) ( 1 ) اين مساله عجيبى نيست كه از پير مردى همچون تو و همسرى ظاهرا نازا\r\n\r\n","description":"","footnote":"\r\n( 1 ) معروف در ميان مفسران اين است كه جمله « كذلك » در تقدير « الامر كذلك » بوده يعنى مطلب همين گونه است اين احتمال نيز وجود دارد كه « كذلك » با جمله بعد پيوند داشته باشد و مفهومش چنين مىشود اين گونه پروردگار تو گفته است .\r\n","page_name":" 17 ","page_number":17},
  {"content":"\r\nفرزندى متولد شود « من تو را قبلا آفريدم در حالى كه هيچ نبودى » ( * ( وَقَدْ خَلَقْتُكَ مِنْ قَبْلُ وَلَمْ تَكُ شَيْئاً ) * ) .\r\nخدايى كه توانايى دارد از هيچ ، همه چيز بيافريند ، چه جاى تعجب كه در اين سن و سال و اين شرائط فرزندى به تو عنايت كند .\r\nبدون شك بشارت دهنده و گوينده سخن در آيه نخست خداوند است ، ولى در اينكه گوينده سخن در آيه سوم مورد بحث ( * ( قالَ كَذلِكَ قالَ رَبُّكَ ) * ) كيست ؟\r\nبعضى آن را سخن فرشتگان مىدانند كه وسيله بشارت به زكريا بودند و آيه 39 سوره آل عمران را مىتوان گواه بر آن دانست : فَنادَتْه الْمَلائِكَةُ وَهُوَ قائِمٌ يُصَلِّي فِي الْمِحْرابِ أَنَّ اللَّه يُبَشِّرُكَ بِيَحْيى : « فرشتگان به زكريا ندا دادند در حالى كه او در محراب ايستاده و مشغول نماز بود كه خدا تو را بشارت به يحيى مىدهد .\r\nولى ظاهر اين است كه گوينده تمام اين جمله‌ها خداوند است و دليلى ندارد كه ما آنها را از ظاهرش تغيير دهيم ، و اگر فرشتگان واسطه بشارت بوده‌اند هيچ مانعى ندارد كه خداوند اصل پيام را به خود نسبت دهد ، بخصوص كه در آيه 40 همان سوره آل عمران مىخوانيم قالَ كَذلِكَ اللَّه يَفْعَلُ ما يَشاءُ : « خدا اين گونه هر چه را بخواهد انجام مىدهد » .\r\nبه هر حال زكريا با شنيدن سخن فوق بسيار دلگرم و خوشحال شد و نور اميد سر تا پاى وجودش را فرا گرفت اما از آنجا كه اين پيام از نظر او بسيار سرنوشتساز و پر اهميت بود از خدا تقاضاى نشانه اى بر اين كار كرد و « گفت :\r\nپروردگارا نشانه اى براى من قرار ده « ( * ( قالَ رَبِّ اجْعَلْ لِي آيَةً ) * ) .\r\nبدون شك زكريا به وعده الهى ايمان داشت و خاطرش جمع بود ولى براى اطمينان بيشتر - همانگونه كه ابراهيم مؤمن به معاد تقاضاى شهود چهره معاد\r\n","description":"","footnote":"","page_name":" 18 ","page_number":18},
  {"content":"\r\nدر اين زندگى كرد تا قلبش اطمينان بيشترى يابد - زكريا از خدا تقاضاى چنين نشانه و آيتى نمود .\r\n« خدا به او فرمود : نشانه تو آنست كه سه شبانه روز تمام در حالى كه زبانت سالم است قدرت سخن گفتن با مردم را نخواهى داشت » ( تنها زبانت به ذكر خدا و مناجات با او گردش مىكند ) ( * ( قالَ آيَتُكَ أَلَّا تُكَلِّمَ النَّاسَ ثَلاثَ لَيالٍ سَوِيًّا ) * ) :\r\nاما چه نشانه عجيبى ، نشانه اى كه از يك سو هماهنگ با حال مناجات و دعاى او بود ، و از سوى ديگر او را از همه خلايق مىبريد و به خدا پيوند مىداد تا در اين حال شكر اين نعمت بزرگ را بجا آورد و بيش از پيش به نيايش خدا وا دارد .\r\nاين نشانه آشكارى است كه انسان با داشتن زبان سالم و قدرت بر هر گونه نيايش با پروردگار در برابر مردم توانايى سخن گفتن را نداشته باشد .\r\nبعد از اين بشارت و اين آيت روشن « زكريا » از محراب عبادتش به سراغ مردم آمد و با اشاره به آنها چنين گفت : صبح و شام تسبيح پروردگار بگوئيد « ( * ( فَخَرَجَ عَلى قَوْمِه مِنَ الْمِحْرابِ فَأَوْحى إِلَيْهِمْ أَنْ سَبِّحُوا بُكْرَةً وَعَشِيًّا ) * ) .\r\nچرا كه نعمت بزرگى كه خدا به زكريا ارزانى داشته بود دامنه آن همه قوم را فرا مىگرفت و در سرنوشت آينده همه آنها تاثير داشت ، به همين دليل سزاوار بود همگى به شكرانه آن نعمت به تسبيح خدا برخيزند و مدح و ثناى الهى گويند .\r\nاز اين گذشته اين موهبت كه اعجازى محسوب مىشد مىتوانست پايه‌هاى ايمان را در دلهاى افراد محكم كند ، اين نيز موهبت ديگرى بود .\r\n","description":"","footnote":"","page_name":" 19 ","page_number":19},
  {"content":"\r\n\r\nنكته‌ها :\r\n\r\nيحيى پيامبر وارسته الهى\r\nنام « يحيى » در سوره‌هاى آل عمران ، انعام ، مريم و انبياء مجموعا پنج بار آمده است ، او يكى از پيامبران بزرگ الهى است و از جمله امتيازاتش اين بود كه در كودكى به مقام نبوت رسيد ، خداوند آن چنان عقل روشن و درايت تابناكى در اين سن و سال به او داد كه شايسته پذيرش اين منصب بزرگ شد .\r\nاز ويژگيهايى كه اين پيامبر ص داشته و قرآن در سوره آل عمران آيه 39 به آن اشاره كرده ، توصيف او به « حصور » است ، همانگونه كه در ذيل همان آيه گفته‌ايم « حصور » از ماده « حصر » به معنى كسى است كه از جهتى در « محاصره » قرار گيرد و در اينجا طبق بعضى از روايات به معنى خوددارى كننده از ازدواج است .\r\nاين كار از اين نظر امتياز براى او بوده است كه بيانگر نهايت عفت و پاكى است ، و يا بر اثر شرائط خاص زندگى مجبور به سفرهاى متعدد براى تبليغ آئين الهى بوده ، و همچون عيسى مسيح ناچار به مجرد زيستن گرديده است .\r\nاين تفسير نيز نزديك به نظر مىرسد كه منظور از « حصور » در آيه فوق كسى است كه شهوات و هوسهاى دنيا را ترك گفته ، و در واقع يك مرحله عالى از زهد بوده است . ( 1 )\r\nبه هر حال از منابع اسلامى و منابع مسيحى استفاده مىشود كه « يحيى » پسر خاله « عيسى » بوده است .\r\nدر منابع مسيحى تصريح شده كه يحيى ، حضرت مسيح ع را غسل تعميد داد ، و لذا او را « يحيى تعميد دهنده » مىنامند ( غسل تعميد غسل مخصوصى است\r\n\r\n","description":"","footnote":"\r\n( 1 ) در اينكه ترك ازدواج نمىتواند به تنهايى فضيلت بوده باشد و قانون اسلام در زمينه تاكيد بر ازدواج ، در جلد دوم تفسير نمونه صفحه 402 مشروحا بحث كرده‌ايم .\r\n","page_name":" 20 ","page_number":20},
  {"content":"\r\nكه مسيحيان به فرزندان خويش مىدهند و معتقدند او را از گناه پاك مىكند ) و هنگامى كه مسيح اظهار نبوت كرده ، يحيى به او ايمان آورد .\r\nبدون شك يحيى كتاب آسمانى ويژه اى نداشت و اينكه در آيات بعد مىخوانيم * ( يا يَحْيى خُذِ الْكِتابَ بِقُوَّةٍ ) * « اى يحيى كتاب را با قوت بگير » اشاره به « تورات » كتاب حضرت موسى است .\r\nالبته عده اى پيرو يحيى هستند و كتابى را هم به او نسبت مىدهند ، و شايد « صابئين موحد » پيروان يحيى باشند . ( 1 )\r\nحضرت يحيى و حضرت مسيح ، قدر مشتركهايى داشتند ، زهد فوق العاده ترك ازدواج به عللى كه گفته شد ، و تولد اعجازآميز و همچنين نسب بسيار نزديك .\r\nاز روايات اسلامى استفاده مىشود كه امام حسين ع و يحيى نيز جهات مشتركى داشتند لذا از امام على بن الحسين زين العابدين ع چنين نقل شده كه فرمود :\r\nخرجنا مع الحسين بن على ( ع ) فما نزل منزلا و لا رحل منه الا ذكر يحيى بن زكريا و قتله ، و قال و من هو ان الدنيا على اللَّه ان رأس يحيى بن زكريا اهدى الى بغى من بغايا بنى اسرائيل :\r\n« ما همراه امام حسين ع ( به سوى كربلا ) بيرون آمديم ، امام در هر منزلى نزول مىفرمود و يا از آن كوچ مىكرد ياد يحيى و قتل او مىنمود و مىفرمود : در بى ارزشى دنيا نزد خدا همين بس كه سر يحيى بن زكريا را به عنوان هديه به سوى فرد بىعفتى از بىعفتهاى بنى اسرائيل بردند . ( 2 )\r\nشهادت امام حسين ع نيز از جهاتى همانند شهادت يحيى ع بود ( كيفيت قتل يحيى را بعدا شرح خواهيم داد ) .\r\nو نيز نام حسين ع همچون نام يحيى ع بيسابقه بود و مدت حمل آنها\r\n\r\n","description":"","footnote":"\r\n( 1 ) اعلام قرآن صفحه 667\r\n( 2 ) نور الثقلين جلد 3 صفحه 324\r\n","page_name":" 21 ","page_number":21},
  {"content":"\r\n( به هنگامى كه در شكم مادر بودند ) نسبت به معمول كوتاهتر بود .\r\n\r\nزكريا به آرزوى خود رسيد\r\n« محراب » محل خاصى است كه در عبادتگاه براى امام يا افراد برجسته در نظر گرفته مىشود ، و در علت نامگذارى آن ، دو جهت ذكر كرده‌اند :\r\nنخست اينكه از ماده « حرب » به معنى جنگ گرفته شده ، چون محراب در حقيقت محل مبارزه با شيطان و هواى نفس است .\r\nديگر اينكه محراب در لغت به معنى نقطه بالاى مجلس است ، و چون محل محراب در بالاى معبد بوده به اين نام ناميده شده .\r\nبعضى مىگويند : « محراب » در ميان بنى اسرائيل به عكس آنچه در ميان ما معمول است در نقطه اى بالاتر از سطح زمين قرار داشته ، و چند پله مىخورده و اطراف آن را ديوار مىكشيده‌اند به طورى كه كسانى كه داخل محراب بودند كمتر از خارج ديده مىشدند جمله « * ( فَخَرَجَ عَلى قَوْمِه مِنَ الْمِحْرابِ ) * » كه در آيات فوق خوانديم با توجه به كلمه « على » كه معمولا براى جهت فوق به كار مىرود اين معنى را تاييد مىكند .\r\n","description":"","footnote":"","page_name":" 22 ","page_number":22},
  {"content":"\r\n\r\n[ سوره مريم ‹ 19 › : آيات 12 تا 15 
  ]\r\nيا يَحْيى خُذِ الْكِتابَ بِقُوَّةٍ وَآتَيْناه الْحُكْمَ صَبِيًّا ‹ 12 › وَحَناناً مِنْ لَدُنَّا وَزَكاةً وَكانَ تَقِيًّا ‹ 13 › وَبَرًّا بِوالِدَيْه وَلَمْ يَكُنْ جَبَّاراً عَصِيًّا ‹ 14 › وَسَلامٌ عَلَيْه يَوْمَ وُلِدَ وَيَوْمَ يَمُوتُ وَيَوْمَ يُبْعَثُ حَيًّا ‹ 15 ›\r\n\r\nترجمه :\r\n12 - اى يحيى ! كتاب ( خدا ) را با قوت بگير ، و ما فرمان نبوت ( و عقل كافى ) در كودكى به او داديم .\r\n13 - و به او رحمت و محبت از ناحيه خود بخشيديم ، و پاكى ( روح و عمل ) و او پرهيزگار بود .\r\n14 - او نسبت به پدر و مادرش نيكوكار بود و جبار ( و متكبر ) و عصيانگر نبود .\r\n15 - و سلام بر او آن روز كه تولد يافت ، و آن روز كه مىميرد ، و آن روز كه زنده و برانگيخته مىشود .\r\n\r\nتفسير : صفات برجسته يحيى\r\nدر آيات گذشته ديديم كه خداوند چگونه به هنگام پيرى زكريا ، يحيى را به او مرحمت فرمود ، به دنباله آن در اين آيات نخست فرمان مهم الهى را خطاب به « يحيى » مىخوانيم : « اى يحيى ! كتاب خدا را با قوت و قدرت بگير » ! ( * ( يا يَحْيى خُذِ الْكِتابَ بِقُوَّةٍ ) * ) .\r\nمعروف و مشهور در ميان مفسران اين است كه منظور از « كتاب » در اينجا « تورات » است ، حتى ادعاى اجماع و اتفاق در اين زمينه كرده‌اند . ( 1 )\r\n\r\n","description":"","footnote":"\r\n( 1 ) به تفسير « آلوسى » و تفسير « قرطبى » ذيل آيه مورد بحث مراجعه شود .\r\n","page_name":" 23 ","page_number":23},
  {"content":"\r\nولى بعضى اين احتمال را داده‌اند كه او كتابى ويژه خود داشت ( همانند زبور داود ) البته نه كتابى كه متضمن آئينى جديد و مذهب تازه اى باشد . ( 1 )\r\nولى احتمال اول قويتر به نظر مىرسد .\r\nبه هر حال منظور از گرفتن كتاب با قوت و قدرت آنست كه با قاطعيت هر چه تمامتر و تصميم راسخ و اراده اى آهنين كتاب آسمانى تورات و محتواى آن را اجرا كند ، و به تمام آن عمل نمايد ، و در راه تعميم و گسترش آن از هر نيروى مادى و معنوى ، فردى و اجتماعى ، بهره گيرد .\r\nاصولا هيچ « كتاب » و « مكتبى » را بدون قوت و قدرت و قاطعيت پيروانش نمىتوان اجرا كرد ، اين درسى است براى همه مؤمنان و همه رهروان راه « اللَّه » .\r\nبعد از اين دستور ، به مواهب دهگانه اى كه خدا به يحيى داده بود ، و يا او به توفيق الهى كسب كرد ، اشاره مىكند .\r\n1 - « ما فرمان نبوت و عقل و هوش و درايت را در كودكى به او داديم » ( * ( وَآتَيْناه الْحُكْمَ صَبِيًّا ) * ) .\r\n2 - « به او رحمت و محبت نسبت به بندگان از سوى خود بخشيديم » ( * ( وَحَناناً مِنْ لَدُنَّا ) * ) .\r\n« حنان » در اصل به معنى رحمت و شفقت و محبت و ابراز علاقه و تمايل است .\r\n3 - « به او پاكى روح و جان و پاكى عمل داديم » « * ( وَزَكاةً ) * » .\r\nگرچه مفسران براى « زكات » ، معانى مختلفى كرده‌اند ، بعضى آن را به عمل صالح ، بعضى به اطاعت و اخلاص ، بعضى ، نيكى به پدر و مادر ، بعضى ، حسن شهرت ، و بعضى به پاكى پيروان ، تفسير كرده‌اند ، ولى ظاهر اين است كه زكات معنى وسيعى دارد و همه اين پاكيزگيها را در بر خواهد گرفت .\r\n\r\n","description":"","footnote":"\r\n( 1 ) به تفسير « الميزان » ذيل آيه مورد بحث مراجعه شود .\r\n","page_name":" 24 ","page_number":24},
  {"content":"\r\n4 - « او پرهيزگار بود » و از آنچه خلاف فرمان پروردگار بود ، دورى مىكرد ( * ( وَكانَ تَقِيًّا ) * ) .\r\n5 - « او را نسبت به پدر و مادرش خوشرفتار و نيكوكار و پر محبت قرار داديم » ( وَبَرًّا بِوالِدَيْه ) .\r\n6 - « او مردى ستمگر و متكبر و خود برتربين در برابر خلق خدا نبود » ( وَلَمْ يَكُنْ جَبَّاراً ) .\r\n7 - « او معصيتكار و آلوده به گناه نبود » ( عَصِيًّا ) .\r\n8 و 9 و 10 - و چون او جامع اين صفات برجسته و افتخارات بزرگ بود « درود ما بر او به هنگام ولادتش ، و درود ما بر او به هنگامى كه مرگش ، و درود بر او در آن روز كه زنده و برانگيخته خواهد شد » ( وَسَلامٌ عَلَيْه يَوْمَ وُلِدَ وَيَوْمَ يَمُوتُ وَيَوْمَ يُبْعَثُ حَيًّا ) .\r\n\r\nنكته‌ها :\r\n\r\n1 - كتاب آسمانى را با قوت و قدرت بگير !\r\nكلمه « قوت » در جمله * ( يا يَحْيى خُذِ الْكِتابَ بِقُوَّةٍ ) * همانگونه كه اشاره كرديم معنى كاملا وسيعى دارد و تمام قدرتهاى مادى و معنوى ، روحى و جسمى در آن جمع است ، و اين خود بيانگر اين حقيقت است كه نگهدارى آئين الهى و اسلام و قرآن با ضعف و سستى و ولنگارى و مسامحه ، امكانپذير نيست ، بلكه بايد در دژ نيرومند قدرت و قوت و قاطعيت قرار گيرد .\r\nگرچه مخاطب در اينجا « يحيى » است ، ولى در مواردى ديگر از قرآن مجيد نيز اين تعبير در مورد سايرين ديده مىشود :\r\nدر آيه 145 اعراف ، موسى ماموريت پيدا مىكند كه تورات را با قوت بگيرد فَخُذْها بِقُوَّةٍ .\r\n","description":"","footnote":"","page_name":" 25 ","page_number":25},
  {"content":"\r\nو در آيه 63 و 93 بقره همين خطاب نسبت به تمام بنى اسرائيل ديده مىشود خُذُوا ما آتَيْناكُمْ بِقُوَّةٍ كه نشان مىدهد اين يك حكم عام براى همگان است ، نه شخص يا اشخاص معينى .\r\nاتفاقا همين مفهوم با تعبير ديگرى در آيه 60 سوره انفال آمده است وَأَعِدُّوا لَهُمْ مَا اسْتَطَعْتُمْ مِنْ قُوَّةٍ : « آنچه از قدرت و قوت در توان شما است براى مرعوب ساختن دشمنان فراهم سازيد » .\r\nبه هر حال اين آيه پاسخى است به همه آنها كه گمان مىكنند از موضع ضعف مىتوان كارى انجام داد ، و يا مىخواهند با سازشكارى در همه شرائط مشكلات را حل كنند .\r\n\r\n2 - سه روز مشكل در سرنوشت انسان -\r\nتعبير به « سَلامٌ عَلَيْه يَوْمَ وُلِدَ وَيَوْمَ يَمُوتُ وَيَوْمَ يُبْعَثُ حَيًّا » نشان مىدهد كه در تاريخ زندگى انسان و انتقال او از عالمى به عالم ديگر سه روز سخت وجود دارد ، روز گام نهادن به اين دنيا « يَوْمَ وُلِدَ » و روز مرگ و انتقال به جهان برزخ « يَوْمَ يَمُوتُ » و روز برانگيخته شدن در جهان ديگر ( وَيَوْمَ يُبْعَثُ حَيًّا ) و از آنجا كه اين سه روز انتقالى طبيعتا با بحرانهايى روبرو است خداوند سلامت و عافيت خود را شامل حال بندگان خاصش قرار مىدهد و آنها را در اين سه مرحله طوفانى در كنف حمايت خويش مىگيرد .\r\nهر چند اين تعبير تنها در دو مورد در قرآن مجيد آمده است در موارد يحيى ع و عيسى ع ، اما در مورد يحيى تعبير قرآن ، امتياز خاصى دارد ، چرا كه گوينده اين سخن خدا است در حالى كه در مورد مسيح ع گوينده ، خود او است .\r\nناگفته پيدا است كسانى كه در شرائط مشابهى با اين دو بزرگوار باشند\r\n","description":"","footnote":"","page_name":" 26 ","page_number":26},
  {"content":"\r\nمشمول اين سلامت خواهند بود .\r\nجالب اينكه در روايتى از امام على بن موسى الرضا ع مىخوانيم :\r\nان اوحش ما يقوم على هذا الخلق فى ثلاث مواطن : يوم يلد و يخرج من بطن امه فيرى الدنيا ، و يوم يموت فيعاين الآخرة و اهلها ، و يوم يبعث حيا ، فيرى احكاما لم يرها فى دار الدنيا و قد سلم اللَّه على يحيى فى هذه المواطن الثلاث و آمن روعته فقال و سلام عليه . . . وحشتناكترين دوران زندگى انسان سه مرحله است ، آن روز كه متولد مىشود و چشمش به دنيا مىافتد ، و آن روز كه مىميرد و آخرت و اهل آن را مىبيند و آن روز كه برانگيخته مىشود و احكام و قوانينى را مىبيند كه در اين جهان حكمفرما نبود ، خداوند سلامت را در اين سه مرحله شامل حال يحيى نمود و او را در برابر وحشتها امنيت و آرامش داد و فرمود : وَسَلامٌ عَلَيْه . . . ( 1 ) پروردگارا در اين سه موطن حساس و بحرانى سلامت را به ما مرحمت كن .\r\n\r\n3 - نبوت در خردسالى\r\nدرست است كه دوران شكوفايى عقل انسان معمولا حد و مرز خاصى دارد ولى مىدانيم هميشه در انسانها افراد استثنايى وجود داشته‌اند ، چه مانعى دارد كه خداوند اين دوران را براى بعضى از بندگانش به خاطر مصالحى فشرده تر كند و در سالهاى كمترى خلاصه نمايد ، همانگونه كه براى سخن گفتن معمولا گذشتن يكى دو سال از تولد لازم است در حالى كه مىدانيم حضرت مسيح ع در همان روزهاى نخستين زبان به سخن گشود ، آن هم سخنى بسيار پر محتوا كه طبق روال عادى در شان انسانهاى بزرگسال بود ، چنان كه در تفسير آيات آينده به خواست\r\n\r\n","description":"","footnote":"\r\n( 1 ) تفسير برهان ج 3 صفحه 7\r\n","page_name":" 27 ","page_number":27},
  {"content":"\r\nخدا خواهد آمد .\r\nاز اينجا روشن مىشود اشكالى كه پاره اى از افراد به بعضى از ائمه شيعه كرده‌اند كه چرا بعضى از آنها در سنين كم به مقام امامت رسيدند نادرست است .\r\nدر روايتى از يكى از ياران امام جواد محمد بن على النقى ع به نام على بن اسباط مىخوانيم كه مىگويد به خدمت او رسيدم ( در حالى كه سن امام كم بود ) من درست به قامت او خيره شدم تا به ذهن خويش بسپارم و به هنگامى كه به مصر باز مىگردم كم و كيف مطلب را براى ياران نقل كنم ، درست در همين هنگام كه در چنين فكرى بودم آن حضرت نشست ( گويى تمام فكر مرا خوانده بود ) رو به سوى من كرد و گفت : اى على بن اسباط ! خداوند كارى را كه در مساله امامت كرده همانند كارى است كه در نبوت كرده است ، گاه مىفرمايد : * ( وَآتَيْناه الْحُكْمَ صَبِيًّا ) * ( ما به يحيى در كودكى فرمان نبوت و عقل و درايت داديم ) و گاه در باره انسانها مىفرمايد حَتَّى إِذا بَلَغَ أَشُدَّه وَبَلَغَ أَرْبَعِينَ سَنَةً . . . ( هنگامى كه انسان به حد بلوغ كامل عقل به چهل سال رسيد . . . ) بنا بر اين همانگونه كه ممكن است خداوند حكمت را به انسانى در كودكى بدهد در قدرت او است كه آن را در چهل سال بدهد ( 1 ) .\r\nضمنا اين آيه پاسخ دندانشكنى است براى خرده گيرانى كه مىگويند على ع نخستين كسى نبود كه از ميان مردان به پيامبر ص ايمان آورد ، چرا كه در آن روز كودك ده ساله بود و ايمان كودك ده ساله پذيرفته نيست .\r\nذكر اين نكته نيز در اينجا بىمناسبت نيست كه در حديثى از امام على بن موسى الرضا ع مىخوانيم كه جمعى از كودكان در زمان كودكى آن حضرت به سراغش آمدند و گفتند اذهب بنا نلعب : « بيا برويم و با هم بازى كنيم » ! او در جواب فرمود : ما للعب خلقنا : « ما براى بازى كردن آفريده نشده‌ايم » اينجا\r\n\r\n","description":"","footnote":"\r\n( 1 ) نور الثقلين جلد 3 آيه 325\r\n","page_name":" 28 ","page_number":28},
  {"content":"\r\nاست كه خداوند در باره او فرمود * ( وَآتَيْناه الْحُكْمَ صَبِيًّا ) * ( 1 ) .\r\nالبته بايد توجه داشت منظور از « لعب » در اينجا سرگرميهاى بيهوده و به تعبير ديگر بيهوده گرايى است ، اما گاه مىشود لعب و بازى هدفى را تعقيب مىكند هدفى منطقى و عقلانى ، مسلما اين گونه بازيها از اين حكم مستثنى است .\r\n\r\n4 - شهادت يحيى\r\nنه تنها تولد يحيى شگفتانگيز بود ، مرگ او هم از پاره اى جهات عجيب بود ، غالب مورخان مسلمان ، و همچنين منابع معروف مسيحى جريان اين شهادت را چنين نقل كرده‌اند ( هر چند اندك تفاوتى در خصوصيات آن در ميان آنها ديده مىشود ) .\r\nيحيى قربانى روابط نامشروع يكى از طاغوتهاى زمان خود با يكى از محارم خويش شد به اين ترتيب كه « هروديس » پادشاه هوسباز فلسطين ، عاشق « هيروديا » دختر برادر خود شد ، و زيبايى وى دل او را در گرو عشقى آتشين قرار داده ، لذا تصميم به ازدواج با او گرفت ! .\r\nاين خبر به پيامبر بزرگ خدا ص يحيى رسيد ، او صريحا اعلام كرد كه اين ازدواج نامشروع است و مخالف دستورات تورات مىباشد و من به مبارزه با چنين كارى قيام خواهم كرد .\r\nسر و صداى اين مساله در تمام شهر پيچيد و به گوش آن دختر « هيروديا » رسيد ، او كه يحيى را بزرگترين مانع راه خويش مىديد تصميم گرفت در يك فرصت مناسب از وى انتقام گيرد و اين مانع را از سر راه هوسهاى خويش بردارد .\r\nارتباط خود را با عمويش بيشتر كرد و زيبايى خود را دامى براى او قرار داد و آن چنان در وى نفوذ كرد كه روزى « هيروديس » به او گفت : هر آرزويى\r\n\r\n","description":"","footnote":"\r\n( 1 ) نور الثقلين جلد 3 صفحه 325 .\r\n","page_name":" 29 ","page_number":29},
  {"content":"\r\nدارى از من بخواه كه منظورت مسلما انجام خواهد يافت .\r\n« هيروديا » گفت : من هيچ چيز جز سر يحيى را نمىخواهم ! زيرا او نام من و تو را بر سر زبانها انداخته ، و همه مردم به عيبجويى ما نشسته‌اند ، اگر مىخواهى دل من آرام شود و خاطرم شاد گردد بايد اين عمل را انجام دهى ! « هيروديس » كه ديوانه وار به آن زن عشق مىورزيد بىتوجه به عاقبت اين كار تسليم شد و چيزى نگذشت كه سر يحيى را نزد آن زن بدكار حاضر ساختند اما عواقب دردناك اين عمل ، سرانجام دامان او را گرفت . ( 1 )\r\nدر احاديث اسلامى مىخوانيم كه سالار شهيدان امام حسين ع مىفرمود :\r\n« از پستيهاى دنيا اينكه سر يحيى بن زكريا را به عنوان هديه براى زن بدكاره اى از زنان بنى اسرائيل بردند » .\r\nيعنى شرائط من و يحيى از اين نظر نيز مشابه است چرا كه يكى از هدفهاى قيام من مبارزه با اعمال ننگين طاغوت زمانم يزيد است .\r\n\r\n","description":"","footnote":"\r\n( 1 ) از بعضى از اناجيل و پاره اى از روايات چنين استفاده مىشود كه « هيروديس » با زن برادر خود كه در قانون تورات ممنوع بود ازدواج كرد ، و يحيى سخت در اين كار او را ملامت نمود ، سپس آن زن به وسيله زيبايى دخترش هيروديس را وادار به قتل يحيى كرد ( انجيل متى باب 14 - انجيل مرقس باب 6 بند 17 به بعد ) .\r\n","page_name":" 30 ","page_number":30},
  {"content":"\r\n\r\n[ سوره مريم ‹ 19 › : آيات 16 تا 21 
  ]\r\nوَ اذْكُرْ فِي الْكِتابِ مَرْيَمَ إِذِ انْتَبَذَتْ مِنْ أَهْلِها مَكاناً شَرْقِيًّا ‹ 16 › فَاتَّخَذَتْ مِنْ دُونِهِمْ حِجاباً فَأَرْسَلْنا إِلَيْها رُوحَنا فَتَمَثَّلَ لَها بَشَراً سَوِيًّا ‹ 17 › قالَتْ إِنِّي أَعُوذُ بِالرَّحْمنِ مِنْكَ إِنْ كُنْتَ تَقِيًّا ‹ 18 › قالَ إِنَّما أَنَا رَسُولُ رَبِّكِ لأَهَبَ لَكِ غُلاماً زَكِيًّا ‹ 19 › قالَتْ أَنَّى يَكُونُ لِي غُلامٌ وَلَمْ يَمْسَسْنِي بَشَرٌ وَلَمْ أَكُ بَغِيًّا ‹ 20 ›\r\nقالَ كَذلِكِ قالَ رَبُّكِ هُوَ عَلَيَّ هَيِّنٌ وَلِنَجْعَلَه آيَةً لِلنَّاسِ وَرَحْمَةً مِنَّا وَكانَ أَمْراً مَقْضِيًّا ‹ 21 ›\r\n\r\nترجمه :\r\n16 - در اين كتاب ( آسمانى قرآن ) از مريم ياد آر ، آن هنگام كه از خانواده اش جدا شد و در ناحيه شرقى قرار گرفت .\r\n","description":"","footnote":"","page_name":" 31 ","page_number":31},
  {"content":"\r\n17 - و حجابى ميان خود و آنها افكند ( تا خلوتگاهش از هر نظر براى عبادت آماده باشد ) در اين هنگام ما روح خود را به سوى او فرستاديم و او در شكل انسانى بىعيب و نقص بر مريم ظاهر شد .\r\n18 - او ( سخت ترسيد و ) گفت من به خداى رحمن از تو پناه مىبرم اگر پرهيزگار هستى .\r\n19 - گفت من فرستاده پروردگار توام ( آمده‌ام ) تا پسر پاكيزه اى به تو ببخشم ! 20 - گفت چگونه ممكن است فرزندى براى من باشد در حالى كه تا كنون انسانى با من تماس نداشته ، و زن آلوده اى هم نبوده‌ام ؟ ! 21 - گفت مطلب همين است كه پروردگارت فرموده ، اين كار بر من سهل و آسان است ، ما مىخواهيم او را نشانه اى براى مردم قرار دهيم و رحمتى از سوى ما باشد ، و اين امرى است پايان يافته ( و جاى گفتگو ندارد ) .\r\n\r\nتفسير : سرآغاز تولد مسيح ( ع ) :\r\nبعد از بيان سرگذشت يحيى ع رشته سخن را به داستان تولد عيسى ع و سرگذشت مادرش مريم مىكشاند ، چرا كه پيوند بسيار نزديكى در ميان اين دو ماجرا است .\r\nاگر تولد يحيى از پدرى پير و فرتوت و مادرى نازا عجيب بود ، تولد عيسى از مادر بدون پدر عجيبتر است .\r\nاگر رسيدن به مقام عقل و نبوت در كودكى ، شگفتانگيز است ، سخن گفتن در گهواره آن هم از كتاب و نبوت ، شگفتانگيزتر است .\r\nو به هر حال هر دو آيتى است از قدرت خداوند بزرگ ، يكى از ديگرى بزرگتر ، و اتفاقا هر دو مربوط به كسانى است كه با هم قرابت بسيار نزديك از جهت نسب داشتند چرا كه مادر يحيى خواهر مادر مريم بود ، و هر دو زنانى نازا و عقيم بودند و در آرزوى فرزندى صالح به سر مىبردند .\r\nنخستين آيه مورد بحث مىگويد ، « در كتاب آسمانى قرآن از مريم سخن\r\n","description":"","footnote":"","page_name":" 32 ","page_number":32},
  {"content":"\r\nبگو آن گاه كه از خانواده خود ، جدا شده و در يك منطقه شرقى قرار گرفت « ( وَاذْكُرْ فِي الْكِتابِ مَرْيَمَ إِذِ انْتَبَذَتْ مِنْ أَهْلِها مَكاناً شَرْقِيًّا ) .\r\nاو در حقيقت مىخواست مكانى خالى و فارغ از هر گونه دغدغه پيدا كند كه به راز و نياز با خداى خود بپردازد و چيزى او را از ياد محبوب غافل نكند به همين جهت طرف شرق بيت المقدس ( آن معبد بزرگ ) را كه شايد محلى آرامتر و يا از نظر تابش آفتاب پاكتر و مناسبتر بود برگزيد .\r\nكلمه « انتبذت » از ماده « نبذ » به گفته « راغب » به معنى دور انداختن اشياء غير قابل ملاحظه است ، و اين تعبير در آيه فوق شايد اشاره به آن باشد كه مريم به صورت متواضعانه و گمنام و خالى از هر گونه كارى كه جلب توجه كند ، از جمع ، كناره گيرى كرد ، و آن مكان از خانه خدا را براى عبادت انتخاب نمود .\r\nدر اين هنگام ، مريم « حجابى ميان خود و ديگران افكند » تا خلوتگاه او از هر نظر كامل شود ( فَاتَّخَذَتْ مِنْ دُونِهِمْ حِجاباً ) .\r\nدر اين جمله ، تصريح نشده است كه اين حجاب براى چه منظور بوده ، آيا براى آن بوده كه آزادتر و خالى از دغدغه و اشتغال حواس بتواند به عبادت پروردگار و راز و نياز با او پردازد يا براى اين بوده است كه مىخواسته شستشو و غسل كند ؟ آيه از اين نظر ساكت است .\r\nبه هر حال « در اين هنگام ما روح خود ( يكى از فرشتگان بزرگ ) را به سوى او فرستاديم و او در شكل انسان كامل بىعيب و نقص و خوش قيافه اى بر مريم ظاهر شد » ( فَأَرْسَلْنا إِلَيْها رُوحَنا فَتَمَثَّلَ لَها بَشَراً سَوِيًّا ) .\r\nپيدا است كه در اين موقع چه حالتى به مريم دست مىدهد ، مريمى كه\r\n","description":"","footnote":"","page_name":" 33 ","page_number":33},
  {"content":"\r\nهمواره پاكدامن زيسته ، در دامان پاكان پرورش يافته ، و در ميان جمعيت مردم ضرب المثل عفت و تقوا است ، از ديدن چنين منظره اى كه مرد بيگانه زيبايى به خلوتگاه او راه يافته چه ترس و وحشتى به او دست مىدهد ؟ لذا بلافاصله « صدا زد : من به خداى رحمان از تو پناه مىبرم اگر پرهيزكار هستى » ( قالَتْ إِنِّي أَعُوذُ بِالرَّحْمنِ مِنْكَ إِنْ كُنْتَ تَقِيًّا ) .\r\nو اين نخستين لرزه اى بود كه سراسر وجود مريم را فرا گرفت .\r\nبردن نام خداى رحمان ، و توصيف او به رحمت عامه اش از يك سو ، و تشويق او به تقوى و پرهيزكارى از سوى ديگر ، همه براى آن بود كه اگر آن شخص ناشناس قصد سويى دارد او را كنترل كند ، و از همه بالاتر پناه بردن به خدا ، خدايى كه در سختترين حالات تكيه گاه انسان است و هيچ قدرتى در مقابل قدرت او عرض اندام نمىكند مشكلات را حل خواهد كرد .\r\nمريم با گفتن اين سخن در انتظار عكس العمل آن مرد ناشناس بود ، انتظارى آميخته با وحشت و نگرانى بسيار ، اما اين حالت ديرى نپائيد ناشناس زبان به سخن گشود و ماموريت و رسالت عظيم خويش را چنين بيان كرد و « گفت من فرستاده پروردگار توام » ! ( قالَ إِنَّما أَنَا رَسُولُ رَبِّكِ ) .\r\nاين جمله همچون آبى كه بر آتش بريزد ، به قلب پاك مريم آرامش بخشيد .\r\nولى اين آرامش نيز چندان طولانى نشد ، چرا كه بلافاصله افزود « من آمده‌ام تا پسر پاكيزه اى از نظر خلق و خوى و جسم و جان به تو ببخشم » ! ( لأَهَبَ لَكِ غُلاماً زَكِيًّا ) .\r\nاز شنيدن اين سخن لرزش شديدى وجود مريم را فرا گرفت و بار ديگر او در نگرانى عميقى فرو رفت و « گفت : چگونه ممكن است من صاحب پسرى\r\n","description":"","footnote":"","page_name":" 34 ","page_number":34},
  {"content":"\r\nشوم ، در حالى كه تا كنون انسانى با من تماس نداشته و هرگز زن آلوده اى نبوده‌ام « ؟ ! ( * ( قالَتْ أَنَّى يَكُونُ لِي غُلامٌ وَلَمْ يَمْسَسْنِي بَشَرٌ وَلَمْ أَكُ بَغِيًّا ) * ) .\r\nاو در اين حال تنها به اسباب عادى مىانديشيد و فكر مىكرد براى اينكه زنى صاحب فرزند شود دو راه بيشتر ندارد ، يا ازدواج و انتخاب همسر و يا آلودگى و انحراف ، من كه خود را بهتر از هر كس مىشناسم نه تا كنون همسرى انتخاب كرده‌ام و نه هرگز زن منحرفى بوده‌ام ، تا كنون هرگز شنيده نشده است كسى بدون اين دو صاحب فرزندى شود . !\r\nاما به زودى طوفان اين نگرانى مجدد با شنيدن سخن ديگرى از پيك پروردگار فرو نشست او با صراحت به مريم « گفت : مطلب همين است كه پروردگارت فرموده ، اين كار بر من سهل و آسان است » ( * ( قالَ كَذلِكِ قالَ رَبُّكِ هُوَ عَلَيَّ هَيِّنٌ ) * ) .\r\nتو كه خوب از قدرت من آگاهى ، تو كه ميوه‌هاى بهشتى را در فصلى كه در دنيا شبيه آن وجود نداشت در كنار محراب عبادت خويش ديده اى ، تو كه آواى فرشتگان را كه شهادت به پاكيت مىدادند شنيده اى ، تو كه ميدانى جدت آدم از خاك آفريده شد ، اين چه تعجب است كه از اين خبر دارى ؟ ! سپس افزود : « ما مىخواهيم او را آيه و اعجازى براى مردم قرار دهيم » ( * ( وَلِنَجْعَلَه آيَةً لِلنَّاسِ ) * ) .\r\n« و ما مىخواهيم او را رحمتى از سوى خود براى بندگان بنمائيم » ( * ( وَرَحْمَةً مِنَّا ) * ) .\r\nو به هر حال « اين امرى است پايان يافته » و جاى گفتگو ندارد ( * ( وَكانَ أَمْراً مَقْضِيًّا ) * ) .\r\n","description":"","footnote":"","page_name":" 35 ","page_number":35},
  {"content":"\r\n\r\nنكته‌ها :\r\n\r\n1 - منظور از « روح خدا » چيست ؟ -\r\nتقريبا همه مفسران معروف ، روح را در اينجا به جبرئيل فرشته بزرگ خدا تفسير كرده‌اند ، و تعبير « روح » از او به خاطر آنست كه روحانى است و هم وجودى است حياتبخش ، چرا كه حامل رسالت الهى به پيامبران است كه احياء كننده همه انسانهاى لايق مىباشد و اضافه روح در اينجا به خدا دليل بر عظمت و شرافت اين روح است ، كه يكى از اقسام اضافه ، اضافه تشريفيه است .\r\nضمنا از اين آيه استفاده مىشود كه نزول جبرئيل مخصوص پيامبران نبوده البته به عنوان وحى و آوردن شريعت و كتب آسمانى منحصرا بر آنها نازل مىشده ولى براى رساندن پيامهاى ديگر ( مانند پيام فوق به مريم ) مانعى ندارد كه با غير پيامبران نيز روبرو شود .\r\n\r\n2 - « تمثل » چيست ؟ -\r\n« تمثل » در اصل از ماده « مثول » بمعنى ايستادن در برابر شخص يا چيزى است ، و « ممثل » به چيزى مىگويند كه به صورت ديگرى نمايان گردد ، بنا بر اين فَتَمَثَّلَ لَها بَشَراً سَوِيًّا مفهومش اين است كه آن فرشته الهى به صورت انسانى درآمد .\r\nبدون شك معنى اين سخن آن نيست كه جبرئيل ، صورتا و سيرتا تبديل به يك انسان شد ، چرا كه چنين انقلاب و تحولى ممكن نيست بلكه منظور اين است كه او به صورت انسان درآمد هر چند سيرت او همان فرشته بود ، ولى مريم در ابتداى امر كه خبر نداشت چنين تصور مىكرد كه در برابر او انسانى است سيرة و صورتا .\r\nدر روايات اسلامى و تواريخ « تمثل » به معنى وسيع كلمه ، بسيار ديده مىشود .\r\n","description":"","footnote":"","page_name":" 36 ","page_number":36},
  {"content":"\r\nاز جمله اينكه : ابليس در آن روز كه مشركان در دار الندوه جمع شده بودند و براى نابودى پيامبر ص توطئه مىچيدند ، او در لباس پير مردى خيرانديش و خيرخواه ظاهر شد و به اغوا كردن سران قريش پرداخت .\r\nو يا دنيا و باطن آن به صورت زن زيباى دلربايى در برابر على ع آشكار گشت و قدرت نفوذ در وى را نيافت كه داستانش مفصل و معروف است .\r\nو نيز در روايات مىخوانيم مال و فرزند و عمل انسان به هنگام مرگ در چهره‌هاى مختلف و خاص در برابر او مجسم مىشوند .\r\nو يا اعمال انسان در قبر و روز قيامت تجسم مىيابد و هر كدام در شكل خاصى ظاهر مىگردد « تمثل » در تمام اين موارد ، مفهومش اين است كه چيزى يا شخصى صورتا به شكل ديگرى درمىآيد نه اينكه ماهيت و باطن آن تغيير يافته باشد ( 1 ) .\r\n\r\n","description":"","footnote":"\r\n( 1 ) تفسير الميزان جلد 14 صفحه 37 .\r\n","page_name":" 37 ","page_number":37},
  {"content":"\r\n\r\n[ سوره مريم ‹ 19 › : آيات 22 تا 26 
  ]\r\nفَحَمَلَتْه فَانْتَبَذَتْ بِه مَكاناً قَصِيًّا ‹ 22 › فَأَجاءَهَا الْمَخاضُ إِلى جِذْعِ النَّخْلَةِ قالَتْ يا لَيْتَنِي مِتُّ قَبْلَ هذا وَكُنْتُ نَسْياً مَنْسِيًّا ‹ 23 › فَناداها مِنْ تَحْتِها أَلَّا تَحْزَنِي قَدْ جَعَلَ رَبُّكِ تَحْتَكِ سَرِيًّا ‹ 24 › وَهُزِّي إِلَيْكِ بِجِذْعِ النَّخْلَةِ تُساقِطْ عَلَيْكِ رُطَباً جَنِيًّا ‹ 25 › فَكُلِي وَاشْرَبِي وَقَرِّي عَيْناً فَإِمَّا تَرَيِنَّ مِنَ الْبَشَرِ أَحَداً فَقُولِي إِنِّي نَذَرْتُ لِلرَّحْمنِ صَوْماً فَلَنْ أُكَلِّمَ الْيَوْمَ إِنْسِيًّا ‹ 26 ›\r\n\r\nترجمه :\r\n22 - سرانجام ( مريم ) باردار شد و او را به نقطه دوردستى برد .\r\n23 - درد وضع حمل او را به كنار تنه درخت خرمايى كشاند ، ( آن قدر ناراحت شد كه ) گفت اى كاش پيش از اين مرده بودم و به كلى فراموش مىشدم ! .\r\n","description":"","footnote":"","page_name":" 38 ","page_number":38},
  {"content":"\r\n24 - ناگهان از طرف پائين پايش او را صدا زد كه غمگين مباش پروردگارت زير پاى تو چشمه آب ( گوارايى ) قرار داده است .\r\n25 - و تكانى به اين درخت نخل بده تا رطب تازه بر تو فرو ريزد .\r\n26 - از ( اين غذاى لذيذ ) بخور ، و از ( آن آب گوارا ) بنوش ، و چشمت را ( به اين مولود جديد ) روشن دار ، و هر گاه كسى از انسانها را ديدى با اشاره بگو : من براى خداى رحمان روزه گرفته‌ام و با احدى امروز سخن نمىگويم ( اين نوزاد خودش از تو دفاع خواهد كرد ) .\r\n\r\nتفسير : مريم در كشاكش سختترين طوفانهاى زندگى\r\n« سرانجام مريم باردار شد » و آن فرزند موعود در رحم او جاى گرفت ( * ( فَحَمَلَتْه ) * ) .\r\nدر اينكه چگونه اين فرزند به وجود آمد آيا جبرئيل در پيراهن او دميد يا در دهان او ، در قرآن سخنى از آن به ميان نيامده است چرا كه نيازى به آن نبوده ، هر چند كلمات مفسرين در اين باره مختلف است .\r\nبه هر حال « اين امر سبب شد كه او از بيت المقدس به مكان دوردستى برود » ( * ( فَانْتَبَذَتْ بِه مَكاناً قَصِيًّا ) * ) .\r\nاو در اين حالت در ميان يك بيم و اميد ، يك حالت نگرانى توأم با سرور به سر مىبرد ، گاهى به اين مىانديشيد كه اين حمل سرانجام فاش خواهد شد ، گيرم چند روز يا چند ماهى از آنها كه مرا مىشناسند دور بمانم و در اين نقطه به صورت ناشناس زندگى كنم آخر چه خواهد شد ؟ ! چه كسى از من قبول مىكند زنى بدون داشتن همسر باردار شود مگر اينكه آلوده دامان باشد ، من با اين اتهام چه كنم ؟ و راستى براى دخترى كه سالها سنبل پاكى و عفت و تقوا و پرهيزگارى ، و نمونه اى در عبادت و بندگى خدا\r\n","description":"","footnote":"","page_name":" 39 ","page_number":39},
  {"content":"\r\nبوده ، زاهدان و عابدان بنى اسرائيل به كفالت او از طفوليت افتخار مىكردند و زير نظر پيامبر بزرگى پرورش يافته ، و خلاصه سجاياى اخلاقى و آوازه قداست او همه جا پيچيده است ، بسيار دردناك است كه يك روز احساس كند همه اين سرمايه معنويش به خطر افتاده است ، و در گرداب اتهامى قرار گرفته كه بدترين اتهامات محسوب مىشود ، و اين سومين لرزه اى بود كه بر پيكر او افتاد .\r\nاما از سوى ديگر ، احساس مىكرد كه اين فرزند پيامبر موعود الهى است يك تحفه بزرگ آسمانى مىباشد ، خداوندى كه مرا به چنين فرزندى بشارت داده و با چنين كيفيت معجزه آسايى او را آفريده چگونه تنهايم خواهد گذاشت ؟ آيا ممكن است در برابر چنين اتهامى از من دفاع نكند ؟ من كه لطف او را هميشه آزموده‌ام ، و دست رحمتش بر سر خود ديده‌ام .\r\nدر اينكه دوران حمل مريم چه اندازه بود ، در ميان مفسران گفتگو است هر چند در قرآن به صورت سربسته بيان شده است ، بعضى آن را يك ساعت و بعضى 9 ساعت و بعضى شش ماه و بعضى هفت ماه و بعضى هشت ماه و بعضى 9 ماه مانند ساير زنان دانسته‌اند ، ولى اين موضوع تاثير چندانى در هدف اين داستان ندارد .\r\nو روايات در اين زمينه نيز مختلف است .\r\nدر اينكه اين مكان « قصى » ( دوردست ) كجا بوده بسيارى معتقدند شهر « ناصره » بوده است و شايد در آن شهر نيز پيوسته در خانه ميماند و كمتر قدم بيرون مىگذاشت .\r\nهر چه بود دوران حمل پايان گرفت ، و لحظات طوفانى زندگى مريم شروع شد ، درد سخت زائيدن به او دست داد آن چنان كه او را از آبادى به بيابان كشاند بيابانى خالى از انسانها ، و خشك و بىآب و بىپناه ! گرچه در اين حالت زنان به آشنايان و دوستان خود پناه مىبرند تا براى\r\n","description":"","footnote":"","page_name":" 40 ","page_number":40},
  {"content":"\r\nتولد فرزند به آنها كمك كنند ، ولى چون وضع مريم يك وضع استثنايى بود و هرگز نمىخواست كسى وضع حمل او را ببيند ، با آغاز درد زائيدن ، راه بيابان را پيش گرفت .\r\nقرآن در اين زمينه مىگويد : « درد وضع حمل ، او را به كنار درخت خرمايى كشاند » ( * ( فَأَجاءَهَا الْمَخاضُ إِلى جِذْعِ النَّخْلَةِ ) * ) .\r\nتعبير به جذع النخلة با توجه به اينكه « جذع » به معنى تنه درخت است نشان مىدهد كه تنها بدنه اى از آن درخت باقى مانده بود يعنى درختى خشكيده بود ( 1 ) .\r\nدر اين حالت ، طوفانى از غم و اندوه ، سراسر وجود پاك مريم را فرا گرفت احساس كرد لحظه اى را كه از آن مىترسيد فرا رسيده است ، لحظه اى كه هر چه پنهان است در آن آشكار مىشود و رگبار تيرهاى تهمت مردم بىايمان متوجه او خواهد شد .\r\nبه قدرى اين طوفان سخت بود و اين بار بر دوشش سنگينى مىكرد كه بى اختيار « گفت : اى كاش پيش از اين مرده بودم و به كلى فراموش مىشدم » ! .\r\n( * ( قالَتْ يا لَيْتَنِي مِتُّ قَبْلَ هذا وَكُنْتُ نَسْياً مَنْسِيًّا ) * ) .\r\nبديهى است تنها ترس تهمتهاى آينده نبود كه قلب مريم را مىفشرد ، هر چند مشغله فكرى مريم بيش از همه همين موضوع بود ، ولى مشكلات و مصائب ديگر مانند وضع حمل بدون قابله و دوست و ياور ، در بيابانى تنهاى تنها ، نبودن محلى براى استراحت ، آبى براى نوشيدن و غذا براى خوردن ، وسيله براى نگاهدارى مولود جديد ، اينها امورى بود كه سخت او را تكان مىداد .\r\nو آنها كه مىگويند چگونه مريم با ايمان و داراى شناخت توحيدى كه\r\n\r\n","description":"","footnote":"\r\n( 1 ) جذع ( بر وزن ذبح ) در اصل از ماده « جذع » ( بر وزن منع ) به معنى بريدن و قطع كردن است .\r\n","page_name":" 41 ","page_number":41},
  {"content":"\r\nآن همه لطف و احسان الهى را ديده بود چنين جمله اى را بر زبان راند كه « اى كاش مرده بودم و فراموش شده بودم » هرگز ترسيمى از حال مريم در آن ساعت در ذهن خود نكرده‌اند ، و اگر خود به جزء كوچكى از اين مشكلات گرفتار شوند چنان دستپاچه مىشوند كه خود را نيز فراموش خواهند كرد .\r\nاما اين حالت زياد به طول نيانجاميد و همان نقطه روشن اميد كه همواره در اعماق قلبش وجود داشت درخشيدن گرفت ، « ناگهان صدايى به گوشش رسيد كه از طرف پائين پا بلند است و آشكار مىگويد غمگين مباش درست بنگر پروردگارت از پائين پاى تو چشمه آب گوارايى را جارى ساخته است » ( * ( فَناداها مِنْ تَحْتِها أَلَّا تَحْزَنِي قَدْ جَعَلَ رَبُّكِ تَحْتَكِ سَرِيًّا ) * ) .\r\nو نظرى به بالاى سرت بيفكن بنگر چگونه ساقه خشكيده به درخت نخل بارورى تبديل شده كه ميوه‌ها ، شاخه هايش را زينت بخشيده‌اند « تكانى به اين درخت نخل بده تا رطب تازه بر تو فرو ريزد » ( * ( وَهُزِّي إِلَيْكِ بِجِذْعِ النَّخْلَةِ تُساقِطْ عَلَيْكِ رُطَباً جَنِيًّا ) * ) .\r\n« از اين غذاى لذيذ و نيروبخش بخور ، و از آن آب گوارا بنوش » ( * ( فَكُلِي وَاشْرَبِي ) * ) .\r\n« و چشمت را به اين مولود جديد روشن دار » ( * ( وَقَرِّي عَيْناً ) * ) .\r\n« و اگر از آينده نگرانى آسوده خاطر باش ، هر گاه بشرى ديدى و از تو در اين زمينه توضيح خواست با اشاره بگو من براى خداى رحمان روزه گرفته‌ام روزه سكوت و به همين دليل امروز با احدى سخن نمىگويم » ( * ( فَإِمَّا تَرَيِنَّ مِنَ الْبَشَرِ أَحَداً فَقُولِي إِنِّي نَذَرْتُ لِلرَّحْمنِ صَوْماً فَلَنْ أُكَلِّمَ الْيَوْمَ إِنْسِيًّا ) * ) .\r\n","description":"","footnote":"","page_name":" 42 ","page_number":42},
  {"content":"\r\nخلاصه نيازى به اين نيست كه تو از خود دفاع كنى ، آن كس كه اين مولود را به تو داده وظيفه دفاع را هم نيز به خود او سپرده است .\r\nبنا بر اين از هر نظر آسوده خاطر باش و غم و اندوه به خاطرت راه نيابد .\r\nاين حوادث پى در پى كه همچون جرقه‌هاى روشنى در يك فضاى فوق العاده تاريك و ظلمانى درخشيدن گرفت ، سراسر قلب او را روشن كرد و حالت آرامش گوارايى به او دست داد .\r\n\r\nنكته‌ها :\r\n\r\n1 - مريم در لابلاى مشكلات ورزيده شد -\r\nحوادثى كه در اين مدت كوتاه بر مريم گذشت و صحنه‌هاى اعجابانگيزى كه از لطف خدا براى او پيش آمد مسلما او را براى پرورش يك پيامبر اولوا العزم آماده مىساخت تا بتواند وظيفه مادرى خود را در انجام اين امر خطير به خوبى اداء كند .\r\nمسير حوادث او را تا آخرين مرحله مشكلات پيش برد آن چنان كه ميان خود و پايان زندگى يك گام بيشتر نمىديد ، اما ناگهان و رق بر مىگشت ، همه چيز به كمك او مىشتافتند ، و در محيطى آرام و مطمئن از هر نظر گام مىنهاد .\r\nجمله « * ( هُزِّي إِلَيْكِ بِجِذْعِ النَّخْلَةِ ) * » كه به مريم دستور مىدهد درخت خرما را تكان دهد تا از ميوه آن بهره گيرد اين درس آموزنده را به او و به همه انسانها داد كه حتى در سختترين لحظات زندگى دست از تلاش و كوشش نبايد برداشت .\r\nاين سخن پاسخى است به آنها كه فكر مىكنند چه نيازى داشت كه مريم با اينكه تازه وضع حمل كرده بود برخيزد و درخت خرما را بتكاند ؟ آيا بهتر نبود خدايى كه به فرمان او چشمه آب گوارا در نزديكى مريم جوشيدن گرفت و نيز به فرمان او درخت خشكيده بارور شد نسيمى بفرستد تا شاخه درخت را\r\n","description":"","footnote":"","page_name":" 43 ","page_number":43},
  {"content":"\r\nتكان دهد و خرما را در اطراف مريم بريزد ؟ چه شد آن گاه كه مريم سالم بود ميوه بهشتى در كنار محرابش حاضر مىشد اما الان كه در اين طوفان شديد گرفتار است خود بايد ميوه بچيند ؟ ! آرى اين دستور الهى به مريم نشان مىدهد تا حركتى از ما نباشد بركتى نخواهد بود ، و به تعبير ديگر هر كس هنگام بروز مشكلات بايد حد اكثر كوشش خود را به كار گيرد و ما وراء آن را كه از قدرت او بيرون است از خدا بخواهد و به گفته شاعر .\r\n\r\nبرخيز و فشان درخت خرما\r\nتا سير شوى رسى ببارش !\r\n\r\n\r\nكان مريم تا درخت نفشاند\r\nخرما نفتاد در كنارش !\r\n\r\n\r\n2 - چرا مريم تقاضاى مرگ از خدا كرد -\r\nبدون شك تقاضاى مرگ از خدا كار درستى نيست ، ولى گاه در زندگى انسان حوادث سختى روى مىدهد كه طعم حيات كاملا تلخ و ناگوار مىشود مخصوصا در آنجا كه انسان هدفهاى مقدس و يا شرف و حيثيت خود را در خطر مىبيند و توانايى دفاع در برابر آن ندارد در اين گونه موارد گاهى براى رهايى از شكنجه‌هاى روحى تقاضاى مرگ مىكند .\r\nمريم نيز چون در لحظات نخستين در فكرش اين تصور پديد آمد كه تمام آبرو و حيثيت او در برابر مردم بيخرد با تولد اين فرزند بخطر خواهد افتاد ، اينجا بود كه آرزوى مرگ و فراموش شدن كرد ، و اين خود دليل بر آن است كه او عفت و پاكدامنى را حتى از جانش بيشتر دوست مىداشت و براى آبروى خود ارزشى بيش از حيات خود قائل بود ، .\r\nاما اين گونه افكار كه شايد در لحظات بسيار كوتاهى صورت گرفت ديرى نپائيد و با ديدن دو اعجاز الهى « جوشيدن چشمه آب و بارور شدن درخت خشكيده\r\n","description":"","footnote":"","page_name":" 44 ","page_number":44},
  {"content":"\r\nخرما « تمام اين افكار از روحش به كنار رفت و نور اطمينان و آرامش تمام قلبش را فرا گرفت .\r\n\r\n3 - پاسخ به يك سؤال -\r\nبعضى مىپرسند اگر معجزه مخصوص انبياء و امامان است پس ظهور اين گونه معجزات براى مريم چگونه بود ؟\r\nبعضى از مفسران براى حل اين مشكل آن را جزء معجزات عيسى گرفته‌اند كه مقدمه تحقق يافت ، و از آن تعبير به « ارهاص » مىكنند . ( ارهاص به معنى معجزه مقدماتى است ) .\r\nولى هيچ نيازى به اين گونه پاسخها نيست ، چرا كه ظهور خارق عادات براى غير پيامبران و امامان هيچگونه مانعى ندارد اين همان چيزى است كه نامش را « كرامت » مىگذاريم .\r\nمعجزه آن است كه توأم با « تحدى » ( دعوت به مبارزه ) و توأم با دعوى نبوت و يا امامت بوده باشد ) .\r\n\r\n4 - روزه سكوت\r\nظاهر آيات فوق نشان مىدهد كه مريم به خاطر مصلحتى مامور به سكوت بود و بفرمان خدا از سخن گفتن در اين مدت خاص خوددارى مىكرد تا نوزادش عيسى ، لب به سخن بگشايد و از پاكى او دفاع كند كه اين از هر جهت مؤثرتر و گيراتر بود .\r\nاما از تعبير آيه چنين برمىآيد كه نذر سكوت براى آن قوم و جمعيت ، كار شناخته شده اى بود ، به همين دليل اين كار را بر او ايراد نگرفتند .\r\nولى اين نوع روزه در شرع اسلام ، مشروع نيست .\r\n","description":"","footnote":"","page_name":" 45 ","page_number":45},
  {"content":"\r\nاز امام على بن الحسين ع در حديثى چنين نقل شده :\r\nصوم السكوت حرام\r\n: « روزه سكوت حرام است » ( 1 ) و اين به خاطر تفاوت شرائط در آن زمان با زمان ظهور اسلام است .\r\nولى البته يكى از آداب صوم كامل در اسلام آنست كه انسان به هنگام روزه گرفتن زبان خود را از آلودگى به گناه و مكروهات حفظ كند ، و همچنين چشم خود را از هر گونه آلودگى برگيرد ، چنان كه در حديثى از امام صادق ع مىخوانيم\r\nان الصوم ليس من الطعام و الشراب وحده ، ان مريم قالت * ( إِنِّي نَذَرْتُ لِلرَّحْمنِ صَوْماً ) * ، اى صمتا ، فاحفظوا السنتكم و غضوا ابصاركم و لا تحاسدوا و لا تنازعوا :\r\n« روزه تنها از خوردنى و نوشيدنى نيست ، مريم گفت : من براى خداوند رحمان روزه اى نذر كرده‌ام يعنى سكوت را ، بنا بر اين ( هنگامى كه روزه هستيد ) زبان خود را حفظ كنيد ، ديدگان خود را از آنچه گناه است بربنديد ، نسبت به يكديگر حسد نداشته باشيد ، و نزاع نكنيد » ( 2 ) .\r\n\r\n5 - يك غذاى نيرو بخش -\r\nاز اينكه در آيات بالا صريحا آمده است كه خداوند غذاى مريم را به هنگام تولد نوزاد رطب قرار داد ، مفسران چنين استفاده كرده‌اند كه يكى از بهترين غذاها براى زنان بعد از وضع حمل ، رطب ( خرماى تازه ) مىباشد .\r\nدر احاديث اسلامى نيز صريحا به اين مطلب اشاره شده است :\r\nاز امير مؤمنان على ع مىخوانيم كه از پيامبر اسلام ص نقل مىفرمايد :\r\nليكن اول ما تاكل النفساء الرطب ، فان اللَّه عز و جل قال لمريم ( ع ) :\r\n\r\n","description":"","footnote":"\r\n( 1 ) وسائل الشيعه جلد 7 صفحه 390 .\r\n( 2 ) من لا يحضره الفقيه طبق نقل تفسير نور الثقلين جلد 3 صفحه 332 .\r\n","page_name":" 46 ","page_number":46},
  {"content":"\r\n* ( وَهُزِّي إِلَيْكِ بِجِذْعِ النَّخْلَةِ تُساقِطْ عَلَيْكِ رُطَباً جَنِيًّا ) * : بايد اولين چيزى كه زن پس از وضع حمل مىخورد رطب باشد زيرا خداوند بزرگ به مريم ع فرمود : درخت خرما را تكان ده تا رطب تازه بر تو فرو ريزد » ( 1 ) .\r\nاز ذيل همين حديث استفاده مىشود كه خوردن اين غذا نه تنها براى مادر مؤثر است بلكه در شير او نيز اثر خواهد گذاشت .\r\nحتى از پاره اى از روايات استفاده مىشود كه بهترين غذاى زن باردار و داروى او رطب است (\r\nما تاكل الحامل من شىء و لا تتداوى به افضل من الرطب\r\n) ( 2 ) .\r\nولى مسلما اعتدال در همه چيز و حتى در اين موضوع بايد رعايت شود چنان كه از بعضى از روايات كه در همين مورد وارد شده استفاده مىشود .\r\nو نيز استفاده مىشود اگر رطب پيدا نشود از خرماى معمولى مىتوان استفاده كرد .\r\nدانشمندان غذاشناس مىگويند : قند فراوانى كه در خرما وجود دارد از سالمترين قندها است كه حتى در بسيارى از موارد ، مبتلايان به بيمارى قند نيز مىتوانند از آن استفاده كنند .\r\nهمين دانشمندان مىگويند : در خرما 13 ماده حياتى و پنج نوع ويتامين را كشف كرده‌اند كه مجموع آنها خرما را به صورت يك منبع غذايى غنى در آورده است ( 3 ) .\r\nو اين را مىدانيم كه زنان در چنين حالى نياز شديدى به غذاى نيروبخش و پر ويتامين دارند .\r\n\r\n","description":"","footnote":"\r\n( 1 و 2 ) نور الثقلين جلد 3 صفحه 330 .\r\n( 3 ) از كتاب اولين دانشگاه و آخرين پيامبر جلد 7 صفحه 65 .\r\n","page_name":" 47 ","page_number":47},
  {"content":"\r\nبا پيشرفت دانش پزشكى اهميت دارويى خرما نيز به ثبوت رسيده است ، در خرما « كلسيوم » وجود دارد كه عامل اصلى استحكام استخوانها است ، و نيز « فسفر » وجود دارد كه از عناصر اصلى تشكيل دهنده مغز و مانع ضعف اعصاب و خستگى است ، و نيز « پتاسيوم » موجود است كه فقدان آن را در بدن علت حقيقى زخم معده مىدانند ( 1 )\r\n\r\n","description":"","footnote":"\r\n( 1 ) همان مدرك\r\n","page_name":" 48 ","page_number":48},
  {"content":"\r\n\r\n[ سوره مريم ‹ 19 › : آيات 27 تا 33 
  ]\r\nفَأَتَتْ بِه قَوْمَها تَحْمِلُه قالُوا يا مَرْيَمُ لَقَدْ جِئْتِ شَيْئاً فَرِيًّا ‹ 27 › يا أُخْتَ هارُونَ ما كانَ أَبُوكِ امْرَأَ سَوْءٍ وَما كانَتْ أُمُّكِ بَغِيًّا ‹ 28 › فَأَشارَتْ إِلَيْه قالُوا كَيْفَ نُكَلِّمُ مَنْ كانَ فِي الْمَهْدِ صَبِيًّا ‹ 29 › قالَ إِنِّي عَبْدُ اللَّه آتانِيَ الْكِتابَ وَجَعَلَنِي نَبِيًّا ‹ 30 › وَجَعَلَنِي مُبارَكاً أَيْنَ ما كُنْتُ وَأَوْصانِي بِالصَّلاةِ وَالزَّكاةِ ما دُمْتُ حَيًّا ‹ 31 ›\r\nوَ بَرًّا بِوالِدَتِي وَلَمْ يَجْعَلْنِي جَبَّاراً شَقِيًّا ‹ 32 › وَالسَّلامُ عَلَيَّ يَوْمَ وُلِدْتُ وَيَوْمَ أَمُوتُ وَيَوْمَ أُبْعَثُ حَيًّا ‹ 33 ›\r\n\r\nترجمه :\r\n27 - ( مريم ) او را در آغوش گرفته به سوى قومش آمد ، گفتند : اى مريم ! كار بسيار عجيب و بدى انجام دادى ! 28 - اى خواهر هارون ! نه پدر تو مرد بدى بود ، و نه مادرت زن بدكاره اى ! 29 - ( مريم ) اشاره به او كرد ، گفتند ما چگونه با كودكى كه در گاهواره است سخن بگوئيم ؟ !\r\n","description":"","footnote":"","page_name":" 49 ","page_number":49},
  {"content":"\r\n30 - ( ناگهان عيسى زبان به سخن گشود ) گفت من بنده خدايم به من كتاب ( آسمانى ) داده و مرا پيامبر قرار داده است .\r\n31 - و مرا وجودى پر بركت قرار داده در هر كجا باشم ، و مرا توصيه به نماز و زكات ما دام كه زنده‌ام كرده است .\r\n32 - و مرا نسبت به مادرم نيكوكار قرار داده ، و جبار و شقى قرار نداده است .\r\n33 - و سلام ( خدا ) بر من آن روز كه متولد شدم و آن روز كه ميميرم و آن روز كه زنده برانگيخته مىشوم .\r\n\r\nتفسير : مسيح در گاهواره سخن مىگويد :\r\n« سرانجام مريم در حالى كه كودكش را در آغوش داشت از بيابان به آبادى بازگشت و به سراغ بستگان و اقوام خود آمد » ( * ( فَأَتَتْ بِه قَوْمَها تَحْمِلُه ) * ) .\r\nهنگامى كه آنها كودكى نوزاد را در آغوش او ديدند ، دهانشان از تعجب باز ماند ، آنها كه سابقه پاكدامنى مريم را داشتند و آوازه تقوا و كرامت او را شنيده بودند سخت نگران شدند ، تا آنجا كه بعضى به شك و ترديد افتادند ، و بعضى ديگر هم كه در قضاوت و داورى ، عجول بودند زبان به ملامت و سرزنش او گشودند ، و گفتند : حيف از آن سابقه درخشان ، با اين آلودگى ! و صد حيف از آن دودمان پاكى كه اين گونه بدنام شد . « گفتند : اى مريم ! تو مسلما كار بسيار عجيب و بدى انجام دادى » ! ( * ( قالُوا يا مَرْيَمُ لَقَدْ جِئْتِ شَيْئاً فَرِيًّا ) * ) ( 1 ) .\r\nبعضى به او رو كردند و گفتند « اى خواهر هارون ! پدر تو آدم بدى نبود ، مادرت نيز هرگز آلودگى نداشت » ( * ( يا أُخْتَ هارُونَ ما كانَ أَبُوكِ امْرَأَ سَوْءٍ وَما كانَتْ أُمُّكِ بَغِيًّا ) * ) .\r\nبا وجود چنين پدر و مادر پاكى اين چه وضعى است كه در تو مىبينيم ؟ چه\r\n\r\n","description":"","footnote":"\r\n( 1 ) « فرى » بنا به گفته راغب در كتاب مفردات به معنى بزرگ يا عجيب آمده است و در اصل از ماده فرى به معنى پاره كردن پوست براى اصلاح ( و يا افساد ) آنست .\r\n","page_name":" 50 ","page_number":50},
  {"content":"\r\nبدى در طريقه پدر و روش مادر ديدى كه از آن روى برگرداندى ؟ ! اينكه آنها به مريم گفتند : « اى خواهر هارون » موجب تفسيرهاى مختلفى در ميان مفسران شده است ، اما آنچه صحيحتر به نظر مىرسد اين است كه هارون مرد پاك و صالحى بود ، آن چنان كه در ميان بنى اسرائيل ضرب المثل شده بود ، هر كس را مىخواستند به پاكى معرفى كنند مىگفتند : او برادر يا خواهر هارون است - مرحوم طبرسى در مجمع البيان اين معنى را در حديث كوتاهى از پيامبر ص نقل كرده است ( 1 ) .\r\nدر حديث ديگرى كه در كتاب « سعد السعود » آمده چنين مىخوانيم :\r\nپيامبر ص « مغيره » را به نجران ( براى دعوت مسيحيان به اسلام ) فرستاد ، جمعى از مسيحيان به عنوان ( خرده گيرى بر قرآن ) گفتند مگر شما در كتاب خود نمىخوانيد « * ( يا أُخْتَ هارُونَ ) * » در حالى كه مىدانيم اگر منظور هارون برادر موسى است ميان مريم و هارون فاصله زيادى بود ؟\r\nمغيره چون نتوانست پاسخى بدهد مطلب را از پيامبر ص سؤال كرد ، پيامبر ص فرمود : چرا در پاسخ آنها نگفتى كه در ميان بنى اسرائيل معمول بوده كه افراد نيك را به پيامبران و صالحان نسبت مىدادند ( 2 ) .\r\nدر اين هنگام ، مريم به فرمان خدا سكوت كرد ، تنها كارى كه انجام داد اين بود كه اشاره به نوزادش عيسى كرد « ( * ( فَأَشارَتْ إِلَيْه ) * ) .\r\nاما اين كار بيشتر تعجب آنها را برانگيخت و شايد جمعى آن را حمل بر سخريه كردند و خشمناك شدند گفتند : مريم با چنين كارى كه انجام داده اى قوم خود را مسخره نيز مىكنى .\r\n\r\n","description":"","footnote":"\r\n( 1 و 2 ) نور الثقلين جلد 3 صفحه 333 .\r\n","page_name":" 51 ","page_number":51},
  {"content":"\r\nبه هر حال « به او گفتند ما چگونه با كودكى كه در گاهواره است سخن بگوئيم » ؟ ! ( * ( قالُوا كَيْفَ نُكَلِّمُ مَنْ كانَ فِي الْمَهْدِ صَبِيًّا ) * ) .\r\nمفسران در مورد كلمه « كان » كه دلالت بر ماضى دارد . در اينجا گفتگو بسيار كرده‌اند ولى ظاهر اين است اين كلمه در اينجا اشاره به ثبوت و لزوم وصف موجود است ، و به تعبير روشنتر آنها به مريم گفتند : ما چگونه با بچه اى كه در گهواره بوده و هست سخن بگوئيم .\r\nشاهد اين معنى آيات ديگر قرآن است مانند : كُنْتُمْ خَيْرَ أُمَّةٍ أُخْرِجَتْ لِلنَّاسِ : « شما بهترين امتى بوديد كه به سود جامعه انسانى به وجود آمديد » ( سوره آل عمران - 110 ) .\r\nمسلما جمله « كنتم » ( بوديد ) در اينجا به معنى ماضى نيست بلكه بيان استمرار و ثبوت اين صفات براى جامعه اسلامى است .\r\nو نيز در باره « مهد » ( گهواره ) بحث كرده‌اند كه عيسى هنوز به گهواره نرسيده بود بلكه ظاهر آيات اين است به محض ورود مريم در ميان جمعيت ، در حالى كه عيسى در آغوشش بود ، اين سخن در ميان او و مردم رد و بدل شد .\r\nولى با توجه به معنى كلمه « مهد » در لغت عرب ، پاسخ اين سؤال روشن مىشود .\r\nواژه مهد - چنان كه راغب در مفردات مىگويد - به معنى جايگاهى است كه براى كودك آماده مىكنند ، خواه گهواره باشد يا دامان مادر و يا بستر ، و مهد و مهاد هر دو در لغت به معنى المكان الممهد الموطا : « محل آماده شده و گسترده » ( براى استراحت و خواب ) آمده است .\r\nبه هر حال ، جمعيت از شنيدن اين گفتار مريم نگران و حتى شايد عصبانى شدند آن چنان كه طبق بعضى از روايات به يكديگر گفتند : مسخره و استهزاء او ،\r\n","description":"","footnote":"","page_name":" 52 ","page_number":52},
  {"content":"\r\nاز انحرافش از جاده عفت ، بر ما سختتر و سنگينتر است ! .\r\nولى اين حالت چندان به طول نيانجاميد چرا كه آن كودك نوزاد زبان به سخن گشود و « گفت : من بنده خدايم » ( * ( قالَ إِنِّي عَبْدُ اللَّه ) * ) .\r\n« او كتاب آسمانى به من مرحمت كرده » ( * ( آتانِيَ الْكِتابَ ) * ) .\r\n« و مرا پيامبر قرار داده است » ( * ( وَجَعَلَنِي نَبِيًّا ) * ) .\r\n« و خداوند مرا وجودى پر بركت ( وجودى مفيد از هر نظر براى بندگان در هر جا باشم قرار داده است » ( * ( وَجَعَلَنِي مُبارَكاً أَيْنَ ما كُنْتُ ) * ) .\r\n« و مرا تا زنده‌ام توصيه به نماز و زكات كرده است » ( * ( وَأَوْصانِي بِالصَّلاةِ وَالزَّكاةِ ما دُمْتُ حَيًّا ) * ) .\r\nو نيز « مرا نيكوكار و قدردان و خيرخواه ، نسبت به مادرم قرار داده است » ( * ( وَبَرًّا بِوالِدَتِي ) * ) ( 1 ) .\r\n« و مرا جبار و شقى قرار نداده است » ( * ( وَلَمْ يَجْعَلْنِي جَبَّاراً شَقِيًّا ) * ) .\r\n« جبار » به كسى مىگويند كه براى خود هر گونه حقوق بر مردم قائل است ، ولى هيچ حقى براى كسى نسبت به خود قائل نيست ! و نيز « جبار » به كسى مىگويند كه از روى خشم و غضب ، افراد را مىزند و نابود مىكند و پيرو فرمان عقل نيست ، و يا مىخواهد نقص و كمبود خود را با ادعاى عظمت و تكبر ، بر طرف سازد كه همه اينها صفات بارز طاغوتيان\r\n\r\n","description":"","footnote":"\r\n( 1 ) « بر » ( بفتح با ) به معنى شخص نيكوكار است ، در حالى كه « بر » ( به كسر باء ) به معنى صفت نيكوكارى است ، و بايد توجه داشت كه اين كلمه در آيه فوق عطف است بر مباركا ، نه به صلاة و زكات ، و معنى در واقع چنين است جعلنى برا بوالدتى ( مرا نيكوكار نسبت به مادرم قرار داد ) .\r\n","page_name":" 53 ","page_number":53},
  {"content":"\r\nمستكبران در هر زمان است ( 1 ) .\r\n« شقى » به كسى گفته مىشود كه اسباب گرفتارى و بلا و مجازات براى خود فراهم مىسازد ، و بعضى آن را به كسى كه قبول نصيحت نمىكند تفسير كرده‌اند ، و پيدا است كه اين دو معنى از هم جدا نيست .\r\nدر روايتى مىخوانيم كه حضرت عيسى ع مىگويد : « قلب من نرم است و من خود را نزد خود كوچك مىدانم » ( اشاره به اينكه نقطه مقابل جبار و شقى اين دو وصف است ) ( 2 ) .\r\nو سرانجام اين نوزاد ( حضرت مسيح ) مىگويد : « سلام و درود خدا بر من باد آن روز كه متولد شدم ، و آن روز كه ميميرم ، و آن روز كه زنده برانگيخته مىشوم » ( * ( وَالسَّلامُ عَلَيَّ يَوْمَ وُلِدْتُ وَيَوْمَ أَمُوتُ وَيَوْمَ أُبْعَثُ حَيًّا ) * ) .\r\nهمانگونه كه در شرح آيات مربوط به « يحيى » ع گفتيم ، اين سه روز در زندگى انسان ، سه روز سرنوشتساز و خطرناك است كه سلامت در آنها جز به لطف خدا ميسر نمىشود و لذا هم در مورد « يحيى » ع اين جمله آمده ، و هم در مورد حضرت مسيح ع ، با اين تفاوت كه در مورد اول خداوند اين سخن را مىگويد و در مورد دوم مسيح ع اين تقاضا را دارد .\r\n\r\nنكته‌ها :\r\n\r\n1 - روشنترين تصوير از تولد عيسى ( ع ) -\r\nفصاحت و بلاغت قرآن را مخصوصا در اين گونه مسائل مهم مىتوان درك كرد كه چگونه مساله مهمى را كه\r\n\r\n","description":"","footnote":"\r\n( 1 ) براى توضيح بيشتر در مورد « جبار » و پاسخ اين سؤال كه چگونه يكى از صفات خدا « جبار » است به جلد نهم تفسير نمونه صفحه 143 مراجعه شود .\r\n( 2 ) تفسير فخر رازى ذيل آيه مورد بحث .\r\n","page_name":" 54 ","page_number":54},
  {"content":"\r\nبا آن همه خرافات آميخته شده در عباراتى كوتاه ، عميق ، زنده ، پرمحتوا ، و كاملا گويا ، مطرح مىكند ، بطورى كه هر گونه خرافه اى را از آن جدا و طرد مىنمايد .\r\nجالب اينكه در آيات فوق ، هفت صفت از صفات برجسته و دو برنامه و يك دعا ذكر شده است .\r\nهفت صفت عبارتند از : بنده خدا بودن كه ذكر آن در آغاز همه اوصاف ، اشاره اى است به اينكه بزرگترين مقام آدمى همان مقام عبوديت است .\r\nو به دنبال آن صاحب كتاب آسمانى بودن و سپس مقام نبوت ( البته مىدانيم هميشه مقام نبوت توأم با داشتن كتاب آسمانى نيست ) .\r\nسپس به دنبال مقام عبوديت و رهبرى ، مبارك بودن يعنى مفيد به حال جامعه بودن مطرح شده است .\r\nدر حديثى از امام صادق ع مىخوانيم : « معنى مبارك ، » نفاع « است ( يعنى بسيار پر منفعت ) .\r\nو بعد از آن ، نيكوكارى نسبت به مادر مطرح شده و سرانجام ، جبار و شقى نبودن و بجاى آن متواضع ، حقشناس ، و سعادتمند بودن است .\r\nاز ميان تمام برنامه‌ها روى توصيه پروردگار به نماز و زكات تكيه مىكند و اين بخاطر اهميت فوق العاده اين دو برنامه است كه اين دو رمز ارتباط با خالق و خلق است و از يك نظر مىتوان همه برنامه‌هاى مذهبى را در آن خلاصه كرد چرا كه بخشى از آنها پيوند انسان را با خلق و بخشى با خالق مشخص مىكند .\r\nو اما دعائى كه به خود مىكند و تقاضايى كه در آغاز عمرش از خدا دارد اين است كه خدايا اين سه روز را بر من سلامت دار ، روز تولد ، روز مرگ و روزى كه در رستاخيز زنده مىشوم ، و به من در اين سه مرحله حساس امنيت\r\n","description":"","footnote":"","page_name":" 55 ","page_number":55},
  {"content":"\r\nمرحمت فرما ! .\r\n\r\n2 - مقام مادر -\r\nگر چه حضرت مسيح ع به فرمان نافذ پروردگار از مادر بدون پدر تولد يافت ولى همين اندازه كه در آيه فوق از زبان او مىخوانيم كه در مقام بر شمردن افتخارات خود نيكوكارى نسبت به مادر را ذكر مىكند دليل روشنى بر اهميت مقام مادر است ، ضمنا نشان مىدهد كه اين كودك نوزاد كه طبق يك اعجاز به سخن در آمد از اين واقعيت آگاه بود كه او يك فرزند نمونه در ميان انسانها است كه تنها از مادر بدون دخالت پدر تولد يافته است .\r\nبه هر حال گرچه در جهان امروز در باره مقام مادر سخن بسيار گفته مىشود و حتى روزى را بنام « روز مادر » اختصاص داده‌اند ، اما متاسفانه وضع تمدن ماشينى چنان است كه رابطه پدران و مادران را از فرزندان خيلى زود قطع مىكند آن چنان كه كمتر روابط عاطفى بعد از بزرگ شدن در ميان آنها ديده مىشود .\r\nدر اسلام روايات شگفتانگيزى در اين زمينه داريم كه اهميت فوق العاده مقام مادر را به مسلمانان توصيه مىكند ، تا در عمل ، نه تنها در سخن ، در اين باره بكوشند در حديثى از امام صادق ع مىخوانيم : مردى نزد پيامبر ص آمد و عرض كرد :\r\nيا رسول اللَّه من ابر ؟ قال امك ، قال ثم من ؟ قال امك ! قال ثم من قال امك ! قال ثم من قال اباك ! :\r\n« اى پيامبر به چه كسى نيكويى كنم ؟ فرمود :\r\nبه مادرت ، عرض كرد بعد از او به چه كسى ؟ فرمود : به مادرت ، بار سوم عرض كرد بعد از او به چه كسى ؟ فرمود : به مادرت ، در چهارمين بار كه اين سؤال را تكرار كرد ، فرمود : به پدرت ( 1 ) .\r\nدر حديث ديگرى مىخوانيم : جوانى نزد پيامبر ص براى شركت\r\n\r\n","description":"","footnote":"\r\n( 1 ) وسائل الشيعه جلد 15 ص 207 .\r\n","page_name":" 56 ","page_number":56},
  {"content":"\r\nدر جهاد ( آنجا كه جهاد واجب عينى نبود ) آمد ، پيامبر ص فرمود :\r\nا لك والدة قال نعم قال ل فان الجنة تحت قدمها :\r\n« آيا مادرى دارى عرض كرد آرى ، فرمود : در خدمت مادر باش كه بهشت زير پاى مادران است » ( 1 ) .\r\nبدون شك اگر زحمات فراوانى را كه مادر از هنگام حمل تا وضع حمل و دوران شيرخوارى و تا زمان بزرگ شدن او تحمل مىكند ، رنجها و تعبها و بيداريها و بيماريها و پرستاريها را كه او با آغوش باز در راه فرزند خود پذيرا مىگردد در نظر بگيريم ، خواهيم ديد كه هر قدر انسان در اين راه بكوشد باز هم در برابر حقوق مادر بدهكار است .\r\nجالب اينكه در حديثى مىخوانيم : ام سلمه خدمت پيامبر ص رسيد و عرض كرد : همه افتخارات نصيب مردان شده ، زنان بيچاره چه سهمى از اين افتخارات دارند : پيامبر ص فرمود :\r\nبلى اذا حملت المرأة كانت بمنزلة الصائم القائم المجاهد بنفسه و ماله فى سبيل اللَّه فاذا وضعت كان لها من الاجر ما لا يدرى احد ما هو لعظمة ، فاذا ارضعت كان لها بكل مصة كعدل عتق محرر من ولد اسماعيل ، فاذا فرغت من رضاعه ضرب ملك كريم على جنبها و قال استانفى العمل فقد غفر لك !\r\n: آرى ( زنان هم افتخارات فراوانى دارند ) هنگامى كه زن باردار مىشود در تمام طول مدت حمل به منزله روزه دار و شبزنده دار و مجاهد در راه خدا با جان و مال است ، و هنگامى كه وضع حمل مىكند آن قدر خدا به او پاداش مىدهد كه هيچكس حد آن را از عظمت نميداند ، و هنگامى كه فرزندش را شير مىدهد در برابر هر مكيدنى از سوى كودك خداوند پاداش آزاد كردن برده اى از فرزندان اسماعيل را به او مىدهد ، و هنگامى كه دوران شيرخوارگى كودك تمام شد يكى از فرشتگان بزرگوار خداوند بر پهلوى او مىزند و مىگويد : برنامه اعمال خود را از نو آغاز كن چرا كه خداوند همه\r\n\r\n","description":"","footnote":"\r\n( 1 ) جامع السعادات جلد 2 صفحه 261 .\r\n","page_name":" 57 ","page_number":57},
  {"content":"\r\nگناهان تو را بخشيده « ! ( گويى نامه عملت از نو آغاز مىشود ) ( 1 ) .\r\nدر جلد دوازدهم تفسير نمونه ذيل آيه 23 سوره اسراء بحثهاى ديگرى در اين زمينه داشتيم .\r\n\r\n3 - بكرزايى -\r\nاز جمله سؤالاتى كه آيات فوق برمىانگيزد اين است آيا از نظر علمى امكان تولد فرزند بدون پدر وجود دارد ؟ آيا مساله تولد عيسى ع تنها از مادر مخالف تحقيقات دانشمندان در اين زمينه نيست ؟\r\nبدون شك اين مساله از طريق اعجاز صورت گرفته ، ولى علم امروز نيز امكان چنين امرى را نفى نكرده بلكه تصريح به ممكن بودن آن نموده است .\r\nمخصوصا موضوع بكرزايى در ميان بسيارى از حيوانات ديده شده و با توجه به اينكه مساله انعقاد نطفه اختصاصى به انسانها ندارد امكان اين امر را به طور عموم اثبات مىكند .\r\n« دكتر الكسيسكارل » فيزيولوژيست و زيستشناس معروف فرانسوى در كتاب « انسان موجود ناشناخته » چنين مىنويسد :\r\n« هنگامى كه به ميزان سهمى كه هر يك از پدر و مادر در توليد مثل دارند فكر مىكنيم بايد آزمايشهاى » لوب « و » باتايون « را به خاطر بياوريم كه از يك تخمك بارور نشده قورباغه بدون دخالت » اسپرماتوزوئيد « بوسيله تكنيكهاى خاصى قورباغه جديدى مىتوان به وجود آورد .\r\nبه اين ترتيب كه ممكن است يك عامل شيميايى يا فيزيكى را جانشين « سلول نر » كرد ولى در هر حال هميشه وجود يك عامل ماده ضرورى است » .\r\nبنا بر اين آنچه از نظر علمى براى تولد فرزند قطعيت دارد وجود نطفه مادر ( اوول ) مىباشد و گرنه در مورد نطفه نر ( اسپرماتوزوئيد ) عامل ديگرى مىتواند\r\n\r\n","description":"","footnote":"\r\n( 1 ) وسائل جلد 15 ص 175 .\r\n","page_name":" 58 ","page_number":58},
  {"content":"\r\nجانشين آن گردد ، به همين دليل مساله بكرزايى واقعيتى است كه در جهان امروز مورد قبول پزشكان قرار گرفته . هر چند بسيار نادر اتفاق مىافتد .\r\nاز اين گذشته اين مساله در برابر قوانين آفرينش و قدرت خداوند آن گونه است كه قرآن مىگويد : إِنَّ مَثَلَ عِيسى عِنْدَ اللَّه كَمَثَلِ آدَمَ خَلَقَه مِنْ تُرابٍ ثُمَّ قالَ لَه كُنْ فَيَكُونُ : « مثل عيسى در نزد خدا همچون آدم است كه او را از خاك آفريد سپس به او فرمان داد موجود شو او هم موجود ( كاملى ) شد » ( آل عمران - 59 ) .\r\nيعنى اين خارق عادت از آن خارق عادت مهمتر نيست .\r\n\r\n4 - چگونه نوزاد سخن مىگويد\r\nناگفته پيدا است كه طبق روال عادى هيچ نوزادى در ساعات يا روزهاى نخستين تولد سخن نمىگويد ، سخن گفتن نياز به نمو كافى مغز و سپس ورزيدگى عضلات زبان و حنجره و هماهنگى دستگاههاى مختلف بدن با يكديگر دارد ، و اين امور عادتا بايد ماهها بگذرد تا تدريجا در كودكان فراهم گردد .\r\nولى هيچ دليل علمى هم بر محال بودن اين امر نداريم تنها اين يك خارق عادت است و همه معجزات چنين هستند يعنى همه خارق عادتند نه محال عقلى ، شرح اين موضوع را در بحث معجزات پيامبران آورده‌ايم .\r\n","description":"","footnote":"","page_name":" 59 ","page_number":59},
  {"content":"\r\n\r\n[ سوره مريم ‹ 19 › : آيات 34 تا 35 
  ]\r\nذلِكَ عِيسَى ابْنُ مَرْيَمَ قَوْلَ الْحَقِّ الَّذِي فِيه يَمْتَرُونَ ‹ 34 › ما كانَ لِلَّه أَنْ يَتَّخِذَ مِنْ وَلَدٍ سُبْحانَه إِذا قَضى أَمْراً فَإِنَّما يَقُولُ لَه كُنْ فَيَكُونُ ‹ 35 ›\r\n\r\nترجمه :\r\n34 - اينست عيسى بن مريم ، گفتار حقى كه در آن ترديد مىكنند .\r\n35 - هرگز براى خدا شايسته نبود فرزندى انتخاب كند ، منزه است او ، هر گاه چيزى را فرمان دهد مىگويد : موجود باش ! آن هم موجود مىشود .\r\n\r\nتفسير :\r\n\r\nمگر فرزند براى خدا ممكن است ؟ !\r\nبعد از آنكه قرآن مجيد در آيات گذشته ترسيم بسيار زنده و روشنى از ماجراى تولد حضرت مسيح ع كرد به نفى خرافات و سخنان شركآميزى كه در باره عيسى گفته‌اند پرداخته چنين مىگويد : « اين است عيسى بن مريم » ( * ( ذلِكَ عِيسَى ابْنُ مَرْيَمَ ) * ) .\r\nمخصوصا در اين عبارت روى فرزند مريم بودن او تاكيد مىكند تا مقدمه اى باشد براى نفى فرزندى خدا .\r\nو بعد اضافه مىنمايد : « اين قول حقى است كه آنها در آن شك و ترديد كرده‌اند » و هر يك در جاده اى انحرافى گام نهاده ( * ( قَوْلَ الْحَقِّ الَّذِي فِيه\r\n","description":"","footnote":"","page_name":" 60 ","page_number":60},
  {"content":"\r\n* ( يَمْتَرُونَ ) * ) ( 1 ) .\r\nاين عبارت در حقيقت تاكيدى است بر صحت تمام مطالب گذشته در مورد حضرت مسيح ع و اينكه كمترين خلافى در آن وجود ندارد .\r\nاما اينكه قرآن مىگويد : آنها در اين زمينه در شك و ترديد هستند ، گويا اشاره به دوستان و دشمنان مسيح ع يا به تعبير ديگر مسيحيان و يهوديان است ، از يك سو گروهى گمراه در پاكى مادر او شك و ترديد كردند ، و از سوى ديگر گروهى در اينكه او يك انسان باشد اظهار شك نمودند ، حتى همين گروه نيز به شعبه‌هاى مختلف تقسيم شدند بعضى او را صريحا فرزند خدا دانستند ( فرزند روحانى و جسمانى ، حقيقى نه مجازى ! ! ) و به دنبال آن مساله تثليث و خدايان سه گانه را به وجود آوردند .\r\nبعضى مساله تثليث را از نظر عقل نامفهوم خواندند و معتقد شدند كه بايد تعبدا آن را پذيرفت و بعضى براى توجيه منطقى آن به سخنان بىاساسى دست زدند ، خلاصه همه آنها چون نديدند حقيقت - يا چون نخواستند حقيقت - ره افسانه زدند ( 2 ) ! در آيه بعد با صراحت مىگويد : « هرگز براى خدا شايسته نبود فرزندى انتخاب كند او منزه و پاك از چنين چيزى است » ( * ( ما كانَ لِلَّه أَنْ يَتَّخِذَ مِنْ وَلَدٍ سُبْحانَه ) * )\r\n\r\n","description":"","footnote":"\r\n( 1 ) در تركيب اين جمله مفسران گفتگوى بسيار كرده‌اند اما آنچه از نظر ادبى و با توجه به آيات گذشته صحيحتر به نظر مىرسد اين است كه * ( قَوْلَ الْحَقِّ ) * مفعول براى فعل محذوفى است و * ( الَّذِي فِيه يَمْتَرُونَ ) * صفت آنست و در تقدير چنين بوده « اقول قول الحق الذى فيه يمترون » .\r\n( 2 ) براى توضيح بيشتر در زمينه تثليث نصارى و خرافاتى كه در اين زمينه به هم بافته‌اند به جلد چهارم تفسير نمونه صفحه 244 ذيل آيه 171 سوره نساء مراجعه فرمائيد .\r\n","page_name":" 61 ","page_number":61},
  {"content":"\r\nبلكه او هر گاه چيزى را اراده كند و فرمان دهد به آن مىگويد : موجود باش آن نيز موجود مىشود « ( * ( إِذا قَضى أَمْراً فَإِنَّما يَقُولُ لَه كُنْ فَيَكُونُ ) * ) .\r\nاشاره به اينكه : دارا بودن فرزند - آن چنان كه مسيحيان در مورد خدا مىپندارند - با قداست مقام پروردگار سازگار نيست ، از يك سو لازمه آن جسم بودن و از سوى ديگر محدوديت ، و از سوى سوم نياز ، و خلاصه خدا را از مقام قدسش زير چتر قوانين عالم ماده كشيدن و او را در سرحد يك موجود ضعيف و محدود مادى قرار دادن است .\r\nخداوندى كه آن قدر قدرت و توانايى دارد كه اگر اراده كند هزاران عالم همانند اين عالم پهناورى كه در آن وجود داريم با يك فرمان و اشاره اش تحقق خواهد يافت ، آيا اين شرك و انحراف از اصول توحيد و خداشناسى نيست كه ما او را همانند يك انسان داراى فرزند بدانيم آن هم فرزندى كه در رتبه پدر است و همطراز او ! تعبير « * ( كُنْ فَيَكُونُ ) * » كه در هشت مورد از آيات قرآن آمده است ترسيم بسيار زنده اى از وسعت قدرت خدا و تسلط و حاكميت او در امر خلقت است ، تعبيرى از فرمان « كن » كوتاهتر تصور نمىشود و نتيجه اى از « فيكون » وسيعتر و جامعتر به نظر نمىرسد ، مخصوصا با توجه به « فاء تفريع » كه فوريت را در اينجا مىرساند ، حتى فاء تفريع در اينجا به تعبير فلاسفه دليل بر تاخر زمانى نيست ، بلكه همان تاخر رتبى يعنى ترتب معلول بر علت را بيان مىكند ( دقت كنيد ) .\r\n\r\nنفى فرزند يعنى نفى هر گونه نياز از خدا .\r\nاصولا چرا موجودات زنده نياز به فرزند دارند ؟ جز اين است كه عمرشان\r\n","description":"","footnote":"","page_name":" 62 ","page_number":62},
  {"content":"\r\nمحدود است و براى آنكه نسل آنها منقرض نشود و حيات نوعى آنها ادامه يابد بايد فرزندانى از آنها متولد گردد ؟\r\nو از نظر اجتماعى ، نياز كارهاى دستجمعى به نيروى انسانى بيشتر سبب مىشود كه انسان علاقه به فرزند داشته باشد .\r\nبه علاوه نيازهاى عاطفى و روانى و از بين بردن ، وحشت تنهايى او را به اين كار دعوت مىنمايد .\r\nولى آيا در مورد خداوندى كه ازلى و ابدى است و قدرتش بىنهايت است و مساله نياز عاطفى و غير آن در ذات پاكش اصلا راه ندارد اين امور تصور مىشوند ؟\r\nآيا جز اين است كسانى كه براى خدا فرزندى قائل شدند او را با مقياس وجود خود سنجيده‌اند و در او همان ديده‌اند كه در خود ديده‌اند در حالى كه « هيچ چيز ما همانند خدا نيست » ( لَيْسَ كَمِثْلِه شَيْءٌ ) ( 1 ) .\r\n\r\nيك نكته مهم تاريخى پيرامون نخستين هجرت\r\nنخستين هجرتى كه در اسلام واقع شد هجرت گروه قابل ملاحظه اى از مسلمانان اعم از زن و مرد به سرزمين حبشه بود آنها براى رهايى از چنگال مشركان قريش و تشكل و آمادگى هر چه بيشتر براى برنامه‌هاى آينده اسلامى مكه را به قصد حبشه ترك گفتند ، و همانگونه كه پيشبينى مىكردند در آنجا توانستند در آرامش زندگى كنند و به برنامه‌هاى اسلامى و خودسازى بپردازند .\r\nاين خبر به گوش سران قريش در مكه رسيد ، آنها اين مساله را زنگ خطرى براى خود دانستند و احساس كردند كه « حبشه » پناهگاهى خواهد\r\n\r\n","description":"","footnote":"\r\n( 1 ) در باره معنى * ( كُنْ فَيَكُونُ ) * و دلائل نفى فرزند از خدا در جلد اول تفسير نمونه ذيل آيه 116 و 117 بقره نيز بحث كرده‌ايم .\r\n","page_name":" 63 ","page_number":63},
  {"content":"\r\nبود براى مسلمانان و شايد پس از قوت و قدرت به مكه باز گردند و مشكلات عظيمى براى آنها فراهم سازند .\r\nپس از مشورت قرارشان بر اين شد كه دو نفر از مردان فعال قريش را انتخاب كرده به سوى « نجاشى » بفرستند ، تا خطرات وجود مسلمانان را در آنجا براى نجاشى تشريح كنند ، و آنها را از اين سرزمين مطمئن و آرام بيرون نمايند .\r\n« عمرو بن عاص » و « عبد اللَّه ابن ابى ربيعه » را با هداياى فراوانى براى نجاشى و فرماندهان بزرگ لشكر او به آنجا گسيل داشتند .\r\n« ام سلمه » همسر پيامبر ص مىگويد : هنگامى كه ما وارد سرزمين حبشه شديم با حسن رفتار نجاشى روبرو گشتيم ، هيچ محدوديت مذهبى نداشتيم ، كسى ما را آزار نمىكرد اما قريش پس از آگاهى از اين مساله و فرستادن دو نفر با هداياى فراوان به آنها دستور داده بودند كه پيش از ملاقات با شخص نجاشى با فرماندهان بزرگ ملاقات كرده و هداياى آنها را به آنها بدهند ، سپس هداياى نجاشى را به او تقديم دارند و تقاضا كنند كه مسلمين را بىآنكه سخنى با آنها گفته شود به آنان تسليم كنند ! آنها اين برنامه را با دقت اجراء كردند و به فرماندهان نجاشى قبلا چنين گفتند : گروهى از جوانان ابله به سرزمين شما پناهنده شدند اينها از دين و آئين خود فاصله گرفته و در دين شما هم وارد نشده‌اند دين تازه اى بدعت گزارده‌اند كه براى ما و شما ناشناخته است .\r\nاشراف قريش ما را به حضور شما فرستاده‌اند تا شر آنها را از اين كشور كوتاه كنيم و به سوى قوم خودشان باز گردانيم .\r\nآنها از فرماندهان قول گرفتند كه هر گاه نجاشى با آنها مشورت كند آنها اين نظريه را تاييد كنند و بگويند قوم آنها از وضع آنها آگاهترند .\r\nسپس آنها به حضور نجاشى بار يافتند و كلمات فريبنده خود را گفتند .\r\n","description":"","footnote":"","page_name":" 64 ","page_number":64},
  {"content":"\r\nاين برنامه به خوبى پيش مىرفت و اين سخنان فريبنده با آن هداياى فراوان سبب شد كه اطرافيان نجاشى نيز آنها را تصديق كردند .\r\nناگهان و رق برگشت نجاشى سخت خشمگين شد و گفت : به خدا سوگند من چنين كارى را نخواهم كرد ، اينها جمعيتى هستند كه به من پناهنده شده‌اند و كشور مرا بر كشورهاى ديگر به خاطر امنيتش ترجيح داده‌اند ، تا از آنها دعوت نكنم و تحقيق ننمايم هرگز به اين پيشنهاد شما عمل نخواهم كرد .\r\nاگر واقعا همانگونه است كه اينها مىگويند آنها را به اين دو مىسپارم و اخراجشان مىكنم و گرنه در پناه محبت من بايد به خوبى زندگى كنند .\r\n« ام سلمه » مىگويد : نجاشى به سراغ مسلمانان فرستاد ، آنها با يكديگر مشورت كردند كه چه بگويند ؟ تصميمشان بر اين شد ، واقعيت امر را بگويند و دستورات پيامبر ص و برنامه اسلام را شرح دهند ، هر آنچه باداباد ! .\r\nآن روز كه براى اين دعوت تعيين شده بود روز عجيبى بود بزرگان و علماى مسيحى در حالى كه كتب مقدس را در دست داشتند به اين مجلس دعوت شده بودند .\r\n« نجاشى » رو به مسلمانان كرد ، پرسيد : اين چه دينى است كه شما از قوم خود جدا شده‌ايد و در آئين ما نيز داخل نشده‌ايد ؟\r\n« جعفر بن ابى طالب » زبان به سخن گشود و گفت : اى ملك ! ما جمعى بوديم در جاهليت و بىخبرى به سر مىبرديم بتها را مىپرستيديم ، از گوشت مردار مىخورديم ، كارهاى زشت و ننگين انجام مىداديم ، با خويشاوندان خود بدى مىكرديم و با همسايگان بدرفتارى ، زورمندان ضعيفان را مىخوردند ، خلاصه بدبختى ما فراوان بود ، تا اينكه خداوند پيامبرى از ميان ما برانگيخت كه نسب او را به خوبى مىشناختيم ، و به صدق و امانت و پاكى او ايمان داشتيم ، او ما را دعوت به خداوند يگانه كرد ، و دستور داد كه پرستش سنگ و چوب را كه\r\n","description":"","footnote":"","page_name":" 65 ","page_number":65},
  {"content":"\r\nنياكان ما داشتند كنار بگذاريم ، او ما را به راستگويى ، اداى امانت ، صله رحم ، نيكى به همسايگان ، تشويق كرد و از محرمات ، خونريزى و اعمال زشت و ننگين ، شهادت باطل و خوردن مال يتيم و نسبت ناپاكى به زنان پاك دادن نهى فرمود .\r\nو نيز فرمان داد خداى يگانه را بپرستيم چيزى را شريك او قرار ندهيم ، نماز و روزه را بجا بياوريم و زكات را بپردازيم . . .\r\nما به او ايمان آورديم و دستوراتش را مو به مو اجراء كرديم ، اما قوم ما به ما تعدى كردند ، ما را اذيت و آزار نمودند و اصرار داشتند از آئين توحيد به شرك باز گرديم ، و به همان آلودگيهاى سابق تن در دهيم .\r\nهنگامى كه ما را از هر سو تحت فشار قرار دادند به كشور شما آمديم و دوست داشتيم همسايه تو باشيم ، به اين اميد كه هيچكس در اينجا به ما ستم نخواهد كرد ! .\r\n« نجاشى » سخت در فكر فرو رفت رو به « جعفر » كرد و گفت : آيا چيزى از كتاب آسمانى اين مرد به خاطر دارى : جعفر گفت : آرى ، نجاشى گفت براى من بخوان ! جعفر كه از هوش و ذكاوت و ايمان فوق العاده اى بهره مند بود مناسبترين فراز قرآن را كه همين آيات آغاز سوره مريم باشد انتخاب كرد و براى نجاشى و همه حاضران كه پيرو آئين مسيح بودند تلاوت كرد « كهيعص ذِكْرُ رَحْمَتِ رَبِّكَ عَبْدَه زَكَرِيَّا . . . وَاذْكُرْ فِي الْكِتابِ مَرْيَمَ إِذِ انْتَبَذَتْ مِنْ أَهْلِها مَكاناً شَرْقِيًّا . . .\r\nهنگامى كه جعفر اين آيات را با لحن گيرا و از روى صفاى دل قرائت كرد چنان در روح نجاشى و علماى بزرگ مسيحى اثر گذاشت كه بىاختيار قطره‌هاى اشك از چشمانشان سرازير و به روى گونه هايشان فرو غلطيد .\r\n« نجاشى » رو به آنها كرد و گفت : به خدا سوگند آنچه عيسى مسيح آورده با اين آيات همه از يك منبع نور سرچشمه گرفته است ، برويد و راحت و آسوده\r\n","description":"","footnote":"","page_name":" 66 ","page_number":66},
  {"content":"\r\nزندگى كنيد به خدا سوگند هرگز شما را به دست اين دو نفر نخواهم سپرد .\r\nبعدا فرستادگان قريش تلاشهاى ديگرى براى بدبين ساختن نجاشى نسبت به مسلمانان كردند اما در روح بيدار او مؤثر نيفتاد ، مايوس و نوميد از آنجا باز گشتند . هدايايشان را به آنها برگرداند و عذرشان را خواست ( 1 ) .\r\n\r\n","description":"","footnote":"\r\n( 1 ) اقتباس از سيره ابن هشام جلد اول صفحه 356 - 361 .\r\n","page_name":" 67 ","page_number":67},
  {"content":"\r\n\r\n[ سوره مريم ‹ 19 › : آيات 36 تا 40 
  ]\r\nوَ إِنَّ اللَّه رَبِّي وَرَبُّكُمْ فَاعْبُدُوه هذا صِراطٌ مُسْتَقِيمٌ ‹ 36 › فَاخْتَلَفَ الأَحْزابُ مِنْ بَيْنِهِمْ فَوَيْلٌ لِلَّذِينَ كَفَرُوا مِنْ مَشْهَدِ يَوْمٍ عَظِيمٍ ‹ 37 › أَسْمِعْ بِهِمْ وَأَبْصِرْ يَوْمَ يَأْتُونَنا لكِنِ الظَّالِمُونَ الْيَوْمَ فِي ضَلالٍ مُبِينٍ ‹ 38 › وَأَنْذِرْهُمْ يَوْمَ الْحَسْرَةِ إِذْ قُضِيَ الأَمْرُ وَهُمْ فِي غَفْلَةٍ وَهُمْ لا يُؤْمِنُونَ ‹ 39 › إِنَّا نَحْنُ نَرِثُ الأَرْضَ وَمَنْ عَلَيْها وَإِلَيْنا يُرْجَعُونَ ‹ 40 ›\r\n\r\nترجمه :\r\n36 - و خداوند پروردگار من و شماست ، او را پرستش كنيد اينست راه راست .\r\n37 - ولى ( بعد از او ) گروه‌ها از ميان پيروان او اختلاف كردند ، واى به حال كافران از مشاهده روز بزرگ ( رستاخيز ) .\r\n38 - چه گوشهاى شنوا و چه چشمهاى بينايى ( در آن روز ) كه نزد ما مىآيند پيدا مىكنند ؟\r\nولى اين ستمگران امروز در گمراهى آشكارند .\r\n","description":"","footnote":"","page_name":" 68 ","page_number":68},
  {"content":"\r\n39 - آنها را از روز حسرت ( روز رستاخيز كه براى همه مايه تاسف است ) بترسان ، روزى كه همه چيز پايان مىيابد در حالى كه آنها در غفلتند و ايمان نمىآورند .\r\n40 - ما زمين و تمام كسانى را كه بر آن هستند به ارث مىبريم و همگى به سوى ما باز مىگردند .\r\n\r\nتفسير : رستاخيز روز حسرت تاسف\r\nآخرين سخن عيسى بعد از معرفى خويش با صفاتى كه گفته شد اين است كه بر مساله توحيد مخصوصا در زمينه عبادت تاكيد كرده ، مىگويد : « خداوند پروردگار من و شما است . او را پرستش كنيد اين است راه راست » ( * ( وَإِنَّ اللَّه رَبِّي وَرَبُّكُمْ فَاعْبُدُوه هذا صِراطٌ مُسْتَقِيمٌ ) * ) ( 1 ) .\r\nو به اين ترتيب مسيح ع از آغاز حيات خود با هر گونه شرك و پرستش خدايان دوگانه و چند گانه مبارزه كرد ، و همه جا تاكيد بر توحيد داشت ، بنا بر اين آنچه به عنوان تثليث ( خدايان سه گانه ) در ميان مسيحيان امروز ديده مىشود بطور قطع بدعتى است كه بعد از عيسى گذاشته شده و ما شرح آن را در ذيل آيات 171 سوره نساء بيان كرديم . ( 2 )\r\nگر چه بعضى از مفسران احتمال داده‌اند كه اين جمله از زبان پيامبر اسلام ص بوده باشد به اين معنى كه خداوند در اين آيه به او فرمان مىدهد كه مردم را دعوت به توحيد در عبادت كن و آن را به عنوان صراط مستقيم معرفى نما .\r\nولى آيات ديگر قرآن گواه بر اين است كه اين جمله گفتار حضرت مسيح ع و دنباله سخنان گذشته است ، در سوره زخرف آيه 63 تا 64 مىخوانيم وَلَمَّا جاءَ عِيسى بِالْبَيِّناتِ قالَ قَدْ جِئْتُكُمْ بِالْحِكْمَةِ وَلأُبَيِّنَ لَكُمْ بَعْضَ الَّذِي\r\n\r\n","description":"","footnote":"\r\n( 1 ) از نظر جمله بندى و تركيب ، اين آيه عطف است به سخنان عيسى كه قبلا آمد سخنانى كه با * ( قالَ إِنِّي عَبْدُ اللَّه ) * آغاز گرديد به اين جمله پايان مىگيرد .\r\n( 2 ) به تفسير نمونه جلد 4 صفحه 224 مراجعه شود .\r\n","page_name":" 69 ","page_number":69},
  {"content":"\r\nتَخْتَلِفُونَ فِيه فَاتَّقُوا اللَّه وَأَطِيعُونِ إِنَّ اللَّه هُوَ رَبِّي وَرَبُّكُمْ فَاعْبُدُوه هذا صِراطٌ مُسْتَقِيمٌ : « هنگامى كه عيسى دلائل روشن براى آنها آورد گفت : من دانش و حكمت براى شما آورده‌ام ، آمده‌ام تا پاره اى از امور را كه در آن اختلاف داريد روشن سازم ، از خدا بترسيد و مرا اطاعت كنيد ، خداوند پروردگار من و شما است او را پرستش كنيد ، اين است راه راست » .\r\nدر اينجا تقريبا عين همان جمله را مىبينيم كه از زبان عيسى نقل شده است ( مانند همين مضمون در سوره آل عمران آيه 50 و 51 نيز آمده است ) .\r\nولى با اينهمه تاكيدى كه مسيح ع در زمينه توحيد و پرستش خداوند يگانه داشت « بعد از او گروه‌ها از ميان پيروانش راههاى مختلفى را پيش گرفتند » ( و عقائد گوناگونى مخصوصا در باره مسيح ابراز داشتند ) ( * ( فَاخْتَلَفَ الأَحْزابُ مِنْ بَيْنِهِمْ ) * ) .\r\n« واى به حال آنها كه راه كفر و شرك را پيش گرفتند ، از مشاهده روز عظيم رستاخيز » ( * ( فَوَيْلٌ لِلَّذِينَ كَفَرُوا مِنْ مَشْهَدِ يَوْمٍ عَظِيمٍ ) * ) .\r\nتاريخ مسيحيت نيز به خوبى گواهى مىدهد كه آنها تا چه اندازه بعد از حضرت مسيح ع در باره او و مساله توحيد اختلاف كردند « اين اختلافات به اندازه اى بالا گرفت كه » قسطنطين « امپراطور روم مجمعى از » اسقفها « ( دانشمندان بزرگ مسيحى ) تشكيل داد كه يكى از سه مجمع معروف تاريخى آنها است ، اعضاى اين مجمع به دو هزار و يكصد و هفتاد عضو رسيد كه همه از بزرگان آنها بودند ، هنگامى كه بحث در باره عيسى مطرح شد علماى حاضر نظرات كاملا مختلفى در باره او اظهار داشتند و هر گروهى عقيده اى داشت .\r\nبعضى گفتند : او خدا است كه به زمين نازل شده است ! عده اى را زنده كرده و عده اى را ميرانده سپس به آسمان صعود كرده است ! .\r\n","description":"","footnote":"","page_name":" 70 ","page_number":70},
  {"content":"\r\nبعضى ديگر گفتند او فرزند خدا است ! .\r\nو بعضى ديگر گفتند : او يكى از اقانيم ثلاثه ( سه ذات مقدس ) است ، اب و ابن و روح القدس ( خداى پدر ، خداى پسر و روح القدس ) ! .\r\nو بعضى ديگر گفتند : او سومين آن سه نفر است : خداوند معبود است ، او هم معبود ، و مادرش هم معبود ! .\r\nسرانجام بعضى گفتند او بنده خدا است و فرستاده او .\r\nو فرقه‌هاى ديگر هر كدام سخنى گفتند بطورى كه اتفاق نظر بر هيچيك از اين عقائد حاصل نشد ، بزرگترين رقم طرفداران يك عقيده 308 نفر بود كه امپراطور آن را به عنوان يك اكثريت نسبى پذيرفت و به عنوان عقيده رسمى از آن دفاع كرد و بقيه را كنار گذاشت ، اما عقيده توحيد كه متاسفانه طرفداران كمترى داشت در اقليت قرار گرفت . ( 1 )\r\nو از آنجا كه انحراف از اصل توحيد ، بزرگترين انحراف مسيحيان محسوب مىشود در ذيل آيه فوق ديديم كه چگونه خداوند آنها را تهديد مىكند كه در روز عظيم رستاخيز در آن محضر عام و در برابر دادگاه عدالت پروردگار سرنوشت شوم و دردناكى خواهند داشت . ( 2 )\r\nآيه بعد وضع آنها را در صحنه رستاخيز بيان مىكند و مىگويد : « آنها در آن روز كه نزد ما مىآيند چه گوشهاى شنوا و چه چشمهايى بينا پيدا مىكنند ؟\r\nولى اين ستمگران امروز كه در دنيا هستند در گمراهى آشكارند »\r\n\r\n","description":"","footnote":"\r\n( 1 ) تفسير فى ظلال جلد 5 صفحه 436 .\r\n( 2 ) « مشهد » در آيه فوق ممكن است مصدر ميمى به معنى « شهود » باشد ، و يا اسم مكان يا اسم زمان به معنى محل يا زمان شهود ، معانى اينها هر چند مختلف است ولى از نظر نتيجه چندان تفاوتى با هم ندارد .\r\n","page_name":" 71 ","page_number":71},
  {"content":"\r\n( * ( أَسْمِعْ بِهِمْ وَأَبْصِرْ يَوْمَ يَأْتُونَنا لكِنِ الظَّالِمُونَ الْيَوْمَ فِي ضَلالٍ مُبِينٍ ) * ) .\r\nروشن است كه در نشاه آخرت پرده‌ها از برابر چشمها كنار مىرود ، و گوشها شنوا مىشود ، چرا كه آثار حق در آنجا به مراتب از عالم دنيا آشكارتر است ، اصولا مشاهده آن دادگاه و آثار اعمال ، خواب غفلت را از چشم و گوش انسان مىبرد ، و حتى كوردلان آگاه و دانا مىشوند ، ولى چه سود كه اين بيدارى و آگاهى به حال آنها مفيد نيست .\r\nبعضى از مفسران كلمه « اليوم » در جمله « * ( لكِنِ الظَّالِمُونَ الْيَوْمَ فِي ضَلالٍ مُبِينٍ ) * » را به معنى روز قيامت گرفته‌اند كه مفهوم آيه اين مىشود : در آنجا بينا و شنوا خواهند شد اما اين بينايى و شنوايى در آن روز سودى به حالشان نخواهد داشت و در ضلال مبين خواهند بود .\r\nولى تفسير اول صحيحتر به نظر مىرسد . ( 1 )\r\nبار ديگر روى سرنوشت افراد بىايمان و ستمگر در آن روز تكيه كرده مىفرمايد : اين كوردلان را كه در غفلتند و ايمان نمىآورند از روز حسرت ( روز رستاخيز ) كه همه چيز پايان مىگيرد و راه جبران و بازگشت نيست بترسان « ( * ( وَأَنْذِرْهُمْ يَوْمَ الْحَسْرَةِ إِذْ قُضِيَ الأَمْرُ وَهُمْ فِي غَفْلَةٍ وَهُمْ لا يُؤْمِنُونَ ) * ) .\r\nمىدانيم روز قيامت نامهاى مختلفى در قرآن مجيد دارد از جمله « * ( يَوْمَ الْحَسْرَةِ ) * » هم نيكوكاران تاسف مىخورند اى كاش بيشتر عمل نيك انجام داده بودند و هم بدكاران چرا كه پرده‌ها كنار مىرود و حقائق اعمال و نتائج آن بر همه كس آشكار مىشود .\r\nجمله « * ( إِذْ قُضِيَ الأَمْرُ ) * » را بعضى مربوط به پايان گرفتن برنامه هاى\r\n\r\n","description":"","footnote":"\r\n( 1 ) « الف و لام » در « اليوم » الف و لام « عهد » است ، ولى طبق تفسير اول « عهد حضورى » است و طبق تفسير دوم « عهد ذكرى » .\r\n","page_name":" 72 ","page_number":72},
  {"content":"\r\nحساب و جزا و تكليف در روز رستاخيز دانسته‌اند ، و بعضى آن را اشاره به فناء دنيا مىدانند ، طبق اين تفسير معنى آيه چنين مىشود آنها را از روز حسرت بترسان آن هنگامى كه دنيا در حال غفلت و عدم ايمان آنها پايان مىگيرد ، ( ولى تفسير اول صحيحتر به نظر مىرسد ، به خصوص اينكه در روايتى از امام صادق ع در تفسير جمله « * ( إِذْ قُضِيَ الأَمْرُ ) * » چنين نقل شده :\r\nاى قضى على اهل الجنة بالخلود فيها ، و قضى على اهل النار بالخلود فيها :\r\n« يعنى خداوند فرمان خلود را در باره اهل بهشت و اهل دوزخ صادر مىكند ) . ( 1 )\r\nآخرين آيه مورد بحث به همه ظالمان و ستمگران هشدار مىدهد كه اين اموال كه در اختيار خود آنها است ، جاودانى نيست همانگونه كه حيات خود آنها هم جاودانى نمىباشد ، بلكه وارث نهايى همه اينها خدا است ، مىفرمايد : « ما زمين و تمام كسانى را كه بر آن هستند به ارث مىبريم و همگى سرانجام به سوى ما باز مىگردند » ( * ( إِنَّا نَحْنُ نَرِثُ الأَرْضَ وَمَنْ عَلَيْها وَإِلَيْنا يُرْجَعُونَ ) * ) . ( 2 )\r\n\r\n","description":"","footnote":"\r\n( 1 ) مجمع البيان ذيل آيه فوق .\r\n( 2 ) آيا اين آيه اشاره به رستاخيز است يا زمان فناى دنيا ؟ اگر اشاره به رستاخيز باشد با جمله * ( وَإِلَيْنا يُرْجَعُونَ ) * ( به سوى ما بازگردانده مىشوند ) ظاهرا سازگار نيست و اگر اشاره به زمان فناى دنيا باشد با جمله * ( وَمَنْ عَلَيْها ) * ( آنها كه بر روى زمين هستند ) تناسب ندارد ، زيرا در پايان دنيا كسى بر روى زمين زنده نيست كه تعبير « * ( مَنْ عَلَيْها ) * » در باره او درست باشد ، و شايد به همين جهت بعضى از مفسران مانند علامه طباطبائى جمله را چنين معنى مىكند « انا نحن نرث عنهم الارض » : « ما زمين را از آنها به ارث مىبريم » ولى اين تفسير نيز كمى خلاف ظاهر است ، زيرا « * ( مَنْ عَلَيْها ) * » با واو عطف شده است ، احتمال ديگرى كه در اينجا وجود دارد اين است كه مفعول جمله « نرث » گاهى شخصى است كه مال را مىگذارد ، مانند « * ( وَوَرِثَ سُلَيْمانُ داوُدَ ) * » و گاهى اموالى است كه به ارث مانده مانند « * ( نَرِثُ الأَرْضَ ) * » و در آيه فوق هر دو تعبير آمده است .\r\n","page_name":" 73 ","page_number":73},
  {"content":"\r\nدر حقيقت اين آيه هموزن آيه 16 سوره مؤمن است كه مىگويد : لِمَنِ الْمُلْكُ الْيَوْمَ لِلَّه الْواحِدِ الْقَهَّارِ : « امروز ( روز رستاخيز ) مالكيت و حكومت از آن كيست ؟ از آن خداوند يگانه پيروز است » .\r\nاگر كسى به اين واقعيت ، مؤمن و معتقد باشد ، چرا براى اموال و ساير مواهب مادى كه چند روزى به امانت نزد ما سپرده شده و به سرعت از دست ما بيرون مىرود ، تعدى و ظلم و ستم و پايمال كردن حقيقت يا حقوق اشخاص را روا دارد ؟\r\n","description":"","footnote":"","page_name":" 74 ","page_number":74},
  {"content":"\r\n\r\n[ سوره مريم ‹ 19 › : آيات 41 تا 45 
  ]\r\nوَ اذْكُرْ فِي الْكِتابِ إِبْراهِيمَ إِنَّه كانَ صِدِّيقاً نَبِيًّا ‹ 41 › إِذْ قالَ لأَبِيه يا أَبَتِ لِمَ تَعْبُدُ ما لا يَسْمَعُ وَلا يُبْصِرُ وَلا يُغْنِي عَنْكَ شَيْئاً ‹ 42 › يا أَبَتِ إِنِّي قَدْ جاءَنِي مِنَ الْعِلْمِ ما لَمْ يَأْتِكَ فَاتَّبِعْنِي أَهْدِكَ صِراطاً سَوِيًّا ‹ 43 › يا أَبَتِ لا تَعْبُدِ الشَّيْطانَ إِنَّ الشَّيْطانَ كانَ لِلرَّحْمنِ عَصِيًّا ‹ 44 › يا أَبَتِ إِنِّي أَخافُ أَنْ يَمَسَّكَ عَذابٌ مِنَ الرَّحْمنِ فَتَكُونَ لِلشَّيْطانِ وَلِيًّا ‹ 45 ›\r\n\r\nترجمه :\r\n41 - در اين كتاب از ابراهيم ياد كن كه او بسيار راستگو و پيامبر خدا بود .\r\n42 - هنگامى كه به پدرش گفت اى پدر ! چرا چيزى را پرستش مىكنى كه نمىشنود و نمىبيند و هيچ مشكلى را از تو حل نمىكند ؟ ! 43 - اى پدر ! علم و دانشى نصيب من شده است كه نصيب تو نشده ، بنا بر اين از من پيروى كن تا تو را به راه راست هدايت كنم !\r\n","description":"","footnote":"","page_name":" 75 ","page_number":75},
  {"content":"\r\n44 - اى پدر ! شيطان را پرستش مكن كه شيطان نسبت به خداوند رحمن عصيانگر بود .\r\n45 - اى پدر ! من از اين مىترسم كه عذابى از ناحيه خداوند رحمن به تو رسد در نتيجه از دوستان شيطان باشى !\r\n\r\nتفسير : منطق گيرا و كوبنده ابراهيم ( ع )\r\nسرگذشت مسيح ع از نظر تولد توأم با بخشى از زندگى مادرش مريم به پايان رسيد ، و به دنبال آن آيات مورد بحث و آيات آينده از قسمتى از زندگانى قهرمان توحيد ابراهيم خليل پرده بر مىدارد و تاكيد مىكند كه دعوت اين پيامبر بزرگ - همانند همه رهبران الهى - از نقطه توحيد آغاز شده است .\r\nدر نخستين آيه مىگويد : « در اين كتاب ( قرآن ) از ابراهيم ياد كن » ( * ( وَاذْكُرْ فِي الْكِتابِ إِبْراهِيمَ ) * ) .\r\n« چرا كه او مردى بسيار راستگو و تصديق كننده تعليمات و فرمانهاى الهى و نيز پيامبر خدا بود » ( * ( إِنَّه كانَ صِدِّيقاً نَبِيًّا ) * ) .\r\nكلمه « صديق » صيغه مبالغه از صدق و به معنى كسى است كه بسيار راستگو است ، بعضى گفته‌اند به معنى كسى است كه هرگز دروغ نمىگويد ، و يا بالاتر از آن توانايى بر دروغ گفتن ندارد ، چون در تمام عمر عادت به راستگويى كرده است ، و نيز بعضى آن را به معنى كسى مىدانند كه عملش تصديق كننده سخن و اعتقاد او است .\r\nولى روشن است كه همه اين معانى تقريبا به يك معنى باز مىگردد .\r\nبه هر حال اين صفت به قدرى اهميت دارد كه در آيه فوق حتى قبل از صفت « نبوت » بيان شده ، گويى زمينه ساز شايستگى براى پذيرش نبوت است ، و از اين گذشته بارزترين صفتى كه در پيامبران و حاملان وحى الهى لازم است همين معنى مىباشد كه آنها فرمان پروردگار را بىكم و كاست به بندگان خدا برسانند .\r\n","description":"","footnote":"","page_name":" 76 ","page_number":76},
  {"content":"\r\nسپس به شرح گفتگوى او با پدرش « آزر » مىپردازد ( پدر در اينجا اشاره به عمو است و كلمه « اب » همانگونه كه سابقا نيز گفته‌ايم در لغت عرب گاهى به معنى پدر و گاه به معنى عمو آمده است ) ( 1 ) و چنين مىگويد : « در آن هنگام كه به پدرش گفت : اى پدر چرا چيزى را پرستش مىكنى كه نمىشنود و نمىبيند و نمىتواند هيچ مشكلى را از تو حل كند » ( إِذْ قالَ لأَبِيه يا أَبَتِ لِمَ تَعْبُدُ ما لا يَسْمَعُ وَلا يُبْصِرُ وَلا يُغْنِي عَنْكَ شَيْئاً ) .\r\nاين بيان كوتاه و كوبنده يكى از بهترين دلائل نفى شرك و بتپرستى است چرا كه يكى از انگيزه‌هاى انسان در مورد شناخت پروردگار انگيزه سود و زيان است كه علماى عقائد از آن تعبير به مساله « دفع ضرر محتمل » كرده‌اند .\r\nاو مىگويد : چرا تو به سراغ معبودى مىروى كه نه تنها مشكلى از كار تو نمىگشايد بلكه اصلا قدرت شنوايى و بينايى ندارد .\r\nو به تعبير ديگر : عبادت براى كسى بايد كرد كه قدرت بر حل مشكلات دارد ، و از آن گذشته عبادت كننده خود و نيازهايش را درك مىكند ، شنوا و بينا است ، اما اين بتها فاقد همه اينها هستند .\r\nدر حقيقت ابراهيم در اينجا دعوتش را از پدرش شروع مىكند به اين دليل كه نفوذ در نزديكان لازمتر است همانگونه كه پيامبر اسلام ص نخست مامور شد كه اقوام نزديك خود را به اسلام دعوت كند همانگونه كه در آيه 214 سوره شعراء مىخوانيم وَأَنْذِرْ عَشِيرَتَكَ الأَقْرَبِينَ .\r\nپس از آن ، ابراهيم با منطق روشنى ، او را دعوت مىكند كه در اين امر از وى تبعيت كند مىگويد : « اى پدر ! علم و دانشى نصيب من شده كه نصيب تو\r\n\r\n","description":"","footnote":"\r\n( 1 ) در اين باره مشروحا در جلد پنجم صفحه 303 ذيل آيه 74 سوره انعام بحث شده است .\r\n","page_name":" 77 ","page_number":77},
  {"content":"\r\nنشده ، به اين دليل از من پيروى كن و سخن مرا بشنو ( * ( يا أَبَتِ إِنِّي قَدْ جاءَنِي مِنَ الْعِلْمِ ما لَمْ يَأْتِكَ فَاتَّبِعْنِي ) * ) .\r\n« از من پيروى كن تا تو را به راه راست هدايت كنم » ( * ( أَهْدِكَ صِراطاً سَوِيًّا ) * ) .\r\nمن از طريق وحى الهى آگاهى فراوانى پيدا كرده‌ام و با اطمينان مىتوانم بگويم كه راه خطا نخواهم پيمود و تو را به راه خطا هرگز دعوت نمىكنم ، من خواهان خوشبختى و سعادت توام از من بپذير تا رستگار شوى ، و با طى اين صراط مستقيم به منزل مقصود برسى .\r\nسپس اين جنبه اثباتى را با جنبه نفى و آثارى كه بر مخالفت اين دعوت مترتب مىشود توأم كرده مىگويد : « پدرم ! شيطان را پرستش مكن ، چرا كه شيطان هميشه نسبت به خداوند رحمان ، عصيانگر بوده است » ( * ( يا أَبَتِ لا تَعْبُدِ الشَّيْطانَ إِنَّ الشَّيْطانَ كانَ لِلرَّحْمنِ عَصِيًّا ) * ) .\r\nالبته پيدا است كه منظور از عبادت در اينجا عبادت به معنى سجده كردن و نماز و روزه براى شيطان بجا آوردن نيست ، بلكه به معنى اطاعت و پيروى فرمان است كه اين خود يك نوع از عبادت محسوب مىشود .\r\nمعنى عبادت و پرستش آن قدر وسيع است كه حتى گوش دادن به سخن كسى به قصد عمل كردن به آن را نيز شامل مىگردد و نيز قانون كسى را به رسميت شناختن يك نوع عبادت و پرستش او محسوب مىشود .\r\nاز پيامبر ص چنين نقل شده :\r\nمن اصغى الى ناطق فقد عبده ، فان كان الناطق عن اللَّه عز و جل فقد عبد اللَّه و ان كان الناطق عن ابليس فقد عبد ابليس ! :\r\n« كسى كه به سخن سخنگويى گوش فرا دهد ( گوش دادن از روى تسليم و رضا ) او را پرستش كرده ، اگر اين سخنگو از سوى خدا سخن مىگويد خدا را پرستيده است ، و اگر از سوى ابليس سخن مىگويد ابليس را عبادت\r\n","description":"","footnote":"","page_name":" 78 ","page_number":78},
  {"content":"\r\nكرده . ( 1 )\r\nبه هر حال ابراهيم به پدرش مىخواهد اين واقعيت را تعليم كند كه انسان در زندگى بدون خط نميتواند باشد يا خط اللَّه و صراط مستقيم است و يا خط شيطان عصيانگر و گمراه ، او بايد در اين ميان درست بينديشد و براى خويش تصميم - گيرى كند و خير و صلاح خود را دور از تعصبها و تقليدهاى كوركورانه در نظر بگيرد .\r\nبار ديگر او را متوجه عواقب شوم شرك و بتپرستى كرده مىگويد « اى پدر ! من از اين مىترسم كه با اين شرك و بتپرستى كه دارى عذابى از ناحيه خداوند رحمان به تو برسد ، و تو از اولياى شيطان باشى » ( * ( يا أَبَتِ إِنِّي أَخافُ أَنْ يَمَسَّكَ عَذابٌ مِنَ الرَّحْمنِ فَتَكُونَ لِلشَّيْطانِ وَلِيًّا ) * ) .\r\nتعبير ابراهيم در برابر عمويش آزر در اينجا بسيار جالب است از يك سو مرتبا او را با خطاب يا ابت ( پدرم ) كه نشانه ادب و احترام است مخاطب ميسازد و از سوى ديگر جمله « ان يمسك » نشان مىدهد كه ابراهيم از رسيدن كوچكترين ناراحتى به آزر ناراحت و نگران است و از سوى سوم تعبير به « * ( عَذابٌ مِنَ الرَّحْمنِ ) * » اشاره به اين نكته مىكند كار تو بواسطه اين شرك و بتپرستى بجايى رسيده كه خداوندى كه رحمت عام او همگان را در برگرفته به تو خشم مىگيرد و مجازاتت مىكند ، ببين چه كار وحشتناكى انجام مىدهى .\r\nو از سوى چهارم اين كار تو كارى است كه سرانجامش ، قرار گرفتن زير چتر ولايت شيطان است .\r\n\r\n","description":"","footnote":"\r\n( 1 ) سفينة البحار جلد 2 صفحه 115 ( ماده عبد ) .\r\n","page_name":" 79 ","page_number":79},
  {"content":"\r\n\r\nنكته‌ها :\r\n\r\n1 - راه نفوذ در ديگران -\r\nكيفيت گفتگوى ابراهيم با آزر كه طبق روايات مردى بتپرست و بتتراش و بتفروش بوده و يك عامل بزرگ فساد در محيط محسوب مىشده به ما نشان مىدهد كه براى نفوذ در افراد منحرف ، قبل از توسل به خشونت بايد از طريق منطق ، منطقى آميخته با احترام ، محبت ، دلسوزى و در عين حال توأم با قاطعيت ، استفاده كرد ، چرا كه گروه زيادى از اين طريق تسليم حق خواهند شد ، هر چند عده اى در برابر اين روش باز هم مقاومت نشان مىدهند كه البته حساب آنها جدا است و بايد برخورد ديگرى با آنها داشت .\r\n\r\n2 - دليل پيروى از عالم\r\nدر آيات فوق خوانديم كه ابراهيم ، آزر را به پيروى از خود دعوت مىكند با اينكه قاعدتا عمويش از نظر سن از او بسيار بزرگتر بوده و در آن جامعه سرشناستر ، و دليل آن را اين ذكر مىكند « كه من علومى دارم كه نزد تو نيست » ( * ( قَدْ جاءَنِي مِنَ الْعِلْمِ ما لَمْ يَأْتِكَ ) * ) .\r\nاين يك قانون كلى است در باره همه كه در آنچه آگاه نيستند از آنها كه آگاهند پيروى كنند و اين در واقع برنامه رجوع به متخصصان هر فن و از جمله مساله تقليد از مجتهد را در فروع احكام اسلامى مشخص مىسازد ، البته بحث ابراهيم در مسائل مربوط به فروع دين نبود بلكه از اساسىترين مساله اصول دين سخن مىگفت ولى حتى در اين گونه مسائل نيز بايد از راهنماييهاى دانشمند استفاده كرد ، تا هدايت به صراط سوى كه همان « صراط مستقيم » است حاصل گردد .\r\n","description":"","footnote":"","page_name":" 80 ","page_number":80},
  {"content":"\r\n\r\n3 - سوره رحمت و يادآورى\r\nدر اين سوره پنج بار هنگام شروع در داستان پيامبران بزرگ و مريم ، جمله اذكر ( يادآورى كن ) آمده است و به خاطر آن مىتوان اين سوره را سوره يادآوريها ناميد ، يادآورى از پيامبران و مردان و زنان بزرگ و حركت توحيدى آنها و تلاششان در راه مبارزه با شرك و بتپرستى و ظلم و بيدادگرى .\r\nو از آنجا كه معمولا ذكر به معنى يادآورى بعد از نسيان است ممكن است اشاره به اين واقعيت نيز باشد كه ريشه توحيد و عشق به مردان حق و ايمان به مبارزات حقطلبانه آنها در اعماق جان هر انسانى ريشه دوانيده و سخن از آنها در واقع يك نوع ذكر و يادآورى و بازگويى است .\r\nو توصيف خداوند به عنوان « رحمان » شانزده بار در اين سوره آمده است چرا كه سوره از آغازش با رحمت شروع مىشود ، رحمت خدا به زكريا ، رحمت خدا به مريم و مسيح و پايان آن نيز با همين رحمت است كه در اواخر آن مىگويد :\r\nإِنَّ الَّذِينَ آمَنُوا وَعَمِلُوا الصَّالِحاتِ سَيَجْعَلُ لَهُمُ الرَّحْمنُ وُدًّا : « كسانى كه ايمان آوردند و عمل صالح انجام دادند خداوند رحمان محبت آنها را در دل بندگانش قرار مىدهد » ( سوره مريم آيه 96 ) .\r\n","description":"","footnote":"","page_name":" 81 ","page_number":81},
  {"content":"\r\n\r\n[ سوره مريم ‹ 19 › : آيات 46 تا 50 
  ]\r\nقالَ أَ راغِبٌ أَنْتَ عَنْ آلِهَتِي يا إِبْراهِيمُ لَئِنْ لَمْ تَنْتَه لأَرْجُمَنَّكَ وَاهْجُرْنِي مَلِيًّا ‹ 46 › قالَ سَلامٌ عَلَيْكَ سَأَسْتَغْفِرُ لَكَ رَبِّي إِنَّه كانَ بِي حَفِيًّا ‹ 47 › وَأَعْتَزِلُكُمْ وَما تَدْعُونَ مِنْ دُونِ اللَّه وَأَدْعُوا رَبِّي عَسى أَلَّا أَكُونَ بِدُعاءِ رَبِّي شَقِيًّا ‹ 48 › فَلَمَّا اعْتَزَلَهُمْ وَما يَعْبُدُونَ مِنْ دُونِ اللَّه وَهَبْنا لَه إِسْحاقَ وَيَعْقُوبَ وَكُلاًّ جَعَلْنا نَبِيًّا ‹ 49 › وَوَهَبْنا لَهُمْ مِنْ رَحْمَتِنا وَجَعَلْنا لَهُمْ لِسانَ صِدْقٍ عَلِيًّا ‹ 50 ›\r\n\r\nترجمه :\r\n46 - گفت اى ابراهيم آيا تو از خدايان من روىگردانى ؟ اگر ( از اين كار ) دست برندارى تو را سنگسار مىكنم ، از من براى مدتى طولانى دور شو ! .\r\n47 - ( ابراهيم ) گفت سلام بر تو ! من به زودى برايت از پروردگارم تقاضاى عفو ميكنم چرا كه او نسبت به من مهربان است .\r\n","description":"","footnote":"","page_name":" 82 ","page_number":82},
  {"content":"\r\n48 - و از شما و آنچه غير از خدا مىخوانيد كناره گيرى مىكنم ، و پروردگارم را مىخوانم و اميدوارم دعايم در پيشگاه پروردگارم بىپاسخ نماند .\r\n49 - هنگامى كه از آنها و از آنچه غير خدا مىپرستيدند كناره گيرى كرد ما اسحاق و يعقوب را به او بخشيديم ، و هر يك را پيامبر بزرگى قرار داديم .\r\n50 - و از رحمت خود به آنها ارزانى داشتيم و براى آنها نام نيك و مقام مقبول و برجسته ( در ميان همه امتها ) قرار داديم .\r\n\r\nتفسير : نتيجه دورى از شرك و مشركان\r\nدر آيات گذشته سخنان منطقى ابراهيم كه آميخته با لطف و محبت خاصى بود در طريق هدايت پدرش گذشت ، اكنون نوبت بازگو كردن پاسخهاى آزر است تا از مقايسه اين دو به يكديگر ، حقيقت و واقعيت آشكار و روشن شود .\r\nقرآن مىگويد : نه تنها دلسوزيهاى ابراهيم و بيان پربارش به قلب آزر ننشست بلكه او از شنيدن اين سخنان ، سخت برآشفت و « گفت : اى ابراهيم آيا تو از خدايان من روىگردانى » ؟ ! ( * ( قالَ أَ راغِبٌ أَنْتَ عَنْ آلِهَتِي يا إِبْراهِيمُ ) * ) .\r\n« اگر از اين كار خوددارى نكنى به طور قطع تو را سنگسار خواهم كرد » ( * ( لَئِنْ لَمْ تَنْتَه لأَرْجُمَنَّكَ ) * ) .\r\n« و اكنون از من دور شو ديگر تو را نبينم » ( * ( وَاهْجُرْنِي مَلِيًّا ) * ) .\r\nجالب اينكه اولا « آزر » حتى مايل نبود تعبير انكار بتها و يا مخالفت و بدگويى نسبت به آنها را بر زبان آورد ، بلكه به همين اندازه گفت : « آيا تو روىگردان از بتها هستى » مبادا به بتها جسارت شود ، ثانيا به هنگام تهديد ابراهيم . او را به سنگسار كردن تهديد نمود ، آن هم با تاكيدى كه از « لام » و « نون تاكيد ثقيله » در « لارجمنك » استفاده مىشود و مىدانيم سنگسار كردن يكى از بدترين انواع كشتن است . ثالثا به اين تهديد مشروط قناعت نكرد\r\n","description":"","footnote":"","page_name":" 83 ","page_number":83},
  {"content":"\r\nبلكه در همان حال ابراهيم را وجودى غير قابل تحمل شمرد و به او گفت براى هميشه از نظرم دور شو ( كلمه مليا به گفته « راغب » در « مفردات » از ماده املاء به معنى مهلت دادن طولانى آمده است و در اينجا مفهومش آنست كه براى مدت طولانى يا هميشه از من دور شو ) .\r\nاين تعبير بسيار توهينآميزى است كه افراد خشن نسبت به مخالفين خود به كار مىبرند و در فارسى گاهى به جاى آن « گورت را گم كن » مىگوئيم ، يعنى نه تنها خودت براى هميشه از من پنهان شو ، بلكه جايى برو كه حتى قبرت را هم نبينم ! .\r\nبعضى از مفسران جمله « لارجمنك » را به معنى سنگسار كردن نگرفته‌اند بلكه به معنى بدگويى يا متهم كردن ، تفسير كرده‌اند ، ولى اين تفسير بعيد به نظر مىرسد ، بررسى ساير آيات قرآن كه با همين تعبير وارد شده است ، به آنچه گفتيم گواهى مىدهد .\r\nولى با اينهمه ، ابراهيم همانند همه پيامبران و رهبران آسمانى ، تسلط بر اعصاب خويش را هم چنان حفظ كرد ، و در برابر اين تندى و خشونت شديد ، با نهايت بزرگوارى « گفت : سلام بر تو » ( * ( قالَ سَلامٌ عَلَيْكَ ) * ) .\r\nاين سلام ممكن است توديع و خداحافظى باشد كه با گفتن آن و چند جمله بعد ، ابراهيم ، « آزر » را ترك گفت ، ممكن است سلامى باشد كه به عنوان ترك دعوى گفته مىشود همانگونه در آيه 55 سوره قصص مىخوانيم : لَنا أَعْمالُنا وَلَكُمْ أَعْمالُكُمْ سَلامٌ عَلَيْكُمْ لا نَبْتَغِي الْجاهِلِينَ : « اكنون كه از ما نمىپذيريد ، اعمال ما براى ما و اعمال شما براى خودتان ، سلام بر شما ما هواخواه جاهلان نيستيم » .\r\nسپس اضافه كرد : « من به زودى براى تو از پروردگارم تقاضاى آمرزش\r\n","description":"","footnote":"","page_name":" 84 ","page_number":84},
  {"content":"\r\nمىكنم چرا كه او نسبت به من ، رحيم و لطيف و مهربان است « ( * ( سَأَسْتَغْفِرُ لَكَ رَبِّي إِنَّه كانَ بِي حَفِيًّا ) * ) .\r\nدر واقع ، ابراهيم در مقابل خشونت و تهديد آزر ، مقابله به ضد نمود ، وعده استغفار و تقاضاى بخشش پروردگار به او داد .\r\nدر اينجا سؤالى مطرح مىشود كه چرا ابراهيم به او وعده استغفار داد با اينكه مىدانيم آزر ، هرگز ايمان نياورد و استغفار براى مشركان ، طبق صريح آيه 113 سوره توبه ممنوع است .\r\nپاسخ اين سؤال را بطور مشروح ذيل همان آيه سوره توبه ذكر كرده‌ايم ( جلد 8 صفحه 106 ) .\r\nسپس چنين گفت : « من از شما ( از تو و اين قوم بتپرست ) كناره گيرى مىكنم ، و همچنين از آنچه غير از خدا مىخوانيد » يعنى از بتها ( * ( وَأَعْتَزِلُكُمْ وَما تَدْعُونَ مِنْ دُونِ اللَّه ) * ) .\r\n« و تنها پروردگارم را مىخوانم ، و اميدوارم كه دعاى من در پيشگاه پروردگارم بىپاسخ نماند » ( * ( وَأَدْعُوا رَبِّي عَسى أَلَّا أَكُونَ بِدُعاءِ رَبِّي شَقِيًّا ) * ) .\r\nاين آيه از يك سو ، ادب ابراهيم را در مقابل آزر نشان مىدهد ، كه او گفت : از من دور شو ، ابراهيم هم پذيرفت ، و از سوى ديگر قاطعيت او را در عقيده اش مشخص مىكند كه اين دورى من از شما به اين دليل نيست كه دست از اعتقاد راسخم به توحيد برداشته باشم ، بلكه به خاطر عدم آمادگيتان براى پذيرش حق است و لذا من در اعتقاد خودم هم چنان پا بر جا مىمانم .\r\nضمنا مىگويد من اگر خدايم را بخوانم اجابت مىكند اما بيچاره شما كه بيچاره تر از خود را مىخوانيد و هرگز دعايتان مستجاب نمىشود و حتى\r\n","description":"","footnote":"","page_name":" 85 ","page_number":85},
  {"content":"\r\nسخنانتان را نمىشنود .\r\nابراهيم به گفته خود وفا كرد و بر سر عقيده خويش با استقامت هر چه تمامتر باقى ماند ، همواره منادى توحيد بود ، هر چند تمام اجتماع فاسد آن روز بر ضد او قيام كردند ، اما او سرانجام تنها نماند ، پيروان فراوانى در تمام قرون و اعصار پيدا كرد به طورى كه همه خداپرستان جهان به وجودش افتخار مىكنند .\r\nقرآن در اين زمينه مىگويد : « هنگامى كه ابراهيم از آن بتپرستان و از آنچه غير از اللَّه مىپرستيدند كناره گيرى كرد ، اسحاق و بعد از اسحاق ، فرزندش يعقوب را به او بخشيديم ، و هر يك از آنها را پيامبر بزرگى قرار داديم » ( * ( فَلَمَّا اعْتَزَلَهُمْ وَما يَعْبُدُونَ مِنْ دُونِ اللَّه وَهَبْنا لَه إِسْحاقَ وَيَعْقُوبَ وَكُلًّا جَعَلْنا نَبِيًّا ) * ) .\r\nگرچه مدت زيادى طول كشيد كه خداوند اسحاق و سپس يعقوب ( فرزند اسحاق ) را به ابراهيم داد ولى به هر حال اين موهبت بزرگ ، فرزندى همچون اسحاق و نوه اى همچون يعقوب كه هر يك پيامبرى عاليمقام بودند ، نتيجه آن استقامتى بود كه ابراهيم ع در راه مبارزه با بتها و كناره گيرى از آن آئين باطل از خود نشان داد .\r\nعلاوه بر اين ، « ما به آنها از رحمت خود بخشيديم » ( * ( وَوَهَبْنا لَهُمْ مِنْ رَحْمَتِنا ) * ) .\r\nرحمت خاصى كه ويژه خالصين و مخلصين و مردان مجاهد و مبارز راه خدا است .\r\nو سرانجام « براى اين پدر و فرزندانش ، نام نيك و زبان خير و مقام برجسته در ميان همه امتها قرار داديم » ( * ( وَجَعَلْنا لَهُمْ لِسانَ صِدْقٍ عَلِيًّا ) * ) .\r\nاين در حقيقت پاسخى است به تقاضاى ابراهيم كه در سوره شعراء آيه 84\r\n","description":"","footnote":"","page_name":" 86 ","page_number":86},
  {"content":"\r\nآمده است وَاجْعَلْ لِي لِسانَ صِدْقٍ فِي الآخِرِينَ : « خدايا براى من لسان صدق در امتهاى آينده قرار ده » .\r\nدر واقع آنها مىخواستند آن چنان ابراهيم و دودمانش از جامعه انسانى طرد شوند كه كمترين اثر و خبرى از آنان باقى نماند و براى هميشه فراموش شوند ، اما بر عكس ، خداوند به خاطر ايثارها و فداكاريها و استقامتشان در اداى رسالتى كه بر عهده داشتند آن چنان آنها را بلند آوازه ساخت كه همواره بر زبانهاى مردم جهان قرار داشته و دارند ، و به عنوان اسوه و الگويى از خداشناسى و جهاد و پاكى و تقوا و مبارزه و جهاد شناخته مىشوند .\r\n« لسان » در اين گونه موارد به معنى يادى است كه از انسان در ميان مردم مىشود و هنگامى كه آن را اضافه « صدق » كنيم و لسان الصدق بگوئيم معنى ياد خير و نام نيك و خاطره خوب در ميان مردم است ، و هنگامى كه با كلمه « عليا » كه به معنى عالى و برجسته است ضميمه شود مفهومش اين خواهد بود كه خاطره بسيار خوب از كسى در ميان مردم بماند .\r\nناگفته پيدا است ابراهيم نمىخواهد با اين تقاضا ، خواهش دل خويش را برآورد ، بلكه هدفش اين است كه دشمنان نتوانند تاريخ زندگى او را كه فوق العاده انسانساز بود به بوته فراموشى بيفكنند ، و او را كه مىتواند الگويى براى مردم جهان باشد براى هميشه از خاطره‌ها محو كنند .\r\nدر روايتى از امير مؤمنان على ع مىخوانيم :\r\nلسان الصدق للمرء يجعله اللَّه فى الناس خير من المال ياكله و يورثه :\r\n« خاطره خوب و نام نيكى كه خداوند براى كسى در ميان مردم قرار دهد از ثروت فراوانى كه هم خودش بهره مىگيرد و هم به ارث مىگذارد بهتر و برتر است » ( 1 ) .\r\nاصولا قطع نظر از جنبه‌هاى معنوى گاهى حسن شهرت در ميان مردم ،\r\n\r\n","description":"","footnote":"\r\n( 1 ) اصول كافى ( طبق نقل تفسير نور الثقلين جلد 3 صفحه 339 ) .\r\n","page_name":" 87 ","page_number":87},
  {"content":"\r\nمىتواند براى انسان و فرزندانش سرمايه عظيمى گردد كه نمونه‌هاى آن را فراوان ديده‌ايم .\r\nدر اينجا سؤالى پيش مىآيد كه چگونه در اين آيه موهبت وجود اسماعيل ، نخستين فرزند بزرگوار ابراهيم اصلا مطرح نشده ، با اينكه نام يعقوب كه نوه ابراهيم است صريحا آمده است ؟\r\nو در جاى ديگر از قرآن وجود اسماعيل ، ضمن مواهب ابراهيم بيان شده آنجا كه از زبان ابراهيم مىگويد : الْحَمْدُ لِلَّه الَّذِي وَهَبَ لِي عَلَى الْكِبَرِ إِسْماعِيلَ وَإِسْحاقَ : « شكر خدايى را كه در پيرى اسماعيل و اسحاق را به من بخشيد » ( ابراهيم - 39 ) .\r\nپاسخ اين سؤال چنين است كه : علاوه بر اينكه در دو سه آيه بعد نام اسماعيل و بخشى از صفات برجسته او مستقلا آمده است ، منظور از آيه فوق آنست كه ادامه و تسلسل نبوت را در دودمان ابراهيم بيان كند و نشان دهد چگونه اين حسن شهرت و نام نيك و تاريخ بزرگ او به وسيله پيامبرانى كه از دودمان او يكى بعد از ديگرى به وجود آمدند تحقق يافت ، و مىدانيم كه بسيارى پيامبران از دودمان اسحاق و يعقوب در طول اعصار و قرون به وجود آمده‌اند هر چند از دودمان اسماعيل نيز بزرگترين پيامبران يعنى پيامبر اسلام قدم به عرصه هستى گذارد ، ولى تسلسل و تداوم در فرزندان اسحاق بود .\r\nلذا در آيه 27 سوره عنكبوت مىخوانيم : وَوَهَبْنا لَه إِسْحاقَ وَيَعْقُوبَ وَجَعَلْنا فِي ذُرِّيَّتِه النُّبُوَّةَ وَالْكِتابَ : « ما به او اسحاق و يعقوب را بخشيديم و در دودمان او نبوت و كتاب آسمانى قرار داديم » .\r\n","description":"","footnote":"","page_name":" 88 ","page_number":88},
  {"content":"\r\n\r\n[ سوره مريم ‹ 19 › : آيات 51 تا 53 
  ]\r\nوَ اذْكُرْ فِي الْكِتابِ مُوسى إِنَّه كانَ مُخْلَصاً وَكانَ رَسُولًا نَبِيًّا ‹ 51 › وَنادَيْناه مِنْ جانِبِ الطُّورِ الأَيْمَنِ وَقَرَّبْناه نَجِيًّا ‹ 52 › وَوَهَبْنا لَه مِنْ رَحْمَتِنا أَخاه هارُونَ نَبِيًّا ‹ 53 ›\r\n\r\nترجمه :\r\n51 - در اين كتاب ( آسمانى ) از موسى ياد كن ، كه او مخلص بود ، و رسول و پيامبر و الا مقامى .\r\n52 - ما او را از طرف راست ( كوه ) طور فرا خوانديم ، و او را نزديك ساختيم و با او سخن گفتيم .\r\n53 - و ما از رحمت خود برادرش هارون را كه پيامبر بود به او بخشيديم .\r\n\r\nتفسير : موسى پيامبرى مخلص و برگزيده\r\nسه آيه فوق اشاره كوتاهى به موسى ع دارد كه فرزندى است از دودمان ابراهيم ، و موهبتى است از مواهب آن بزرگمرد كه خط او را تعقيب و تكميل كرد نخست روى سخن را به پيامبر اسلام ص كرده مىگويد : از موسى در كتاب آسمانيت ياد كن ( * ( وَاذْكُرْ فِي الْكِتابِ مُوسى ) * ) .\r\nسپس پنج قسمت از مواهبى را كه به اين پيامبر بزرگ مرحمت فرمود بازگو مىكند :\r\n1 - او به خاطر اطاعت و بندگى خدا به جايى رسيد كه « پروردگار او را\r\n","description":"","footnote":"","page_name":" 89 ","page_number":89},
  {"content":"\r\nخالص و پاك ساخت « ( * ( إِنَّه كانَ مُخْلَصاً ) * ) .\r\nو مسلما كسى كه به چنين مقامى برسد از خطر انحراف و آلودگى مصون خواهد بود چرا كه شيطان با تمام اصرارى كه براى منحرف ساختن بندگان خدا دارد خودش اعتراف مىكند كه قدرت بر گمراه كردن « مخلصين » ندارد قالَ فَبِعِزَّتِكَ لأُغْوِيَنَّهُمْ أَجْمَعِينَ إِلَّا عِبادَكَ مِنْهُمُ الْمُخْلَصِينَ : « گفت سوگند به عزتت همه آنها را گمراه مىكنم مگر بندگان مخلصت » ( سوره ص - 82 و 83 ) .\r\n2 - « او پيامبر و رسول و الا مقامى بود » ( * ( وَكانَ رَسُولًا نَبِيًّا ) * ) .\r\nحقيقت رسالت اين است كه ماموريتى بر عهده كسى بگذارند و او موظف به تبليغ و اداى آن ماموريت شود ، و اين مقامى است كه همه پيامبرانى كه مامور دعوت بودند داشتند .\r\nذكر « نبيا » در اينجا اشاره به علو مقام و رفعت شان اين پيامبر بزرگ است ، زيرا اين واژه در اصل از « نبوه » ( بر وزن نغمه ) به معنى رفعت و بلندى مقام گرفته شده ، البته ريشه ديگرى نيز دارد كه از « نبا » به معنى خبر است ، زيرا پيامبر خبر الهى را دريافت مىكند و به ديگران خبر مىدهد اما در اينجا مناسبتر همان معنى اول است .\r\n3 - آيه بعد اشاره به آغاز رسالت موسى كرده مىگويد : « ما او را از طرف راست كوه طور فرا خوانديم » ( * ( وَنادَيْناه مِنْ جانِبِ الطُّورِ الأَيْمَنِ ) * ) .\r\nدر آن شب تاريك و پر وحشتى كه با همسرش از بيابانهاى « مدين » گذشته و به سوى مصر در حركت بود به همسرش درد وضع حمل دست داد ، و گرفتار سرماى شديدى شد و به دنبال شعله آتشى در حركت بود ، ناگهان برقى از دور درخشيد و ندايى برخاست و به موسى ع فرمان رسالت داده شد ، و اين بزرگترين افتخار و شيرينترين لحظه در عمر او بود .\r\n","description":"","footnote":"","page_name":" 90 ","page_number":90},
  {"content":"\r\n4 - علاوه بر اين « ما او را نزديك ساختيم و با او سخن گفتيم » ( * ( وَقَرَّبْناه نَجِيًّا ) * ) . ( 1 )\r\nنداى الهى موهبتى بود و تكلم با او موهبت ديگر .\r\nو سرانجام « از رحمت خود ، برادرش هارون را كه او نيز پيامبرى بود به او بخشيديم » تا پشتيبان و يار و همكار او باشد ( * ( وَوَهَبْنا لَه مِنْ رَحْمَتِنا أَخاه هارُونَ نَبِيًّا ) * ) .\r\n\r\nنكته‌ها :\r\n\r\n1 - « مخلص » چه كسى است ؟\r\nدر آيات فوق خوانديم كه خداوند موسى را از بندگان « مخلص » خود ( به فتح لام ) قرار داد ، و اين مقام همانگونه كه اشاره كرديم مقامى است بسيار با عظمت ، مقامى است توأم با بيمه الهى از لغزشها و انحرافها ، مقام نفوذناپذيرى در برابر شيطان كه جز در سايه جهاد مداوم با نفس و اطاعت مستمر و پىگير از فرمان خدا به دست نمىآيد .\r\nبزرگان علم اخلاق اين مقام را مقامى بسيار بلند و عالى مىدانند و از آيات قرآن استفاده مىشود كه « مخلصين » ويژگيها و افتخارات خاصى دارند كه در ذيل آيات مناسب به خواست خدا خواهد آمد .\r\n\r\n2 - فرق رسول و نبى\r\n« رسول » در اصل به معنى كسى است كه ماموريت و رسالتى بر عهده او\r\n\r\n","description":"","footnote":"\r\n( 1 ) « نجى » به معنى « مناجى » كسى است كه با ديگرى به نحوى ( سخن در گوشى ) دارد ، در اينجا خداوند نخست موسى را از فاصله دورى صدا زد و بعد كه نزديك شد با او به نجوى پرداخت ( ناگفته پيدا است كه خداوند نه زبانى دارد و نه مكانى بلكه ايجاد امواج صوتى در فضا مىكند و با بنده اى همچون موسى سخن مىگويد ) .\r\n","page_name":" 91 ","page_number":91},
  {"content":"\r\nگذارده شده ، تا آن را ابلاغ كند و « نبى » بنا بر يك تفسير به معنى كسى است كه از وحى الهى آگاه است و خبر مىدهد ، و بنا بر تفسير ديگر به معنى شخص عاليمقام است ( كه ماده اشتقاق هر دو قبلا بيان شد ) اين از نظر لغت .\r\nاما از نظر تعبيرات قرآنى و لسان روايات بعضى معتقدند كه « رسول » كسى است كه صاحب آئين و مامور ابلاغ باشد ، يعنى وحى الهى را دريافت كند و به مردم ابلاغ نمايد ، اما « نبى » دريافت وحى مىكند ولى موظف به ابلاغ آن نيست ، بلكه تنها براى انجام وظيفه خود او است ، و يا اگر از او سؤال كنند پاسخ مىگويد .\r\nبه تعبير ديگر « نبى » همانند طبيب آگاهى است كه در محل خود آماده پذيرايى بيماران است ، او به دنبال بيماران نمىرود ، ولى اگر بيمارى به او مراجعه كند از درمانش فروگذار نمىكند .\r\nاما رسول همانند طبيبى است سيار ، و به تعبيرى كه على ع در نهج - البلاغه در باره پيامبر اسلام ص فرموده :\r\nطبيب دوار بطبه\r\n( 1 ) .\r\nاو به همه جا مىرود به شهرها ، روستاها ، كوه و دشت و بيابان تا بيماران را پيدا كند و به مداواى آنها بپردازد ، او چشمه اى است كه به دنبال تشنگان مىدود نه چشمه اى كه تشنگان او را جستجو كنند .\r\nاز رواياتى كه در اين زمينه به ما رسيده و مرحوم كلينى در كتاب « اصول كافى » در باب « طبقات الانبياء و الرسل » و باب « الفرق بين النبى و الرسل » آورده چنين استفاده مىشود كه « نبى » كسى است كه تنها حقايق وحى را در حال خواب مىبيند ( همانند رؤياى ابراهيم ) و يا علاوه بر خواب در بيدارى هم صداى فرشته وحى را مىشنود .\r\nاما « رسول » كسى است كه علاوه بر دريافت وحى در خواب و شنيدن صداى\r\n\r\n","description":"","footnote":"\r\n( 1 ) نهج البلاغه خطبه 108\r\n","page_name":" 92 ","page_number":92},
  {"content":"\r\nفرشته ، خود او را هم مشاهده مىكند . ( 1 )\r\nالبته آنچه در اين روايات وارد شده با تفسيرى كه گفتيم منافات ندارد چرا كه ممكن است ماموريتهاى متفاوت پيامبر و رسول تاثير در نحوه دريافت آنها از وحى داشته باشد ، و به تعبير ديگر هر مرحله اى از ماموريت همراه با مرحله ويژه اى از وحى است ( دقت كنيد ) .\r\n\r\n","description":"","footnote":"\r\n( 1 ) اصول كافى جلد اول صفحه 133 و 134 ( چاپ دار الكتب الاسلاميه ) .\r\n","page_name":" 93 ","page_number":93},
  {"content":"\r\n\r\n[ سوره مريم ‹ 19 › : آيات 54 تا 55 
  ]\r\nوَ اذْكُرْ فِي الْكِتابِ إِسْماعِيلَ إِنَّه كانَ صادِقَ الْوَعْدِ وَكانَ رَسُولًا نَبِيًّا ‹ 54 › وَكانَ يَأْمُرُ أَهْلَه بِالصَّلاةِ وَالزَّكاةِ وَكانَ عِنْدَ رَبِّه مَرْضِيًّا ‹ 55 ›\r\n\r\nترجمه :\r\n54 - در كتاب آسمانى خود از اسماعيل ياد كن كه او در وعده هايش صادق و رسول و پيامبر بزرگى بود .\r\n55 - او همواره خانواده خود را به نماز و زكات دعوت مىكرد و همواره مورد رضايت پروردگارش بود .\r\n\r\nتفسير : اسماعيل پيامبر صادق الوعد\r\nبعد از ابراهيم و فداكاريهاى او و همچنين اشاره كوتاهى كه به فرازى از زندگى موسى شد ، سخن از « اسماعيل » بزرگترين فرزند ابراهيم ، به ميان مىآورد ، و ياد ابراهيم را با ياد فرزندش اسماعيل ، و برنامه هايش را با برنامه‌هاى او تكميل مىكند ، و پنج صفت از صفات برجسته او را كه مىتواند براى همگان الگو باشد بيان مىكند .\r\nروى سخن را به پيامبر ص كرده مىگويد : « در كتاب آسمانيت از اسماعيل ياد كن » ( * ( وَاذْكُرْ فِي الْكِتابِ إِسْماعِيلَ ) * ) .\r\n« كه او در وعده هايش صادق بود » ( * ( إِنَّه كانَ صادِقَ الْوَعْدِ ) * ) .\r\n« و پيامبر عاليمقامى بود » ( * ( وَكانَ رَسُولًا نَبِيًّا ) * ) .\r\n","description":"","footnote":"","page_name":" 94 ","page_number":94},
  {"content":"\r\n« او همواره خانواده خود را به نماز و زكات ، امر مىكرد » ( * ( وَكانَ يَأْمُرُ أَهْلَه بِالصَّلاةِ وَالزَّكاةِ ) * ) .\r\n« و همواره مورد رضايت پروردگارش بود » ( * ( وَكانَ عِنْدَ رَبِّه مَرْضِيًّا ) * ) .\r\nدر اين دو آيه به صادق الوعد بودن - پيامبر عاليمقام بودن - امر به نماز و پيوند و رابطه با خالق داشتن - امر به زكات و رابطه با خلق خدا برقرار نمودن و بالآخره كارهايى انجام دادن كه جلب خشنودى خدا را كند ، از صفات اين پيامبر بزرگ الهى شمرده شده است .\r\nتكيه روى وفاى به عهد ، و توجه به تربيت خانواده ، به اهميت فوق العاده اين دو وظيفه الهى اشاره مىكند كه يكى قبل از مقام نبوت او ذكر شده و ديگرى بلافاصله بعد از مقام نبوت .\r\nدر حقيقت تا انسان « صادق » نباشد ، محال است به مقام والاى رسالت برسد چرا كه اولين شرط اين مقام آنست كه وحى الهى را بىكم و كاست به بندگانش برساند ، و لذا حتى افراد معدودى كه مقام عصمت را در پاره اى از ابعادش در انبياء انكار مىكنند مساله صدق پيامبر ص را به عنوان يك شرط اساسى پذيرفته‌اند ، صدق و راستى در خبرها ، در وعده‌ها و در همه چيز .\r\nدر روايتى مىخوانيم : اينكه خداوند اسماعيل را ، صادق الوعد شمرده به خاطر اين است كه او بقدرى در وفاى به وعده اش اصرار داشت كه با كسى در محلى وعده اى گذارده بود ، او نيامد ، اسماعيل هم چنان تا يك سال در انتظار او بود ! هنگامى كه بعد از اين مدت آمد ، اسماعيل گفت : من همواره در انتظار تو بودم ! ( 1 ) بديهى است هرگز منظور اين نيست كه اسماعيل كار و زندگيش را تعطيل كرد بلكه مفهومش اين است كه در عين ادامه برنامه هايش مراقب آمدن\r\n\r\n","description":"","footnote":"\r\n( 1 ) اصول كافى جلد دوم صفحه 86 .\r\n","page_name":" 95 ","page_number":95},
  {"content":"\r\nشخص مزبور بود .\r\nدر زمينه وفاى به عهد ( در جلد چهارم صفحه 242 ) ذيل آيه اول سوره مائده مشروحا بحث كرده‌ايم .\r\nو از سوى ديگر نخستين مرحله براى تبليغ رسالت ، شروع از خانواده خويشتن است ، كه از همه به انسان نزديكتر مىباشند ، به همين دليل پيامبر اسلام ص نيز نخست دعوت خود را از خديجه همسر گراميش و على ع پسر عمويش شروع كرد و سپس طبق فرمان وَأَنْذِرْ عَشِيرَتَكَ الأَقْرَبِينَ ( 1 ) به بستگان نزديكش پرداخت .\r\nدر آيه 132 سوره طه نيز مىخوانيم : وَأْمُرْ أَهْلَكَ بِالصَّلاةِ وَاصْطَبِرْ عَلَيْها : « خانواده خود را به نماز دعوت كن و بر انجام نماز شكيبا باش » .\r\nنكته ديگر كه در اينجا قابل ذكر است اينكه با توصيف اسماعيل به « مرضى » بودن ، در واقع اشاره به اين حقيقت شده است كه او در كل برنامه هايش رضايت خدا را جلب كرده بود ، اصولا نعمتى از اين بالاتر نيست كه معبود و مولا و خالق انسان از او راضى و خشنود باشد به همين دليل در آيه 119 سوره مائده بعد از آنكه نعمت بهشت جاويدان را براى بندگان خاص خدا بيان مىكند در پايان مىگويد : رَضِيَ اللَّه عَنْهُمْ وَرَضُوا عَنْه ذلِكَ الْفَوْزُ الْعَظِيمُ : « خداوند از آنها خشنود و آنها نيز از او خشنود خواهند بود ، و اين فوز عظيم و رستگارى بزرگى است » . ( 2 )\r\n\r\n","description":"","footnote":"\r\n( 1 ) سوره شعراء آيه 214 .\r\n( 2 ) در اين زمينه در جلد پنجم تفسير نمونه صفحه 139 بحث مشروحترى داشته‌ايم .\r\n","page_name":" 96 ","page_number":96},
  {"content":"\r\n\r\n[ سوره مريم ‹ 19 › : آيات 56 تا 60 
  ]\r\nوَ اذْكُرْ فِي الْكِتابِ إِدْرِيسَ إِنَّه كانَ صِدِّيقاً نَبِيًّا ‹ 56 › وَرَفَعْناه مَكاناً عَلِيًّا ‹ 57 › أُولئِكَ الَّذِينَ أَنْعَمَ اللَّه عَلَيْهِمْ مِنَ النَّبِيِّينَ مِنْ ذُرِّيَّةِ آدَمَ وَمِمَّنْ حَمَلْنا مَعَ نُوحٍ وَمِنْ ذُرِّيَّةِ إِبْراهِيمَ وَإِسْرائِيلَ وَمِمَّنْ هَدَيْنا وَاجْتَبَيْنا إِذا تُتْلى عَلَيْهِمْ آياتُ الرَّحْمنِ خَرُّوا سُجَّداً وَبُكِيًّا ‹ 58 › فَخَلَفَ مِنْ بَعْدِهِمْ خَلْفٌ أَضاعُوا الصَّلاةَ وَاتَّبَعُوا الشَّهَواتِ فَسَوْفَ يَلْقَوْنَ غَيًّا ‹ 59 › إِلَّا مَنْ تابَ وَآمَنَ وَعَمِلَ صالِحاً فَأُولئِكَ يَدْخُلُونَ الْجَنَّةَ وَلا يُظْلَمُونَ شَيْئاً ‹ 60 ›\r\n\r\nترجمه :\r\n56 - و در اين كتاب ( نيز ) از « ادريس » ياد كن ، او بسيار راستگو و پيامبر بزرگى بود .\r\n57 - و ما او را به مقام بلندى رسانديم .\r\n58 - آنها پيامبرانى بودند كه خداوند مشمول نعمتشان قرار داده بود ، از فرزندان آدم و از كسانى كه با نوح بر كشتى سوار كرديم ، و از دودمان ابراهيم و يعقوب ، از\r\n","description":"","footnote":"","page_name":" 97 ","page_number":97},
  {"content":"\r\nآنها كه هدايت كرديم و برگزيديم ، آنها كسانى بودند كه وقتى آيات خداوند رحمان بر آنان خوانده مىشد به خاك مىافتادند و سجده مىكردند ، در حالى كه گريان بودند .\r\n59 - اما بعد از آنها فرزندان ناشايسته اى روى كار آمدند كه نماز را ضايع كردند و پيروى از شهوات نمودند و به زودى ( مجازات ) گمراهى خود را خواهند ديد .\r\n60 - مگر آنها كه توبه كنند ، ايمان آورند ، و عمل صالح انجام دهند ، چنين كسانى داخل بهشت مىشوند و كمترين ستمى به آنها نخواهد شد .\r\n\r\nتفسير : اينها پيامبران راستين بودند ، اما . . .\r\nدر آخرين قسمت از يادآوريهاى اين سوره ، سخن از ادريس پيامبر ، به ميان آمده است .\r\nنخست مىگويد : « در كتاب آسمانيت ( قرآن ) از ادريس ياد كن كه او صديق و پيامبر بود » ( * ( وَاذْكُرْ فِي الْكِتابِ إِدْرِيسَ إِنَّه كانَ صِدِّيقاً نَبِيًّا ) * ) .\r\n« صديق » همانگونه كه سابقا هم گفته‌ايم به معنى شخص بسيار راستگو و تصديق كننده آيات خداوند و تسليم در برابر حق و حقيقت است .\r\nسپس به مقام بلند پايه او اشاره كرده مىگويد : « ما او را به مقام بلندى رسانديم » ( * ( وَرَفَعْناه مَكاناً عَلِيًّا ) * ) .\r\nدر اينكه منظور ، عظمت مقام معنوى ادريس يا بلندى مكان حسى او است در ميان مفسران گفتگو است ، بعضى همانگونه كه ما انتخاب كرديم آن را اشاره به مقامات معنوى و درجات روحانى اين پيامبر بزرگ مىدانند ، و بعضى معتقدند كه خداوند ادريس را همچون مسيح به آسمان برد و تعبير « * ( مَكاناً عَلِيًّا ) * » را در آيه فوق اشاره به همين مىدانند .\r\nولى اطلاق كلمه « مكان » به مقامات معنوى ، امرى متداول و معمول است\r\n","description":"","footnote":"","page_name":" 98 ","page_number":98},
  {"content":"\r\nدر سوره يوسف آيه 77 مىخوانيم يوسف به برادران خود كه كار خلافى انجام داده بودند گفت : أَنْتُمْ شَرٌّ مَكاناً « شما از نظر مقام و منزلت بدترين مردميد » .\r\nبه هر حال ادريس يكى از پيامبران بلند مقام الهى است كه شرح حال او در نكته‌ها خواهد آمد .\r\nسپس به صورت يك جمعبندى از تمام افتخاراتى كه در آيات گذشته پيرامون انبياء بزرگ و صفات و حالات آنها و مواهبى كه خداوند به آنها داده بود ، بيان گرديد چنين مىگويد : « آنها پيامبرانى بودند كه خداوند آنان را مشمول نعمت خود قرار داده بود » ( * ( أُولئِكَ الَّذِينَ أَنْعَمَ اللَّه عَلَيْهِمْ مِنَ النَّبِيِّينَ ) * ) .\r\nكه بعضى از فرزندان آدم بودند ، و بعضى از فرزندان كسانى كه با نوح در كشتى سوار كرديم و بعضى از دودمان ابراهيم و اسرائيل « ( * ( مِنْ ذُرِّيَّةِ آدَمَ وَمِمَّنْ حَمَلْنا مَعَ نُوحٍ وَمِنْ ذُرِّيَّةِ إِبْراهِيمَ وَإِسْرائِيلَ ) * ) .\r\nبا اينكه همه اين پيامبران از فرزندان آدم بودند ، ولى با توجه به نزديكى آنها به يكى از پيامبران بزرگ از آنان بعنوان « ذريه ابراهيم و اسرائيل » ياد شده ، و به اين ترتيب منظور از « ذريه آدم » در اين آيه ، ادريس است كه طبق مشهور ، جد نوح پيامبر بود ، و منظور از « ذريه كسانى كه با نوح بر كشتى سوار شدند » ابراهيم است ، زيرا ابراهيم از فرزندان سام ( فرزند نوح ) بوده .\r\nو منظور از « ذريه ابراهيم » اسحاق و اسماعيل و يعقوب است ، و منظور از « ذريه اسرائيل » ، موسى و هارون و زكريا و يحيى و عيسى مىباشد كه در آيات گذشته به حالات آنها و بسيارى از صفات برجسته شان اشاره شده .\r\nسپس اين بحث را با ياد پيروان راستين اين پيامبران بزرگ تكميل كرده مىگويد : « از كسانى كه هدايت كرديم و برگزيديم افرادى هستند كه وقتى آيات خداوند رحمان بر آنها خوانده شود به خاك مىافتند و سجده مىكنند ،\r\n","description":"","footnote":"","page_name":" 99 ","page_number":99},
  {"content":"\r\nو سيلاب اشكشان سرازير مىشود « ( * ( وَمِمَّنْ هَدَيْنا وَاجْتَبَيْنا إِذا تُتْلى عَلَيْهِمْ آياتُ الرَّحْمنِ خَرُّوا سُجَّداً وَبُكِيًّا ) * ) . ( 1 )\r\nبعضى از مفسران ، جمله « * ( مِمَّنْ هَدَيْنا وَاجْتَبَيْنا . . . ) * را بيان ديگرى براى همان انبيايى كه در آغاز آيه به آنها اشاره شده دانسته‌اند ، ولى آنچه در بالا گفتيم نزديكتر به نظر مىرسد . ( 2 )\r\nشاهد اين سخن حديثى است كه از امام زين العابدين على بن الحسين ع نقل شده است كه به هنگام تلاوت اين آيه ، فرمود : « نحن عنينا بها » : « ما مقصود از اين آيه‌ايم » . ( 3 )\r\nبديهى است هرگز منظور از اين جمله انحصار نيست ، بلكه بيان مصداق روشن پيروان راستين انبياء است و ما بارها در همين تفسير نمونه به نمونه هايى از اين مطلب برخورد كرده‌ايم .\r\nاما عدم توجه به اين حقيقت سبب شده است كه مفسرانى همچون « آلوسى » در « روح المعانى » به اشتباه بيفتد و بر اين حديث طعنه بزنند و آن را دليل بر بىاعتبار بودن احاديث شيعه بدانند ! و اين است نتيجه عدم آگاهى به مفهوم واقعى رواياتى كه در تفسير آيات وارد شده است .\r\nقابل توجه اينكه : در آيات گذشته سخن از « مريم » به ميان آمد در حالى كه او از انبياء نبود ، او از كسانى بود كه در جمله « * ( مِمَّنْ هَدَيْنا ) * » داخل است\r\n\r\n","description":"","footnote":"\r\n( 1 ) « سجد » جمع « ساجد » ( سجده كننده ) و « بكى » جمع باكى ( گريه كننده ) است .\r\n( 2 ) زيرا اگر اشاره به انبياء گذشته باشد با فعل مضارع ( تتلى ) كه مربوط به آينده است سازگار نيست مگر اينكه جمله « كانوا » و مانند آن در تقدير بگيريم كه آن هم خلاف ظاهر است .\r\n( 3 ) مجمع البيان ذيل آيه مورد بحث .\r\n","page_name":" 100 ","page_number":100},
  {"content":"\r\nو از مصاديق آن محسوب مىشود و در هر زمان و مكانى ، مصداق يا مصداقهايى داشته و دارد .\r\nبه همين جهت در آيه 69 سوره نساء نيز مشاهده ميكنيم كه مشمولين نعمتهاى خدا را منحصر به پيامبران ندانسته ، بلكه « صديقين » و « شهدا » را نيز بر آن مىافزايد ( فَأُولئِكَ مَعَ الَّذِينَ أَنْعَمَ اللَّه عَلَيْهِمْ مِنَ النَّبِيِّينَ وَالصِّدِّيقِينَ وَالشُّهَداءِ ) .\r\nدر آيه 75 سوره مائده نيز از مريم مادر عيسى به عنوان « صديقه » تعبير مىكند و مىگويد ، وَأُمُّه صِدِّيقَةٌ .\r\nسپس از گروهى كه از مكتب انسانساز انبياء جدا شدند و پيروانى ناخلف از آب در آمدند سخن مىگويد و قسمتى از اعمال زشت آنها را بر مىشمرد و مىگويد : « بعد از آنها فرزندان ناشايسته اى روى كار آمدند كه نماز را ضايع كردند ، و از شهوات پيروى نمودند كه به زودى مجازات گمراهى خود را خواهند ديد » ( * ( فَخَلَفَ مِنْ بَعْدِهِمْ خَلْفٌ أَضاعُوا الصَّلاةَ وَاتَّبَعُوا الشَّهَواتِ فَسَوْفَ يَلْقَوْنَ غَيًّا ) * ) .\r\n« خلف » ( بر وزن برف ) به معنى فرزندان ناصالح و به اصطلاح « ناخلف » است در حالى كه « خلف » ( بر وزن صدف ) به معنى فرزند صالح است .\r\nاين جمله ممكن است اشاره به گروهى از بنى اسرائيل باشد كه در طريق گمراهى گام نهاده ، خدا را فراموش كردند ، پيروى از شهوات را بر ذكر خدا ترجيح دادند ، جهان را پر از فساد نمودند و سرانجام به نتيجه اعمال سوء خود در دنيا رسيدند و در آخرت نيز خواهند رسيد .\r\nدر اينكه منظور از « اضاعه صلاة » در اينجا ترك نماز است و يا تاخير از وقت آن ، و يا انجام دادن اعمالى كه نماز را در جامعه ضايع كند ؟ مفسران احتمالهاى مختلفى داده‌اند ، ولى معنى اخير ، صحيحتر به نظر مىرسد .\r\n","description":"","footnote":"","page_name":" 101 ","page_number":101},
  {"content":"\r\nچرا از ميان تمام عبادات ، روى نماز در اينجا انگشت گذارده شده ؟ شايد دليل آن اين باشد كه « نماز » چنان كه مىدانيم سدى است در ميان انسان و گناهان ، هنگامى كه اين سد شكسته شد ، غوطه ور شدن در شهوات ، نتيجه قطعى آنست و به تعبير ديگر همانگونه كه پيامبران ، ارتقاء مقام خود را از ياد خدا شروع كردند و به هنگامى كه آيات خدا بر آنها خوانده مىشد به خاك مىافتادند و گريه مىكردند ، اين پيروان ناخلف سقوط و انحرافشان از فراموش كردن ياد خدا شروع شد .\r\nاز آنجا كه برنامه قرآن در همه جا اين است كه راه بازگشت به سوى ايمان و حق را باز بگذارد در اينجا نيز بعد از ذكر سرنوشت نسلهاى ناخلف چنين مىگويد : « مگر آنها كه توبه كنند و ايمان آورند و عمل صالح انجام دهند ، آنها داخل بهشت مىشوند و كمترين ظلمى به آنها نخواهد شد » ( * ( إِلَّا مَنْ تابَ وَآمَنَ وَعَمِلَ صالِحاً فَأُولئِكَ يَدْخُلُونَ الْجَنَّةَ وَلا يُظْلَمُونَ شَيْئاً ) * ) .\r\nبنا بر اين چنان نيست كه اگر كسى يك روز در شهوات غوطه ور شود براى هميشه مهر ياس و نوميدى از رحمت خدا بر پيشانى او كوفته شود ، بلكه تا نفسى باقى است و انسان در قيد حيات دنيا است ، راه بازگشت و توبه باز است .\r\n\r\nنكته‌ها :\r\n\r\nادريس كيست ؟\r\nطبق نقل بسيارى از مفسران ، « ادريس » جد پدر نوح است . نام او در تورات « اخنوخ » و در عربى « ادريس » مىباشد كه بعضى آن را از ماده « درس » مىدانند ، زيرا او اولين كسى بود كه با قلم خط نوشت ، او علاوه بر مقام نبوت ، به علم نجوم و حساب و هيئت احاطه داشت ، و نخستين كسى بود كه طرز دوختن لباس\r\n","description":"","footnote":"","page_name":" 102 ","page_number":102},
  {"content":"\r\nرا به انسانها آموخت .\r\nدر مورد اين پيامبر بزرگ قرآن تنها دو بار - آن هم با اشاره‌هاى كوتاه سخن گفته است ، يكى در آيات مورد بحث و ديگرى در سوره انبياء آيه 85 و 86 و در روايات مختلف شرح مبسوطى در باره زندگى او نوشته‌اند كه نمىتوان همه آنها را معتبر دانست به همين دليل ما به اشاره بالا قناعت كرده و از اين بحث مىگذريم .\r\n2 - در حديثى كه در بسيارى از كتب دانشمندان اهل سنت آمده ، چنين مىخوانيم پيامبر هنگامى كه آيه * ( فَخَلَفَ مِنْ بَعْدِهِمْ خَلْفٌ . . . ) * را تلاوت كرده ، فرمود :\r\nيكون خلف من بعد ستين سنة اضاعوا الصلاة و اتبعوا الشهوات فسوف يلقون غيا ثم يكون خلف يقرؤن القرآن لا يعدوا تراقيهم ، و يقرأ القرآن ثلاثة مؤمن و منافق و فاجر : « بعد از شصت سال ، افرادى به روى كار مىآيند كه نماز را ضايع مىكنند و در شهوات غوطه ور مىشوند و به زودى نتيجه گمراهى خود را خواهند ديد ، و بعد از آنها گروه ديگرى روى كار مىآيند كه قرآن را ( با آب و تاب ) مىخوانند ولى از شانه‌هاى آنها بالاتر نمىرود ( چون نه از روى اخلاص است و نه براى تدبر و انديشه به خاطر عمل ، بلكه از روى ريا و تظاهر است و يا قناعت كردن به الفاظ ، و به همين دليل اعمال آنها به مقام قرب خدا بالا نمىرود ) . ( 1 )\r\nقابل توجه اينكه اگر مبدء شصت سال را هجرت پيامبر ص بگيريم درست منطبق بر زمانى مىشود كه « يزيد » بر اريكه قدرت نشست و سالار شهيدان امام حسين ع و يارانش شربت شهادت نوشيدند ، و بعد از اين ، باقيمانده دوران بنى اميه و دوران بنى عباس است كه از اسلام به نامى قناعت كرده بودند و از قرآن به الفاظى و پناه مىبريم به خدا كه ما جزء چنين گروه ناخلفى باشيم .\r\n\r\n","description":"","footnote":"\r\n( 1 ) تفسير الميزان جلد 14 صفحه 84 .\r\n","page_name":" 103 ","page_number":103},
  {"content":"\r\n\r\n[ سوره مريم ‹ 19 › : آيات 61 تا 63 
  ]\r\nجَنَّاتِ عَدْنٍ الَّتِي وَعَدَ الرَّحْمنُ عِبادَه بِالْغَيْبِ إِنَّه كانَ وَعْدُه مَأْتِيًّا ‹ 61 › لا يَسْمَعُونَ فِيها لَغْواً إِلَّا سَلاماً وَلَهُمْ رِزْقُهُمْ فِيها بُكْرَةً وَعَشِيًّا ‹ 62 › تِلْكَ الْجَنَّةُ الَّتِي نُورِثُ مِنْ عِبادِنا مَنْ كانَ تَقِيًّا ‹ 63 ›\r\n\r\nترجمه :\r\n61 - باغهايى است جاودانى كه خداوند رحمان ، بندگانش را به آن وعده داده است ، هر چند آن را نديده‌اند ، وعده خدا حتما تحقق يافتنى است .\r\n62 - آنها هرگز در آنجا گفتار لغو و بيهوده اى نمىشنوند و جز سلام در آنجا سخنى نيست و هر صبح و شام روزى آنها در بهشت مقرر است .\r\n63 - اين همان بهشتى است كه ما به ارث به بندگان پرهيزگار مىدهيم .\r\n\r\nتفسير : توصيفى از بهشت\r\nدر اين آيات ، توصيف بهشت و نعمتهاى بهشتى شده است كه در آيات گذشته از آن ياد شده بود .\r\nنخست بهشت موعود را چنين توصيف مىكند : « باغهايى است جاودانى كه خداوند رحمان ، بندگانش را به آن وعده داده است ، و آنها آن را نديده‌اند »\r\n","description":"","footnote":"","page_name":" 104 ","page_number":104},
  {"content":"\r\n( ولى به آن ايمان دارند ) ( * ( جَنَّاتِ عَدْنٍ الَّتِي وَعَدَ الرَّحْمنُ عِبادَه بِالْغَيْبِ ) * ) .\r\n« وعده خدا حتما تحقق يافتنى است » ( * ( إِنَّه كانَ وَعْدُه مَأْتِيًّا ) * ) .\r\nقابل توجه اينكه : در آيات گذشته كه سخن از توبه و ايمان و عمل صالح بود و به دنبال آن وعده بهشت ، « جنت » به صورت مفرد آمده ، اما در اينجا به صورت جمع است ( جنات ) زيرا بهشت در حقيقت مركب از باغهاى متعدد و فوق العاده پر نعمتى است كه در اختيار مؤمنان صالح قرار دارد .\r\nتوصيف به « عدن » كه به معنى هميشگى و جاودانى است دليل بر اين است كه بهشت همچون باغها و نعمتهاى اين جهان نيست كه زائل شدنى باشد ، زيرا چيزى كه انسان را در رابطه با نعمتهاى بزرگ اين جهان نگران مىسازد اين است كه همه آنها سرانجام زوالپذيرند ، اما اين نگرانى در مورد نعمتهاى بهشتى وجود ندارد . ( 1 )\r\nكلمه « عباده » به معنى بندگان مؤمن خداوند است نه همه بندگان و تعبير بالغيب كه بعد از آن گفته شده است يعنى از ديده‌هاى آنها پنهان است و به آن ايمان دارند ، در آيه ‹ 30 سوره فجر ) نيز مىخوانيم فَادْخُلِي فِي عِبادِي وَادْخُلِي جَنَّتِي : « در سلك بندگانم درآ و در بهشتم ورود نما » ! اين احتمال نيز در معنى « بالغيب » وجود دارد كه نعمتهاى بهشتى آن چنان است كه هيچ چشمى نديده و هيچ گوشى نشنيده و حتى به مغزهاى انسانها ، خطور نكرده است ، و به كلى از حس و درك ما غائب است ، جهانى است برتر ، وسيعتر و ما فوق اين جهان كه ما تنها شبحى از آن را از دور با چشم جان مىبينيم .\r\nپس از آن به يكى ديگر از بزرگترين نعمتهاى بهشتى اشاره كرده مىگويد :\r\n\r\n","description":"","footnote":"\r\n( 1 ) « عدن » در لغت به معنى اقامت است و در اينجا اين مفهوم را مىرساند كه ساكنان آن هميشه در آن « مقيم » خواهند بود .\r\n","page_name":" 105 ","page_number":105},
  {"content":"\r\n« آنها هرگز در آنجا سخن لغو و بيهوده اى نمىشنوند » ( * ( لا يَسْمَعُونَ فِيها لَغْواً ) * ) .\r\nنه دروغى ، نه دشنامى ، نه تهمتى نه زخم زبانى ، نه سخريه اى و نه حتى سخن بيهوده اى .\r\n« تنها چيزى كه در آنجا مرتبا به گوش مىخورد سلام است » ( * ( إِلَّا سَلاماً ) * ) .\r\nسلام به معنى وسيع كلمه كه دلالت بر سلامت روح و فكر و زبان و رفتار و كردار بهشتيان دارد .\r\nسلامى كه آن محيط را ، بهشتى كرده و هر گونه اذيت و ايذاء از آن برچيده شده است .\r\nسلامى كه نشانه يك محيط امن و امان ، يك محيط مملو از صفا و صميميت و پاكى و تقوا و صلح و آرامش است .\r\nدر آيات ديگر قرآن نيز همين حقيقت با تعبيرات مختلفى آمده است ، در آيه ‹ 73 سوره زمر ) مىخوانيم : وَقالَ لَهُمْ خَزَنَتُها سَلامٌ عَلَيْكُمْ طِبْتُمْ فَادْخُلُوها خالِدِينَ : « خازنان بهشت به هنگام ورود به آنها مىگويند : سلام بر شما هميشه خوش و خوشحال باشيد ، پاك و پاكيزه باشيد ، بفرمائيد وارد بهشت شويد ، و جاودانه بمانيد » ! در ( آيه 34 سوره ق ) مىخوانيم : ادْخُلُوها بِسَلامٍ ذلِكَ يَوْمُ الْخُلُودِ :\r\n« با سلام و سلامت وارد آن شويد امروز روز خلود و جاودانى است » .\r\nنه تنها فرشتگان بر آنها درود مىفرستند و خود آنها به يكديگر بلكه خداوند نيز ، چنان كه در ( سوره يس آيه 57 ) بر آنها سلام مىفرستند : سَلامٌ قَوْلًا مِنْ رَبٍّ رَحِيمٍ : « سلام بر شما باد ، اين سلامى است از پروردگار مهربان به شما بهشتيان » .\r\nآيا محيطى باصفاتر و زيباتر از اين محيط آكنده از سلام و سلامت وجود دارد .\r\nو به دنبال اين نعمت به نعمت ديگرى اشاره مىكند مىگويد « هر صبح و\r\n","description":"","footnote":"","page_name":" 106 ","page_number":106},
  {"content":"\r\nشام روزى آنها در بهشت در انتظارشان است « ( * ( وَلَهُمْ رِزْقُهُمْ فِيها بُكْرَةً وَعَشِيًّا ) * ) .\r\nاين جمله دو سؤال را برمىانگيزد :\r\nنخست اينكه : مگر در بهشت صبح و شامى وجود دارد ؟\r\nپاسخ اين سؤال در روايات اسلامى چنين آمده است : گرچه در بهشت همواره نور و روشنايى است اما بهشتيان از كم و زياد شدن نور و نوسان آن شب و روز را تشخيص مىدهند .\r\nسؤال ديگر اينكه : از آيات قرآن به خوبى استفاده مىشود كه بهشتيان هر چه بخواهند از مواهب و روزيها در اختيارشان هميشه و در هر ساعت وجود دارد ، اين چه رزقى است كه فقط صبح و شام به سراغ آنها مىآيد ؟\r\nپاسخ اين سؤال را از حديث لطيفى كه از پيامبر ص نقل شده مىتوان دريافت آنجا كه مىفرمايد :\r\nو تعطيهم طرف الهدايا من اللَّه لمواقيت الصلاة التي كانوا يصلون فيها فى الدنيا :\r\n« هداياى جالب و نخبه از سوى خداوند بزرگ در اوقاتى كه در اين دنيا نماز مىخواندند به آنها در بهشت مىرسد » ( 1 ) از اين حديث استفاده مىشود كه اين هداياى ممتاز كه به هيچوجه نمىتوان ماهيت آن را حتى با حدس و تخمين بيان كرد ، نعمتهايى است بسيار پر ارزش كه علاوه بر نعمتهاى معمول بهشتى ، صبح و شام به آنها اهدا مىگردد .\r\nآيا تعبير آيه فوق و حديثى كه در بالا ذكر شد دليل بر اين نيست كه زندگى بهشتيان يك نواخت نمىباشد ، بلكه هر روز و هر صبح و شام موهبت جديد و لطف تازه اى شامل حالشان مىشود ؟\r\nو آيا مفهوم اين سخن آن نيست كه در آنجا سير تكاملى انسان ادامه خواهد داشت هر چند اعمال تازه اى در آنجا انجام نمىدهد ، ولى با مركبى كه از معتقدات و اعمالش در اين جهان فراهم ساخته سير تكاملى خود را ادامه خواهد داد .\r\n\r\n","description":"","footnote":"\r\n( 1 ) تفسير روح المعانى جلد 16 صفحه 103 .\r\n","page_name":" 107 ","page_number":107},
  {"content":"\r\nپس از توصيف اجمالى بهشت و نعمتهاى مادى و معنوى آن ، بهشتيان را در يك جمله كوتاه معرفى كرده مىگويد : « اين همان بهشتى است كه ما به ارث به بندگان پرهيزگار مىدهيم » ( * ( تِلْكَ الْجَنَّةُ الَّتِي نُورِثُ مِنْ عِبادِنا مَنْ كانَ تَقِيًّا ) * ) .\r\nو به اين ترتيب كليد در بهشت با تمام آن نعمتها كه گذشت چيزى جز « تقوا » نيست .\r\nگرچه تعبير به « عبادنا » ( بندگان ما ) اشاره اجمالى به ايمان و تقوا دارد ولى اينجا جايى نيست كه به اشاره اجمالى اكتفاء شود ، بلكه با صراحت بايد اين حقيقت بيان گردد كه بهشت تنها جاى پرهيزكاران است .\r\nباز در اينجا به كلمه « ارث » برخورد مىكنيم كه معمولا به اموالى گفته مىشود كه از كسى به ديگرى بعد از مرگش انتقال مىيابد ، در حالى كه بهشت مال كسى نبوده و انتقالى ظاهرا در كار نيست .\r\nپاسخ اين سؤال را از دو راه مىتوان گفت :\r\n1 - « ارث » از نظر لغت به معنى تمليك آمده است و منحصر به انتقال مالى از ميت به بازماندگانش ، نمىباشد .\r\n2 - در حديثى از پيامبر اكرم ص مىخوانيم :\r\nما من احد الا و له منزل فى الجنة و منزل فى النار ، فاما الكافر فيرث المؤمن منزله من النار ، و المؤمن يرث الكافر منزله من الجنة :\r\n« هر كس بدون استثناء منزلگاهى در بهشت و منزلگاهى در دوزخ دارد ، كافران منزلگاه دوزخى مؤمنان را به ارث مىبرند ، و مؤمنان جايگاه بهشتى كافران را » ! ( 1 ) ذكر اين نكته نيز لازم است كه « وراثت » به آن معنى كه در حديث آمده\r\n\r\n","description":"","footnote":"\r\n( 1 ) نور الثقلين جلد 2 صفحه 31 ( در اين زمينه در جلد ششم تفسير نمونه صفحه 177 نيز بحث كرده‌ايم ) .\r\n","page_name":" 108 ","page_number":108},
  {"content":"\r\nبر اساس پيوندهاى نسبى نيست ، بلكه بر اثر پيوند مكتبى و عملى تقوا است .\r\nاز شان نزولى كه بعضى از مفسران در آيه فوق نقل كرده‌اند نيز همين معنى استفاده مىشود كه يكى از مشركان به نام « عاص بن وائل » مزد كارگر خود را ( كه گويا مرد مسلمانى بوده است ) نپرداخت و به طعنه گفت : اگر آنچه محمد مىگويد ، حق باشد ما از هر كس به نعمتهاى بهشت سزاوارتريم ، در همانجا مزد اين كارگر را بطور كامل خواهم پرداخت ! آيه فوق نازل شد و گفت : « اين بهشت مخصوص بندگان با تقوا است » .\r\n\r\n[ سوره مريم ‹ 19 › : آيات 64 تا 65 
  ]\r\nوَ ما نَتَنَزَّلُ إِلَّا بِأَمْرِ رَبِّكَ لَه ما بَيْنَ أَيْدِينا وَما خَلْفَنا وَما بَيْنَ ذلِكَ وَما كانَ رَبُّكَ نَسِيًّا ‹ 64 › رَبُّ السَّماواتِ وَالأَرْضِ وَما بَيْنَهُما فَاعْبُدْه وَاصْطَبِرْ لِعِبادَتِه هَلْ تَعْلَمُ لَه سَمِيًّا ‹ 65 ›\r\n\r\nترجمه :\r\n64 - ما جز به فرمان پروردگار تو نازل نمىشويم آنچه پيش روى ما و پشت سر ما و ما بين اين دو مىباشد همه از آن او است و پروردگارت هرگز فراموش كار نبوده ( و نيست ) .\r\n65 - همان پروردگار آسمانها و زمين و آنچه در ميان اين دو قرار دارد ، او را پرستش كن ، و در راه عبادتش شكيبا باش ، آيا مثل و مانندى براى او پيدا مىكنى ؟ !\r\n\r\nشان نزول :\r\nجمعى از مفسران در شان نزول آيات فوق چنين آورده‌اند كه چند روزى ، وحى قطع شد ، و جبرئيل پيك وحى الهى به سراغ پيامبر نيامد ، هنگامى كه اين مدت سپرى گشت و جبرئيل بر پيامبر نازل شد ، به او فرمود : چرا دير كردى ؟ من\r\n","description":"","footnote":"","page_name":" 109 ","page_number":109},
  {"content":"\r\nبسيار مشتاق تو بودم ، جبرئيل گفت ، من به تو مشتاقترم ! ولى من بنده اى مامورم هنگامى كه مامور شوم مىآيم و هنگامى كه دستور نداشته باشم خوددارى مىكنم . ( 1 )\r\n\r\nتفسير : بندگانيم جان و دل بر كف\r\nگرچه براى اين آيات شان نزول خاصى است كه در بالا ذكر شد ، ولى اين مانع از آن نخواهد بود كه پيوند و ارتباطى منطقى با آيات گذشته داشته باشد ، چرا كه تاكيدى است بر اينكه هر چه جبرئيل در آيات پيشين آورده همه بىكم و كاست از ناحيه خدا است ، و چيزى از خود او نيست ، نخستين آيه از زبان پيك وحى مىگويد :\r\n« ما جز به فرمان پروردگار تو نازل نمىشويم » ( * ( وَما نَتَنَزَّلُ إِلَّا بِأَمْرِ رَبِّكَ ) * ) .\r\nهمه چيز از او است و ما بندگانيم جان و دل بر كف « آنچه پيش روى ما و آنچه پشت سر ما ، و آنچه در ميان اين دو است همه از آن او است » ( * ( لَه ما بَيْنَ أَيْدِينا وَما خَلْفَنا وَما بَيْنَ ذلِكَ ) * ) .\r\nخلاصه آينده و گذشته و حال و اينجا و آنجا و همه جا و دنيا و آخرت و برزخ همه متعلق به ذات پاك پروردگار است .\r\nو اين را نيز بدان كه « پروردگارت فراموشكار نبوده و نيست » ( * ( وَما كانَ رَبُّكَ نَسِيًّا ) * ) .\r\nبعضى از مفسران براى جمله « * ( لَه ما بَيْنَ أَيْدِينا وَما خَلْفَنا وَما بَيْنَ ذلِكَ ) * » تفسيرهاى متعددى كه احيانا بالغ بر يازده تفسير مىشود ذكر كرده‌اند ، ولى آنچه در\r\n\r\n","description":"","footnote":"\r\n( 1 ) تفسير قرطبى جلد 6 صفحه 4168 - و تفسير مجمع البيان ذيل آيه مورد بحث ( با كمى تفاوت ) .\r\n","page_name":" 110 ","page_number":110},
  {"content":"\r\nبالا آورديم از همه مناسبتر به نظر مىرسد .\r\nسپس اضافه مىكند : اينها همه به فرمان پروردگار تو است پروردگار آسمانها و زمين و آنچه در ميان اين دو قرار دارد « ( * ( رَبُّ السَّماواتِ وَالأَرْضِ وَما بَيْنَهُما ) * ) .\r\nحال كه چنين است و همه خطوط به او منتهى مىشود ، « تنها او را پرستش كن » ( * ( فَاعْبُدْه ) * ) .\r\nعبادتى توأم با توحيد و اخلاص و از آنجا كه در اين راه - راه بندگى و اطاعت و عبادت خالصانه خدا - مشكلات و سختيها فراوان است ، اضافه مىكند : « و در راه عبادت او صابر و شكيبا باش » ( * ( وَاصْطَبِرْ لِعِبادَتِه ) * ) .\r\nو در آخرين جمله مىگويد : « آيا مثل و مانندى براى خداوند پيدا مىكنى » ؟ ( * ( هَلْ تَعْلَمُ لَه سَمِيًّا ) * ) .\r\nاين جمله در حقيقت دليلى است بر آنچه در جمله قبل آمده ، يعنى مگر براى ذات پاكش شريك و مانندى هست كه دست به سوى او دراز كنى و او را پرستش نمايى ؟ ! كلمه « سمى » گرچه به معنى « همنام » است ، ولى روشن است كه منظور در اينجا تنها نام نيست بلكه محتواى نام است ، يعنى آيا كسى غير از خدا ، خالق رازق ، محيى ، مميت ، عالم و قادر به همه چيز و بر همه چيز پيدا خواهى كرد ؟\r\n","description":"","footnote":"","page_name":" 111 ","page_number":111},
  {"content":"\r\n\r\n[ سوره مريم ‹ 19 › : آيات 66 تا 70 
  ]\r\nوَ يَقُولُ الإِنْسانُ أَ إِذا ما مِتُّ لَسَوْفَ أُخْرَجُ حَيًّا ‹ 66 › أَ وَلا يَذْكُرُ الإِنْسانُ أَنَّا خَلَقْناه مِنْ قَبْلُ وَلَمْ يَكُ شَيْئاً ‹ 67 › فَوَ رَبِّكَ لَنَحْشُرَنَّهُمْ وَالشَّياطِينَ ثُمَّ لَنُحْضِرَنَّهُمْ حَوْلَ جَهَنَّمَ جِثِيًّا ‹ 68 › ثُمَّ لَنَنْزِعَنَّ مِنْ كُلِّ شِيعَةٍ أَيُّهُمْ أَشَدُّ عَلَى الرَّحْمنِ عِتِيًّا ‹ 69 › ثُمَّ لَنَحْنُ أَعْلَمُ بِالَّذِينَ هُمْ أَوْلى بِها صِلِيًّا ‹ 70 ›\r\n\r\nترجمه :\r\n66 - انسان مىگويد : آيا پس از مردن در آينده زنده ( از قبر ) بيرون خواهم آمد .\r\n67 - آيا انسان به خاطر نمىآورد كه ما او را پيش از اين آفريديم در حالى كه چيزى نبود .\r\n68 - سوگند به پروردگارت كه همه آنها را همراه با شياطين محشور مىكنيم ، بعد همه را گرداگرد جهنم در حالى كه به زانو در آمده‌اند حاضر مىسازيم ! 69 - سپس از هر گروه و جمعيتى كسانى را كه از همه در برابر خداوند رحمان سركشتر بوده‌اند جدا مىكنيم .\r\n70 - بعد از آن ما به خوبى از كسانى كه براى سوختن در آتش اولويت دارند آگاهيم ( و آنها را پيش از ديگران مجازات خواهيم كرد ) .\r\n\r\nشان نزول :\r\nآيات نخست - طبق گفته جمعى از مفسران در مورد « ابى بن خلف » يا\r\n","description":"","footnote":"","page_name":" 112 ","page_number":112},
  {"content":"\r\n« وليد بن مغيره » نازل شده كه قطعه استخوان پوسيده اى را در دست گرفته بودند و آن را با دست خود نرم مىكردند و در برابر باد مىپاشيدند ، تا هر ذره‌اى از آن به گوشه اى پراكنده گردد ، و مىگفتند ، محمد را بنگريد كه گمان مىكند خداوند ما را بعد از مردن و پوسيده شدن استخوانهايمان مثل اين استخوان ، بار ديگر زنده مىكند ، چنين چيزى ابدا ممكن نيست ! .\r\nاين آيات نازل شد و پاسخ دندانشكنى به آنها گفت ، پاسخى كه براى همه انسانها در همه قرون و اعصار ، مفيد و آموزنده است .\r\n\r\nتفسير : توصيفى از دوزخيان\r\nدر آيات گذشته بحثهاى قابل ملاحظه اى در باره رستاخيز و بهشت و دوزخ به ميان آمد ، آيات مورد بحث نيز در همين زمينه سخن مىگويد .\r\nدر آيه نخست گفتار منكران معاد را چنين بازگو مىكند « انسان مىگويد :\r\nآيا هنگامى كه من مردم ، در آينده زنده مىشوم و سر از قبر برمىدارم « ؟ ! ( * ( وَيَقُولُ الإِنْسانُ أَ إِذا ما مِتُّ لَسَوْفَ أُخْرَجُ حَيًّا ) * ) .\r\nالبته اين استفهام يك استفهام انكارى است ، يعنى چنين چيزى امكان ندارد اما تعبير به « انسان » ( مخصوصا با الف و لام جنس ) با اينكه مناسب بود به جاى آن « كافر » گفته شود ، شايد از اين روست كه اين سؤال در طبع هر انسانى در ابتدا كم و بيش نهفته است كه با شنيدن مساله « زندگى بعد از مرگ » فورا علامت استفهامى در ذهن او ترسيم مىشود .\r\nبلافاصله با همان لحن و تعبير به آن پاسخ مىگويد كه : « آيا انسان اين واقعيت را به ياد نمىآورد كه ما او را پيش از اين آفريديم ، و او ابدا چيزى نبود » ؟ ! ( * ( أَ وَلا يَذْكُرُ الإِنْسانُ أَنَّا خَلَقْناه مِنْ قَبْلُ وَلَمْ يَكُ شَيْئاً ) * ) .\r\n","description":"","footnote":"","page_name":" 113 ","page_number":113},
  {"content":"\r\nتعبير به « الانسان » در اينجا نيز ممكن است اشاره به اين نكته باشد كه انسان با آن استعداد و هوش خداداد نبايد در برابر چنين سؤالى خاموش بنشيند ، بايد خودش با يادآورى خلقت نخستين به آن پاسخ گويد و گرنه حقيقت « انسانيت » خود را به كار نگرفته است .\r\nاين آيات مانند بسيارى از آيات مربوط به معاد تكيه روى معاد جسمانى دارد ، و الا اگر بنا بود تنها روح باقى بماند و بازگشت جسم به زندگى مطرح نباشد ، نه آن سؤال جا داشت و نه اين پاسخ .\r\nبه هر حال اين منطق را كه قرآن براى اثبات معاد در اينجا به كار گرفته در مواردى ديگر از قرآن نيز آمده است ، از جمله در اواخر سوره « يس » كه با همين تعبير « انسان » مطرح شده است أَ وَلَمْ يَرَ الإِنْسانُ أَنَّا خَلَقْناه مِنْ نُطْفَةٍ فَإِذا هُوَ خَصِيمٌ مُبِينٌ وَضَرَبَ لَنا مَثَلًا وَنَسِيَ خَلْقَه قالَ مَنْ يُحْيِ الْعِظامَ وَهِيَ رَمِيمٌ قُلْ يُحْيِيهَا الَّذِي أَنْشَأَها أَوَّلَ مَرَّةٍ وَهُوَ بِكُلِّ خَلْقٍ عَلِيمٌ : آيا انسان نمىانديشد كه ما او را از نطفه آفريده‌ايم ، و سپس اين نطفه ناچيز به انسانى سخنگو كه از خود دفاع مىكند تغيير شكل يافت اما با اين حال اين انسان مثلى براى ما زد و آفرينش خود را به كلى فراموش كرد و گفت چه كسى است كه استخوانهاى پوسيده را بار ديگر زنده كند ؟ بگو همان خدايى كه او را نخستين بار آفريده ، زنده خواهد كرد ، و او به همه مخلوقات خود دانا است « ( سوره يس - 77 - 79 ) . ( 1 )\r\nبعضى از مفسران در اينجا سؤالى مطرح كرده‌اند كه اگر اين دليل درست است كه هر كس كارى را انجام داد قدرت دارد مانند آن را نيز انجام بدهد پس\r\n\r\n","description":"","footnote":"\r\n( 1 ) در زمينه اين دليل در جلد ششم تفسير نمونه صفحه 144 تحت عنوان « كوتاهترين استدلال براى معاد » بحث كرده‌ايم ( و همچنين در جلد دوازدهم تفسير نمونه صفحه 152 به بعد ) .\r\n","page_name":" 114 ","page_number":114},
  {"content":"\r\nچرا ما كارهايى را انجام مىدهيم و گاه نمىتوانيم عين همان را تكرار كنيم ؟ مثلا گاهى قطعه شعرى بسيار عالى مىسرائيم و يا خط بسيار زيبايى مىنويسيم ، اما بعدا هر چه تلاش مىكنيم مثل آن را نمىتوانيم انجام دهيم .\r\nپاسخى را كه ما براى اين سؤال انتخاب كرده‌ايم اين است كه درست است كه ما اعمال خود را از روى اراده و اختيار انجام مىدهيم ، ولى گاهى يك سلسله امور غير اختيارى در بعضى از ويژگيهاى افعال ما اثر مىگذارد ، لرزش نامحسوس دست ما گاه در شكل دقيق حروف مؤثر است ، و از اين گذشته قدرت و استعداد ما هميشه يكسان نيست ، گاه عواملى پيش مىآيد كه تمام نيروى درونى ما را بسيج مىكند ، و ما مىتوانيم به اصطلاح شاهكارى بيافرينيم ، ولى گاه عوامل محركه ضعيف است و تمام نيروى ما بسيج نمىشود ، به همين دليل كار مرتبه دوم به خوبى مرتبه اول انجام نمىگيرد .\r\nولى خداوندى كه قدرتش بىانتها است ، اين گونه مسائل براى او مطرح نيست ، هر كارى را انجام دهد عين آن را بىكم و كاست مىتواند تكرار كند .\r\nدر آيه بعد با لحن بسيار قاطع ، منكران معاد و گنهكاران بىايمان را تهديد مىكند و مىگويد : « قسم به پروردگارت كه ما همه آنها را با شياطينى كه آنان را وسوسه مىكردند و يا معبودشان بودند ، همه را محشور مىكنيم » ( * ( فَوَ رَبِّكَ لَنَحْشُرَنَّهُمْ وَالشَّياطِينَ ) * ) .\r\n« سپس همه آنها را گرداگرد جهنم در حالى كه به زانو درآمده‌اند حاضر مىكنيم » ( * ( ثُمَّ لَنُحْضِرَنَّهُمْ حَوْلَ جَهَنَّمَ جِثِيًّا ) * ) .\r\nاين آيه نشان مىدهد كه دادگاه افراد بىايمان و گنهكار در نزديكى جهنم است ! .\r\nتعبير « جثيا » ( با توجه به اينكه « جثى » جمع « جاثى » به معنى كسى\r\n","description":"","footnote":"","page_name":" 115 ","page_number":115},
  {"content":"\r\nاست بر سر زانو نشسته ) شايد اشاره به ضعف و ناتوانى و ذلت و زبونى آنها باشد ، گويى قدرت ندارند بر سر پا بايستند ، البته اين كلمه معانى ديگرى هم دارد از جمله اينكه بعضى « جثى » را به معنى « گروه گروه » تفسير كرده‌اند ، و بعضى به معنى انبوه و متراكم بر روى هم ، همانند خاكها و سنگها ، ولى تفسير اول مناسبتر و مشهورتر است .\r\nو از آنجا كه اولويتها در آن دادگاه عدل منظور مىشود در آيه بعد مىگويد : ما اول به سراغ سركشترين و ياغىترين افراد مىرويم ، « ما از هر گروه و جمعيتى افرادى را كه از همه در برابر خداوند رحمان سركشتر بودند جدا مىكنيم » ( * ( ثُمَّ لَنَنْزِعَنَّ مِنْ كُلِّ شِيعَةٍ أَيُّهُمْ أَشَدُّ عَلَى الرَّحْمنِ عِتِيًّا ) * ) . ( 1 )\r\nهمان بىشرمانى كه حتى مواهب خداى « رحمان » را به دست فراموشى سپردند و در برابر ولى نعمت خود به گستاخى و طغيان و ياغىگرى برخاستند ، آرى اينها از همه به آتش دوزخ سزاوارترند ! باز روى اين معنى تاكيد كرده مىگويد : « ما به خوبى از كسانى كه براى سوختن در آتش اولويت دارند آگاهيم » ( * ( ثُمَّ لَنَحْنُ أَعْلَمُ بِالَّذِينَ هُمْ أَوْلى بِها صِلِيًّا ) * ) .\r\nدقيقا آنها را انتخاب مىكنيم و در اين انتخاب هيچگونه اشتباهى رخ نخواهد داد .\r\n« صلى » مصدر است كه هم به معنى روشن كردن آتش ، و هم چيزى را كه با آتش مىسوزانند آمده است .\r\n\r\n","description":"","footnote":"\r\n( 1 ) « شيعه » در اصل لغت به معنى گروهى است كه با هم براى انجام كارى تعاون مىكنند و انتخاب اين تعبير در آيه فوق ممكن است اشاره به اين باشد كه اين گمراهان بىايمان در طريق طغيان و سركشى با يكديگر همكارى داشتند و ما نخست به حساب آن گروهى مىرسيم كه از همه سركشتر بودند .\r\n","page_name":" 116 ","page_number":116},
  {"content":"\r\n\r\n[ سوره مريم ‹ 19 › : آيات 71 تا 72 
  ]\r\nوَ إِنْ مِنْكُمْ إِلَّا وارِدُها كانَ عَلى رَبِّكَ حَتْماً مَقْضِيًّا ‹ 71 › ثُمَّ نُنَجِّي الَّذِينَ اتَّقَوْا وَنَذَرُ الظَّالِمِينَ فِيها جِثِيًّا ‹ 72 ›\r\n\r\nترجمه :\r\n71 - و همه شما ( بدون استثنا ) وارد جهنم مىشويد ، اين امرى است حتمى و فرمانى است قطعى از پروردگارتان ! ! 72 - سپس آنها را كه تقوا پيشه كردند از آن رهايى مىبخشيم ، و ظالمان را در حالى كه ( از ضعف و ذلت ) به زانو در آمده‌اند در آن رها مىكنيم .\r\n\r\nتفسير :\r\n\r\nهمه وارد جهنم مىشوند ؟ !\r\nآيات فوق نيز ادامه بحث در ويژگيهاى رستاخيز و پاداش و كيفر است .\r\nنخست به مطلبى كه شايد شنيدنش براى غالب مردم شگفتانگيز باشد اشاره كرده مىگويد : « همه شما بدون استثنا وارد جهنم مىشويد » ( * ( وَإِنْ مِنْكُمْ إِلَّا وارِدُها ) * ) .\r\n« اين امرى است حتمى و فرمانى است قطعى از پروردگارتان » ( * ( كانَ عَلى رَبِّكَ حَتْماً مَقْضِيًّا ) * ) .\r\n« سپس آنها را كه تقوى پيشه كردند از آن نجات مىدهيم ، و ظالمان و ستمگران را در حالى كه از ضعف و ذلت به زانو در آمده‌اند در آن رها مىكنيم » ( * ( ثُمَّ نُنَجِّي الَّذِينَ اتَّقَوْا وَنَذَرُ الظَّالِمِينَ فِيها جِثِيًّا ) * ) .\r\nدر تفسير اين دو آيه در ميان مفسران گفتگوى دامنه دارى است ، بر اساس اينكه منظور از « ورود » در جمله « * ( إِنْ مِنْكُمْ إِلَّا وارِدُها ) * » چيست ؟\r\n","description":"","footnote":"","page_name":" 117 ","page_number":117},
  {"content":"\r\nبعضى از مفسران معتقدند كه « ورود » در اينجا به معنى نزديك شدن و اشراف پيدا كردن است ، يعنى همه مردم ، خوبان و بدان ، بدون استثنا براى حسابرسى يا براى مشاهده سرنوشت نهايى بدكاران ، به كنار جهنم مىآيند ، سپس خداوند پرهيزگاران را رهايى مىبخشد و ستمگران را در آن رها مىكند .\r\nآنها براى اين تفسير به آيه 23 سوره قصص استدلال مىكنند وَلَمَّا وَرَدَ ماءَ مَدْيَنَ . . . « هنگامى كه موسى كنار آب مدين رسيد . . . » كه در اينجا نيز ورود به همان معنى است .\r\nتفسير دومى كه اكثر مفسران آن را انتخاب كرده‌اند اين است كه « ورود » در اينجا به معنى دخول است و به اين ترتيب همه انسانها بدون استثناء ، نيك و بد ، وارد جهنم مىشوند ، منتها دوزخ بر نيكان سرد و سالم خواهد بود همانگونه كه آتش نمرود بر ابراهيم ( يا نارُ كُونِي بَرْداً وَسَلاماً عَلى إِبْراهِيمَ ) چرا كه آتش با آنها سنخيت ندارد گويى از آنان دور مىشود و فرار مىكند ، و هر جا آنها قرار مىگيرند خاموش مىگردد ، ولى دوزخيان كه تناسب با آتش دوزخ دارند همچون ماده قابل اشتعالى كه به آتش برسد فورا شعله ور مىشوند .\r\nقطع نظر از اينكه فلسفه اين كار چيست كه بعدا به خواست خدا شرح خواهيم داد بدون شك ظاهر آيه فوق با تفسير دوم هماهنگ است ، زيرا معنى اصلى ورود ، دخول است و غير آن نياز به قرينه دارد ، علاوه بر اين جمله « * ( ثُمَّ نُنَجِّي الَّذِينَ اتَّقَوْا ) * » ( سپس پرهيزگاران را نجات مىدهيم ) همچون جمله * ( نَذَرُ الظَّالِمِينَ فِيها ) * ( ستمگران را در آن وا مىگذاريم ) همه شاهد براى اين معنى است .\r\nبعلاوه روايات متعددى در تفسير آيه رسيده است كه اين معنى را كاملا تقويت مىكند :\r\nاز جمله از « جابر بن عبد اللَّه انصارى » چنين نقل شده كه شخصى از او در\r\n","description":"","footnote":"","page_name":" 118 ","page_number":118},
  {"content":"\r\nباره اين آيه پرسيد ، جابر با هر دو انگشت به دو گوشش اشاره كرد و گفت :\r\nمطلبى با اين دو گوش خود از پيامبر ص شنيدم كه اگر دروغ بگويم هر دو كر باد ! مىفرمود :\r\nالورود الدخول ، لا يبقى بر و لا فاجر لا يدخلها فيكون على المؤمنين بردا و سلاما كما كانت على ابراهيم حتى ان للنار - او قال لجهنم - ضجيجا من بردها ، * ( ثُمَّ نُنَجِّي الَّذِينَ اتَّقَوْا وَنَذَرُ الظَّالِمِينَ فِيها جِثِيًّا ) * :\r\n« ورود در اينجا به معنى دخول است هيچ نيكوكار و بدكارى نيست مگر اينكه داخل جهنم مىشود ، آتش در برابر مؤمنان سرد و سالم خواهد بود ، همانگونه كه بر ابراهيم بود ، تا آنجا كه » آتش « - يا » جهنم « - ( ترديد از جابر است ) از شدت سردى فرياد مىكشد ، سپس خداوند پرهيزگاران را رهايى مىبخشد و ظالمان را در آن ذليلانه رها مىكند » . ( 1 )\r\nدر حديث ديگرى از پيامبر ص مىخوانيم :\r\nتقول النار للمؤمن يوم القيامه جز ، يا مؤمن ! فقد اطفا نورك لهبى :\r\n« آتش به فرد با ايمان روز قيامت مىگويد زودتر از من بگذر كه نورت ، شعله مرا خاموش كرد » ! ( 2 ) اين معنى از بعضى ديگر از روايات نيز استفاده مىشود .\r\nتعبير پر معنايى كه در باره پل صراط در روايات آمده كه آن بر روى جهنم كشيده شده ، از مو باريكتر و از شمشير تيزتر است نيز شاهد و گواه ديگرى بر اين تفسير است . ( 3 )\r\nاما اينكه بعضى مىگويند : آيه 101 سوره انبياء أُولئِكَ عَنْها مُبْعَدُونَ :\r\n« آنها ( مؤمنان ) از آتش دور خواهند بود » دليل بر تفسير اول است صحيح به نظر نمىرسد ، زيرا اين آيه مربوط به جايگاه دائمى و قرارگاه هميشگى مؤمنان است ، حتى در آيه بعد از آن مىخوانيم لا يَسْمَعُونَ حَسِيسَها : « مؤمنان حتى صداى شعله هاى\r\n\r\n","description":"","footnote":"\r\n( 1 ) و ( 2 ) نور الثقلين جلد 3 صفحه 353 - 353\r\n( 3 ) تفسير نور الثقلين جلد 5 صفحه 572 ذيل آيه * ( إِنَّ رَبَّكَ لَبِالْمِرْصادِ ) * ( فجر - 14 ) .\r\n","page_name":" 119 ","page_number":119},
  {"content":"\r\nآتش را نمىشنوند » .\r\n« اگر ورود در آيه مورد بحث به معنى نزديك شدن باشد نه با كلمه « مبعدون » سازگار است و نه با جمله « لا يَسْمَعُونَ حَسِيسَها » .\r\n\r\nپاسخ به يك سؤال [ فلسفه ورود همه در جهنم 
  ]\r\nتنها سؤالى كه در اينجا باقى مىماند اين است كه فلسفه اين كار از نظر حكمت پروردگار چيست ؟ بعلاوه آيا مؤمنان از اين كار آزار و عذابى نمىبينند ؟\r\nپاسخ اين سؤال كه از هر دو جنبه در روايات اسلامى وارد شده است ، با كمى دقت روشن مىشود :\r\nدر حقيقت مشاهده دوزخ و عذابهاى آن ، مقدمه اى خواهد بود كه مؤمنان از نعمتهاى خداداد بهشت حد اكثر لذت را ببرند ، چرا كه « قدر عافيت را كسى داند كه به مصيبتى گرفتار آيد » ( و بالاضداد تعرف الاشياء ) در اينجا مؤمنان گرفتار مصيبت نمىشوند ، بلكه تنها صحنه مصيبت را مشاهده مىكنند و همانگونه كه در روايات فوق خوانديم آتش بر آنها سرد و سالم مىشود و نور آنها شعله آتش را تحت الشعاع قرار مىدهد .\r\nبعلاوه آنها چنان سريع و قاطع از آتش مىگذرند كه كمترين اثرى در آنها نمىتواند داشته باشد ، همانگونه كه در حديثى از پيامبر ص نقل شده است كه فرمود :\r\nيرد الناس النار ثم يصدرون باعمالهم فاولهم كلمع البرق ، ثم كمر الريح ، ثم كحضر الفرس ، ثم كالراكب ، ثم كشد الرجل ، ثم كمشيه :\r\n« مردم همگى وارد آتش ( دوزخ ) مىشوند سپس بر حسب اعمالشان از آن بيرون مىآيند ، بعضى همچون برق ، سپس كمتر از آن همچون گذشتن تندباد ، بعضى همچون دويدن شديد اسب ، بعضى همچون سوار معمولى ، بعضى همچون پياده اى كه تند مىرود ، و بعضى همچون كسى كه معمولى راه مىرود » . ( 1 )\r\n\r\n","description":"","footnote":"\r\n( 1 ) نور الثقلين ج 3 ص 353 .\r\n","page_name":" 120 ","page_number":120},
  {"content":"\r\nو از اين گذشته دوزخيان نيز از مشاهده اين صحنه كه بهشتيان با چنان سرعتى مىگذرند و آنها مىمانند ، مجازات بيشترى مىبينند ، و به اين ترتيب پاسخ هر دو سؤال روشن مىشود .\r\n\r\n[ سوره مريم ‹ 19 › : آيات 73 تا 76 
  ]\r\nوَ إِذا تُتْلى عَلَيْهِمْ آياتُنا بَيِّناتٍ قالَ الَّذِينَ كَفَرُوا لِلَّذِينَ آمَنُوا أَيُّ الْفَرِيقَيْنِ خَيْرٌ مَقاماً وَأَحْسَنُ نَدِيًّا ‹ 73 › وَكَمْ أَهْلَكْنا قَبْلَهُمْ مِنْ قَرْنٍ هُمْ أَحْسَنُ أَثاثاً وَرِءْياً ‹ 74 › قُلْ مَنْ كانَ فِي الضَّلالَةِ فَلْيَمْدُدْ لَه الرَّحْمنُ مَدًّا حَتَّى إِذا رَأَوْا ما يُوعَدُونَ إِمَّا الْعَذابَ وَإِمَّا السَّاعَةَ فَسَيَعْلَمُونَ مَنْ هُوَ شَرٌّ مَكاناً وَأَضْعَفُ جُنْداً ‹ 75 › وَيَزِيدُ اللَّه الَّذِينَ اهْتَدَوْا هُدىً وَالْباقِياتُ الصَّالِحاتُ خَيْرٌ عِنْدَ رَبِّكَ ثَواباً وَخَيْرٌ مَرَدًّا ‹ 76 ›\r\n\r\nترجمه :\r\n73 - و هنگامى كه آيات روشن ما بر آنها خوانده مىشود كافران به مؤمنان مىگويند كداميك از دو گروه ( ما و شما ) جايگاهش بهتر و جلسات انس و مشورتش زيباتر و بخشش او بيشتر است ؟ ! 74 - اقوام بسيارى را پيش از آنها نابود كرديم كه هم مال و ثروتشان از اينها بهتر بود و هم ظاهرشان آراسته تر ! 75 - بگو كسى كه در گمراهى است خداوند به او مهلت مىدهد تا زمانى كه وعده الهى را با چشم خود ببينند : يا عذاب اين دنيا يا عذاب آخرت . آن روز است كه خواهند دانست چه كسى مكانش بدتر و چه كسى لشكرش ناتوانتر است ؟ !\r\n","description":"","footnote":"","page_name":" 121 ","page_number":121},
  {"content":"\r\n76 - اما كسانى كه در راه هدايت گام نهادند خداوند بر هدايتشان مىافزايد ، آثار و اعمال صالحى كه ( از انسان ) باقى مىماند در پيشگاه پروردگار تو ثوابش بيشتر و عاقبتش ارزشمندتر است .\r\n\r\nتفسير :\r\nبه دنبال بحثى كه در آيات قبل ، پيرامون ظالمان بىايمان شد ، در آيات مورد بحث گوشه اى از منطق و سرنوشت آنها را شرح مىدهد .\r\nمىدانيم نخستين گروهى كه به پيامبر اسلام ص ايمان آوردند مستضعفان پاكدلى بودند كه دستشان از مال و منال دنيا تهى بود ، همان گروه محروم و مظلومى كه آئينهاى الهى براى نجات آنان از چنگال ظالمان و ستمگران آمده ، مردان و زنان بلند همت و با ايمانى همچون بلال ، سلمان ، عمار ، خباب ، سميه و امثال آنها .\r\nاز آنجا كه معيار ارزش در جامعه جاهلى آن زمان - همچون هر جامعه جاهلى ديگر - همان زر و زيور و پول و مقام و هيات ظاهر بود ، ثروتمندان ستمكار همچون « نضر بن حارث » و امثال وى بر گروه مؤمنان فقير ، فخرفروشى كرده ، مىگفتند : نشانه شخصيت ما با ما است ، و نشانه عدم شخصيت شما همان فقر و محروميتتان است ! .\r\nاين خود دليل بر حقانيت ما و عدم حقانيت شما است ! .\r\nچنان كه قرآن در نخستين آيه مورد بحث مىگويد : « هنگامى كه آيات روشن ما بر آنها خوانده شود كافران مغرور و ستمگر ، به كسانى كه ايمان آورده‌اند مىگويند كداميك از دو گروه ما و شما جايگاهش بهتر ، جلسات انس و مشورتش زيباتر ، و بذل و بخشش او بيشتر است » ؟ ( * ( وَإِذا تُتْلى عَلَيْهِمْ آياتُنا بَيِّناتٍ قالَ الَّذِينَ كَفَرُوا لِلَّذِينَ آمَنُوا أَيُّ الْفَرِيقَيْنِ خَيْرٌ مَقاماً وَأَحْسَنُ نَدِيًّا ) * ) .\r\nمخصوصا در روايات اسلامى مىخوانيم كه اين گروه اشرافى و مترف ، زيباترين لباسهايشان را مىپوشيدند و زينت مىكردند ، جلو ياران رسول اللَّه ص راه مىرفتند و نگاه تحقير و تمسخرآميز به آنها مىكردند ، آرى اين است راه و رسم اين طبقه در هر عصر و زمان .\r\n","description":"","footnote":"","page_name":" 122 ","page_number":122},
  {"content":"\r\n\r\n[ معنى « ندى » و « نادى » 
  ]\r\n« ندى » در اصل از « ندى » به معنى رطوبت گرفته شده است ، و سپس به معنى افراد فصيح و سخنگو آمده .\r\nچرا كه يكى از شرائط قدرت بر تكلم داشتن آب دهان به قدر كافى است و از آن پس « ندا » به معنى مجالست و سخن گفتن ، و حتى مجلسى را كه جمعى در آن براى انس جمع مىشوند يا به مشورت مىنشينند « نادى » گفته مىشود ، و « دار الندوه » كه محلى بود در مكه و سران در آنجا جمع مىشدند و مشورت مىكردند از همين معنى گرفته شده است .\r\nضمنا از سخاوت و بذل و بخشش گاه به « ندى » تعبير مىكنند ( 1 ) و آيه فوق ممكن است اشاره به همه اينها باشد ، يعنى مجلس انس ما از شما زيباتر و پول و ثروت و زرق و برق و لباسمان جالبتر ، و سخنان و اشعار فصيح و بليغمان بهتر و رساتر است ! .\r\nولى قرآن با بيانى كاملا مستدل و در عين حال قاطع و كوبنده ، به آنها چنين پاسخ مىگويد : اينها گويا فراموش كرده‌اند تاريخ گذشته بشر را : « اقوام بيشمارى پيش از آنها بود كه مال و ثروت و وسائل زندگانيشان از اينها بهتر بود و هم منظره و ظاهرشان آراسته تر ، اما ما اين گروه ستمكار را نابود كرديم و از ميان برداشتيم » ( * ( وَكَمْ أَهْلَكْنا قَبْلَهُمْ مِنْ قَرْنٍ هُمْ أَحْسَنُ أَثاثاً وَرِءْياً ) * ) . ( 2 )\r\nآيا پول و ثروت آنها و مجالس پر زرق و برق و لباسهاى فاخر و چهره‌هاى زيبايشان توانست جلو عذاب الهى را بگيرد ؟ اگر اينها دليل بر شخصيت و مقامشان در پيشگاه خدا بود چرا به چنان سرنوشت شومى گرفتار شدند .\r\nزرق و برق دنيا آن چنان ناپايدار است كه با نسيم مختصرى نه تنها دفترش به هم مىخورد بلكه گاهى طومارش درهم پيچيده مىشود .\r\n\r\n","description":"","footnote":"\r\n( 1 ) مفردات راغب ماده « ندى » .\r\n( 2 ) « اثاث » به معنى متاع و زينت دنيا است ، و « رئى » به معنى هيئت و منظر است .\r\n","page_name":" 123 ","page_number":123},
  {"content":"\r\n« قرن » - همانگونه كه در گذشته ( جلد پنج صفحه 156 ) گفته‌ايم معمولا به معنى يك زمان طولانى است ، ولى چون از ماده « اقتران » به معنى نزديكى گرفته شده است به قوم و جمعيتى كه در يك زمان جمعند نيز گفته مىشود .\r\nسپس هشدار ديگرى به آنها مىدهد كه به آنها بگو گمان نكنيد اى ستمگران بىايمان اين مال و ثروت شما مايه رحمت است ، بلكه چه بسا ، اين دليل عذاب الهى باشد : « كسى كه در گمراهى است و اصرار بر ادامه اين راه دارد خداوند به او مهلت مىدهد ، و اين زندگى مرفه هم چنان ادامه مىيابد » ( * ( قُلْ مَنْ كانَ فِي الضَّلالَةِ فَلْيَمْدُدْ لَه الرَّحْمنُ مَدًّا ) * ) .\r\n« تا زمانى كه وعده‌هاى الهى را با چشم خود ببينند يا عذاب اين دنيا يا عذاب آخرت » ( * ( حَتَّى إِذا رَأَوْا ما يُوعَدُونَ إِمَّا الْعَذابَ وَإِمَّا السَّاعَةَ ) * ) .\r\n« آن روز است كه خواهند دانست ، چه كسى مكان و مجلسش بدتر و چه كسى لشكرش ناتوانتر است » ( * ( فَسَيَعْلَمُونَ مَنْ هُوَ شَرٌّ مَكاناً وَأَضْعَفُ جُنْداً ) * ) .\r\nدر حقيقت اين گونه افراد منحرف كه ديگر قابل هدايت نيستند ( توجه داشته باشيد كه قرآن « * ( مَنْ كانَ فِي الضَّلالَةِ ) * » مىگويد كه اشاره به استمرار در گمراهى است ) براى اينكه دردناكترين مجازات الهى را ببينند گاهى خداوند آنها را در نعمتها غوطه ور مىسازد كه هم مايه غرور و غفلتشان مىشود ، و هم عذاب الهى ، سلب نعمتها را دردناكتر مىكند ، اين همان چيزى است كه در بعضى از آيات قرآن به عنوان مجازات « استدراج » ذكر شده است . ( 1 )\r\nجمله « * ( فَلْيَمْدُدْ لَه الرَّحْمنُ مَدًّا ) * » گرچه به صورت امر است ، ولى در معنى خبر مىباشد و مفهوم آن اين است كه خداوند به آنها مهلت و ادامه نعمت مىدهد .\r\nبعضى از مفسران نيز آن را به همان معنى امر كه در اينجا به مفهوم نفرين\r\n\r\n","description":"","footnote":"\r\n( 1 ) به جلد هفتم تفسير نمونه صفحه 32 ( ذيل آيات 182 و 183 سوره اعراف مراجعه فرمائيد ) .\r\n","page_name":" 124 ","page_number":124},
  {"content":"\r\nيا به معنى لزوم چنين رفتارى بر خدا تفسير كرده‌اند ، ولى تفسير اول نزديكتر به نظر مىرسد .\r\nكلمه « عذاب » در آيه فوق به قرينه اينكه در مقابل « الساعة » قرار گرفته اشاره به مجازاتهاى الهى در عالم دنيا است ، مجازاتهايى همچون طوفان نوح و زلزله و سنگهاى آسمانى كه بر قوم لوط نازل شد ، يا مجازاتهايى كه به وسيله مؤمنان و رزمندگان جبهه حق ، بر سر آنان فرود مىآيد ، چنان كه ( در سوره توبه آيه 14 ) مىخوانيم : قاتِلُوهُمْ يُعَذِّبْهُمُ اللَّه بِأَيْدِيكُمْ : « با آنان پيكار كنيد كه خداوند آنها را با دست شما مجازات مىكند » .\r\nو « الساعة » در اينجا يا به معنى پايان دنيا است ، يا عذاب الهى در قيامت ( معنى دوم مناسبتر به نظر مىرسد ) .\r\nاين عاقبت و سرنوشت ستمگران و فريفته گان زرق و برق و لذات دنيا است « اما كسانى كه در راه هدايت گام نهادند خداوند بر هدايتشان مىافزايد » ( * ( وَيَزِيدُ اللَّه الَّذِينَ اهْتَدَوْا هُدىً ) * ) .\r\nبديهى است هدايت درجاتى دارد هنگامى كه درجات نخستين آن بوسيله انسان پيموده شود خداوند دست او را مىگيرد و بدرجات عاليتر مىبرد ، و همچون درخت بارورى كه هر روز مرحله تازه اى از رشد و تكامل را مىپيمايد اين هدايت يافتگان نيز در پرتو ايمان و اعمال صالحشان هر روز به مراحل بالاترى گام مىنهند .\r\nدر پايان آيه به آنها كه بر زيورهاى زودگذرشان در دنيا تكيه كرده ، و آن را وسيله تفاخر بر ديگران قرار داده‌اند پاسخ مىدهد كه « آثار و اعمال صالحى كه از انسان باقى مىماند در پيشگاه پروردگار تو ثوابش بيشتر و عاقبتش ارزشمندتر است » ( * ( وَالْباقِياتُ الصَّالِحاتُ خَيْرٌ عِنْدَ رَبِّكَ ثَواباً وَخَيْرٌ مَرَدًّا ) * ) . ( 1 )\r\n\r\n","description":"","footnote":"\r\n( 1 ) « مرد » ( بر وزن نمد - با تشديد دال ) يا مصدر است به معنى « رد و بازگشت » و يا اسم مكان است به معنى « محل بازگشت » كه در اينجا منظور بهشت است ، ولى احتمال اول با معنى آيه متناسبتر است .\r\n","page_name":" 125 ","page_number":125},
  {"content":"\r\n\r\n[ سوره مريم ‹ 19 › : آيات 77 تا 82 
  ]\r\nأَ فَرَأَيْتَ الَّذِي كَفَرَ بِآياتِنا وَقالَ لأُوتَيَنَّ مالًا وَوَلَداً ‹ 77 › أَطَّلَعَ الْغَيْبَ أَمِ اتَّخَذَ عِنْدَ الرَّحْمنِ عَهْداً ‹ 78 › كَلَّا سَنَكْتُبُ ما يَقُولُ وَنَمُدُّ لَه مِنَ الْعَذابِ مَدًّا ‹ 79 › وَنَرِثُه ما يَقُولُ وَيَأْتِينا فَرْداً ‹ 80 › وَاتَّخَذُوا مِنْ دُونِ اللَّه آلِهَةً لِيَكُونُوا لَهُمْ عِزًّا ‹ 81 ›\r\nكَلَّا سَيَكْفُرُونَ بِعِبادَتِهِمْ وَيَكُونُونَ عَلَيْهِمْ ضِدًّا ‹ 82 ›\r\n\r\nترجمه :\r\n77 - آيا نديدى كسى را كه آيات ما را انكار كرد و گفت اموال و فرزندان فراوانى نصيبم خواهد شد ! .\r\n78 - آيا او از اسرار غيب مطلع گشته ، يا نزد خدا عهد و پيمانى گرفته است ؟\r\n79 - هرگز چنين نيست ما به زودى آنچه را او مىگويد مىنويسيم ، و عذاب را بر او مستمر خواهيم داشت ! .\r\n80 - آنچه را او مىگويد ( از اموال و فرزندان ) از او به ارث مىبريم و تك و تنها نزد ما خواهد آمد .\r\n81 - آنها غير از خدا معبودانى براى خود انتخاب كردند تا مايه عزتشان باشد ( چه پندار خامى ؟ ) .\r\n82 - هرگز چنين نيست ، به زودى معبودها منكر عبادت آنها خواهند شد ، بلكه بر ضدشان قيام مىكنند .\r\n","description":"","footnote":"","page_name":" 126 ","page_number":126},
  {"content":"\r\n\r\nتفسير : يك تفكر خرافى و انحرافى\r\nبعضى از مردم معتقدند كه ايمان و پاكى و تقوا با آنها سازگار نيست ! و سبب مىشود كه دنيا به آنها پشت كند ، در حالى كه با بيرون رفتن از محيط ايمان و تقوا ، دنيا به آنها رو خواهد كرد ، و مال و ثروت آنها زياد مىشود ! .\r\nاين طرز فكر خواه بر اثر ساده لوحى و پيروى خرافات باشد ، و خواه پوششى براى فرار از زير بار مسئوليتها و تعهدهاى الهى ، هر چه باشد يك طرز فكر خطرناك است .\r\nگاه ديده‌ايم اين موهومپرستان ، مال و ثروت بعضى افراد بىايمان ، و فقر و محروميت گروهى از مؤمنان را مستمسكى براى اثبات اين خرافه قرار مىدهند در حالى كه مىدانيم نه اموالى كه از طريق ظلم و كفر و ترك مبانى تقوا به انسان مىرسد مايه افتخار است ، و نه هرگز ايمان و پرهيزكارى سدى بر سر راه فعاليتهاى مشروع و مباح مىباشد .\r\nبه هر حال در عصر و زمان پيامبر - همچون عصر ما - افراد نادانى بودند كه چنين پندارى داشتند و يا لا اقل تظاهر به آن مىكردند .\r\nقرآن در آيات مورد بحث - به تناسب بحثى كه قبلا پيرامون سرنوشت كفار و ظالمان بيان شد - از اين طرز فكر و عاقبت آن سخن مىگويد .\r\nدر نخستين آيه مىفرمايد : « آيا نديدى كسى را كه آيات ما را انكار كرد و به آن كفر ورزيد ، و گفت : مسلما اموال و فرزندان فراوانى نصيبم خواهد شد » ! ( * ( أَ فَرَأَيْتَ الَّذِي كَفَرَ بِآياتِنا وَقالَ لأُوتَيَنَّ مالًا وَوَلَداً ) * ) . ( 1 )\r\n\r\n","description":"","footnote":"\r\n( 1 ) بعضى از مفسران شان نزولى براى آيه فوق نقل كرده‌اند كه يكى از مؤمنان به نام « خباب » از يكى از مشركان به نام « عاص بن وائل » طلبى داشت ، شخص بدهكار به عنوان استهزاء گفت : در جهان ديگر كه مال و فرزند پيدا كردم ، دين تو را ادا خواهم نمود ، ولى به نظر ما اين شان نزول تناسب چندانى با آيه مورد بحث ندارد ، بخصوص اينكه سخن از فرزند در آن است و مىدانيم در سراى آخرت فرزند مطرح نيست ، بعلاوه در آيات بعد صريحا مىگويد : اين اموالى را كه او مىگويد ما به ارث مىبريم ، از اين تعبير به خوبى روشن مىشود كه منظور اموال دنيا است نه اموال در آخرت و به هر حال جمعى از مفسران بر اساس اين شان نزول آيه را اشاره به آخرت دانسته‌اند ولى حق همانست كه گفته شد .\r\n","page_name":" 127 ","page_number":127},
  {"content":"\r\nسپس قرآن به آنها چنين پاسخ مىگويد : « آيا او از اسرار غيب آگاه شده يا از خدا عهد و پيمانى در اين زمينه گرفته است » ؟ ! ( * ( أَطَّلَعَ الْغَيْبَ أَمِ اتَّخَذَ عِنْدَ الرَّحْمنِ عَهْداً ) * ) .\r\nكسى مىتواند چنين پيشگويى كند و رابطه اى ميان كفر و دارا شدن مال و فرزندان قائل شود كه آگاه بر غيب باشد ، زيرا هيچ رابطه اى ميان اين دو ما نمىبينيم ، و يا عهد و پيمانى از خدا گرفته باشد ، چنين سخنى نيز بىمعنى است .\r\nبعد با لحن قاطع اضافه مىكند : « اين چنين نيست ( هرگز كفر و بىايمانى مايه فزونى مال و فرزند كسى نخواهد شد ) » ما به زودى آنچه را مىگويد ، مىنويسيم « ( * ( كَلَّا سَنَكْتُبُ ما يَقُولُ ) * ) .\r\nآرى اين سخنان بىپايه كه ممكن است مايه انحراف بعضى از ساده لوحان گردد همه در پرونده اعمال آنها ثبت خواهد شد .\r\n« و ما عذاب خود را بر او مستمر خواهيم داشت » ( عذابهايى پى در پى و يكى بالاى ديگر ) ( * ( وَنَمُدُّ لَه مِنَ الْعَذابِ مَدًّا ) * ) .\r\nاين جمله ممكن است اشاره به عذاب مستمر و جاويدان آخرت بوده باشد ، و نيز ممكن است اشاره به عذابهايى باشد كه بر اثر كفر و بىايمانى در اين دنيا دامنگير آنها مىشود ، اين احتمال نيز قابل ملاحظه است كه اين مال و فرزندان كه مايه غرور و گمراهى است ، خود عذابى است مستمر براى آنها ! .\r\n","description":"","footnote":"","page_name":" 128 ","page_number":128},
  {"content":"\r\n« آنچه را او مىگويد ( از اموال و فرزندان ) از او به ارث مىبريم ، و روز قيامت تك و تنها نزد ما خواهد آمد » ( * ( وَنَرِثُه ما يَقُولُ وَيَأْتِينا فَرْداً ) * ) .\r\nآرى سرانجام همه اين امكانات مادى را مىگذارد و مىرود و با دست تهى در آن دادگاه عدل پروردگار حاضر مىشود ، در حالى كه نامه اعمالش از گناهان سياه و از حسنات خالى است آنجا است كه نتيجه اين گفته‌هاى بىاساس خود را در دنيا مىبيند .\r\nآيه بعد به يكى ديگر از انگيزه‌هاى اين افراد در پرستش بتها اشاره كرده مىگويد : « آنها غير از خدا معبودانى براى خود انتخاب كرده‌اند تا مايه عزتشان باشد » ( * ( وَاتَّخَذُوا مِنْ دُونِ اللَّه آلِهَةً لِيَكُونُوا لَهُمْ عِزًّا ) * ) .\r\nتا براى آنها در پيشگاه خدا شفاعت كنند ، و در مشكلات ياريشان دهند ، اما چه پندار نادرست و خيال خامى ؟ ! هرگز آن چنان كه آنها پنداشتند نيست ، نه تنها بتها مايه عزتشان نخواهند بود ، بلكه سرچشمه ذلت و عذابند ، و به همين جهت « به زودى يعنى در روز رستاخيز معبودها منكر عبادت عابدان مىشوند و از آنها بيزارى مىجويند بلكه بر ضدشان خواهند بود » ( * ( كَلَّا سَيَكْفُرُونَ بِعِبادَتِهِمْ وَيَكُونُونَ عَلَيْهِمْ ضِدًّا ) * ) .\r\nاين جمله اشاره به همان مطلبى است كه در آيه 14 سوره فاطر مىخوانيم :\r\nوَ الَّذِينَ تَدْعُونَ مِنْ دُونِه ما يَمْلِكُونَ مِنْ قِطْمِيرٍ إِنْ تَدْعُوهُمْ لا يَسْمَعُوا دُعاءَكُمْ . . . وَيَوْمَ الْقِيامَةِ يَكْفُرُونَ بِشِرْكِكُمْ : « كسانى را كه غير از خدا مىخوانيد مالك هيچ چيز نيستند ، اگر آنها را بخوانيد سخنان شما را نمىشنوند . . .\r\nو روز رستاخيز منكر شرك شما مىشوند » .\r\nو نيز در آيه 6 سوره احقاف مىخوانيم : وَإِذا حُشِرَ النَّاسُ كانُوا لَهُمْ أَعْداءً :\r\n« هنگامى كه مردم محشور شوند اين معبودها دشمنان آنها خواهند بود » .\r\n","description":"","footnote":"","page_name":" 129 ","page_number":129},
  {"content":"\r\nاين احتمال را نيز بعضى از مفسران بزرگ داده‌اند كه منظور از آيه فوق اين است كه عبادت كنندگان بتها ، در قيامت كه پرده‌ها كنار مىرود و همه حقايق آشكار مىشود و خود را رسوا مىبينند ، منكر عبادت بتها مىشوند ، و بر ضد آنها سخن خواهند گفت ، چنان كه در آيه 23 سوره انعام مىخوانيم : بتپرستان در قيامت مىگويند : وَاللَّه رَبِّنا ما كُنَّا مُشْرِكِينَ : « به خدايى كه پروردگار ما است سوگند كه ما هرگز مشرك نبوديم » ! .\r\nولى تفسير اول با ظاهر آيه سازگارتر است ، چرا كه عبادتكنندگان مىخواستند ، معبودان عزتشان باشند ولى سرانجام ضدشان مىشوند .\r\nالبته معبودهايى همچون فرشتگان يا شياطين و جن كه داراى عقل و دركند وضعشان روشن است ، ولى معبودهاى بىجان در آن روز ، ممكن است به فرمان خدا به سخن درآيند و بيزارى خود را از عابدان اعلام كنند .\r\nاز حديثى كه از امام صادق ع نقل شده نيز همين تفسير را مىتوان استفاده كرد زيرا امام در تفسير آيه فوق مىفرمايد :\r\nيكون هؤلاء الذين اتخذوهم آلهة من دون اللَّه ضدا يوم القيامة ، و يتبرؤن منهم و من عبادتهم الى يوم القيامه :\r\n« روز قيامت معبودهايى را كه جز خدا انتخاب كردند بر ضدشان خواهند بود و از آنها و از عبادت كردنشان بيزارى مىجويند » .\r\nجالب اينكه در ذيل حديث جمله كوتاه و پرمحتوايى در باره حقيقت عبادت ، مىخوانيم :\r\nليس العبادة هى السجود و لا الركوع ، و انما هى طاعة الرجال ، من اطاع مخلوقا فى معصية الخالق فقد عبده :\r\n« عبادت ( تنها ) سجود و ركوع نيست ، بلكه حقيقت عبادت ، اطاعت اين و آن است ، هر كس مخلوقى را در معصيت خالق اطاعت كند او را پرستش كرده است » ( و سرنوشت او همان سرنوشت مشركان و بتپرستان است ) . ( 1 )\r\n\r\n","description":"","footnote":"\r\n( 1 ) نور الثقلين ج 3 صفحه 357 .\r\n","page_name":" 130 ","page_number":130},
  {"content":"\r\n\r\n[ سوره مريم ‹ 19 › : آيات 83 تا 87 
  ]\r\nأَ لَمْ تَرَ أَنَّا أَرْسَلْنَا الشَّياطِينَ عَلَى الْكافِرِينَ تَؤُزُّهُمْ أَزًّا ‹ 83 › فَلا تَعْجَلْ عَلَيْهِمْ إِنَّما نَعُدُّ لَهُمْ عَدًّا ‹ 84 › يَوْمَ نَحْشُرُ الْمُتَّقِينَ إِلَى الرَّحْمنِ وَفْداً ‹ 85 › وَنَسُوقُ الْمُجْرِمِينَ إِلى جَهَنَّمَ وِرْداً ‹ 86 › لا يَمْلِكُونَ الشَّفاعَةَ إِلَّا مَنِ اتَّخَذَ عِنْدَ الرَّحْمنِ عَهْداً ‹ 87 ›\r\n\r\nترجمه :\r\n83 - آيا نديدى كه ما شياطين را به سوى كافران فرستاديم تا آنها را شديدا تحريك كنند .\r\n84 - بنا بر اين در باره آنها عجله مكن ما آنها ( و اعمالشان ) را دقيقا شماره خواهيم كرد .\r\n85 - در آن روز كه پرهيزگاران را به سوى خداوند رحمان ( و پاداشهاى او ) راهنمايى مىكنيم .\r\n86 - و مجرمان را ( همچون شتران تشنه كامى كه به سوى آبگاه مىروند ) به جهنم مىرانيم .\r\n87 - آنها هرگز مالك شفاعت نيستند مگر كسى كه نزد خداوند رحمان عهد و پيمانى دارد .\r\n\r\nتفسير :\r\n\r\nچه كسانى صلاحيت شفاعت دارند ؟\r\nبا توجه به بحثى كه در آيات گذشته پيرامون مشركان ذكر شد آيات مورد بحث در حقيقت اشاره به بعضى از علل انحراف آنها و سپس عاقبت و سرانجام شومشان مىكند ، و اين حقيقت را نيز به ثبوت مىرساند كه معبودها نه تنها مايه\r\n","description":"","footnote":"","page_name":" 131 ","page_number":131},
  {"content":"\r\nعزتشان نبودند بلكه مايه بدبختى و ذلتشان گشتند .\r\nنخست مىگويد : « آيا نديدى كه ما شياطين را به سوى كافران فرستاديم كه آنها را در راه غلطشان تحريك بلكه زير و رو مىكند » ( * ( أَ لَمْ تَرَ أَنَّا أَرْسَلْنَا الشَّياطِينَ عَلَى الْكافِرِينَ تَؤُزُّهُمْ أَزًّا ) * ) .\r\n« از » چنان كه راغب در مفردات مىگويد در اصل به معنى جوشش ديك و زير و رو شدن محتواى آن به هنگام شدت غليان است و در اينجا كنايه از آنست كه شياطين آن چنان بر آنها مسلط مىشوند كه در هر مسير و به هر شكلى بخواهند آنان را به حركت در مىآورند ، و زير و رو مىكنند ! .\r\nبديهى است - و بارها هم گفته‌ايم - كه تسلط شياطين بر انسانها يك تسلط اجبارى و ناآگاه نيست ، بلكه اين انسان است كه به شياطين اجازه ورود به درون قلب و جان خود مىدهد ، بند بندگى آنها را بر گردن مىنهد و اطاعتشان را پذيرا مىشود ، همانگونه كه قرآن در آيه 100 سوره نحل مىگويد : إِنَّما سُلْطانُه عَلَى الَّذِينَ يَتَوَلَّوْنَه وَالَّذِينَ هُمْ بِه مُشْرِكُونَ : « تسلط شيطان تنها بر كسانى است كه ولايت او را پذيرا گشته ، و او را بت و معبود خود ساخته‌اند » .\r\nسپس روى سخن را به پيامبر ص كرده مىگويد : « در باره آنها عجله مكن ما تمام اعمال آنها را دقيقا شماره و احصا مىكنيم » ( * ( فَلا تَعْجَلْ عَلَيْهِمْ إِنَّما نَعُدُّ لَهُمْ عَدًّا ) * ) .\r\nو همه را براى آن روز كه دادگاه عدل الهى تشكيل مىشود ، ثبت و ضبط خواهيم كرد .\r\nاين احتمال نيز در تفسير آيه وجود دارد كه منظور از شمردن ايام عمر ، بلكه نفسهاى آنها است ، يعنى مدت بقاء آنها كوتاه است و تحت شماره و عدد مىباشد ، زيرا معدود بودن چيزى معمولا كنايه از كم و كوتاه بودن آنست .\r\n","description":"","footnote":"","page_name":" 132 ","page_number":132},
  {"content":"\r\nدر روايتى از امام صادق ع در تفسير « * ( إِنَّما نَعُدُّ لَهُمْ عَدًّا ) * » چنين ميخوانيم :\r\nاز يكى از دوستان خود سؤال فرمود : به عقيده تو منظور پروردگار از اين آيه شمردن چه چيز است ؟ او در پاسخ عرض كرد : عدد روزها ، امام فرمود : پدران و مادران هم حساب روزهاى عمر فرزندان را دارند ،\r\nو لكنه عدد الانفاس :\r\n« منظور شمارش عدد نفسهاست » ! ( 1 ) اين تعبير امام ممكن است اشاره به تفسير اول يا تفسير دوم و يا هر دو تفسير باشد .\r\nبه هر حال دقت در محتواى اين آيه انسان را تكان مىدهد ، چرا كه ثابت مىكند همه چيز ما حتى نفسهاى ما روى حساب و تحت شماره است ، و بايد روزى پاسخگوى همه آنها باشيم .\r\nسپس مسير نهايى « متقين » و « مجرمين » را در عباراتى كوتاه و گويا چنين بيان مىكند « همه اين اعمال را براى روزى ذخيره كرده‌ايم كه پرهيزگاران را دستجمعى با عزت و احترام به سوى خداوند رحمان ، به سوى بهشت و پاداشهاى او راهنمايى مىكنيم » ( * ( يَوْمَ نَحْشُرُ الْمُتَّقِينَ إِلَى الرَّحْمنِ وَفْداً ) * ) .\r\n« وفد » ( بر وزن وعد ) در اصل به معنى هيئت يا گروهى است كه براى حل مشكلاتشان نزد بزرگان مىروند و مورد احترام و تكريم قرار مىگيرند ، بنا بر اين بطور ضمنى مفهوم احترام را در بردارد و شايد به همين جهت است كه در بعضى از روايات مىخوانيم پرهيزگاران بر مركبهاى راهوارى سوار مىشوند و با احترام فراوان به بهشت مىروند .\r\nامام صادق ع مىفرمايد : على ع تفسير اين آيه را از پيامبر ص جويا شد ( * ( يَوْمَ نَحْشُرُ الْمُتَّقِينَ إِلَى الرَّحْمنِ وَفْداً ) * ) فرمود :\r\nيا على الوفد لا يكون\r\n\r\n","description":"","footnote":"\r\n( 1 ) نور الثقلين جلد 3 صفحه 357 .\r\n","page_name":" 133 ","page_number":133},
  {"content":"\r\nالا ركبانا اولئك رجال اتقوا اللَّه عز و جل ، فاحبهم و اختصهم و رضى اعمالهم فسماهم متقين :\r\n« اى على ! وفد ، حتما به كسانى مىگويند كه سوار بر مركبند آنها افرادى هستند كه تقوا و پرهيزگارى را پيشه ساختند ، خدا آنها را دوست داشت و آنان را مخصوص خود گردانيد ، و از اعمالشان خوشنود شد ، و نام متقين بر آنها گذارد . . . » ( 1 )\r\nجالب توجه اينكه در آيه فوق مىخوانيم : پرهيزگاران را به سوى خداى رحمان مىبرد ، در حالى كه در آيه بعد سخن از « راندن » مجرمان به جهنم است آيا مناسبتر اين نبود كه به جاى رحمان در اينجا « جنت » گفته شود ؟ ولى اين تعبير در حقيقت اشاره به نكته مهمى دارد و آن اينكه پرهيزكاران بالاتر از بهشت را در آنجا مىيابند ، به مقام قرب خدا و جلوه‌هاى خاص او نزديك مىشوند ، و رضايت او كه برترين بهشت است درك مىكنند ( تعبيراتى كه در حديث فوق از پيامبر ص خوانديم نيز اشاراتى به همين معنى دارد ) .\r\nسپس مىگويد در مقابل « مجرمان را در حالى كه تشنه كامند به سوى جهنم مىرانيم » ( * ( وَنَسُوقُ الْمُجْرِمِينَ إِلى جَهَنَّمَ وِرْداً ) * ) .\r\nهمانگونه كه شتران تشنه را به سوى آبگاه مىرانند ، منتها در اينجا آبى نيست بلكه آتش است .\r\nبايد توجه داشت كه كلمه « ورد » به معنى گروه انسانها يا حيواناتى است كه وارد آبگاه مىشوند ، و از آنجا كه چنين گروهى حتما تشنه‌اند مفسران اين تعبير را در اينجا به معنى تشنه كامان گرفته‌اند .\r\nچقدر فاصله است ميان كسانى كه آنها را با عزت و احترام به سوى خداوند رحمان مىبرند ، فرشتگان به استقبالشان مىشتابند و بر آنها سلام و درود مىفرستند\r\n\r\n","description":"","footnote":"\r\n( 1 ) نور الثقلين جلد 3 صفحه 359 .\r\n","page_name":" 134 ","page_number":134},
  {"content":"\r\nو گروهى كه آنها را همچون حيوانات تشنه كام به سوى آتش دوزخ مىرانند ، در حالى كه سر بزيرند و شرمسار و رسوا و بىمقدار ؟\r\nو اگر تصور كنند كه در آنجا از طريق شفاعت مىتوانند به جايى برسند ، بايد بدانند كه « آنها هرگز مالك شفاعت در آنجا نيستند » ( * ( لا يَمْلِكُونَ الشَّفاعَةَ ) * ) .\r\nنه كسى از آنها شفاعت مىكند ، و به طريق اولى قادر بر آن نيستند كه از كسى شفاعت كنند .\r\n« تنها كسانى مالك شفاعتند كه در نزد خداوند رحمان عهد و پيمانى دارند » ( * ( إِلَّا مَنِ اتَّخَذَ عِنْدَ الرَّحْمنِ عَهْداً ) * ) .\r\nتنها اين دسته‌اند كه مشمول شفاعت شافعان مىشوند و يا مقامشان از اين هم برتر است و توانايى دارند از گنهكارانى كه لايق شفاعتند شفاعت كنند .\r\n\r\nمعنى « عهد » چيست ؟\r\nدر اينكه منظور از عهد در آيه فوق كه مىگويد تنها كسانى مالك شفاعتند كه نزد خدا عهدى دارند ، چيست ؟ مفسران بحثهاى فراوانى كرده‌اند .\r\nبعضى گفته‌اند : « عهد » همان ايمان به پروردگار و اقرار به يگانگى او و تصديق پيامبران خدا است .\r\nبعضى ديگر گفته‌اند : « عهد » در اينجا به معنى شهادت به وحدانيت حق و بيزارى از كسانى است كه در برابر خدا پناهگاه و قدرتى قائلند و همچنين اميد نداشتن به غير « اللَّه » .\r\nامام صادق ع در پاسخ يكى از دوستانش كه از تفسير آيه فوق سؤال كرد فرمود :\r\nمن دان بولاية امير المؤمنين و الأئمة من بعده فهو العهد عند اللَّه :\r\n« كسى كه به ولايت امير مؤمنان و امامان اهل بيت بعد از او عقيده داشته باشد آن\r\n","description":"","footnote":"","page_name":" 135 ","page_number":135},
  {"content":"\r\nعهد نزد خداست » ( 1 ) در روايت ديگرى از پيامبر ص مىخوانيم :\r\nمن ادخل على مؤمن سرورا فقد سرنى و من سرنى فقد اتخذ عند اللَّه عهدا :\r\n« كسى كه سرور و شادى در دل مؤمنى ايجاد كند مرا مسرور كرده ، و هر كس مرا مسرور كند عهدى نزد خدا دارد . ( 2 )\r\nدر حديث ديگرى از پيامبر ص مىخوانيم كه محافظت بر عهد همان محافظت بر نمازهاى پنجگانه است . ( 3 )\r\nاز بررسى روايات فوق كه در منابع مختلف اسلامى آمده ، و همچنين كلمات مفسران بزرگ اسلام ، چنين نتيجه مىگيريم كه عهد نزد خدا - همانگونه كه از مفهوم لغوى آن استفاده مىشود - معنى وسيعى دارد كه هر گونه رابطه با پروردگار و معرفت و اطاعت او ، و همچنين ارتباط و پيوند با مكتب اولياى حق ، و هر گونه عمل صالح در آن جمع است ، هر چند در هر روايتى به بخشى از آن يا مصداق روشنى اشاره شده است .\r\nلذا در حديث ديگرى كه در بيان چگونگى وصيت كردن از پيامبر گرامى اسلام ص نقل شده تقريبا تمام مسائل اعتقادى جمع است ، آنجا كه فرمود :\r\nمسلمان بايد در آستانه مرگ چنين وصيت كند ، و بگويد : پروردگارا ! تويى كه خالق آسمانها و زمين هستى ، داناى پنهان و آشكارى ، رحمان و رحيمى من در اين دنيا با تو پيمان مىبندم و شهادت مىدهم كه معبودى جز تو نيست ، يگانه اى ، شريكى ندارى ، محمد بنده و فرستاده تو است ، بهشت حق است ، دوزخ حق است ، رستاخيز و حساب ، حق است ، تقدير و ميزان سنجش اعمال حق است\r\n\r\n","description":"","footnote":"\r\n( 1 ) نور الثقلين جلد 3 صفحه 362 .\r\n( 2 ) در المنثور ( طبق نقل الميزان ذيل آيه مورد بحث ) .\r\n( 3 ) همان مدارك .\r\n","page_name":" 136 ","page_number":136},
  {"content":"\r\nدين همانگونه است كه تو بيان كردى ، و اسلام همانست كه تو تشريع نمودى ، و سخن همانست كه تو گفته اى ، قرآن همان گونه است كه تو نازل كردى ، تو خداوند حق و آشكارى ، پروردگارا ! محمد ص را از ما به بهترين پاداشى پاداش ده و تحيت و سلام بر او و آلش بفرست .\r\nپروردگارا ! تو سرمايه من در مشكلاتى و يار من در شدتها ، تو ولى نعمت منى ، تو معبود من و معبود پدران منى ، به اندازه يك چشم بر هم زدن مرا به خود وامگذار كه اگر واگذارى به بديها نزديك ، و از نيكيها دور مىشوم اى خداى من ! تو مونس من در قبر باش و براى من عهدى قرار ده كه در روز قيامت آن را گشاده ببينم .\r\nسپس پيامبر ص فرمود : بعد از اعتراف به اين حقايق آنچه را كه لازم مىبيند وصيت مىكند و تصديق اين وصيت در سوره مريم است در آيه « * ( لا يَمْلِكُونَ الشَّفاعَةَ إِلَّا مَنِ اتَّخَذَ عِنْدَ الرَّحْمنِ عَهْداً ) * » اين است عهد و وصيت . . . » ( 1 )\r\nبديهى است منظور اين نيست كه مطالب فوق را به عربى و فارسى همچون اورادى بخواند يا بنويسد ، بلكه با تمام قلب به آن ايمان داشته باشد ايمانى كه آثارش در تمام برنامه زندگى او آشكار گردد .\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n","page_name":" 137 ","page_number":137},
  {"content":"\r\n\r\n[ سوره مريم ‹ 19 › : آيات 88 تا 95 
  ]\r\nوَ قالُوا اتَّخَذَ الرَّحْمنُ وَلَداً ‹ 88 › لَقَدْ جِئْتُمْ شَيْئاً إِدًّا ‹ 89 › تَكادُ السَّماواتُ يَتَفَطَّرْنَ مِنْه وَتَنْشَقُّ الأَرْضُ وَتَخِرُّ الْجِبالُ هَدًّا ‹ 90 › أَنْ دَعَوْا لِلرَّحْمنِ وَلَداً ‹ 91 › وَما يَنْبَغِي لِلرَّحْمنِ أَنْ يَتَّخِذَ وَلَداً ‹ 92 ›\r\nإِنْ كُلُّ مَنْ فِي السَّماواتِ وَالأَرْضِ إِلَّا آتِي الرَّحْمنِ عَبْداً ‹ 93 › لَقَدْ أَحْصاهُمْ وَعَدَّهُمْ عَدًّا ‹ 94 › وَكُلُّهُمْ آتِيه يَوْمَ الْقِيامَةِ فَرْداً ‹ 95 ›\r\n\r\nترجمه :\r\n88 - آنها گفتند خداوند رحمن فرزندى براى خود اختيار كرده ! 89 - چه سخن زشت و زننده اى آورديد .\r\n90 - نزديك است آسمانها بخاطر اين سخن از هم متلاشى گردد ، و زمين شكافته شود و كوه‌ها به شدت فرو ريزد ! 91 - از اين رو كه براى خداوند رحمن فرزندى ادعا كردند .\r\n","description":"","footnote":"","page_name":" 138 ","page_number":138},
  {"content":"\r\n92 - و هرگز سزاوار نيست كه او فرزندى برگزيند .\r\n93 - تمام كسانى كه در آسمانها و زمين هستند بنده اويند .\r\n94 - همه آنها را احصا كرده و دقيقا شمرده است .\r\n95 - و همگى روز رستاخيز تك و تنها نزد او حاضر مىشوند .\r\n\r\nتفسير :\r\n\r\nخدا و فرزند داشتن ؟ ! !\r\nاز آنجا كه در آيات پيشين سخن از شرك و پايان كار مشركان بود ، در پايان بحث به يكى از شاخه‌هاى شرك يعنى اعتقاد به وجود فرزند براى خدا اشاره كرده و زشتى اين سخن را با قاطعترين بيان بازگو مىكند :\r\n« آنها گفتند خداوند رحمان فرزندى براى خود انتخاب كرده » ! ! ( * ( وَقالُوا اتَّخَذَ الرَّحْمنُ وَلَداً ) * ) .\r\nنه تنها مسيحيان عقيده داشتند حضرت « مسيح » ، فرزند حقيقى خدا است كه يهوديان نيز در باره « عزير » و بتپرستان در باره « فرشتگان » چنين اعتقادى داشتند و آنها را دختران خدا مىپنداشتند . ( 1 )\r\nآن گاه با لحنى كوبنده مىگويد : « چه سخن زشت و بزرگى آورديد » ( * ( لَقَدْ جِئْتُمْ شَيْئاً إِدًّا ) * ) .\r\n« اد » ( بر وزن ضد ) در اصل به معنى صداى زشت و ناهنجارى است كه بر اثر گردش شديد امواج صوتى در گلوى شتر به گوش مىرسد ، سپس به كارهاى بسيار زشت و وحشتناك اطلاق شده است .\r\nاز آنجا كه چنين نسبت ناروايى مخالف اصل توحيد است ، چرا كه خداوند\r\n\r\n","description":"","footnote":"\r\n( 1 ) در مورد « عزير » در آيه 30 سوره توبه ، و در مورد « فرشتگان » در ذيل آيه 19 سوره زخرف سخن به ميان آمده است .\r\n","page_name":" 139 ","page_number":139},
  {"content":"\r\nنه شبيه و مانندى دارد ، و نه نياز به فرزند ، و نه عوارض جسم و جسمانيت ، گويى تمام عالم هستى كه بر پايه توحيد بنا شده است از اين نسبت ناروا در وحشت و اضطراب فرو مىروند .\r\nلذا در آيه بعد اضافه مىكند « نزديك است آسمانها به خاطر اين سخن از هم متلاشى گردد و زمين شكافته شود و كوه‌ها به شدت فرو ريزد » ! ( * ( تَكادُ السَّماواتُ يَتَفَطَّرْنَ مِنْه وَتَنْشَقُّ الأَرْضُ وَتَخِرُّ الْجِبالُ هَدًّا ) * ) .\r\nباز براى تاكيد و بيان اهميت موضوع مىگويد : « به خاطر اينكه براى خداوند رحمان فرزندى ادعا كردند » ( * ( أَنْ دَعَوْا لِلرَّحْمنِ وَلَداً ) * ) .\r\nاينها در حقيقت خدا را به هيچوجه نشناخته‌اند و گرنه مىدانستند « هرگز براى خداوند رحمان ، سزاوار نيست كه فرزندى برگزيند » ( * ( وَما يَنْبَغِي لِلرَّحْمنِ أَنْ يَتَّخِذَ وَلَداً ) * ) .\r\nانسان فرزند را براى يكى از چند چيز مىخواهد :\r\nيا به خاطر اين است كه عمر او پايان مىپذيرد ، براى بقاء نسل خود نياز به توليد مثل دارد .\r\nيا كمك و يار و ياورى مىطلبد ، چرا كه نيرويش محدود است .\r\nيا از تنهايى وحشت دارد ، مونسى براى تنهايى مىجويد .\r\nيا به هنگام پيرى و ناتوانى ، يار و كمككارى جوان مىخواهد .\r\nاما هيچيك از اين مفاهيم در باره خدا معنى ندارد ، نه قدرتش محدود است ، نه حيات او پايان مىگيرد ، نه ضعف و سستى در وجود او راه دارد و نه احساس تنهايى و نه نياز .\r\nاز اين گذشته داشتن فرزند ، نشانه جسم بودن و همسر داشتن است و همه\r\n","description":"","footnote":"","page_name":" 140 ","page_number":140},
  {"content":"\r\nاين معانى از ذات پاك او دور است .\r\nبه همين دليل در آيه بعد مىگويد : « تمام كسانى كه در آسمانها و زمين هستند بنده اويند و سر بر فرمانش » ( * ( إِنْ كُلُّ مَنْ فِي السَّماواتِ وَالأَرْضِ إِلَّا آتِي الرَّحْمنِ عَبْداً ) * ) .\r\nو با اينكه همه بندگان جان و دل بر كف او هستند ، نيازى به اطاعت و فرمانبردارى آنها ندارد بلكه آنها هستند كه نيازمندند .\r\n« او همه آنها را شماره كرده است و دقيقا تعداد آنها را مىداند » ( * ( لَقَدْ أَحْصاهُمْ وَعَدَّهُمْ عَدًّا ) * ) .\r\nيعنى هرگز تصور نكنيد كه با وجود اينهمه بندگان چگونه ممكن است حساب آنها را داشته باشد ، علم او بقدرى وسيع و گسترده است كه نه تنها شماره آنها را دارد بلكه از تمام خصوصيات آنها آگاه است ، نه از حوزه حكومت او مىتوانند بگريزند و نه چيزى از اعمالشان بر او مكتوم است .\r\nو همه آنها روز رستاخيز تك و تنها در محضر او حاضر مىشوند « ( * ( وَكُلُّهُمْ آتِيه يَوْمَ الْقِيامَةِ فَرْداً ) * ) .\r\nبنا بر اين هم مسيح ، هم عزير ، هم فرشتگان و هم تمامى انسانها مشمول اين حكم عمومى او هستند با اين حال چه نازيبا است كه فرزندى براى او قائل شويم ، و چه اندازه ذات پاك او را از اوج عظمت به پائين مىآوريم و صفات جلال و جمال او را انكار مىكنيم اگر نسبت فرزندى به او بدهيم . ( 1 )\r\n\r\n","description":"","footnote":"\r\n( 1 ) در باره نفى فرزند از خدا در جلد اول ذيل آيه 116 بقره ، و در جلد هشتم ذيل آيه 68 نيز بحث كرده‌ايم .\r\n","page_name":" 141 ","page_number":141},
  {"content":"\r\n\r\nنكته‌ها :\r\n\r\n1 - هنوز هم او را فرزند خدا مىپندارند !\r\nآنچه در آيات فوق خوانديم با قاطعترين كلمات ، فرزند را از خدا نفى مىكند ، اين آياتى است مربوط به چهارده قرن قبل ، در حالى كه امروز و در دنياى علم و دانش هنوز بسيارند كسانى كه مسيح ع را فرزند خدا مىپندارند ، نه فرزند مجازى كه فرزند حقيقى ! و اگر در پاره اى از نوشته‌ها كه جنبه تبليغى دارد و مخصوص محيطهاى اسلامى تنظيم شده ، اين فرزند را فرزند تشريفاتى و مجازى معرفى مىكنند به هيچوجه با متون اصلى كتب اعتقادى آنها سازگار نيست .\r\nاين امر منحصر به فرزند بودن مسيح ع نيست ، در ارتباط با مساله تثليث كه مسلما به معنى خدايان سه گانه است و جزء اعتقادات حتمى آنها است چون مسلمانان از شنيدن چنين سخن شركآميزى وحشت مىكنند ، لحن خود را در محيطهاى اسلامى تغيير داده و به نوعى از تشبيه و مجاز آن را توجيه مىكنند .\r\n( براى توضيح بيشتر به قاموس كتاب مقدس در مورد « مسيح » و « اقانيم سه گانه » مراجعه فرمائيد ) .\r\n\r\n2 - چگونه آسمانها متلاشى مىشود ؟\r\nاينكه در آيات فوق خوانديم : « نزديك است آسمانها از اين نسبت ناروا متلاشى شوند ، و زمينها از هم بشكافند و كوه‌ها فرو ريزند » يا اشاره به اين است كه بر اساس تعبيرات قرآن مجيد مجموعه عالم هستى داراى يك نوع حيات و درك و شعور است ، و آياتى همچون آيه 74 سوره بقره و إِنَّ مِنْها لَما يَهْبِطُ مِنْ خَشْيَةِ اللَّه : « بعضى از سنگها از ترس خدا از كوه‌ها فرو مىغلطند » و آيه 21 سوره حشر لَوْ أَنْزَلْنا هذَا الْقُرْآنَ عَلى جَبَلٍ لَرَأَيْتَه خاشِعاً مُتَصَدِّعاً مِنْ خَشْيَةِ اللَّه :\r\n« اگر اين قرآن را بر كوه‌ها نازل مىكرديم از ترس خدا خاشع مىشدند و از\r\n","description":"","footnote":"","page_name":" 142 ","page_number":142},
  {"content":"\r\nهم شكافته « شاهد بر آن مىباشد .\r\nاين نسبت ناروا به ساحت قدس پروردگار همه جهان را در وحشت عميق فرو مىبرد .\r\nيا كنايه از زشتى فوق العاده آنست و نظير اين كنايه در زبان عرب و زبان فارسى كم نيست كه مىگوئيم كارى كردى كه گويى آسمان و زمين را بر سر من كوبيدند .\r\nبه خواست خدا در اين زمينه ذيل آيات مناسب باز هم بحث خواهيم كرد .\r\n\r\n[ سوره مريم ‹ 19 › : آيات 96 تا 98 
  ]\r\nإِنَّ الَّذِينَ آمَنُوا وَعَمِلُوا الصَّالِحاتِ سَيَجْعَلُ لَهُمُ الرَّحْمنُ وُدًّا ‹ 96 › فَإِنَّما يَسَّرْناه بِلِسانِكَ لِتُبَشِّرَ بِه الْمُتَّقِينَ وَتُنْذِرَ بِه قَوْماً لُدًّا ‹ 97 › وَكَمْ أَهْلَكْنا قَبْلَهُمْ مِنْ قَرْنٍ هَلْ تُحِسُّ مِنْهُمْ مِنْ أَحَدٍ أَوْ تَسْمَعُ لَهُمْ رِكْزاً ‹ 98 ›\r\n\r\nترجمه :\r\n96 - كسانى كه ايمان آورده و عمل صالح انجام داده‌اند خداوند رحمن محبت آنها را در دلها مىافكند .\r\n97 - ما قرآن را بر زبان تو آسان ساختيم تا پرهيزكاران را بوسيله آن بشارت دهى و دشمنان سرسخت را انذار كنى .\r\n98 - چه بسيار اقوام ( بىايمان و گنهكارى ) را قبل از آنها هلاك كرديم آيا احدى از آنها را احساس مىكنى يا كمترين صدايى از آنان مىشنوى .\r\n","description":"","footnote":"","page_name":" 143 ","page_number":143},
  {"content":"\r\n\r\nتفسير : ايمان سرچشمه محبوبيت !\r\nدر سه آيه فوق كه پايانگر سوره مريم است باز هم سخن از مؤمنان با ايمان و نيز ظالمان و ستمگران بىايمان ، و سخن از قرآن و بشارتها و انذارهاى آنست ، و در حقيقت عصاره اى است از بحثهاى پيشين با نكته‌هاى تازه .\r\nنخست مىفرمايد : « كسانى كه ايمان آوردند و عمل صالح انجام دادند خداوند رحمان محبت آنان را در دلها مىافكند » ( * ( إِنَّ الَّذِينَ آمَنُوا وَعَمِلُوا الصَّالِحاتِ سَيَجْعَلُ لَهُمُ الرَّحْمنُ وُدًّا ) * ) .\r\nبعضى از مفسران اين آيه را مخصوص امير مؤمنان على ع و بعضى شامل همه مؤمنان دانسته‌اند .\r\nبعضى گفته‌اند منظور اين است كه خداوند محبت آنان را در دلهاى دشمنانشان مىافكند ، و اين محبت رشته اى مىشود در گردنشان كه آنها را به سوى ايمان مىكشاند .\r\nبعضى ديگر آن را به معنى محبت مؤمنان نسبت به يكديگر كه باعث قدرت و قوت و وحدت كلمه مىشود دانسته‌اند .\r\nبعضى آن را اشاره به دوستى مؤمنان نسبت به يكديگر در آخرت دانسته ، و مىگويند آنها آن چنان به يكديگر علاقه پيدا مىكنند كه از ديدار هم برترين شادى و سرور به آنان دست مىدهد .\r\nولى اگر با وسعت نظر به مفاهيم وسيع آيه بينديشيم خواهيم ديد كه همه اين تفسيرها در مفهوم آيه جمع است بىآنكه با هم تضادى داشته باشند .\r\nو نكته اصلى آن اين است كه : « ايمان و عمل صالح » جاذبه و كشش فوق - العاده اى دارد ، اعتقاد به يگانگى خدا و دعوت پيامبران كه بازتابش در روح و فكر و گفتار و كردار انسان به صورت اخلاق عاليه انسانى ، تقوا و پاكى و درستى\r\n","description":"","footnote":"","page_name":" 144 ","page_number":144},
  {"content":"\r\nو امانت و شجاعت و ايثار و گذشت ، تجلى كند ، همچون نيروهاى عظيم مغناطيس كشيده و رباينده است .\r\nحتى افراد ناپاك و آلوده از پاكان لذت مىبرند ، و از ناپاكانى همچون خود متنفرند ، به همين دليل هنگامى كه فى المثل مىخواهند همسر يا شريكى انتخاب كنند تاكيد دارند كه طرف آنها پاك و نجيب و امين و درستكار باشد .\r\nاين طبيعى است و در حقيقت نخستين پاداشى است كه خدا به مؤمنان و صالحان مىدهد كه دامنه اش از دنيا به سراى ديگر نيز كشيده مىشود .\r\nبا چشم خود بسيار ديده‌ايم اين گونه افراد پاك هنگامى كه چشم از جهان مىبندند ، ديده‌ها براى آنها گريان مىشود ، هر چند ظاهرا پست و مقام اجتماعى نداشته باشند ، همه مردم جاى آنها را خالى مىبينند ، همه خود را در عزاى آنها شريك محسوب مىدارند .\r\nاما اينكه بعضى آن را در باره امير مؤمنان على ع دانسته و در روايات بسيارى به آن اشاره شده بدون شك درجه عالى و مرحله بالاى آن ، ويژه آن امام متقين است ، ( و در نكته‌ها از اين روايات مشروحا بحث خواهيم كرد ) ولى اين مانع از آن نخواهد بود كه در مراحل ديگر همه مؤمنان و صالحان از طعم اين محبت و محبوبيت در افكار عمومى بچشند ، و از اين مودت الهى سهمى ببرند ، و نيز مانع از آن نخواهد بود كه دشمنان نيز در دل خود احساس محبت و احترام نسبت به آنها كنند .\r\nجالب اينكه در حديثى از پيامبر ص مىخوانيم :\r\nان اللَّه اذا احب عبدا دعا جبرئيل ، فقال يا جبرئيل انى احب فلانا فاحبه ، قال فيحبه جبرئيل ثم ينادى فى اهل السماء ان اللَّه يحب فلانا فاحبوه ، قال فيحبه اهل السماء ثم يوضع له القبول فى الارض ! و ان اللَّه اذا ابغض عبدا دعا جبرئيل ، فقال يا جبرئيل انى ابغض فلانا فابغضه ، قال فيبغضه جبرئيل ، ثم ينادى فى اهل السماء ان اللَّه يبغض فلانا\r\n","description":"","footnote":"","page_name":" 145 ","page_number":145},
  {"content":"\r\nفابغضوه ، قال فيبغضه اهل السماء ثم يوضع له البغضاء فى الارض !\r\n« هنگامى كه خداوند كسى از بندگانش را دوست دارد به فرشته بزرگش جبرئيل مىگويد من فلان كس را دوست دارم او را دوست بدار ، جبرئيل او را دوست خواهد داشت ، سپس در آسمانها ندا مىدهد كه اى اهل آسمان ! خداوند فلان كس را دوست دارد او را دوست داريد ، و به دنبال آن همه اهل آسمان او را دوست مىدارند ، سپس پذيرش اين محبت در زمين منعكس مىشود .\r\nو هنگامى كه خداوند كسى را دشمن بدارد به جبرئيل مىگويد من از او متنفرم ، او را دشمن بدار ، جبرئيل او را دشمن مىدارد ، سپس در ميان اهل آسمانها ندا مىدهد كه خداوند از او متنفر است او را دشمن داريد ، همه اهل آسمانها از او متنفر مىشوند ، سپس انعكاس اين تنفر در زمين خواهد بود » . ( 1 )\r\nاين حديث پر معنى نشان مىدهد كه ايمان و عمل صالح بازتابى دارد به وسعت عالم هستى ، و شعاع محبوبيت حاصل از آن تمام پهنه آفرينش را فرا مىگيرد ، ذات پاك خداوند چنين كسانى را دوست دارد ، نزد همه اهل آسمان محبوبند ، و اين محبت در قلوب انسانهايى كه در زمين هستند پرتوافكن مىشود .\r\nراستى چه لذتى از اين بالاتر كه انسان احساس كند محبوب همه پاكان و نيكان عالم هستى است ؟ و چه دردناك است كه انسان احساس كند زمين و آسمان فرشته‌ها و انسانهاى با ايمان همه از او متنفر و بيزارند .\r\nسپس به « قرآن » كه سرچشمه پرورش ايمان و عمل صالح است اشاره كرده مىگويد « ما قرآن را بر زبان تو آسان ساختيم ، تا پرهيزگاران را بوسيله آن بشارت دهى ، و دشمنان سرسخت و لجوج را انذار كنى »\r\n\r\n","description":"","footnote":"\r\n( 1 ) اين حديث در بسيارى از منابع معروف حديث و همچنين بسيارى از كتب تفسير آمده است ، ولى ما متنى را انتخاب كرديم كه در تفسير « فى ظلال » جلد پنجم صفحه 454 از « احمد » و « مسلم » و « بخارى » نقل شده .\r\n","page_name":" 146 ","page_number":146},
  {"content":"\r\n( * ( فَإِنَّما يَسَّرْناه بِلِسانِكَ لِتُبَشِّرَ بِه الْمُتَّقِينَ وَتُنْذِرَ بِه قَوْماً لُدًّا ) * ) .\r\n« لد » ( با ضم لام و تشديد دال ) جمع « الد » ( بر وزن عدد ) به معنى دشمنى است كه خصومت شديد دارد ، و به كسانى گفته مىشود كه در دشمنى كردن متعصب ، لجوج و بىمنطقند .\r\nآخرين آيه به عنوان دلدارى به پيامبر ص و مؤمنان ( مخصوصا با توجه به اين نكته كه اين سوره در مكه نازل شده و در آن روز مسلمانان ، سخت تحت فشار بودند ) و نيز به عنوان تهديد و هشدار به همه دشمنان عنود و لجوج مىگويد :\r\n« چه بسيار اقوام بىايمان و گنهكارى را كه قبل از اينها هلاك و نابود كرديم آن چنان محو و نابود شدند كه اثرى از آنها باقى نماند ، آيا تو اى پيامبر ! احدى از آنها را احساس مىكنى ؟ يا كمترين صدايى از آنان مىشنوى » ؟ ( * ( وَكَمْ أَهْلَكْنا قَبْلَهُمْ مِنْ قَرْنٍ هَلْ تُحِسُّ مِنْهُمْ مِنْ أَحَدٍ أَوْ تَسْمَعُ لَهُمْ رِكْزاً ) * ) .\r\n« ركز » به معنى صداى آهسته است ، و به چيزهايى كه در زير زمين پنهان مىكنند « ركاز » گفته مىشود ، يعنى اين اقوام ستمگر و دشمنان سرسخت حق و حقيقت آن چنان درهم كوبيده شدند كه حتى صداى آهسته اى از آنان به گوش نمىرسد .\r\n\r\nنكته‌ها :\r\n\r\n1 - محبت على ( ع ) در دلهاى مؤمنان\r\nدر بسيارى از كتب حديث و تفسير اهل تسنن ( علاوه بر شيعه ) روايات متعددى در شان نزول آيه ( * ( إِنَّ الَّذِينَ آمَنُوا وَعَمِلُوا الصَّالِحاتِ سَيَجْعَلُ لَهُمُ الرَّحْمنُ وُدًّا ) * ) از پيامبر اكرم ص نقل شده است كه نشان مىدهد نخستين بار اين آيه در مورد على ع نازل گرديده است ، از جمله « علامه زمخشرى » در كشاف و « سبط ابن الجوزى » در تذكره و « گنجى شافعى » و « قرطبى » در تفسير\r\n","description":"","footnote":"","page_name":" 147 ","page_number":147},
  {"content":"\r\nمشهورش و « محب الدين طبرى » در ذخائر العقبى و « نيشابورى » در تفسير معروف خود ، و « ابن صباغ مالكى » در فصول المهمه و « سيوطى » در در المنثور و « هيثمى » در صواعق المحرقه ، و « آلوسى » در روح المعانى را مىتوان نام برد از جمله :\r\n1 - « ثعلبى » در تفسير خود از « براء بن عازب » چنين نقل مىكند :\r\nرسول خدا ص به على ع فرمود :\r\nقل اللهم اجعل لى عندك عهدا ، و اجعل لى فى قلوب المؤمنين مودة ، فانزل اللَّه تعالى : * ( إِنَّ الَّذِينَ آمَنُوا وَعَمِلُوا الصَّالِحاتِ سَيَجْعَلُ لَهُمُ الرَّحْمنُ وُدًّا ) * :\r\n« بگو خداوندا ! براى من عهدى نزد خودت قرار ده ، و در دلهاى مؤمنان مودت مرا بيفكن ، در اين هنگام ، آيه * ( إِنَّ الَّذِينَ آمَنُوا . . . ) * نازل گرديد » . ( 1 )\r\nعين همين عبارت يا با كمى اختلاف در بسيارى از كتب ديگر آمده است .\r\n2 - در بسيارى از كتب اسلامى اين معنى از ابن عباس نقل شده كه مىگويد :\r\nنزلت فى على بن ابى طالب « * ( إِنَّ الَّذِينَ آمَنُوا وَعَمِلُوا الصَّالِحاتِ سَيَجْعَلُ لَهُمُ الرَّحْمنُ وُدًّا ) * » قال محبة فى قلوب المؤمنين ، يعنى : آيه * ( إِنَّ الَّذِينَ آمَنُوا . . . ) *\r\nدر باره على بن ابى طالب ع نازل گرديده ، و معنى آن اين است خدا محبت او را در دلهاى مؤمنان قرار مىدهد » . ( 2 )\r\n3 - در كتاب « صواعق » از « محمد بن حنفيه » در تفسير اين آيه چنين نقل مىكند : لا يبقى مؤمن الا و فى قلبه ود لعلى و لأهل بيته : « هيچ فرد با ايمانى پيدا نمىشود مگر اينكه در درون قلبش ، محبت على و خاندان او است » . ( 3 )\r\n4 - شايد به همين دليل در روايت صحيح و معتبر از خود امير مؤمنان على ع چنين نقل شده :\r\nلو ضربت خيشوم المؤمن بسيفى هذا على ان يبغضنى ما ابغضنى و لو صببت الدنيا بجماتها على المنافق على ان يحبنى ما احبنى و ذلك انه قضى فانقضى على لسان النبى الامى انه قال لا يبغضك مؤمن و لا يحبك منافق :\r\n« اگر با اين شمشيرم بر بينى مؤمن بزنم كه مرا دشمن دارد هرگز\r\n\r\n","description":"","footnote":"\r\n( 1 ) و ( 2 ) طبق نقل احقاق الحق جلد 3 صفحه 83 تا 86 .\r\n( 3 ) همان مدرك .\r\n","page_name":" 148 ","page_number":148},
  {"content":"\r\nدشمن نخواهد داشت ، و اگر تمام دنيا ( و نعمتهايش ) را در كام منافق فرو ريزم كه مرا دوست دارد ، دوست نخواهد داشت ، اين به خاطر آنست كه پيامبر ص به صورت يك حكم قاطع به من فرموده است : اى على ! هيچ مؤمنى تو را دشمن نخواهد داشت و هيچ منافقى محبت تو را در دل نخواهد گرفت » ! ( 1 ) 5 - در حديثى از امام صادق ع مىخوانيم : كه پيامبر ص در آخر نماز خود با صداى بلند به طورى كه مردم مىشنيدند در حق امير مؤمنان على ع چنين دعا مىكرد :\r\nاللهم هب لعلى المودة فى صدور المؤمنين ، و الهيبة و العظمة فى صدور المنافقين فانزل اللَّه * ( إِنَّ الَّذِينَ آمَنُوا . . . ) *\r\n« خداوندا ! محبت على ع را در دلهاى مؤمنان بيفكن ، و همچنين هيبت و عظمت او را در دلهاى منافقان ، در اين هنگام آيه فوق و آيه بعد از آن نازل شد » . ( 2 )\r\nبه هر حال همانگونه كه در تفسير آيات فوق گفتيم ، نزول اين آيه در مورد على ع به عنوان يك نمونه اتم و اكمل است و مانع از تعميم مفهوم آن در مورد همه مؤمنان با سلسله مراتب ، نخواهد بود .\r\n\r\n2 - تفسير جمله « * ( يَسَّرْناه بِلِسانِكَ ) * »\r\n« يسرناه » از ماده « تيسير » به معنى تسهيل است ، خداوند در اين جمله مىفرمايد :\r\n« ما قرآن را بر زبان تو آسان كرديم تا پرهيزكاران را بشارت دهى و دشمنان سرسخت را انذار كنى » اين تسهيل ممكن است از جهات مختلف بوده باشد :\r\n1 - از اين نظر كه قرآن ، عربى فصيح و روانى است كه آهنگ آن در گوشها دلانگيز ، و تلاوت آن بر زبانها آسان است .\r\n2 - از نظر اينكه خداوند آن چنان تسلطى به پيامبرش بر آيات قرآن ، داده بود كه به آسانى و در همه جا و براى حل هر مشكل ، از آن استفاده مىكرد و پيوسته\r\n\r\n","description":"","footnote":"\r\n( 1 ) روح المعانى جلد 16 صفحه 130 و مجمع البيان جلد 6 صفحه 533 ، و همچنين نهج البلاغه كلمات قصار كلمه 45 .\r\n( 2 ) نور الثقلين جلد 3 ص 363 .\r\n","page_name":" 149 ","page_number":149},
  {"content":"\r\nبر مؤمنان تلاوت مىنمود .\r\n3 - از نظر محتوا كه در عين عميق و پرمايه بودن درك آن سهل و ساده و آسان است ، اصولا آن همه حقايق بزرگ و برجسته كه در قالب اين الفاظ محدود با سهولت درك معانى ريخته شده ، خود نشانه اى است از آنچه در آيه فوق مىخوانيم كه بر اثر يك امداد الهى ، صورت گرفته است .\r\nدر سوره قمر در آيات متعدد اين جمله تكرار شده است وَلَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ : « ما قرآن را براى تذكر و يادآورى آسان كرديم آيا پندگيرنده اى هست » .\r\nپروردگارا ! قلب ما را به نور ايمان ، و تمام وجود ما را به نور عمل صالح روشن فرما ، ما را دوستدار مؤمنان و صالحان ، مخصوصا امام المتقين امير مؤمنان على ع بدار ، و محبت ما را نيز در دلهاى همه مؤمنان بيفكن .\r\nبار الها ! جامعه بزرگ اسلامى ما كه با داشتن اينهمه نفرات و امكانات وسيع مادى و معنوى در چنگال دشمنان گرفتار ، و به خاطر پراكندگى و تفرقه صفوف ، ضعيف و ناتوان شده است در گرد مشعل ايمان و عمل صالح جمع بفرما .\r\nخداوندا همانگونه كه گردنكشان و جباران پيشين را چنان هلاك و محو و نابود كردى كه كوچكترين صدايى از آنها به گوش نمىرسد ، ابرقدرتهاى جبار زمان ما را نيز نابود كن ، شر آنها را از سر مستضعفان كوتاه فرما و قيام مؤمنان را بر ضد اين مستكبران به پيروزى نهايى برسان .\r\nآمين يا رب العالمين پايان سوره مريم جمعه 23 : بهمن : 1360 17 : ع 2 : 1402\r\n","description":"","footnote":"","page_name":" 150 ","page_number":150},
  {"content":"\r\n\r\n‹ 20 › سوره طه اين سوره در مكه نازل شده و 135 آيه است\r\nجزء 16 قرآن مجيد\r\n","description":"","footnote":"","page_name":" 151 ","page_number":151},
  {"content":"\r\n\r\nفضيلت سوره طه\r\nروايات متعددى در باره عظمت و اهميت اين سوره در منابع اسلامى وارد شده است .\r\nاز پيامبر اكرم ص مىخوانيم « خداوند سوره طه و يس را قبل از آفرينش آدم به دو هزار سال براى فرشتگان بازگو كرده هنگامى كه فرشتگان اين بخش از قرآن را شنيدند گفتند :\r\nطوبى لامة ينزل هذا عليها ، و طوبى لاجواف تحمل هذا ، و طوبى لالسن تكلم بهذا :\r\n« خوشا به حال امتى كه اين سوره‌ها بر آنها نازل مىگردد ، خوشا به دلهايى كه اين آيات را در خود پذيرا مىشود ، و خوشا به زبانهايى كه اين آيات بر آن جارى مىگردد » ( 1 ) .\r\nدر حديث ديگرى از امام صادق ع مىخوانيم :\r\nلا تدعوا قراءة سورة طه ، فان اللَّه يحبها و يحب من قرأها ، و من ادمن قراءتها اعطاه اللَّه يوم القيامة كتابه بيمينه ، و لم يحاسبه بما عمل فى الاسلام ، و اعطى فى الآخرة من الاجر حتى يرضى :\r\n« تلاوت سوره طه را ترك نكنيد ، چرا كه خدا آن را دوست مىدارد و دوست مىدارد كسانى را كه آن را تلاوت كنند ، هر كس تلاوت آن را ادامه دهد خداوند در روز قيامت نامه اعمالش را به دست راستش مىسپارد و بدون حساب به بهشت مىرود ، و در آخرت آن قدر پاداش به او مىدهد كه راضى شود » ( 2 ) .\r\nدر حديث ديگرى از پيامبر ص مىخوانيم :\r\nمن قرأها اعطى يوم\r\n\r\n","description":"","footnote":"\r\n( 1 ) مجمع البيان جلد 7 صفحه 1 .\r\n( 2 ) تفسير نور الثقلين جلد سوم صفحه 367 .\r\n","page_name":" 152 ","page_number":152},
  {"content":"\r\nالقيامة ثواب المهاجرين و الانصار :\r\n« هر كس آن را بخواند در روز رستاخيز ثواب مهاجران و انصار نصيبش خواهد شد » ( 1 ) باز لازم مىدانيم اين حقيقت را تكرار كنيم كه اينهمه پاداشهاى عظيم كه براى تلاوت سوره‌هاى قرآن از پيامبر ص و ائمه ع به ما رسيده ، هرگز مفهومش اين نيست كه تنها با تلاوت ، اين همه نتيجه ، عائد انسان مىشود ، بلكه منظور تلاوتى است كه مقدمه انديشه باشد انديشه اى كه آثارش در تمام اعمال و گفتار انسان متجلى شود ، و اگر محتواى اجمالى اين سوره را در نظر بگيريم خواهيم ديد كه روايات فوق تناسب كاملى با محتواى اين سوره دارد .\r\n\r\nمحتواى سوره\r\n« سوره طه » به گفته همه مفسران در مكه نازل شده است ، محتواى آن نيز همانند ساير سوره‌هاى مكى است كه بيشتر سخن از « مبدء » و « معاد » مىگويد ، و نتائج توحيد و بدبختيهاى شرك را برمىشمرد .\r\nدر بخش اول : اين سوره اشاره كوتاهى به عظمت قرآن و بخشى از صفات جلال و جمال پروردگار است .\r\nبخش دوم : كه بيش از هشتاد آيه را در برمىگيرد از داستان موسى ع سخن مىگويد ، از آن زمان كه به نبوت مبعوث گرديد و سپس با فرعون جبار به مبارزه برخاست ، و پس از درگيريهاى فراوان او با دستگاه فرعونيان و مبارزه با ساحران و ايمان آوردن آنها خداوند به صورت اعجازآميز فرعون و فرعونيان را در دريا غرق كرد ، و موسى و مؤمنان را رهايى بخشيد .\r\nبعد ماجراى گوساله پرستى بنى اسرائيل و درگيرى هارون و موسى را با\r\n\r\n","description":"","footnote":"\r\n( 1 ) مجمع البيان جلد هفتم صفحه 1 .\r\n","page_name":" 153 ","page_number":153},
  {"content":"\r\nآنها بيان مىكند .\r\nدر سومين بخش : بخشهايى در باره معاد و قسمتى از خصوصيات رستاخيز آمده است .\r\nدر بخش چهارم : سخن از قرآن و عظمت آن است .\r\nو در بخش پنجم : سرگذشت آدم و حوا را در بهشت و سپس ماجراى وسوسه ابليس و سرانجام هبوط آنها را در زمين ، توصيف مىكند .\r\nو بالآخره در آخرين قسمت ، نصيحت و اندرزهاى بيدار كننده اى ، براى همه مؤمنان بيان مىدارد كه روى سخن در بسيارى از آن به پيامبر اسلام ص است .\r\n","description":"","footnote":"","page_name":" 154 ","page_number":154},
  {"content":"\r\n\r\n[ سوره طه ‹ 20 › : آيات 1 تا 8 
  ]\r\nبِسْمِ اللَّه الرَّحْمنِ الرَّحِيمِ\r\nطه ‹ 1 › ما أَنْزَلْنا عَلَيْكَ الْقُرْآنَ لِتَشْقى ‹ 2 › إِلَّا تَذْكِرَةً لِمَنْ يَخْشى ‹ 3 › تَنْزِيلًا مِمَّنْ خَلَقَ الأَرْضَ وَالسَّماواتِ الْعُلى ‹ 4 ›\r\nالرَّحْمنُ عَلَى الْعَرْشِ اسْتَوى ‹ 5 › لَه ما فِي السَّماواتِ وَما فِي الأَرْضِ وَما بَيْنَهُما وَما تَحْتَ الثَّرى ‹ 6 › وَإِنْ تَجْهَرْ بِالْقَوْلِ فَإِنَّه يَعْلَمُ السِّرَّ وَأَخْفى ‹ 7 › اللَّه لا إِله إِلَّا هُوَ لَه الأَسْماءُ الْحُسْنى ‹ 8 ›\r\n\r\nترجمه :\r\nبنام خداوند بخشنده بخشايشگر 1 - طه .\r\n2 - ما قرآن را بر تو نازل نكرديم كه خود را به زحمت بيفكنى .\r\n3 - فقط آن را براى يادآورى كسانى كه ( از خدا ) مىترسند نازل ساختيم .\r\n4 - اين قرآن از سوى كسى نازل شده كه خالق زمين و آسمانهاى بلند است .\r\n","description":"","footnote":"","page_name":" 155 ","page_number":155},
  {"content":"\r\n5 - او خداوندى است رحمن كه بر عرش مسلط است .\r\n6 - از آن اوست آنچه در آسمانها و زمين و ميان اين دو و در اعماق زمين وجود دارد .\r\n7 - اگر سخن آشكارا بگويى ( يا مخفى كنى ) او پنهانيها و حتى پنهانتر از آن را نيز مىداند ! 8 - او خداوندى است كه معبودى جز او نيست و براى او نامهاى نيك است .\r\n\r\nشان نزول :\r\nروايات فراوانى در شان نزول نخستين آيات فوق آمده كه از مجموع آنها استفاده مىشود ، پيامبر ص بعد از نزول وحى و قرآن ، عبادت بسيار مىكرد ، مخصوصا ايستاده به عبادت مشغول مىشد آن قدر كه پاهاى او متورم گرديد ، گاه براى آنكه بتواند به عبادت خود ادامه دهد ، سنگينى خود را بر يك پا قرار مىداد ، و گاه بر پاى ديگر ، گاه بر پاشنه پا مىايستاد و گاه بر انگشتان پا . ( 1 )\r\nآيات فوق نازل شد و به پيامبر ص دستور داد كه اينهمه رنج و ناراحتى بر خود تحميل نكند .\r\n\r\nتفسير :\r\n\r\nاين قدر خود را به زحمت نيفكن\r\nباز در آغاز اين سوره با حروف مقطعه ، روبرو مىشويم ، كه حس كنجكاوى انسان را برمىانگيزد ( * ( طه ) * ) .\r\nالبته ما در باره تفسير حروف مقطعه قرآن در آغاز سه سوره بحث كافى كرده‌ايم ( 2 ) .\r\nولى در اينجا لازم مىدانيم اين مطلب را اضافه كنيم : كه ممكن است همه\r\n\r\n","description":"","footnote":"\r\n( 1 ) براى آگاهى از اين روايات به تفسير نور الثقلين و در المنثور آغاز سوره طه مراجعه فرمائيد .\r\n( 2 ) سوره بقره جلد اول ، و آل عمران جلد دوم تفسير نمونه ، و اعراف جلد ششم .\r\n","page_name":" 156 ","page_number":156},
  {"content":"\r\nيا حد اقل قسمتى از اين حروف مقطعه ، داراى معانى و مفاهيم خاصى باشد ، درست همانند يك كلمه كه محتوايى در بردارد .\r\nاتفاقا در بسيارى از روايات و كلمات مفسران در آغاز اين سوره و سوره يس به چنين مطلبى برخورد مىكنيم كه : « * ( طه ) * » به معنى يا رجل ( اى مرد ) است ، و در پاره اى از اشعار عرب نيز به كلمه « طه » برخورد مىكنيم كه مفهومى شبيه « يا رجل » و يا نزديك به آن دارد كه بعضى از اين اشعار ممكن است مربوط به آغاز اسلام يا قبل از اسلام باشد . ( 1 )\r\nو بطورى كه يكى از آگاهان براى ما نقل كرد بعضى از دانشمندان غرب كه پيرامون مسائل اسلامى مطالعه مىكنند اين مطلب را به همه حروف مقطعه قرآن تعميم داده‌اند و معتقدند حروف مقطعه در آغاز هر سوره ، كلمه اى است ، داراى معنى خاص كه بعضى با گذشت زمان متروك مانده ، و بعضى به ما رسيده است ، و الا بعيد به نظر مىرسد كه مشركان عرب ، حروف مقطعه را بشنوند و مفهومى از آن درك نكنند و به سخريه و استهزاء برنخيزند ، در حالى كه در هيچيك از تواريخ ديده نشده كه اين بهانه جويان سبك مغز ، حروف مقطعه را دستاويز براى چنين عكس العملى كرده باشند .\r\nالبته اين نظر را به طور كلى و در باره همه حروف مقطعه قرآن ، مشكل بتوان پذيرفت ، ولى در باره بعضى قابل قبول است و در منابع اسلامى نيز از آن بحث شده است .\r\nاين موضوع نيز جالب توجه است كه در حديثى از امام صادق ع مىخوانيم « طه » از اسامى پيامبر است و معنى آن يا طالب الحق ، الهادى اليه :\r\n« اى كسى كه طالب حقى ، و هدايت كننده به سوى آنى » .\r\nاز اين حديث چنين برمىآيد كه « طه » مركب از دو حرف رمزى است\r\n\r\n","description":"","footnote":"\r\n( 1 ) تفسير مجمع البيان ذيل آيه مورد بحث .\r\n","page_name":" 157 ","page_number":157},
  {"content":"\r\n« طا » اشاره به « طالب الحق » و « ها » اشاره به « هادى اليه » مىباشد ، مىدانيم استفاده از حروف رمزى و علائم اختصارى در زمان گذشته و حال ، فراوان بوده است ، مخصوصا در عصر ما بسيار مورد استفاده است .\r\nآخرين سخن در اين زمينه اينكه كلمه « طه » مانند « يس » بر اثر گذشت زمان ، تدريجا به صورت « اسم خاص » براى پيامبر اسلام ص درآمده است ، تا آنجا كه آل پيامبر ص را نيز « آل طه » مىگويند ، و از حضرت مهدى ع در دعاى ندبه « يا بن طه » تعبير شده است .\r\nسپس مىگويد « ما قرآن را بر تو نازل نكرديم كه خود را به زحمت بيفكنى » ( * ( ما أَنْزَلْنا عَلَيْكَ الْقُرْآنَ لِتَشْقى ) * ) .\r\nدرست است كه عبادت و جستجوى قرب پروردگار از طريق نيايش او ، از بهترين كارها است ، ولى هر كار حسابى دارد ، عبادت هم حساب دارد ، نبايد آن قدر بر خود تحميل كنى كه پاهايت متورم گردد و نيرويت براى تبليغ و جهاد كم شود .\r\nبايد توجه داشت كه « تشقى » از ماده « شقاوت » بر ضد « سعادت » است ، ولى همانگونه كه « راغب » در « مفردات » مىگويد : گاه مىشود كه اين ماده به معنى رنج و تعب مىآيد و در آيه فوق ، منظور همين معنى است همانگونه كه شان نزولها نيز حكايت از آن مىكند .\r\nدر آيه بعد هدف نزول قرآن را چنين شرح مىدهد : « ما قرآن را جز براى يادآورى كسانى كه از خدا مىترسند نازل نكرديم » ( * ( إِلَّا تَذْكِرَةً لِمَنْ يَخْشى ) * ) .\r\nتعبير به « تذكرة » از يك سو « و من يخشى » از سوى ديگر ، اشاره به واقعيت انكارناپذيرى دارد : تذكره و يادآورى نشان مىدهد كه خمير مايه\r\n","description":"","footnote":"","page_name":" 158 ","page_number":158},
  {"content":"\r\nهمه تعليمات الهى در درون جان انسان و سرشت او وجود دارد ، و تعليمات انبياء آن را بارور مىسازد آن چنان كه گويى مطلبى را يادآورى مىكند .\r\nنمىگوئيم تمام علوم و دانشها را انسان قبلا مىدانسته و از خاطر برده و نقش تعليم در اين جهان نقش يادآورى است ( آن چنان كه از افلاطون نقل مىكنند ) بلكه مىگوئيم مايه اصلى آنها در سرشت آدمى نهفته است ( دقت كنيد ) .\r\nتعبير « من يخشى » نشان مىدهد كه تا يك نوع احساس مسئوليت كه قرآن نام آن را « خشيت و ترس » گذاشته در آدمى نباشد ، پذيراى حقايق نخواهد شد چرا كه قابليت قابل هم در بارور شدن هر بذر و دانه اى شرط است ، و در حقيقت اين تعبير شبيه چيزى است كه در آغاز سوره بقره مىخوانيم « هُدىً لِلْمُتَّقِينَ » ( قرآن مايه هدايت پرهيزكاران است ) .\r\nسپس به معرفى خداوندى كه « نازل كننده قرآن » است مىپردازد ، تا از طريق شناخت او ، عظمت قرآن آشكارتر شود ، مىگويد : « اين قرآن از سوى كسى نازل شده است كه خالق زمين و آسمانهاى بلند و برافراشته است » ( * ( تَنْزِيلًا مِمَّنْ خَلَقَ الأَرْضَ وَالسَّماواتِ الْعُلى ) * ) . ( 1 )\r\nدر حقيقت اين توصيف ، اشاره به ابتدا و انتهاى نزول قرآن مىكند ، انتهاى آن زمين و ابتدايش آسمانها به معنى وسيع كلمه ، و اگر در اينجا كلمه « و ما بينهما » - مانند بعضى ديگر از آيات قرآن - اضافه نشده ، شايد به خاطر همين است كه هدف بيان ابتدا و انتها بوده است .\r\nبه هر حال خداوندى كه قدرت و تدبير و حكمتش پهنه آسمان و زمين را\r\n\r\n","description":"","footnote":"\r\n( 1 ) در اينكه « تنزيلا » از نظر اعراب چه محلى را دارد ، در ميان مفسران گفتگو است ، اما صحيحتر اين است كه « مفعول مطلق » باشد براى فعل مجهول محذوفى و در تقدير چنين بوده است « نزل تنزيلا ممن خلق الارض . . . » .\r\n","page_name":" 159 ","page_number":159},
  {"content":"\r\nفرا گرفته ، پيدا است اگر كتابى نازل كند چه اندازه پر محتوا و پر بار است .\r\nباز به معرفى پروردگار نازل كننده قرآن ادامه مىدهد و مىگويد : « او خداوندى است رحمان كه فيض رحمتش همه جا را فرا گرفته ، و بر عرش مسلط است » ( * ( الرَّحْمنُ عَلَى الْعَرْشِ اسْتَوى ) * ) .\r\nهمانگونه كه قبلا در تفسير آيه ثُمَّ اسْتَوى عَلَى الْعَرْشِ ( اعراف - 54 ) گفته‌ايم « عرش » در لغت به چيزى مىگويند كه داراى سقف است و گاهى به خود سقف و يا تختهاى پايه بلند مانند تختهاى سلاطين نيز عرش اطلاق مىشود .\r\nدر داستان « سليمان » ، مىخوانيم : أَيُّكُمْ يَأْتِينِي بِعَرْشِها : « كداميك از شما مىتوانيد تخت او ( بلقيس ) را براى من حاضر كنيد » ( نمل - 38 ) .\r\nبديهى است خداوند نه تختى دارد و نه حكومتى همانند حاكمان بشر ، بلكه منظور از « عرش خدا » مجموعه جهان هستى است كه تخت حكومت او محسوب مىشود .\r\nبنا بر اين « اسْتَوى عَلَى الْعَرْشِ » ، كنايه از تسلط پروردگار و احاطه كامل او نسبت به جهان هستى و نفوذ امر و فرمان و تدبيرش در سراسر عالم است .\r\nاصولا كلمه « عرش » در لغت عرب و « تخت » در فارسى غالبا كنايه از قدرت مىباشد ، مثلا مىگوئيم فلان كس را از تخت فرو كشيدند ، يعنى به قدرت و حكومتش پايان دادند ، يا در عربى مىگوئيم : ثل عرشه ( تختش فرو ريخت ) ( 1 ) .\r\nبه هر حال بسيار كودكانه است اگر كسانى بخواهند از اين تعبير توهم جسميت خداوند را بكنند .\r\nبه دنبال « حاكميت » خدا بر عالم هستى از « مالكيت » او سخن مىگويد :\r\n\r\n","description":"","footnote":"\r\n( 1 ) در جلد 6 تفسير نمونه صفحه 204 نيز در اين باره سخن گفته‌ايم .\r\n","page_name":" 160 ","page_number":160},
  {"content":"\r\n« آنچه در آسمانها ، و در زمين ، و در ميان اين دو ، و در زير خاكها و اعماق زمين وجود دارد همه از آن اوست » ( * ( لَه ما فِي السَّماواتِ وَما فِي الأَرْضِ وَما بَيْنَهُما وَما تَحْتَ الثَّرى ) * ) .\r\n« ثرى » در اصل به معنى خاك مرطوب است و از آنجا كه تنها قشر روى زمين بر اثر تابش آفتاب و وزش باد مىخشكد ولى طبقه زيرين غالبا مرطوب است به اين طبقه ، « ثرى » گفته مىشود و به اين ترتيب « * ( ما تَحْتَ الثَّرى ) * » به معنى اعماق زمين و جوف آنست كه همه آنها مملوك مالك الملوك و خالق عالم هستى است .\r\nتا به اينجا سه ركن از اركان صفات پروردگار بيان شده بود ، ركن اول « خالقيت » ، ركن دوم « حاكميت » ركن سوم « مالكيت » او است .\r\nدر آيه بعد به چهارمين ركن يعنى « عالميت » او اشاره كرده مىگويد :\r\n« او آن قدر احاطه علمى دارد كه اگر سخن آشكارا بگويى مىداند ، و اگر مخفى كنى نيز مىداند ، و حتى مخفىتر از مخفى را نيز آگاه است » ( * ( وَإِنْ تَجْهَرْ بِالْقَوْلِ فَإِنَّه يَعْلَمُ السِّرَّ وَأَخْفى ) * ) .\r\nدر اينكه منظور از « اخفى » ( مخفىتر از سر ) در اينجا چيست ؟ در ميان مفسران گفتگو بسيار است .\r\n- بعضى گفته‌اند : « سر » آنست كه انسان با ديگرى به طور پنهانى بازگو مىكند و « اخفى » آنست كه در دل نگهداشته و به كسى نمىگويد .\r\n- بعضى گفته‌اند « سر » آنست كه انسان در دل دارد ، و « اخفى » آنست به فكر كسى نرسيده است اما خدا از آن آگاه است .\r\n- بعضى ديگر گفته‌اند « سر » عملى است كه مخفيانه انجام مىدهد ، و « اخفى » نيتى است كه به دل دارد .\r\n- بعضى گفته‌اند « سر » به معنى اسرار مردم است ، و « اخفى » اسرارى\r\n","description":"","footnote":"","page_name":" 161 ","page_number":161},
  {"content":"\r\nاست كه در ذات پاك خدا است .\r\n- در حديثى از امام باقر ع و صادق ع مىخوانيم : « سر آنست كه در دل پنهان نموده اى و اخفى آنست كه به خاطرت آمده اما فراموش كرده اى » . ( 1 )\r\nاين حديث ممكن است اشاره به اين نكته باشد كه آنچه را انسان ، ياد ميگيرد به مخزن حافظه سپرده مىشود منتها گاهى ارتباط انسان با گوشه اى از اين مخزن قطع ميگردد و حالت نسيان به او دست ميدهد لذا اگر با وسيله اى يادآورى بشود كاملا آن را مطلب آشنايى مىبيند ، بنا بر اين آنچه را انسان فراموش كرده ، مخفىترين اسرار او است كه در زواياى حافظه پنهان گشته و ارتباطش موقتا يا براى هميشه قطع شده است .\r\nولى به هر حال مانعى ندارد كه تمام تفسيرهايى كه در بالا گفته شد در مفهوم وسيع كلمه سر و اخفى جمع باشد .\r\nبه اين ترتيب ترسيم روشنى از علم بىپايان پروردگار شده است و از مجموع آيات فوق شناخت اجمالى نسبت به نازل كننده قرآن در ابعاد چهارگانه « خلقت » و « حكومت » و « مالكيت » و « علم » حاصل مىگردد .\r\nو شايد به همين جهت است كه در آيه بعد مىگويد : « او اللَّه است همان خداوندى كه معبودى جز او نيست براى او نامها و صفات نيك است » ( * ( اللَّه لا إِله إِلَّا هُوَ لَه الأَسْماءُ الْحُسْنى ) * ) .\r\nچنان كه در تفسير ( آيه 180 سوره اعراف ) گفته‌ايم ، تعبير به « اسماء حسنى » هم در آيات قرآن و هم در كتب حديث كرارا آمده است ، اين تعبير در اصل به معنى نامهاى نيك است ، بديهى است كه همه نامهاى پروردگار نيك است ، ولى از آنجا كه در ميان اسماء و صفات خدا بعضى داراى اهميت بيشترى\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n","page_name":" 162 ","page_number":162},
  {"content":"\r\nاست ، به عنوان « اسماء حسنى » ناميده شده است .\r\nدر بسيارى از روايات كه از پيامبر و ائمه ع به ما رسيده مىخوانيم خداوند داراى 99 اسم است ، هر كس او را به اين نامها بخواند دعايش مستجاب مىشود و هر كس آنها را احصا كند اهل بهشت است ، اين مضمون در منابع معروف حديث اهل تسنن نيز ديده مىشود .\r\nبه نظر مىرسد كه منظور از احصاء و شماره كردن اين نامها همان « تخلق » به اين صفات است ، نه تنها ذكر الفاظ آنها ، بدون شك اگر كسى با صفت عالم و قادر يا رحيم و غفور و امثال اينها ، تخلق پيدا كند و اشعه اى از اين صفات بزرگ الهى در وجود او بتابد هم بهشتى است و هم دعايش مستجاب ( براى توضيح بيشتر به جلد هفتم تفسير نمونه صفحه 25 - 28 مراجعه فرمائيد ) .\r\n","description":"","footnote":"","page_name":" 163 ","page_number":163},
  {"content":"\r\n\r\n[ سوره طه ‹ 20 › : آيات 9 تا 16 
  ]\r\nوَ هَلْ أَتاكَ حَدِيثُ مُوسى ‹ 9 › إِذْ رَأى ناراً فَقالَ لأَهْلِه امْكُثُوا إِنِّي آنَسْتُ ناراً لَعَلِّي آتِيكُمْ مِنْها بِقَبَسٍ أَوْ أَجِدُ عَلَى النَّارِ هُدىً ‹ 10 › فَلَمَّا أَتاها نُودِيَ يا مُوسى ‹ 11 › إِنِّي أَنَا رَبُّكَ فَاخْلَعْ نَعْلَيْكَ إِنَّكَ بِالْوادِ الْمُقَدَّسِ طُوىً ‹ 12 › وَأَنَا اخْتَرْتُكَ فَاسْتَمِعْ لِما يُوحى ‹ 13 ›\r\nإِنَّنِي أَنَا اللَّه لا إِله إِلَّا أَنَا فَاعْبُدْنِي وَأَقِمِ الصَّلاةَ لِذِكْرِي ‹ 14 › إِنَّ السَّاعَةَ آتِيَةٌ أَكادُ أُخْفِيها لِتُجْزى كُلُّ نَفْسٍ بِما تَسْعى ‹ 15 › فَلا يَصُدَّنَّكَ عَنْها مَنْ لا يُؤْمِنُ بِها وَاتَّبَعَ هَواه فَتَرْدى ‹ 16 ›\r\n","description":"","footnote":"","page_name":" 164 ","page_number":164},
  {"content":"\r\n\r\nترجمه :\r\n9 - و آيا خبر موسى به تو رسيده است ؟\r\n10 - هنگامى كه آتشى ( از دور ) مشاهده كرد و به خانواده خود گفت اندكى مكث كنيد كه من آتشى ديدم شايد شعله اى از آن را براى شما بياورم ، يا به وسيله اين آتش راه را پيدا كنم .\r\n11 - هنگامى كه نزد آتش آمد ندا داده شد كه اى موسى ! .\r\n12 - من پروردگار توام ! كفشهايت را بيرون آر كه تو در سرزمين مقدس « طوى » هستى .\r\n13 - و من تو را ( براى مقام رسالت ) انتخاب كردم ، اكنون به آنچه بر تو وحى مىشود گوش فرا ده ! .\r\n14 - من اللَّه هستم ، معبودى جز من نيست ، مرا پرستش كن و نماز را براى ياد من به پادار .\r\n15 - رستاخيز بطور قطع خواهد آمد من مىخواهم آن را پنهان كنم تا هر كس در برابر سعى و كوشش خود جزا ببيند .\r\n16 - و هرگز نبايد افرادى كه ايمان به قيامت ندارند و از هوسهاى خويش پيروى كردند تو را از آن باز دارند كه هلاك خواهى شد .\r\n\r\nتفسير : آتشى در آن سوى بيابان !\r\nاز اينجا داستان موسى ، پيامبر بزرگ خدا شروع مىشود و در بيش از هشتاد آيه بخشهاى مهمى از سرگذشت پرماجراى او تشريح مىگردد ، تا دلدارى و تسليت خاطرى باشد براى پيامبر ص و مؤمنان كه در آن ايام در مكه ، سخت از سوى دشمنان در فشار بودند .\r\nتا بدانند اين قدرتهاى شيطانى در برابر قدرت خدا تاب مقاومت ندارند و اين نقشه‌ها همگى نقش بر آب است .\r\nو نيز از اين سرگذشت پر محتوا با درسهاى آموزنده اش ، مسير خود را در مساله توحيد و خداپرستى و مبارزه با فراعنه و ساحران هر عصر و زمان ، و همچنين مبارزه با انحرافهاى داخلى و گرايشهاى انحرافى ، بيابند ، درسهايى\r\n","description":"","footnote":"","page_name":" 165 ","page_number":165},
  {"content":"\r\nكه مىتواند در سراسر دوران انقلاب اسلام ، راهنما و راهگشاى آنها باشد .\r\nمجموعه آياتى را كه در اين سوره از موسى و بنى اسرائيل و فرعونيان سخن مىگويد مىتوان به چهار بخش تقسيم كرد :\r\nبخش اول : از آغاز نبوت و بعثت موسى و اولين جرقه‌هاى وحى سخن گفته و به تعبير ديگر بحث از مدرسه اى است كوتاه مدت و پر محتوا كه موسى در آن « وادى مقدس » در آن بيابان تاريك و خلوت ، دوره آن را گذراند .\r\nبخش دوم : از دعوت موسى و برادرش هارون نسبت به فرعون و فرعونيان به آئين يكتاپرستى و سپس درگيريهاى آنها با دشمنان سخن مىگويد .\r\nبخش سوم : از خروج موسى و بنى اسرائيل از مصر و چگونگى نجات آنها از چنگال فرعون و فرعونيان و غرق شدن و هلاكت آنها بحث مىكند .\r\nبخش چهارم : پيرامون گرايش تند انحرافى بنى اسرائيل از آئين توحيد به شرك و پذيرش وسوسه‌هاى سامرى و مبارزه قاطع و شديد موسى با اين انحراف سخن مىگويد .\r\nاكنون به آيات مورد بحث كه مربوط به بخش نخست است باز مىگرديم :\r\nاين آيات با تعبير لطيف و جذابى اين چنين مىگويد : « آيا خبر موسى به تو رسيده است » ؟ ! ( * ( وَهَلْ أَتاكَ حَدِيثُ مُوسى ) * ) .\r\nبديهى است اين استفهام براى كسب خبر نيست كه او از همه اسرار آگاه است ، بلكه به تعبير معروف اين « استفهام تقريرى » و يا به تعبير ديگر استفهامى است كه مقدمه بيان يك خبر مهم است همانگونه كه در زبان روزمره نيز هنگام شروع به يك خبر مهم مىگوئيم : آيا اين خبر را شنيده اى كه . . . ؟\r\nسپس مىگويد : « در آن زمان كه آتشى ( از دور ) مشاهده كرد و به خانواده خود گفت اندكى مكث كنيد كه من آتشى ديدم ، من به سراغ آن بروم شايد\r\n","description":"","footnote":"","page_name":" 166 ","page_number":166},
  {"content":"\r\nشعله اى از آن براى شما بياورم و يا به وسيله اين آتش راهى پيدا كنم « ( * ( إِذْ رَأى ناراً فَقالَ لأَهْلِه امْكُثُوا إِنِّي آنَسْتُ ناراً لَعَلِّي آتِيكُمْ مِنْها بِقَبَسٍ أَوْ أَجِدُ عَلَى النَّارِ هُدىً ) * ) .\r\nبا توجه به اينكه « قبس » ( بر وزن قفس ) به معنى مختصرى از آتش است كه از مجموعه اى جدا مىكنند ، و با توجه به اينكه معمولا مشاهده آتش در بيابانها نشان مىدهد كه جمعيتى گرد آن جمعند ، و يا اينكه شعله اى را بر بلندى روشن ساخته‌اند كه كاروانيان در شب راه را گم نكنند ، و نيز با توجه به اينكه « امكثوا » از ماده « مكث » به معنى توقف كوتاه است ، از مجموع اين تعبيرات چنين استفاده مىشود كه موسى با همسر و فرزند خود در شبى تاريك از بيابان عبور مىكرده ، شبى بود سرد و ظلمانى كه راه را در آن گم كرده بود ، شعله آتشى از دور نظر او را به خود جلب كرد ، به محض ديدن اين شعله به خانواده اش گفت توقف كوتاهى كنيد كه من آتشى ديدم ، بروم اندكى از آن براى شما بياورم و يا راه را بوسيله آتش يا كسانى كه آنجا هستند پيدا كنم .\r\nدر تواريخ نيز مىخوانيم كه موسى ع هنگامى كه مدت قراردادش با « شعيب » در « مدين » پايان يافت ، همسر و فرزند و همچنين گوسفندان خود را برداشت و از مدين به سوى مصر رهسپار شد ، راه را گم كرد ، شبى تاريك و ظلمانى بود ، گوسفندان او در بيابان متفرق شدند ، مىخواست آتشى بيفروزد تا در آن شب سرد ، خود و فرزندانش گرم شوند ، اما بوسيله آتشزنه آتش روشن نشد در اين اثناء همسر باردارش دچار درد وضع حمل شد .\r\nطوفانى از حوادث سخت ، او را محاصره كرد در اين هنگام بود كه شعله اى از دور به چشمش خورد ، ولى اين آتش نبود بلكه نور الهى بود ، موسى به گمان اينكه آتش است براى پيدا كردن راه و يا برگرفتن شعله اى ، به سوى آتش حركت كرد ( 1 )\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n","page_name":" 167 ","page_number":167},
  {"content":"\r\nاكنون دنباله ماجرا را از زبان قرآن مىشنويم :\r\n« هنگامى كه موسى ع نزد آتش آمد ، صدايى شنيد كه او را مخاطب ساخته مىگويد : اى موسى » ! ( * ( فَلَمَّا أَتاها نُودِيَ يا مُوسى ) * ) .\r\n« من پروردگار توام ، كفشهايت بيرون آر ، كه تو در سرزمين مقدس » طوى « هستى » ( * ( إِنِّي أَنَا رَبُّكَ فَاخْلَعْ نَعْلَيْكَ إِنَّكَ بِالْوادِ الْمُقَدَّسِ طُوىً ) * ) .\r\nاز آيه 30 سوره قصص استفاده مىشود كه موسى اين ندا را از سوى درختى كه در آنجا بود شنيد ( نُودِيَ مِنْ شاطِئِ الْوادِ الأَيْمَنِ فِي الْبُقْعَةِ الْمُبارَكَةِ مِنَ الشَّجَرَةِ أَنْ يا مُوسى إِنِّي أَنَا اللَّه رَبُّ الْعالَمِينَ ) از مجموع اين دو تعبير استفاده مىشود كه موسى هنگامى كه نزديك شد آتش را در درون درخت ( مفسران مىگويند درخت عنابى بوده ) مشاهده كرد ، و اين خود قرينه روشنى بود كه اين آتش يك آتش معمولى نيست ، بلكه اين نور الهى است كه نه تنها درخت را نمىسوزاند بلكه با آن هماهنگ و آشنا است ، نور حيات است و زندگى ! .\r\nموسى با شنيدن اين نداى روحپرور : « من پروردگار توام » هيجان زده شد و لذت غير قابل توصيفى سرتاپايش را احاطه كرد ، اين كيست كه با من سخن مىگويد ؟ اين پروردگار من است ، كه با كلمه « ربك » مرا مفتخر ساخته ، تا به من نشان دهد كه در آغوش رحمتش از آغاز طفوليت تا كنون پرورش يافته‌ام و آماده رسالت عظيمى شده‌ام .\r\nاو مامور شد تا كفش خود را از پاى در آورد ، چرا كه در سرزمين مقدسى گام نهاده ، سرزمينى كه نور الهى بر آن جلوه گر است ، پيام خدا را در آن مىشنود و پذيراى مسئوليت رسالت مىشود ، بايد با نهايت خضوع و تواضع در اين سرزمين گام نهد ، اين است دليل بيرون آوردن كفش از پا .\r\n","description":"","footnote":"","page_name":" 168 ","page_number":168},
  {"content":"\r\nبنا بر اين ، بحث مشروحى كه بعضى از مفسران در باره بيرون آوردن كفش از پا كرده‌اند ، و اقوالى از مفسران نقل نموده‌اند زائد به نظر مىرسد ( البته رواياتى در زمينه تاويل اين آيه نقل شده كه هنگام ذكر نكات از آن بحث خواهيم كرد ) .\r\nتعبير به « طوى » يا به خاطر آنست كه نام آن سرزمين ، سرزمين طوى بوده است ، همانگونه كه غالب مفسران گفته‌اند ، و يا اينكه « طوى » كه در اصل به معنى پيچيدن است در اينجا كنايه از آنست كه اين سرزمين را بركات معنوى از هر سو احاطه كرده بود ، به همين جهت در آيه 30 سوره قصص از آن به عنوان « الْبُقْعَةِ الْمُبارَكَةِ » تعبير شده است .\r\nسپس از همان گوينده اين سخن را نيز شنيد : « و من تو را براى مقام رسالت برگزيده‌ام ، اكنون به آنچه به تو وحى مىشود گوش فرا ده » ! ( * ( وَأَنَا اخْتَرْتُكَ فَاسْتَمِعْ لِما يُوحى ) * ) .\r\nو به دنبال آن نخستين جمله وحى را موسى به اين صورت دريافت كرد « من » اللَّه « هستم ، معبودى جز من نيست » ( * ( إِنَّنِي أَنَا اللَّه لا إِله إِلَّا أَنَا ) * ) .\r\n« اكنون كه چنين است تنها مرا عبادت كن ، عبادتى خالص از هر گونه شرك » ( * ( فَاعْبُدْنِي ) * ) .\r\n« و نماز را برپاى دار ، تا هميشه به ياد من باشى » ( * ( وَأَقِمِ الصَّلاةَ لِذِكْرِي ) * ) .\r\nدر اين آيه پس از بيان مهمترين اصل دعوت انبياء كه مساله توحيد است موضوع عبادت خداوند يگانه به عنوان يك ثمره براى درخت ايمان و توحيد بيان شده ، و به دنبال آن دستور به نماز ، يعنى بزرگترين عبادت و مهمترين پيوند خلق با خالق و مؤثرترين راه براى فراموش نكردن ذات پاك او داده شده .\r\nاين سه دستور با فرمان رسالت كه در آيه قبل بود ، و مساله معاد كه در آيه\r\n","description":"","footnote":"","page_name":" 169 ","page_number":169},
  {"content":"\r\nبعد است يك مجموعه كامل و فشرده از اصول و فروع دين را بازگو مىكند كه با دستور به استقامت كه در آخرين آيات مورد بحث خواهد آمد از هر نظر تكميل مىگردد .\r\nو از آنجا كه بعد از ذكر « توحيد » و شاخ و برگهاى آن ، دومين اصل اساسى مساله « معاد » است در آيه بعد اضافه مىكند : « رستاخيز به طور قطع خواهد آمد ، من مىخواهم آن را پنهان كنم ، تا هر كس در برابر سعى و كوششهايش جزا ببيند » ( * ( إِنَّ السَّاعَةَ آتِيَةٌ أَكادُ أُخْفِيها لِتُجْزى كُلُّ نَفْسٍ بِما تَسْعى ) * ) .\r\nدر اين جمله دو نكته است كه بايد به آن توجه داشت : نخست اينكه جمله « * ( أَكادُ أُخْفِيها ) * » مفهومش آنست كه « نزديك » است من تاريخ قيام قيامت را مخفى دارم ، و لازمه اين تعبير آنست كه مخفى نداشته‌ام ، در حالى كه مىدانيم طبق صريح بسيارى از آيات قرآن ، احدى از تاريخ قيامت آگاه نيست ، چنان كه در آيه 187 سوره اعراف مىخوانيم يَسْئَلُونَكَ عَنِ السَّاعَةِ أَيَّانَ مُرْساها قُلْ إِنَّما عِلْمُها عِنْدَ رَبِّي : « در باره قيامت از تو سؤال مىكنند ، بگو همانا علم آن مخصوص خدا است » .\r\nمفسران ، براى پاسخ اين سؤال به گفتگو پرداخته‌اند ، بسيارى عقيده دارند تعبير فوق ، يك نوع مبالغه است و مفهومش اين است كه تاريخ شروع رستاخيز آن قدر مخفى و پنهان است كه حتى نزديك است من نيز از خودم پنهان دارم ، در اين زمينه روايتى هم وارد شده است و احتمالا اين دسته از مفسران مطلب خود را از آن روايت اقتباس كرده‌اند .\r\nتفسير ديگر اين است كه مشتقات « كاد » همواره به معنى نزديك شدن نيست ، بلكه گاهى به معنى تاكيد مىآيد ، بىآنكه معنى نزديك شدن را داشته باشد .\r\nو لذا بعضى از مفسران « اكاد » را به معنى « اريد » ( مىخواهم ) تفسير\r\n","description":"","footnote":"","page_name":" 170 ","page_number":170},
  {"content":"\r\nكرده‌اند ، و در بعضى از متون لغت نيز همين معنى صريحا آمده است . ( 1 )\r\nنكته ديگر اينكه : علت مخفى نگاه داشتن تاريخ قيامت ، طبق آيه فوق آنست كه « خداوند مىخواهد هر كسى را به تلاش و كوششهايش پاداش دهد » و به تعبير ديگر : با مخفى بودن آن يك نوع آزادى عمل براى همگان پيدا مىشود و از سوى ديگر چون وقت آن دقيقا معلوم نيست و در هر زمانى محتمل است نتيجه اش حالت آماده باش دائمى و يا پذيرش سريع برنامه‌هاى تربيتى است ، همانگونه كه در باره فلسفه اخفاء « شب قدر » گفته‌اند منظور اين است كه مردم همه شبهاى سال ، يا همه شبهاى ماه مبارك رمضان را گرامى دارند و به درگاه خدا بروند .\r\nدر آخرين آيه مورد بحث به يك اصل اساسى كه ضامن اجراى همه برنامه‌هاى عقيدتى و تربيتى فوق است اشاره كرده مىفرمايد : « هرگز نبايد افرادى كه ايمان به رستاخيز ندارند و از هوسهاى خويش پيروى كرده‌اند تو را مانع از آن شوند كه اگر چنين شود هلاك خواهى شد » ! ( * ( فَلا يَصُدَّنَّكَ عَنْها مَنْ لا يُؤْمِنُ بِها وَاتَّبَعَ هَواه فَتَرْدى ) * ) .\r\nدر برابر افراد بىايمان و وسوسه‌ها و كارشكنيهاى آنان محكم بايست ، نه از انبوه آنها وحشت كن ، و نه از توطئه‌هاى آنها ترسى به دل راه ده ، و نه هرگز در حقانيت دعوت و اصالت مكتبت از اين هياهوها شك و ترديدى داشته باش .\r\nجالب اينكه در اينجا جمله « * ( لا يُؤْمِنُ ) * » به صورت صيغه مضارع و جمله « * ( وَاتَّبَعَ هَواه ) * » به صورت صيغه ماضى است ، و در حقيقت اشاره به اين نكته است كه عدم ايمان منكران قيامت از پيروى هواى نفس سرچشمه مىگيرد ، گويى\r\n\r\n","description":"","footnote":"\r\n( 1 ) در قاموس اللغه در ماده « كاد » مىخوانيم : و تكون بمعنى اراد - اكاد اخفيها - اريد .\r\n","page_name":" 171 ","page_number":171},
  {"content":"\r\nمىخواهند آزاد باشند و هر چه دلشان خواست انجام دهند پس چه بهتر كه انكار قيامت كنند تا بر آزادى هوسهايشان خدشه اى وارد نشود !\r\n\r\nنكته‌ها :\r\n\r\n1 - منظور از « * ( فَاخْلَعْ نَعْلَيْكَ ) * » چيست ؟ -\r\nهمانگونه كه گفتيم ظاهر آيه اين است كه به موسى دستور داده شد به احترام آن سرزمين مقدس ، كفشهاى خود را از پا بيرون آورد ، و با خضوع و تواضع در آن وادى گام نهد ، سخن حق را بشنود و فرمان رسالت را دريافت دارد ، ولى بعضى از مفسران به پيروى پاره اى از روايات مىگويند : اين به دليل آن بوده است كه چرم آن كفش از پوست حيوان مرده بوده است ! اين سخن علاوه بر اينكه در حد خود سخن بعيدى به نظر مىرسد ، چرا كه دليلى نداشت موسى ع از چنان پوست و كفش آلوده اى استفاده كند ، مورد انكار بعضى از روايات ديگر قرار گرفته است ، و آن روايتى است كه از ناحيه مقدس امام زمان ( ارواحنا له الفداء ) نقل شده كه شديدا اين تفسير را نفى مىكند ( 1 ) در تورات كنونى سفر خروج فصل سوم نيز همان تعبيرى كه در قرآن وجود دارد ديده مىشود .\r\nبعضى ديگر از روايات كه اشاره به تاويل آيه و بطون آن دارد مىگويد :\r\n* ( فَاخْلَعْ نَعْلَيْكَ ) * اى خوفيك : خوفك من ضياع اهلك و خوفك من فرعون :\r\n« منظور از فاخلع نعليك اين است كه دو ترس و وحشت را از خود دور كن ، خوف از اينكه خانواده ات كه مورد علاقه تو است در اين بيابان از بين برود ، و خوف از فرعون » ! ( 2 )\r\n\r\n","description":"","footnote":"\r\n( 1 ) تفسير نور الثقلين ج 3 ص 373 .\r\n( 2 ) همان مدرك صفحه 374 .\r\n","page_name":" 172 ","page_number":172},
  {"content":"\r\nدر حديث ديگرى از امام صادق ع مطلب جالبى در رابطه با اين فراز از زندگى موسى نقل شده آنجا كه مىفرمايد :\r\nكن لما لا ترجو ارجى منك لما ترجو ، فان موسى بن عمران خرج ليقبس لاهله نارا فرجع اليهم و هو رسول نبى ! :\r\n« نسبت به چيزهايى كه اميد ندارى بيش از چيزهايى كه اميد دارى ، اميدوار باش ! چرا كه موسى بن عمران به دنبال يك شعله آتش رفت ، اما با مقام نبوت و رسالت بازگشت » ! ( 1 ) اشاره به اينكه بسيار مىشود كه انسان به چيزى اميدوار است اما به آن نمىرسد ولى چيزهاى مهمترى كه اميدى نسبت به آن ندارد به لطف پروردگار براى او فراهم مىشود ! همين معنى از امير مؤمنان على ع نيز نقل شده است . ( 2 )\r\n\r\n2 - پاسخ به يك اشكال -\r\nبعضى از مفسران در اينجا سؤالى مطرح كرده‌اند و آن اينكه موسى چگونه و از كجا دانست اين صدايى را كه مىشنود از سوى خدا است ؟ و از كجا يقين پيدا كرد كه پروردگار دارد به او ماموريت مىدهد ؟\r\nاين سؤال را كه در مورد ساير پيامبران نيز قابل طرح است از دو راه مىتوان پاسخ داد : نخست اينكه در آن حالت يك نوع مكاشفه باطنى و احساس درونى كه انسان را به قطع و يقين كامل مىرساند و هر گونه شك و شبهه را زائل مىكند به پيامبران دست مىدهد .\r\nديگر اينكه آغاز وحى ممكن است با مسائل خارق عادتى توأم باشد كه جز به نيروى پروردگار ممكن نيست ، همانگونه كه موسى ع آتش را از ميان درخت سبز مشاهده كرد ، و از آن فهميد كه مساله يك مساله الهى و اعجازآميز است .\r\n\r\n","description":"","footnote":"\r\n( 1 ) همان مدرك صفحه 374 .\r\n( 2 ) سفينة البحار ج اول صفحه 513 .\r\n","page_name":" 173 ","page_number":173},
  {"content":"\r\nاين موضوع نيز لازم به يادآورى است كه شنيدن سخن خدا ، آن هم بدون هيچ واسطه ، مفهومش اين نيست كه خداوند ، حنجره و صوتى دارد بلكه او به قدرت كامله اش امواج صوت را در فضا خلق مىكند ، و به وسيله اين امواج با پيامبرانش سخن مىگويد ، و از آنجا كه آغاز نبوت موسى ع به اين گونه انجام يافت لقب « كليم اللَّه » به او داده شده است .\r\n\r\n3 - نماز بهترين وسيله ياد خدا -\r\nدر آيات فوق به يكى از فلسفه‌هاى مهم نماز اشاره شده است ، و آن اينكه انسان در زندگى اين جهان با توجه به « عوامل غافل كننده » نياز به تذكر و يادآورى دارد ، با وسيله اى كه در فاصله‌هاى مختلف زمانى ، خدا و رستاخيز و دعوت پيامبران و هدف آفرينش را به ياد او آورد و از غرق شدن در گرداب غفلت و بيخبرى حفظ كند ، نماز اين وظيفه مهم را بر عهده دارد .\r\nانسان صبحگاهان از خواب برمىخيزد ، خوابى كه او را از همه چيز اين جهان بيگانه كرده ، مىخواهد برنامه زندگى را شروع كند ، قبل از هر چيز به سراغ نماز مىرود ، قلب و جان خود را با ياد خدا صفا مىدهد ، از او نيرو و مدد مىگيرد ، و آماده سعى و تلاش توأم با پاكى و صداقت مىگردد .\r\nباز هنگامى كه غرق كارهاى روزانه شد و چند ساعتى گذشت و چه بسا ميان او و ياد خدا جدايى افتاد ، ناگاه ظهر مىشود و صداى مؤذن را مىشنود اللَّه اكبر ! . .\r\nحى على الصلاة ! : « خدا از همه چيز برتر است ، برتر از آنست كه توصيف شود . . . بشتاب به سوى نماز » به سراغ نماز مىرود در برابر معبود خود به راز و نياز مىايستد ، و اگر گرد و غبار غفلتى بر قلب او نشسته ، آن را شستشو مىدهد اينجا است كه خدا در نخستين دستورات در آغاز وحى به موسى مىگويد نماز\r\n","description":"","footnote":"","page_name":" 174 ","page_number":174},
  {"content":"\r\nرا بر پا دار تا به ياد من باشى .\r\nجالب اينكه اين آيه مىگويد : نماز را بر پا دار تا به ياد من باشى ، اما در آيه 28 سوره رعد مىگويد : ذكر خدا مايه اطمينان و آرامش دلها است ( أَلا بِذِكْرِ اللَّه تَطْمَئِنُّ الْقُلُوبُ ) و در آيه 27 تا 30 سوره فجر مىفرمايد : يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً فَادْخُلِي فِي عِبادِي وَادْخُلِي جَنَّتِي : « اى نفس مطمئنه به سوى پروردگارت بازگرد ، در حالى كه هم تو از او خشنودى و هم او از تو خشنود ، در زمره بندگانم درآى ، و در بهشتم گام بگذار » ! از قرار دادن اين سه آيه در كنار هم به خوبى مىفهميم نماز انسان را به ياد خدا مىدارد ، ياد خدا نفس مطمئنه به او مىدهد ، و نفس مطمئنه او را به مقام بندگان خاص و بهشت جاويدان مىرساند .\r\n","description":"","footnote":"","page_name":" 175 ","page_number":175},
  {"content":"\r\n\r\n[ سوره طه ‹ 20 › : آيات 17 تا 23 
  ]\r\nوَ ما تِلْكَ بِيَمِينِكَ يا مُوسى ‹ 17 › قالَ هِيَ عَصايَ أَتَوَكَّؤُا عَلَيْها وَأَهُشُّ بِها عَلى غَنَمِي وَلِيَ فِيها مَآرِبُ أُخْرى ‹ 18 › قالَ أَلْقِها يا مُوسى ‹ 19 › فَأَلْقاها فَإِذا هِيَ حَيَّةٌ تَسْعى ‹ 20 › قالَ خُذْها وَلا تَخَفْ سَنُعِيدُها سِيرَتَهَا الأُولى ‹ 21 ›\r\nوَ اضْمُمْ يَدَكَ إِلى جَناحِكَ تَخْرُجْ بَيْضاءَ مِنْ غَيْرِ سُوءٍ آيَةً أُخْرى ‹ 22 › لِنُرِيَكَ مِنْ آياتِنَا الْكُبْرى ‹ 23 ›\r\n\r\nترجمه :\r\n17 - و چه چيز در دست راست توست اى موسى ؟ ! 18 - گفت اين عصاى من است ، بر آن تكيه مىكنم ، برگ درختان را با آن براى گوسفندانم فرو مىريزم ، و نيازهاى ديگرى را نيز با آن بر طرف مىكنم .\r\n19 - گفت اى موسى آن را بيفكن ! 20 - ( موسى ) آن را افكند ، ناگهان مار عظيمى شد و شروع به حركت كرد !\r\n","description":"","footnote":"","page_name":" 176 ","page_number":176},
  {"content":"\r\n21 - فرمود آن را بگير و نترس ما آن را به همان صورت اول باز مىگردانيم .\r\n22 - و دست خود را در گريبانت فرو بر ، تا سفيد و درخشنده بىعيب بيرون آيد ، و اين معجزه ديگرى است .\r\n23 - مىخواهيم آيات بزرگ خود را به تو نشان دهيم .\r\n\r\nتفسير : عصاى موسى و يد بيضا\r\nبدون شك پيامبران براى اثبات ارتباط خود با خدا نياز به معجزه دارند و گرنه هر كس مىتواند دعوى پيامبرى كند ، بنا بر اين شناخت پيامبران راستين از دروغين جز از طريق معجزه ميسر نيست ، اين معجزه مىتواند در محتواى خود دعوت و كتاب آسمانى پيامبر ص باشد ، و نيز مىتواند امور ديگرى از قبيل معجزات حسى و جسمى باشد بعلاوه معجزه در روح خود پيامبر ص نيز مؤثر است و به او قوت قلب و قدرت ايمان و استقامت مىبخشد .\r\nبه هر حال موسى ع پس از دريافت فرمان نبوت بايد سند آن را هم دريافت دارد ، لذا در همان شب پر خاطره ، موسى ع دو معجزه بزرگ از خدا دريافت داشت .\r\nقرآن اين ماجرا را چنين بيان مىكند :\r\nخداوند از موسى سؤال كرد : « چه چيز در دست راست تو است اى موسى ؟ ! » ( * ( وَما تِلْكَ بِيَمِينِكَ يا مُوسى ) * ) .\r\nاين سؤال ساده كه توأم با لطف و محبت است علاوه بر اينكه موسى را كه طبعا در آن حال غرق طوفانهاى روحانى شده بود آرامش بخشيد ، مقدمه اى بود براى بازگو كردن يك حقيقت بزرگ .\r\nموسى در پاسخ « گفت اين قطعه چوب عصاى من است » ( * ( قالَ هِيَ عَصايَ ) * ) .\r\n","description":"","footnote":"","page_name":" 177 ","page_number":177},
  {"content":"\r\nو از آنجا كه مايل بود سخنش را با محبوب خود كه براى نخستين بار در را به روى او گشوده است ادامه دهد ، و نيز از آنجا كه شايد فكر مىكرد تنها گفتن اين عصاى من است كافى نباشد ، بلكه منظور بازگو كردن آثار و فوائد آنست ، اضافه كرد : « من بر آن تكيه مىكنم ( * ( أَتَوَكَّؤُا عَلَيْها ) * ) .\r\n« و برگ درختان را با آن براى گوسفندانم فرو مىريزم » ( * ( وَأَهُشُّ بِها عَلى غَنَمِي ) * ) . ( 1 )\r\nعلاوه بر اين فوائد و نتايج ديگرى نيز در آن دارم « ( * ( وَلِيَ فِيها مَآرِبُ أُخْرى ) * ) . ( 2 )\r\nالبته پيدا است ، عصا براى صاحبان آن چه فوائدى دارد ، گاهى از آن به عنوان يك وسيله دفاعى در مقابل حيوانات موذى و دشمنان استفاده مىكنند ، گاهى در بيابان سايبان به توسط آن مىسازند ، گاه ظرف به آن بسته و از نهر عميق آب مىكشند .\r\nبه هر حال موسى در تعجب عميقى فرو رفته بود كه در اين محضر بزرگ اين چه سؤالى است و من چه جوابى دارم مىگويم ، آن فرمانهاى قبل چه بود ؟\r\nو اين استفهام براى چيست ؟\r\nناگهان « به او فرمان داده شد اى موسى عصايت را بيفكن » ! ( * ( قالَ أَلْقِها يا مُوسى ) * ) .\r\n« موسى فورا و بدون فوت وقت عصا را افكند ، ناگهان مار عظيمى شد\r\n\r\n","description":"","footnote":"\r\n( 1 ) « اهش » از ماده « هش » ( بفتح هاء ) به معنى زدن بر برگ درختان و ريختن آن است .\r\n( 2 ) « مارب » جمع « ماربه » به معنى حاجت و نياز و مقصد است .\r\n","page_name":" 178 ","page_number":178},
  {"content":"\r\nو شروع به حركت كرد « ( * ( فَأَلْقاها فَإِذا هِيَ حَيَّةٌ تَسْعى ) * ) .\r\n« تسعى » از ماده « سعى » به معنى راه رفتن سريع است كه به مرحله دويدن نرسد .\r\nدر اينجا « به موسى دستور داده شد كه آن را بگير ، و نترس ، ما آن را به همان صورت نخستين باز مىگردانيم » ! ( * ( قالَ خُذْها وَلا تَخَفْ سَنُعِيدُها سِيرَتَهَا الأُولى ) * ) . ( 1 )\r\nدر آيه 31 سوره قصص مىخوانيم « وَلَّى مُدْبِراً وَلَمْ يُعَقِّبْ يا مُوسى أَقْبِلْ وَلا تَخَفْ » : « موسى با مشاهده كردن آن مار عظيم ، ترسيد و فرار كرد ، خداوند بار ديگر فرمود : اى موسى بازگرد و نترس » .\r\nگرچه مساله ترس موسى در اينجا براى جمعى از مفسران سؤالانگيز شده است كه اين حالت با شجاعتى كه در موسى سراغ داريم و عملا در طول عمر خود به هنگام مبارزه با فرعونيان به ثبوت رسانيد ، بعلاوه از شرائط كلى انبياء است چگونه سازگار است ؟\r\nولى با توجه به يك نكته پاسخ آن روشن مىشود ، زيرا طبيعى هر انسانى است - هر قدر هم شجاع و نترس باشد - كه اگر ببيند ناگهان قطعه چوبى تبديل به مار عظيمى شود و سريعا به حركت درآيد ، موقتا متوحش مىشود و خود را كنار مىكشد ، مگر آنكه در برابر او اين صحنه بارها تكرار شود ، اين عكس - العمل طبيعى هيچگونه ايرادى بر موسى نخواهد بود و با آيه 39 احزاب كه مىگويد : الَّذِينَ يُبَلِّغُونَ رِسالاتِ اللَّه وَيَخْشَوْنَه وَلا يَخْشَوْنَ أَحَداً إِلَّا اللَّه :\r\n« كسانى كه ابلاغ رسالتهاى الهى مىكنند و از او مىترسند ، و از هيچكس جز\r\n\r\n","description":"","footnote":"\r\n( 1 ) « سيره » آن چنان كه راغب در مفردات مىگويد : به معنى حالت باطنى است اعم از اينكه غريزى باشد يا اكتسابى ، بعضى نيز آن را در اينجا به معنى هيئت و صورت تفسير كرده‌اند .\r\n","page_name":" 179 ","page_number":179},
  {"content":"\r\nاو ترسى ندارند « منافاتى ندارد ، اين يك وحشت طبيعى زودگذر و موقتى در برابر يك حادثه كاملا بىسابقه و خارق عادت است .\r\nسپس به دومين معجزه مهم موسى اشاره كرده به او دستور مىدهد : « دست خود را در گريبانت فرو بر ، تا سفيد و روشن بيرون آيد ، بىآنكه عيب و نقصى در آن باشد ، و اين معجزه ديگرى براى تو است » ( * ( وَاضْمُمْ يَدَكَ إِلى جَناحِكَ تَخْرُجْ بَيْضاءَ مِنْ غَيْرِ سُوءٍ آيَةً أُخْرى ) * ) . ( 1 )\r\nگرچه در تفسير جمله « * ( وَاضْمُمْ يَدَكَ إِلى جَناحِكَ . . . ) * » مفسران عبارات گوناگونى دارند ، ولى با توجه به آيه 32 سوره قصص كه مىگويد : اسْلُكْ يَدَكَ فِي جَيْبِكَ و آيه 12 سوره نمل كه مىگويد : وَأَدْخِلْ يَدَكَ فِي جَيْبِكَ به خوبى استفاده مىشود كه موسى مامور بوده است دست خود را در گريبانش فرو برد و تا زير بغل يا پهلو ادامه دهد ( چرا كه جناح در اصل به معنى بال پرندگان است و در اينجا مىتواند كنايه از زير بغل بوده باشد ) .\r\n« بيضاء » به معنى سفيد است ، و جمله « * ( مِنْ غَيْرِ سُوءٍ ) * » اشاره به اين است كه سفيدى دست تو بر اثر بيمارى پيسى و مانند آن نخواهد بود ، به دليل اينكه درخشندگى خاصى دارد ، در يك لحظه ظاهر و در لحظه ديگرى از بين مىرود .\r\nولى از بعضى روايات استفاده مىشود كه دست موسى در آن حالت ، نورانيت فوق العاده اى پيدا كرد ، اگر چنين بوده است بايد قبول كرد كه جمله * ( مِنْ غَيْرِ سُوءٍ ) * مفهوم ديگرى جز آنچه در بالا گفتيم خواهد داشت يعنى نورانيتى دارد بدون عيب ، نه چشم را آزار مىرساند و نه لكه تاريكى در ميان آن ديده مىشود و نه غير آن .\r\n\r\n","description":"","footnote":"\r\n( 1 ) « آية » منصوب است از جهت اينكه اسمى است كه در محل حال قرار گرفته حال براى ضميرى كه در « تخرج » مستتر است .\r\n","page_name":" 180 ","page_number":180},
  {"content":"\r\nدر آخرين آيه مورد بحث به عنوان يك نتيجه گيرى از آنچه در آيات قبل بيان شد مىفرمايد : « ما اينها را در اختيار تو قرار داديم تا آيات بزرگ خود را به تو نشان دهيم » ( * ( لِنُرِيَكَ مِنْ آياتِنَا الْكُبْرى ) * ) .\r\nپيدا است كه منظور از « آيات كبرى » همان دو معجزه مهمى است كه در بالا آمد ، و اينكه بعضى از مفسران احتمال داده‌اند ، اشاره به معجزات ديگرى است كه بعد از آن خداوند در اختيار موسى گذاشت بسيار بعيد به نظر مىرسد .\r\n\r\nنكته‌ها :\r\n\r\n1 - دو معجزه بزرگ :\r\nبدون شك آنچه در بالا در زمينه تبديل عصاى موسى به مار عظيم كه حتى در آيه 107 سوره اعراف از آن تعبير به « ثعبان » ( اژدها ) شده است ، و همچنين درخشندگى خاص دست در يك لحظه كوتاه و سپس بازگشت به حال اول يك امر عادى يا نادر و كمياب نيست بلكه هر دو خارق عادت محسوب مىشود كه بدون اتكاء بر يك نيروى ما فوق بشرى ، يعنى قدرت خداوند بزرگ ، امكان پذير نيست ، كسانى كه به خدا ايمان دارند و علم و قدرت او را بىپايان مىدانند هرگز نمىتوانند اين امور را انكار كنند و يا مانند ماديگراها به خرافه نسبت دهند .\r\nآنچه در معجزه مهم است آن است كه عقلا محال نباشد و در اين مورد اين امر كاملا صادق است چرا كه هيچ دليل عقلى دلالت بر نفى امكان تبديل عصا به مار عظيم نمىكند .\r\n","description":"","footnote":"","page_name":" 181 ","page_number":181},
  {"content":"\r\nمگر عصا و مار عظيم هر دو در گذشته‌هاى دور از خاك گرفته نشده‌اند ، البته شايد ميليونها يا صدها ميليون سال طول كشيد كه از خاك اين چنين موجوداتى به وجود آمد ( و هيچ در اين مساله تفاوتى نيست كه ما قائل به تكامل انواع باشيم و يا ثبوت انواع ، چرا كه به هر حال هم چوب درختان از خاك آفريده شده‌اند و هم حيوانات ) منتها كار اعجاز در اين مورد بوده است كه آن مراحلى را كه مىبايست در طول ساليان دراز طى شود ، در يك لحظه و در مدتى بسيار كوتاه انجام داده است آيا چنين امرى محال به نظر مىرسد ؟\r\nممكن است من كتاب قطورى را با دست در يك سال بنويسم ، حال اگر كسى پيدا شود با اتكاء به اعجاز آن چنان سريع انجام دهد كه در يك ساعت يا كمتر از آن نوشته شود اين محال عقلى نيست ، اين خارق عادت است . ( دقت كنيد ) به هر حال قضاوت عجولانه در باره معجزات و آنها را خداى ناكرده به خرافات نسبت دادن دور از منطق و عقل است ، تنها چيزى كه گاهى اين گونه افكار را به وجود مىآورد اين است كه ما به علل و معلول عادى خو گرفته‌ايم تا آنجا كه آنها را به صورت ضرورت تلقى مىكنيم ، و هر چه را خلاف آن باشد مخالف ضرورت مىدانيم در حالى كه شكل اين علل و معلول طبيعى و عادى هرگز جنبه ضرورت ندارد و هيچ مانعى ندارد عامل ما فوق طبيعت ، دگرگونيها در آنها ايجاد كند ( 1 ) .\r\n\r\n2 - استعدادهاى فوق العاده اشياء\r\nمسلما آن روز كه موسى ، آن عصاى شبانى را براى خود انتخاب نمود ، باور نمىكرد كه اين موجود ساده از عهده چنان كار عظيمى به فرمان خدا برآيد ، آن چنان كه قدرت فراعنه را درهم ريزد ، اما خدا به او نشان داد كه از همين\r\n\r\n","description":"","footnote":"\r\n( 1 ) در اين باره در جلد ششم صفحه 284 نيز صحبت كرده‌ايم .\r\n","page_name":" 182 ","page_number":182},
  {"content":"\r\nوسيله ساده مىتوان آن چنان نيروى خارق العاده اى به وجود آورد .\r\nاين در واقع درسى است به همه انسانها كه در اين جهان هيچ چيز را ساده نپندارند ، اى بسا موجودات يا افرادى كه ما با ديده حقارت به آنها مىنگريم قدرتهاى عظيمى در دل نهفته داشته باشند كه ما از آن بيخبريم .\r\n\r\n3 - تورات در اين باره چه مىگويد :\r\nدر آيات بالا خوانديم كه موسى ع هنگامى كه دستش را از گريبان بيرون آورد ، سفيد و روشن بوده بىآنكه عيبى داشته باشد ، ممكن است اين جمله براى نفى تعبيرى باشد كه در تورات تحريف يافته ديده مىشود ، چرا كه در اين تورات چنين آمده است : « و خداوند باز به او گفت حال دست خود را به آغوش خود گذار كه دست خود را به آغوش خود گذاشت و او را بيرون آورد و اينك دستش مانند برف ، مبروص شد » ( 1 ) .\r\nكلمه « مبروص » از ماده « برص » به معنى پيسى است كه يك نوع بيمارى است و مسلما به كار بردن اين تعبير در اين مورد غلط و نابجا است .\r\n\r\n","description":"","footnote":"\r\n( 1 ) تورات سفر خروج فصل چهارم جمله 6 .\r\n","page_name":" 183 ","page_number":183},
  {"content":"\r\n\r\n[ سوره طه ‹ 20 › : آيات 24 تا 36 
  ]\r\nاذْهَبْ إِلى فِرْعَوْنَ إِنَّه طَغى ‹ 24 › قالَ رَبِّ اشْرَحْ لِي صَدْرِي ‹ 25 › وَيَسِّرْ لِي أَمْرِي ‹ 26 › وَاحْلُلْ عُقْدَةً مِنْ لِسانِي ‹ 27 › يَفْقَهُوا قَوْلِي ‹ 28 ›\r\nوَ اجْعَلْ لِي وَزِيراً مِنْ أَهْلِي ‹ 29 › هارُونَ أَخِي ‹ 30 › اشْدُدْ بِه أَزْرِي ‹ 31 › وَأَشْرِكْه فِي أَمْرِي ‹ 32 › كَيْ نُسَبِّحَكَ كَثِيراً ‹ 33 ›\r\nوَ نَذْكُرَكَ كَثِيراً ‹ 34 › إِنَّكَ كُنْتَ بِنا بَصِيراً ‹ 35 › قالَ قَدْ أُوتِيتَ سُؤْلَكَ يا مُوسى ‹ 36 ›\r\n","description":"","footnote":"","page_name":" 184 ","page_number":184},
  {"content":"\r\n\r\nترجمه :\r\n24 - برو به سوى فرعون كه او طغيان كرده است ! 25 - عرض كرد پروردگارا سينه مرا گشاده دار .\r\n26 - كار مرا بر من آسان گردان .\r\n27 - و گره از زبانم بگشا .\r\n28 - تا سخنان مرا بفهمند .\r\n29 - وزيرى از خاندانم براى من قرار بده .\r\n30 - برادرم هارون را .\r\n31 - به وسيله او پشتم را محكم كن .\r\n32 - و او را در كار من شريك گردان .\r\n33 - تا تو را بسيار تسبيح گوئيم .\r\n34 - و تو را بسيار ياد كنيم .\r\n35 - چرا كه تو هميشه از حال ما آگاه بوده اى .\r\n36 - فرمود آنچه را خواسته اى به تو داده شد ، اى موسى !\r\n\r\nتفسير : خواسته‌هاى حساب شده موسى\r\nتا اينجا موسى به مقام نبوت رسيده و معجزات قابل ملاحظه اى دريافت داشته است ، ولى از اين به بعد فرمان رسالت به نام او صادر مىشود ، رسالتى بسيار عظيم و سنگين رسالتى كه از ابلاغ فرمان الهى به زورمندترين و خطرناكترين مردم محيط شروع مىشود ، مىفرمايد : « به سوى فرعون برو كه طغيان كرده است » ! ( * ( اذْهَبْ إِلى فِرْعَوْنَ إِنَّه طَغى ) * ) .\r\nآرى براى اصلاح يك محيط فاسد و ايجاد يك انقلاب همه جانبه بايد از سردمداران فساد و ائمه كفر شروع كرد از آنها كه در تمام اركان جامعه نقش دارند ،\r\n","description":"","footnote":"","page_name":" 185 ","page_number":185},
  {"content":"\r\nخودشان و يا افكار و اعوان و انصارشان همه جا حاضرند ، آنهايى كه تمام سازمانهاى تبليغاتى و اقتصادى و سياسى را در قبضه خود گرفته‌اند كه اگر آنها اصلاح شوند و يا در صورت عدم اصلاح ريشه كن گردند مىتوان به نجات جامعه اميدوار بود ، و گرنه هر گونه اصلاحى بشود . سطحى و موقتى و گذرا است .\r\nجالب اينكه : دليل لزوم آغاز كردن از فرعون ، در يك جمله كوتاه « * ( إِنَّه طَغى ) * » ( او طغيان كرده است ) بيان شده كه در اين كلمه « طغيان » همه چيز جمع است ، آرى طغيان و تجاوز از حد و مرز در تمام ابعاد زندگى ، و به همين جهت به اين گونه افراد « طاغوت » گفته مىشود كه از همين ماده گرفته شده است .\r\nموسى ع نه تنها از چنين ماموريت سنگينى وحشت نكرد ، و حتى كمترين تخفيفى از خداوند نخواست ، بلكه با آغوش باز از آن استقبال نمود ، منتهى وسائل پيروزى در اين ماموريت را از خدا خواست .\r\nو از آنجا كه نخستين وسيله پيروزى روح بزرگ ، فكر بلند و عقل توانا و به عبارت ديگر گشادگى سينه است « عرض كرد پروردگار من ! سينه مرا گشاده بدار » ( * ( قالَ رَبِّ اشْرَحْ لِي صَدْرِي ) * ) .\r\nآرى نخستين سرمايه براى يك رهبر انقلابى ، سينه گشاده ، حوصله فراوان استقامت و شهامت و تحمل بار مشكلات است ، و به همين دليل در حديثى از امير مؤمنان على ع مىخوانيم :\r\nآلة الرياسة سعة الصدر :\r\n« وسيله رهبرى و رياست سينه گشاده است » ( 1 ) ( در باره شرح صدر و مفهوم آن در جلد پنجم تفسير نمونه صفحه 436 ذيل آيه 125 انعام نيز بحث كرده‌ايم ) .\r\nو از آنجا كه اين راه مشكلات فراوانى دارد كه جز به لطف خدا گشوده\r\n\r\n","description":"","footnote":"\r\n( 1 ) نهج البلاغه كلمات قصار حكمت 176 .\r\n","page_name":" 186 ","page_number":186},
  {"content":"\r\nنمىشود در مرحله دوم از خدا تقاضا كرد كه كارها را بر او آسان گرداند و مشكلات را از سر راهش بردارد ، عرض كرد « كار مرا آسان گردان » ( * ( وَيَسِّرْ لِي أَمْرِي ) * ) .\r\nسپس موسى تقاضاى قدرت بيان هر چه بيشتر كرد و عرضه داشت : « گره از زبانم بگشا » ( * ( وَاحْلُلْ عُقْدَةً مِنْ لِسانِي ) * ) .\r\nدرست است كه داشتن سرمايه شرح صدر ، مهمترين سرمايه است ولى كار سازى اين سرمايه در صورتى است كه قدرت ارائه و اظهار آن به صورت كامل وجود داشته باشد ، به همين دليل ، موسى بعد از تقاضاى شرح صدر و بر طرف شدن موانع ، تقاضا كرد خداوند گره از زبانش بردارد .\r\nو مخصوصا علت آن را چنين بيان كرد : « تا سخنان مرا درك كنند » ( * ( يَفْقَهُوا قَوْلِي ) * ) .\r\nاين جمله در حقيقت ، آيه قبل را تفسير مىكند و از آن ، روشن مىشود كه منظور از گشوده شدن گره زبان ، اين نبوده است كه زبان موسى ع بخاطر سوختگى در دوران طفوليت يك نوع گرفتگى داشته ( آن گونه كه بعضى از مفسران از ابن عباس نقل كرده‌اند ) بلكه منظور گرههاى سخن است كه مانع درك و فهم شنونده مىگردد ، يعنى آن چنان فصيح و بليغ و رسا و گويا سخن بگويم كه هر شنونده اى منظور مرا به خوبى درك كند .\r\nشاهد ديگر اين تفسير ، آيه 34 سوره قصص است وَأَخِي هارُونُ هُوَ أَفْصَحُ مِنِّي لِساناً : « برادرم هارون زبانش از من فصيحتر است » .\r\nجالب اينكه : افصح از ماده « فصيح » در اصل به معنى خالص بودن چيزى از زوائد است و سپس به سخنى كه رسا و گويا و خالى از حشو و زوائد باشد گفته شده است .\r\n","description":"","footnote":"","page_name":" 187 ","page_number":187},
  {"content":"\r\nبه هر حال يك رهبر و پيشواى موفق و پيروز كسى است كه علاوه بر سعه فكر و قدرت روح ، داراى بيانى گويا و خالى از هر گونه ابهام و نارسايى باشد .\r\nو از آنجا كه رساندن اين بار سنگين به مقصد ( بار رسالت پروردگار و رهبرى انسانها و مبارزه با طاغوتها و جباران ) نياز به يار و ياور دارد ، و به تنهايى ممكن نيست ، چهارمين تقاضاى موسى ع از پروردگار اين بود : « خداوندا ! وزير و ياورى از خاندانم براى من قرار ده » ( * ( وَاجْعَلْ لِي وَزِيراً مِنْ أَهْلِي ) * ) .\r\n« وزير » از ماده « وزر » در اصل به معنى بار سنگين است ، و از آنجا كه وزيران بسيارى از بارهاى سنگين را در كشوردارى بر دوش دارند اين نام بر آنها گذارده شده است . و نيز كلمه وزير به معاون و ياور اطلاق مىشود .\r\nاما اينكه موسى ع تقاضا مىكند كه اين وزير از خانواده او باشد دليلش روشن است ، چرا كه هم شناخت بيشترى نسبت به او خواهد داشت ، و هم دلسوزى فراوانتر ، چه خوبست كه انسان بتواند با كسى همكارى كند كه پيوندهاى روحانى و جسمانى آنان را به هم مربوط ساخته است .\r\nسپس مخصوصا انگشت روى برادر خويش گذاشت و عرضه داشت « اين مسئوليت را به برادرم هارون بده » ( * ( هارُونَ أَخِي ) * ) .\r\nهارون : طبق نقل بعضى از مفسران ، برادر بزرگتر موسى بود و سه سال با او فاصله سنى داشت ، قامتى بلند و رسا و زبانى گويا و درك عالى داشت سه سال قبل از وفات موسى ، دنيا را ترك گفت . ( 1 )\r\nاو از پيامبران مرسل بود چنان كه در آيه 45 سوره مؤمنون مىخوانيم :\r\nثُمَّ أَرْسَلْنا مُوسى وَأَخاه هارُونَ بِآياتِنا وَسُلْطانٍ مُبِينٍ ، و نيز داراى نور و روشنايى\r\n\r\n","description":"","footnote":"\r\n( 1 ) مجمع البيان ذيل آيه .\r\n","page_name":" 188 ","page_number":188},
  {"content":"\r\nباطنى و وسيله تشخيص حق از باطل بود چنان كه در آيه 48 سوره انبياء مىخوانيم :\r\nوَ لَقَدْ آتَيْنا مُوسى وَهارُونَ الْفُرْقانَ وَضِياءً .\r\nبالآخره او پيامبرى بود كه خداوند از باب رحمتش به موسى بخشيد وَوَهَبْنا لَه مِنْ رَحْمَتِنا أَخاه هارُونَ نَبِيًّا ( مريم - 53 ) .\r\nاو دوش به دوش ، برادرش موسى ع در انجام اين رسالت سنگين ، تلاش مىكرد .\r\nدرست است كه موسى ع در آن شب تاريك . در آن وادى مقدس كه اين تقاضا را از خدا به هنگام دريافت فرمان رسالت مىكند بيش از ده سال از وطن خود دور مانده بود ، ولى قاعدتا ارتباطش به طور كامل از برادرش در اين مدت قطع نشده بود كه با اين صراحت و روشنى از او سخن مىگويد و از درگاه خدا تقاضاى شركت او در اين برنامه بزرگ مىكند .\r\nسپس موسى هدف خود را از تعيين هارون به وزارت و معاونت چنين بيان مىكند : « خداوندا ! پشتم را با او محكم كن » ( * ( اشْدُدْ بِه أَزْرِي ) * ) .\r\n« ازر » در اصل ، از ماده « ازار » بمعنى لباس گرفته شده است ، مخصوصا به لباسى گفته مىشود كه بند آن را بر كمر گره مىزنند ، به همين جهت گاهى اين كلمه به كمر ، يا قوت و قدرت نيز اطلاق شده است .\r\nو براى تكميل اين مقصد ، تقاضا مىكند « او را در كار من شريك گردان » ( * ( وَأَشْرِكْه فِي أَمْرِي ) * ) .\r\nهم شريك در مقام رسالت باشد ، و هم در پياده كردن اين برنامه بزرگ شركت جويد ، ولى به هر حال او پيرو موسى در تمام برنامه‌ها بود و موسى امام و پيشواى او .\r\n","description":"","footnote":"","page_name":" 189 ","page_number":189},
  {"content":"\r\nسرانجام نتيجه خواسته‌هاى خود را چنين بيان مىكند « تا تو را بسيار تسبيح گوئيم » ( * ( كَيْ نُسَبِّحَكَ كَثِيراً ) * ) .\r\n« و تو را بسيار ياد كنيم » ( * ( وَنَذْكُرَكَ كَثِيراً ) * ) .\r\nچرا كه تو هميشه از حال ما آگاه بوده اى ( * ( إِنَّكَ كُنْتَ بِنا بَصِيراً ) * ) .\r\nتو نيازهاى ما را به خوبى مىدانى ، و به مشكلات اين راه از هر كس آگاهترى ما از تو آن مىخواهيم كه ما را در اطاعت فرمانت قدرت بخشى ، و به انجام وظائف و تعهدها و مسئوليتهايمان موفق و پيروز دارى .\r\nاز آنجا كه موسى در اين تقاضاهاى مخلصانه اش نظرى جز خدمت بيشتر و كاملتر نداشت ، خداوند تقاضاى او را در همان وقت اجابت فرمود « به او گفت آنچه را خواسته بودى به تو داده شد اى موسى » ! ( * ( قالَ قَدْ أُوتِيتَ سُؤْلَكَ يا مُوسى ) * ) .\r\nدر واقع در اين لحظات حساس و سرنوشتساز كه موسى براى نخستين بار بر بساط ميهمانى خداوند بزرگ گام مىنهاد هر چه لازم داشت يك جا از او درخواست كرد ، و او نيز مهمانش را نهايت گرامى داشت و همه خواسته‌هاى او را در يك جمله كوتاه با ندايى حياتبخش اجابت كرده بىآنكه در آن قيد و شرط يا چون و چرايى كند ، و با تكرار نام موسى كه هر گونه ابهامى را از دل مىزدايد آن را تكميل فرموده و چه شوقانگيز و افتخار آفرين است كه نام بنده در گفتار مولى تكرار گردد .\r\n","description":"","footnote":"","page_name":" 190 ","page_number":190},
  {"content":"\r\n\r\n1 نكته‌ها :\r\n\r\n1 - شرائط رهبرى انقلاب :\r\nبدون شك دگرگونى بنيادى در نظام جوامع بشرى و تغيير ارزشهاى مادى و شركآلوده به ارزشهاى معنوى و انسانى ، مخصوصا در آنجا كه راه آن از ميان قلمرو فراعنه و خودكامگان مىگذرد ، كار ساده اى نيست ، نياز به آمادگى روحى و جسمى ، قدرت تفكر و نيروى بيان ، روشنى راه امدادهاى الهى ، و داشتن يار و ياور مورد اطمينان و قدرتمند دارد .\r\nاينها همان امورى است كه موسى در تقاضاهاى نخستين خود در همان آغاز رسالت بزرگ ، از خداى خود خواست .\r\nاينها خود بيانگر آنست كه موسى ع حتى قبل از نبوت ، روحى بيدار و آماده داشت و نيز روشنگر اين حقيقت است كه به ابعاد مسئوليتش به خوبى واقف بود ، و مىدانست در آن شرائط خاص بايد با چه ابزارى به ميدان آيد ، تا توانايى مبارزه با نظامهاى فرعونى داشته باشد .\r\nو اين الگويى است براى همه رهبران الهى در هر عصر و زمان ، و براى همه رهروان اين راه .\r\n\r\n2 - مبارزه با طغيانگران -\r\nبدون شك فرعون داراى نقاط انحرافى فراوانى بود ، كافر بود ، بتپرست بود ، ظالم و بيدادگر بود و . . . ولى قرآن از ميان همه اين انحرافات مساله طغيان او را مطرح مىكند ( * ( إِنَّه طَغى ) * ) چرا كه روح طغيان و گردنكشى در برابر فرمان حق ، عصاره همه اين انحرافات و جامع تمام آنها است .\r\nضمنا روشن مىشود كه هدف انبياء در درجه اول مبارزه با طاغوتها و مستكبران است ، و اين درست بر خلاف تحليلى است كه ماركسيستها در باره\r\n","description":"","footnote":"","page_name":" 191 ","page_number":191},
  {"content":"\r\nمذهب دارند و آن را در خدمت طغيانگران و استعمار پيشگان مىدانند .\r\nممكن است گفتار آنها در باره مذاهب ساختگى تخديرى صحيح باشد ، ولى تاريخ انبياى راستين با صراحت تمام ، پندارهاى واهى آنها را در مورد مذاهب آسمانى صد در صد نفى مىكند ، مخصوصا قيام موسى بن عمران شاهد گويايى است در اين رابطه .\r\n\r\n3 - براى هر كار برنامه و وسيله لازم است -\r\nدرس ديگرى كه اين فراز از زندگى موسى به ما مىدهد اين است كه حتى پيامبران با داشتن آن همه معجزات براى پيشرفت كار خود ، از وسائل عادى ، كمك مىگرفتند ، از بيان رسا و مؤثر از نيروى فكرى و جسمى معاونان .\r\nبنا نيست كه ما در زندگى هميشه در انتظار معجزه‌ها باشيم ، بايد برنامه و وسائل كار را آماده كرد و از طرق طبيعى به پيشروى ادامه داد ، و آنجا كه كارها گره مىخورد بايد در انتظار لطف الهى بود !\r\n\r\n4 - تسبيح و ذكر -\r\nچنان كه در آيات فوق خوانديم ، موسى هدف نهايى خواسته‌هاى خود را اين قرار مىدهد كه « تو را بسيار تسبيح كنيم و تو را بسيار ياد نمائيم » .\r\nروشن است « تسبيح » به معنى پيراستن خداوند از تهمت « شرك و نقائص امكانى » مىباشد ، و نيز روشن است كه منظور موسى ع آن نبوده كه جمله « سبحان اللَّه » را پشت سر هم تكرار كند ، بلكه هدف پياده كردن حقيقت آن در جامعه آلوده آن زمان بوده است ، بتها را برچيند ، بتخانه‌ها را ويران كند ، مغزها را از افكار شركآلود بشويد ، و نقائص مادى و معنوى را بر طرف سازد .\r\nبه دنبال آن ، ذكر خدا ، ياد او ، ياد صفات او را در دلها زنده كند و صفات\r\n","description":"","footnote":"","page_name":" 192 ","page_number":192},
  {"content":"\r\nالهى را در سطح جامعه پرتوافكن سازد ، تكيه بر كلمه « كثيرا » نشان مىدهد كه مىخواهد آن را همگانى و عمومى سازد و از اختصاص به دايره محدودى درآورد .\r\n\r\n5 - پيامبر اسلام همان خواسته‌هاى موسى را تكرار مىكند -\r\nاز رواياتى كه در كتب دانشمندان اهل سنت و تشيع وارد شده استفاده مىشود كه پيغمبر اسلام ص نيز همين مسائل را كه موسى براى پيشبرد اهدافش از خدا خواسته بود تمنا كرد ، با اين تفاوت كه به جاى نام « هارون » ، نام « على » ع را نهاد ، و چنين عرض كرد :\r\nاللهم انى اسالك بما سالك اخى موسى ان تشرح لى صدرى ، و ان تيسر لى امرى ، و ان تحل عقدة من لسانى ، يفقهوا قولى و اجعل لى وزيرا من اهلى ، عليا اخى ، اشدد به ازرى ، و اشركه فى امرى ، كى نسبحك كثيرا نذكرك كثيرا ، انك كنت بنا بصيرا :\r\n« پروردگارا ! من از تو همان تقاضا مىكنم كه برادرم موسى تقاضا كرد از تو مىخواهم سينه‌ام را گشاده دارى ، و كارها را بر من آسان كنى ، گره از زبانم بگشايى ، تا سخنانم را درك كنند ، براى من وزيرى از خاندانم قرار دهى ، برادرم على ع را خداوندا پشتم را با او محكم كن ، و او را در كار من شريك گردان تا تو را بسيار تسبيح گوئيم و تو را بسيار ياد كنيم كه تو به حال ما بصير و بينايى » .\r\nاين حديث را « سيوطى » در تفسير « در المنثور » و « مرحوم طبرسى » در « مجمع البيان » و بسيارى ديگر از دانشمندان بزرگ سنى و شيعه با تفاوتهايى نقل كرده‌اند .\r\nمشابه اين حديث ، حديث منزله است كه پيامبر ص به على ع فرمود :\r\nا لا ترضى ان تكون منى بمنزلة هارون من موسى ، الا انه ليس نبى بعدى :\r\n« آيا راضى نيستى كه نسبت به من همانند هارون نسبت به موسى باشى ، جز اينكه پيامبرى بعد از من نخواهد بود » .\r\nاين حديث كه در كتب درجه اول اهل تسنن آمده و به گفته محدث بحرانى\r\n","description":"","footnote":"","page_name":" 193 ","page_number":193},
  {"content":"\r\n( طبق نقل تفسير الميزان ) در كتاب « غاية المرام » از يك صد طريق از طرق اهل سنت و هفتاد طريق از طرق شيعه نقل شده است ، آن قدر معتبر مىباشد كه جاى هيچگونه انكار ندارد .\r\nما در باره حديث منزله ، در جلد ششم تفسير نمونه ذيل آيه 142 اعراف ( صفحه 339 ) به قدر كافى بحث كرده‌ايم ، اما آنچه ذكر آن را در اينجا ضرورى مىدانيم اين است كه بعضى از مفسران ( مانند آلوسى در روح المعانى ) با قبول اصل روايت در دلالت آن ايراد كرده‌اند و گفته‌اند جمله « * ( وَأَشْرِكْه فِي أَمْرِي ) * » ( او را شريك در كار من بنما ) چيزى را جز شركت در امر ارشاد و دعوت مردم به سوى حق ، اثبات نمىكند .\r\nولى پيدا است كه مساله شركت در ارشاد و به تعبير ديگر امر به معروف و نهى از منكر و گسترش دعوت حق ، وظيفه فرد فرد مسلمانان است و اين چيزى نبوده است كه پيامبر ص براى على ع بخواهد ، اين يك توضيح واضح است كه هرگز نمىتوان دعاى پيامبر ص را به آن تفسير كرد .\r\nاز سوى ديگر مىدانيم كه منظور شركت در امر نبوت هم نبوده است ، بنا بر اين نتيجه مىگيريم كه مقام خاصى بوده غير از نبوت و غير از وظيفه عمومى ارشاد ، آيا اين جز مساله ولايت خاصه چيزى خواهد بود ؟ آيا اين همان خلافت ( به مفهوم خاصى كه شيعه براى آن قائل است ) نيست ؟ و جمله « وزيرا » نيز آن را تاييد و تقويت مىكند .\r\nبه تعبير ديگر وظائفى وجود دارد كه كار همه افراد نيست و آن حفظ آئين پيامبر ص از هر گونه تحريف و انحراف ، و تفسير هر گونه ابهامى كه در محتواى آئين براى بعضى رخ دهد ، و رهبرى امت در غيبت پيامبر ص و بعد از او ، و كمك بسيار مؤثر در پيشبرد اهداف او .\r\nاينها همان چيزى است كه پيامبر ص با گفتن جمله « اشركه فى امرى »\r\n","description":"","footnote":"","page_name":" 194 ","page_number":194},
  {"content":"\r\nاز خدا براى على ع خواست .\r\nو از اينجا روشن مىشود ، وفات هارون قبل از موسى ع مشكلى در اين بحث ايجاد نمىكند ، زيرا خلافت و جانشينى گاهى در زمان غيبت رهبر است آن گونه كه هارون در غيبت موسى داشت و گاهى بعد از وفات او است ، آن گونه كه على ع بعد از وفات پيامبر ص داشت هر دو داراى يك قدر مشترك و جامع واحد است هر چند مصداقها متفاوت بوده است . ( دقت كنيد )\r\n","description":"","footnote":"","page_name":" 195 ","page_number":195},
  {"content":"\r\n\r\n[ سوره طه ‹ 20 › : آيات 37 تا 41 
  ]\r\nوَ لَقَدْ مَنَنَّا عَلَيْكَ مَرَّةً أُخْرى ‹ 37 › إِذْ أَوْحَيْنا إِلى أُمِّكَ ما يُوحى ‹ 38 › أَنِ اقْذِفِيه فِي التَّابُوتِ فَاقْذِفِيه فِي الْيَمِّ فَلْيُلْقِه الْيَمُّ بِالسَّاحِلِ يَأْخُذْه عَدُوٌّ لِي وَعَدُوٌّ لَه وَأَلْقَيْتُ عَلَيْكَ مَحَبَّةً مِنِّي وَلِتُصْنَعَ عَلى عَيْنِي ‹ 39 › إِذْ تَمْشِي أُخْتُكَ فَتَقُولُ هَلْ أَدُلُّكُمْ عَلى مَنْ يَكْفُلُه فَرَجَعْناكَ إِلى أُمِّكَ كَيْ تَقَرَّ عَيْنُها وَلا تَحْزَنَ وَقَتَلْتَ نَفْساً فَنَجَّيْناكَ مِنَ الْغَمِّ وَفَتَنَّاكَ فُتُوناً فَلَبِثْتَ سِنِينَ فِي أَهْلِ مَدْيَنَ ثُمَّ جِئْتَ عَلى قَدَرٍ يا مُوسى ‹ 40 › وَاصْطَنَعْتُكَ لِنَفْسِي ‹ 41 ›\r\n\r\nترجمه :\r\n37 - و ما بار ديگر نيز تو را مشمول نعمت خود ساختيم .\r\n38 - آن زمان كه به مادرت آنچه را لازم بود الهام كرديم .\r\n39 - كه او را در صندوقى بيفكن ، و آن صندوق را به دريا بينداز ، تا دريا آن را به ساحل\r\n","description":"","footnote":"","page_name":" 196 ","page_number":196},
  {"content":"\r\nبيفكند ، و دشمن من و دشمن او آن را بگيرد و من محبتى از خودم بر تو افكندم ، تا در برابر ديدگان ( علم ) من پرورش يا بى .\r\n40 - در آن هنگام كه خواهرت ( در نزديكى كاخ فرعون ) راه مىرفت و مىگفت آيا خانواده اى را به شما نشان دهم كه اين نوزاد را كفالت مىكند ( و دايه خوبى براى اوست ) و به دنبال آن ما تو را به مادرت بازگردانديم تا چشمش به تو روشن شود ، و غمگين نگردد ، و تو كسى ( از فرعونيان ) را كشتى اما ما تو را از اندوه نجات داديم ، پس از آن ساليانى در ميان مردم مدين توقف نمودى و تو را بارها آزموديم سپس در زمان مقدر ( براى فرمان رسالت ) به اينجا آمدى .\r\n41 - و من تو را براى خودم پرورش دادم !\r\n\r\nتفسير : چه خداى مهربانى !\r\nدر اين آيات خداوند به يكى ديگر از فصول زندگانى موسى ع اشاره مىكند كه مربوط به دوران كودكى او و نجات اعجازآميزش از چنگال خشم فرعونيان است ، اين فصل گرچه از نظر تسلسل تاريخى قبل از فصل رسالت و نبوت بوده ، اما چون به عنوان شاهد براى مشمول نعمتهاى خداوند ، نسبت به موسى ع از آغاز عمر ، ذكر شده ، در درجه دوم اهميت نسبت به موضوع رسالت مىباشد .\r\nنخست مىگويد : « اى موسى ! ما بار ديگر نيز بر تو منت گذارديم ، و تو را مشمول نعمتهاى خويش ساختيم » ( * ( وَلَقَدْ مَنَنَّا عَلَيْكَ مَرَّةً أُخْرى ) * ) . ( 1 )\r\nبعد از ذكر اين اجمال به شرح و بسط آن مىپردازد و مىگويد : « در آن\r\n\r\n","description":"","footnote":"\r\n( 1 ) همانگونه كه قبلا نيز گفته‌ايم : كلمه « منت » در اصل از « من » به معنى سنگهاى بزرگى كه با آنها وزن مىكنند گرفته شده است ، به همين جهت بخشيدن هر نعمت سنگين و گرانبهايى را منت مىگويند ، و در آيه فوق ، منظور همين معنى است ، و اين مفهوم ، مفهوم زيبا و ارزنده آن است ، ولى اگر كسى كار كوچك خود را با سخن بزرگ كند و به رخ طرف بكشد عملى است زشت و مصداق نكوهيده منت است .\r\n","page_name":" 197 ","page_number":197},
  {"content":"\r\nهنگام كه وحى كرديم به مادر تو آنچه بايد وحى شود « ( * ( إِذْ أَوْحَيْنا إِلى أُمِّكَ ما يُوحى ) * ) .\r\nاشاره به اينكه : تمام خطوطى كه منتهى به نجات موسى ع از چنگال فرعونيان در آن روز مىشد همه را به مادرت تعليم داديم :\r\nزيرا به گونه اى كه از ساير آيات قرآن استفاده مىشود ، فرعون شديدا بنى اسرائيل را تحت فشار قرار داده بود ، مخصوصا براى جلوگيرى از قدرت و قوت بنى اسرائيل و شورش احتمالى آنها ، و يا به گفته جمعى از مورخان و مفسران براى جلوگيرى از به وجود آمدن فرزندى كه پيشبينى كرده بودند از بنى اسرائيل برمىخيزد و دستگاه فرعون را درهم مىكوبد ، دستور داده بود پسران آنها را به قتل برسانند ، و دختران را براى كنيزى و خدمتگزارى زنده نگهدارند .\r\nطبعا جاسوسان فرعون محله‌ها و خانه‌هاى بنى اسرائيل را سخت زير نظر داشتند ، و تولد فرزندان پسر را به دستگاه او اطلاع مىدادند ، آنها نيز به سرعت براى نابود كردن آنها اقدام مىنمودند .\r\nبعضى از مفسران گفته‌اند : فرعون از يك سو مىخواست قدرت بنى اسرائيل را در هم بشكند و از سوى ديگر مايل نبود نسل آنها به كلى منقرض شود ، چرا كه بردگان و بندگان آماده اى براى او محسوب مىشدند ، لذا دستور داده بود يك سال نوزادان آنها را زنده بگذارند و يك سال پسران را از دم تيغ بگذرانند ، اتفاقا موسى در همان سال قتل عام فرزندان پسر متولد شد ! .\r\nبه هر حال مادر احساس مىكند كه جان نوزادش در خطر است و مخفى نگاه داشتن موقتى او مشكل را حل نخواهد كرد ، در اين هنگام خدايى كه اين كودك را براى قيامى بزرگ نامزد كرده است ، به قلب اين مادر الهام مىكند كه او را از اين بعد به ما بسپار و ببين چگونه او را حفظ خواهيم كرد و به تو باز خواهيم گرداند .\r\n","description":"","footnote":"","page_name":" 198 ","page_number":198},
  {"content":"\r\nبه قلب مادر موسى چنين الهام كرد : « او را در صندوقى بيفكن ، و آن صندوق را به دريا بينداز » ! ( * ( أَنِ اقْذِفِيه فِي التَّابُوتِ فَاقْذِفِيه فِي الْيَمِّ ) * ) .\r\n« يم » در اينجا به معنى رود عظيم نيل است كه بر اثر وسعت و آب فراوان گاهى دريا به آن اطلاق مىشود .\r\nتعبير به * ( اقْذِفِيه فِي التَّابُوتِ ) * ( آن را در صندوق بيفكن ) شايد اشاره به اين باشد كه بدون هيچ ترس و واهمه دل از او بردار و شجاعانه در صندوقش بگذار و بىاعتنا ، به شط نيلش بيفكن ، و ترس و وحشتى به خود راه مده .\r\nكلمه « تابوت » به معنى صندوق چوبى و به عكس آنچه بعضى مىپندارند هميشه به معنى صندوقى كه مردگان را در آن مىنهند نيست ، بلكه مفهوم وسيعى دارد كه گاهى به صندوقهاى ديگر نيز گفته مىشود همانگونه كه در داستان طالوت و جالوت در سوره بقره ذيل آيه 248 خوانديم . ( 1 )\r\nسپس اضافه مىكند : « دريا مامور است كه آن را به ساحل بيفكند ، تا سرانجام دشمن من و دشمن او وى را برگيرد » ( و در دامان خويش پرورش دهد ! ) ( * ( فَلْيُلْقِه الْيَمُّ بِالسَّاحِلِ يَأْخُذْه عَدُوٌّ لِي وَعَدُوٌّ لَه ) * ) .\r\nجالب اينكه : كلمه « عدو » در اينجا تكرار شده ، و اين در حقيقت تاكيدى است بر دشمنى فرعون هم نسبت به خداوند و هم نسبت به موسى و بنى اسرائيل ، و اشاره به اينكه كسى كه تا اين حد در دشمنى و عداوت ، پافشارى داشت ، عاقبت خدمت و پرورش موسى را بر عهده گرفت ، تا بشر خاكى بداند نه تنها قادر نيست با فرمان خدا به مبارزه برخيزد ، بلكه خدا دشمن او را با دست خودش و در دامانش پرورش خواهد داد .\r\nو هنگامى كه او اراده نابودى گردنكشان ستمگر را كند آنها را با دست خودشان نابود مىكند ، و با آتشى كه خودشان برافروخته‌اند مىسوزاند ، چه قدرت\r\n\r\n","description":"","footnote":"\r\n( 1 ) به جلد دوم تفسير نمونه صفحه 173 مراجعه فرمائيد .\r\n","page_name":" 199 ","page_number":199},
  {"content":"\r\nعجيبى دارد ! و از آنجا كه موسى ع بايد در اين راه پر نشيب و فراز كه در پيش دارد در يك سپر حفاظتى قرار گيرد ، خداوند پرتوى از محبت خود را بر او مىافكند آن چنان كه هر كس وى را ببيند دلباخته او مىشود ، نه تنها به كشتن او راضى نخواهد بود بلكه راضى نمىشود كه مويى از سرش كم شود ! ، آن چنان كه قرآن در ادامه اين آيات مىگويد : « و من محبتى از خودم بر تو افكندم » ( * ( وَأَلْقَيْتُ عَلَيْكَ مَحَبَّةً مِنِّي ) * ) .\r\nچه سپر عجيبى ، كاملا نامرئى است ، اما از فولاد و آهن محكمتر .\r\nمىگويند : قابله موسى از فرعونيان بود و تصميم داشت گزارش تولد او را به دستگاه جبار فرعون بدهد ، اما نخستين بار كه چشمش در چشم نوزاد افتاد گويى برقى از چشم او جستن كرد كه اعماق قلب قابله را روشن ساخت ، و رشته محبت او را در گردنش افكند و هر گونه فكر بدى را از مغز او دور ساخت ! .\r\nدر اين زمينه در حديثى از امام باقر ع مىخوانيم : « هنگامى كه موسى ع متولد شد و مادر ديد نوزادش پسر است رنگ از صورتش پريد ، قابله پرسيد چرا اين گونه رنگت زرد شد ؟ گفت : از اين مىترسم كه سر پسرم را ببرند ، ولى قابله گفت : هرگز چنين ترسى به خود راه مده و كان موسى لا يراه احد الا احبه ! : « موسى چنان بود كه هر كس او را مىديد دوستش مىداشت » . ( 1 )\r\nو همين سپر محبت بود كه او را در دربار فرعون نيز كاملا حفظ كرد .\r\nدر پايان اين آيه مىفرمايد : « هدف اين بود كه در پيشگاه من و در برابر ديدگان ( علم ) من پرورش يا بى » ( * ( وَلِتُصْنَعَ عَلى عَيْنِي ) * ) .\r\nبدون شك ذره‌اى در آسمان و زمين از علم خدا پنهان نيست ، و همه در پيشگاه او حاضرند اما اين تعبير در اينجا اشاره به عنايت خاصى است كه خدا نسبت\r\n\r\n","description":"","footnote":"\r\n( 1 ) نور الثقلين جلد سوم صفحه 378 .\r\n","page_name":" 200 ","page_number":200},
  {"content":"\r\nبه موسى و تربيت او داشت .\r\nگرچه بعضى از مفسران جمله « * ( وَلِتُصْنَعَ عَلى عَيْنِي ) * » را محدود به مساله دوران شيرخوارى موسى و مانند آن دانسته‌اند ولى پيدا است كه اين جمله معنى وسيعى دارد ، و هر گونه پرورش و تربيت و ساخته شدن موسى ع را براى حمل پرچم رسالت با عنايت خاص پروردگار شامل مىشود .\r\nاز قرائن موجود در اين آيات و آيات مشابه آن در قرآن مجيد ، و آنچه در روايات و تواريخ آمده ، به خوبى استفاده مىشود كه مادر موسى ع سرانجام با وحشت و نگرانى صندوقى را كه موسى در آن بود به نيل افكند ، امواج نيل آن را بر دوش خود حمل كرد ، و مادر كه منظره را مىديد در تب و تاب فرو رفت اما خداوند به دل او الهام كرد كه اندوه و غمى به خود راه مده ، ما سرانجام او را سالم به تو باز مىگردانيم .\r\nكاخ فرعون بر گوشه اى از شط نيل ساخته شده بود ، و احتمالا شعبه اى از اين شط عظيم از درون كاخش مىگذشت ، امواج آب صندوق نجات موسى را با خود به آن شعبه كشانيد ، در حالى كه فرعون و همسرش در كنار آب به تماشاى امواج مشغول بودند ، ناگهان اين صندوق مرموز توجه آنها را به خود جلب كرد ، مامورين را دستور داد تا صندوق را از آب بگيرند ، هنگامى كه در صندوق گشوده شد با كمال تعجب نوزاد زيبايى را در آن ديدند ، چيزى كه شايد حتى احتمال آن را نمىدادند .\r\nفرعون متوجه شد كه اين نوزاد بايد از بنى اسرائيل باشد كه از ترس ماموران به چنين سرنوشتى گرفتار شده است و دستور كشتن او را صادر كرد ، ولى همسرش كه « نازا » بود سخت به كودك دل بست و شعاع مرموزى كه از چشم نوزاد جستن نمود در زواياى قلب آن زن نفوذ كرد ، و او را مجذوب و فريفته خود ساخت .\r\n","description":"","footnote":"","page_name":" 201 ","page_number":201},
  {"content":"\r\nدست به دامن فرعون زد و در حالى كه از اين كودك به نور چشمان ( قرة عين ) تعبير مىنمود ، تقاضا كرد از كشتنش صرف نظر شود ، حتى بالاتر از آن درخواست كرد به عنوان فرزند خويش و مايه اميد آينده شان او را در دامان پرورش دهند ، و بالآخره با اصرار موفق شد سخن خود را به كرسى بنشاند .\r\nاما از سوى ديگر كودك گرسنه شده و شير مىخواهد ، گريه مىكند و اشك مىريزد ، گريه و اشكى كه قلب همسر فرعون را به لرزه آورده ، چاره اى نبود جز اينكه ماموران هر چه زودتر به جستجوى دايه اى بروند ، ولى هر دايه اى آوردند نوزاد پستان او را نگرفت چرا كه خدا مقدر كرده بود تنها به مادرش برگردد ، مامورين باز به جستجو برخاستند و در بدر به دنبال دايه تازه اى مىگشتند .\r\nاكنون بقيه داستان را از آيات فوق مىخوانيم :\r\nآرى اى موسى ما مقدر كرده بوديم كه در برابر ديدگان ( علم ) ما پرورش بيابى « در آن هنگام كه خواهرت ( در نزديكى كاخ فرعون ) راه مىرفت » و به دستور مادر ، مراقب اوضاع و سرنوشت تو بود ( * ( إِذْ تَمْشِي أُخْتُكَ ) * ) .\r\nاو به ماموران فرعون « مىگفت آيا زنى را به شما معرفى بكنم كه توانايى سرپرستى اين نوزاد را دارد » ( * ( فَتَقُولُ هَلْ أَدُلُّكُمْ عَلى مَنْ يَكْفُلُه ) * ) .\r\nو شايد اضافه كرد اين زن شير پاكى دارد كه من مطمئنم نوزاد آن را پذيرا خواهد شد .\r\nمامورين خوشحال شدند و به اميد اينكه شايد گمشده آنها از اين طريق پيدا شود همراه او حركت كردند ، خواهر موسى كه خود را به صورت فردى ناشناس و بيگانه ، نشان مىداد ، مادر را از جريان امر آگاه كرد ، مادر نيز بى آنكه خونسردى خود را از دست دهد ، در حالى كه طوفانى از عشق و اميد تمام قلب او را احاطه كرده بود ، به دربار فرعون آمد ، كودك را به دامن او انداختند كودك بوى مادر را شنيد ، بويى آشنا ، ناگهان پستان او را همچون جان شيرين\r\n","description":"","footnote":"","page_name":" 202 ","page_number":202},
  {"content":"\r\nدر برگرفت و با عشق و علاقه بسيار ، مشغول نوشيدن شير شد ، غريو شادى از حاضران برخاست و آثار خشنودى و شوق در چشمان همسر فرعون نمايان شد .\r\nبعضى مىگويند : فرعون از اين ماجرا تعجب كرد ، گفت : تو كيستى كه اين نوزاد شير تو را پذيرفت ، در حالى كه ديگران را همه رد كرد ؟ مادر گفت :\r\nمن زنى پاكيزه بوى و پاكشيرم و هيچ كودكى شير مرا رد نمىكند ! .\r\nبه هر حال فرعون كودك را به او سپرد ، و همسرش تاكيد فراوان نسبت به حفظ و حراست او كرد ، و دستور داد در فاصله‌هاى كوتاه كودك را به نظر او برساند .\r\nاينجا است كه قرآن مىگويد : « ما تو را به مادرت بازگردانديم تا چشمش به تو روشن شود ، و غم و اندوهى به خود راه ندهد » ( * ( فَرَجَعْناكَ إِلى أُمِّكَ كَيْ تَقَرَّ عَيْنُها وَلا تَحْزَنَ ) * ) .\r\nو بتواند با آسودگى خاطر و اطمينان از عدم وجود خطرى براى او از ناحيه فرعونيان به پرورش فرزند بپردازد .\r\nاز جمله فوق چنين مىتوان استفاده كرد كه فرعون كودك را به مادر سپرد تا او را به خانه خويش بياورد ، ولى طبيعى است نوزادى كه فرزند خوانده فرعون ! و مورد علاقه شديد همسر او است بايد در فاصله‌هاى كوتاه به نظر آنها برسد .\r\nسالها گذشت ، و موسى ع در ميان هاله اى از لطف و محبت خداوند و محيطى امن و امان پرورش يافت ، كمكم به صورت نوجوانى درآمد .\r\nروزى از راهى عبور مىكرد دو نفر را در برابر خود به جنگ و نزاع مشغول ديد كه يكى از بنى اسرائيل و ديگرى از قبطيان ( مصريان و هواخواهان فرعون ) بود ، از آنجا كه هميشه بنى اسرائيل تحت فشار و آزار قبطيان ستمگر بودند ، موسى به كمك مظلوم كه از بنى اسرائيل بود شتافت و براى دفاع از او ، مشتى محكم بر پيكر مرد قبطى وارد آورد ، اما اين دفاع از مظلوم به جاى\r\n","description":"","footnote":"","page_name":" 203 ","page_number":203},
  {"content":"\r\nباريكى رسيد ، و همان يك مشت كار قبطى را ساخت .\r\nموسى از اين ماجرا ناراحت شد چرا كه ماموران فرعون سرانجام متوجه شدند كه اين قتل به دست چه كسى واقع شده ، و شديدا به تعقيب او برخاستند .\r\nاما موسى طبق توصيه بعضى از دوستانش ، مخفيانه از مصر بيرون آمد و به سوى مدين شتافت و در آنجا محيطى امن و امان در كنار شعيب پيغمبر كه شرح آن به خواست خدا در تفسير سوره قصص خواهد آمد پيدا كرد .\r\nاينجا است كه قرآن مىگويد : « تو كسى را كشتى و در اندوه فرو رفتى ، اما ما تو را از آن غم و اندوه رهايى بخشيديم » ( * ( وَقَتَلْتَ نَفْساً فَنَجَّيْناكَ مِنَ الْغَمِّ ) * ) .\r\nو پس از آن « تو را در كوره‌هاى حوادث يكى بعد از ديگرى آزموديم » ( * ( وَفَتَنَّاكَ فُتُوناً ) * ) .\r\n« پس از آن ساليانى در ميان مردم مدين توقف نمودى » ( * ( فَلَبِثْتَ سِنِينَ فِي أَهْلِ مَدْيَنَ ) * ) و بعد از پيمودن اين راه طولانى و آمادگى روحى و جسمى و بيرون آمدن از كوره حوادث با سرافرازى و پيروزى « سپس در زمانى كه براى گرفتن فرمان رسالت مقدر بود به اينجا آمدى » ( * ( ثُمَّ جِئْتَ عَلى قَدَرٍ يا مُوسى ) * ) .\r\nكلمه « قدر » به گفته بسيارى از مفسران به معنى زمانى است كه مقدر شده بود موسى به رسالت برگزيده شود ، ولى بعضى ديگر آن را به معنى « مقدار » گرفته‌اند ، همانگونه كه در بعضى از آيات قرآن نيز به همين معنى آمده است ( سوره حجر آيه 21 ) طبق اين تفسير معنى جمله چنين خواهد بود : اى موسى بعد از اين فراز و نشيبها و امتحانات گوناگون و زندگى ممتد در جوار پيامبر بزرگى همچون شعيب پرورش يافتى ، سرانجام داراى قدر و مقام و شخصيتى شدى كه آماده پذيرش وحى گشتى .\r\nسپس اضافه مىكند : « من تو را براى خودم پرورش دادم و ساختم » ( * ( وَاصْطَنَعْتُكَ لِنَفْسِي ) * ) براى وظيفه سنگين دريافت وحى ، براى قبول رسالت ،\r\n","description":"","footnote":"","page_name":" 204 ","page_number":204},
  {"content":"\r\nبراى هدايت و رهبرى بندگانم ، تو را پرورش دادم و در كورانهاى حوادث آزمودم و نيرو و توان بخشيدم و اكنون كه اين ماموريت بزرگ بر دوش تو گذارده مىشود از هر نظر ساخته شده اى ! .\r\n« اصطناع » از ماده « صنع » به معنى « اصرار و اقدام مؤكد براى اصلاح چيزى است » ( آن گونه كه راغب در مفردات گفته است ) يعنى تو را از هر نظر اصلاح كردم گويى براى خودم مىخواهم ، و اين محبتآميزترين سخنى است كه خداوند در حق اين پيامبر بزرگ فرمود ، و به گفته بعضى شبيه سخنى است كه حكماء گفته‌اند ان اللَّه تعالى اذا احب عبدا تفقده كما يتفقد الصديق صديقه :\r\n« خداوند هنگامى كه بنده اى را دوست دارد آن چنان از او تفقد مىكند كه دوست مهربان نسبت به دوستش » .\r\n","description":"","footnote":"","page_name":" 205 ","page_number":205},
  {"content":"\r\n\r\n[ سوره طه ‹ 20 › : آيات 42 تا 48 
  ]\r\nاذْهَبْ أَنْتَ وَأَخُوكَ بِآياتِي وَلا تَنِيا فِي ذِكْرِي ‹ 42 › اذْهَبا إِلى فِرْعَوْنَ إِنَّه طَغى ‹ 43 › فَقُولا لَه قَوْلًا لَيِّناً لَعَلَّه يَتَذَكَّرُ أَوْ يَخْشى ‹ 44 › قالا رَبَّنا إِنَّنا نَخافُ أَنْ يَفْرُطَ عَلَيْنا أَوْ أَنْ يَطْغى ‹ 45 › قالَ لا تَخافا إِنَّنِي مَعَكُما أَسْمَعُ وَأَرى ‹ 46 ›\r\nفَأْتِياه فَقُولا إِنَّا رَسُولا رَبِّكَ فَأَرْسِلْ مَعَنا بَنِي إِسْرائِيلَ وَلا تُعَذِّبْهُمْ قَدْ جِئْناكَ بِآيَةٍ مِنْ رَبِّكَ وَالسَّلامُ عَلى مَنِ اتَّبَعَ الْهُدى ‹ 47 › إِنَّا قَدْ أُوحِيَ إِلَيْنا أَنَّ الْعَذابَ عَلى مَنْ كَذَّبَ وَتَوَلَّى ‹ 48 ›\r\n\r\nترجمه :\r\n42 - تو و برادرت با آيات من به سوى فرعون برويد ، و در ياد من كوتاهى نكنيد .\r\n43 - به سوى فرعون برويد كه طغيان كرده است .\r\n44 - اما به نرمى با او سخن بگوئيد شايد متذكر شود يا از ( خدا ) بترسد .\r\n45 - ( موسى و هارون ) گفتند : پروردگارا ! از اين مىترسيم كه او بر ما پيشى بگيرد يا طغيان كند .\r\n46 - فرمود نترسيد ، من با شما هستم ( همه چيز را ) مىشنوم و مىبينم !\r\n","description":"","footnote":"","page_name":" 206 ","page_number":206},
  {"content":"\r\n47 - شما به سراغ او برويد و بگوئيد : ما فرستاده‌هاى پروردگار توايم ، بنى اسرائيل را با ما بفرست ، و آنها را شكنجه و آزار مكن ، ما آيت روشنى از سوى پروردگارت براى تو آورده‌ايم و سلام و درود بر آن كس باد كه از هدايت پيروى مىكند .\r\n48 - ( به او بگوئيد ) به ما وحى شده كه عذاب بر كسى است كه ( آيات الهى ) را تكذيب كند و سرپيچى نمايد .\r\n\r\nتفسير : نخستين برخورد با فرعون جبار\r\nاكنون كه همه چيز روبراه شده ، و تمام وسائل لازم در اختيار موسى قرار گرفته ، او و برادرش هارون را هر دو با هم مخاطب ساخته مىگويد : « تو و برادرت با آيات من كه در اختيارتان گذارده‌ام برويد » ( * ( اذْهَبْ أَنْتَ وَأَخُوكَ بِآياتِي ) * ) .\r\nآياتى كه هم شامل دو معجزه بزرگ موسى مىشود ، و هم ساير نشانه‌هاى پروردگار و تعليمات و برنامه هايى كه خود نيز بيانگر حقانيت دعوت او است ، بخصوص اينكه اين تعليمات پر مغز به وسيله مردى كه ظاهرا قسمت عمده عمرش را به چوپانى پرداخته اظهار مىشود .\r\nو براى تقويت روحيه آنها و تاكيد بر تلاش و كوشش هر چه بيشتر ، اضافه مىكند « در ذكر و ياد من و اجراى فرمانهايم سستى به خرج ندهيد » ( * ( وَلا تَنِيا فِي ذِكْرِي ) * ) .\r\nچرا كه سستى و ترك قاطعيت تمام زحمات شما را بر باد خواهد داد ، محكم بايستيد و از هيچ حادثه اى نهراسيد ، و در برابر هيچ قدرتى ، سست نشويد .\r\nبعد از آن ، هدف اصلى اين حركت و نقطه اى را كه بايد به سوى آن جهتگيرى شود ، مشخص ميسازد و مىگويد « به سوى فرعون برويد ، چرا كه او طغيان كرده است » ( * ( اذْهَبا إِلى فِرْعَوْنَ إِنَّه طَغى ) * ) .\r\nعامل تمام بدبختيهاى اين سرزمين پهناور او است ، و تا او اصلاح نشود هيچ كارى ساخته نيست ، چرا كه عامل پيشرفت يا عقب افتادگى ، خوشبختى يا بدبختى\r\n","description":"","footnote":"","page_name":" 207 ","page_number":207},
  {"content":"\r\nيك ملت ، قبل از هر چيز ، رهبران و سردمداران آن ملت است و لذا بايد هدفگيرى شما قبل از همه به سوى آنها باشد .\r\nدرست است كه هارون در آن موقع در آن بيابان حاضر نبود ، و بطورى كه مفسران گفته‌اند خداوند او را از اين ماجرا آگاه ساخت و او به استقبال برادرش موسى براى انجام اين ماموريت به بيرون مصر آمد ، ولى به هر حال هيچ مانعى ندارد كه دو نفر مخاطب قرار گيرند و ماموريت براى انجام كارى پيدا كنند ، در حالى كه تنها يكى حاضر باشد و در تعبيرات فارسى روزانه نيز از اين نمونه بسيار داريم ، مثل اينكه مىگوئيم : « تو و برادرت كه فردا از سفر مىآيد نزد من آئيد » .\r\nسپس طرز برخورد مؤثر با فرعون را در آغاز كار به اين شرح ، بيان مىفرمايد براى اينكه بتوانيد در او نفوذ كنيد و اثر بگذاريد « با سخن نرم با او سخن بگوئيد ، شايد متذكر شود يا از خدا بترسد » ( * ( فَقُولا لَه قَوْلًا لَيِّناً لَعَلَّه يَتَذَكَّرُ أَوْ يَخْشى ) * ) فرق ميان « يتذكر » و « يخشى » در اينجا اين است كه : اگر با سخن نرم و ملايم با او روبرو شويد و در عين حال مطالب را با صراحت و قاطعيت بيان كنيد يك احتمال اينست كه او دلائل منطقى شما را از دل بپذيرد و ايمان آورد احتمال ديگر اينكه لا اقل از ترس مجازات الهى در دنيا يا آخرت و بر باد رفتن قدرتش ، سر تسليم فرود آورد و با شما مخالفت نكند .\r\nالبته احتمال سومى نيز وجود دارد و آن اينكه نه متذكر شود و نه از خدا بترسد ، بلكه راه مخالفت و مبارزه را پيش گيرد كه با تعبير « لعل » ( شايد ) به آن اشاره شده است . و در اين صورت نسبت به او اتمام حجت شده است ، و در هيچ حال اجراى اين برنامه بىفايده نيست .\r\nبدون شك خداوند مىدانست سرانجام كار او به كجا خواهد رسيد ولى\r\n","description":"","footnote":"","page_name":" 208 ","page_number":208},
  {"content":"\r\nتعبيرات فوق ، درسى است براى موسى و هارون و همه رهبران راه الهى . ( 1 )\r\nاما با اين حال موسى و هارون از اين معنى نگران بودند كه ممكن است اين مرد قلدر و زورمند مستكبر كه آوازه خشونت و سرسختى او همه جا پيچيده بود قبل از آنكه موسى ع و هارون ع ابلاغ دعوت كنند ، پيشدستى كرده ، آنها را از بين ببرد ، لذا « عرضه داشتند پروردگارا ! ما از اين مىترسيم كه او قبل از آنكه به سخنان ما گوش فرا دهد ، فرمان مجازات صادر كند و پيام تو به گوش او و اطرافيانش نرسد ، و يا بعد از شنيدن طغيانگرى آغاز نمايد » ( * ( قالا رَبَّنا إِنَّنا نَخافُ أَنْ يَفْرُطَ عَلَيْنا أَوْ أَنْ يَطْغى ) * ) .\r\n« يفرط » از ماده « فرط » ( بر وزن شرط ) به معنى پيش افتادن است و به همين جهت به كسى كه قبل از همه وارد آبگاه مىشود ، « فارط » مىگويند در سخنان على ع كه در برابر قبرهاى مردگان ، پشت دروازه كوفه فرمود مىخوانيم : انتم لنا فرط سابق : « شما پيشگامان اين قافله بوديد و قبل از ما به ديار آخرت شتافتيد » . ( 2 )\r\nبه هر حال موسى و برادرش از دو چيز بيم داشتند ، نخست آنكه فرعون قبل از آنكه سخنانشان را بشنود شدت عمل به خرج دهد ، و يا بعد از شنيدن بلافاصله و بدون مطالعه دست به چنين اقدامى بزند و در هر دو حال ماموريت آنها به خطر بيفتد و ناتمام بماند .\r\nاما خداوند به آنها بطور قاطع « فرمود : شما هرگز نترسيد ، من خود با شما هستم مىشنوم و مىبينم » ( * ( قالَ لا تَخافا إِنَّنِي مَعَكُما أَسْمَعُ وَأَرى ) * ) .\r\n\r\n","description":"","footnote":"\r\n( 1 ) در باره معنى « لعل » و اينكه در قرآن به چه معنى آمده ، به طور مشروح در جلد چهارم صفحه 35 ذيل آيه 84 سوره نساء بحث كرده‌ايم .\r\n( 2 ) نهج البلاغه كلمات قصار شماره 130 .\r\n","page_name":" 209 ","page_number":209},
  {"content":"\r\nبنا بر اين با وجود خداوند توانايى كه همه جا با شما است و به همين دليل همه چيز ، همه سخنها را مىشنود ، و همه چيز را مىبيند و حامى و پشتيبان شما است ، ترس و وحشت معنايى ندارد .\r\nسپس دقيقا چگونگى پياده كردن دعوتشان را در حضور فرعون در پنج جمله كوتاه و قاطع و پرمحتوا براى آنها بيان مىفرمايد ، كه يكى مربوط به اصل ماموريت است و ديگرى بيان محتواى ماموريت و سومى دليل و سند و چهارمى تشويق پذيرندگان و سرانجام تهديد مخالفان .\r\nنخست مىگويد : « شما به سراغ او برويد و به او بگوئيد ما فرستادگان پروردگار توايم » ( * ( فَأْتِياه فَقُولا إِنَّا رَسُولا رَبِّكَ ) * ) .\r\nجالب اينكه بجاى پروردگار ما مىگويد پروردگار تو ، تا عواطف فرعون را متوجه اين نكته سازند كه او پروردگارى دارد و اينها نمايندگان پروردگار اويند ، ضمنا بطور كنايه به او فهمانده باشند كه ادعاى ربوبيت از هيچكس صحيح نيست و مخصوص خدا است .\r\nديگر اينكه « بنى اسرائيل را همراه ما بفرست و آنها را اذيت و آزار مكن » ( * ( فَأَرْسِلْ مَعَنا بَنِي إِسْرائِيلَ وَلا تُعَذِّبْهُمْ ) * ) .\r\nدرست است كه دعوت موسى تنها براى نجات بنى اسرائيل از چنگال فرعونيان نبوده ، بلكه به گواهى ساير آيات قرآن به منظور نجات خود فرعون و فرعونيان از چنگال شرك و بتپرستى نيز بوده است ، ولى اهميت اين موضوع و ارتباط منطقى آن با موسى سبب شده است كه او مخصوصا انگشت روى اين مساله بگذارد چرا كه استثمار و به بردگى كشيدن بنى اسرائيل با آن همه شكنجه و آزار مطلبى نبوده است كه قابل توجيه باشد .\r\nسپس اشاره به دليل و مدرك خود كرده مىگويد به او بگوئيد « ما نشانه اى\r\n","description":"","footnote":"","page_name":" 210 ","page_number":210},
  {"content":"\r\nاز پروردگارت براى تو آورده‌ايم « ( * ( قَدْ جِئْناكَ بِآيَةٍ مِنْ رَبِّكَ ) * ) .\r\nما بيهوده سخن نمىگوئيم و بىدليل حرفى نمىزنيم ، بنا بر اين به حكم عقل لازم است لا اقل در سخنان ما بينديشى و اگر درست بود بپذيرى .\r\nسپس به عنوان تشويق مؤمنان اضافه مىكنند « درود بر آنها كه از هدايت پيروى مىكنند » ( * ( وَالسَّلامُ عَلى مَنِ اتَّبَعَ الْهُدى ) * ) .\r\nاين جمله ممكن است به معنى ديگرى نيز اشاره باشد و آن اينكه سلامت در اين جهان و جهان ديگر از ناراحتيها و رنجها و عذابهاى دردناك الهى ، و مشكلات زندگى فردى و اجتماعى از آن كسانى است كه از هدايت الهى پيروى كنند و اين در حقيقت نتيجه نهايى دعوت موسى است .\r\nسرانجام عاقبت شوم سرپيچى از اين دعوت را نيز به او بفهمانيد و بگوئيد « به ما وحى شده است كه عذاب الهى دامان كسانى را كه تكذيب آياتش كرده و از فرمانش سرپيچى نمايند خواهد گرفت » ! ( * ( إِنَّا قَدْ أُوحِيَ إِلَيْنا أَنَّ الْعَذابَ عَلى مَنْ كَذَّبَ وَتَوَلَّى ) * ) .\r\nممكن است توهم شود كه ذكر اين جمله با گفتار ملايمى كه به آن مامور بودند تناسب ندارد ، ولى اين اشتباه است ، چه مانعى دارد كه يك طبيب دلسوز با لحن ملايم به بيمارش بگويد ، هر كس از اين دارو استفاده كند نجات مىيابد و هر كس نكند مرگ دامانش را خواهد گرفت .\r\nاين بيان نتيجه برخورد نامناسب به يك واقعيت است و تهديد خاص و برخورد خصوصى و شدت عمل در آن وجود ندارد ، و به تعبير ديگر اين واقعيتى است كه بايد بىپرده به فرعون گفته مىشد .\r\n","description":"","footnote":"","page_name":" 211 ","page_number":211},
  {"content":"\r\n\r\nنكته‌ها :\r\n\r\n1 - قدرتنمايى عجيب خدا\r\nدر طول تاريخ بسيار ديده‌ايم افرادى قلدر و زورمند به مبارزه در برابر قدرت حق برخاسته‌اند ، ولى جالب اينكه در هيچ مورد خداوند لشكريان زمين و آسمان را براى كوبيدن آنها بسيج نمىكند ، بلكه آن چنان ساده و آسان ، آنها را مغلوب مىكند كه هيچكس تصور آن را هم نمىكرد .\r\nمخصوصا بسيار مىشود كه خود آنها را دنبال وسائل مرگشان مىفرستد و ماموريت اعدامشان را به خودشان مىسپارد ! .\r\nدر همين داستان فرعون مىبينيم دشمن اصلى او يعنى موسى را در دامان خود او پرورش مىدهد ، و در حوزه حفاظت او وارد ميسازد ! و جالبتر اينكه طبق نقل تواريخ ، قابله موسى از قبطيان بود ، نجارى كه صندوق نجات او را ساخت نيز يك قبطى بود ، گيرندگان صندوق از آب ماموران فرعون بودند ، و گشاينده صندوق ، شخص همسر او بود ، به وسيله دستگاه فرعون از مادر موسى ع دعوت به عنوان دايه شير دهنده شد ، و تعقيب موسى بعد از ماجراى قتل مرد قبطى ، از ناحيه فرعونيان ، سبب هجرت او به مدين و گذراندن يك دوره آموزش و تربيت كامل در مكتب شعيب پيغمبر گشت .\r\nآرى هنگامى كه خدا مىخواهد قدرت خود را نشان دهد ، اين چنين مىكند تا همه گردنكشان بدانند كوچكتر از آن هستند كه در برابر اراده و مشيتش عرض اندام كنند .\r\n\r\n2 - برخورد ملايم و محبتآميز با دشمنان\r\nبراى نفوذ در قلوب مردم ( هر چند افراد گمراه و بسيار آلوده باشند ) نخستين دستور قرآن برخورد ملايم و توأم با مهر و عواطف انسانى است ، و توسل به خشونت\r\n","description":"","footnote":"","page_name":" 212 ","page_number":212},
  {"content":"\r\nمربوط به مراحل بعد است كه برخوردهاى دوستانه اثر نگذارد .\r\nهدف آنست كه مردم جذب شوند ، متذكر شوند و راه را پيدا كنند يا از عواقب شوم كار بد خود بترسند ( * ( لَعَلَّه يَتَذَكَّرُ أَوْ يَخْشى ) * ) .\r\nهر مكتبى بايد جاذبه داشته باشد ، و بىدليل ، افراد را از خود دفع نكند سرگذشت پيامبران و ائمه دين ع به خوبى نشان مىدهد كه آنها هرگز از اين برنامه در تمام طول عمرشان انحراف پيدا نكردند .\r\nآرى ممكن است ، هيچ برنامه محبتآميزى در دل سياه بعضى اثر نگذارد ، و راه منحصرا توسل به خشونت باشد ، آن در جاى خود صحيح است ، اما نه به عنوان يك اصل كلى و براى آغاز كار ، برنامه نخستين محبت است و ملايمت ، و اين همان درسى است كه آيات فوق به روشنى به ما مىگويد .\r\nجالب اينكه در بعضى از روايات مىخوانيم : حتى موسى مامور بود ، فرعون را با بهترين نامش صدا كند ، شايد در دل تاريك او اثر بگذارد .\r\n\r\n3 - آيا وحى به غير پيامبران مىشود ؟\r\nبىشك وحى در قرآن مجيد معانى گوناگونى دارد .\r\nگاهى به معنى صداى آهسته ، يا چيزى را آهسته گفتن آمده ، ( اين معنى اصلى آن در لغت عرب است ) .\r\nگاهى به معنى اشاره رمزى به چيزى مىباشد مانند فَأَوْحى إِلَيْهِمْ أَنْ سَبِّحُوا بُكْرَةً وَعَشِيًّا : « زكريا كه زبانش در آن ساعت از كار افتاده بود با اشاره به بنى اسرائيل گفت خدا را صبح و عصر تسبيح كنيد » - ( مريم - 11 ) .\r\nو گاه به معنى الهام غريزى است مانند أَوْحى رَبُّكَ إِلَى النَّحْلِ : « خداوند به زنبور عسل الهام غريزى كرد » ( نحل - 68 ) .\r\nگاه به معنى فرمان تكوينى است ، فرمانى كه با زبان آفرينش داده مىشود\r\n","description":"","footnote":"","page_name":" 213 ","page_number":213},
  {"content":"\r\nمانند : يَوْمَئِذٍ تُحَدِّثُ أَخْبارَها بِأَنَّ رَبَّكَ أَوْحى لَها : « در قيامت زمين خبرهاى خود را بازگو مىكند چرا كه پروردگارت به او وحى كرده است » ( زلزال - 5 ) .\r\nو گاه به معنى الهام مىآيد ، الهامى كه به قلب افراد با ايمان مىفرستد هر چند پيامبر و امام نباشد ، مانند : إِذْ أَوْحَيْنا إِلى أُمِّكَ ما يُوحى : « ما به مادر تو اى موسى آنچه بايد وحى كنيم كرديم » ( طه - 38 ) .\r\nاما يكى از مهمترين موارد استعمال آن در قرآن مجيد پيامهاى الهى است كه مخصوص پيامبران است ، مانند إِنَّا أَوْحَيْنا إِلَيْكَ كَما أَوْحَيْنا إِلى نُوحٍ وَالنَّبِيِّينَ مِنْ بَعْدِه : « ما به تو وحى فرستاديم همانگونه كه به نوح و پيامبران بعد از او وحى فرستاديم » ( نساء - 163 ) .\r\nبنا بر اين كلمه وحى ، مفهوم وسيع و جامعى دارد كه همه اين موارد را شامل مىشود و به اين ترتيب تعجب نخواهيم كرد اگر در آيات فوق ، كلمه وحى در مورد مادر موسى به كار رفته است .\r\n\r\n4 - پاسخ به يك سؤال [ چرا موسى با آن همه وعده‌هاى الهى دچار ترديد و دلهره شد 
  ]\r\nممكن است براى بعضى با مطالعه آيات فوق ، اين سؤال پيدا شود كه چرا موسى ع با آن وعده‌هاى الهى باز هم دچار نگرانى و ترديد و دلهره مىشود ؟\r\nتا آنجا كه خداوند به او صريحا مىگويد ، برويد من همه جا با شما هستم ، همه سخنان را مىشنوم ، و همه چيز را مىبينم ، و هيچ جاى نگرانى نيست .\r\nپاسخ اين سؤال از اينجا روشن مىشود كه اين ماموريت براستى ماموريت بسيار سنگينى بود ، موسى كه ظاهرا يك چوپان است ، مىخواهد تنها با برادرش به جنگ مرد قلدر و زورمند و سركشى برود كه بزرگترين قدرتهاى آن زمان در اختيار او بوده است ، و تازه ماموريت دارد اولين دعوت را از خود فرعون\r\n","description":"","footnote":"","page_name":" 214 ","page_number":214},
  {"content":"\r\nشروع كند ، نه اينكه نخست به سراغ ديگران برود و لشگر و يار و ياور فراهم آورد ، بلكه بايد نخستين جرقه را بر قلب فرعون بزند ، اين براستى ماموريت بسيار پيچيده و فوق العاده مشكلى بوده است ، بعلاوه ما مىدانيم كه علم و آگاهى مراتبى دارد ، بسيار مىشود انسان چيزى را يقينا مىداند ، اما مايل است به مرحله علم اليقين و اطمينان عينى برسد ، همانگونه كه ابراهيم با ايمان قاطعش نسبت به معاد از خدا تقاضا كرد صحنه اى از زنده شدن مردگان را در اين جهان با چشم خود ببيند تا اطمينان خاطر بيشترى پيدا كند .\r\n","description":"","footnote":"","page_name":" 215 ","page_number":215},
  {"content":"\r\n\r\n[ سوره طه ‹ 20 › : آيات 49 تا 55 
  ]\r\nقالَ فَمَنْ رَبُّكُما يا مُوسى ‹ 49 › قالَ رَبُّنَا الَّذِي أَعْطى كُلَّ شَيْءٍ خَلْقَه ثُمَّ هَدى ‹ 50 › قالَ فَما بالُ الْقُرُونِ الأُولى ‹ 51 › قالَ عِلْمُها عِنْدَ رَبِّي فِي كِتابٍ لا يَضِلُّ رَبِّي وَلا يَنْسى ‹ 52 › الَّذِي جَعَلَ لَكُمُ الأَرْضَ مَهْداً وَسَلَكَ لَكُمْ فِيها سُبُلًا وَأَنْزَلَ مِنَ السَّماءِ ماءً فَأَخْرَجْنا بِه أَزْواجاً مِنْ نَباتٍ شَتَّى ‹ 53 ›\r\nكُلُوا وَارْعَوْا أَنْعامَكُمْ إِنَّ فِي ذلِكَ لآياتٍ لأُولِي النُّهى ‹ 54 › مِنْها خَلَقْناكُمْ وَفِيها نُعِيدُكُمْ وَمِنْها نُخْرِجُكُمْ تارَةً أُخْرى ‹ 55 ›\r\n","description":"","footnote":"","page_name":" 216 ","page_number":216},
  {"content":"\r\n\r\nترجمه :\r\n49 - ( فرعون ) گفت پروردگار شما كيست ، اى موسى ؟ ! 50 - گفت : پروردگار ما كسى است كه به هر موجودى آنچه را لازمه آفرينش او بود داده ، سپس رهبريش كرده است .\r\n51 - گفت : پس تكليف پيشينيان ما چه خواهد شد ؟\r\n52 - گفت : آگاهى مربوط به آنها نزد پروردگار من در كتابى ثبت است پروردگار من هرگز گمراه نمىشود و فراموش نمىكند .\r\n53 - همان خداوندى كه زمين را براى شما محل آسايش قرار داد ، و راههايى در آن ايجاد كرد و از آسمان آبى فرستاد كه به وسيله آن انواع گوناگون گياهان مختلف را ( از خاك تيره ) برآورديم .\r\n54 - هم خودتان بخوريد و هم چهارپايانتان را در آن به چرا بريد كه در اين نشانه‌هاى روشنى است براى صاحبان عقل .\r\n55 - ما شما را از آن ( خاك ) آفريديم و در آن باز مىگردانيم و از آن نيز بار ديگر شما را بيرون مىآوريم .\r\n\r\nتفسير : پروردگار شما كيست ؟ !\r\nدر اينجا قرآن مجيد ، همانگونه كه شيوه آنست ، مطالبى را كه به كمك بحثهاى آينده مىتوان از اين داستان فهميد ، حذف كرد ، مستقيما به سراغ گفتگوهاى موسى و هارون با فرعون مىرود .\r\nدر واقع مطلب چنين است :\r\nموسى بعد از گرفتن فرمان رسالت و يك دستور العمل كامل و جامع و همه جانبه در باره چگونگى برخورد با فرعون از آن سرزمين مقدس حركت مىكند ، و با برادرش هارون - به گفته مورخان - در نزديكى مصر همراه مىشود ، و هر دو به سراغ فرعون مىآيند ، و با مشكلات زيادى مىتوانند به درون كاخ افسانه اى فرعون كه افراد كمى به آن راه داشتند ، راه پيدا كنند .\r\n","description":"","footnote":"","page_name":" 217 ","page_number":217},
  {"content":"\r\nهنگامى كه موسى در برابر فرعون قرار گرفت ، جمله‌هاى حساب شده و مؤثرى را كه خداوند به هنگام فرمان رسالت به او آموخته بود بازگو مىكند :\r\nما فرستادگان پروردگار توايم .\r\nبنى اسرائيل را با ما بفرست و آنها را شكنجه و آزار مكن .\r\nما دليل و معجزه روشنى با خود از سوى پروردگارت آورده‌ايم .\r\nسلام بر كسى كه از هدايت پيروى كند .\r\nو اين را نيز بدان كه به ما وحى شده است كه عذاب در انتظار كسانى است كه تكذيب كنند و از فرمان خدا روى بگردانند ! هنگامى كه فرعون اين سخنان را شنيد نخستين عكس العملش اين بود گفت : « بگوئيد ببينم پروردگار شما كيست اى موسى » ؟ ( * ( قالَ فَمَنْ رَبُّكُما يا مُوسى ) * ) .\r\nعجيب اينكه فرعون مغرور و از خود راضى حتى حاضر نشد بگويد پروردگار من كه شما مدعى هستيد كيست ؟ بلكه گفت : پروردگار شما كيست ؟\r\nموسى بلافاصله معرفى بسيار جامع و در عين حال كوتاهى از پروردگار كرد : « گفت : پروردگار ما همان كس است كه به هر موجودى آنچه لازمه آفرينش او بوده است داده ، و سپس او را در مراحل هستى رهبرى و هدايت فرموده است » ( * ( قالَ رَبُّنَا الَّذِي أَعْطى كُلَّ شَيْءٍ خَلْقَه ثُمَّ هَدى ) * ) .\r\nدر اين سخن كوتاه ، موسى اشاره به دو اصل اساسى از آفرينش و هستى مىكند كه هر يك دليل مستقل و روشنى براى شناسايى پروردگار است :\r\nنخست اينكه خداوند به هر موجودى آنچه نياز داشته بخشيده است ، اين همان مطلبى است كه در باره آن مىتوان كتابها نوشت ، بلكه كتابها نوشته‌اند .\r\nاگر ما اندكى در باره گياهان و جاندارانى كه در هر منطقه اى زندگى\r\n","description":"","footnote":"","page_name":" 218 ","page_number":218},
  {"content":"\r\nمىكنند ، اعم از پرندگان ، حيوانات دريايى ، حشرات ، خزندگان دقت كنيم خواهيم ديد كه هر كدام هماهنگى كامل با محيط خود دارند و آنچه مورد نيازشان است در اختيارشان مىباشد .\r\nساختمان پرندگان آن چنان است كه از نظر شكل و وزن و حواس مختلف آنها را براى پرواز آماده مىكند ، و ساختمان جانوران اعماق درياها نيز همين گونه است .\r\nو مسلما بحث از آنها در اين مختصر نمىگنجد .\r\nمساله دوم : مساله هدايت و رهبرى موجودات است كه قرآن آن را با كلمه « ثم » در درجه بعد از تامين نيازمنديها قرار داده است .\r\nممكن است كسى يا چيزى وسائل حياتى را در اختيار داشته باشد اما طرز استفاده از آن را نداند ، مهم آنست كه به طرز كاربرد آنها آشنا باشد ، و اين همان چيزى است كه ما در موجودات مختلف به خوبى مىبينيم كه چگونه هر كدام از آنها نيروهايشان را دقيقا در مسير ادامه حياتشان به كار مىگيرند ، چگونه لانه ميسازند ، توليد مثل مىكنند ، فرزندان خود را پرورش ميدهند ، و از دسترس دشمنان مخفى مىشوند ، و يا به مبارزه با دشمن برمىخيزند .\r\nانسانها نيز داراى اين هدايت تكوينى هستند ، ولى از آنجا كه انسان موجودى است داراى عقل و شعور ، خداوند هدايت تكوينيش را با هدايت تشريعى او به وسيله پيامبران همراه و همگام كرده است كه اگر از آن مسير منحرف نشود مسلما به مقصد خواهد رسيد .\r\nبه تعبير ديگر انسان به خاطر داشتن عقل و اختيار ، وظائف و مسئوليتها و به دنبال آن برنامه‌هاى تكاملى دارد كه حيوانات ندارند و به همين دليل علاوه بر هدايتهاى تكوينى نياز به هدايت تشريعى نيز دارد .\r\nخلاصه اينكه : موسى ع مىخواهد به فرعون بفهماند كه اين عالم هستى نه منحصر به تو است و نه منحصر به سرزمين مصر است ، نه مخصوص امروز است\r\n","description":"","footnote":"","page_name":" 219 ","page_number":219},
  {"content":"\r\nو نه گذشته ، اين عالم پهناور گذشته و آينده اى دارد كه نه من در آن بوده‌ام و نه تو و دو مساله اساسى در اين عالم چشمگير است ، تامين نيازمنديها و سپس به كار گرفتن نيروها و امكانات در مسير پيشرفت موجودات ، اينها به خوبى مىتواند تو را به پروردگار ما آشنا سازد و هر چه بيشتر در اين زمينه بينديشى دلائل بيشترى از عظمت و قدرت او خواهى يافت .\r\nفرعون با شنيدن اين جواب جامع و جالب ، سؤال ديگرى مطرح كرد ، « گفت : اگر چنين است ، پس تكليف پيشينيان ما چه خواهد شد ؟ » ( * ( قالَ فَما بالُ الْقُرُونِ الأُولى ) * ) .\r\nدر اينكه منظور فرعون از اين جمله چه بوده است ؟ مفسران نظرات گوناگونى اظهار داشته‌اند :\r\n1 - بعضى گفته‌اند : چون موسى در آخرين جمله خود ، مخالفان توحيد را مشمول عذاب الهى دانست ، فرعون سؤال كرد پس چرا آن همه اقوام مشركى كه در گذشته بوده‌اند به چنان عذابى مبتلا نشده‌اند ؟ ! 2 - بعضى گفته‌اند ، چون موسى ، خداوند عالم را رب و معبود همگان معرفى كرد ، فرعون سؤال كرد پس چرا نياكان ما و اينهمه اقوام گذشته ، مشرك بودند اين نشان مىدهد كه شرك و بتپرستى كار نادرستى نيست ! 3 - بعضى ديگر گفته‌اند : چون مفهوم سخن موسى اين بود كه سرانجام همه به نتيجه اعمال خود ميرسند و آنها كه از فرمان الهى سرپيچى كرده‌اند مجازات خواهند شد ، فرعون پرسيد پس تكليف اينها كه فانى شدند و ديگر بازگشتى به اين زندگى ندارند چه خواهد شد ؟\r\nبه هر حال موسى در جواب « گفت : تمام مشخصات اقوام گذشته ، نزد پروردگار من در كتابى ثبت است ، هيچگاه پروردگار من براى حفظ آنها گمراه\r\n","description":"","footnote":"","page_name":" 220 ","page_number":220},
  {"content":"\r\nنمىشود و نه فراموش مىكند ( * ( قالَ عِلْمُها عِنْدَ رَبِّي فِي كِتابٍ لا يَضِلُّ رَبِّي وَلا يَنْسى ) * ) ( 1 ) .\r\nبنا بر اين حساب و كتاب آنها محفوظ است ، و سرانجام به پاداش و كيفر اعمالشان خواهند رسيد ، نگهدارنده اين حساب ، خدايى است كه نه اشتباه در كار او وجود دارد و نه فراموشى ، و با توجه به آنچه موسى ع در اصل توحيد و معرفى خدا بيان كرد كاملا روشن است كه نگهداشتن اين حساب براى آن كس كه به هر موجودى ، دقيقا نيازمنديهايش را داده و سپس آن را هدايت مىكند كار مشكلى نخواهد بود .\r\nدر تفاوت مفهوم جمله « * ( لا يَضِلُّ ) * » با جمله « * ( لا يَنْسى ) * » مفسران بيانات گوناگونى دارند ، ولى ظاهر اين است كه « لا يضل » ، اشاره به نفى هر گونه اشتباه از پروردگار است ، و « لا ينسى » اشاره به نفى نسيان ، يعنى نه در آغاز كار در حساب افراد اشتباه مىكند ، و نه در نگهدارى حسابشان گرفتار نسيان مىگردد و به اين ترتيب موسى ضمنا احاطه علمى پروردگار را به همه چيز خاطر نشان مىكند تا فرعون متوجه اين واقعيت بشود كه سر سوزنى از اعمال او از ديدگاه علم خدا مكتوم و بىپاداش و كيفر نخواهد بود .\r\nدر حقيقت اين احاطه علمى خداوند نتيجه سخنى است كه موسى ع قبلا گفت و آن اينكه : خداوندى كه به هر موجودى نيازمنديش را داده و او را هدايت مىكند ، از حال همه كس و همه چيز آگاه است .\r\nو از آنجا كه بخشى از سخن موسى ع پيرامون مساله توحيد و شناسايى\r\n\r\n","description":"","footnote":"\r\n( 1 ) در اينجا « كتاب » به صورت نكره ذكر شده ، اشاره به عظمت كتابى است كه اعمال بندگان در آن ثبت است ، همانگونه كه در آيه ديگرى مىخوانيم * ( لا يُغادِرُ صَغِيرَةً وَلا كَبِيرَةً إِلَّا أَحْصاها ) * : « هيچ عمل كوچك يا بزرگى نيست ، مگر اينكه اين كتاب آن را به حساب در آورده است ( كهف - 49 ) .\r\n","page_name":" 221 ","page_number":221},
  {"content":"\r\nخدا بود قرآن در اينجا فصل ديگرى در همين زمينه بيان مىدارد : « همان خداوندى كه زمين را براى شما مهد آسايش قرار داد ، و راههايى در آن ايجاد كرد ، و از آسمان ، آبى فرستاد » ( * ( الَّذِي جَعَلَ لَكُمُ الأَرْضَ مَهْداً وَسَلَكَ لَكُمْ فِيها سُبُلًا وَأَنْزَلَ مِنَ السَّماءِ ماءً ) * ) .\r\n« ما به وسيله اين آب ، انواع گوناگون از گياهان مختلف را از خاك تيره برآورديم » ( * ( فَأَخْرَجْنا بِه أَزْواجاً مِنْ نَباتٍ شَتَّى ) * ) .\r\nدر مجموع اين آيه به چهار بخش از نعمتهاى بزرگ خدا اشاره شده است :\r\n1 - زمين كه مهد آرامش و آسايش انسان است و به بركت قانون جاذبه و همچنين قشر عظيم هوايى كه اطراف آن را گرفته انسان مىتواند به راحتى و امن و امان روى آن زندگى كند .\r\n2 - راهها و جاده هايى كه خداوند در زمين به وجود آورده است كه تمام مناطق آن را به يكديگر پيوند مىدهد ، همانگونه كه غالبا ديده‌ايم در ميان سلسله جبال سر به آسمان كشيده ، غالبا دره‌ها و راههايى وجود دارد ، كه انسان مىتواند از آنها عبور كرده ، به مقصد خود برسد .\r\n3 - آبى كه مايه حيات است و سرچشمه همه بركات از آسمان نازل كرده .\r\n4 - گياهان و نباتات گوناگون و مختلفى كه به وسيله اين آب از زمين مىرويد كه قسمتى از آنها مواد غذايى انسان را تشكيل مىدهند و بخشى مواد دارويى قسمتى را انسان براى ساختن لباس مورد استفاده قرار مىدهد و قسمت ديگرى را براى وسائل زندگى ( همچون درها و حتى خانه هايى كه از چوب ساخته مىشود و كشتىها و بسيارى از وسائل نقليه ديگر ) .\r\nبلكه مىتوان گفت : اين چهار نعمت بزرگ به همان ترتيب كه در آيه فوق آمده است اولويتهاى زندگى انسان را تشكيل مىدهد ، قبل از همه چيز ، محل سكونت و آرامش لازم است ، و به دنبال آن راههاى ارتباطى ، سپس آب ،\r\n","description":"","footnote":"","page_name":" 222 ","page_number":222},
  {"content":"\r\nو فرآورده‌هاى كشاورزى .\r\nسرانجام اشاره به پنجمين و آخرين نعمت از اين سلسله نعمتهاى الهى كرده مىگويد : « از اين فرآورده‌هاى گياهى ، هم خودتان بخوريد و هم چهار پايان خود را در آن به چرا ببريد » ( * ( كُلُوا وَارْعَوْا أَنْعامَكُمْ ) * ) .\r\nاشاره به اينكه : فرآورده‌هاى حيوانى شما كه بخش مهمى از مواد غذايى و لباس و پوشاك و ساير وسائل زندگى شما را تشكيل مىدهد نيز از بركت همان زمين و همان آبى است كه از آسمان نازل مىشود .\r\nو در پايان در حالى كه به همه اين نعمتها اشاره كرده مىفرمايد : « در اين امور ، نشانه‌هاى روشنى است براى صاحبان عقل و انديشه » ( * ( إِنَّ فِي ذلِكَ لآياتٍ لأُولِي النُّهى ) * ) .\r\nقابل توجه اينكه « نهى » جمع « نهيه » ( بر وزن كپيه ) در اصل از ماده « نهى » ( نقطه مقابل امر ) گرفته شده و به معنى عقل و دانشى است كه انسان را از زشتيها نهى مىكند ، اشاره به اينكه : هر گونه فكر و انديشه براى پىبردن به اهميت اين آيات كافى نيست ، بلكه عقل و انديشه‌هاى مسئول مىتواند به اين واقعيت پىببرد .\r\nو به تناسب اينكه در بيان توحيدى اين آيات ، از آفرينش زمين و نعمتهاى آن استفاده شده « معاد » را نيز با اشاره به همين زمين در آخرين آيه مورد بحث بيان كرده ، مىفرمايد : « از آن شما را آفريديم و در آن باز مىگردانيم ، و از آن نيز شما را بار ديگر بيرون مىآوريم » ( * ( مِنْها خَلَقْناكُمْ وَفِيها نُعِيدُكُمْ وَمِنْها نُخْرِجُكُمْ تارَةً أُخْرى ) * ) .\r\nچه تعبير گويا و فشرده اى از گذشته و امروز و آينده انسانها ، همه از خاك به وجود آمده‌ايم ، همه به خاك باز مىگرديم و همه بار ديگر از خاك برانگيخته\r\n","description":"","footnote":"","page_name":" 223 ","page_number":223},
  {"content":"\r\nمىشويم .\r\nبازگشت همه ما به خاك و يا مبعوث شدن از خاك ، كاملا روشن است اما اينكه چگونه آغاز همه ما از خاك است ، دو تفسير وجود دارد ، نخست اينكه همه ما از آدم هستيم و آدم از خاك ، و ديگر اينكه : حتى خود ما نيز از خاك گرفته شده‌ايم ، زيرا تمام مواد غذايى كه بدن ما و پدران و مادران ما را تشكيل داده از همين خاك گرفته شده است .\r\nضمنا اين تعبير ، اخطارى است به همه گردنكشان و فرعونصفتان كه فراموش نكنند از كجا آمده‌اند ، و به كجا خواهند رفت ، اين همه غرور و نخوت و گردنكشى و طغيان ، براى موجودى كه ديروز خاك بوده و فردا نيز خاك مىشود چرا ؟\r\n\r\nنكته‌ها : [ 1 - معنى كلمات : « مهد » و « مهاد » « ازواجا » و « اولوا النهى » 
  ]\r\n1 - كلمه « مهد » و « مهاد » هر دو به معنى مكانى است كه آماده براى نشستن و خوابيدن و استراحت است و در اصل كلمه « مهد » به محلى گفته مىشود كه كودك را در آن مىخوابانند ( گاهواره يا مانند آن ) .\r\nگويى انسان كودكى است كه به گاهواره زمين سپرده شده است ، و در اين گاهواره همه وسائل زندگى و تغذيه او فراهم است .\r\n2 - كلمه « ازواجا » كه از ماده زوج گرفته شده است ، هم مىتواند اشاره به اصناف و انواع گياهان باشد ، و هم اشاره سربسته اى به مساله زوجيت ( نر و ماده بودن ) در عالم گياهان كه به خواست خدا ذيل آيات مناسبتر از آن سخن خواهيم گفت .\r\n3 - در تفسير « اولوا النهى » در حديثى كه در اصول كافى از پيامبر ص نقل شده است چنين مىخوانيم :\r\nان خياركم اولوا النهى ، قيل يا رسول اللَّه\r\n","description":"","footnote":"","page_name":" 224 ","page_number":224},
  {"content":"\r\nو من اولوا النهى ؟ قال هم اولوا الاخلاق الحسنة و الاحلام الرزينة وصلة الارحام و البررة بالامهات و الآباء ، و المتعاهدين للفقراء و الجيران و اليتامى و يطعمون الطعام و يفشون السلام فى العالم ، و يصلون و الناس نيام غافلون :\r\n« بهترين شما اولوا النهى ( صاحبان انديشه‌هاى مسئول ) است ، از پيامبر ص پرسيدند اولوا النهى كيانند ؟ فرمود : آنها كه داراى اخلاق حسنه و عقلهاى پر وزن هستند ، داراى صله رحم و نيكى به مادران و پدران كمك كننده به فقيران و همسايگان نيازمند و يتيمان ، آنها كه گرسنگان را سير مىكنند ، صلح در جهان مىگسترانند ، همانها كه نماز مىخوانند در حالى كه مردم خوابند » . ( 1 )\r\nو در حديث ديگرى از امير مؤمنان على ع چنين نقل شده كه شخصى از آن بزرگوار از معنى دو سجده در هر ركعت از نماز سؤال كرد ، امام فرمود :\r\nمعنى سجده نخستين هنگامى كه سر به زمين مىگذارى آنست كه پروردگارا من در آغاز از اين خاك بودم ، و هنگامى كه سر برمىدارى مفهومش اين است كه مرا از اين خاك بيرون فرستادى ، و مفهوم سجده دوم اين است كه مرا به اين خاك باز مىگردانى ، و هنگامى كه سر از سجده دوم برمىدارى مفهومش اين است كه تو بار ديگر مرا از خاك ، مبعوث خواهى كرد . ( 2 )\r\n\r\n","description":"","footnote":"\r\n( 1 ) اصول كافى جلد دوم باب المؤمن و علاماته و صفاته حديث 32 .\r\n( 2 ) بحار الانوار چاپ جديد ج 85 صفحه 132 .\r\n","page_name":" 225 ","page_number":225},
  {"content":"\r\n\r\n[ سوره طه ‹ 20 › : آيات 56 تا 64 
  ]\r\nوَ لَقَدْ أَرَيْناه آياتِنا كُلَّها فَكَذَّبَ وَأَبى ‹ 56 › قالَ أَ جِئْتَنا لِتُخْرِجَنا مِنْ أَرْضِنا بِسِحْرِكَ يا مُوسى ‹ 57 › فَلَنَأْتِيَنَّكَ بِسِحْرٍ مِثْلِه فَاجْعَلْ بَيْنَنا وَبَيْنَكَ مَوْعِداً لا نُخْلِفُه نَحْنُ وَلا أَنْتَ مَكاناً سُوىً ‹ 58 › قالَ مَوْعِدُكُمْ يَوْمُ الزِّينَةِ وَأَنْ يُحْشَرَ النَّاسُ ضُحًى ‹ 59 › فَتَوَلَّى فِرْعَوْنُ فَجَمَعَ كَيْدَه ثُمَّ أَتى ‹ 60 ›\r\nقالَ لَهُمْ مُوسى وَيْلَكُمْ لا تَفْتَرُوا عَلَى اللَّه كَذِباً فَيُسْحِتَكُمْ بِعَذابٍ وَقَدْ خابَ مَنِ افْتَرى ‹ 61 › فَتَنازَعُوا أَمْرَهُمْ بَيْنَهُمْ وَأَسَرُّوا النَّجْوى ‹ 62 › قالُوا إِنْ هذانِ لَساحِرانِ يُرِيدانِ أَنْ يُخْرِجاكُمْ مِنْ أَرْضِكُمْ بِسِحْرِهِما وَيَذْهَبا بِطَرِيقَتِكُمُ الْمُثْلى ‹ 63 › فَأَجْمِعُوا كَيْدَكُمْ ثُمَّ ائْتُوا صَفًّا وَقَدْ أَفْلَحَ الْيَوْمَ مَنِ اسْتَعْلى ‹ 64 ›\r\n","description":"","footnote":"","page_name":" 226 ","page_number":226},
  {"content":"\r\n\r\nترجمه :\r\n56 - ما همه آيات خود را به او نشان داديم اما او تكذيب كرد و سر باز زد ! 57 - گفت : اى موسى ! آيا آمده اى كه ما را از سرزمينمان با اين سحرت بيرون كنى ؟ ! 58 - ما هم قطعا سحرى همانند آن براى تو خواهيم آورد ، هم اكنون ( تاريخش را تعيين كن و ) ميعادى ميان ما و خودت قرار ده كه نه ما و نه تو از آن تخلف نكنيم ، آن هم در مكانى كه نسبت به همه يكسان باشد ! .\r\n59 - گفت ميعاد ما و شما روز زينت ( روز عيد ) است ، مشروط بر اينكه همه مردم هنگامى كه روز بالا مىآيد جمع شوند .\r\n60 - فرعون آن مجلس را ترك گفت ، و تمام مكر و فريب خود را جمع كرد ، و سپس همه را ( در روز موعود ) آورد .\r\n61 - موسى به آنها گفت : واى بر شما دروغ بر خدا نبنديد كه شما را با عذاب خود نابود مىسازد ، و نوميدى و ( شكست ) از آن كسى است كه دروغ ( بر خدا ) ببندد .\r\n62 - آنها در ميان خود در ادامه راهشان به نزاع برخاستند و مخفيانه و درگوشى با هم سخن گفتند .\r\n63 - گفتند : اين دو مسلما ساحرند ، مىخواهند شما را با سحرشان از سرزمينتان بيرون كنند ، و آئين عالى شما را از بين ببرند ! 64 - اكنون كه چنين است تمام نيرو و نقشه خود را جمع كنيد و در يك صف ( به ميدان مبارزه ) بيائيد ، و رستگارى امروز از آن كسى است كه برترى خودش را اثبات كند !\r\n\r\nتفسير : فرعون خود را براى مبارزه نهايى آماده مىكند\r\nدر اين بخش از آيات ، مرحله ديگرى از درگيرى موسى ع و فرعون منعكس شده است ، قرآن مجيد ، اين قسمت را با اين جمله شروع مىكند : « ما همه آيات خود را به فرعون نشان داديم ، اما هيچيك از آنها در دل تيره او اثر\r\n","description":"","footnote":"","page_name":" 227 ","page_number":227},
  {"content":"\r\nنگذاشت ، همه را تكذيب كرد و از پذيرش آنها امتناع ورزيد « ( * ( وَلَقَدْ أَرَيْناه آياتِنا كُلَّها فَكَذَّبَ وَأَبى ) * ) .\r\nمسلما منظور از آيات ، در اينجا تمام معجزاتى كه در طول عمر موسى و زندگيش در مصر به وسيله او ظاهر شد ، نيست ، بلكه اين مربوط به معجزاتى است كه در آغاز دعوت به فرعون ارائه داد ، « معجزه عصا » و « يد بيضا » و « محتواى دعوت جامع آسمانيش » كه خود دليل زنده اى بر حقانيتش بود .\r\nو لذا بعد از اين ماجرا به مساله مبارزه ساحران با موسى ع و اعجازهاى تازه او برخورد مىكنيم .\r\nاكنون ببينيم فرعون طغيانگر ، مستكبر و لجوج در برابر موسى و معجزات او چه گفت ، و او را چگونه - طبق معمول همه زمامداران زورگو - متهم ساخت ؟\r\n« گفت اى موسى ! آيا آمده اى كه ما را از سرزمين و وطنمان با سحرت بيرون كنى ؟ ! » ( * ( قالَ أَ جِئْتَنا لِتُخْرِجَنا مِنْ أَرْضِنا بِسِحْرِكَ يا مُوسى ) * ) :\r\nاشاره به اينكه : ما مىدانيم مساله نبوت و دعوت به توحيد ، و ارائه اين معجزات همگى توطئه براى غلبه بر حكومت و بيرون كردن ما و قبطيان از سرزمين آباء و اجدادمان است ، منظور تو ، نه دعوت به توحيد است و نه نجات بنى اسرائيل ، منظور حكومت است و سيطره بر اين سرزمين و بيرون راندن مخالفان ! .\r\nاين تهمت درست همان حربه اى است كه همه زورگويان و استعمارگران در طول تاريخ داشته‌اند كه هر گاه خود را در خطر مىديدند ، براى تحريك مردم به نفع خود ، مساله خطرى كه مملكت را تهديد مىكرد ، پيش مىكشيدند مملكت يعنى حكومت اين زورگويان و موجوديتش يعنى موجوديت آنها ! بعضى از مفسران معتقدند كه اصلا آوردن بنى اسرائيل به مصر و نگهدارى\r\n","description":"","footnote":"","page_name":" 228 ","page_number":228},
  {"content":"\r\nآنها در اين سرزمين ، تنها براى استفاده از نيروى كار آنها در شكل بردگان نبود بلكه در عين حال مىخواستند ، آنها كه قومى نيرومند بودند قدرت پيدا نكنند مبادا تبديل به كانون خطرى شوند ، دستور كشتن پسران آنها نيز تنها به خاطر ترس از تولد موسى نبود ، بلكه براى جلوگيرى از قدرت و قوت آنها بود ، و اين كارى است كه همه قلدران انجام مىدهند ، بنا بر اين بيرون رفتن بنى اسرائيل طبق خواسته موسى - يعنى قدرت يافتن اين ملت ، و در اين صورت تاج و تخت فراعنه به خطر مىافتاد .\r\nنكته ديگر اينكه در همين عبارت كوتاه ، فرعون ، موسى را متهم به سحر كرد ، همان اتهامى كه به همه پيامبران در برابر معجزات روشنشان زدند .\r\nهمانگونه كه در سوره « ذاريات » آيه 52 و 53 مىخوانيم كَذلِكَ ما أَتَى الَّذِينَ مِنْ قَبْلِهِمْ مِنْ رَسُولٍ إِلَّا قالُوا ساحِرٌ أَوْ مَجْنُونٌ أَ تَواصَوْا بِه بَلْ هُمْ قَوْمٌ طاغُونَ : « هيچ پيامبرى ، قبل از اينها نيامد جز اينكه گفتند ساحر است يا ديوانه ؟ آيا اين ( تهمت و افترا ) را به يكديگر توصيه مىكردند ( كه همگى در آن همصدا بودند ) بلكه آنها قومى طغيانگرند » .\r\nاين موضوع نيز قابل تذكر است كه دامن زدن به احساسات « ميهندوستى » در اين گونه مواقع كاملا حساب شده بوده است ، زيرا غالب مردم ، سرزمين و وطنشان را همانند جانشان دوست دارند ، لذا در پاره اى از آيات قرآن اين دو در رديف هم قرار گرفته‌اند وَلَوْ أَنَّا كَتَبْنا عَلَيْهِمْ أَنِ اقْتُلُوا أَنْفُسَكُمْ أَوِ اخْرُجُوا مِنْ دِيارِكُمْ ما فَعَلُوه إِلَّا قَلِيلٌ مِنْهُمْ : « اگر ما بر آنها فرض كرده بوديم خود را به كشتن دهيد و يا از وطن و خانه خود بيرون رويد تنها عده كمى از آنها عمل مىكردند » ( 1 ) .\r\nفرعون سپس اضافه كرد گمان نكن ما قادر نيستيم همانند اين سحرهاى\r\n\r\n","description":"","footnote":"\r\n( 1 ) نساء - 66 .\r\n","page_name":" 229 ","page_number":229},
  {"content":"\r\nتو را بياوريم ، « يقينا بدان به همين زودى سحرى همانند آن براى تو خواهيم آورد » ( * ( فَلَنَأْتِيَنَّكَ بِسِحْرٍ مِثْلِه ) * ) .\r\nو براى اينكه قاطعيت بيشترى نشان دهد گفت : « هم اكنون تاريخش را معين كن ، بايد ميان ما و تو وعده اى باشد كه نه ما از آن تخلف كنيم و نه تو از آن ، آن هم در مكانى كه نسبت به همگان يكسان باشد ( * ( فَاجْعَلْ بَيْنَنا وَبَيْنَكَ مَوْعِداً لا نُخْلِفُه نَحْنُ وَلا أَنْتَ مَكاناً سُوىً ) * ) .\r\nدر تفسير « * ( مَكاناً سُوىً ) * » بعضى گفته‌اند : منظور آن بوده كه فاصله آن از ما و تو يكسان باشد ، و بعضى گفته‌اند فاصله اش نسبت به مردم شهر يكسان باشد ، يعنى محلى درست در مركز شهر ، و بعضى گفته‌اند منظور يك سرزمين مسطح است كه همگان بر آن اشراف داشته ، و عالى و دانى در آن يكسان باشد ، و مىتوان همه اين معانى را در آن جمع دانست .\r\nتوجه به اين نكته نيز لازم است كه زمامداران زورگو براى اينكه حريف خود را از ميدان بدر كنند ، و به اطرافيان خود كه گاهى تحت تاثير واقع شده‌اند ( و در داستان موسى و معجزاتش حتما تحت تاثير واقع شده بودند ) قدرت و قوت و روحيه بدهند ، ظاهرا برخورد قاطع با اين گونه مسائل مىكنند و سر و صداى زياد به راه مىاندازند ! .\r\nولى موسى بىآنكه خونسردى خود را از دست بدهد و از جنجال فرعون هراسى به دل راه دهد با صراحت و قاطعيت « گفت : من هم آماده‌ام ، هم اكنون روز و ساعت آن را تعيين كنم ، ميعاد ما و شما روز زينت ( روز عيد ) است ، مشروط بر اينكه مردم همگى به هنگامى كه روز بالا مىآيد در محل جمع شوند » ( * ( قالَ مَوْعِدُكُمْ يَوْمُ الزِّينَةِ وَأَنْ يُحْشَرَ النَّاسُ ضُحًى ) * ) . ( 1 )\r\n\r\n","description":"","footnote":"\r\n( 1 ) « ضحى » در لغت به معنى گسترش آفتاب ، يا بالا آمدن خورشيد است ، « واو » در جمله « * ( وَأَنْ يُحْشَرَ النَّاسُ ضُحًى ) * » دليل بر معيت مىباشد .\r\n","page_name":" 230 ","page_number":230},
  {"content":"\r\nتعبير به « * ( يَوْمُ الزِّينَةِ ) * » ( روز زينت ) مسلما اشاره به يك روز عيد بوده كه نمىتوانيم دقيقا آن را تعيين كنيم ، ولى مهم آنست كه مردم در آن روز كسب و كار خود را تعطيل مىكردند ، و طبعا آماده شركت در چنين برنامه اى بودند .\r\nبه هر حال فرعون بعد از مشاهده معجزات شگفتآور موسى و مشاهده تاثير روانى اين معجزات در اطرافيانش تصميم گرفت با كمك ساحران به مبارزه با او برخيزد ، لذا قرار لازم را با موسى گذارد ، « آن مجلس را ترك گفت و تمام مكر و فريب خود را جمع كرد و سپس همه را در روز موعود آورد » ( * ( فَتَوَلَّى فِرْعَوْنُ فَجَمَعَ كَيْدَه ثُمَّ أَتى ) * ) .\r\nدر اين جمله كوتاه سرگذشتهاى مفصلى كه در سوره اعراف و شعراء به طور مبسوط آمده ، خلاصه شده است ، زيرا فرعون پس از ترك آن مجلس و جدا شدن از موسى و هارون ، جلسات مختلفى با مشاوران مخصوص و اطرافيان مستكبرش تشكيل داد ، سپس از سراسر مصر ، ساحران را دعوت به پايتخت نمود و آنها را با وسائل تشويق فراوان به اين مبارزه سرنوشتساز دعوت كرد ، و مطالب ديگرى كه اينجا جاى بحث آن نيست ، اما قرآن ، همه اينها را در اين سه جمله جمع كرده است ( فرعون ، موسى را ترك گفت ، تمام مكر خود را جمع كرد ، و سپس آمد ) . ( 1 )\r\nسرانجام روز موعود فرا رسيد ، موسى ع در برابر انبوه جمعيت قرار گرفت ، جمعيتى كه گروهى از آن ساحران بودند و تعداد آنها به گفته بعضى از\r\n\r\n","description":"","footnote":"\r\n( 1 ) گرچه كلمه « تولى » در اينجا به معنى جدا شدن از موسى يا از آن مجلس تفسير شده است ولى ممكن است با توجه به مفهوم اين لغت ، حالت اعتراض و ناراحتى فرعون و موضعگيرى خصمانه اش را در مقابل موسى نيز منعكس كند .\r\n","page_name":" 231 ","page_number":231},
  {"content":"\r\nمفسران 72 نفر و به گفته بعضى ديگر به چهارصد نفر هم ميرسيد و بعضى ديگر نيز اعداد بزرگترى گفته‌اند .\r\nو گروهى از آنها ، فرعون و اطرافيان او را تشكيل مىدادند و بالآخره گروه سوم كه اكثريت از آن تشكيل يافته بود ، توده‌هاى تماشاچى مردم بودند .\r\nموسى در اينجا رو به ساحران و يا فرعونيان و ساحران كرد و « به آنان چنين گفت واى بر شما ، دروغ بر خدا نبنديد كه شما را با مجازات خود ، نابود و ريشه كن خواهد ساخت » ( * ( قالَ لَهُمْ مُوسى وَيْلَكُمْ لا تَفْتَرُوا عَلَى اللَّه كَذِباً فَيُسْحِتَكُمْ بِعَذابٍ ) * ) .\r\n« و شكست و نوميدى و خسران از آن آنهاست كه بر خدا دروغ مىبندند و به او نسبت باطل مىدهند » ( * ( وَقَدْ خابَ مَنِ افْتَرى ) * ) .\r\nواضح است كه منظور موسى از افتراى بر خدا ، آنست كه كسى يا چيزى را شريك او قرار داده ، معجزات فرستاده خدا را به سحر نسبت دهند و فرعون را معبود و إله خود بپندارند ، مسلما كسى كه چنين دروغهايى به خدا ببندد و با تمام قوا براى خاموش كردن نور حق بكوشد ، خداوند چنين كسانى را بدون مجازات نخواهد گذارد .\r\nاين سخن قاطع موسى كه هيچ شباهتى به سخن ساحران نداشت ، بلكه آهنگش آهنگ دعوت همه پيامبران راستين بود ، و از دل پاك موسى برخاسته بود ، بر بعضى از دلها اثر گذاشت ، و در ميان جمعيت اختلاف افتاد ، بعضى طرفدار شدت عمل بودند ، و بعضى به شك و ترديد افتادند و احتمال مىدادند موسى پيامبر بزرگ خدا باشد و تهديدهاى او مؤثر گردد ، به خصوص كه لباس ساده او و برادرش هارون ، همان لباس ساده چوپانى بود ، و چهره مصمم آنها كه على رغم تنها بودن ، ضعف و فتورى در آن مشاهده نمىگشت ، دليل ديگرى بر اصالت\r\n","description":"","footnote":"","page_name":" 232 ","page_number":232},
  {"content":"\r\nگفتار و برنامه‌هاى آنها محسوب مىشد ، لذا قرآن مىگويد : « آنها در ميان خود در باره كارهايشان به نزاع برخاستند ، و مخفيانه و درگوشى با هم سخن گفتند » ( * ( فَتَنازَعُوا أَمْرَهُمْ بَيْنَهُمْ وَأَسَرُّوا النَّجْوى ) * ) .\r\nممكن است اين پنهانگويى و نجوى در برابر موسى بوده باشد ، اين احتمال نيز دارد كه در برابر فرعون باشد ، و احتمال ديگر اينكه : گردانندگان اين صحنه در خفاى از توده مردم به چنين نجوى و تنازعى برخاستند .\r\nولى به هر حال طرفداران ادامه مبارزه و شدت عمل ، پيروز شدند و رشته سخن را بدست گرفتند و از طرق مختلف ، به تحريك مبارزه كنندگان با موسى پرداختند .\r\nنخست : « گفتند اين دو مسلما ساحرند » ! ( * ( قالُوا إِنْ هذانِ لَساحِرانِ ) * ) ( 1 ) بنا بر اين وحشتى از مبارزه با آنها نبايد به خود راه داد ، چرا كه شما بزرگان و سردمداران سحر در اين كشور پهناوريد ، و توان و نيروى شما از آنها بيشتر است ! .\r\nديگر اينكه « آنها مىخواهند شما را از سرزمينتان با سحرشان بيرون كنند » سرزمينى كه همچون جان شما عزيز است و به آن تعلق داريد آن هم به شما تعلق دارد ( * ( يُرِيدانِ أَنْ يُخْرِجاكُمْ مِنْ أَرْضِكُمْ بِسِحْرِهِما ) * ) .\r\nبعلاوه اينها تنها به بيرون كردن شما از وطنتان قانع نيستند ، اينها مىخواهند مقدسات شما را هم بازيچه قرار دهند « و آئين عالى و مذهب حق شما\r\n\r\n","description":"","footnote":"\r\n( 1 ) اين جمله از نظر اعراب ، چنين است كه « ان » مخفف از « ان » است و به خاطر همين در ما بعد خود عمل نكرده است به علاوه رفع اسم « ان » در لغت عرب ، نادر و كمياب نيست .\r\n","page_name":" 233 ","page_number":233},
  {"content":"\r\nرا از ميان ببرند « ! ( * ( وَيَذْهَبا بِطَرِيقَتِكُمُ الْمُثْلى ) * ) . ( 1 )\r\nاكنون كه چنين است به هيچوجه به خود ترديد راه ندهيد ، و « تمام نيرو و نقشه و مهارت و توانتان را جمع كنيد و به كار گيريد » ( * ( فَأَجْمِعُوا كَيْدَكُمْ ) * ) .\r\n« سپس همگى متحد در صف واحدى به ميدان مبارزه ، گام نهيد » ( * ( ثُمَّ ائْتُوا صَفًّا ) * ) .\r\nچرا كه وحدت و اتحاد رمز پيروزى شما در اين مبارزه سرنوشتساز است .\r\nو بالآخره « فلاح و رستگارى ، امروز ، از آن كسى است كه بتواند برترى خود را بر حريفش اثبات نمايد » ( * ( وَقَدْ أَفْلَحَ الْيَوْمَ مَنِ اسْتَعْلى ) * ) .\r\n\r\n","description":"","footnote":"\r\n( 1 ) « طريقه » به معنى روش و در اينجا منظور ، مذهب است ، و « مثلى » از ماده « مثل » در اينجا به معنى عالى و افضل است ( اى الاشبه بالفضيلة ) .\r\n","page_name":" 234 ","page_number":234},
  {"content":"\r\n\r\n[ سوره طه ‹ 20 › : آيات 65 تا 69 
  ]\r\nقالُوا يا مُوسى إِمَّا أَنْ تُلْقِيَ وَإِمَّا أَنْ نَكُونَ أَوَّلَ مَنْ أَلْقى ‹ 65 › قالَ بَلْ أَلْقُوا فَإِذا حِبالُهُمْ وَعِصِيُّهُمْ يُخَيَّلُ إِلَيْه مِنْ سِحْرِهِمْ أَنَّها تَسْعى ‹ 66 › فَأَوْجَسَ فِي نَفْسِه خِيفَةً مُوسى ‹ 67 › قُلْنا لا تَخَفْ إِنَّكَ أَنْتَ الأَعْلى ‹ 68 › وَأَلْقِ ما فِي يَمِينِكَ تَلْقَفْ ما صَنَعُوا إِنَّما صَنَعُوا كَيْدُ ساحِرٍ وَلا يُفْلِحُ السَّاحِرُ حَيْثُ أَتى ‹ 69 ›\r\n\r\nترجمه :\r\n65 - ( ساحران ) گفتند اى موسى آيا تو اول ( عصاى خود را ) مىافكنى يا ما اول بيفكنيم ؟ ! 66 - گفت : شما اول بيفكنيد ، در اين هنگام طنابها و عصاهايشان بخاطر سحر آنها چنان به نظر مىرسيد كه حركت مىكنند ! 67 - در اين هنگام موسى ترس خفيفى در دل احساس كرد .\r\n68 - گفتيم : نترس تو مسلما ( پيروز و ) برترى ! 69 - و چيزى را كه در دست راست دارى بيفكن ، تمام آنچه را آنها ساخته‌اند مىبلعد ، چرا كه آن تنها مكر ساحر است ، و ساحر هر كجا برود رستگار نخواهد شد .\r\n","description":"","footnote":"","page_name":" 235 ","page_number":235},
  {"content":"\r\n\r\nتفسير : موسى ( ع ) نيز به ميدان مىآيد\r\nساحران ظاهرا متحد شدند و عزم را جزم كردند كه با موسى به مبارزه برخيزند ، هنگامى كه گام به ميدان نهادند « گفتند اى موسى اول تو وسائل سحرت را مىافكنى يا ما نخستين باشيم ؟ ! » ( * ( قالُوا يا مُوسى إِمَّا أَنْ تُلْقِيَ وَإِمَّا أَنْ نَكُونَ أَوَّلَ مَنْ أَلْقى ) * ) .\r\nبعضى از مفسران گفته‌اند كه اين پيشنهاد ساحران دائر به پيشگام شدن موسى يا خودشان يك نوع احترام از جانب آنها نسبت به موسى بود ، و شايد همين امر بود كه زمينه توفيق ايمان آوردن آنها را بعد از اين ماجرا فراهم آورد .\r\nولى اين موضوع بسيار بعيد به نظر مىرسد ، چرا كه آنها با تمام قدرت مىكوشيدند كه موسى و معجزه او را درهم بشكنند ، بنا بر اين تعبير فوق شايد براى اين بوده كه اعتماد به نفس خود را در برابر توده‌هاى مردم اظهار نمايند .\r\nولى موسى بىآنكه عجله اى نشان بدهد ، چرا كه به پيروزى نهايى خود كاملا اطمينان داشت و حتى قطع نظر از آن در اين گونه مبارزه‌ها معمولا برنده كسى است كه پيش قدم نمىشود ، لذا به آنها « گفت : شما اول بيفكنيد » ! ( * ( قالَ بَلْ أَلْقُوا ) * ) .\r\nبدون شك اين دعوت موسى ع از آنها به مبارزه در واقع مقدمه اى بود براى آشكار شدن حق ، و از نظر موسى ع نه تنها امر قبيحى نبود ، بلكه مقدمه واجب محسوب مىشد .\r\nساحران نيز پذيرفتند و آنچه عصا و طناب براى سحر كردن با خود آورده بودند يكباره به ميان ميدان افكندند ، و اگر روايتى را كه مىگويد : آنها\r\n","description":"","footnote":"","page_name":" 236 ","page_number":236},
  {"content":"\r\nهزاران نفر بودند بپذيريم مفهومش اين مىشود كه در يك لحظه هزاران عصا و طناب كه مواد مخصوصى در درون آنها ذخيره شده بود ، به وسط ميدان انداختند .\r\n« ناگهان طنابها و عصاهايشان به خاطر سحر آنها ، چنان به نظر مىرسيد كه دارند حركت مىكنند » ! ( * ( فَإِذا حِبالُهُمْ وَعِصِيُّهُمْ يُخَيَّلُ إِلَيْه مِنْ سِحْرِهِمْ أَنَّها تَسْعى ) * ) .\r\nآرى به صورت مارهايى كوچك و بزرگ ، رنگارنگ در اشكال مختلف به جنب و جوش درآمدند ، آيات ديگر قرآن در اين زمينه مىخوانيم كه « آنها چشم مردم را سحر كردند و آنها را در وحشت فرو بردند و سحر عظيمى به وجود آوردند » سَحَرُوا أَعْيُنَ النَّاسِ وَاسْتَرْهَبُوهُمْ وَجاؤُ بِسِحْرٍ عَظِيمٍ ( اعراف - 116 ) .\r\nو به تعبير آيه 44 سوره شعراء ، « ساحران صدا زدند كه به عزت فرعون ما پيروزيم » وَقالُوا بِعِزَّةِ فِرْعَوْنَ إِنَّا لَنَحْنُ الْغالِبُونَ .\r\nبسيارى از مفسران نوشته‌اند كه آنها موادى همچون « جيوه » در درون اين طنابها و عصاها قرار داده بودند كه با تابش آفتاب ، و گرم شدن اين ماده فوق العاده فرار ، حركات مختلف و سريعى به آنها دست داد ، اين حركات مسلما راه رفتن نبود ، ولى با تلقينهايى كه ساحران به مردم كرده بودند ، و صحنه خاصى كه در آنجا به وجود آمده بود ، اين چنين در چشم مردم مجسم مىشد كه اين موجودات جان گرفته‌اند و مشغول حركتند ! ( تعبير « سَحَرُوا أَعْيُنَ النَّاسِ » يعنى چشم مردم را سحر كردند ، نيز اشاره به همين معنى است و همچنين تعبير « * ( يُخَيَّلُ إِلَيْه ) * » يعنى در نظر موسى چنين منعكس شد - نيز ممكن است اشاره به همين معنى باشد ) .\r\nبه هر حال صحنه بسيار عجيبى بود ، ساحران كه هم تعدادشان زياد بود\r\n","description":"","footnote":"","page_name":" 237 ","page_number":237},
  {"content":"\r\nو هم آگاهيشان در اين فن ، و طرز استفاده از خواص مرموز فيزيكى و شيميايى اجسام و مانند آن را به خوبى مىدانستند ، توانستند آن چنان در افكار حاضران نفوذ كنند كه اين باور براى آنها پيدا شود كه اينهمه موجودات بىجان ، جان گرفتند .\r\nغريو شادى از فرعونيان برخاست ، گروهى از ترس و وحشت فرياد زدند و خود را عقب مىكشيدند ! .\r\n« در اين هنگام موسى احساس ترس خفيفى در دل كرد » ( * ( فَأَوْجَسَ فِي نَفْسِه خِيفَةً مُوسى ) * ) .\r\n« اوجس » از ماده « ايجاس » در اصل از « وجس » ( بر وزن حبس ) به معنى صداى پنهان گرفته شده است ، بنا بر اين « ايجاس » به معنى يك احساس پنهانى و درونى است ، و اين تعبير نشان مىدهد كه ترس درونى موسى ، سطحى و خفيف بود تازه آن هم به خاطر اين نبود كه براى صحنه رعبانگيزى كه بر اثر سحر ساحران به وجود آمده بود اهميتى قائل شده باشد ، بلكه از اين بيم داشت كه نكند مردم تحت تاثير اين صحنه واقع شوند ، آن چنان كه بازگرداندن آنها آسان نباشد .\r\nيا اينكه پيش از آنكه موسى مجال نشان دادن معجزه خود را داشته باشد جمعى صحنه را ترك گويند يا از صحنه بيرونشان كنند و حق آشكار نگردد .\r\nچنان كه در خطبه 6 نهج البلاغه مىخوانيم :\r\nلم يوجس موسى ( ع ) خيفة على نفسه بل اشفق من غلبة الجهال و دول الضلال :\r\n« موسى ع هرگز به خاطر خودش در درون دل احساس ترس نكرد ، بلكه از آن ترسيد كه جاهلان غلبه كنند و دولتهاى ضلال ، پيروز شوند » . ( 1 )\r\n\r\n","description":"","footnote":"\r\n( 1 ) على ( ع ) اين سخن را زمانى مىگويد كه از انحراف مردم نگران است و به اين حقيقت اشاره مىكند كه نگرانى من نه به خاطر آنست كه در حق ترديدى داشته باشيم من از آن روز كه حق را ديدم كمترين ترديدى در آن نكردم بلكه به خاطر انحراف مردم نگرانم ! .\r\n","page_name":" 238 ","page_number":238},
  {"content":"\r\nبا آنچه گفته شد ، ضرورتى براى پاسخهاى ديگرى كه در زمينه ترس موسى ع ذكر كرده‌اند نمىبينيم .\r\nبه هر حال در اين موقع ، نصرت و يارى الهى به سراغ موسى آمد و فرمان وحى وظيفه او را مشخص كرد ، چنان كه قرآن مىگويد : « به او گفتيم ترس به خود راه مده تو مسلما برترى » ! ( * ( قُلْنا لا تَخَفْ إِنَّكَ أَنْتَ الأَعْلى ) * ) .\r\nاين جمله با قاطعيت تمام ، موسى را در پيروزيش دلگرم مىسازد ( كلمه « ان » و تكرار « ضمير » هر يك تاكيد مستقلى است بر اين معنى ، و همچنين اسميه بودن اين جمله ) و به اين گونه موسى ، قوت قلبش را كه لحظات كوتاهى متزلزل شده بود باز يافت .\r\nمجددا به او خطاب شد كه : « آنچه را در دست راست دارى بيفكن كه تمام آنچه را كه آنها ساخته‌اند مىبلعد » ! ( * ( وَأَلْقِ ما فِي يَمِينِكَ تَلْقَفْ ما صَنَعُوا ) * ) .\r\n« چرا كه كار آنها تنها مكر ساحر است » ( * ( إِنَّما صَنَعُوا كَيْدُ ساحِرٍ ) * ) .\r\n« و ساحر هر كجا برود پيروز نخواهد شد » ( * ( وَلا يُفْلِحُ السَّاحِرُ حَيْثُ أَتى ) * ) .\r\n« تلقف » از ماده « لقف » ( بر وزن وقف ) به معنى بلعيدن است ولى « راغب » در « مفردات » مىگويد : اين كلمه در اصل به معنى برگرفتن چيزى است با مهارت ، خواه به وسيله دهان بوده باشد يا با دست ، و بعضى از ارباب لغت آن را به معنى « برگرفتن به سرعت » دانسته‌اند كه در فارسى به جاى آن « ربودن » به كار مىرود .\r\nجالب اينكه : نمىگويد « عصايت را بيفكن » بلكه مىگويد : « آنچه در دست راست دارى بيفكن اين تعبير شايد به عنوان بىاعتنايى به عصا باشد و اشاره به اينكه عصا مساله مهمى نيست آنچه مهم است اراده و فرمان خدا است كه اگر\r\n","description":"","footnote":"","page_name":" 239 ","page_number":239},
  {"content":"\r\nاراده او باشد عصا كه سهل است كمتر و كوچكتر از آن هم مىتواند چنين قدرت نمايى كند ! .\r\nاين نكته نيز قابل ذكر است كه « ساحر » در آيه فوق ، بار اول به صورت نكره و بعدا به صورت معرفه و با الف و لام جنس آمده است ، اين تفاوت شايد به خاطر آن باشد كه هدف در مرتبه اول آنست كه نسبت به كار اين ساحران بىاعتنايى شود و مفهوم جمله اين است كارى كه آنها كردند مكر ساحرى بيش نيست اما در مرتبه دوم اين حقيقت را مىخواهد تفهيم كند كه نه تنها اين ساحران هر ساحرى در هر زمان و مكانى پيدا شود پيروز و رستگار نخواهد شد .\r\n\r\nنكته‌ها :\r\n\r\n1 - حقيقت سحر چيست ؟\r\n1 - گرچه در گذشته مشروحا در اين باره ، سخن گفته‌ايم ولى ذكر چند جمله را اينجا به صورت توضيحى كوتاه مناسب مىدانيم :\r\n« سحر » در اصل به معنى هر كار و هر چيزى است كه ماخذ آن ، مخفى و پنهان باشد ، ولى در زبان روزمره ، به كارهاى خارق العاده اى مىگويند كه با استفاده از وسائل مختلف انجام مىشود .\r\nگاهى صرفا جنبه نيرنگ و خدعه و چشمبندى و تردستى دارد .\r\nگاهى از عوامل تلقينى در آن استفاده مىشود .\r\nو گاه از خواص ناشناخته فيزيكى و شيميايى بعضى از اجسام و مواد .\r\nو گاه از طريق كمك گرفتن از شياطين .\r\nو همه اينها در آن مفهوم جامع لغوى درج است .\r\nدر طول تاريخ به داستانهاى زيادى در زمينه سحر و ساحران برخورد مىكنيم و هم اكنون در عصر ما كسانى كه دست به اين گونه كارها مىزنند ، كم نيستند ، ولى چون بسيارى از خواص موجوداتى كه در گذشته بر توده مردم ، مخفى بود\r\n","description":"","footnote":"","page_name":" 240 ","page_number":240},
  {"content":"\r\nدر زمان ما آشكار شده است ، و حتى كتابهايى در زمينه آثار اعجابانگيز موجودات مختلف نوشته‌اند ، قسمت زيادى از سحرهاى ساحران از دستشان گرفته شده است .\r\nمثلا در شيمى امروز اجسام بسيارى را مىشناسيم كه وزنشان از هوا سبكتر است ، و اگر درون جسمى قرار داده شوند ممكن است آن جسم به حركت درآيد و كسى هم تعجب نمىكند ، حتى بسيارى از وسائل بازى كودكان امروز شايد در گذشته يك نوع سحر به نظر مىرسيد ! امروز در سيركها نمايشهايى مىدهند كه شبيه سحر ساحران گذشته است با استفاده از چگونگى تابش نور ، آينه‌ها ، خواص فيزيكى و شيميايى اجسام ، صحنه‌هاى غريب و عجيبى به وجود مىآورند كه گاه دهان تماشاچيان از تعجب باز مىماند .\r\nالبته اعمال خارق العاده مرتاضان ، آن خود داستان ديگرى دارد ، كه بسيار شگفتانگيز است .\r\nدر هر حال ، سحر چيزى نيست كه وجود آن را بتوان انكار كرد يا به خرافات نسبت داد ، چه در گذشته و چه در امروز .\r\nنكته قابل توجه اينكه : سحر در اسلام ، ممنوع ، و از گناهان كبيره است چرا كه در بسيارى از موارد ، باعث گمراه ساختن مردم و تحريف حقايق و متزلزل ساختن پايه عقائد افراد ساده ذهن مىشود ، البته اين حكم اسلامى مانند بسيارى از احكام ديگر ، موارد استثناء نيز دارد ، از جمله فرا گرفتن سحر ، براى ابطال ادعاى مدعيان دروغين نبوت ، و يا براى از بين بردن اثر آن در مورد كسانى كه از آن آسيب ديده‌اند .\r\nدر جلد اول ذيل آيه 102 و 103 سوره بقره نيز مشروحا در اين باره ، سخن گفته‌ايم .\r\n","description":"","footnote":"","page_name":" 241 ","page_number":241},
  {"content":"\r\n\r\n2 - ساحر ، هرگز پيروز نمىشود ؟\r\nبسيارى مىپرسند اگر ساحران مىتوانند ، اعمال خارقالعاده اى شبيه معجزه انجام دهند ، چگونه مىتوان ميان كارهاى آنها و اعجاز ، تفاوت گذاشت ؟\r\nو چگونه « سحر با معجزه پهلو نزند دل خوش دار » ! پاسخ اين سؤال با توجه به يك نكته ، روشن مىشود و آن اينكه : كار ساحر متكى به نيروى محدود انسانى است ، و معجزه از قدرت بىپايان و لا يزال الهى سرچشمه مىگيرد .\r\nلذا هر ساحرى كارهاى محدودى مىتواند انجام دهد ، و اگر ما وراى آن را بخواهند عاجز مىماند ، او تنها كارهايى را مىتواند انجام دهد كه قبلا روى آن تمرين داشته و بر آن مسلط است و از پيچ و خم آن آگاه ، ولى در غير آن به كلى عاجز و ناتوان خواهد بود ، در حالى كه پيامبران چون از قدرت لا يزال خدا كمك مىگرفتند ، قادر به انجام هر گونه خارق عادتى بودند ، در زمين و آسمان و از هر نوع و هر قبيل .\r\nساحر ، هرگز نمىتواند خارق عادت را طبق پيشنهاد مردم انجام دهد ، مگر اينكه تصادفا با كار او تطبيق كند ( هر چند گاهى دوستان ناشناخته خود را تعليم مىدهند كه از وسط جمعيت برخيزند و پيشنهادهايى كه قبلا تعيين شده به صورت ابتدايى مطرح كنند ) .\r\nولى پيامبران بارها و بارها معجزات مهمى را كه مردم حقطلب ، به عنوان سند نبوت مىخواستند انجام مىدادند ، همانگونه كه در همين سرگذشت موسى نيز مشاهده خواهيم كرد .\r\nاز اين گذشته ، سحر چون يك كار انحرافى است و يك نوع خدعه و نيرنگ است طبعا روحياتى هماهنگ آن مىخواهد ، و ساحران بدون استثناء افرادى متقلب و خدعه گرند كه از مطالعه و بررسى روحيات و اعمالشان خيلى زود مىتوان\r\n","description":"","footnote":"","page_name":" 242 ","page_number":242},
  {"content":"\r\nآنها را شناخت ، در حالى كه اخلاص و پاكى و درستى انبياء ، سندى است كه با اعجاز آنها آميخته و اثر آن را مضاعف مىكند . ( دقت كنيد ) و شايد روى اين جهات است كه آيات فوق مىگويد * ( وَلا يُفْلِحُ السَّاحِرُ حَيْثُ أَتى ) * : ساحر هر كجا باشد و در هر شرائط و هر زمان رستگار نمىشود ، و به قول معروف به زودى پته اش روى آب خواهد افتاد ، چرا كه نيرويش محدود است و افكار و صفاتش انحرافى .\r\nاين موضوع ، مخصوص ساحرانى نيست كه به مبارزه با انبياء برخاستند بلكه در باره ساحران به طور كلى صادق است كه آنها زود شناخته مىشوند و به پيروزى نمىرسند .\r\n","description":"","footnote":"","page_name":" 243 ","page_number":243},
  {"content":"\r\n\r\n[ سوره طه ‹ 20 › : آيات 70 تا 76 
  ]\r\nفَأُلْقِيَ السَّحَرَةُ سُجَّداً قالُوا آمَنَّا بِرَبِّ هارُونَ وَمُوسى ‹ 70 › قالَ آمَنْتُمْ لَه قَبْلَ أَنْ آذَنَ لَكُمْ إِنَّه لَكَبِيرُكُمُ الَّذِي عَلَّمَكُمُ السِّحْرَ فَلأُقَطِّعَنَّ أَيْدِيَكُمْ وَأَرْجُلَكُمْ مِنْ خِلافٍ وَلأُصَلِّبَنَّكُمْ فِي جُذُوعِ النَّخْلِ وَلَتَعْلَمُنَّ أَيُّنا أَشَدُّ عَذاباً وَأَبْقى ‹ 71 › قالُوا لَنْ نُؤْثِرَكَ عَلى ما جاءَنا مِنَ الْبَيِّناتِ وَالَّذِي فَطَرَنا فَاقْضِ ما أَنْتَ قاضٍ إِنَّما تَقْضِي هذِه الْحَياةَ الدُّنْيا ‹ 72 › إِنَّا آمَنَّا بِرَبِّنا لِيَغْفِرَ لَنا خَطايانا وَما أَكْرَهْتَنا عَلَيْه مِنَ السِّحْرِ وَاللَّه خَيْرٌ وَأَبْقى ‹ 73 › إِنَّه مَنْ يَأْتِ رَبَّه مُجْرِماً فَإِنَّ لَه جَهَنَّمَ لا يَمُوتُ فِيها وَلا يَحْيى ‹ 74 ›\r\nوَ مَنْ يَأْتِه مُؤْمِناً قَدْ عَمِلَ الصَّالِحاتِ فَأُولئِكَ لَهُمُ الدَّرَجاتُ الْعُلى ‹ 75 › جَنَّاتُ عَدْنٍ تَجْرِي مِنْ تَحْتِهَا الأَنْهارُ خالِدِينَ فِيها وَذلِكَ جَزاءُ مَنْ تَزَكَّى ‹ 76 ›\r\n","description":"","footnote":"","page_name":" 244 ","page_number":244},
  {"content":"\r\n\r\nترجمه :\r\n70 - ( موسى عصاى خود را افكند ، و آنچه را كه آنها ساخته بودند بلعيد ) ساحران همگى به سجده افتادند و گفتند : ما به پروردگار موسى و هارون ايمان آورديم ! ! 71 - ( فرعون ) گفت آيا پيش از آنكه به شما اذن دهم به او ايمان آورديد ؟ ! مسلما او بزرگ شماست كه سحر به شما آموخته ، بيقين دست و پاهاى شما را بطور مختلف قطع مىكنم و بر فراز شاخه‌هاى نخل به دار مىآويزم ، و خواهيد دانست كداميك از ما مجازاتش دردناكتر و پايدارتر است ! 72 - گفتند به خدايى كه ما را آفريده ما تو را هرگز بر دلائل روشنى كه به ما رسيده مقدم نخواهيم داشت ، هر حكمى مىخواهى بكن كه تنها مىتوانى در اين زندگى دنيا داورى كنى .\r\n73 - ما به پروردگارمان ايمان آورديم تا گناهان ما و آنچه را از سحر بر ما تحميل كردى ببخشد ، و خدا بهتر و باقىتر است .\r\n74 - هر كس مجرم در محضر پروردگارش حاضر شود آتش دوزخ براى اوست ، كه نه در آن ميميرد و نه زنده مىشود ! 75 - و هر كس مؤمن باشد و عمل صالح انجام داده باشد در محضر او حاضر شود درجات عالى براى اوست .\r\n76 - باغهاى جاويدان بهشت كه نهرها از زير درختانش جارى است هميشه در آن خواهند بود و اينست پاداش كسى كه خود را پاك كند !\r\n\r\nتفسير : پيروزى عظيم موسى ( ع )\r\nدر آيات گذشته به اينجا رسيديم كه موسى مامور شد عصاى خود را بيفكند\r\n","description":"","footnote":"","page_name":" 245 ","page_number":245},
  {"content":"\r\nتا دستگاه سحر ساحران را نابود سازد .\r\nدر آيات مورد بحث اين مساله تعقيب شده ، منتها جمله هايى كه روشن بوده است حذف گرديده ( موسى عصاى خود را افكند ، عصا تبديل به مار عظيمى شد و تمام اسباب و آلات سحر ساحران را بلعيد ، غوغا و ولوله اى در تمام جمعيت افتاد فرعون ، سخت متوحش شد ، و اطرافيانش دهانهاشان از تعجب باز ماند .\r\nساحران كه تا آن زمان با چنين صحنه اى روبرو نشده بودند و به خوبى سحر را از غير سحر مىشناختند ، يقين كردند كه اين امر ، چيزى جز معجزه الهى نيست ، و اين مرد فرستاده خدا است كه آنها را دعوت به سوى پروردگارشان مىكند ، طوفانى در دل آنها به وجود آمد و انقلاب عظيمى در روحشان پديدار گشت ) .\r\nاكنون دنباله سخن را از زبان آيات مىشنويم :\r\n« ساحران همگى به سجده افتادند و گفتند : ما به پروردگار هارون و موسى ايمان آورديم » ( * ( فَأُلْقِيَ السَّحَرَةُ سُجَّداً قالُوا آمَنَّا بِرَبِّ هارُونَ وَمُوسى ) * ) .\r\nتعبير به « القى » ( با استفاده از فعل مجهول ) گويا اشاره به اين است كه آن چنان مجذوب موسى و تحت تاثير معجزه او واقع شدند كه گويى بىاختيار به سجده افتادند .\r\nاين نكته نيز قابل توجه است كه تنها قناعت به ايمان آوردن نكردند ، بلكه وظيفه خود ديدند كه اين ايمان را به صورت روشنى و با جمله هايى كه هيچگونه ابهام در آن نباشد ، يعنى با تاكيد به پروردگار موسى و هارون اظهار دارند ، تا اگر كسانى بر اثر كار آنها گمراه شده‌اند بازگردند و از اين نظر مسئوليتى بر دوش آنها باقى نماند ! بديهى است كه اين عمل ساحران ، ضربه سنگينى بر پيكر فرعون و حكومت جبار و خودكامه و بيدادگرش وارد ساخت ، و تمام اركان آن را به لرزه درآورد ،\r\n","description":"","footnote":"","page_name":" 246 ","page_number":246},
  {"content":"\r\nچرا كه مدتها در سرتاسر مصر روى اين مساله تبليغ شده بود ، و ساحران را از هر گوشه و كنار گردآورى كرده بودند ، و هر گونه پاداش و امتيازى براى آنها در صورت پيروزى قائل شده بود .\r\nاما الان مشاهده مىكند كه همانها كه در صف اول مبارزه بودند يكباره تسليم دشمن ، نه تسليم ، بلكه مدافع سرسخت او شدند ، و اين مساله اى بود كه هرگز براى فرعون قابل پيشبينى نبود ، و بدون شك گروهى از مردم نيز به پيروى از ساحران به موسى و آئينش دل بستند .\r\nلذا فرعون ، چاره اى جز اين نديد كه با داد و فرياد و تهديدهاى غليظ و شديد ته مانده حيثيتى را كه نداشت ، جمع و جور كند ، رو به سوى ساحران كرد و « گفت : آيا پيش از آنكه به شما اذن دهم به او ايمان آورديد » ؟ ! ( * ( قالَ آمَنْتُمْ لَه قَبْلَ أَنْ آذَنَ لَكُمْ ) * ) .\r\nاين جبار مستكبر ، نه تنها مدعى بود كه بر جسم و جان مردم ، حكومت دارد بلكه مىخواست بگويد قلب شما هم در اختيار من و متعلق به من است ، و بايد با اجازه من تصميم بگيرد ، اين همان كارى است كه همه فرعونها در هر عصر و زمان ، طرفدار آنند .\r\nبعضى مانند فرعون مصر ، ناشيانه به هنگام دستپاچگى بر زبان جارى مىكنند ، و بعضى مرموزانه و با استفاده از وسائل تبليغاتى و ارتباط جمعى و انواع سانسورها عملا اين حق را براى خود قائلند و معتقدند نبايد به مردم اجازه انديشيدن مستقل داد ، بلكه حتى گاهى به نام آزادى انديشه ، بايد اين سلب آزادى را بر مردم تحميل كرد .\r\nبه هر حال فرعون به اين قناعت نكرد ، فورا وصله اى به دامان ساحران چسبانيد و آنها را متهم كرد و گفت : « او بزرگ شما است ، او كسى است كه سحر به شما آموخته » ، و تمام اينها توطئه است با نقشه قبلى ! ! ( * ( إِنَّه لَكَبِيرُكُمُ الَّذِي\r\n","description":"","footnote":"","page_name":" 247 ","page_number":247},
  {"content":"\r\n* ( عَلَّمَكُمُ السِّحْرَ ) * ) .\r\nبدون شك فرعون مىدانست و يقين داشت اين سخن دروغ است ، و اساسا چنين توطئه اى كه سرتاسر مصر را فراگيرد و ماموران مخفى و جاسوسان او از آن بى خبر بمانند امكانپذير نيست ، اصولا فرعون موسى را در آغوش خود پرورش داده بود و غيبت او از مصر برايش مسلم بود ، اگر او بزرگ ساحران مصر بود همه جا به اين عنوان معروف مىشد ، و چيزى نبود كه بتوان آن را مخفى كرد .\r\nولى مىدانيم قلدرها و زورگويان ، وقتى موقعيت نامشروع خود را در خطر ببينند از هيچ دروغ و تهمتى باك ندارند .\r\nتازه به اين نيز قناعت نكرد و ساحران را با شديدترين لحنى ، تهديد به مرگ نمود و گفت : « سوگند ياد مىكنم كه دست و پاهاى شما را به طور مختلف قطع مىكنم ، و بر فراز شاخه‌هاى بلند نخل به دار مىآويزم ، تا بدانيد مجازات من دردناكتر و پايدارتر است يا مجازات خداى موسى و هارون » ( * ( فَلأُقَطِّعَنَّ أَيْدِيَكُمْ وَأَرْجُلَكُمْ مِنْ خِلافٍ وَلأُصَلِّبَنَّكُمْ فِي جُذُوعِ النَّخْلِ وَلَتَعْلَمُنَّ أَيُّنا أَشَدُّ عَذاباً وَأَبْقى ) * ) . ( 1 )\r\nدر حقيقت جمله « * ( أَيُّنا أَشَدُّ عَذاباً ) * » اشاره به تهديدى است كه موسى قبلا كرده بود و مخصوصا به ساحران قبل از اين ماجرا گوشزد كرد كه اگر شما بر خدا دروغ ببنديد ، شما را با عذاب و مجازات خود ريشه كن خواهد كرد .\r\nتعبير به « * ( مِنْ خِلافٍ ) * » ( دست و پاى شما را بطور مختلف قطع مىكنم ) اشاره به آنست كه دست راست با پاى چپ يا به عكس ، و شايد انتخاب اين نوع شكنجه براى ساحران به خاطر اين بوده است كه با اين وضع انسان ديرتر مىميرد\r\n\r\n","description":"","footnote":"\r\n( 1 ) معروف اين است كه « فى » در جمله « * ( وَلأُصَلِّبَنَّكُمْ فِي جُذُوعِ النَّخْلِ ) * » به معنى « على » است ، يعنى شما را بر درختان نخل به دار مىآويزم ، ولى فخر رازى معتقد است كه « فى » در اينجا معنى خود را مىبخشد ، چرا كه « فى » براى ظرفيت است و ظرفيت هر چيزى متناسب آنست ، و مىدانيم چوبه دار همچون ظرف براى كسى است كه به دار آويخته مىشود ( ولى اين توجيه ، چندان صحيح به نظر نمىرسد ) .\r\n","page_name":" 248 ","page_number":248},
  {"content":"\r\nيعنى خونريزى كندتر انجام مىگيرد و شكنجه بيشترى خواهند ديد ، بعلاوه گويا مىخواهد بگويد هر دو سمت بدن شما را ناقص مىكنم .\r\nو اما تهديد به اينكه شما را بر درختان نخل به دار مىآويزم شايد به خاطر اين بوده است كه اين درختان از بلندترين درختانند و همه كس از دور و نزديك كسى را كه به آن آويخته باشد مىبيند .\r\nاين نكته نيز قابل ملاحظه است كه در عرف آن زمان دارزدن آن چنان كه در عرف ما معمول است نبوده ، طناب دار را به گردن شخصى كه مىخواستند او را دار بزنند نمىانداختند ، بلكه به دستها يا شانه‌ها مىبستند ، تا زجركش شود .\r\nاما ببينيم عكس العمل ساحران در برابر اين تهديدهاى شديد فرعون چه بود ؟ آنها نه تنها مرعوب نشدند و جا نخوردند ، و از ميدان بيرون نرفتند ، بلكه حضور خود را در صحنه بطور قاطعترى ثابت كردند و « گفتند : به خدايى كه ما را آفريده است كه ما هرگز تو را بر اين دلائل روشنى كه به سراغ ما آمده مقدم نخواهيم داشت » ( * ( قالُوا لَنْ نُؤْثِرَكَ عَلى ما جاءَنا مِنَ الْبَيِّناتِ وَالَّذِي فَطَرَنا ) * ) .\r\n« تو هر حكمى مىخواهى بكن » ( * ( فَاقْضِ ما أَنْتَ قاضٍ ) * ) .\r\nاما بدان تو تنها مىتوانى در زندگى اين دنيا قضاوت كنى ( ولى در آخرت ما پيروزيم و تو گرفتار و مبتلا به شديدترين كيفرها ) ( * ( إِنَّما تَقْضِي هذِه الْحَياةَ الدُّنْيا ) * ) .\r\nو به اين ترتيب آنها سه جمله كوبنده در برابر فرعون بيان كردند : نخست اينكه مطمئن باش ما آن هدايتى را كه يافته‌ايم با هيچ چيز معاوضه نخواهيم كرد ديگر اينكه از تهديدهايت ابدا هراسى نداريم ، و سوم اينكه قلمرو حكومت و فعاليت تو همين چهار روز دنيا است .\r\n","description":"","footnote":"","page_name":" 249 ","page_number":249},
  {"content":"\r\nسپس افزودند : « اگر مىبينى ما به پروردگارمان ايمان آورده‌ايم براى آنست كه گناهان ما را ببخشد » ( ما با سحر و ساحرى مرتكب گناهان بسيارى شده‌ايم ) ( * ( إِنَّا آمَنَّا بِرَبِّنا لِيَغْفِرَ لَنا خَطايانا ) * ) .\r\nو همچنين « ما را در برابر اين گناه بزرگ كه تو بر ما تحميل كردى ( سحر در برابر پيامبر خدا ) مشمول رحمتش گرداند و خدا از همه چيز بهتر و باقىتر است ( * ( وَما أَكْرَهْتَنا عَلَيْه مِنَ السِّحْرِ وَاللَّه خَيْرٌ وَأَبْقى ) * ) .\r\nخلاصه اينكه هدف ما پاك شدن از گناهان گذشته از جمله مبارزه با پيامبر راستين خدا است ، ما از اين طريق مىخواهيم به سعادت جاويدان برسيم ، ولى تو ما را تهديد به مرگ اين دنيا مىكنى ، ما اين ضرر كم را در مقابل آن خير عظيم پذيرا هستيم ! .\r\nدر اينجا سؤالى پيش مىآيد و آن اينكه ظاهرا ساحران با ميل خودشان به اين ميدان گام نهادند ، هر چند فرعون وعده‌هاى فراوانى به آنها داده بود ، چگونه در آيه فوق تعبير به « اكراه » شده است ؟\r\nدر پاسخ مىگوئيم : هيچ دليلى در دست نيست كه ساحران از آغاز مجبور به پذيرش اين دعوت نبودند ، بلكه ظاهر جمله يَأْتُوكَ بِكُلِّ ساحِرٍ عَلِيمٍ ( ماموران بايد بروند و هر ساحر آگاهى را بياورند ) ( اعراف - 112 ) اين است كه ساحران آگاه ملزم به پذيرش بودند ، و البته در شرائط حكومت استبدادى و خودكامه فرعونى نيز اين معنى كاملا طبيعى به نظر مىرسد كه در مسير منويات خود ، افراد را به اجبار حركت دهند ، و اما قرار دادن جايزه و امثال آن براى تشويق آنها هيچ منافاتى با اين معنى ندارد ، چرا كه بسيار ديده‌ايم ، حكومتهاى زورگوى ستمگر در كنار توسل به زور ، از تشويقهاى مادى نيز استفاده مىكنند .\r\nاين احتمال نيز داده شده است كه در اولين برخورد ساحران با موسى ع روى قرائنى بر آنها روشن شد كه موسى ع حق است ، يا لا اقل در شك و ترديد\r\n","description":"","footnote":"","page_name":" 250 ","page_number":250},
  {"content":"\r\nفرو رفتند و به همين دليل در ميان آنها « بگومگو » برخواست چنان كه در آيه 62 همين سوره خوانديم « فَتَنازَعُوا أَمْرَهُمْ بَيْنَهُمْ » .\r\nفرعون و دستگاهش از اين ماجرا آگاه شدند و آنها را به ادامه مبارزه مجبور ساختند .\r\nساحران سپس چنين ادامه دادند اگر ما ايمان آورده‌ايم دليلش روشن است « چرا كه هر كس بىايمان و گنهكار در محضر پروردگار در قيامت بيايد آتش سوزان دوزخ براى او است » ( * ( إِنَّه مَنْ يَأْتِ رَبَّه مُجْرِماً فَإِنَّ لَه جَهَنَّمَ ) * ) .\r\nو مصيبت بزرگ او در دوزخ اين است كه « نه ميميرد و نه زنده مىشود » ( * ( لا يَمُوتُ فِيها وَلا يَحْيى ) * ) .\r\nبلكه دائما در ميان مرگ و زندگى دست و پا مىزند ، حياتى كه از مرگ تلختر و مشقتبارتر است .\r\n« و هر كس در آن محضر بزرگ ، با ايمان و عمل صالح ، وارد شود ، درجات عالى در انتظار او است » ( * ( وَمَنْ يَأْتِه مُؤْمِناً قَدْ عَمِلَ الصَّالِحاتِ فَأُولئِكَ لَهُمُ الدَّرَجاتُ الْعُلى ) * ) .\r\n« بهشتهاى جاويدانى كه نهرها از زير درختانش جارى است ، و جاودانه در آن خواهند ماند » ( * ( جَنَّاتُ عَدْنٍ تَجْرِي مِنْ تَحْتِهَا الأَنْهارُ خالِدِينَ فِيها ) * ) .\r\n« و اين است پاداش كسى كه با ايمان و اطاعت پروردگار خود را پاك و پاكيزه كند » ( * ( وَذلِكَ جَزاءُ مَنْ تَزَكَّى ) * ) .\r\nدر اينكه سه آيه اخير ، دنباله گفتار ساحران در برابر فرعون است يا جمله‌هاى مستقلى است از ناحيه خداوند كه در اينجا به عنوان تكميل سخنان آنها بيان فرموده ، در ميان مفسران گفتگو است .\r\n","description":"","footnote":"","page_name":" 251 ","page_number":251},
  {"content":"\r\nگروهى آن را دنباله كلام ساحران مىدانند و شايد شروع با « انه » كه در واقع براى بيان علت است ، اين نظر را تاييد مىكند .\r\nاما شرح و بسطى كه در اين آيات سه گانه پيرامون سرنوشت مؤمنان صالح و كافران مجرم بيان شده و با جمله « * ( وَذلِكَ جَزاءُ مَنْ تَزَكَّى ) * » ( اين است پاداش كسى كه پاكى برگزيند ) پايان مىيابد ، و نيز اوصافى كه براى بهشت و دوزخ در آن آمده ، نظر دوم را تاييد مىكند كه اينها از كلام خدا است ، زيرا ساحران بايد در اين مدت كوتاه ، سهم وافرى از آگاهى و علوم الهى پيدا كرده باشند كه بتوانند اين چنين قاطع و آگاهانه در باره بهشت و دوزخ و سرنوشت مؤمنان و مجرمان قضاوت كنند .\r\nمگر اينكه بگوئيم خداوند اين سخنان پرمحتوا را - به خاطر ايمانشان بر زبان آنها جارى ساخت ، هر چند از نظر تربيت الهى و نتيجه براى ما هيچ تفاوتى نمىكند كه خداوند فرموده باشد يا مؤمنان تعليم يافته از ناحيه خدا ، به خصوص اينكه قرآن همه را با لحن موافق نقل مىكند .\r\n\r\nنكته‌ها :\r\n\r\n1 - علم سرچشمه ايمان و انقلاب است\r\nمهمترين مساله اى كه در آيات فوق به چشم مىخورد دگرگونى عميق و سريع ساحران در برابر موسى است ، آنها به هنگامى كه در برابر موسى ، قرار گرفتند دشمن سرسخت او بودند ، اما با مشاهده نخستين معجزه موسى ، چنان تكان خوردند و بيدار شدند و تغيير مسير دادند كه همگان در تعجب فرو رفتند .\r\nاين تغيير مسير سريع و فورى از كفر به ايمان ، و از انحراف به درستى و استقامت ، و از كژى به راستى ، و از ظلمت به نور ، چنان همه را غافلگير ساخت كه شايد براى فرعون هم ، باوركردنى نبود ، و لذا كوشيد آن را به يك توطئه\r\n","description":"","footnote":"","page_name":" 252 ","page_number":252},
  {"content":"\r\nحساب شده قبلى ، نسبت دهد در حالى كه خودش هم مىدانست اين نسبت دروغ است .\r\nچه عاملى سبب اين دگرگونى عميق و سريع شد ؟ چه عاملى نور ايمان را آن چنان نيرومند در قلب آنها تابانيد كه حتى حاضر شدند تمام وجود و هستى خود را بر سر اين كار بگذارند - و طبق نقل تاريخ - گذاردند ، چرا كه فرعون به تهديد خود جامه عمل پوشانيد و آنها را به طرز وحشيانه اى شهيد كرد .\r\nآيا عاملى جز علم و آگاهى در اينجا سراغ داريم ؟ آنها چون به فنون و رموز سحر آشنا بودند ، و به روشنى دريافتند كه برنامه موسى ، سحر نيست بلكه معجزه الهى است ، اينچنين شجاعانه و قاطعانه تغيير مسير دادند ، و از اينجا به خوبى درمىيابيم كه براى دگرگون ساختن افراد يا جامعه‌هاى منحرف و به وجود آوردن يك انقلاب سريع و راستين بايد قبل از هر چيز به آنها آگاهى داد . ( 1 )\r\n\r\n2 - ما تو را بر « بينات » مقدم نمىداريم\r\nجالب اينكه آنها منطقىترين تعبير را در برابر فرعون بىمنطق ، انتخاب كردند ، نخست گفتند : ما دلائل روشن آشكارى بر حقانيت موسى و دعوت الهيش يافته‌ايم ، و ما هيچ چيز را بر اين دلائل روشن مقدم نخواهيم شمرد ، و بعد با جمله * ( وَالَّذِي فَطَرَنا ) * « سوگند به خدايى كه ما را آفريده » اين مطلب را تاكيد كردند كه خود اين تعبير با توجه به كلمه « فطرنا » گويا اشاره به فطرت توحيدى آنها است ، يعنى ما هم از درون جان نور توحيد را مىنگريم ، هم از دليل عقل ، با اين دلائل آشكار ، چگونه مىتوانيم اين راه راست را رها كرده و به كج راههاى تو گام نهيم ؟ !\r\n\r\n","description":"","footnote":"\r\n( 1 ) در اين زمينه در جلد ششم ذيل آيه 123 - 126 سوره اعراف بحث كرده‌ايم ( صفحه 305 ) .\r\n","page_name":" 253 ","page_number":253},
  {"content":"\r\nتوجه به اين نكته نيز لازم است كه جمعى از مفسران جمله « * ( وَالَّذِي فَطَرَنا ) * » را سوگند نگرفته‌اند بلكه آن را عطف بر « * ( ما جاءَنا مِنَ الْبَيِّناتِ ) * » مىدانند ، و بنا بر اين معنى مجموع جمله چنين مىشود : « ما هرگز تو را بر اين دلائل روشن و بر خدايى كه ما را آفريده است مقدم نخواهيم شمرد » .\r\nولى تفسير اول صحيحتر به نظر مىرسد ، چون عطف اين دو بر يكديگر چندان مناسب نيست . ( دقت كنيد )\r\n\r\n3 - « مجرم » ، كيست ؟\r\nبا توجه به آيات فوق كه مىگويد : « هر كسى ، مجرم وارد صحنه محشر شود ، براى او آتش دوزخ است » كه ظاهر آن جاودانگى عذاب مىباشد ، اين سؤال پيش مىآيد كه مگر هر مجرمى چنين سرنوشتى دارد ؟\r\nولى با توجه به اينكه در آيه بعد كه نقطه مقابل آن را بيان مىكند كلمه « مؤمن » آمده است روشن مىشود كه منظور از « مجرم » در اينجا ، كافر است ، به علاوه استعمال اين كلمه به معنى كافر در بسيارى از آيات قرآن نيز ديده مىشود .\r\nمثلا در مورد قوم لوط كه هرگز به پيامبرشان ايمان نياوردند مىخوانيم :\r\nوَ أَمْطَرْنا عَلَيْهِمْ مَطَراً فَانْظُرْ كَيْفَ كانَ عاقِبَةُ الْمُجْرِمِينَ : « ما بارانى از سنگ بر آنها فرستاديم ، ببين پايان كار مجرمان به كجا رسيد » ؟ ( اعراف - 84 ) .\r\nو در سوره فرقان آيه 31 مىخوانيم : وَكَذلِكَ جَعَلْنا لِكُلِّ نَبِيٍّ عَدُوًّا مِنَ الْمُجْرِمِينَ : « ما براى هر پيامبرى دشمنانى از مجرمان ( كافران ) قرار داديم » .\r\n\r\n4 - جبر محيط افسانه است ؟\r\nسرگذشت ساحران در آيات فوق نشان داد كه مساله جبر محيط يك دروغ بيش نيست ، انسان فاعل مختار است و صاحب آزادى اراده ، هر زمان تصميم\r\n","description":"","footnote":"","page_name":" 254 ","page_number":254},
  {"content":"\r\nبگيرد مىتواند مسير خود را از باطل به سوى حق تغيير دهد ، هر چند تمام مردم محيط او غرق در گناه و گرفتار انحراف باشند ، ساحرانى كه ساليان دراز در آن محيط شركآلود ، خود مرتكب شركآميزترين اعمال مىشدند به هنگامى كه تصميم گرفتند ، حق را پذيرا شوند و در راه آن عاشقانه ايستادگى كنند ، از هيچ تهديدى نترسيدند ، و به هدف خود نائل شدند ، و به گفته مفسر بزرگ مرحوم طبرسى كانوا اول النهار كفارا سحرة و آخر النهار شهداء بررة ! : « صبحگاهان كافر بودند و ساحر ، اما شامگاهان شهيدان نيكوكار راه حق » ! ( 1 ) و نيز از اينجا به خوبى روشن مىشود كه افسانه‌هاى ماديها و مخصوصا ماركسيستها در زمينه پيدايش مذهب تا چه اندازه سست و بىپايه است ، آنها عامل هر حركتى را مسائل اقتصادى مىدانند در حالى كه در اينجا كاملا بر عكس بود زيرا ساحران در آغاز به خاطر فشار دستگاه فرعون از يك سو ، و تشويقهاى اقتصادى او از سويى ديگر در ميدان مبارزه با حق گام نهادند ، ولى ايمان به اللَّه همه اينها را از بين برد ، هم مال و مقامى را كه فرعون به آنها وعده داده بود بر پاى ايمان خود ريختند و هم جان عزيز خويش را بر سر اين عشق نهادند !\r\n\r\n","description":"","footnote":"\r\n( 1 ) مجمع البيان ج 4 صفحه 464 ( ذيل آيه 126 سوره اعراف ) .\r\n","page_name":" 255 ","page_number":255},
  {"content":"\r\n\r\n[ سوره طه ‹ 20 › : آيات 77 تا 79 
  ]\r\nوَ لَقَدْ أَوْحَيْنا إِلى مُوسى أَنْ أَسْرِ بِعِبادِي فَاضْرِبْ لَهُمْ طَرِيقاً فِي الْبَحْرِ يَبَساً لا تَخافُ دَرَكاً وَلا تَخْشى ‹ 77 › فَأَتْبَعَهُمْ فِرْعَوْنُ بِجُنُودِه فَغَشِيَهُمْ مِنَ الْيَمِّ ما غَشِيَهُمْ ‹ 78 › وَأَضَلَّ فِرْعَوْنُ قَوْمَه وَما هَدى ‹ 79 ›\r\n\r\nترجمه :\r\n77 - ما به موسى وحى فرستاديم كه بندگانم را شبانه ( از مصر ) با خود ببر ، و براى آنها راهى خشك در دريا بگشا كه نه از تعقيب ( فرعونيان ) خواهى ترسيد ، و نه از غرق شدن در دريا ! 78 - ( به اين ترتيب ) فرعون با لشگريانش آنها را دنبال كردند ، و دريا آنان را ( در ميان امواج خروشان خود ) بطور كامل پوشانيد ! 79 - و فرعون قوم خود را گمراه ساخت ، و هرگز هدايت نكرد !\r\n\r\nتفسير : نجات بنى اسرائيل و غرق فرعونيان\r\nبعد از ماجراى مبارزه موسى با ساحران و پيروزى قاطع و چشمگيرش بر آنها و ايمان آوردن آن جمعيت عظيم ، موسى و آئين او رسما وارد افكار مردم مصر شد ، هر چند اكثريت « قبطيان » آن را نپذيرفتند ، ولى هميشه براى آنها يك مساله بود ، و بنى اسرائيل تحت رهبرى موسى ، به اتفاق اقليتى از مصريان ، به طور دائم با فرعونيان درگير بودند .\r\nسالها بر اين منوال گذشت و حوادث تلخ و شيرينى روى داد ، كه قرآن بخشهايى از آن را در سوره اعراف از آيه 127 به بعد آورده است .\r\n","description":"","footnote":"","page_name":" 256 ","page_number":256},
  {"content":"\r\nآيات مورد بحث به آخرين فراز از اين ماجراها يعنى برنامه خروج بنى اسرائيل از مصر ، اشاره كرده مىفرمايد : « ما به موسى ، وحى فرستاديم كه بندگانم را شبانه از مصر بيرون ببر » ( * ( وَلَقَدْ أَوْحَيْنا إِلى مُوسى أَنْ أَسْرِ بِعِبادِي ) * ) .\r\nبنى اسرائيل آماده حركت به سوى سرزمين موعود ( فلسطين ) شدند ، اما هنگامى كه به كرانه‌هاى نيل رسيدند فرعونيان ، آگاه گشتند و فرعون با لشگرى عظيم آنها را تعقيب كرد ، آنها خود را در محاصره دريا و دشمن ديدند ، از يك سو رود عظيم نيل ، از سوى ديگر دشمن نيرومند خونخوار و خشمگين ! اما خدا كه مىخواست اين جمعيت ستم كشيده محروم و با ايمان را از چنگال ظالمان رهايى بخشد ، و ستمگران را به ديار فنا بفرستد .\r\nبه موسى چنين دستور داد : « راهى خشك براى آنها ، در دريا بگشا » ! ( * ( فَاضْرِبْ لَهُمْ طَرِيقاً فِي الْبَحْرِ يَبَساً ) * ) .\r\nراهى كه هر گاه در آن گام بگذارى « نه از تعقيب فرعونيان مىترسى ، نه از غرق شدن در دريا » ( * ( لا تَخافُ دَرَكاً وَلا تَخْشى ) * ) .\r\nجالب اينكه : نه تنها راه گشوده شد ، بلكه اين راه ، به فرمان خدا ، راه خشكى بود ، با اينكه معمولا چنين است كه اگر آب رودخانه يا دريا كنار برود باز اعماق آن تا مدتها غير قابل عبور است .\r\n« راغب » در « مفردات » مىگويد : « درك » ( بر وزن مرگ ) به معنى پائينترين عمق دريا است ، و به طنابى كه متصل به طناب ديگرى مىكنند تا به آب برسد « درك » ( بر وزن محك ) گفته مىشود ، و همچنين به خساراتى كه دامنگير انسان مىشود ، درك مىگويند ، « دركات نار » در برابر « درجات جنت » به معنى مراحل پائين دوزخ است .\r\nولى با توجه به اينكه ( طبق آيه 61 سوره شعراء ) بنى اسرائيل به هنگامى كه از آمدن لشگر فرعون با خبر شدند به موسى گفتند : إِنَّا لَمُدْرَكُونَ : « ما\r\n","description":"","footnote":"","page_name":" 257 ","page_number":257},
  {"content":"\r\nدر چنگال فرعونيان گرفتار شديم « به نظر مىرسد كه منظور از درك در آيه مورد بحث آنست كه شما چنين گرفتارى پيدا نخواهيد كرد ، و منظور از » * ( لا تَخْشى ) * « آنست كه خطرى از ناحيه دريا نيز شما را تهديد نمىكند .\r\nو به اين ترتيب موسى و بنى اسرائيل وارد جاده هايى شدند كه در درون دريا با كنار رفتن آبها پيدا شدند ، در اين هنگام فرعون به همراه لشكريانش به كنار دريا رسيد و با اين صحنه غير منتظره و شگفتانگيز روبرو شد « و فرعون لشكريان خود را به دنبال بنى اسرائيل فرستاد و خود نيز وارد همان جاده‌ها شد » ( * ( فَأَتْبَعَهُمْ فِرْعَوْنُ بِجُنُودِه ) * ) . ( 1 )\r\nمسلما ارتش فرعون در آغاز اكراه داشت كه در اين جاى خطرناك ناشناخته گام بگذارد و بنى اسرائيل را تعقيب كند ، حد اقل مشاهده چنين معجزه شگرفى كافى بود كه آنها را از ادامه اين راه باز دارد .\r\nولى فرعون كه باد غرور و نخوت مغزش را پر كرده بود ، و در لجاجت و خيره سرى غوطه ور بود ، بىاعتنا از كنار يك چنين معجزه بزرگى گذشت ، و لشكر خود را تشويق به ورود در اين جاده‌هاى ناشناخته دريايى كرد ! از اين سو آخرين نفر لشكر فرعون وارد دريا شد ، و از آن سو آخرين نفر از بنى اسرائيل خارج گرديد .\r\nدر اين هنگام به امواج آب فرمان داده شد به جاى نخستين بازگردند .\r\nامواج همانند ساختمان فرسوده اى كه پايه آن را بكشند يك بار فرو ريختند « و دريا آنها را در ميان امواج خروشان خود پوشاند پوشاندنى كامل »\r\n\r\n","description":"","footnote":"\r\n( 1 ) در تفسير جمله بالا احتمال ديگرى نيز داده شده كه « باء » در « بجنوده » به معنى « مع » بوده باشد ، و مجموع جمله چنين معنى مىدهد : « فرعون همراه لشگرش بنى اسرائيل را تعقيب كردند » ، هر چند ميان اين دو تفسير تفاوت چندانى نيست .\r\n","page_name":" 258 ","page_number":258},
  {"content":"\r\n( * ( فَغَشِيَهُمْ مِنَ الْيَمِّ ما غَشِيَهُمْ ) * ) . ( 1 )\r\nو به اين ترتيب ، يك قدرت جبار ستمگر با لشكر نيرومند و قهارش در ميان امواج آب غوطه ور شدند و طعمه آماده اى براى ماهيان دريا ! آرى « فرعون ، قوم خود را گمراه ساخت و هرگز هدايتشان نكرد » ( * ( وَأَضَلَّ فِرْعَوْنُ قَوْمَه وَما هَدى ) * ) .\r\nدرست است كه جمله « اضل » و جمله « ما هدى » تقريبا يك مفهوم را مىرساند ، و شايد به همين جهت بعضى از مفسرين آن را تاكيد دانسته‌اند ، ولى ظاهر اين است كه اين دو ، با هم تفاوتى دارد و آن اينكه « اضل » اشاره به گمراه ساختن است ، و « ما هدى » اشاره به عدم هدايت بعد از روشن شدن گمراهى است .\r\nتوضيح اينكه : يك رهبر ، گاهى اشتباه مىكند ، و پيروانش را به جاده انحرافى مىكشاند ، اما به هنگامى كه متوجه شد فورا آنها را به مسير صحيح باز مىگرداند ، اما فرعون آن چنان لجاجتى داشت كه پس از مشاهده گمراهى باز حقيقت را براى قومش بيان نكرد ، و هم چنان آنها را در بيراهه‌ها كشاند تا خودش و آنها نابود شدند .\r\nو به هر حال ، اين جمله در واقع سخن فرعون را كه در سوره غافر آيه 29 آمده نفى مىكند وَما أَهْدِيكُمْ إِلَّا سَبِيلَ الرَّشادِ : « من شما را جز به راه راست هدايت نمىكنم » حوادث نشان داد كه اين جمله دروغ بزرگى بوده همانند دروغهاى ديگرش .\r\n\r\n","description":"","footnote":"\r\n( 1 ) « يم » به معنى دريا و همچنين رودخانه عظيم است ، بعضى از محققان معتقدند اين يك لغت قديم مصرى است نه عربى - براى توضيح بيشتر به جلد ششم پاورقى صفحه 327 مراجعه فرمائيد .\r\n","page_name":" 259 ","page_number":259},
  {"content":"\r\n\r\n[ سوره طه ‹ 20 › : آيات 80 تا 82 
  ]\r\nيا بَنِي إِسْرائِيلَ قَدْ أَنْجَيْناكُمْ مِنْ عَدُوِّكُمْ وَواعَدْناكُمْ جانِبَ الطُّورِ الأَيْمَنَ وَنَزَّلْنا عَلَيْكُمُ الْمَنَّ وَالسَّلْوى ‹ 80 › كُلُوا مِنْ طَيِّباتِ ما رَزَقْناكُمْ وَلا تَطْغَوْا فِيه فَيَحِلَّ عَلَيْكُمْ غَضَبِي وَمَنْ يَحْلِلْ عَلَيْه غَضَبِي فَقَدْ هَوى ‹ 81 › وَإِنِّي لَغَفَّارٌ لِمَنْ تابَ وَآمَنَ وَعَمِلَ صالِحاً ثُمَّ اهْتَدى ‹ 82 ›\r\n\r\nترجمه :\r\n80 - اى بنى اسرائيل ما شما را از ( چنگال ) دشمنتان نجات داديم ، و در طرف راست كوه طور با شما وعده گذارديم ، و من و سلوى بر شما نازل كرديم .\r\n81 - بخوريد از روزيهاى پاكيزه اى كه به شما داديم ، ولى در آن طغيان نكنيد كه غضب من بر شما وارد خواهد شد ، و هر كس غضبم بر او وارد شود سقوط مىكند .\r\n82 - من كسانى را كه توبه كنند و ايمان آورند و عمل صالح انجام دهند و سپس هدايت شوند مىآمرزم .\r\n\r\nتفسير : تنها راه نجات\r\nبه دنبال بحث گذشته كه نجات بنى اسرائيل را به صورت يك اعجاز بزرگ از چنگال فرعونيان بيان مىكرد ، در سه آيه فوق ، روى سخن به بنى اسرائيل بطور كلى و در هر عصر و زمان كرده ، و نعمتهاى بزرگى را كه خداوند به آنان بخشيده است يادآور مىشود ، و راه نجات را به آنان نشان مىدهد .\r\nنخست مىگويد : « اى بنى اسرائيل ما شما را از چنگال دشمنانتان رهايى بخشيديم » ( * ( يا بَنِي إِسْرائِيلَ قَدْ أَنْجَيْناكُمْ مِنْ عَدُوِّكُمْ ) * ) .\r\n","description":"","footnote":"","page_name":" 260 ","page_number":260},
  {"content":"\r\nبديهى است پايه هر فعاليت مثبتى ، نجات و رهايى از چنگال عوامل سلطه جو و كسب استقلال و آزادى است ، و به همين دليل قبل از هر چيز به آن اشاره شده است .\r\nسپس به يكى از نعمتهاى مهم معنوى اشاره كرده مىگويد : « ما شما را به ميعادگاه مقدسى دعوت كرديم ، در طرف راست طور ، آن مركز وحى الهى » ( * ( وَواعَدْناكُمْ جانِبَ الطُّورِ الأَيْمَنَ ) * ) .\r\nاين اشاره به جريان رفتن موسى ع به اتفاق جمعى از بنى اسرائيل به ميعادگاه طور است ، در همين ميعادگاه بود كه خداوند الواح تورات را بر موسى نازل كرد و با او سخن گفت و جلوه خاص پروردگار را همگان مشاهده كردند . ( 1 )\r\nو سرانجام به يك نعمت مهم مادى كه از الطاف خاص خداوند نسبت به بنى اسرائيل سرچشمه مىگرفت اشاره كرده مىفرمايد : « ما » من « و » سلوى « بر شما نازل كرديم » ( * ( وَنَزَّلْنا عَلَيْكُمُ الْمَنَّ وَالسَّلْوى ) * ) .\r\nدر آن بيابانى كه سرگردان بوديد ، و غذاى مناسبى نداشتيد ، لطف خدا به ياريتان شتافت و از غذاى لذيذ و خوشمزه اى به مقدارى كه به آن احتياج داشتيد در اختيارتان قرار داد و از آن استفاده مىكرديد .\r\nدر اينكه منظور از « من » و « سلوى » چيست ؟ مفسران بحثهاى فراوانى دارند كه ما در جلد اول همين تفسير ( ذيل آيه 57 سوره بقره ) بيان كرديم ، و پس از ذكر سخنان مفسران ديگر گفتيم بعيد نيست « من » يك نوع عسل طبيعى بوده كه در كوه‌هاى مجاور آن بيابان وجود داشته ، و يا شيره‌هاى نيروبخش مخصوص نباتى بوده كه در درختانى كه در گوشه و كنار آن بيابان مىروئيده آشكار مىگرديد ، و « سلوى » نوعى پرنده حلال گوشت شبيه به كبوتر بوده است .\r\n\r\n","description":"","footnote":"\r\n( 1 ) شرح مبسوط اين ماجرا را در جلد ششم سوره اعراف ذيل آيه 155 و 156 ( صفحه 388 ) مطالعه فرمائيد .\r\n","page_name":" 261 ","page_number":261},
  {"content":"\r\nبراى توضيح بيشتر به جلد اول ذيل آيه فوق مراجعه فرمائيد .\r\nدر آيه بعد به دنبال ذكر اين نعمتهاى سه گانه پر ارزش آنها را چنين مخاطب مىسازد « از روزيهاى پاكيزه اى كه به شما داديم بخوريد ، ولى در آن طغيان نكنيد » ( * ( كُلُوا مِنْ طَيِّباتِ ما رَزَقْناكُمْ وَلا تَطْغَوْا فِيه ) * ) .\r\nطغيان در نعمتها آن است كه انسان به جاى اينكه از آنها در راه اطاعت خدا و طريق سعادت خويش استفاده كند ، آنها را وسيله اى براى گناه ، ناسپاسى و كفران و گردنكشى و اسير افكارى قرار دهد ، همانگونه كه بنى اسرائيل چنين كردند ، اينهمه نعمتهاى الهى را دريافت داشتند و سپس راه كفر و طغيان و گناه را پيمودند .\r\nو به دنبال آن به آنها هشدار مىدهد ، « اگر طغيان كنيد ، غضب من دامان شما را خواهد گرفت » ( * ( فَيَحِلَّ عَلَيْكُمْ غَضَبِي ) * ) .\r\n« و هر كس غضب من بر او وارد شود سقوط مىكند » ( * ( وَمَنْ يَحْلِلْ عَلَيْه غَضَبِي فَقَدْ هَوى ) * ) .\r\n« هوى » در اصل به معنى سقوط كردن از بلندى است ، كه معمولا نتيجه آن ، نابودى است ، به علاوه در اينجا اشاره به سقوط مقامى و دورى از قرب پروردگار و رانده شدن از درگاهش نيز مىباشد .\r\nو از آنجا كه هميشه بايد هشدار و تهديد با تشويق و بشارت ، همراه باشد تا نيروى خوف و رجا را كه عامل اصلى تكامل است يكسان برانگيزد ، و درهاى بازگشت به روى توبه كاران بگشايد ، آيه بعد چنين مىگويد : « من كسانى را كه توبه كنند و ايمان آورند و عمل صالح انجام دهند و سپس هدايت يابند مىآمرزم » ( * ( وَإِنِّي لَغَفَّارٌ لِمَنْ تابَ وَآمَنَ وَعَمِلَ صالِحاً ثُمَّ اهْتَدى ) * ) .\r\n","description":"","footnote":"","page_name":" 262 ","page_number":262},
  {"content":"\r\nبا توجه به اينكه « غفار » صيغه مبالغه است نشان مىدهد كه خداوند چنين افراد را نه تنها يك بار كه بارها مشمول آمرزش خود قرار مىدهد .\r\nقابل توجه اينكه نخستين شرط توبه بازگشت از گناه است ، و بعد از آنكه صفحه روح انسان از اين آلودگى شستشو شد ، شرط دوم آنست كه نور ايمان به خدا و توحيد بر آن بنشيند .\r\nو در مرحله سوم بايد شكوفه‌هاى ايمان و توحيد كه اعمال صالح و كارهاى شايسته است بر شاخسار وجود انسان ظاهر گردد .\r\nولى در اينجا بر خلاف ساير آيات قرآن كه فقط از توبه و ايمان و عمل صالح سخن مىگويد ، شرط چهارمى تحت عنوان « * ( ثُمَّ اهْتَدى ) * » اضافه شده است .\r\nدر معنى اين جمله ، مفسران بحثهاى فراوانى دارند كه از ميان همه آنها دو تفسير ، جالبتر به نظر مىرسد .\r\nنخست اينكه اشاره به ادامه دادن راه ايمان و تقوى و عمل صالح است ، يعنى توبه گذشته را مىشويد و باعث نجات مىشود ، مشروط بر اينكه بار ديگر شخص توبه كار در همان دره شرك و گناه ، سقوط نكند و دائما مراقب باشد كه وسوسه‌هاى شيطان و نفس او را به خط سابق باز نگرداند .\r\nديگر اينكه : اين جمله اشاره به لزوم قبول ولايت و پذيرش رهبرى رهبران الهى است يعنى توبه و ايمان و عمل صالح آن گاه باعث نجات است كه در زير چتر هدايت رهبران الهى قرار گيرد ، در يك زمان موسى ع ، و در زمان ديگر پيامبر اسلام ص و در يك روز امير مؤمنان على ع و امروز حضرت مهدى س ) مىباشد .\r\nچرا كه يكى از اركان دين ، پذيرش دعوت پيامبر و رهبرى او و سپس پذيرش رهبرى جانشينان او مىباشد .\r\nمرحوم طبرسى ذيل اين آيه از امام باقر ع چنين نقل مىكند كه فرمود :\r\n","description":"","footnote":"","page_name":" 263 ","page_number":263},
  {"content":"\r\n« منظور از جمله » * ( ثُمَّ اهْتَدى ) * « هدايت به ولايت ما اهل بيت است » سپس اضافه كرد :\r\nفو اللَّه لو ان رجلا عبد اللَّه عمره ما بين الركن و المقام ثم مات و لم يجيء بولايتنا لاكبه اللَّه فى النار على وجهه :\r\n« به خدا سوگند اگر كسى تمام عمر خود را در ميان ركن و مقام ( نزديك خانه كعبه ) عبادت كند ، و سپس از دنيا برود در حالى كه ولايت ما را نپذيرفته باشد خداوند او را به صورت در آتش جهنم خواهد افكند » .\r\nاين روايت را محدث معروف اهل تسنن « حاكم ابو القاسم حسكانى » نيز نقل كرده است . ( 1 )\r\nروايات متعدد ديگرى نيز در همين زمينه از امام زين العابدين ع و امام صادق ع و از شخص پيامبر ص نقل شده است .\r\nبراى اينكه بدانيم ترك اين اصل تا چه حد مرگبار است ، كافى است آيات بعد را بررسى كنيم ، كه چگونه بنى اسرائيل به خاطر ترك ولايت و بيرون رفتن از خط پيروى موسى و جانشينش هارون گرفتار گوساله پرستى و شرك و كفر شدند .\r\nو از اينجا روشن مىشود اينكه آلوسى در تفسير روح المعانى بعد از ذكر پاره اى از اين روايات گفته است : وجوب محبت اهل بيت نزد ما جاى ترديد نيست ولى اين ارتباطى به بنى اسرائيل و عصر موسى ندارد ، سخن بىاساسى است .\r\nچرا كه اولا بحث از محبت نيست بلكه سخن از قبول رهبرى است و ثانيا منظور انحصار رهبرى به ائمه اهل بيت ع نيست ، بلكه در عصر موسى او و برادرش هارون رهبر بودند و قبول ولايتشان لازم بود و در عصر پيامبر اسلام ص ولايت او و در عصر ائمه اهل بيت ولايت آنها .\r\nاين نيز روشن است كه مخاطب اين آيه گرچه بنى اسرائيل هستند ، ولى انحصار به آنها ندارد ، هر فرد يا گروهى كه اين مراحل چهارگانه را طى كنند مشمول غفران و عفو خدا خواهند شد .\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n","page_name":" 264 ","page_number":264},
  {"content":"\r\n\r\n[ سوره طه ‹ 20 › : آيات 83 تا 91 
  ]\r\nوَ ما أَعْجَلَكَ عَنْ قَوْمِكَ يا مُوسى ‹ 83 › قالَ هُمْ أُولاءِ عَلى أَثَرِي وَعَجِلْتُ إِلَيْكَ رَبِّ لِتَرْضى ‹ 84 › قالَ فَإِنَّا قَدْ فَتَنَّا قَوْمَكَ مِنْ بَعْدِكَ وَأَضَلَّهُمُ السَّامِرِيُّ ‹ 85 › فَرَجَعَ مُوسى إِلى قَوْمِه غَضْبانَ أَسِفاً قالَ يا قَوْمِ أَ لَمْ يَعِدْكُمْ رَبُّكُمْ وَعْداً حَسَناً أَ فَطالَ عَلَيْكُمُ الْعَهْدُ أَمْ أَرَدْتُمْ أَنْ يَحِلَّ عَلَيْكُمْ غَضَبٌ مِنْ رَبِّكُمْ فَأَخْلَفْتُمْ مَوْعِدِي ‹ 86 › قالُوا ما أَخْلَفْنا مَوْعِدَكَ بِمَلْكِنا وَلكِنَّا حُمِّلْنا أَوْزاراً مِنْ زِينَةِ الْقَوْمِ فَقَذَفْناها فَكَذلِكَ أَلْقَى السَّامِرِيُّ ‹ 87 ›\r\nفَأَخْرَجَ لَهُمْ عِجْلًا جَسَداً لَه خُوارٌ فَقالُوا هذا إِلهُكُمْ وَإِله مُوسى فَنَسِيَ ‹ 88 › أَ فَلا يَرَوْنَ أَلَّا يَرْجِعُ إِلَيْهِمْ قَوْلًا وَلا يَمْلِكُ لَهُمْ ضَرًّا وَلا نَفْعاً ‹ 89 › وَلَقَدْ قالَ لَهُمْ هارُونُ مِنْ قَبْلُ يا قَوْمِ إِنَّما فُتِنْتُمْ بِه وَإِنَّ رَبَّكُمُ الرَّحْمنُ فَاتَّبِعُونِي وَأَطِيعُوا أَمْرِي ‹ 90 › قالُوا لَنْ نَبْرَحَ عَلَيْه عاكِفِينَ حَتَّى يَرْجِعَ إِلَيْنا مُوسى ‹ 91 ›\r\n","description":"","footnote":"","page_name":" 265 ","page_number":265},
  {"content":"\r\n\r\nترجمه :\r\n83 - اى موسى چه چيز سبب شد كه از قومت پيشى گيرى و ( براى آمدن به كوه طور ) عجله كنى ؟ ! 84 - عرض كرد : پروردگارا ! آنها به دنبال منند ، و من عجله كردم به سوى تو تا از من راضى شوى .\r\n85 - فرمود ما قوم تو را بعد از تو به آزمايش گذارديم ، و سامرى آنها را گمراه كرد ! 86 - موسى خشمگين و اندوهناك به سوى قوم خود بازگشت و گفت : مگر پروردگار شما وعده نيكويى به شما نداد ؟ آيا مدت جدايى من از شما به طول انجاميده ؟ يا مىخواستيد غضب پروردگارتان بر شما نازل شود كه با وعده من مخالفت كرديد ؟ ! 87 - گفتند : ما به ميل و اراده خود از وعده تو تخلف نكرديم ، ولى ما مقدارى از زينت آلات قوم را كه با خود داشتيم افكنديم ، و سامرى اينچنين القا كرد .\r\n88 - و براى آنها مجسمه اى از گوساله كه صدايى همچون صداى گوساله داشت خارج ساخت ، و گفتند اين خداى شما و خداى موسى است ! و او فراموش كرد ( پيمانى را كه با خدا بسته بود ) .\r\n89 - آيا آنها نمىبينند كه ( اين گوساله ) پاسخ آنها را نمىدهد ؟ و مالك هيچگونه نفع و ضررى از آنها نيست ؟ ! 90 - و هارون قبل از آن به آنها گفته بود كه اى قوم ! شما به اين وسيله مورد آزمايش قرار گرفتيد ، پروردگار شما خداوند رحمان است ، از من پيروى كنيد و اطاعت فرمان من نمائيد .\r\n","description":"","footnote":"","page_name":" 266 ","page_number":266},
  {"content":"\r\n91 - ولى آنها گفتند ما هم چنان بر گرد آن مىگرديم ( و به پرستش گوساله ادامه مىدهيم ) تا موسى به سوى ما بازگردد ! .\r\n\r\nتفسير : غوغاى سامرى !\r\nدر اين آيات فراز مهم ديگرى از زندگى موسى ع و بنى اسرائيل مطرح شده و آن مربوط به رفتن موسى ع به اتفاق نمايندگان بنى اسرائيل به ميعاد - گاه طور و سپس گوساله پرستى بنى اسرائيل در غياب آنها است .\r\nبرنامه اين بود كه موسى ع براى گرفتن احكام تورات ، به كوه طور برود ، و گروهى از بنى اسرائيل نيز او را در اين مسير همراهى كنند ، تا حقايق تازه اى در باره خداشناسى و وحى در اين سفر براى آنها آشكار گردد .\r\nولى از آنجا كه شوق مناجات با پروردگار و شنيدن آهنگ وحى در دل موسى شعله ور بود ، آن چنان كه سر از پا نمىشناخت ، و همه چيز حتى خوردن و آشاميدن و استراحت را - طبق روايات - در اين راه فراموش كرده بود ، با سرعت اين راه را پيمود ، و قبل از ديگران تنها به ميعادگاه پروردگار رسيد .\r\nدر اينجا وحى بر او نازل شد : « اى موسى چه چيز سبب شد كه پيش از قومت به اينجا بيايى و در اين راه عجله كنى » ؟ ! ( * ( وَما أَعْجَلَكَ عَنْ قَوْمِكَ يا مُوسى ) * ) .\r\nو موسى بلافاصله « عرض كرد : پروردگارا ! آنها به دنبال منند ، و من براى رسيدن به ميعادگاه و محضر وحى تو ، شتاب كردم تا از من خشنود شوى » ( * ( قالَ هُمْ أُولاءِ عَلى أَثَرِي وَعَجِلْتُ إِلَيْكَ رَبِّ لِتَرْضى ) * ) .\r\nنه تنها عشق مناجات تو و شنيدن سخنت مرا بىقرار ساخته بود ، بلكه مشتاق بودم هر چه زودتر قوانين و احكام تو را بگيرم و به بندگانت برسانم و از\r\n","description":"","footnote":"","page_name":" 267 ","page_number":267},
  {"content":"\r\nاين راه رضايت تو را بهتر جلب كنم ، آرى من عاشق رضاى توام و مشتاق شنيدن فرمانت .\r\nولى بالآخره در اين ديدار ، جلوه‌هاى معنوى پروردگار از سى شب به چهل شب تمديد شد ، و زمينه‌هاى مختلفى كه از قبل در ميان بنى اسرائيل براى انحراف وجود داشت كار خود را كرد ، سامرى آن مرد هوشيار منحرف مياندار شد ، و با استفاده كردن از وسائلى كه بعدا اشاره خواهيم كرد گوساله اى ساخت و جمعيت را به پرستش آن فرا خواند .\r\nبدون شك زمينه هايى مانند مشاهده گوساله پرستى مصريان ، و يا ديدن صحنه بتپرستى ( گاوپرستى ) پس از عبور از رود نيل ، و تقاضاى ساختن بتى همانند آنها ، و همچنين تمديد ميعاد موسى و بروز شايعه مرگ او از ناحيه منافقان و بالآخره جهل و نادانى اين جمعيت در بروز اين حادثه و انحراف بزرگ از توحيد به كفر اثر داشت ، چرا كه حوادث اجتماعى معمولا بدون مقدمه ، رخ نمىدهد منتها گاهى اين مقدمات آشكار است و گاهى مرموز و پنهان .\r\nبه هر حال شرك در بدترين صورتش دامان بنى اسرائيل را گرفت بخصوص كه بزرگان قوم هم در خدمت موسى در ميعادگاه بودند و تنها رهبر جمعيت هارون بود ، بىآنكه دستياران مؤثرى داشته باشد .\r\nبالآخره در آنجا بود كه خداوند به موسى ع در همان ميعادگاه « فرمود ما قوم تو را بعد از تو آزمايش كرديم ، ولى از عهده امتحان خوب بيرون نيامدند و سامرى آنها را گمراه كرد » ( * ( قالَ فَإِنَّا قَدْ فَتَنَّا قَوْمَكَ مِنْ بَعْدِكَ وَأَضَلَّهُمُ السَّامِرِيُّ ) * ) .\r\nموسى با شنيدن اين سخن آن چنان برآشفت كه تمام وجودش گويى شعله ور\r\n","description":"","footnote":"","page_name":" 268 ","page_number":268},
  {"content":"\r\nگشت ، شايد به خود مىگفت : ساليان دراز خون جگر خوردم ، زحمت كشيدم با هر گونه خطر روبرو شدم تا اين جمعيت را به توحيد آشنا ساختم ، اما افسوس و صد افسوس ، با چند روز غيبت من ، زحماتم بر باد رفت ! لذا بلا فاصله « موسى خشمگين و اندوهناك به سوى قوم خود بازگشت » ( * ( فَرَجَعَ مُوسى إِلى قَوْمِه غَضْبانَ أَسِفاً ) * ) .\r\nهنگامى كه چشمش به آن صحنه بسيار زننده گوساله پرستى افتاد ، « فرياد برآورد اى قوم من ! مگر پروردگار شما وعده نيكويى به شما نداد » ( * ( أَ لَمْ يَعِدْكُمْ رَبُّكُمْ وَعْداً حَسَناً ) * ) .\r\nاين وعده نيكو يا وعده اى بوده كه در زمينه نزول تورات و بيان احكام آسمانى در آن ، به بنى اسرائيل داده شده بود ، يا وعده نجات و پيروزى بر فرعونيان و وارث حكومت زمين شدن ، و يا وعده مغفرت و آمرزش براى كسانى كه توبه كنند و ايمان و عمل صالح داشته باشند و يا همه اين امور .\r\nسپس افزود : « آيا مدت جدايى من از شما به طول انجاميده » ؟ ! ( * ( أَ فَطالَ عَلَيْكُمُ الْعَهْدُ ) * ) .\r\nاشاره به اينكه : گيرم مدت وعده بازگشت من از سى روز به چهل روز تمديد شد ، اين زمانى طولانى نيست ، آيا شما نبايد در اين مدت كوتاه خودتان را حفظ كنيد حتى اگر سالها من از شما دور بمانم آئين خدا را كه به شما تعليم داده‌ام و معجزاتى را كه با چشم خود مشاهده كرده‌ايد بايد بر شما حاكم باشد .\r\n« يا با اين عمل زشت خود مىخواستيد غضب پروردگارتان بر شما نازل شود كه با وعده من مخالفت كرديد » ( * ( أَمْ أَرَدْتُمْ أَنْ يَحِلَّ عَلَيْكُمْ غَضَبٌ مِنْ رَبِّكُمْ فَأَخْلَفْتُمْ مَوْعِدِي ) * ) ( 1 ) .\r\n\r\n","description":"","footnote":"\r\n( 1 ) بديهى است هيچكس تصميم نمىگيرد كه غضب پروردگار را براى خود بخرد منظور از اين عبارت اين است عمل شما آن چنان است كه گويا چنين تصميمى را در باره خود گرفتيد .\r\n","page_name":" 269 ","page_number":269},
  {"content":"\r\nمن با شما عهد كرده بودم كه بر خط توحيد و راه اطاعت خالصانه پروردگار بايستيد و كمترين انحرافى از آن پيدا نكنيد ، اما شما گويا همه سخنان مرا در غياب من فراموش كرديد و از اطاعت فرمان برادرم هارون نيز سرپيچى كرديد .\r\nبنى اسرائيل كه خود را در برابر اعتراض شديد موسى ع ديدند و متوجه شدند براستى كار بسيار بدى انجام داده‌اند ، در مقام عذرتراشى برآمدند و « گفتند ما وعده تو را به ميل و اراده خود تخلف نكرديم » ( * ( قالُوا ما أَخْلَفْنا مَوْعِدَكَ بِمَلْكِنا ) * ) . ( 1 )\r\nدر واقع اين ما نبوديم كه به اراده خود گرايش به گوساله پرستى كرديم « لكن مبالغى از زينتآلات فرعونيان به همراه ما بود كه ما او را از خود دور ساختيم ، و سامرى نيز آن را افكند » ( * ( وَلكِنَّا حُمِّلْنا أَوْزاراً مِنْ زِينَةِ الْقَوْمِ فَقَذَفْناها فَكَذلِكَ أَلْقَى السَّامِرِيُّ ) * ) .\r\nدر اينكه بنى اسرائيل چه كردند و سامرى چه كرد و جمله‌هاى آيات فوق دقيقا چه معنى دارد ؟ مفسران بحثهايى دارند كه در مجموع فرق زيادى از نظر نتيجه ندارد .\r\nبعضى گفته‌اند « قذفناها » يعنى ما زينتآلاتى را كه قبل از حركت از مصر از فرعونيان گرفته بوديم در آتش افكنديم ، سامرى هم آنچه داشت نيز در آتش افكند تا ذوب شد و از آن گوساله ساخت .\r\n\r\n","description":"","footnote":"\r\n( 1 ) « ملك » ( بر وزن درك ) و « ملك » ( بر وزن پلك ) هر دو به معنى مالك بودن چيزى است و منظور بنى اسرائيل اين بوده كه ما صاحب اختيار و مالك اين كار نبوديم بلكه آن چنان تحت تاثير واقع شديم كه دل و دين از كف ما ربوده شد - بعضى از مفسران اين جمله را مربوط به اقليتى از بنى اسرائيل دانسته‌اند كه عبادت گوساله نكردند ( مىگويند ششصد هزار نفر از آنها گوساله پرست شدند فقط دوازده هزار نفر بر توحيد باقى ماندند ) ولى تفسيرى كه در بالا گفتيم صحيحتر به نظر مىرسد .\r\n","page_name":" 270 ","page_number":270},
  {"content":"\r\nبعضى گفته‌اند معنى جمله اين است ما زينتآلات را از خود دور ساختيم و سامرى آن را برداشت و در آتش افكند تا از آن گوساله بسازد .\r\nاين احتمال نيز وجود دارد كه جمله « * ( فَكَذلِكَ أَلْقَى السَّامِرِيُّ ) * » اشاره به مجموع برنامه و طرحى است كه سامرى اجرا كرد .\r\nبه هر حال معمول است كه وقتى بزرگى زيردستان خود را در باره گناهى كه مرتكب شده‌اند ملامت مىكند ، آنها سعى دارند ، گناه را از خود رد كنند و به گردن ديگرى بيفكنند ، گوساله پرستان بنى اسرائيل كه با ميل و اراده خود از توحيد به شرك گرائيده بودند خواستند تمام گناه را بر گردن سامرى بيفكنند .\r\nدر هر صورت سامرى از زينتآلات فرعونيان كه از طريق ظلم و گناه در دست فرعونيان قرار گرفته بود و ارزشى جز اين نداشت كه خرج چنين كار حرامى بشود ، آرى از مجموع اين زينتآلات « مجسمه گوساله اى را براى آنها تهيه كرد جسد بىجانى كه صدايى همچون گوساله داشت » ( * ( فَأَخْرَجَ لَهُمْ عِجْلًا جَسَداً لَه خُوارٌ ) * ) . ( 1 )\r\nبنى اسرائيل كه اين صحنه را ديدند ، ناگهان همه تعليمات توحيدى موسى را به دست فراموشى سپردند و به يكديگر « گفتند اين است خداى شما و خداى موسى » ( * ( فَقالُوا هذا إِلهُكُمْ وَإِله مُوسى ) * ) .\r\nاين احتمال نيز وجود دارد كه گوينده اين سخن سامرى و دستياران و مؤمنان نخستين او بوده‌اند .\r\n« و به اين ترتيب ، سامرى عهد و پيمانش را با موسى بلكه با خداى موسى فراموش كرد » و مردم را به گمراهى كشاند ( * ( فَنَسِيَ ) * ) .\r\nاينكه بعضى از مفسران ، نسيان را در اينجا به معنى گمراهى و رفتن از بيراهه ، تفسير كرده‌اند ، يا فاعل نسيان را موسى دانسته‌اند و گفته‌اند اين جمله\r\n\r\n","description":"","footnote":"\r\n( 1 ) « خوار » ، به معنى صداى گاو و گوساله است و گاهى به صداى شتر نيز گفته مىشود .\r\n","page_name":" 271 ","page_number":271},
  {"content":"\r\nسخن سامرى است ، مىخواهد بگويد : موسى فراموش كرده است كه اين گوساله خداى شما است ، همه اينها مخالف ظاهر آيه است ، ظاهر همان است كه در بالا گفتيم كه منظور اين است سامرى عهد و پيمانش را با موسى و خداى موسى به دست فراموشى سپرد و راه بتپرستى پيش گرفت .\r\nدر اينجا خداوند به عنوان توبيخ و سرزنش اين بتپرستان مىگويد : « آيا آنها نمىبينند كه اين گوساله پاسخ آنها را نمىدهد و هيچگونه ضررى از آنها دفع نمىكند و منفعتى براى آنها فراهم نمىسازد » ( * ( أَ فَلا يَرَوْنَ أَلَّا يَرْجِعُ إِلَيْهِمْ قَوْلًا وَلا يَمْلِكُ لَهُمْ ضَرًّا وَلا نَفْعاً ) * ) .\r\nيك معبود واقعى حد اقل بايد بتواند سؤالات بندگانش را پاسخ گويد آيا تنها شنيده شدن صداى گوساله از اين مجسمه طلايى ، صدايى كه هيچ اراده و اختيارى در آن احساس نمىشد مىتواند دليل پرستش باشد .\r\nو به فرض كه پاسخ سخنان آنها را هم بدهد ، تازه موجودى مىشود همچون يك انسان ناتوان كه مالك سود و زيان ديگرى و حتى خودش نيست آيا با اين حال مىتواند معبود باشد ؟ ! كدام عقل اجازه مىدهد كه انسان يك مجسمه بىجان را كه گاهگاه صدايى نامفهوم از آن برمىخيزد پرستش كند و در برابرش سر تعظيم فرود آورد ؟\r\nبدون شك در اين قال و غوغا ، هارون جانشين موسى ع و پيامبر بزرگ خدا دست از رسالت خويش برنداشت و وظيفه مبارزه با انحراف و فساد را تا آنجا كه در توان داشت انجام داد ، چنان كه قرآن مىگويد :\r\n« هارون قبل از آمدن موسى از ميعادگاه به بنى اسرائيل اين سخن را گفته بود كه شما مورد آزمايش سختى قرار گرفته‌ايد » فريب نخوريد و از راه توحيد\r\n","description":"","footnote":"","page_name":" 272 ","page_number":272},
  {"content":"\r\nمنحرف نشويد ( * ( وَلَقَدْ قالَ لَهُمْ هارُونُ مِنْ قَبْلُ يا قَوْمِ إِنَّما فُتِنْتُمْ بِه ) * ) .\r\nسپس اضافه كرد : « پروردگار شما مسلما همان خداوند بخشنده اى است كه اين همه نعمت به شما مرحمت كرده » ( * ( وَإِنَّ رَبَّكُمُ الرَّحْمنُ ) * ) .\r\nبرده بوديد شما را آزاد ساخت ، اسير بوديد رهايى بخشيد ، گمراه بوديد هدايت كرد ، پراكنده بوديد در سايه رهبرى يك مرد آسمانى ، شما را جمع و متحد نمود ، جاهل و گمراه بوديد ، نور علم بر شما افكند ، و به صراط مستقيم توحيد هدايتتان نمود .\r\n« اكنون كه چنين است شما از من پيروى كنيد و اطاعت فرمان من نمائيد » ( * ( فَاتَّبِعُونِي وَأَطِيعُوا أَمْرِي ) * ) .\r\nمگر فراموش كرده‌ايد برادرم موسى ، مرا جانشين خود ساخته و اطاعتم را بر شما فرض كرده است چرا پيمانشكنى مىكنيد ؟ چرا خود را به دره نيستى سقوط مىدهيد ؟\r\nولى بنى اسرائيل چنان لجوجانه به اين گوساله چسبيده بودند كه منطق نيرومند و دلائل روشن اين مرد خدا و رهبر دلسوز در آنها مؤثر نيفتاد ، با صراحت اعلام مخالفت با هارون كردند و « گفتند ما هم چنان به پرستش اين گوساله ادامه مىدهيم تا موسى به سوى ما بازگردد » ( * ( قالُوا لَنْ نَبْرَحَ عَلَيْه عاكِفِينَ حَتَّى يَرْجِعَ إِلَيْنا مُوسى ) * ) ( 1 ) .\r\nخلاصه دو پا را در يك كفش كردند ، و گفتند : مطلب همين است و غير\r\n\r\n","description":"","footnote":"\r\n( 1 ) « * ( لَنْ نَبْرَحَ ) * » از ماده « برح » به معنى زائل شدن است و اينكه مىبينيم جمله « برح الخفاء » به معنى آشكار شدن است به خاطر اين است كه « زائل شدن خفاء » چيزى جز ظهور نيست ، و از آنجا كه كلمه « لن » به معنى نفى است جمله « * ( لَنْ نَبْرَحَ ) * » مفهومش اين است پيوسته به اين كار ادامه مىدهيم .\r\n","page_name":" 273 ","page_number":273},
  {"content":"\r\nاين نيست ، بايد برنامه گوساله پرستى هم چنان ادامه يابد تا موسى برگردد ، و از او داورى بطلبيم : اى بسا خود او هم همراه ما در برابر گوساله سجده كند ! ! بنا بر اين خودت را زياد خسته مكن و دست از سر ما بردار ! و به اين ترتيب هم فرمان مسلم عقل را از زير پا گذاشتند ، و هم فرمان جانشين رهبرشان را .\r\nولى بطورى كه مفسران نوشته‌اند - و قاعده نيز چنين اقتضا مىكند - هنگامى كه هارون رسالت خود را در اين مبارزه انجام داد و اكثريت پذيرا نشدند ، به اتفاق اقليتى كه تابع او بودند ، از آنها جدا شد و دورى گزيد ، مبادا اختلاط آنها با يكديگر دليلى بر امضاى برنامه‌هاى انحرافيشان گردد .\r\nعجيب اينكه : بعضى از مفسران نقل كرده‌اند كه اين دگرگونيهاى انحرافى در بنى اسرائيل تنها در چند روز كوتاه واقع شد ، هنگامى كه 35 روز از رفتن موسى به ميعادگاه گذشت ، سامرى دست به كار شد و از بنى اسرائيل خواست تا تمام زيورآلاتى را كه از فرعونيان به عاريت گرفته بودند و بعد از داستان غرق آنها با خود داشتند جمع كنند ، در روز سى و ششم و سى و هفتم و سى و هشتم همه آنها را در بوته ريخت و آب كرد و مجسمه گوساله را ساخت ، و در روز سى و نهم آنها را به پرستش آن دعوت كرد و گروه عظيمى ( طبق پاره اى از روايات ششصد هزار نفر ! ) آن را پذيرا گشتند و يك روز بعد ، يعنى با پايان گرفتن چهل روز موسى بازگشت ( 1 ) .\r\nولى به هر حال ، هارون با اقليتى در حدود دوازده هزار نفر از مؤمنان ثابت قدم از جمعيت جدا شدند در حالى كه اكثريت جاهل و لجوج نزديك بود او را به قتل برسانند .\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n","page_name":" 274 ","page_number":274},
  {"content":"\r\n\r\nنكته‌ها :\r\n\r\n1 - شوق ديدار !\r\nبراى آنها كه از مساله جاذبه عشق خدا بىخبرند گفتار موسى در پاسخ سؤال پروردگار پيرامون عجله او در شتافتن به ميعادگاه پروردگار ممكن است عجيب آيد آنجا كه مىگويد : « * ( وَعَجِلْتُ إِلَيْكَ رَبِّ لِتَرْضى ) * » « پروردگارا من به سوى تو عجله كردم تا رضايتت را جلب كنم » .\r\nولى آنها با تمام وجود اين حقيقت را درك كرده‌اند كه :\r\n\r\nوعده وصل چون شود نزديك\r\nآتش عشق تيزتر گردد\r\n\r\nبه خوبى مىدانند كه چه نيروى مرموزى موسى را به سوى ميعادگاه « اللَّه » مىكشيد و آن چنان با سرعت مىرفت كه حتى قومى را كه با او بودند پشت سر گذاشت .\r\nموسى پيش از آن حلاوت وصال دوست و مناجات با پروردگار را بارها چشيده بود ، او مىدانست كه تمام جهان برابر يك لحظه از اين مناجات نيست .\r\nآرى چنين است راه و رسم آنان كه از عشق مجازى گذشته‌اند و به مرحله عشق حقيقى ، عشق معبود جاودانى گام نهاده‌اند ، عشق خداوندى كه هرگز فنا در ذات پاكش راه ندارد و كمال مطلق است و خوبى بىحد و انتها ، و آنچه خوبان همه دارند او تنها دارد . بلكه خوبى همه خوبان پرتو كوچكى از خوبى جاودان او است .\r\nبزرگ پروردگارا ! ذره از اين عشق مقدس بما بچشان .\r\nامام صادق ع - طبق روايتى - مىفرمايد :\r\nالمشتاق لا يشتهى طعاما ، و لا يلتذ شرابا ، و لا يستطيب رقادا ، و لا يانس حميما و لا ياوى دارا . . .\r\n","description":"","footnote":"","page_name":" 275 ","page_number":275},
  {"content":"\r\nو يعبد اللَّه ليلا و نهارا ، راجيا بان يصل الى ما يشتاق اليه . . . كما اخبر اللَّه عن موسى بن عمران فى ميعاد ربه بقوله * ( وَعَجِلْتُ إِلَيْكَ رَبِّ لِتَرْضى ) * :\r\n« مشتاق بيقرار نه ميل به غذا مىكند ، نه از نوشيدنى گوارا لذت مىبرد ، نه خواب آسوده دارد ، نه با دوستى انس مىگيرد و نه در خانه اى آرام خواهد داشت . . . بلكه خدا را شب و روز بندگى مىكند ، به اين اميد كه به محبوبش ( اللَّه ) برسد . . . آن چنان كه خداوند از موسى بن عمران در باره ميعادگاه پروردگارش نقل مىكند « * ( وَعَجِلْتُ إِلَيْكَ رَبِّ لِتَرْضى ) * » ( 1 ) .\r\n\r\n2 - حركتهاى ضد انقلابى در برابر انقلاب انبياء\r\nمعمولا در برابر هر انقلابى ، يك جنبش ضد انقلابى كه سعى مىكند دستاوردهاى انقلاب را در هم پيچيده و جامعه را به دوران قبل از انقلاب برگرداند وجود دارد ، دليل آن هم چندان پيچيده نيست ، زيرا با تحقق يك انقلاب تمام عناصر فاسد گذشته يك مرتبه نابود نمىشوند ، معمولا تفاله هايى از آن باقى ميمانند كه براى حفظ موجوديت خويش به تلاش برمىخيزند و با تفاوت شرائط و كميت و كيفيت آنها ، دست به اعمال ضد انقلابى آشكار يا پنهان مىزنند .\r\nدر جنبش انقلابى « موسى بن عمران » به سوى توحيد و استقلال و آزادى بنى اسرائيل ، سامرى سردمدار اين جنبش ارتجاعى بود .\r\nاو كه - مانند همه رهبران جنبشهاى ارتجاعى - به نقاط ضعف قوم خود به خوبى آشنا بود و مىدانست با استفاده از اين ضعفها مىتواند غائله اى به راه اندازد ، سعى كرد از زيورآلات و طلاهايى كه معبود دنياپرستان و جالب توجه توده عوام است ، گوساله اى بسازد و آن را به طرز مخصوصى در مسير حركت باد\r\n\r\n","description":"","footnote":"\r\n( 1 ) تفسير نور الثقلين جلد 3 صفحه 388 .\r\n","page_name":" 276 ","page_number":276},
  {"content":"\r\nقرار دهد ( يا با استفاده از هر وسيله اى ديگر ) تا صدايى از آن برخيزد ، سپس با استفاده از يك فرصت مناسب ( غيبت چند روزه موسى ) و با توجه به اينكه بنى اسرائيل پس از نجات از دريا و عبور از كنار يك قوم بتپرست ، تقاضاى بتى از موسى كردند ، خلاصه با استفاده از تمام ضعفهاى روانى و فرصتهاى مناسب زمانى و مكانى ، برنامه ضد توحيدى خود را آغاز كرد ، و آن چنان ماهرانه مواد آن را تنظيم نمود كه در مدت كوتاهى اكثريت قاطع جاهلان بنى اسرائيل را از راه و رسم توحيد منحرف ساخت و به شرك كشاند .\r\nاين توطئه هر چند به مجرد بازگشت موسى و قدرت ايمان و منطق او در پرتو نور وحى خنثى شد ، ولى فكر كنيم اگر موسى بازنگشته بود چه مىشد ؟\r\nبه يقين برادرش هارون را يا مىكشتند و يا آن چنان منزوى مىكردند كه صداى او به گوش هيچكس نرسد ! آرى هر انقلابى در آغاز اين چنين شكننده است و بايد كاملا به هوش بود ، كمترين حركتهاى شركآلود ارتجاعى را زير نظر داشت ، و توطئه‌هاى دشمن را در نطفه خفه كرد .\r\nضمنا بايد به اين واقعيت توجه داشت كه بسيارى از انقلابهاى راستين به دلائل مختلفى در آغاز متكى به فرد يا افراد مخصوصى است كه اگر پاى آنها از ميان برود خطر بازگشت ، انقلاب را تهديد مىكند ، و به همين دليل بايد كوشش كرد كه هر چه زودتر معيارهاى انقلابى در عمق جامعه پياده شود ، و مردم آن چنان ساخته شوند كه به هيچ وجه طوفانهاى ضد انقلاب آنها را تكان ندهد و همچون كوه در مقابل هر حركت ارتجاعى بايستند .\r\nيا به تعبير ديگر اين يكى از وظائف رهبران راستين است كه معيارها را از خويش به جامعه منتقل كنند و بدون شك اين امر مهم نياز به گذشت زمان نيز دارد ، ولى بايد كوشيد كه اين زمان هر چه ممكن است كوتاهتر شود .\r\n","description":"","footnote":"","page_name":" 277 ","page_number":277},
  {"content":"\r\nدر باره اينكه سامرى كه بود ؟ و سرنوشتش به كجا انجاميد در آيات بعد به خواست خدا سخن خواهيم گفت .\r\n\r\n3 - مراحل رهبرى\r\nبدون شك هارون در غياب موسى در انجام رسالت خويش كمترين سستى به خرج نداد ، ولى جهالت مردم از يك سو ، و رسوبات دوران رقيت و بردگى و بتپرستى در مصر از سوى ديگر كوششهاى او را خنثى كرد .\r\nاو طبق آيات فوق وظيفه خود را در چهار مرحله پياده نمود :\r\nنخست به آنها اعلام كرد كه اين جريان يك خط انحرافى و يك ميدان آزمايش خطرناك براى همه شما است ، تا مغزهاى خفته بيدار شود و مردم به انديشه بنشينند و مهم همين بود ( * ( يا قَوْمِ إِنَّما فُتِنْتُمْ بِه ) * ) .\r\nمرحله دوم اين بود كه نعمتهاى گوناگون خداوند را كه از به دو قيام موسى تا زمان نجات از چنگال فرعونيان شامل حال بنى اسرائيل شده بود به ياد آنها آورد ، و مخصوصا خدا را با صفت رحمت عامه اش توصيف كرد ، تا اثر عميقترى بگذارد و هم آنها را به آمرزش اين خطاى بزرگ اميدوار سازد ( * ( وَإِنَّ رَبَّكُمُ الرَّحْمنُ ) * ) .\r\nمرحله سوم اين بود كه آنها را متوجه مقام نبوت خويش و جانشينى از برادرش موسى كرد ( * ( فَاتَّبِعُونِي ) * ) .\r\nو بالآخره مرحله چهارم اين بود كه آنها را به وظائف الهيشان آشنا ساخت ( * ( وَأَطِيعُوا أَمْرِي ) * ) .\r\n\r\n4 - پاسخ به يك اشكال\r\nمفسر معروف فخر رازى در اينجا ايرادى مطرح كرده و در پاسخ آن مانده است و آن اينكه مىگويد ، شيعه به گفته معروف پيامبر ص به على ع\r\n","description":"","footnote":"","page_name":" 278 ","page_number":278},
  {"content":"\r\nانت منى بمنزلة هارون من موسى\r\n( تو نسبت به من همچون هارون نسبت به موسى هستى ) براى ولايت على ع استدلال كرده‌اند ، در حالى كه هارون در برابر انبوه عظيم بتپرستان هرگز به خود اجازه تقيه نداد و با صراحت مردم را به پيروى خود و ترك متابعت ديگران دعوت نمود .\r\nاگر براستى امت محمد ص بعد از رحلت او راه خطا پيمودند بر على ع واجب بود كه همان برنامه هارون را عملى كند ، بر فراز منبر برود و بدون هيچگونه ترس و تقيه * ( فَاتَّبِعُونِي وَأَطِيعُوا أَمْرِي ) * بگويد ، چون چنين كارى را نكرد ما مىفهميم كه راه و رسم امت در آن زمان حق و صواب بوده است .\r\nولى گويا فخر رازى از دو نكته اساسى در اين زمينه غفلت كرده است .\r\n1 - اينكه مىگويد على ع چيزى در زمينه خلافت بلافصلى خود اظهار نداشت اشتباه است ، زيرا ما مدارك فراوانى در دست داريم كه امام در موارد مختلف اين موضوع را بيان فرمود ، گاهى صريح و عريان و گاه در پرده ، در كتاب نهج البلاغه فرازهاى مختلفى به چشم مىخورد مانند خطبه شقشقيه ( خطبه سوم و خطبه 87 و خطبه 97 و خطبه 94 و خطبه 154 و خطبه 147 كه همگى در اين زمينه سخن مىگويد .\r\nدر جلد پنجم تفسير نمونه ذيل آيه 67 سوره مائده پس از بيان داستان غدير ، روايات متعددى نقل كرده‌ايم كه خود على ع كرارا به حديث غدير براى اثبات موقعيت و خلافت بلافصل خويش استناد كرده است ( براى توضيح بيشتر به جلد پنجم صفحه 19 به بعد مراجعه فرمائيد ) .\r\nبعد از وفات پيامبر ص شرائط خاصى بود ، منافقانى كه در انتظار وفات پيامبر ص روزشمارى مىكردند خود را براى ضربه نهايى بر اسلام نوپا آماده ساخته بودند ، و لذا مىبينيم اصحاب الرده ( گروه ضد انقلاب\r\n","description":"","footnote":"","page_name":" 279 ","page_number":279},
  {"content":"\r\nاسلامى ) بلافاصله در زمان خلافت ابو بكر قيام كردند و اگر وحدت و انسجام و هوشيارى مسلمانان نبود ممكن بود ضربات غير قابل جبرانى بر اسلام وارد كنند على ع به خاطر همين امر نيز كوتاه آمد تا دشمن سوء استفاده نكند .\r\nاتفاقا هارون - با اينكه موسى در حيات بود - در برابر سرزنش برادر كه چرا كوتاهى كردى صريحا عرض كردنِّي خَشِيتُ أَنْ تَقُولَ فَرَّقْتَ بَيْنَ بَنِي - إِسْرائِيلَ : « من از اين ترسيدم كه به من بگويى در ميان بنى اسرائيل تفرقه ايجاد كردى » ( طه - 94 ) و اين نشان مىدهد كه او هم به خاطر ترس از اختلاف تا حدى كوتاه آمد .\r\n","description":"","footnote":"","page_name":" 280 ","page_number":280},
  {"content":"\r\n\r\n[ سوره طه ‹ 20 › : آيات 92 تا 98 
  ]\r\nقالَ يا هارُونُ ما مَنَعَكَ إِذْ رَأَيْتَهُمْ ضَلُّوا ‹ 92 › أَلَّا تَتَّبِعَنِ أَ فَعَصَيْتَ أَمْرِي ‹ 93 › قالَ يَا بْنَ أُمَّ لا تَأْخُذْ بِلِحْيَتِي وَلا بِرَأْسِي إِنِّي خَشِيتُ أَنْ تَقُولَ فَرَّقْتَ بَيْنَ بَنِي إِسْرائِيلَ وَلَمْ تَرْقُبْ قَوْلِي ‹ 94 › قالَ فَما خَطْبُكَ يا سامِرِيُّ ‹ 95 › قالَ بَصُرْتُ بِما لَمْ يَبْصُرُوا بِه فَقَبَضْتُ قَبْضَةً مِنْ أَثَرِ الرَّسُولِ فَنَبَذْتُها وَكَذلِكَ سَوَّلَتْ لِي نَفْسِي ‹ 96 ›\r\nقالَ فَاذْهَبْ فَإِنَّ لَكَ فِي الْحَياةِ أَنْ تَقُولَ لا مِساسَ وَإِنَّ لَكَ مَوْعِداً لَنْ تُخْلَفَه وَانْظُرْ إِلى إِلهِكَ الَّذِي ظَلْتَ عَلَيْه عاكِفاً لَنُحَرِّقَنَّه ثُمَّ لَنَنْسِفَنَّه فِي الْيَمِّ نَسْفاً ‹ 97 › إِنَّما إِلهُكُمُ اللَّه الَّذِي لا إِله إِلَّا هُوَ وَسِعَ كُلَّ شَيْءٍ عِلْماً ‹ 98 ›\r\n","description":"","footnote":"","page_name":" 281 ","page_number":281},
  {"content":"\r\n\r\nترجمه :\r\n92 - گفت : اى هارون ! چرا هنگامى كه ديدى آنها گمراه شدند .\r\n93 - از من پيروى نكردى ؟ ! آيا فرمان مرا عصيان نمودى ؟ ! 94 - گفت : اى فرزند مادرم ! ريش و سر مرا مگير ! ، من ترسيدم بگويى تو ميان بنى - اسرائيل تفرقه انداختى و سفارش مرا به كار نبستى .\r\n95 - ( موسى رو به سامرى كرد و ) گفت ، تو چرا اين كار كردى ، اى سامرى ؟ ! 96 - گفت : من چيزى ديدم كه آنها نديدند ، من قسمتى از آثار رسول ( و فرستاده خدا ) را گرفتم ، سپس آن را افكندم ، و اينچنين نفس من مطلب را در نظرم جلوه داد ! 97 - ( موسى ) گفت : برو كه بهره تو در زندگى دنيا اين است كه ( هر كس با تو نزديك شود ) خواهى گفت با من تماس نگير ! و تو ميعادى ( از عذاب خدا ) دارى كه هرگز از آن تخلف نخواهى كرد ، ( اكنون ) بنگر به معبودت كه پيوسته آن را پرستش مىكردى و ببين ما آن را نخست مىسوزانيم ، سپس ذرات آن را به دريا مىپاشيم ! .\r\n98 - معبود شما تنها خداوندى است كه جز او معبودى نمىباشد ، و علم او همه چيز را فرا گرفته .\r\n\r\nتفسير : سرنوشت دردناك سامرى !\r\nبه دنبال بحثى كه موسى ع با بنى اسرائيل در نكوهش شديد از گوساله پرستى داشت و در آيات قبل خوانديم ، آيات مورد بحث نخست گفتگوى موسى ع را با برادرش هارون ع و سپس با سامرى را منعكس مىكند .\r\nنخست رو به برادرش هارون كرده « گفت : اى هارون ! چرا هنگامى كه مشاهده كردى اين قوم گمراه شدند ، از من پيروى ننمودى » ؟ ! ( * ( قالَ يا هارُونُ ما مَنَعَكَ إِذْ رَأَيْتَهُمْ ضَلُّوا أَلَّا تَتَّبِعَنِ ) * ) .\r\nمگر هنگامى كه مىخواستم به ميعادگاه بروم نگفتم جانشين من باش و در ميان اين جمعيت به اصلاح بپرداز و راه مفسدان را در پيش مگير ( 1 ) .\r\n\r\n","description":"","footnote":"\r\n( 1 ) سوره اعراف آيه 142 ( * ( اخْلُفْنِي فِي قَوْمِي وَأَصْلِحْ وَلا تَتَّبِعْ سَبِيلَ الْمُفْسِدِينَ ) * ) .\r\n","page_name":" 282 ","page_number":282},
  {"content":"\r\nتو چرا با اين بتپرستان به مبارزه برنخاستى ؟\r\nبنا بر اين منظور از جمله « * ( أَلَّا تَتَّبِعَنِ ) * » اين است كه چرا از روش و سنت من در شدت عمل نسبت به بتپرستى پيروى نكردى .\r\nاما اينكه بعضى گفته‌اند منظور از اين جمله اين است كه چرا به همراه اقليتى كه بر توحيد ثابت قدم مانده بودند به دنبال من به كوه طور نيامدى ، بسيار بعيد به نظر مىرسد و با پاسخى كه هارون در آيات بعد مىگويد ، چندان تناسب ندارد .\r\nسپس موسى اضافه كرد : « آيا تو در برابر فرمان من عصيان كردى » ؟ ! ( * ( أَ فَعَصَيْتَ أَمْرِي ) * ) .\r\nموسى با شدت و عصبانيت هر چه تمامتر اين سخنان را با برادرش مىگفت و بر او فرياد مىزد ، در حالى كه ريش و سر او را گرفته بود و مىكشيد .\r\nهارون كه ناراحتى شديد برادر را ديد ، براى اينكه او را بر سر لطف آورد ، و از التهاب او بكاهد و ضمنا عذر موجه خويش را در اين ماجرا بيان كند گفت : « فرزند مادرم ! ريش و سر مرا مگير ، من فكر كردم كه اگر به مبارزه برخيزم و درگيرى پيدا كنم تفرقه شديدى در ميان بنى اسرائيل مىافتد ، و از اين ترسيدم كه تو به هنگام بازگشت بگويى چرا در ميان بنى اسرائيل تفرقه افكندى و سفارش مرا در غياب من به كار نبستى » ( لَ يَا بْنَ أُمَّ لا تَأْخُذْ بِلِحْيَتِي وَلا بِرَأْسِي إِنِّي خَشِيتُ أَنْ تَقُولَ فَرَّقْتَ بَيْنَ بَنِي إِسْرائِيلَ وَلَمْ تَرْقُبْ قَوْلِي ) .\r\nدر حقيقت نظر هارون به همان سخنى است كه موسى به هنگام حركت به سوى ميعادگاه به او گفته بود كه محتواى آن ، دعوت به اصلاح است ( سوره اعراف آيه 142 ) .\r\nاو مىخواهد بگويد من اگر اقدام به درگيرى مىكردم ، بر خلاف دستور\r\n","description":"","footnote":"","page_name":" 283 ","page_number":283},
  {"content":"\r\nتو بود ، و حق داشتى مرا مؤاخذه مىكردى .\r\nو به اين ترتيب هارون بىگناهى خود را اثبات كرد ، مخصوصا با توجه به جمله ديگرى كه در سوره اعراف آيه 150 آمده : إِنَّ الْقَوْمَ اسْتَضْعَفُونِي وَكادُوا يَقْتُلُونَنِي : « اين جمعيت نادان ، مرا در ضعف و اقليت قرار دادند و نزديك بود مرا بكشند » من بىگناهم ، بىگناه .\r\nدر اينجا اين سؤال پيش مىآيد كه موسى ع و هارون ع بدون شك هر دو پيامبر بودند و معصوم ، اين جر و بحث و عتاب و خطاب شديد ، از ناحيه موسى و دفاعى كه هارون از خودش مىكند چگونه قابل توجيه است ؟\r\nدر پاسخ مىتوان گفت : كه موسى يقين داشت برادرش بىگناه است ، اما با اين عمل دو مطلب را مىخواست اثبات كند : نخست به بنى اسرائيل بفهماند كه گناه بسيار عظيمى مرتكب شده‌اند ، گناهى كه حتى پاى برادر موسى را كه خود پيامبرى عاليقدر بود به محكمه و دادگاه كشانده است ، آن هم با آن شدت عمل ، يعنى مساله به اين سادگى نيست كه بعضى از بنى اسرائيل پنداشته‌اند ، انحراف از توحيد و بازگشت به شرك آن هم بعد از آن همه تعليمات و ديدن آن همه معجزات و آثار عظمت حق ، اين كار باوركردنى نيست و بايد با قاطعيت هر چه بيشتر در برابر آن ايستاد .\r\nگاه مىشود به هنگامى كه حادثه عظيمى رخ مىدهد ، انسان دست مىبرد و يقه خود را چاك مىزند و بر سر مىزند ، تا چه رسد به اينكه برادرش را مورد عتاب و خطاب قرار دهد ، و بدون شك براى حفظ هدف و گذاردن اثر روانى در افراد منحرف ، و نشان دادن عظمت گناه به آنها اين برنامه‌ها ، مؤثر است و قطعا هارون نيز در اين ماجرا كمال رضايت را داشته است .\r\nديگر اينكه بىگناهى هارون با توضيحاتى كه مىدهد بر همگان ثابت شود و بعدا او را متهم به مسامحه در اداء رسالتش نمىكنند .\r\n","description":"","footnote":"","page_name":" 284 ","page_number":284},
  {"content":"\r\nبعد از پايان گفتگو با برادرش هارون و تبرئه او ، به محاكمه سامرى پرداخت و « گفت : اين چه كارى بود كه تو انجام دادى و چه چيز انگيزه تو بود اى سامرى » ؟ ! ( * ( قالَ فَما خَطْبُكَ يا سامِرِيُّ ) * ) .\r\nاو در پاسخ « گفت : من از مطالبى آگاه شدم كه آنها نديدند و آگاه نشدند » ( * ( قالَ بَصُرْتُ بِما لَمْ يَبْصُرُوا بِه ) * ) .\r\n« من چيزى از آثار رسول و فرستاده خدا را گرفتم ، و سپس آن را به دور افكندم و اينچنين نفس من مطلب را در نظرم زينت داد » ! ( * ( فَقَبَضْتُ قَبْضَةً مِنْ أَثَرِ الرَّسُولِ فَنَبَذْتُها وَكَذلِكَ سَوَّلَتْ لِي نَفْسِي ) * ) .\r\nدر اينكه : منظور سامرى از اين سخن چه بوده ؟ در ميان مفسران دو تفسير معروف است :\r\nنخست اينكه : مقصودش آن است كه به هنگام آمدن لشكر فرعون به كنار درياى نيل ، من جبرئيل را بر مركبى ديدم كه براى تشويق آن لشكر به ورود در جاده‌هاى خشك شده دريا در پيشاپيش آنها حركت مىكرد ، قسمتى از خاك زير پاى او يا مركبش را بر گرفتم ، و براى امروز ذخيره كردم ، و آن را در درون گوساله طلايى افكندم و اين سر و صدا از بركت آن است ! تفسير ديگر اينكه : من در آغاز به قسمتى از آثار اين رسول پروردگار ( موسى ) مؤمن شدم ، و سپس در آن ترديد كردم و آن را بدور افكندم ، و به سوى آئين بتپرستى گرايش نمودم ، و اين در نظر من جالبتر و زيباتر بود ! طبق تفسير اول ، « رسول » به معنى « جبرئيل » است ، در حالى كه در تفسير دوم « رسول » به معنى موسى است .\r\n« اثر » در تفسير اول به معنى « خاك زير پا » است ، و در تفسير دوم به معنى « بخشى از تعليمات است » ، « نبذتها » در تفسير اول به معنى افكندن خاك در\r\n","description":"","footnote":"","page_name":" 285 ","page_number":285},
  {"content":"\r\nدرون گوساله است ، و در تفسير دوم به معنى رها كردن تعليمات موسى ع است و بالآخره « * ( بَصُرْتُ بِما لَمْ يَبْصُرُوا بِه ) * » در تفسير اول اشاره به مجاهده جبرئيل است كه به صورت اسب سوارى آشكار شده بود ( شايد بعضى ديگر هم او را ديدند ، ولى نشناختند ) ولى در تفسير دوم اشاره به اطلاعات خاصى در باره آئين موسى ع است .\r\nبه هر حال هر يك از اين دو تفسير ، طرفدارانى دارد و داراى نقاط روشن و يا مبهم است ، ولى رويهمرفته تفسير دوم از جهاتى بهتر به نظر مىرسد ، بخصوص اينكه در حديثى در كتاب « احتجاج طبرسى » مىخوانيم هنگامى كه امير مؤمنان على ع بصره را فتح كرد ، مردم اطراف او را گرفتند و در ميان آنها « حسن بصرى » بود ، و الواحى با خود آورده بود كه هر سخنى را امير مؤمنان على ع مىفرمود : فورا يادداشت مىكرد ، امام با صداى بلند او را در ميان جمعيت مخاطب قرار داد و فرمود : چه مىكنى ؟ ! عرض كرد آثار و سخنان شما را مىنويسم تا براى آيندگان بازگو كنم ، امير مؤمنان فرمود :\r\nاما ان لكل قوم سامريا و هذا سامرى هذه الامة ! انه لا يقول لا مساس و لكنه يقول لا قتال :\r\n« بدانيد هر قوم و جمعيتى سامرى دارد ، و اين مرد ( حسن بصرى ) سامرى اين امت است ! تنها تفاوتش با سامرى زمان موسى ع اين است كه هر كس به سامرى نزديك مىشد مىگفت لا مساس ( هيچ كس با من تماس نگيرد ) ولى اين به مردم مىگويد لا قتال ( يعنى نبايد جنگ كرد حتى با منحرفان ، اشاره به تبليغاتى است كه حسن بصرى بر ضد جنگ جمل داشت ) ( 1 ) .\r\nاز اين حديث چنين استفاده مىشود كه سامرى نيز مرد منافقى بوده است كه با استفاده از پاره اى مطالب حق بجانب ، كوشش براى منحرف ساختن مردم داشته است و اين معنى با تفسير دوم مناسبتر مىباشد .\r\n\r\n","description":"","footnote":"\r\n( 1 ) نور الثقلين جلد 3 صفحه 392 .\r\n","page_name":" 286 ","page_number":286},
  {"content":"\r\nروشن است كه پاسخ و عذر سامرى در برابر سؤال موسى ع به هيچوجه قابل قبول نبود ، لذا موسى فرمان محكوميت او را در اين دادگاه صادر كرد و سه دستور در باره او و گوساله اش داد :\r\nنخست اينكه به او گفت : « بايد از ميان مردم دور شوى با كسى تماس نگيرى ، و بهره تو در باقيمانده عمرت اين است كه هر كس به تو نزديك مىشود خواهى گفت : با من تماس نگير » ! ( * ( قالَ فَاذْهَبْ فَإِنَّ لَكَ فِي الْحَياةِ أَنْ تَقُولَ لا مِساسَ ) * ) . و به اين ترتيب با يك فرمان قاطع سامرى را از جامعه طرد كرد و او را به انزواى مطلق كشانيد .\r\nبعضى از مفسران گفته‌اند كه جمله « * ( لا مِساسَ ) * » اشاره به يكى از قوانين جزائى شريعت موسى ع است كه در باره بعضى افراد كه گناه سنگينى داشتند صادر مىشد ، آن فرد به منزله موجودى كه از نظر پليد و نجس و ناپاك بود درمىآمد ، احدى با او تماس نمىگرفت و او هم حق نداشت با كسى تماس بگيرد ( 1 ) .\r\nسامرى بعد از اين ماجرا ناچار شد از ميان بنى اسرائيل و شهر و ديار بيرون رود ، و در بيابانها متوارى گردد ، و اين است جزاى انسان جاه طلبى كه با بدعتهاى خود مىخواست ، گروه‌هاى عظيمى را منحرف ساخته و دور خود جمع كند ، او بايد ناكام شود و حتى يك نفر با او تماس نگيرد و براى اين گونه اشخاص اين طرد مطلق و انزواى كامل ، از مرگ و اعدام سختتر است ، چرا كه او را به صورت يك موجود پليد و آلوده از همه جا مىرانند .\r\nبعضى از مفسران نيز گفته‌اند كه بعد از ثبوت جرم و خطاى بزرگ سامرى موسى در باره او نفرين كرد و خداوند او را به بيمارى مرموزى مبتلا ساخت كه تا زنده بود كسى نمىتوانست با او تماس بگيرد و اگر كسى تماس مىگرفت ،\r\n\r\n","description":"","footnote":"\r\n( 1 ) تفسير فى ظلال جلد 5 صفحه 494 .\r\n","page_name":" 287 ","page_number":287},
  {"content":"\r\nگرفتار بيمارى مىشد .\r\nيا اينكه سامرى گرفتار يك نوع بيمارى روانى به صورت وسواس شديد و وحشت از هر انسانى شد ، به طورى كه هر كس نزديك او مىشد فرياد مىزد « * ( لا مِساسَ ) * » ( با من تماس نگيريد ! ) ( 1 ) .\r\nمجازات دوم سامرى اين بود كه موسى ع كيفر او را در قيامت به او گوشزد كرد و گفت « تو وعده گاهى در پيش دارى - وعده عذاب دردناك الهى - كه هرگز از آن تخلف نخواهد شد » ( * ( وَإِنَّ لَكَ مَوْعِداً لَنْ تُخْلَفَه ) * ) ( 2 ) .\r\nسومين برنامه اين بود كه موسى به سامرى گفت : « به اين معبودت كه پيوسته او را عبادت مىكردى نگاه كن و ببين ما آن را مىسوزانيم و سپس ذرات آن را به دريا مىپاشيم » ( تا براى هميشه محو و نابود گردد ) ( * ( وَانْظُرْ إِلى إِلهِكَ الَّذِي ظَلْتَ عَلَيْه عاكِفاً لَنُحَرِّقَنَّه ثُمَّ لَنَنْسِفَنَّه فِي الْيَمِّ نَسْفاً ) * ) .\r\nدر اينجا دو سؤال پيش مىآيد :\r\nنخست اينكه جمله « لنحرقنه » ( ما آن را قطعا مىسوزانيم ) دليل بر آن است كه گوساله جسم قابل سوختن بوده و اين عقيده كسانى را كه مىگويند :\r\nگوساله طلايى نبود بلكه به خاطر خاك پاى جبرئيل تبديل به موجود زنده اى شده بود تاييد مىكند .\r\nدر پاسخ مىگوئيم : ظاهر جمله « جَسَداً لَه خُوارٌ » آن است كه گوساله مجسمه بيجانى بود كه صدايى شبيه صداى گوساله ( به طريقى كه قبلا گفتيم )\r\n\r\n","description":"","footnote":"\r\n( 1 ) تفسير قرطبى جلد 6 صفحه 4281 .\r\n( 2 ) « * ( لَنْ تُخْلَفَه ) * » فعل مجهولى است كه نائب فاعل آن در اينجا سامرى ، و ضمير آن ، مفعول دوم مىباشد و فاعل آن در اصل خدا است و معنى جمله رويهمرفته چنين است :\r\nبراى تو موعدى است كه خداوند آن را در باره تو تخلف نخواهد كرد .\r\n","page_name":" 288 ","page_number":288},
  {"content":"\r\nاز آن برمىخاست ، و اما مساله سوزاندن ممكن است به يكى از دو علت باشد ، يكى اينكه اين مجسمه تنها از طلا نبوده بلكه احتمالا چوب هم در آن به كار رفته و طلا پوششى براى آن بوده است .\r\nديگر اينكه به فرض كه تمام آن هم از طلا بوده ، سوزاندن آن براى تحقير و توهين و از ميان بردن شكل و ظاهر آن بوده ، همانگونه كه اين عمل در مورد مجسمه‌هاى فلزى پادشاهان جبار عصر ما تكرار شد ! بنا بر اين بعد از سوزاندن ، آن را با وسائلى خرد كرده ، سپس ذراتش را به دريا ريختند .\r\nسؤال ديگر اينكه : آيا ريختن اينهمه طلا به دريا مجاز بوده ؟ و اسراف محسوب نمىشده ؟\r\nپاسخ اينكه : گاهى براى يك هدف عالى و مهمتر مانند كوبيدن فكر بت - پرستى لازم مىشود كه با بتى اين چنين معامله شود مبادا ماده فساد در ميان مردم بماند ، و باز هم براى بعضى وسوسه انگيز باشد .\r\nبعبارت روشنتر اگر موسى ع طلاهايى كه در ساختن گوساله به كار رفته بود ، باقى مىگذارد ، و يا فى المثل در ميان مردم تقسيم مىكرد ، باز ممكن بود روزى افراد جاهل و نادان به نظر قداست به آن نگاه كنند و خاطره گوساله پرستى از نو در آنها زنده شود ، در اينجا مىبايست اين ماده گرانقيمت را فداى حفظ اعتقاد مردم نمود و راهى جز اين نبود ، و به اين ترتيب موسى با روش فوق العاده قاطعى كه هم نسبت به سامرى و هم نسبت به گوساله اش در پيش گرفت توانست غائله گوساله پرستى را برچيند و آثار روانى آن را از مغزها جاروب كند ، بعدا نيز خواهيم ديد كه با برخورد قاطعى كه با گوساله پرستان داشت چنان در مغزهاى بنى اسرائيل نفوذ كرد كه هرگز در آينده به دنبال چنين خطوط انحرافى\r\n","description":"","footnote":"","page_name":" 289 ","page_number":289},
  {"content":"\r\nنروند ( 1 ) .\r\nو در آخرين جمله موسى ، با تاكيد فراوان روى مساله توحيد ، حاكميت خط اللَّه را مشخص كرد و چنين گفت : « معبود شما تنها اللَّه است ، همان خدايى كه معبودى جز او نيست ، همان خدايى كه علمش همه چيز را فرا گرفته » ( * ( إِنَّما إِلهُكُمُ اللَّه الَّذِي لا إِله إِلَّا هُوَ وَسِعَ كُلَّ شَيْءٍ عِلْماً ) * ) .\r\nنه همچون بتهاى ساختگى كه نه سخنى مىشنوند ، نه پاسخى مىگويند ، نه مشكلى مىگشايند و نه زيانى را دفع مىكنند .\r\nدر واقع جمله « * ( وَسِعَ كُلَّ شَيْءٍ عِلْماً ) * » در مقابل توصيفى است كه در چند آيه قبل در باره گوساله و نادانى و ناتوانى آن بيان شده بود .\r\n\r\nنكته‌ها :\r\n\r\n1 - در برابر حوادث سخت ، بايد سخت ايستاد\r\nروش موسى ع در برابر انحراف گوساله پرستى بنى اسرائيل ، روشى است قابل اقتباس براى هر زمان و هر مكان در زمينه مبارزه با انحرافات سخت و پيچيده .\r\nاگر موسى ع مىخواست تنها با اندرز و موعظه و مقدارى استدلال ، جلو صدها هزار گوساله پرست بايستد مسلما كارى از پيش نمىبرد ، او مىبايست در اينجا در برابر سه جريان ، قاطعانه بايستد ، در مقابل برادرش ، در مقابل سامرى\r\n\r\n","description":"","footnote":"\r\n( 1 ) نظير اين برخورد قاطع براى ريشه كن كردن افكار انحرافى را در مورد مسجد ضرار در قرآن به طور اشاره ، و در تاريخ و حديث به طور مشروح ، مىخوانيم كه پيامبر ( ص ) دستور داد مسجد ضرار را نخست بسوزانند و باقيمانده آن را ويران كنند و جايگاه آن را محل زباله مردم مدينه سازند ( براى توضيح بيشتر به جلد 8 تفسير نمونه صفحه 143 ذيل آيات 107 تا 110 سوره توبه مراجعه فرمائيد .\r\n","page_name":" 290 ","page_number":290},
  {"content":"\r\nو در مقابل گوساله پرستان ، اول از « برادرش » شروع كرد ، محاسن او را گرفته و كشيد و بر سر او فرياد زد و در حقيقت محكمه اى براى او تشكيل داد ( هر چند سرانجام بىگناهى او بر مردم ثابت شد ) تا ديگران حساب خود را برسند .\r\nسپس به سراغ عامل اصلى توطئه يعنى « سامرى » رفت ، او را به چنان مجازاتى محكوم نمود كه از كشتن بدتر بود ، طرد از جامعه ، و منزوى ساختن او و تبديل او به يك وجود نجس و آلوده كه همگان بايد از او فاصله بگيرند و تهديد او به مجازات دردناك پروردگار .\r\nبعد به سراغ گوساله پرستان بنى اسرائيل آمد و به آنها حالى كرد كه اين گناه شما به قدرى بزرگ است كه براى توبه كردن از آن راهى جز اين نيست كه شمشير در ميان خود بگذاريد و گروهى با دست يكديگر كشته شوند ، و اين خونهاى كثيف از كالبد اين جامعه بيرون ريزد و به اين ترتيب جمعى از گنهكاران بدست خودشان اعدام شوند تا براى هميشه اين فكر انحرافى خطرناك از مغز آنها بيرون رود كه شرح اين ماجرا را در جلد اول ذيل آيات 51 تا 54 سوره بقره تحت عنوان « يك توبه بىسابقه » بيان كرده‌ايم .\r\nو به اين ترتيب نخست به سراغ رهبر جمعيت رفت تا ببيند او قصورى در كار خود كرده يا نه و بعد از ثبوت برائت او ، به سراغ عامل فساد ، و سپس به سراغ طرفداران و هواخواهان فساد رفت .\r\n\r\n2 - سامرى كيست ؟\r\nاصل لفظ « سامرى » در زبان عبرى ، « شمرى » است ، و از آنجا كه معمول است هنگامى كه الفاظ عبرى به لباس عربى در مىآيند حرف « شين » به حرف « سين » تبديل مىگردد ، چنان كه « موشى » به « موسى » و « يشوع » به « يسوع » تبديل مىگردد ، بنا بر اين سامرى نيز منسوب به « شمرون » بوده ، و شمرون فرزند\r\n","description":"","footnote":"","page_name":" 291 ","page_number":291},
  {"content":"\r\nيشاكر چهارمين نسل يعقوب است .\r\nو از اينجا روشن مىشود خرده گيرى بعضى از مسيحيان به قرآن مجيد كه قرآن شخصى را كه در زمان موسى مىزيسته و سردمدار گوساله پرستى شد ، سامرى منسوب به شهر « سامره » معرفى كرده در صورتى كه سامره در آن زمان اصلا وجود نداشت ، بىاساس است زيرا چنان كه گفتيم سامرى منسوب به شمرون است نه سامره ( 1 ) .\r\nبه هر حال سامرى مرد خودخواه و منحرف و در عين حال باهوشى بود كه با جرات و مهارت مخصوصى با استفاده از نقاط ضعف بنى اسرائيل توانست چنان فتنه عظيمى كه سبب گرايش اكثريت قاطع به بتپرستى بود ايجاد كند و چنان كه ديديم كيفر اين خودخواهى و فتنه انگيزى خود را نيز در همين دنيا ديد .\r\n\r\n","description":"","footnote":"\r\n( 1 ) اعلام قرآن صفحه 359 .\r\n","page_name":" 292 ","page_number":292},
  {"content":"\r\n\r\n[ سوره طه ‹ 20 › : آيات 99 تا 104 
  ]\r\nكَذلِكَ نَقُصُّ عَلَيْكَ مِنْ أَنْباءِ ما قَدْ سَبَقَ وَقَدْ آتَيْناكَ مِنْ لَدُنَّا ذِكْراً ‹ 99 › مَنْ أَعْرَضَ عَنْه فَإِنَّه يَحْمِلُ يَوْمَ الْقِيامَةِ وِزْراً ‹ 100 › خالِدِينَ فِيه وَساءَ لَهُمْ يَوْمَ الْقِيامَةِ حِمْلًا ‹ 101 › يَوْمَ يُنْفَخُ فِي الصُّورِ وَنَحْشُرُ الْمُجْرِمِينَ يَوْمَئِذٍ زُرْقاً ‹ 102 › يَتَخافَتُونَ بَيْنَهُمْ إِنْ لَبِثْتُمْ إِلَّا عَشْراً ‹ 103 ›\r\nنَحْنُ أَعْلَمُ بِما يَقُولُونَ إِذْ يَقُولُ أَمْثَلُهُمْ طَرِيقَةً إِنْ لَبِثْتُمْ إِلَّا يَوْماً ‹ 104 ›\r\n\r\nترجمه :\r\n99 - اينچنين اخبار گذشته را براى تو بازگو مىكنيم ، و ما از ناحيه خود ذكر ( و قرآنى ) به تو داديم .\r\n100 - هر كس از آن روى گردان شود روز قيامت بار سنگينى ( از گناه و مسئوليت ) بر دوش خواهد داشت ! 101 - جاودانه در آن خواهند ماند ، و بد بارى است براى آنها در روز قيامت ! 102 - همان روز كه در صور دميده مىشود و مجرمان را با بدنهاى كبود در آن روز جمع مىكنيم .\r\n103 - آنها در ميان خود آهسته گفتگو مىكنند ( بعضى مىگويند ) شما تنها ده ( شبانه روز در عالم برزخ ) توقف كرديد .\r\n","description":"","footnote":"","page_name":" 293 ","page_number":293},
  {"content":"\r\n104 - ما به آنچه آنها مىگويند آگاهتريم ، هنگامى كه آن كس كه از همه آنها روشى بهتر دارد مىگويد شما تنها يك روز درنگ كرديد !\r\n\r\nتفسير : بدترين بارى كه بر دوش مىكشند !\r\nبا اينكه در آيات گذشته كه پيرامون تاريخ پر ماجراى موسى و بنى اسرائيل و فرعونيان و سامرى سخن مىگفت ، بحثهاى گوناگونى به تناسب در لابلاى آيات بيان شد ، در عين حال پس از پايان گرفتن اين بحثها يك نتيجه گيرى كلى نيز قرآن روى آن مىنمايد و مىگويد : « اينچنين اخبار گذشته را براى تو يكى بعد از ديگرى بازگو مىكنيم » ( * ( كَذلِكَ نَقُصُّ عَلَيْكَ مِنْ أَنْباءِ ما قَدْ سَبَقَ ) * ) .\r\nسپس اضافه مىكند : « ما از ناحيه خود قرآنى به تو داديم » ( * ( وَقَدْ آتَيْناكَ مِنْ لَدُنَّا ذِكْراً ) * ) .\r\nقرآنى كه مملو است از درسهاى عبرت ، دلائل عقلى ، اخبار آموزنده گذشتگان و مسائل بيداركننده آيندگان .\r\nاصولا قسمت مهمى از قرآن مجيد ، بيان سرگذشت پيشينيان است ذكر اين همه تاريخ گذشتگان در قرآن كه يك كتاب انسانساز است بىدليل نيست دليلش بهره گيرى از جنبه‌هاى مختلف تاريخ آنها ، عوامل پيروزى و شكست اسباب سعادت و بدبختى و استفاده از تجربيات فراوانى است كه در لابلاى صفحات تاريخ آنها نهفته شده است .\r\nبه طور كلى ، از مطمئنترين علوم ، علوم تجربى است كه در آزمايشگاه به تجربه گذارده مىشود ، و نتائج عينى آن مشهود مىگردد .\r\nتاريخ ، آزمايشگاه بزرگ زندگى انسانها است و در اين آزمايشگاه سر - بلندى و شكست اقوام ، كاميابى و ناكاميها ، خوشبختيها و بدبختيها همه و همه به آزمايش گذارده شده است و نتايج عينى آن در برابر چشم ما قرار دارد ، و ما مىتوانيم بخشى از مطمئنترين دانشهاى خود را در زمينه مسائل زندگى از آن\r\n","description":"","footnote":"","page_name":" 294 ","page_number":294},
  {"content":"\r\nبياموزيم .\r\nبه تعبير ديگر ، حاصل زندگى انسان - از يك نظر - چيزى جز تجربه نيست و تاريخ در صورتى كه خالى از هر گونه تحريف باشد ، محصول زندگى هزاران سال عمر بشر است كه يك جا در دسترس مطالعه كنندگان قرار داده مىشود .\r\nبه همين دليل امير مؤمنان على ع در اندرزهاى حكيمانه اش به فرزندش امام مجتبى ع مخصوصا روى اين نكته تكيه كرده مىفرمايد :\r\nاى بنى ! انى و ان لم اكن عمرت من كان قبلى ، فقد نظرت فى اعمالهم و فكرت فى اخبارهم ، و سرت فى آثارهم ، حتى عدت كاحدهم ، بل كانى بما انتهى الى من امورهم قد عمرت مع اولهم الى آخرهم ، فعرفت صفو ذلك من كدره ، و نفعه من ضرره فاستخلصت لك من كل امر نخيله :\r\n« پسرم ! درست است كه من به اندازه همه كسانى كه پيش از من مىزيسته‌اند عمر نكرده‌ام ، اما در كردار آنها نظر افكندم ، و در اخبارشان تفكر نمودم ، و در آثارشان به سير و سياحت پرداختم ، تا بدانجا كه همانند يكى از آنها شدم ، بلكه گويى به خاطر آنچه از تاريخشان به من رسيده ، با همه آنها از اول جهان تا امروز بوده‌ام ، من قسمت زلال و مصفاى زندگى آنان را از بخش كدر و تاريك باز شناختم ، و سود و زيانش را دانستم ، و از ميان تمام آنها قسمتهاى مهم و برگزيده را برايت خلاصه نمودم » ( 1 ) .\r\nبنا بر اين : تاريخ آئينه اى است گذشته را نشان مىدهد و حلقه اى است كه امروز را با ديروز متصل مىكند ، و عمر انسان را به اندازه خود بزرگ مىنمايد ! تاريخ معلمى است كه رمز عزت و سقوط امتها را بازگو مىكند ، به ستمگران اخطار مىدهد ، سرنوشت شوم ظالمان پيشين كه از آنها نيرومندتر بودند مجسم مىسازد ، به مردان حق بشارت مىدهد و به استقامت دعوت مىكند ، و آنها را\r\n\r\n","description":"","footnote":"\r\n( 1 ) نهج البلاغه نامه 31 ( از بخش نامه‌ها ) .\r\n","page_name":" 295 ","page_number":295},
  {"content":"\r\nدر مسيرشان دلگرم مىسازد .\r\nتاريخ چراغى است كه مسير زندگى انسانها را روشن مىسازد ، و جاده‌ها را براى حركت مردم امروز باز و هموار مىكند .\r\nتاريخ تربيتكننده انسانهاى امروز و انسانهاى امروز سازنده تاريخ فردايند .\r\nخلاصه تاريخ يكى از اسباب هدايت الهى است .\r\nولى اشتباه نشود به همان اندازه كه بيان يك تاريخ راستين ، سازنده و تربيت كننده است ، تاريخهاى ساختگى و تحريف يافته ، فوق العاده مايه گمراهى است و به همين دليل آنها كه دلهاى بيمارى دارند ، هميشه سعى كرده‌اند با تحريف تاريخ انسانها را فريب دهند و از راه خدا بازدارند و نبايد فراموش كنيم كه تحريف در تاريخ فراوان است ( 1 ) .\r\nذكر اين نكته نيز لازم است كه كلمه « ذكر » در اينجا و در بسيارى ديگر از آيات قرآن اشاره به خود قرآن مىكند ، چرا كه آياتش موجب تذكر و ياد - آورى انسانها و بيدارى و هشيارى است .\r\nو به همين جهت آيه بعد از كسانى سخن مىگويد كه حقايق قرآن و درسهاى عبرت تاريخ را فراموش كنند ، مىگويد : « كسى كه از قرآن روى بگرداند در قيامت بار سنگينى از گناه و مسئوليت بر دوش خواهد كشيد » ( * ( مَنْ أَعْرَضَ عَنْه فَإِنَّه يَحْمِلُ يَوْمَ الْقِيامَةِ وِزْراً ) * ) .\r\nآرى اعراض از پروردگار ، انسان را به آن چنان بيراهه‌ها مىكشاند كه بارهاى سنگينى از انواع گناهان و انحرافات فكرى و عقيدتى را بر دوش او مىنهد\r\n\r\n","description":"","footnote":"\r\n( 1 ) در زمينه تاريخ و اهميت آن در آغاز سوره يوسف ، و پايان آن ( جلد 9 صفحه 292 و جلد دهم صفحه 100 ) ، و همچنين ذيل آيه 120 سوره هود ( جلد 9 صفحه 283 ) بحث كرده‌ايم .\r\n","page_name":" 296 ","page_number":296},
  {"content":"\r\n( اصولا كلمه وزر ، خود به معنى بار سنگين است و ذكر آن به صورت نكره تاكيد بيشترى در اين زمينه مىكند ) .\r\nسپس اضافه مىكند : « آنها در ميان اين اعمالشان جاودانه خواهند ماند » ( * ( خالِدِينَ فِيه ) * ) .\r\n« و اين بار سنگين گناه ، بد بارى است براى آنها در روز قيامت » ( * ( وَساءَ لَهُمْ يَوْمَ الْقِيامَةِ حِمْلًا ) * ) .\r\nجالب توجه اينكه : ضمير « فيه » در اين آيه به « وزر » باز مىگردد يعنى آنها در همان وزر و مسئوليت و بار سنگينشان ، هميشه خواهند ماند ، ( دليلى نداريم كه در اينجا چيزى را در تقدير بگيريم و بگوئيم آنها در مجازات يا در دوزخ جاودانه مىمانند ) و اين خود اشاره اى است به مساله تجسم اعمال و اينكه انسان به وسيله همان اعمال و كارهايى كه در اين جهان انجام داده در قيامت پاداش نيك يا مجازات مىبيند .\r\nسپس به توصيف روز قيامت و آغاز آن پرداخته چنين مىگويد : « همان روزى كه در صور دميده مىشود ، و گنهكاران را با بدنهاى كبود و تيره در آن روز جمع مىكنيم » ( * ( يَوْمَ يُنْفَخُ فِي الصُّورِ وَنَحْشُرُ الْمُجْرِمِينَ يَوْمَئِذٍ زُرْقاً ) * ) .\r\nهمانگونه كه قبلا هم اشاره كرده‌ايم از آيات قرآن استفاده مىشود كه پايان اين جهان و آغاز جهان ديگر با دو جنبش انقلابى و ناگهانى صورت خواهد گرفت كه از هر كدام از آنها به « نفخه صور » ( دميدن در شيپور ! ) تعبير شده كه به خواست خدا شرح آن را در سوره زمر ذيل آيه 68 بيان خواهيم كرد .\r\nواژه « زرق » جمع « ازرق » معمولا به معنى كبود چشم مىآيد ، ولى گاه به كسى كه اندامش بر اثر شدت درد و رنج ، تيره و كبود شده نيز اطلاق\r\n","description":"","footnote":"","page_name":" 297 ","page_number":297},
  {"content":"\r\nمىگردد چه اينكه بدن به هنگام تحمل درد و رنج ، نحيف و ضعيف شده ، طراوت و رطوبت خود را از دست مىدهد و كبود به نظر مىرسد .\r\nبعضى نيز اين كلمه را به معنى « نابينا » تفسير كرده‌اند ، زيرا گاه مىشود كه افراد كبود چشم ، ضعف بينايى فوق العاده اى دارند كه معمولا توأم با بور بودن تمام موهاى بدن آنها است ، اما آنچه در تفسير بالا ذكر كرديم شايد از همه بهتر باشد .\r\nدر اين حال مجرمان در ميان خود ، در باره مقدار توقفشان در عالم برزخ آهسته به گفتگوى مىپردازند ، بعضى مىگويند : شما تنها ده شب ( يا ده شبانه روز ) در عالم برزخ بوديد ( * ( يَتَخافَتُونَ بَيْنَهُمْ إِنْ لَبِثْتُمْ إِلَّا عَشْراً ) * ) ( 1 ) .\r\nبدون شك مدت توقف آنها در عالم برزخ طولانى بوده است ، ولى در برابر عمر قيامت مدتى بسيار كوتاه به نظر مىرسد .\r\nاين آهسته گفتن آنها يا بخاطر رعب و وحشت شديدى است كه از مشاهده صحنه قيامت به آنها دست مىدهد و يا بر اثر شدت ضعف و ناتوانى است .\r\nبعضى از مفسران نيز احتمال داده‌اند كه اين جمله اشاره به توقف آنها در دنيا بوده باشد كه آخرت و حوادث وحشتناكش به منزله چند روز كوتاه به حساب مىآيد .\r\nسپس اضافه مىكند « ما به آنچه مىگويند كاملا آگاهيم »\r\n\r\n","description":"","footnote":"\r\n( 1 ) از نظر ادبيات عرب چون « عشر » در اينجا به صورت مذكر آمده است حتما مضاف اليه آن « ليال » كه مؤنث است بايد باشد اما اگر مضاف اليه آن ايام بود مىبايست گفته شود « عشرة » ولى از بعضى از ادباء عرب چنين نقل شده كه هنگامى كه عدد به صورت تنها ذكر شود و تمييز آن حذف گردد ديگر قاعده سابق اجرا نمىشود بنا بر اين عشر در اينجا اشاره به ده روز است .\r\n","page_name":" 298 ","page_number":298},
  {"content":"\r\n( * ( نَحْنُ أَعْلَمُ بِما يَقُولُونَ ) * ) .\r\nخواه آهسته بگويند يا بلند .\r\n« و در اين هنگام كسى كه از همه آنها راه و روشى بهتر و عقل و درايتى بيشتر دارد ميگويد تنها شما يك روز درنگ كرديد » ! ( * ( إِذْ يَقُولُ أَمْثَلُهُمْ طَرِيقَةً إِنْ لَبِثْتُمْ إِلَّا يَوْماً ) * ) .\r\nمسلما نه ده روز مدتى است طولانى و نه يك روز ، ولى اين تفاوت را با هم دارند كه يك روز اشاره به كمترين اعداد آحاد است ، و 10 روز به كمترين اعداد عشرات ، لذا اولى به مدت كمترى اشاره مىكند ، به همين دليل قرآن در مورد گوينده اين سخن تعبير به « * ( أَمْثَلُهُمْ طَرِيقَةً ) * » كرده است ( كسى كه روش و فكر او بهتر است ) زيرا كوتاهى عمر دنيا يا برزخ ، در برابر عمر آخرت و همچنين ناچيز بودن كيفيت اينها در برابر كيفيت آن ، با كمترين عدد سازگارتر مىباشد ( دقت كنيد ) .\r\n","description":"","footnote":"","page_name":" 299 ","page_number":299},
  {"content":"\r\n\r\n[ سوره طه ‹ 20 › : آيات 105 تا 112 
  ]\r\nوَ يَسْئَلُونَكَ عَنِ الْجِبالِ فَقُلْ يَنْسِفُها رَبِّي نَسْفاً ‹ 105 › فَيَذَرُها قاعاً صَفْصَفاً ‹ 106 › لا تَرى فِيها عِوَجاً وَلا أَمْتاً ‹ 107 › يَوْمَئِذٍ يَتَّبِعُونَ الدَّاعِيَ لا عِوَجَ لَه وَخَشَعَتِ الأَصْواتُ لِلرَّحْمنِ فَلا تَسْمَعُ إِلَّا هَمْساً ‹ 108 › يَوْمَئِذٍ لا تَنْفَعُ الشَّفاعَةُ إِلَّا مَنْ أَذِنَ لَه الرَّحْمنُ وَرَضِيَ لَه قَوْلًا ‹ 109 ›\r\nيَعْلَمُ ما بَيْنَ أَيْدِيهِمْ وَما خَلْفَهُمْ وَلا يُحِيطُونَ بِه عِلْماً ‹ 110 › وَعَنَتِ الْوُجُوه لِلْحَيِّ الْقَيُّومِ وَقَدْ خابَ مَنْ حَمَلَ ظُلْماً ‹ 111 › وَمَنْ يَعْمَلْ مِنَ الصَّالِحاتِ وَهُوَ مُؤْمِنٌ فَلا يَخافُ ظُلْماً وَلا هَضْماً ‹ 112 ›\r\n\r\nترجمه :\r\n105 - و از تو در باره كوه‌ها سؤال مىكنند ، بگو : پروردگارم آنها را ( متلاشى كرده ) بر باد مىدهد !\r\n","description":"","footnote":"","page_name":" 300 ","page_number":300},
  {"content":"\r\n106 - سپس زمين را صاف و هموار و بىآب و گياه رها مىسازد ! 107 - به گونه اى كه در آن هيچ پستى و بلندى نمىبينى ! 108 - در آن روز همگى از دعوتكننده الهى پيروى كرده ( و دعوت او را به حيات مجدد لبيك مىگويند ) و همه صداها در برابر ( عظمت ) خداوند رحمان خاضع مىگردد ، و جز صداى آهسته چيزى نمىشنوى ! 109 - در آن روز شفاعت ( هيچكس ) سودى نمىبخشد ، جز كسى كه خداوند رحمان به او اجازه داده و از گفتار او راضى است .\r\n110 - آنچه را آنها ( مجرمان ) در پيش دارند و آنچه را ( در دنيا ) پشت سر گذاشتند مىداند ، ولى آنها احاطه به ( علم ) او ندارند .\r\n111 - و همه چهره‌ها ( در آن روز ) در برابر خداوند حى قيوم خاضع مىشود ، و مايوس ( و زيانكار ) كسانى كه بار ظلم بر دوش كشيدند ! 112 - ( اما ) آن كس كه اعمال صالحى انجام دهد در حالى كه مؤمن باشد نه از ظلمى مىترسد ، و نه از نقصان حقش .\r\n\r\nتفسير : صحنه هولانگيز قيامت\r\nاز آنجا كه در آيات گذشته ، سخن از حوادث مربوط به پايان دنيا و آغاز قيامت بود ، آيات مورد بحث نيز همين مساله را پيگيرى مىكند .\r\nاز نخستين آيه چنين برمىآيد كه مردم از پيامبر ص در باره سرنوشت كوه‌ها به هنگام پايان گرفتن دنيا سؤال كرده بودند ، شايد از اين جهت كه باور نمىكردند ، چنين موجودات با عظمتى كه ريشه‌هاى آن در اعماق زمين فرو رفته و سر به آسمان كشيده قابل تزلزل بوده باشد ، و تازه اگر بخواهد از جا كنده شود كدام باد و طوفان است كه چنين قدرتى دارد .\r\nلذا مىگويد : « از تو در باره كوه‌ها سؤال مىكنند » ( * ( وَيَسْئَلُونَكَ عَنِ الْجِبالِ ) * ) .\r\nدر پاسخ : « بگو پروردگار من آنها را از هم متلاشى و تبديل به سنگريزه\r\n","description":"","footnote":"","page_name":" 301 ","page_number":301},
  {"content":"\r\nكرده سپس بر باد مىدهد « ! ( * ( فَقُلْ يَنْسِفُها رَبِّي نَسْفاً ) * ) ( 1 ) .\r\nاز مجموع آيات قرآن در مورد سرنوشت كوه‌ها چنين استفاده مىشود كه آنها در آستانه رستاخيز مراحل مختلفى را طى مىكنند :\r\nنخست به لرزه در مىآيند ( يَوْمَ تَرْجُفُ الأَرْضُ وَالْجِبالُ - مزمل - 14 ) .\r\nسپس به حركت درمىآيند ( وَتَسِيرُ الْجِبالُ سَيْراً - طور - 10 ) در سومين مرحله از هم متلاشى مىشوند و به صورت انبوهى از شن درمىآيند ( وَكانَتِ الْجِبالُ كَثِيباً مَهِيلًا - مزمل - 14 ) .\r\nو در آخرين مرحله آن چنان طوفان و باد آنها را از جا حركت مىدهد و در فضا مىپاشد كه همچون پشمهاى زده شده به نظر مىرسد ( وَتَكُونُ الْجِبالُ كَالْعِهْنِ الْمَنْفُوشِ - قارعه - 5 ) .\r\nآيه بعد مىگويد : با متلاشىشدن كوه‌ها و پراكنده شدن ذرات آن ، « خداوند صفحه زمين را به صورت زمينى صاف و مستوى و بىآب و گياه درمىآورد » ( * ( فَيَذَرُها قاعاً صَفْصَفاً ) * ) ( 2 ) .\r\n« آن چنان كه در آن هيچگونه اعوجاج و پستى و بلندى مشاهده نخواهى\r\n\r\n","description":"","footnote":"\r\n( 1 ) ماده « نسف » در لغت به معنى ريختن دانه‌هاى غذايى در غربال و تكان دادن و باد دادن آن است تا پوست از دانه جدا شود ، و در اينجا اشاره به متلاشى شدن و خرد شدن كوه‌ها و سپس بر باد رفتن آنها است .\r\n( 2 ) « قاع » زمين صاف و مستوى است و بعضى آن را به محلى كه آب در آن جمع مىشود تفسير كرده‌اند ، و اما « صفصف » گاهى به معنى زمينى كه خالى از هر گونه گياه است تفسير شده ، و گاه به معنى زمين صاف ، و از مجموع اين دو وصف استفاده مىشود كه در آن روز ، كوه‌ها و گياهان همگى از صفحه زمين محو مىشوند و زمينى صاف و ساده باقى ميماند .\r\n","page_name":" 302 ","page_number":302},
  {"content":"\r\nكرد « ( * ( لا تَرى فِيها عِوَجاً وَلا أَمْتاً ) * ) ( 1 ) .\r\n« در اين هنگام دعوتكننده الهى ، مردم را به حيات و جمع در محشر و حساب دعوت مىكند و همگى بىكم و كاست ، دعوت او را لبيك مىگويند و از او پيروى مىنمايند » ( * ( يَوْمَئِذٍ يَتَّبِعُونَ الدَّاعِيَ لا عِوَجَ لَه ) * ) .\r\nآيا اين دعوت كننده « اسرافيل » است يا فرشته ديگرى از فرشتگان بزرگ خدا ؟\r\nدر قرآن دقيقا مشخص نشده است ، ولى هر كس كه باشد آن چنان فرمانش نافذ است كه هيچكس قدرت بر تخلف از آن را ندارد .\r\nجمله « * ( لا عِوَجَ لَه ) * » ( هيچ انحراف و كجى ندارد ) ممكن است توصيف براى دعوت اين دعوتكننده بوده باشد و يا توصيفى براى پيروى كردن دعوت شدگان و يا هر دو ، جالب توجه اينكه همانگونه كه سطح زمين آن چنان صاف و مستوى مىشود كه كمترين اعوجاجى در آن نيست ، فرمان الهى و دعوتكننده او نيز آن چنان صاف و مستقيم و پيروى از او آن چنان مشخص است كه هيچ انحراف و كجى در آن نيز راه ندارد .\r\n« در اين موقع اصوات در برابر عظمت پروردگار رحمان خاضع مىگردد و جز صداى آهسته ، چيزى نمىشنوى » ( * ( وَخَشَعَتِ الأَصْواتُ لِلرَّحْمنِ فَلا تَسْمَعُ إِلَّا هَمْساً ) * ) ( 2 ) .\r\n\r\n","description":"","footnote":"\r\n( 1 ) « عوج » به معنى كجى و گودى است ، و « امت » به معنى زمين مرتفع و تپه است ، بنا بر اين آيه مجموعا چنين معنى مىدهد كه در آن روز هيچگونه پستى و بلندى در زمين ديده نمىشود .\r\n( 2 ) « همس » ( بر وزن لمس ) آن چنان كه « راغب » در « مفردات » مىگويد به معنى صداى آهسته و پنهان است ، و بعضى آن را به صداى آهسته پا ( پاهاى برهنه ) تفسير كرده‌اند ، و بعضى به حركت لبها ، بىآنكه صدايى از آن شنيده شود كه تفاوت زيادى با هم ندارد .\r\n","page_name":" 303 ","page_number":303},
  {"content":"\r\nاين خاموشى صداها يا به خاطر سيطره عظمت الهى بر عرصه محشر است كه همگان در برابرش خضوع مىكنند ، و يا از ترس حساب و كتاب و نتيجه اعمال و يا هر دو .\r\nاز آنجا كه ممكن است بعضى گرفتار اين اشتباه شوند كه ممكن است غرق گناه باشند و به وسيله شفيعانى شفاعت شوند بلافاصله اضافه مىكند : « در آن روز شفاعت هيچكس سودى نمىدهد مگر كسانى كه خداوند رحمان به آنها اجازه شفاعت داده ، و از گفتار آنها در اين زمينه راضى است » ( * ( يَوْمَئِذٍ لا تَنْفَعُ الشَّفاعَةُ إِلَّا مَنْ أَذِنَ لَه الرَّحْمنُ وَرَضِيَ لَه قَوْلًا ) * ) .\r\nاشاره به اينكه : شفاعت در آنجا بىحساب نيست ، بلكه برنامه دقيقى دارد هم در مورد شفاعت كننده ، و هم در مورد شفاعت شونده ، و تا استحقاق و شايستگى در افراد براى شفاعت شدن وجود نداشته باشد ، شفاعت معنى ندارد .\r\nحقيقت اين است كه گروهى پندارهاى غلطى از شفاعت دارند و آن را بى شباهت به پارتىبازيهاى دنيا نمىدانند ، در حالى كه شفاعت از نظر منطق اسلام يك كلاس عالى تربيت است ، درسى است براى آنها كه راه حق را با پاى تلاش و كوشش مىپيمايند ، ولى احيانا گرفتار كمبودها و لغزشها مىشوند ، اين لغزشها ممكن است گرد و غبار ياس و نوميدى بر دلهاشان بپاشد ، در اينجا است كه شفاعت به عنوان يك نيروى محرك به سراغ آنها مىآيد و مىگويد : مايوس نشويد و راه حق را هم چنان ادامه دهيد و دست از تلاش و كوشش در اين راه برنداريد ، و اگر لغزشى از شما سر زده است شفيعانى هستند كه به اجازه خداوند رحمان كه رحمت عامش همگان را فرا گرفته از شما شفاعت مىكنند .\r\nشفاعت ، دعوت به تنبلى ، يا فرار از زير بار مسئوليت ، و يا چراغ سبز در برابر ارتكاب گناه نيست ، شفاعت دعوت به استقامت در راه حق و تقليل گناه در\r\n","description":"","footnote":"","page_name":" 304 ","page_number":304},
  {"content":"\r\nسر حد امكان است .\r\nگرچه بحث شفاعت را به طور مشروح در جلد اول ذيل آيه 47 و 48 سوره بقره و جلد دوم ذيل آيه 255 سوره بقره آورده‌ايم بد نيست در اينجا داستان جالبى را بر آن بيفزائيم و آن اينكه : عالم ربانى مرحوم ياسرى از علماى محترم تهران چنين نقل مىكرد كه شاعرى به نام « حاجب » كه در مساله شفاعت گرفتار اشتباهات عوام شده بود شعرى به اين مضمون مىسرايد :\r\n\r\nحاجب اگر معامله حشر با على است\r\nمن ضامنم كه هر چه بخواهى گناه كن ! !\r\n\r\nشب هنگام امير مؤمنان على ع را در خواب مىبيند در حالى كه عصبانى و خشمگين بوده مىفرمايد شعر خوبى نگفتى ! ، عرض مىكند چه بگويم ؟ مىفرمايد شعرت را اين چنين اصلاح كن :\r\n\r\nحاجب اگر معامله حشر با على است\r\nشرم از رخ على كن و كمتر گناه كن !\r\n\r\nو از آنجا كه حضور مردم در صحنه قيامت براى حساب و جزاء ، نياز به آگاهى خداوند از اعمال و رفتار آنها دارد ، در آيه بعد چنين اضافه مىكند : « خداوند آنچه را مجرمان در پيش دارند و آنچه را در دنيا پشت سر گذاشته‌اند ، همه را مىداند ، و از تمام افعال و سخنان و نيات آنها در گذشته و پاداش كيفرى را كه در آينده در پيش دارند ، از همه با خبر است ، ولى آنها احاطه علمى به پروردگار ندارند » ( * ( يَعْلَمُ ما بَيْنَ أَيْدِيهِمْ وَما خَلْفَهُمْ وَلا يُحِيطُونَ بِه عِلْماً ) * ) ( 1 ) .\r\n\r\n","description":"","footnote":"\r\n( 1 ) بعضى از مفسران احتمال داده‌اند كه ضميرهاى جمع در جمله نخست به شفاعت كنندگان بازمىگردد و بعضى نيز احتمال داده‌اند كه ضمير در « به » به اعمال مجرمان و نتيجه‌هاى آن بر مىگردد ، ولى آنچه در بالا گفتيم صحيحتر به نظر مىرسد ( دقت كنيد ) .\r\n","page_name":" 305 ","page_number":305},
  {"content":"\r\nو به اين ترتيب احاطه علمى خداوند هم نسبت به اعمال آنها است و هم نسبت به جزاى آنها ، و اين دو در حقيقت دو ركن قضاوت كامل و عادلانه است ، كه قاضى هم از حوادثى كه رخ داده كاملا آگاه باشد و هم از حكم و جزاى آن .\r\n« در آن روز همه مردم در برابر خداوند حى قيوم ، كاملا خاضع مىشوند » ( * ( وَعَنَتِ الْوُجُوه لِلْحَيِّ الْقَيُّومِ ) * ) .\r\n« عنت » از ماده « عنوة » به معنى خضوع و ذلت آمده ، لذا به اسير ، « عانى » گفته مىشود ، چرا كه در دست اسيركننده ، خاضع و ذليل است .\r\nو اگر مىبينيم در اينجا خضوع به « وجوه » ( صورتها ) نسبت داده شده ، به خاطر آن است كه همه پديده‌هاى روانى از جمله خضوع نخستين بار ، آثارش در چهره انسان ظاهر مىشود .\r\nاين احتمال را نيز بعضى از مفسران داده‌اند كه « وجوه » در اينجا به معنى « رؤساء » و سردمداران و زمامداران است كه در آن روز همگى در پيشگاه خدا ذليل و خاضع مىشوند ( ولى تفسير اول مناسبتر به نظر مىرسد ) .\r\nانتخاب صفت « حى و قيوم » از ميان صفات خدا در اينجا به خاطر تناسبى است كه اين دو صفت با مساله رستاخيز كه روز حيات و قيام همگان است دارد .\r\nو در پايان آيه ، اضافه مىكند : « مايوس و نوميد از ثواب الهى كسانى هستند كه بار ظلم و ستم بر دوش كشيدند » ( * ( وَقَدْ خابَ مَنْ حَمَلَ ظُلْماً ) * ) .\r\nگويى ظلم و ستم همچون بار عظيمى است كه بر دوش انسان سنگينى مىكند و از پيشرفت او به سوى نعمتهاى جاويدان الهى بازمىدارد ، ظالمان و ستمگران چه آنها كه بر خويش ستم كردند ، يا بر ديگران ، از اينكه در آن روز ، با چشم خود مىبينند ، سبكباران به سوى بهشت مىروند اما آنها زير بار سنگين\r\n","description":"","footnote":"","page_name":" 306 ","page_number":306},
  {"content":"\r\nظلم در كنار جهنم زانو زده‌اند نوميدانه به آنها نگاه مىكنند و حسرت مىبرند ! .\r\nو از آنجا كه روش قرآن غالبا بيان تطبيقى مسائل است بعد از ذكر سر - نوشت ظالمان و مجرمان در آن روز ، به بيان حال مؤمنان پرداخته مىگويد :\r\n« اما كسانى كه اعمال صالحى انجام دهند ، در حالى كه ايمان دارند ، آنها نه از ظلم و ستمى مىترسند و نه از نقصان حقشان » ( * ( وَمَنْ يَعْمَلْ مِنَ الصَّالِحاتِ وَهُوَ مُؤْمِنٌ فَلا يَخافُ ظُلْماً وَلا هَضْماً ) * ) ( 1 ) .\r\nتعبير به « * ( مِنَ الصَّالِحاتِ ) * » اشاره به اين است كه اگر نتوانند همه اعمال صالح را انجام دهند لا اقل بخشى از آن را بجا مىآورند ، چرا كه ايمان بدون عمل صالح ، درختى است بىميوه همانگونه كه عمل صالح بدون ايمان درختى است بىريشه كه ممكن است چند روزى سر پا بماند اما سرانجام مىخشكد ، به همين دليل بعد از ذكر عمل صالح در آيه فوق ، قيد و هو مؤمن آمده است .\r\nاصولا « عمل صالح » نمىتواند بدون ايمان ، وجود پيدا كند ، و اگر هم گاهى افراد بىايمان اعمال نيكى انجام دهند بدون شك محدود و ضعيف و استثنايى خواهد بود ، و به تعبير ديگر براى اينكه عمل صالح به طور مستمر و ريشه دار و عميق انجام گيرد بايد از عقيده پاك و اعتقاد صحيحى سيراب گردد .\r\n\r\nنكته‌ها :\r\n\r\n1 - فرق « طلم » و « هضم »\r\nدر آخرين جمله آيات مورد بحث خوانديم كه مؤمنان صالح ، در آن روز\r\n\r\n","description":"","footnote":"\r\n( 1 ) « هضم » در لغت به معنى نقص است ، و اگر جذب شدن غذا را به بدن هضم مىگويند به خاطر آن است كه آن غذا ظاهرا كم مىشود و تفاله‌هاى آن باقى مىماند .\r\n","page_name":" 307 ","page_number":307},
  {"content":"\r\nنه از ظلم مىترسند و نه از هضم ، بعضى از مفسران گفته‌اند ظلم اشاره به اين است كه آنها در آن دادگاه عدل هرگز از اين بيم ندارند كه ستمى بر آنها بشود و به خاطر گناهى كه انجام نداده‌اند مؤاخذه گردند ، و هضم اشاره به آن است كه از نقصان ثوابشان نيز وحشتى ندارند ، چرا كه مىدانند پاداش آنها بىكم و كاست داده مىشود .\r\nبعضى ديگر احتمال داده‌اند كه اولى اشاره به آن است از نابود شدن كل حسناتشان بيم ندارند ، و دومى اشاره به آنست كه حتى از نقصان مقدار كمى از آن نيز وحشتى به خود راه نمىدهند ، چرا كه حساب الهى دقيق است .\r\nاين احتمال نيز وجود دارد كه اين مؤمنان صالح احتمالا لغزشهايى نيز داشته‌اند ، يقين دارند اين لغزشها را بيش از آنچه هست در باره آنها نمىنويسند و از ثواب اعمال صالحشان نيز چيزى نمىكاهند .\r\nتفسيرهاى فوق در عين حال با هم منافاتى ندارند و ممكن است جمله بالا اشاره به همه اين معانى باشد .\r\n\r\n2 - مراحل رستاخيز\r\nدر آيات فوق به يك سلسله از حوادث كه در آستانه رستاخيز و بعد از آن تحقق مىيابد اشاره شده است :\r\n1 - مردگان به حيات بازمىگردند ( يَوْمَ يُنْفَخُ فِي الصُّورِ ) .\r\n2 - گنهكاران جمع و محشور مىشوند ( نَحْشُرُ الْمُجْرِمِينَ ) .\r\n3 - كوه‌هاى زمين متلاشى و سپس همه جا پراكنده مىشوند و صفحه زمين صاف و كاملا مستوى مىگردد ( * ( يَنْسِفُها رَبِّي نَسْفاً ) * ) .\r\n4 - همگان به فرمان دعوتكننده الهى گوش فرا مىدهند و همه صداها\r\n","description":"","footnote":"","page_name":" 308 ","page_number":308},
  {"content":"\r\nخاموش و آهسته مىگردد ( * ( يَوْمَئِذٍ يَتَّبِعُونَ الدَّاعِيَ . . . ) * ) .\r\n5 - در آن روز شفاعت بىاذن خدا مؤثر نيست ( * ( يَوْمَئِذٍ لا تَنْفَعُ الشَّفاعَةُ . . . ) * ) .\r\n6 - خداوند با علم بىپايانش همه را براى حساب آماده مىكند ( * ( يَعْلَمُ ما بَيْنَ أَيْدِيهِمْ . . . ) * ) .\r\n7 - همگى در برابر حكم او سر تسليم فرود مىآورند ( * ( وَعَنَتِ الْوُجُوه لِلْحَيِّ الْقَيُّومِ ) * ) .\r\n8 - ظالمان مايوس مىگردند ( * ( وَقَدْ خابَ مَنْ حَمَلَ ظُلْماً ) * ) .\r\n9 - و مؤمنان به لطف پروردگار اميدوار ( * ( وَمَنْ يَعْمَلْ مِنَ الصَّالِحاتِ وَهُوَ مُؤْمِنٌ . . . ) * ) .\r\n","description":"","footnote":"","page_name":" 309 ","page_number":309},
  {"content":"\r\n\r\n[ سوره طه ‹ 20 › : آيات 113 تا 114 
  ]\r\nوَ كَذلِكَ أَنْزَلْناه قُرْآناً عَرَبِيًّا وَصَرَّفْنا فِيه مِنَ الْوَعِيدِ لَعَلَّهُمْ يَتَّقُونَ أَوْ يُحْدِثُ لَهُمْ ذِكْراً ‹ 113 › فَتَعالَى اللَّه الْمَلِكُ الْحَقُّ وَلا تَعْجَلْ بِالْقُرْآنِ مِنْ قَبْلِ أَنْ يُقْضى إِلَيْكَ وَحْيُه وَقُلْ رَبِّ زِدْنِي عِلْماً ‹ 114 ›\r\n\r\nترجمه :\r\n113 - و اين گونه آن را قرآنى عربى ( فصيح و گويا ) نازل كرديم ، و انواع وعيدها ( و انذار ) را در آن بازگو نموديم ، شايد آنها تقوا پيشه كنند ، يا براى آنان تذكرى ايجاد نمايد ! 114 - پس بلند مرتبه است خداوندى كه سلطان حق است ، و نسبت به قرآن عجله مكن پيش از آن كه وحى آن بر تو تمام شود ، و بگو پروردگارا علم مرا افزون كن !\r\n\r\nتفسير : بگو : خداوندا علم مرا افزون كن\r\nآيات فوق در واقع اشاره اى است به مجموع آنچه در آيات قبل پيرامون مسائل تربيتى مربوط به قيامت و وعد و وعيد آمده است .\r\nمىفرمايد : « اين گونه ما آن را به صورت قرآنى عربى ( فصيح و گويا ) نازل كرديم و انواع تهديدها را به عبارات و بيانات مختلف بيان نموديم ، شايد آنها تقوى پيشه كنند يا لا اقل تذكرى براى آنها گردد » ( * ( وَكَذلِكَ أَنْزَلْناه قُرْآناً عَرَبِيًّا وَصَرَّفْنا فِيه مِنَ الْوَعِيدِ لَعَلَّهُمْ يَتَّقُونَ أَوْ يُحْدِثُ لَهُمْ ذِكْراً ) * ) .\r\nتعبير به « كذلك » در واقع ، اشاره به مطالبى است كه قبل از اين آيه بيان\r\n","description":"","footnote":"","page_name":" 310 ","page_number":310},
  {"content":"\r\nشده است ، و درست به اين مىماند كه انسان مطالب بيداركننده و عبرتانگيزى براى ديگرى بگويد ، و بعد اضافه كند : اينچنين بايد پند داد ، ( بنا بر اين نياز به تفسيرهاى ديگرى كه بعضى از مفسران در اينجا گفته‌اند و از معنى آيه دور است نداريم ) .\r\nكلمه « عربى » گرچه به معنى زبان عربى است ، ولى از دو نظر در اينجا اشاره به فصاحت و بلاغت قرآن و رسا بودن مفاهيم آن مىباشد :\r\nنخست اينكه : اصولا زبان عربى - به تصديق زبانشناسان جهان - يكى از رساترين لغات ، و ادبيات آن از قويترين ادبيات است .\r\nديگر اينكه گاه جمله « صرفنا » اشاره به بيانات مختلفى است كه قرآن از يك واقعيت دارد ، مثلا مساله وعيد و مجازات مجرمان را ، گاهى در لباس بيان سرگذشت امتهاى پيشين ، و گاهى به صورت خطاب به حاضران ، و گاهى در شكل ترسيم حال آنها در صحنه قيامت و گاه به لباسهاى ديگر بيان مىكند .\r\nتفاوت جمله « * ( لَعَلَّهُمْ يَتَّقُونَ ) * » با جمله « * ( يُحْدِثُ لَهُمْ ذِكْراً ) * » ممكن است از اين نظر باشد كه در جمله نخست مىگويد : هدف پيدايش تقوا به صورت كامل است ، و در جمله دوم هدف آن است كه اگر تقواى كامل حاصل نشود لا اقل بيدارى و آگاهى حاصل گردد كه فعلا تا حدودى او را محدود كند و در آينده سرچشمه حركت و جنبش شود .\r\nاين احتمال نيز وجود دارد كه جمله اول اشاره به تحقق تقوا براى ناپرهيزكاران و دومى اشاره به تذكر و يادآورى براى پرهيزكاران است ، چنان كه در آيه 2 سوره انفال مىخوانيم : إِذا تُلِيَتْ عَلَيْهِمْ آياتُه زادَتْهُمْ إِيماناً :\r\n« وقتى كه آيات قرآن بر مؤمنان خوانده مىشود بر ايمانشان افزوده مىگردد » .\r\nدر حقيقت در آيه فوق اشاره به دو اصل از اصول مؤثر تعليم و تربيت شده است نخست مساله صراحت در بيان و رسا بودن عبارات و روشن و دلنشين بودن\r\n","description":"","footnote":"","page_name":" 311 ","page_number":311},
  {"content":"\r\nآنها ، و ديگر بيان مطالب در لباسهاى گوناگون است كه موجب تكرار و ملالت نشود ، و سبب نفوذ در دلها مىگردد .\r\nآيه بعد اضافه مىكند : « بلند مرتبه است خداوندى كه سلطان بر حق است » ( * ( فَتَعالَى اللَّه الْمَلِكُ الْحَقُّ ) * ) .\r\nممكن است ذكر كلمه « حق » بعد از كلمه « ملك » به خاطر اين باشد كه مردم معمولا از كلمه « ملك » ( سلطان ) خاطره بدى دارند ، و ظلم و ستم و خودكامگى از آن در ذهنشان تداعى مىشود ، لذا بلافاصله مىفرمايد : « خداوند ملك بر حق است » .\r\nو از آنجا كه گاه پيامبر ص بخاطر عشق به فراگيرى قرآن و حفظ آن براى مردم به هنگام دريافت وحى عجله مىكرد و كاملا مهلت نمىداد تا جبرئيل سخن خود را تمام كند در دنباله اين آيه چنين به او تذكر داده مىشود : « نسبت به قرآن عجله مكن پيش از آنكه وحى آن تمام شود » ( * ( وَلا تَعْجَلْ بِالْقُرْآنِ مِنْ قَبْلِ أَنْ يُقْضى إِلَيْكَ وَحْيُه ) * ) .\r\n« و بگو پروردگارا ! علم مرا افزون كن » ( * ( وَقُلْ رَبِّ زِدْنِي عِلْماً ) * ) .\r\nاز بعضى ديگر از آيات قرآن نيز استفاده مىشود كه پيامبر به هنگام نزول وحى شور مخصوصى داشت كه سبب مىشد براى دريافت وحى عجله كند مانند « لا تُحَرِّكْ بِه لِسانَكَ لِتَعْجَلَ بِه إِنَّ عَلَيْنا جَمْعَه وَقُرْآنَه فَإِذا قَرَأْناه فَاتَّبِعْ قُرْآنَه » :\r\nزبانت را به خاطر عجله به هنگام دريافت وحى حركت مده ، بر ما است كه آن را در سينه تو جمع كنيم تا بتوانى آن را تلاوت نمايى ، سپس هنگامى كه ما آن را بر تو خوانديم از تلاوت آن پيروى كن » ( 1 ) .\r\n\r\n","description":"","footnote":"\r\n( 1 ) سوره قيامت آيه 16 تا 18 .\r\n","page_name":" 312 ","page_number":312},
  {"content":"\r\n\r\nنكته‌ها :\r\n\r\n1 - حتى در گرفتن وحى عجله مكن -\r\nجمله‌هاى اخير درسهاى آموزنده اى در برداشت ، از جمله ، نهى از عجله به هنگام دريافت وحى ، بسيار ديده شده افرادى به هنگام شنيدن سخن يك گوينده ، هنوز مطلب تمام نشده به تكرار يا تكميل آن مىپردازند ، اين امر گاهى ريشه كم صبرى دارد و گاهى غرور و اظهار وجود ، ولى گاهى نيز عشق و علاقه زياد به دريافت مطلب و انجام ماموريتى انسان را بر اين كار وادار مىكند كه در اين صورت انگيزه مقدسى دارد ، ولى ، نفس عمل يعنى عجله كردن غالبا ايجاد مشكلات مىكند ، به همين دليل در آيات فوق از اين كار نهى شده ، هر چند به منظور صحيحى باشد اصولا كارهايى كه شتابزده انجام مىگيرد خالى از عيب و نقص نخواهد بود ، قطعا كار پيامبر ص به خاطر داشتن مقام عصمت از خطا و اشتباه مصون بود ، ولى او بايد در همه چيز سرمشق و الگوى مردم باشد تا مردم حساب كنند جايى كه براى دريافت وحى نبايد شتابزدگى به خرج داد تكليف بقيه كارها روشن است .\r\nالبته عجله را با سرعت نبايد اشتباه كرد : سرعت آن است كه برنامه كاملا تنظيم شده باشد و تمام مسائل محاسبه گردد سپس بدون فوت وقت برنامه پياده شود ولى عجله آنست كه هنوز برنامه كاملا پخته نباشد ، و نياز به تكميل و بررسى داشته باشد ، به همين دليل سرعت ، مطلوب است و عجله و شتاب نامطلوب .\r\nالبته در تفسير اين جمله احتمالات ديگرى نيز گفته‌اند از جمله اينكه گاهى به هنگام دير شدن وحى پيامبر بىتابى مىكرد ، آيه به او تعليم مىدهد بىتابى مكن ، ما به موقع خود آنچه لازم باشد بر تو وحى مىكنيم ، و بعضى گفته‌اند چون آيات قرآن مجيد يك بار به صورت جمعى در شب قدر بر قلب پيامبر ص نازل شد ، و يك بار هم بطور تدريجى در مدت 23 سال ، لذا پيامبر ص بهنگام نزول تدريجى آيات ، گاه پيش قدم بر جبرئيل مىشد ، قرآن دستور مىدهد در اين كار عجله مكن و بگذار نزول تدريجى هر كدام به موقع خود انجام گيرد .\r\n","description":"","footnote":"","page_name":" 313 ","page_number":313},
  {"content":"\r\nولى تفسير نخست نزديكتر به نظر مىرسد .\r\n\r\n2 - در علم افزونطلب باش -\r\nاز آنجا كه نهى از عجله به هنگام دريافت وحى ممكن است اين توهم را ايجاد كند كه از كسب علم بيشتر ، نهى شده بلافاصله با جمله * ( قُلْ رَبِّ زِدْنِي عِلْماً ) * : « بگو پروردگارا علم مرا زياد كن » جلو اين پندار گرفته شده است ، يعنى شتابزدگى درست نيست ، ولى تلاش براى افزايش علم لازم است .\r\nبعضى از مفسران نيز گفته‌اند كه در جمله اول به پيامبر ص دستور داده شده است كه در فهم همه جانبه آيات پيش از تبيين آن در آيات ديگر عجله نكند و در جمله دوم دستور داده شده است كه از خدا آگاهى بيشتر نسبت به ابعاد مختلف آيات قرآن بخواهد .\r\nبه هر حال جايى كه پيامبر ص با آن علم سرشار و روح مملو از آگاهى مامور باشد كه تا پايان عمر ، از خدا افزايش علم بطلبد ، وظيفه ديگران كاملا روشن است ، در حقيقت از نظر اسلام ، علم هيچ حد و مرزى را نمىشناسد ، افزون طلبى در بسيارى از امور مذموم است ، ولى در علم ممدوح است ، افراط بد است ولى افراط در علم معنى ندارد .\r\nعلم مرز مكانى ندارد ، تا چين و ثريا نيز بايد در طلبش دويد .\r\nمرز زمانى ندارد از گاهواره تا گور ادامه دارد .\r\nاز نظر معلم مرز نمىشناسد چرا كه حكمت گمشده مؤمن است نزد هر كس بيابد آن را مىگيرد و اگر گوهرى از دهان ناپاكى بيفتد آن را برمىدارد .\r\nمرز از نظر ميزان تلاش و كوشش نيز ندارد به اعماق درياها فرو مىرود و كسب دانش مىكند و حتى در راه كسب آن جان عزيزش را مىدهد .\r\nبه اين ترتيب در منطق اسلام كلمه « فارغ التحصيل » يك كلمه بىمعنى است ، يك مسلمان راستين هرگز تحصيل علمش پايان نمىپذيرد ، همواره دانشجو\r\n","description":"","footnote":"","page_name":" 314 ","page_number":314},
  {"content":"\r\nاست و طالب علم ، حتى اگر برترين استاد شود .\r\nجالب اينكه در حديثى از امام صادق ع مىخوانيم كه به يكى از يارانش فرمود : ما در هر شب جمعه سرور و شادى خاصى داريم ، او عرض كرد خداوند اين شادى را افزون كند اين چه شادى است ؟ فرمود :\r\nاذا كان ليلة الجمعة وافى رسول اللَّه ( ص ) العرش و وافى الأئمة ( ع ) و وافينا معهم فلا ترد ارواحنا بابداننا الا بعلم مستفاد و لو لا ذلك لانفدنا ! :\r\n« هنگامى كه شب جمعه مىشود روح پاك پيامبر ص و ارواح ائمه ع و ما با آنها به عرش خدا مىروند و ارواح ما به بدنها باز نمىگردد مگر با علم و دانش تازه اى و اگر چنين نبود ، علوم ما پايان مىگرفت » ! ( 1 ) .\r\nاين مضمون در روايات متعددى با عبارات گوناگون بيان شده و نشان مىدهد كه پيامبر و امامان تا پايان جهان بر علم و دانششان افزوده مىشود .\r\nدر روايت ديگرى از پيامبر گرامى اسلام ص مىخوانيم كه فرمود :\r\nاذا اتى على يوم لا ازداد فيه علما يقربنى الى اللَّه فلا بارك اللَّه لى فى طلوع شمسه :\r\n« آن روز كه فرا رسد و علم و دانشى كه مرا به خدا نزديك كند بر علم من افزوده نشود طلوع آفتاب آن روز بر من مبارك مباد » ! ( 2 ) .\r\nباز در حديث ديگرى از پيامبر اكرم ص مىخوانيم :\r\nاعلم الناس من جمع علم الناس الى علمه ، و اكثر الناس قيمة اكثرهم علما و اقل الناس قيمة اقلهم علما :\r\n« داناترين مردم كسى است كه دانش مردم را بر دانش خود بيفزايد ، گرانبهاترين مردم كسى است كه از همه داناتر باشد و كمبهاترين مردم كسى است كه دانشش از همه كمتر باشد » ( 3 ) و اين است ارزش علم از ديدگاه تعليمات اسلام .\r\n\r\n","description":"","footnote":"\r\n( 1 ) تفسير نور الثقلين جلد 3 صفحه 397 .\r\n( 2 ) تفسير مجمع البيان و نور الثقلين و صافى ذيل آيات مورد بحث .\r\n( 3 ) سفينة البحار جلد 2 ص 219 ( ماده علم ) .\r\n","page_name":" 315 ","page_number":315},
  {"content":"\r\n\r\n[ سوره طه ‹ 20 › : آيات 115 تا 122 
  ]\r\nوَ لَقَدْ عَهِدْنا إِلى آدَمَ مِنْ قَبْلُ فَنَسِيَ وَلَمْ نَجِدْ لَه عَزْماً ‹ 115 › وَإِذْ قُلْنا لِلْمَلائِكَةِ اسْجُدُوا لآدَمَ فَسَجَدُوا إِلَّا إِبْلِيسَ أَبى ‹ 116 › فَقُلْنا يا آدَمُ إِنَّ هذا عَدُوٌّ لَكَ وَلِزَوْجِكَ فَلا يُخْرِجَنَّكُما مِنَ الْجَنَّةِ فَتَشْقى ‹ 117 › إِنَّ لَكَ أَلَّا تَجُوعَ فِيها وَلا تَعْرى ‹ 118 › وَأَنَّكَ لا تَظْمَؤُا فِيها وَلا تَضْحى ‹ 119 ›\r\nفَوَسْوَسَ إِلَيْه الشَّيْطانُ قالَ يا آدَمُ هَلْ أَدُلُّكَ عَلى شَجَرَةِ الْخُلْدِ وَمُلْكٍ لا يَبْلى ‹ 120 › فَأَكَلا مِنْها فَبَدَتْ لَهُما سَوْآتُهُما وَطَفِقا يَخْصِفانِ عَلَيْهِما مِنْ وَرَقِ الْجَنَّةِ وَعَصى آدَمُ رَبَّه فَغَوى ‹ 121 › ثُمَّ اجْتَباه رَبُّه فَتابَ عَلَيْه وَهَدى ‹ 122 ›\r\n","description":"","footnote":"","page_name":" 316 ","page_number":316},
  {"content":"\r\n\r\nترجمه :\r\n115 - ما از آدم از قبل پيمان گرفته بوديم ، اما او فراموش كرد ، عزم استوارى براى او نيافتيم ! 116 - آن هنگام كه به فرشتگان گفتيم : براى آدم سجده كنيد ، همگى سجده كردند جز ابليس كه سر باز زد ( و سجده نكرد ) .\r\n117 - گفتيم : اى آدم اين دشمن تو و همسر تو است ، مبادا شما را از بهشت بيرون كند كه به زحمت و رنج خواهى افتاد .\r\n118 - ( اما تو در بهشت راحت هستى ) در آن گرسنه نمىشوى ، و برهنه نخواهى شد .\r\n119 - و در آن تشنه نمىشوى و حرارت آفتاب آزارت نمىدهد ! 120 - ولى شيطان او را وسوسه كرد و گفت اى آدم ! آيا مىخواهى تو را به درخت عمر جاويدان و ملك فناناپذير راهنمايى كنم ؟ ! 121 - سرانجام هر دو از آن خوردند ( و لباس بهشتيشان فرو ريخت ) و عورتشان آشكار گشت و از برگهاى ( درختان ) بهشتى براى پوشاندن خود جامه دوختند ، ( بالآخره ) آدم نافرمانى پروردگارش را كرد و از پاداش او محروم شد ! .\r\n122 - سپس پروردگارش او را برگزيد و توبه اش را پذيرفت ، و هدايتش كرد .\r\n\r\nتفسير :\r\n\r\nآدم و فريبكارى شيطان\r\nقسمت عمده اين سوره بيان سرگذشت موسى ع و بنى اسرائيل و مبارزه آنها با فرعون و فرعونيان بود ولى در آيات مورد بحث و آيات بعد ، سخن از داستان آدم و حوا و مبارزه و دشمنى ابليس با آنان مىگويد .\r\nشايد اشاره به اين نكته كه مبارزه حق و باطل منحصر به امروز و ديروز و موسى ع و فرعون نيست ، از آغاز آفرينش آدم بوده و هم چنان ادامه دارد .\r\nگرچه سرگذشت آدم و ابليس بارها در قرآن آمده است ، ولى در هر مورد آميخته با نكته‌هاى تازه اى است ، در اينجا نخست از پيمان آدم با خدا سخن مىگويد ، مىفرمايد : ما از آدم قبلا عهد و پيمان گرفته بوديم ولى او فراموش كرد و بر سر پيمانش محكم نايستاد « ! ( * ( وَلَقَدْ عَهِدْنا إِلى آدَمَ مِنْ قَبْلُ فَنَسِيَ وَلَمْ نَجِدْ\r\n","description":"","footnote":"","page_name":" 317 ","page_number":317},
  {"content":"\r\n* ( لَه عَزْماً ) * ) .\r\nدر اينكه منظور از اين عهد ، كدام عهد است ، بعضى گفته‌اند فرمان خدا دائر به نزديك نشدن به درخت ممنوع است ، روايات متعددى نيز اين تفسير را تاييد مىكند .\r\nدر حالى كه بعضى از مفسران احتمالات ديگرى داده‌اند كه آنها را نيز شاخ و برگ اين معنى مىتوان شمرد ، مانند اخطار خداوند به آدم كه شيطان دشمن سرسخت او است و از او نبايد پيروى كند .\r\nو اما « نسيان » در اينجا مسلما به معنى فراموشى مطلق نيست ، زيرا در فراموشى مطلق عتاب و ملامتى وجود ندارد ، بلكه يا به معنى ترك كردن است همانگونه كه در تعبيرات روزمره به كسى كه به عهد خودش وفا نكرده مىگوئيم گويا عهد خود را فراموش كردى ، يعنى درك كردن تو همانند يك فرد فراموشكار است ، و يا به معنى فراموشكاريهايى است كه به خاطر كم توجهى و به اصطلاح « ترك تحفظ » پيدا مىشود .\r\nو منظور از « عزم » در اينجا تصميم و اراده محكمى است كه انسان را در برابر وسوسه‌هاى نيرومند شيطان حفظ كند .\r\nبه هر حال بدون شك آدم ، مرتكب گناهى نشد بلكه تنها ترك اولايى از او سر زد ، يا به تعبير ديگر دوران سكونت آدم در بهشت دوران تكليف نبود ، بلكه يك دوران آزمايشى براى آماده شدن جهت زندگى در دنيا و پذيرش مسئوليت تكاليف بود ، بخصوص اينكه نهى خداوند در اينجا جنبه ارشادى داشته ، زيرا به او فرموده بود كه اگر از درخت ممنوع بخورى حتما گرفتار زحمت فراوان خواهى شد ( شرح همه اينها و همچنين منظور از شجره ممنوعه و مانند آن را در جلد ششم صفحه 115 به بعد ذيل آيات 19 تا 22 سوره اعراف مشروحا آورده‌ايم ) .\r\n","description":"","footnote":"","page_name":" 318 ","page_number":318},
  {"content":"\r\nسپس به بخش ديگر اين داستان اشاره كرده مىگويد : « به خاطر بياوريد هنگامى كه به فرشتگان گفتيم : براى آدم سجده كنيد ، آنها نيز همگى سجده كردند جز ابليس كه امتناع ورزيد » ( * ( وَإِذْ قُلْنا لِلْمَلائِكَةِ اسْجُدُوا لآدَمَ فَسَجَدُوا إِلَّا إِبْلِيسَ أَبى ) * ) .\r\nو از اينجا به خوبى مقام با عظمت آدم روشن مىشود ، آدمى كه مسجود فرشتگان بود و مورد احترام اين مخلوقات بزرگ پروردگار ، ضمنا عداوت ابليس با او از نخستين گام آشكار مىگردد ، كه او هرگز سر تعظيم در برابر عظمت آدم فرود نياورد .\r\nشك نيست كه سجده به معنى پرستش مخصوص خدا است ، و غير از خدا هيچكس و هيچ چيز نمىتواند معبود باشد ، بنا بر اين سجده فرشتگان در برابر خدا بود ، منتهى بخاطر آفرينش اين موجود با عظمت كه :\r\n\r\nشايسته ستايش آن آفريدگارى است\r\nكارد چنين دلآويز نقشى ز ماء و طينى !\r\n\r\nو يا سجده در اينجا به معنى خضوع و تواضع است .\r\nبه هر حال ما در اين موقع به آدم اخطار كرديم و « گفتيم : اى آدم با اين برنامه مسجل شد كه ابليس دشمن تو و همسر تو است ، مواظب باشيد مبادا شما را از بهشت بيرون كند كه به درد و رنج خواهى افتاد » ( * ( فَقُلْنا يا آدَمُ إِنَّ هذا عَدُوٌّ لَكَ وَلِزَوْجِكَ فَلا يُخْرِجَنَّكُما مِنَ الْجَنَّةِ فَتَشْقى ) * ) .\r\nروشن است كه « جنت » در اينجا به معنى بهشت جاويدان سراى ديگر نيست كه آن يك نقطه تكاملى است و بيرون آمدن و بازگشت به عقب در آن امكان ندارد ، اين جنت باغى بوده است داراى همه چيز از باغهاى اين جهان كه به لطف پروردگار ناراحتى در آن وجود نداشته ، و لذا خداوند به آدم اخطار مىكند كه اگر از اين نقطه امن و امان بيرون به روى به دردسر خواهى افتاد ( « تشقى »\r\n","description":"","footnote":"","page_name":" 319 ","page_number":319},
  {"content":"\r\nاز ماده شقاوت و يكى از معانى شقاوت درد و رنج است ) .\r\nدر اينجا سؤالى پيش مىآيد كه چرا خداوند نخست روى سخن را به هر دو يعنى آدم و حوا كرده و فرمود : * ( فَلا يُخْرِجَنَّكُما مِنَ الْجَنَّةِ ) * ( شيطان شما دو نفر را از بهشت بيرون نكند ) ولى نتيجه بيرون آمدن را به صورت مفرد در مورد آدم گفته ، مىگويد : « فتشقى » : « تو اى آدم به درد و رنج خواهى افتاد » .\r\nاين اختلاف تعبير ممكن است اشاره به اين نكته باشد كه درد و رنجها در درجه اول متوجه آدم بود و حتى او وظيفه داشت كه مشكلات همسرش حوا را نيز به دوش كشد و چنين بوده مسئوليت مردان از همان آغاز كار ! يا اينكه : چون عهد و پيمان از آغاز متوجه آدم بوده ، نقطه پايان نيز متوجه او شده است .\r\nسپس خداوند آسايش بهشت و درد و رنج محيط بيرون آن را براى آدم چنين شرح مىدهد « تو در اينجا گرسنه نخواهى شد و برهنه نمىشوى » ( * ( إِنَّ لَكَ أَلَّا تَجُوعَ فِيها وَلا تَعْرى ) * ) .\r\n« و تو در آن تشنه نخواهى شد و آفتاب سوزان آزارت نمىدهد » ( * ( وَأَنَّكَ لا تَظْمَؤُا فِيها وَلا تَضْحى ) * ) .\r\nدر اينجا سؤالى براى مفسران مطرح شده و آن اينكه چرا در اين آيات تشنگى با تابش آفتاب ، و گرسنگى با برهنگى ذكر شده ، در حالى كه معمولا تشنگى را با گرسنگى همراه مىآورند ؟\r\nدر پاسخ اين سؤال چنين گفته‌اند كه ميان « تشنگى » و « تابش آفتاب » پيوند انكارناپذيرى است ، ( « تضحى » از ماده « ضحى » به معنى تابش آفتاب بدون حجاب ابر و مانند آن است ) .\r\n","description":"","footnote":"","page_name":" 320 ","page_number":320},
  {"content":"\r\nو اما جمع ميان گرسنگى و برهنگى ممكن است بخاطر اين باشد كه گرسنگى نيز نوعى از برهنگى درون از غذا است ! ( بهتر اين است كه گفته شود اين دو - برهنگى و گرسنگى - دو نشانه مشخص فقر است كه معمولا با هم آورده مىشوند ) .\r\nبه هر حال در اين دو آيه به چهار نياز اصلى و ابتدايى انسان يعنى نياز به غذا و آب و لباس و مسكن ( پوشش در مقابل آفتاب ) اشاره شده است ، تامين اين نيازمنديها در بهشت بخاطر وفور نعمت بوده است و در واقع ذكر اين امور توضيحى است براى آنچه در جمله « فتشقى » ( به زحمت خواهى افتاد ) آمده است .\r\nاما با اين همه شيطان كمر عداوت و دشمنى را با آدم بسته بود ، به همين دليل آرام ننشست « و شروع به وسوسه آدم كرد و گفت اى آدم ! آيا درخت عمر جاويدان را به تو نشان بدهم كه هر كس از ميوه آن بخورد هميشه زنده خواهد بود ، آيا راه رسيدن به حكومت و سلطنت هميشگى را مىخواهى بدانى » ؟ ! ( * ( فَوَسْوَسَ إِلَيْه الشَّيْطانُ قالَ يا آدَمُ هَلْ أَدُلُّكَ عَلى شَجَرَةِ الْخُلْدِ وَمُلْكٍ لا يَبْلى ) * ) .\r\n« وسوسه » در اصل به معنى صداى بسيار آهسته است ، سپس به خطور مطالب بد و افكار بىاساس به ذهن گفته شده ، اعم اينكه از درون خود انسان بجوشد و يا كسى از بيرون عامل آن شود .\r\nدر واقع شيطان حساب كرد تمايل آدم به چيست و به اينجا رسيد كه او تمايل به زندگى جاويدان و رسيدن به قدرت بىزوال دارد ، لذا براى كشاندن او به مخالفت فرمان پروردگار از اين دو عامل استفاده كرد ، و به تعبير ديگر همانگونه كه خداوند به آدم وعده داد كه اگر شيطان را از خود دور سازى هميشه در بهشت مشمول نعمتهاى پروردگارت خواهى بود ، شيطان نيز در وسوسه هايش انگشت روى همين نقطه گذارد ، آرى هميشه شيطانها در آغاز برنامه‌هاى خود را\r\n","description":"","footnote":"","page_name":" 321 ","page_number":321},
  {"content":"\r\nاز همان راههايى شروع مىكنند كه رهبران راه حق شروع كرده‌اند ، ولى چيزى نمىگذرد كه آن را به انحراف مىكشانند ، و جاذبه راه حق را وسيله براى رسيدن به بيراهه‌ها قرار مىدهند .\r\nسرانجام آنچه نمىبايست بشود شد ، و آدم و حوا هر دو از درخت ممنوع خوردند ، و به دنبال آن لباسهاى بهشتى از اندامشان فرو ريخت و اعضايشان آشكار گشت ! ( * ( فَأَكَلا مِنْها فَبَدَتْ لَهُما سَوْآتُهُما ) * ) . ( 1 )\r\nهنگامى كه آدم و حوا چنين ديدند بلافاصله « از برگهاى درختان بهشتى براى پوشاندن اندام خود استفاده كردند » ( * ( وَطَفِقا يَخْصِفانِ عَلَيْهِما مِنْ وَرَقِ الْجَنَّةِ ) * ) ( 2 ) .\r\nآرى عاقبت « آدم پروردگارش را عصيان كرد و از پاداش او محروم ماند » ( * ( وَعَصى آدَمُ رَبَّه فَغَوى ) * ) .\r\n« غوى » از ماده « غى » گرفته شده كه به معنى كارى جاهلانه است كه از اعتقاد نادرستى سرچشمه مىگيرد ، و چون در اينجا آدم بخاطر گمانى كه از گفته شيطان براى او پيدا شده بود ناآگاهانه از شجره ممنوع خورد از آن تعبير به « غوى » شده است .\r\nبعضى از مفسران « غوى » را بمعنى جهل و نادانى ناشى از غفلت و بعضى بمعنى محروميت و بعضى بمعنى فساد در زندگى گرفته‌اند .\r\nبه هر حال « غى » نقطه مقابل رشد است ، رشد آن است كه انسان از طريقى\r\n\r\n","description":"","footnote":"\r\n( 1 ) « سوآت » جمع « سوتة » ( بر وزن عورة ) در اصل به معنى هر چيزى است كه ناخوشايند است ، و لذا گاه به « جسد مرده » و گاه به « عورت » گفته مىشود ، و در اينجا منظور همين معنى اخير است .\r\n( 2 ) « يخصفان » از ماده « خصف » در اينجا به معنى دوختن لباس است .\r\n","page_name":" 322 ","page_number":322},
  {"content":"\r\nبرود و به مقصد برسد اما « غى » آن است كه از رسيدن به مقصود باز ماند .\r\nولى از آنجا كه آدم ذاتا پاك و مؤمن بود و در طريق رضاى خدا گام برمىداشت ، و اين خطا كه بر اثر وسوسه شيطان دامن او را گرفت جنبه استثنايى داشت ، خداوند او را از رحمت خود براى هميشه دور نساخت ، بلكه « بعد از اين ماجرا پروردگارش او را برگزيد و توبه اش را پذيرا شد و هدايتش كرد » ( * ( ثُمَّ اجْتَباه رَبُّه فَتابَ عَلَيْه وَهَدى ) * ) .\r\n\r\nآيا آدم مرتكب معصيتى شد ؟\r\nگرچه عصيان در عرف امروز معمولا به معنى گناه مىآيد ولى در لغت به معنى خارج شدن از اطاعت و فرمان است ( اعم از اينكه اين فرمان يك فرمان وجوبى باشد يا مستحبّ ) بنا بر اين به كار رفتن كلمه عصيان ، لزوما به معنى ترك واجب يا ارتكاب حرام نيست ، بلكه مىتواند ترك يك امر مستحبّ يا ارتكاب مكروه باشد .\r\nاز اين گذشته گاهى « امر و نهى » جنبه ارشادى دارد ، همانند امر و نهى طبيب كه به بيمار دستور مىدهد فلان دوا را بخور و از فلان غذاى نامناسب پرهيز كن ، شك نيست كه اگر بيمار مخالفت دستور طبيب كند تنها به خود ضرر مىزند چرا كه ارشاد و راهنمايى طبيب را ناديده گرفته است .\r\nخداوند نيز به آدم فرموده بود از ميوه درخت ممنوع مخور كه اگر بخورى از بهشت بيرون خواهى رفت و در زمين گرفتار درد و رنج فراوان خواهى شد ، او مخالفت اين فرمان ارشادى كرد ، و نتيجه اش را نيز ديد .\r\nاين سخن مخصوصا با توجه به اينكه دوران توقف آدم در بهشت دوران آزمايش بود نه دوران تكليف ، مفهوم روشنترى به خود مىگيرد .\r\nاز اين گذشته عصيان و گناه گاه جنبه مطلق دارد يعنى براى همه بدون\r\n","description":"","footnote":"","page_name":" 323 ","page_number":323},
  {"content":"\r\nاستثناء گناه است ، مانند دروغ گفتن و ظلم كردن و اموال حرام خوردن ، و گاه جنبه نسبى دارد يعنى كارى است ، كه اگر از يك نفر سر بزند نه تنها گناه نيست بلكه گاه نسبت به او يك عمل مطلوب و شايسته است ، اما اگر از ديگرى سر بزند با مقايسه به مقام او كار نامناسبى است .\r\nفى المثل براى ساختن يك بيمارستان از مردم تقاضاى كمك مىشود ، شخص كارگرى مزد يك روزش را كه گاه چند تومان بيشتر نيست مىدهد ، اين عمل نسبت به او ايثار و حسنه است و كاملا مطلوب ، اما اگر يك ثروتمند اين مقدار كمك كند ، نه تنها اين عمل نسبت به او پسنديده نيست بلكه گاه درخور ملامت و مذمت و نكوهش نيز هست ، با اينكه از نظر اصولى نه تنها كار حرامى نكرده بلكه ظاهرا مختصر كمكى نيز به كار خير نموده است .\r\nاين همان است كه مىگوئيم : حسنات الأبرار سيئات المقربين ( حسنات نيكان گناهان مقربان است ) .\r\nو نيز اين همان چيزى است كه به عنوان ترك اولى معروف شده است و ما از آن به عنوان « گناه نسبى » ياد مىكنيم ، كه نه گناه است و نه مخالف مقام عصمت .\r\nدر احاديث اسلامى نيز احيانا اطلاق معصيت بر مخالفت مستحبات شده است :\r\nدر حديثى از امام باقر ع مىخوانيم كه در باره نمازهاى نافله روزانه فرمود : « اينها همه مستحبّ است و واجب نيست . . . و هر كس آن را ترك كند معصيت كرده زيرا مستحبّ است انسان هنگامى كه كار خيرى را انجام مىدهد كارش تداوم داشته باشد » ( 1 ) .\r\nدر زمينه اين موضوع و ساير مسائل مربوط به آدم و خروج او از بهشت ، در جلد ششم سوره اعراف ذيل آيه 19 به بعد ، و در جلد اول ذيل آيه 30 تا 38 بحث كرده‌ايم و نيازى به تكرار نيست .\r\n\r\n","description":"","footnote":"\r\n( 1 ) نور الثقلين جلد 3 صفحه 404 .\r\n","page_name":" 324 ","page_number":324},
  {"content":"\r\n\r\n[ سوره طه ‹ 20 › : آيات 123 تا 127 
  ]\r\nقالَ اهْبِطا مِنْها جَمِيعاً بَعْضُكُمْ لِبَعْضٍ عَدُوٌّ فَإِمَّا يَأْتِيَنَّكُمْ مِنِّي هُدىً فَمَنِ اتَّبَعَ هُدايَ فَلا يَضِلُّ وَلا يَشْقى ‹ 123 › وَمَنْ أَعْرَضَ عَنْ ذِكْرِي فَإِنَّ لَه مَعِيشَةً ضَنْكاً وَنَحْشُرُه يَوْمَ الْقِيامَةِ أَعْمى ‹ 124 › قالَ رَبِّ لِمَ حَشَرْتَنِي أَعْمى وَقَدْ كُنْتُ بَصِيراً ‹ 125 › قالَ كَذلِكَ أَتَتْكَ آياتُنا فَنَسِيتَها وَكَذلِكَ الْيَوْمَ تُنْسى ‹ 126 › وَكَذلِكَ نَجْزِي مَنْ أَسْرَفَ وَلَمْ يُؤْمِنْ بِآياتِ رَبِّه وَلَعَذابُ الآخِرَةِ أَشَدُّ وَأَبْقى ‹ 127 ›\r\n\r\nترجمه :\r\n123 - ( خداوند ) فرمود : هر دو ( همچنين شيطان ) از آن ( بهشت ) فرود آئيد ، در حالى كه دشمن يكديگر خواهيد بود ، ولى هر گاه هدايت من به سراغ شما آيد هر كس از هدايت من پيروى كند نه گمراه مىشود ، و نه در رنج خواهد بود .\r\n124 - و هر كس از ياد من روىگردان شود زندگى تنگ ( و سختى ) خواهد داشت ، و روز قيامت او را نابينا محشور مىكنيم .\r\n125 - مىگويد : پروردگارا ! چرا مرا نابينا محشور كردى ؟ من كه بينا بودم ! .\r\n126 - مىفرمايد : اين بخاطر آن است كه آيات من به تو رسيد و آنها را فراموش كردى\r\n","description":"","footnote":"","page_name":" 325 ","page_number":325},
  {"content":"\r\nامروز نيز تو فراموش خواهى شد ! 127 - و اين گونه جزا مىدهيم كسى را كه اسراف كند و ايمان به آيات پروردگارش نياورد و عذاب آخرت شديدتر و پايدارتر است !\r\n\r\nتفسير : معيشت ضنك !\r\nبا اينكه توبه آدم پذيرفته شد ، اما كارى كرده بود كه بازگشت به حال نخستين امكانپذير نبود و لذا خداوند « به او و حوا دستور داد هر دو - و همچنين شيطان همراه - شما - از بهشت به زمين هبوط كنيد » ( * ( قالَ اهْبِطا مِنْها جَمِيعاً ) * ) .\r\n« در حالى كه دشمن يكديگر خواهيد بود » ( * ( بَعْضُكُمْ لِبَعْضٍ عَدُوٌّ ) * ) .\r\nاما به شما اخطار مىكنم ، راه سعادت و نجات به رويتان گشوده است « هر گاه هدايت من به سراغ شما بيايد هر يك از شما از اين هدايت پيروى كند نه گمراه مىشود و نه شقاوتمند » ( * ( فَإِمَّا يَأْتِيَنَّكُمْ مِنِّي هُدىً فَمَنِ اتَّبَعَ هُدايَ فَلا يَضِلُّ وَلا يَشْقى ) * ) .\r\nو براى اينكه تكليف آنها كه فرمان حق را فراموش مىكنند نيز روشن گردد اضافه مىكند « و كسى كه از ياد من روىگردان شود ، زندگى سخت و تنگى خواهد داشت ( * ( وَمَنْ أَعْرَضَ عَنْ ذِكْرِي فَإِنَّ لَه مَعِيشَةً ضَنْكاً ) * ) .\r\n« و در قيامت او را نابينا محشور مىكنيم » ( * ( وَنَحْشُرُه يَوْمَ الْقِيامَةِ أَعْمى ) * ) .\r\nدر آنجا « عرض مىكند پروردگارا ! چرا مرا نابينا محشور كردى در حالى كه قبلا بينا بودم » ؟ ! ( * ( قالَ رَبِّ لِمَ حَشَرْتَنِي أَعْمى وَقَدْ كُنْتُ بَصِيراً ) * ) .\r\n","description":"","footnote":"","page_name":" 326 ","page_number":326},
  {"content":"\r\nبلافاصله پاسخ مىشنود : « اين به خاطر آنست كه آيات ما به سراغ تو آمد همه را بدست فراموشى سپردى و از مشاهده آن چشم پوشيدى و تو امروز به دست فراموشى سپرده خواهى شد » ( * ( قالَ كَذلِكَ أَتَتْكَ آياتُنا فَنَسِيتَها وَكَذلِكَ الْيَوْمَ تُنْسى ) * ) .\r\nو چشمت از ديدن نعمتهاى پروردگار و مقام قرب او نابينا مىگردد .\r\nسرانجام به صورت يك جمعبندى و نتيجه گيرى در آخرين آيه مورد بحث مىفرمايد : « اين گونه كسانى را كه راه اسراف را پيش گرفتند و ايمان به آيات پروردگارشان نياوردند جزا مىدهيم » ( * ( وَكَذلِكَ نَجْزِي مَنْ أَسْرَفَ وَلَمْ يُؤْمِنْ بِآياتِ رَبِّه ) * ) .\r\n« و عذاب آخرت از اين هم شديدتر و پايدارتر است » ( * ( وَلَعَذابُ الآخِرَةِ أَشَدُّ وَأَبْقى ) * ) .\r\n\r\nنكته‌ها :\r\n\r\n1 - غفلت از ياد حق و پىآمدهاى آن -\r\nگاه مىشود درهاى زندگى به روى انسان به كلى بسته مىشود ، و دست به هر كارى مىزند با درهاى بسته رو به رو مىگردد ، و گاهى به عكس به هر جا روى مىآورد خود را در برابر درهاى گشوده مىبيند ، مقدمات هر كار فراهم است و بنبست و گرهى در برابر او نيست ، از اين حال تعبير به وسعت زندگى و از اولى به ضيق يا تنگى معيشت تعبير مىشود ، منظور از « معيشت ضنك » كه در آيات بالا آمد نيز همين است ( 1 ) .\r\nگاهى تنگى معيشت به خاطر اين نيست كه درآمد كمى دارد ، اى بسا پول\r\n\r\n","description":"","footnote":"\r\n( 1 ) « ضنك » به معنى سختى و تنگى است ، اين كلمه هميشه به صورت مفرد به كار مىرود و تثنيه و جمع و مؤنث ندارد .\r\n","page_name":" 327 ","page_number":327},
  {"content":"\r\nو درآمدش هنگفت است ، ولى بخل و حرص و آز زندگى را بر او تنگ مىكند نه تنها ميل ندارد در خانه اش باز باشد و ديگران از زندگى او استفاده كنند ، بلكه گويى نمىخواهد آن را به روى خويش بگشايد ، به فرموده على ع « همچون فقيران زندگى مىكند و همانند اغنياء و ثروتمندان حساب پس مىدهد » .\r\nراستى چرا انسان گرفتار اين تنگناها مىشود ، قرآن مىگويد : عامل اصليش اعراض از ياد حق است .\r\nياد خدا مايه آرامش جان ، و تقوا و شهامت است و فراموش كردن او مايه اضطراب و ترس و نگرانى است .\r\nهنگامى كه انسان مسئوليتهايش را به دنبال فراموش كردن ياد خدا به فراموشى بسپارد ، غرق در شهوات و حرص و طمع مىگردد ، پيدا است ، كه نصيب او معيشت ضنك خواهد بود ، نه قناعتى كه جان او را پر كند ، نه توجه به معنويت كه به او غناى روحى دهد ، و نه اخلاقى كه او را در برابر طغيان شهوات باز دارد .\r\nاصولا تنگى زندگى بيشتر به خاطر كمبودهاى معنوى و نبودن غناى روحى است ، به خاطر عدم اطمينان به آينده و ترس از نابود شدن امكانات موجود ، و وابستگى بيش از حد به جهان ماده است ، و آن كس كه ايمان به خدا دارد و دل به ذات پاك او بسته ، از همه اين نگرانيها در امان است .\r\nالبته تا اينجا سخن از فرد بود ، هنگامى كه به جامعه هايى كه از ياد خدا روى گردانده‌اند وارد شويم ، مساله از اين وحشتناكتر خواهد بود ، جوامعى كه على رغم پيشرفت شگفتانگيز صنعت و على رغم فراهم بودن همه وسائل زندگى در اضطراب و نگرانى شديد بسر مىبرند ، در تنگناى عجيبى گرفتارند و خود را محبوس و زندانى مىبينند .\r\nهمه از هم مىترسند ، هيچكس به ديگرى اعتماد نمىكند ، رابطه ها\r\n","description":"","footnote":"","page_name":" 328 ","page_number":328},
  {"content":"\r\nو پيوندها همه بر محور منافع شخصى است ، بار تسليحات سنگين به خاطر ترس از جنگ بيشترين امكانات اقتصادى آنها را در كام خود فرو برده ، و پشتهايشان زير اين بار سنگين خم شده است .\r\nزندانها مملو از جنايتكاران است و در هر ساعت و دقيقه طبق آمارهاى رسميشان ، قتلها و جنايتهاى هولناكى رخ مىدهد ، آلودگى به مواد مخدر و فحشاء آنها را برده و اسير ساخته است ، در محيط خانواده هاشان نه نور محبتى است ، و نه پيوند عاطفى نشاط بخشى ، آرى اين است زندگى سخت و معيشت ضنك آنها ! رئيس جمهور اسبق آمريكا ( كشور شيطان بزرگ ) « نيكسون » در نخستين نطق رياست جمهوريش به اين واقعيت اعتراف كرد و گفت : « ما گرداگرد خويش زندگانيهاى تو خالى مىبينيم ، در آرزوى ارضاء شدن هستيم ، ولى هرگز ارضاء نمىشويم » ! يكى ديگر از مردان معروف آنها كه نقش او در جامعه به اصطلاح شادى آفريدن براى همه بود ، مىگويد : « من مىبينم انسانيت در كوچه تاريكى مىدود كه در انتهاى آن جز نگرانى مطلق نيست » ! ( 1 ) جالب اينكه در روايات اسلامى مىخوانيم كه از امام صادق ع پرسيدند منظور از آيه * ( مَنْ أَعْرَضَ عَنْ ذِكْرِي فَإِنَّ لَه مَعِيشَةً ضَنْكاً ) * چيست ؟ فرمود : اعراض از ولايت امير مؤمنان ع است » ( 2 ) آرى آن كس كه الگوى خود را از زندگى على ع بگيرد همان ابرمردى كه تمام دنيا در نظرش از يك برگ درخت كم ارزشتر بود آن چنان به خدا دل ببندد كه جهان در نظرش كوچك گردد ، او هر كس باشد ، زندگى گشاده و وسيعى خواهد داشت ، اما آنها كه اين الگوها را فراموش كنند در هر شرائط گرفتار معيشت ضنك هستند .\r\n\r\n","description":"","footnote":"\r\n( 1 ) معماى هستى صفحه 50 - 51 .\r\n( 2 ) نور الثقلين جلد 3 صفحه 405 .\r\n","page_name":" 329 ","page_number":329},
  {"content":"\r\nدر روايات متعددى اعراض از ياد حق در آيه فوق به « ترك حج » براى كسانى كه قادرند تفسير شده ، و اين به خاطر آنست كه مراسم تكان دهنده حج ارتباط و پيوند مجددى براى انسان با خدا مىآفريند و همين ارتباط و پيوند راهگشاى زندگى او است ، در حالى كه عكس آن سبب دلبستگى هر چه بيشتر به ماديات است كه سرچشمه معيشت ضنك مىباشد .\r\n\r\n2 - نابينايى درون و برون\r\nبراى كسانى كه از ياد خدا روى مىگردانند دو مجازات در آيات فوق تعيين شده يكى معيشت ضنك در اين جهان است كه در نكته قبل به آن اشاره شد و ديگرى نابينايى در جهان ديگر .\r\nبارها گفته‌ايم عالم آخرت تجسم وسيع و گسترده اى از عالم دنيا است ، و همه حقايق اين جهان در آنجا به صورت متناسبى مجسم مىگردد ، آنها كه چشم جانشان در اين عالم از ديدن حقايق نابيناست در آنجا چشم جسمشان نيز نابينا خواهد بود ، لذا هنگامى كه مىگويند ما قبلا بينا بوديم چرا نابينا محشور شديم ؟ به آنها گفته مىشود اين به خاطر آنست كه آيات الهى را بدست فراموشى سپرديد ( و اين حالت انعكاس آن حالت است ) .\r\nدر اينجا اين سؤال پيش مىآيد كه ظاهر بعضى از آيات قرآن آنست كه همه مردم در قيامت « بينا » هستند و به آنها گفته مىشود نامه اعمالتان را بخوانيد ( اقْرَأْ كِتابَكَ . . . اسراء - 14 ) يا اينكه گنهكاران آتش جهنم را با چشم خود مىبينند ( وَرَأَى الْمُجْرِمُونَ النَّارَ . . . كهف - 53 ) اين تعبيرات با نابينا بودن گروهى چگونه سازگار است ؟\r\nبعضى از مفسران بزرگ گفته‌اند وضع آن جهان با اين جهان متفاوت است چه بسا افرادى نسبت به مشاهده بعضى از امور بينا هستند و از مشاهده بعضى ديگر\r\n","description":"","footnote":"","page_name":" 330 ","page_number":330},
  {"content":"\r\nنابينا ! ، و به نقل مرحوم طبرسى از بعضى از مفسران انهم اعمى عن جهات الخير لا يهتدى لشىء منها : « آنها در برابر آنچه خير و سعادت و نعمت است نابينا هستند و آنچه عذاب و شر و مايه حسرت و بدبختى است بينا مىباشند » چرا كه نظام آن جهان با نظام اين جهان متفاوت است .\r\nاين احتمال نيز وجود دارد كه آنها در پاره اى از منازل و مواقف نابينا هستند و در پاره اى بينا مىشوند .\r\nضمنا منظور از فراموش شدن مجرمان در جهان ديگر اين نيست كه خداوند آنها را فراموش مىكند بلكه روشن است كه منظور معامله فراموشى با آنها كردن است ، همانگونه كه در تعبيرات روزمره خود داريم كه اگر كسى به ديگرى بىاعتنايى كرد مىگويد : چرا ما را فراموش كردى ؟\r\n\r\n3 - اسراف در گناه\r\nجالب اينكه در آيات فوق اين مجازاتهاى دردناك براى افرادى ذكر شده كه اسراف مىكنند و ايمان به آيات خدا نمىآورند .\r\nتعبير به « اسراف » در اينجا ممكن است اشاره به اين باشد كه آنها نعمتهاى خداداد مانند چشم و گوش و عقل را در مسيرهاى غلط به كار انداختند و اسراف چيزى جز اين نيست كه انسان نعمت را بيهوده بر باد دهد .\r\nو يا اشاره به اين است كه گنهكاران دو دسته‌اند ، گروهى گناهان محدودى دارند و ترسى از خدا در دل ، يعنى رابطه خود را به كلى با پروردگار نبريده‌اند اگر فرضا ظلم و ستمى مىكند بر يتيم و بينوا روا نمىدارد و در عين حال خود را مقصر مىشمرد و در پيشگاه خدا روسياه مىداند بدون شك چنين فردى گنهكار است و مستحق مجازات اما با كسى كه بىحساب گناه مىكند و هيچ قيد و شرطى براى گناه قائل نيست و گاهى به انجام گناه افتخار مىكند و يا گناه را كوچك\r\n","description":"","footnote":"","page_name":" 331 ","page_number":331},
  {"content":"\r\nمىشمرد ، فرق بسيار دارد چرا كه دسته اول ممكن است سرانجام در مقام توبه و جبران برآيند اما آنها كه در گناه اسراف مىكنند ، نه .\r\n\r\n4 - « هبوط » چيست ؟\r\n« هبوط » در لغت به معنى پائين آمدن اجبارى است ، مانند سقوط سنگ از بلندى ، و هنگامى كه در مورد انسان به كار رود به معنى پائين رانده شدن به عنوان مجازات است .\r\nبا توجه به اينكه آدم براى زندگى در روى زمين آفريده شده بود و بهشت نيز منطقه سرسبز و پر نعمتى از همين جهان بود ، هبوط و نزول آدم در اينجا به معنى نزول مقامى است نه مكانى ، يعنى خداوند مقام او را به خاطر ترك اولى تنزل داد و از آن همه نعمتهاى بهشتى محروم ساخت و گرفتار رنجهاى اين جهان كرد .\r\nقابل توجه اينكه مخاطب در اينجا به صورت تثنيه ذكر شد ( اهبطا ) يعنى شما هر دو هبوط كنيد ، ممكن است منظور آدم و حوا بوده باشد ، و اگر در بعضى ديگر از آيات قرآن « اهبطوا » به صورت جمع ذكر شده به خاطر آنست كه شيطان هم در اين خطاب شركت داشته چون او هم از بهشت بيرون رانده شد .\r\nاين احتمال نيز وجود دارد كه مخاطب ، آدم و شيطان باشد ، زيرا در جمله بعد از آن مىگويد « * ( بَعْضُكُمْ لِبَعْضٍ عَدُوٌّ ) * : « بعضى از شما دشمن بعضى ديگر خواهيد بود » .\r\nبعضى از مفسران نيز گفته‌اند منظور از جمله « * ( بَعْضُكُمْ لِبَعْضٍ عَدُوٌّ ) * » كه خطاب به صورت جمع است اين است كه ميان آدم و حوا از يك سو و شيطان از سوى ديگر عداوت برقرار شد ، يا ميان آدم و فرزندانش از يك سو و شيطان و ذريه اش\r\n","description":"","footnote":"","page_name":" 332 ","page_number":332},
  {"content":"\r\nاز سوى ديگر دشمنى برقرار شد .\r\nولى به هر حال مخاطب در جمله « * ( فَإِمَّا يَأْتِيَنَّكُمْ مِنِّي هُدىً ) * » ( هر گاه هدايت من به سراغ شما بيايد ) حتما فرزندان آدم و حوا هستند ، زيرا هدايت الهى مخصوص آنها است ، اما شيطان و ذريه اش كه حساب خود را از برنامه هدايت الهى جدا كرده‌اند در اين خطاب مطرح نيستند .\r\n","description":"","footnote":"","page_name":" 333 ","page_number":333},
  {"content":"\r\n\r\n[ سوره طه ‹ 20 › : آيات 128 تا 130 
  ]\r\nأَ فَلَمْ يَهْدِ لَهُمْ كَمْ أَهْلَكْنا قَبْلَهُمْ مِنَ الْقُرُونِ يَمْشُونَ فِي مَساكِنِهِمْ إِنَّ فِي ذلِكَ لآياتٍ لأُولِي النُّهى ‹ 128 › وَلَوْ لا كَلِمَةٌ سَبَقَتْ مِنْ رَبِّكَ لَكانَ لِزاماً وَأَجَلٌ مُسَمًّى ‹ 129 › فَاصْبِرْ عَلى ما يَقُولُونَ وَسَبِّحْ بِحَمْدِ رَبِّكَ قَبْلَ طُلُوعِ الشَّمْسِ وَقَبْلَ غُرُوبِها وَمِنْ آناءِ اللَّيْلِ فَسَبِّحْ وَأَطْرافَ النَّهارِ لَعَلَّكَ تَرْضى ‹ 130 ›\r\n\r\nترجمه :\r\n128 - آيا براى هدايت آنها كافى نيست كه بسيارى از پيشينيان را ( كه طغيان و فساد كردند ) هلاك كرديم و اينها در مساكن ( ويران شده ) آنان رفت و آمد دارند در اينها دلائل روشنى است براى صاحبان عقل .\r\n129 - و اگر سنت و تقدير پروردگارت و ملاحظه زمان مقرر نبود عذاب الهى به زودى دامان آنها را مىگرفت .\r\n130 - بنا بر اين در برابر آنچه آنها مىگويند صبر كن و قبل از طلوع آفتاب و پيش از غروب آن و همچنين در اثناء شب و اطراف روز تسبيح و حمد پروردگارت را بجا آور تا خشنود شوى .\r\n\r\nتفسير : از تاريخ گذشتگان عبرت بگيريد\r\nاز آنجا كه در آيات گذشته بحثهاى فراوانى از مجرمان به ميان آمد در\r\n","description":"","footnote":"","page_name":" 334 ","page_number":334},
  {"content":"\r\nنخستين آيات مورد بحث به يكى از بهترين و مؤثرترين طرق بيدارى كه مطالعه تاريخ پيشينيان است اشاره كرده چنين مىگويد : « آيا براى هدايت آنها همين كافى نيست كه بسيارى از اقوام گذشته را كه در قرون پيشين زندگى مىكردند هلاك كرديم » ( * ( أَ فَلَمْ يَهْدِ لَهُمْ كَمْ أَهْلَكْنا قَبْلَهُمْ مِنَ الْقُرُونِ ) * ) ( 1 ) .\r\nهمان كسانى كه گرفتار مجازات دردناك الهى شدند و « اينها در مساكن ويران شده آنان رفت و آمد دارند » ( * ( يَمْشُونَ فِي مَساكِنِهِمْ ) * ) .\r\nاينها در مسير رفت و آمد خود ، به خانه‌هاى قوم عاد ( در سفرهاى يمن ) و مساكن ويران شده قوم ثمود ( در سفر شام ) و منازل زير و رو گشته قوم لوط ( در سفر فلسطين ) مىگذرند ، آثار آنها را مىبينند ، ولى درس عبرت نمىگيرند ويرانيهايى كه با زبان بىزبانى ، ماجراهاى دردناك پيشين را بازگو مىكند و به مردم امروز و آينده هشدار مىدهد ، فرياد مىكشد و سرانجام ظلم و كفر و فساد را بيان مىدارد .\r\nآرى « در اينها دلائل روشن و آيات فراوانى است براى صاحبان عقل و انديشه بيدار » ( * ( إِنَّ فِي ذلِكَ لآياتٍ لأُولِي النُّهى ) * ) ( 2 ) .\r\nموضوع عبرت گرفتن از تاريخ پيشينيان از مسائلى است كه قرآن و احاديث اسلامى زياد روى آن تكيه كرده است و حقا معلم بيداركننده اى است چه بسيارند افرادى كه از هيچ موعظه اى پند نمىگيرند ، اما ديدن صحنه هايى از آثار عبرتانگيز گذشتگان آنها را تكان مىدهد و بسيار مىشود كه مسير زندگى آنها را دگرگون ميسازد .\r\n\r\n","description":"","footnote":"\r\n( 1 ) همانگونه كه سابقا نيز گفته‌ايم « قرون » جمع « قرن » به معنى مردمى است كه در يك عصر زندگى مىكنند و گاهى به خود آن زمان نيز قرن گفته مىشود ( از ماده مقارنه ) .\r\n( 2 ) « نهى » از ماده « نهى » در اينجا به معنى « عقل » است چرا كه عقل انسان را از زشتيها و بديها نهى مىكند .\r\n","page_name":" 335 ","page_number":335},
  {"content":"\r\nدر حديثى از پيامبر گرامى اسلام ص مىخوانيم :\r\nاغفل الناس من لم يتعظ بتغير الدنيا من حال الى حال :\r\n« غافلترين مردم كسى است كه از دگرگون شدن دنيا اندرز نگيرد » ( 1 ) و از ورقگردانى ليل و نهار انديشه نكند .\r\nآيه بعد در حقيقت پاسخ به سؤالى است كه در اينجا مطرح مىشود و آن اينكه چرا خداوند همان برنامه اى را كه براى مجرمان پيشين ترتيب داد براى اين گروه ترتيب نمىدهد ، قرآن مىگويد : « اگر سنت و تقدير پروردگارت و زمان مقرر نبود ، به زودى عذاب الهى دامان آنها را مىگرفت » ( * ( وَلَوْ لا كَلِمَةٌ سَبَقَتْ مِنْ رَبِّكَ لَكانَ لِزاماً وَأَجَلٌ مُسَمًّى ) * ) .\r\nاين سنت الهى كه در قرآن در موارد متعدد به عنوان « كلمه » از آن ياد شده ، اشاره اى به فرمان آفرينش دائر به آزادى انسانها است ، زيرا اگر هر مجرمى بلافاصله و بدون هيچگونه مهلت مجازات شود ، ايمان و عمل صالح ، تقريبا جنبه اضطرارى و اجبارى پيدا مىكند ، و بيشتر به خاطر ترس و وحشت از مجازات فورى خواهد بود ، بنا بر اين وسيله تكامل كه هدف اصلى است نخواهد شد .\r\nبعلاوه اگر حكم شود كه همه مجرمان فورا مجازات شوند ، كسى در روى زمين زنده نخواهد ماند ( وَلَوْ يُؤاخِذُ اللَّه النَّاسَ بِظُلْمِهِمْ ما تَرَكَ عَلَيْها مِنْ دَابَّةٍ ) .\r\n( نحل - 61 ) .\r\nبنا بر اين بايد مهلتى باشد تا گنهكاران به خود آيند و راه اصلاح در پيش گيرند ، و هم فرصتى براى خودسازى ، به همه پويندگان راه حق داده شود .\r\nتعبير به « * ( أَجَلٌ مُسَمًّى ) * » به طورى كه از مجموعه آيات قرآن استفاده\r\n\r\n","description":"","footnote":"\r\n( 1 ) سفينة البحار ( ماده عبر ) جلد 2 صفحه 146 ،\r\n","page_name":" 336 ","page_number":336},
  {"content":"\r\nمىشود اشاره به زمان حتمى پايان زندگى انسان است ( 1 ) .\r\nبه هر حال ستمكاران بىايمان و مجرمان جسور نبايد از تاخير عذاب الهى مغرور شوند ، و اين واقعيت را ناديده بگيرند كه اين لطف خدا ، اين سنت الهى ، اين قانون تكامل است كه ميدان را براى آنها گشوده .\r\nسپس روى سخن را به پيامبر ص كرده ، مىگويد : « اكنون كه بنا نيست اين بدكاران فورا مجازات شوند تو در برابر آنچه آنها مىگويند صابر و شكيبا باش » ( * ( فَاصْبِرْ عَلى ما يَقُولُونَ ) * ) .\r\nو براى تقويت روحيه پيامبر ص و تسلى خاطر او دستور راز و نياز با خدا و نماز و تسبيح را مىدهد و مىگويد : « قبل از طلوع آفتاب و پيش از غروب آن ، همچنين در اثناء شب و اطراف روز تسبيح و حمد پروردگارت را بجا آور تا راضى و خشنود شوى » و قلب تو در برابر سخنان دردآور آنها ناراحت نشود ( * ( وَسَبِّحْ بِحَمْدِ رَبِّكَ قَبْلَ طُلُوعِ الشَّمْسِ وَقَبْلَ غُرُوبِها وَمِنْ آناءِ اللَّيْلِ فَسَبِّحْ وَأَطْرافَ النَّهارِ لَعَلَّكَ تَرْضى ) * ) .\r\nبدون شك اين حمد و تسبيح مبارزه اى است با شرك و بتپرستى در عين صبر و شكيبايى در برابر بدگوئيها و سخنان ناهنجار مشركان .\r\nولى در اينكه منظور حمد و تسبيح مطلق است و يا اشاره به خصوص نمازهاى پنجگانه روزانه ، در ميان مفسران گفتگو است ، جمعى معتقدند كه بايد ظاهر عبارت را به همان معنى وسيعش رها كرد و از آن تسبيح و حمد مطلق استفاده نمود ، در حالى كه گروهى ديگر آن را اشاره به نمازهاى پنجگانه مىدانند ، به اين\r\n\r\n","description":"","footnote":"\r\n( 1 ) براى توضيح بيشتر به بحث مشروحى كه در جلد پنجم ذيل آيه 1 و 2 سوره انعام ( صفحه 148 ) آورده‌ايم مراجعه فرمائيد ، ضمنا از نظر تركيب نحوى ، « * ( أَجَلٌ مُسَمًّى ) * » عطف بر « كلمة » مىباشد ،\r\n","page_name":" 337 ","page_number":337},
  {"content":"\r\nترتيب كه :\r\n« * ( قَبْلَ طُلُوعِ الشَّمْسِ ) * » اشاره به نماز صبح .\r\nو « * ( قَبْلَ غُرُوبِها ) * » اشاره به نماز عصر ( يا اشاره به نماز ظهر و عصر است كه وقت آنها تا غروب ادامه دارد ) .\r\n« * ( مِنْ آناءِ اللَّيْلِ ) * » اشاره به نماز مغرب و عشاء و همچنين نماز شب است .\r\nاما تعبير به « * ( أَطْرافَ النَّهارِ ) * » يا اشاره به نماز ظهر است ، زيرا « اطراف » جمع « طرف » به معنى جانب است و اگر روز را دو نيم كنيم نماز ظهر در يك طرف نيمه دوم قرار گرفته است .\r\nاز بعضى از روايات نيز استفاده مىشود كه « * ( أَطْرافَ النَّهارِ ) * » اشاره به نمازهاى مستحبى است كه انسان در اوقات مختلف روز مىتواند انجام دهد ، زيرا « * ( أَطْرافَ النَّهارِ ) * » در اينجا در مقابل « * ( آناءِ اللَّيْلِ ) * » قرار گرفته و تمام ساعات روز را در بر مىگيرد . ( مخصوصا با توجه به اين كه اطراف به صورت جمع آمده در حالى كه روز دو طرف بيشتر ندارد روشن مىشود كه اطراف معنى وسيعى دارد كه ساعات مختلف روز را شامل مىشود ) .\r\nاحتمال سومى نيز در تفسير آيه وجود دارد كه اشاره به اذكار خاصى باشد كه در روايات اسلامى در اين ساعات مخصوص وارد شده است ، مثلا در حديثى از امام صادق ع در تفسير آيه فوق مىخوانيم كه امام ع فرمود : « بر هر مسلمانى لازم است قبل از طلوع آفتاب و قبل از غروب آن ده بار اين ذكر را بگويد\r\n« لا إله الا اللَّه وحده لا شريك له ، له الملك و له الحمد يحيى و يميت و هو حى لا يموت بيده الخير و هو على كل شىء قدير » .\r\nولى به هر حال اين تفسيرها منافاتى با هم ندارد ، و ممكن است آيه هم اشاره به تسبيحات ، و هم اشاره به نمازهاى واجب و مستحبّ در روز و شب باشد ، و به اين ترتيب تضادى در ميان رواياتى كه در اين زمينه رسيده نخواهد بود ، زيرا در بعضى\r\n","description":"","footnote":"","page_name":" 338 ","page_number":338},
  {"content":"\r\nاز روايات به اذكار مخصوص و در بعضى به نماز تفسير شده است .\r\nذكر اين نكته نيز لازم است كه جمله « * ( لَعَلَّكَ تَرْضى ) * » در واقع نتيجه حمد و تسبيح پروردگار و شكيبايى در مقابل گفته آنها است ، چرا كه اين حمد و تسبيح و نمازهاى شب و روز پيوند انسان را با خدا آن چنان محكم مىكند كه به هيچ چيز جز او نمىانديشد ، از حوادث سخت نمىهراسد ، و با داشتن چنين تكيه گاه محكمى از دشمنان واهمه نمىكند ، و به اين ترتيب آرامش و اطمينان روح و جان او را پر مىكند .\r\nو تعبير به « لعل » ( شايد ) ممكن است اشاره به همان مطلبى باشد كه در گذشته نيز در تفسير اين كلمه گفته‌ايم ، و آن اين كه « لعل » معمولا اشاره به شرائطى است كه براى گرفتن نتيجه لازم مىباشد ، فى المثل نماز و ذكر خدا به شرطى مايه چنين آرامشى است كه با حضور قلب و آداب كامل انجام گيرد .\r\nضمنا گرچه مخاطب در اين آيه پيامبر اسلام ص است ولى قرائن نشان مىدهد كه اين حكم جنبه عمومى دارد .\r\n","description":"","footnote":"","page_name":" 339 ","page_number":339},
  {"content":"\r\n\r\n[ سوره طه ‹ 20 › : آيات 131 تا 135 
  ]\r\nوَ لا تَمُدَّنَّ عَيْنَيْكَ إِلى ما مَتَّعْنا بِه أَزْواجاً مِنْهُمْ زَهْرَةَ الْحَياةِ الدُّنْيا لِنَفْتِنَهُمْ فِيه وَرِزْقُ رَبِّكَ خَيْرٌ وَأَبْقى ‹ 131 › وَأْمُرْ أَهْلَكَ بِالصَّلاةِ وَاصْطَبِرْ عَلَيْها لا نَسْئَلُكَ رِزْقاً نَحْنُ نَرْزُقُكَ وَالْعاقِبَةُ لِلتَّقْوى ‹ 132 › وَقالُوا لَوْ لا يَأْتِينا بِآيَةٍ مِنْ رَبِّه أَ وَلَمْ تَأْتِهِمْ بَيِّنَةُ ما فِي الصُّحُفِ الأُولى ‹ 133 › وَلَوْ أَنَّا أَهْلَكْناهُمْ بِعَذابٍ مِنْ قَبْلِه لَقالُوا رَبَّنا لَوْ لا أَرْسَلْتَ إِلَيْنا رَسُولًا فَنَتَّبِعَ آياتِكَ مِنْ قَبْلِ أَنْ نَذِلَّ وَنَخْزى ‹ 134 › قُلْ كُلٌّ مُتَرَبِّصٌ فَتَرَبَّصُوا فَسَتَعْلَمُونَ مَنْ أَصْحابُ الصِّراطِ السَّوِيِّ وَمَنِ اهْتَدى ‹ 135 ›\r\n\r\nترجمه :\r\n131 - و هرگز چشم خود را به نعمتهاى مادى كه به گروه هايى از آنها داده‌ايم ميفكن كه اينها شكوفه‌هاى زندگى دنياست و براى آنست كه آنان را با آن بيازمائيم و روزى پروردگارت بهتر و پايدارتر است .\r\n","description":"","footnote":"","page_name":" 340 ","page_number":340},
  {"content":"\r\n132 - و خانواده خود را به نماز دستور ده و بر انجام آن شكيبا باش ما از تو روزى نمىخواهيم بلكه ما به تو روزى مىدهيم و عاقبت نيك براى تقوا است .\r\n133 - و آنها گفتند چرا ( پيامبر ) معجزه و نشانه اى از سوى پروردگارش براى ما نمىآورد بگو آيا خبرهاى روشن اقوام پيشين كه در كتب آسمانى نخستين بوده است براى آنها نيامد .\r\n134 - و اگر ما آنها را قبل از آن ( قبل از نزول قرآن ) با عذابى هلاك مىكرديم ( در قيامت ) مىگفتند پروردگارا چرا براى ما پيامبرى نفرستادى تا از آيات تو پيروى كنيم پيش از آنكه ذليل و رسوا شويم .\r\n135 - بگو همه ( ما و شما ) در انتظاريم ( ما در انتظار وعده پيروزى بر شما هستيم و شما در انتظار شكست ما ) حال چنين است انتظار بكشيد اما به زودى مىدانيد چه كسى از اصحاب صراط مستقيم است و چه كسى هدايت يافته است .\r\n\r\nتفسير :\r\nدر اين آيات دستوراتى به پيامبر داده شده كه در حقيقت منظور از آن عموم مسلمانان است ، و تكميلى است براى بحثى كه در زمينه « شكيبايى » در آيات گذشته خوانديم .\r\n« نخست مىگويد هرگز چشم خود را به نعمتهاى مادى كه به گروه هايى از آنها ( كفار و مخالفان ) داده‌ايم ميفكن » ( * ( وَلا تَمُدَّنَّ عَيْنَيْكَ إِلى ما مَتَّعْنا بِه أَزْواجاً مِنْهُمْ ) * ) .\r\nآرى « اين نعمتهاى ناپايدار كه شكوفه‌هاى زندگى دنيا است » ( * ( زَهْرَةَ الْحَياةِ الدُّنْيا ) * ) .\r\nشكوفه هايى كه زود مىشكفد و پژمرده مىشود و پرپر مىگردد و بر روى زمين مىريزد ، و چند صباحى بيشتر پايدار نمىماند .\r\nدر عين حال « اينها همه براى آن است كه ما آنان را با آن بيازمائيم » ( * ( لِنَفْتِنَهُمْ فِيه ) * ) .\r\n","description":"","footnote":"","page_name":" 341 ","page_number":341},
  {"content":"\r\nو به هر حال « آنچه پروردگارت به تو روزى داده بهتر و پايدارتر است » ( * ( وَرِزْقُ رَبِّكَ خَيْرٌ وَأَبْقى ) * ) .\r\nخداوند انواع مواهب و نعمتها را به تو بخشيده است ، ايمان و اسلام ، قرآن و آيات الهى ، روزيهاى حلال و پاكيزه و سرانجام نعمتهاى جاودان آخرت اين روزيها پايدارند و جاودانى .\r\nدر آيه بعد براى تلطيف روح پيامبر ص و تقويت قلب او مىفرمايد :\r\n« خانواده خود را به نماز دستور ده و خود نيز بر انجام آن شكيبا و پر استقامت باش » ( * ( وَأْمُرْ أَهْلَكَ بِالصَّلاةِ وَاصْطَبِرْ عَلَيْها ) * ) .\r\nچرا كه اين نماز براى تو و خاندانت مايه پاكى و صفاى قلب و تقويت روح و دوام ياد خدا است .\r\nبدون شك ظاهر « اهل » در اينجا خاندان پيامبر ص بطور كلى است ، ولى از آنجا كه اين سوره در مكه نازل شده در آن زمان مصداق اهل ، خديجه و على ع بوده‌اند ، و ممكن است بعضى ديگر از نزديكان پيامبر ص را نيز شامل شود ، ولى با گذشت زمان دامنه خاندان پيامبر گسترده شد .\r\nسپس اضافه مىكند اگر دستور نماز به تو و خاندانت داده شده است منافع و بركاتش تنها متوجه خود شما است « ما از تو روزى نمىخواهيم بلكه به تو روزى مىدهيم » ( * ( لا نَسْئَلُكَ رِزْقاً نَحْنُ نَرْزُقُكَ ) * ) .\r\nاين نماز چيزى بر عظمت پروردگار نمىافزايد ، بلكه سرمايه بزرگى براى تكامل شما انسانها و كلاس عالى تربيت است .\r\nيا به تعبير ديگر خداوند همچون پادشاهان و اميران نيست كه از ملت خود باج مىگرفتند و زندگى خود و اطرافيان را اداره مىكردند ، خداوند از همگان بىنياز است و همگان به او نيازمند .\r\n","description":"","footnote":"","page_name":" 342 ","page_number":342},
  {"content":"\r\nدر حقيقت اين تعبير شبيه همان چيزى است كه در سوره ذاريات آيه 56 - 58 وارد شده است « وَما خَلَقْتُ الْجِنَّ وَالإِنْسَ إِلَّا لِيَعْبُدُونِ ما أُرِيدُ مِنْهُمْ مِنْ رِزْقٍ وَما أُرِيدُ أَنْ يُطْعِمُونِ إِنَّ اللَّه هُوَ الرَّزَّاقُ ذُو الْقُوَّةِ الْمَتِينُ » : من جن و انس را نيافريدم مگر بخاطر اينكه عبادتم كنند ، من از آنها روزى نمىطلبم ، و نمىخواهم طعامم دهند ، خداوند روزى دهنده همگان است و صاحب قدرت مستحكم » .\r\nو به اين ترتيب نتيجه عبادات مستقيما به خود عبادت كنندگان باز مىگردد .\r\nو در پايان آيه اضافه مىكند « عاقبت و سرانجام نيك از آن تقوا است » ( * ( وَالْعاقِبَةُ لِلتَّقْوى ) * ) .\r\nآنچه باقى مىماند و سرانجامش مفيد و سازنده و حياتبخش است همان تقوا و پرهيزكارى است ، پرهيزكاران سرانجام پيروزند و بىتقوايان محكوم به شكست .\r\nاين احتمال در تفسير جمله اخير نيز وجود دارد كه هدف آن تاكيد در زمينه روح تقوا و اخلاص در عبادات است ، چرا كه اساس عبادت همين است ، در آيه 37 سوره حج ، مىخوانيم : « لَنْ يَنالَ اللَّه لُحُومُها وَلا دِماؤُها وَلكِنْ يَنالُه التَّقْوى مِنْكُمْ » : « گوشتهاى حيوانات قربانى و خونهاى آنها به خدا نمىرسد ، ولى تقواى شما به او مىرسد » آنچه به مقام قرب او از اعمال شما و اصل مىگردد پوسته و ظاهر آن نيست ، بلكه مغز و باطن و اخلاصى كه در آن است به مقام قربش راه مىيابد .\r\nآيه بعد به يكى از بهانه جوئيهاى كفار اشاره كرده مىگويد : « آنها گفتند چرا پيامبر معجزه اى از سوى پروردگارش - آن چنان كه ما مىخواهيم - نمىآورد » ( * ( وَقالُوا لَوْ لا يَأْتِينا بِآيَةٍ مِنْ رَبِّه ) * ) .\r\nبلافاصله به آنها پاسخ مىگويد : « آيا خبرهاى روشن اقوام پيشين كه\r\n","description":"","footnote":"","page_name":" 343 ","page_number":343},
  {"content":"\r\nدر كتب آسمانى گذشته بوده است براى آنها نيامده « ؟ ( كه پى در پى براى آوردن معجزات بهانه جويى مىكردند و پس از مشاهده معجزات به كفر و انكار ادامه مىدادند و عذاب شديد الهى دامنشان را مىگرفت ، آيا نميدانند اگر اينها نيز همين راه را بروند همان سرنوشت در انتظارشان است ) ( * ( أَ وَلَمْ تَأْتِهِمْ بَيِّنَةُ ما فِي الصُّحُفِ الأُولى ) * ) .\r\nاين احتمال نيز در تفسير آيه وجود دارد كه منظور از « بينه » خود قرآن است كه بيانگر حقايق كتب آسمانى گذشته در سطحى عاليتر است ، آيه فوق مىگويد : اينها چرا معجزه مىطلبند و بهانه جويى مىكنند مگر همين قرآن با اين امتيازات بزرگ كه حاوى حقايق كتب آسمانى پيشين است براى آنها كافى نيست .\r\nتفسير ديگرى نيز براى اين آيه گفته شده و آن اينكه پيامبر اسلام با اينكه درس نخوانده بود آن چنان كتاب روشن و آشكارى آورده كه با آنچه در متون كتب آسمانى بوده هماهنگ است ، و اين خود نشانه بر اعجاز آن مىباشد ، بعلاوه صفات پيامبر و كتابش با نشانه هايى كه در كتب آسمانى پيشين آمده است كاملا تطبيق مىكند ، و اين دليل حقانيت او است ( 1 ) .\r\nبه هر حال اين بهانه جويان مردمى حقطلب نيستند بلكه دائما در فكر بهانه گيرى تازه اى مىباشند حتى « اگر ما آنها را قبل از نزول اين قرآن و آمدن پيامبر اسلام مجازات و هلاك مىكرديم در قيامت مىگفتند پروردگارا چرا پيامبرى براى ما نفرستادى ، تا از آيات تو پيروى كنيم پيش از آنكه ذليل و رسوا شويم » ؟ !\r\n\r\n","description":"","footnote":"\r\n( 1 ) تفسير اول در مجمع البيان ، و تفسير دوم در فى ظلال ، و تفسير سوم را فخر رازى در تفسير كبير خود آورده است ، اين تفسيرها هر چند متفاوت است اما تضادى با هم ندارد ، مخصوصا تفسير دوم و سوم .\r\n","page_name":" 344 ","page_number":344},
  {"content":"\r\n( * ( وَلَوْ أَنَّا أَهْلَكْناهُمْ بِعَذابٍ مِنْ قَبْلِه لَقالُوا رَبَّنا لَوْ لا أَرْسَلْتَ إِلَيْنا رَسُولًا فَنَتَّبِعَ آياتِكَ مِنْ قَبْلِ أَنْ نَذِلَّ وَنَخْزى ) * ) .\r\nولى اكنون كه اين پيامبر بزرگ با اين كتاب با عظمت به سراغ آنها آمده هر روز سخنى مىگويند و براى فرار از حق بهانه اى مىتراشند .\r\nبه آنها اخطار كن « و بگو همه ما و شما در انتظاريم » ( * ( قُلْ كُلٌّ مُتَرَبِّصٌ ) * ) .\r\nما انتظار وعده‌هاى الهى را در مورد شما داريم ، شما هم در انتظار اين هستيد كه مشكلات و مصائب دامان ما را بگيرد .\r\n« اكنون كه چنين است در انتظار باشيد » ( * ( فَتَرَبَّصُوا ) * ) .\r\n« اما به زودى خواهيد دانست چه كسانى اهل راه مستقيم و آئين حقند و چه كسانى به منزلگاه حق ، و نعمت جاودان الهى هدايت يافتند » ( * ( فَسَتَعْلَمُونَ مَنْ أَصْحابُ الصِّراطِ السَّوِيِّ وَمَنِ اهْتَدى ) * ) .\r\nو با اين جمله قاطع و پرمعنى گفتگوى خود را با اين منكران لجوج و بهانه جو در اينجا پايان مىدهد .\r\nخلاصه از آنجا كه اين سوره در « مكه » نازل شده ، و در آن زمان پيامبر ص و مسلمانان تحت فشار شديدى از ناحيه دشمنان قرار داشتند خداوند در پايان اين سوره به آنها دلدارى مىدهد : گاه مىگويد : اموال و ثروتهاى آنها كه سرمايه زودگذر اين دنيا است و براى آزمايش و امتحان است چشم شما را به خود متوجه نكند .\r\nو گاه دستور به نماز و استقامت مىدهد تا نيروى معنوى آنان را در برابر انبوه دشمنان تقويت كنند .\r\nو سرانجام به مسلمانان بشارت مىدهد كه اين گروه اگر ايمان نياورند\r\n","description":"","footnote":"","page_name":" 345 ","page_number":345},
  {"content":"\r\nسرنوشت شوم و تاريكى دارند كه بايد در انتظار آن باشند .\r\nپروردگارا ! ما را از هدايتيافتگان و اصحاب صراط مستقيم قرار ده .\r\nخداوندا ! به ما آن قدرت و شهامت عطا فرما كه نه از انبوه دشمنان بترسيم ، و نه از حوادث سخت و مشكلات در هراس بيفتيم .\r\nروح لجاجت و بهانه جويى را از ما برگير و توفيق پذيرش حق را به ما مرحمت كن .\r\nپايان سوره طه پنجشنبه 20 جمادى الثانية ( روز ميلاد مسعود بانوى اسلام فاطمه زهرا ( ع ) سال 1402 هجرى قمرى\r\n","description":"","footnote":"","page_name":" 346 ","page_number":346},
  {"content":"\r\n\r\n‹ 21 › سوره انبياء اين سوره در « مكه » نازل شده ، و داراى 112 آيه است\r\n( آغاز جزء هفدهم قرآن مجيد )\r\n","description":"","footnote":"","page_name":" 347 ","page_number":347},
  {"content":"\r\n\r\nفضيلت سوره انبياء\r\nاز پيامبر گرامى اسلام ص در فضيلت تلاوت اين سوره چنين نقل شده :\r\nمن قرء سورة الانبياء حاسبه اللَّه حسابا يسيرا ، و صافحه و سلم عليه كل نبى ذكر اسمه فى القرآن :\r\n« هر كس سوره انبياء را بخواند خداوند حساب او را آسان مىكند ( و در محاسبه اعمالش روز قيامت سختگيرى نخواهد كرد ) و هر پيامبرى كه نام او در قرآن ذكر شده با او مصافحه كرده و سلام مىفرستد » ( 1 ) .\r\nو از امام صادق ع مىخوانيم :\r\nمن قرء سورة الانبياء حبا لها كان كمن رافق النبيين اجمعين فى جنات النعيم ، و كان مهيبا فى اعين الناس حياة الدنيا :\r\n« هر كس سوره انبياء را از روى عشق و علاقه بخواند ، با همه پيامبران در باغهاى پر نعمت بهشت ، رفيق و همنشين مىگردد ، و در زندگى دنيا نيز در چشم مردم پر ابهت خواهد بود ) ( 2 ) .\r\nجمله « حبا لها » ( از روى عشق و علاقه به اين سوره ) در واقع كليدى است براى فهم معنى رواياتى كه در زمينه فضيلت سوره‌هاى قرآن به ما رسيده ، يعنى هدف تنها تلاوت و خواندن الفاظ نيست ، بلكه عشق به محتوى است و مسلما عشق به محتوى بدون عمل معنى ندارد و اگر كسى چنين ادعايى كند كه من عاشق فلان سوره‌ام ، اما عملش بر ضد مفاهيم آن باشد دروغ مىگويد .\r\nبارها گفته‌ايم قرآن كتاب عقيده و عمل است و خواندن مقدمه اى است براى انديشيدن ، و انديشيدن مقدمه اى است براى ايمان و عمل ! .\r\n\r\n","description":"","footnote":"\r\n( 1 ) تفسير نور الثقلين صفحه 412 .\r\n( 2 ) تفسير نور الثقلين صفحه 412 .\r\n","page_name":" 348 ","page_number":348},
  {"content":"\r\n\r\nمحتواى سوره\r\n1 - اين سوره چنان كه از نامش پيدا است ، سوره پيامبران است ، چرا كه نام شانزده پيامبر ، بعضى ، با ذكر فرازهايى از حالاتشان و بعضى تنها به صورت اشاره در اين سوره آمده است ( موسى - هارون - ابراهيم - لوط - اسحاق - يعقوب - نوح - داود - سليمان - ايوب - اسماعيل - ادريس - ذا الكفل - ذا النون ( يونس ) - زكريا و يحيى ع ) .\r\nبنا بر اين تكيه بحثهاى مهم اين سوره بر روى برنامه‌هاى انبياء است .\r\nعلاوه بر اينها پيامبران ديگرى هستند كه نامشان صريحا در اين سوره برده نشده ولى پيرامون آنها سخنى آمده است ( مانند پيامبر اسلام ص و حضرت مسيح ) .\r\n2 - از اين گذشته ويژگى سوره‌هاى « مكى » كه از عقائد دينى ، مخصوصا از مبدء و معاد سخن مىگويد ، كاملا در اين سوره منعكس است .\r\n3 - در اين سوره از وحدت خالق و اينكه جز او معبود و آفريدگارى نيست و نيز از آفرينش جهان بر اساس هدف و برنامه ، و وحدت قوانين حاكم بر اين عالم و همچنين وحدت سرچشمه حيات و هستى ، و نيز وحدت موجودات در برنامه فنا و مرگ ، بحث به ميان آمده است .\r\n4 - بخش ديگرى از اين سوره ، از پيروزى حق بر باطل ، توحيد بر شرك و لشكريان عدل و داد بر جنود ابليس ، سخن گفته شده است .\r\n5 - جالب اينكه اين سوره با هشدارهاى شديد نسبت به مردم غافل و بى خبر از حساب و كتاب آغاز شده ، و پايان آن نيز با هشدارهاى ديگرى در اين زمينه تكميل مىگردد .\r\n","description":"","footnote":"","page_name":" 349 ","page_number":349},
  {"content":"\r\nپيامبرانى كه نامشان در اين سوره آمده بعضا بيان زندگى و برنامه‌هاى مشروحشان در سوره‌هاى ديگر ذكر شده است ولى در اين سوره بيشتر روى اين بخش از حالات انبياء تكيه شده كه آنها هنگامى كه در تنگناهاى سخت گرفتار مىشدند چگونه دست توسل به دامان لطف حق مىزدند و چگونه خداوند اين بنبستها را بر آنها مىگشود و از طوفان و گرداب نجاتشان مىبخشيد .\r\n« ابراهيم » به هنگامى كه در آتش نمرود گرفتار شد .\r\n« يونس » هنگامى كه در شكم ماهى فرو رفت .\r\n« زكريا » هنگامى كه آفتاب عمر خود را نزديك به غروب ديد ولى جانشينى نداشت كه برنامه هايش را تكميل كند .\r\nو همچنين ساير پيامبران به هنگام گرفتارى در طوفانهاى سخت .\r\n","description":"","footnote":"","page_name":" 350 ","page_number":350},
  {"content":"\r\n\r\n[ سوره الأنبياء ‹ 21 › : آيات 1 تا 5 
  ]\r\nبِسْمِ اللَّه الرَّحْمنِ الرَّحِيمِ\r\nاقْتَرَبَ لِلنَّاسِ حِسابُهُمْ وَهُمْ فِي غَفْلَةٍ مُعْرِضُونَ ‹ 1 › ما يَأْتِيهِمْ مِنْ ذِكْرٍ مِنْ رَبِّهِمْ مُحْدَثٍ إِلَّا اسْتَمَعُوه وَهُمْ يَلْعَبُونَ ‹ 2 › لاهِيَةً قُلُوبُهُمْ وَأَسَرُّوا النَّجْوَى الَّذِينَ ظَلَمُوا هَلْ هذا إِلَّا بَشَرٌ مِثْلُكُمْ أَ فَتَأْتُونَ السِّحْرَ وَأَنْتُمْ تُبْصِرُونَ ‹ 3 › قالَ رَبِّي يَعْلَمُ الْقَوْلَ فِي السَّماءِ وَالأَرْضِ وَهُوَ السَّمِيعُ الْعَلِيمُ ‹ 4 ›\r\nبَلْ قالُوا أَضْغاثُ أَحْلامٍ بَلِ افْتَراه بَلْ هُوَ شاعِرٌ فَلْيَأْتِنا بِآيَةٍ كَما أُرْسِلَ الأَوَّلُونَ ‹ 5 ›\r\n\r\nترجمه :\r\nبنام خداوند بخشنده بخشايشگر 1 - حساب مردم به آنها نزديك شده اما آنها در غفلتند و روىگردانند ! 2 - هر يادآورى تازه اى از طرف پروردگارشان براى آنها بيايد با لعب و شوخى به آن گوش فرا مىدهند .\r\n3 - در حالى كه قلوبشان در لهو و بىخبرى فرو رفته است ، و اين ستمگران پنهانى نجوى مىكنند ( و مىگويند ) آيا جز اينست كه اين يك بشرى همچون شماست ؟ آيا شما به سراغ سحر مىرويد با اينكه مىبينيد ؟ !\r\n","description":"","footnote":"","page_name":" 351 ","page_number":351},
  {"content":"\r\n4 - ( اما پيامبر ) گفت پروردگار من همه سخنان را چه در آسمان باشد و چه در زمين مىداند و او شنوا و داناست .\r\n5 - آنها گفتند ( آنچه را محمد آورده وحى نيست ) بلكه خوابهاى آشفته است ، اصلا او به دروغ آن را به خدا بسته ، نه او يك شاعر است ! ( اگر راست مىگويد ) بايد معجزه اى براى ما بياورد ، همانگونه كه پيامبران پيشين با معجزات فرستاده شدند .\r\n\r\nتفسير : بهانه‌هاى رنگارنگ\r\nاين سوره - همانگونه كه اشاره كرديم - با يك هشدار نيرومند به عموم مردم آغاز مىشود ، هشدارى تكاندهنده و بيداركننده ، مىگويد : « حساب مردم به آنها نزديك شده ، در حالى كه در غفلتند و روىگردانند » ( * ( اقْتَرَبَ لِلنَّاسِ حِسابُهُمْ وَهُمْ فِي غَفْلَةٍ مُعْرِضُونَ ) * ) .\r\nعمل آنها نشان مىدهد كه اين غفلت و بيخبرى سراسر وجودشان را گرفته است ، و گرنه چگونه ممكن است انسان ايمان به نزديكى حساب ، آن هم از حسابگرى فوق العاده دقيق ، داشته باشد و اينچنين همه مسائل را سرسرى بگيرد و آلوده هر گونه گناه باشد ؟ .\r\nكلمه « اقترب » تاكيد بيشترى از « قرب » دارد ، و اشاره به اين است كه اين حساب بسيار نزديك شده .\r\nتعبير به « ناس » گر چه ظاهرا عموم مردم را شامل مىشود و دليل بر آن است كه همگى در غفلتند ولى بدون شك هميشه موقعى كه سخن از توده مردم گفته مىشود استثناهايى وجود دارد ، و در اينجا گروه بيدار دلى را كه هميشه در فكر حسابند و براى آن آماده مىشوند بايد از اين حكم مستثنى دانست .\r\nجالب اين كه مىگويد حساب به مردم نزديك شده ، نه مردم به حساب ، گويى حساب با سرعت به استقبال مردم مىدود ! ضمنا فرق ميان « غفلت » و « اعراض » ممكن است از اين نظر باشد كه\r\n","description":"","footnote":"","page_name":" 352 ","page_number":352},
  {"content":"\r\nآنها از نزديكى حساب غافلند ، و اين غفلت سبب مىشود كه از آيات حق اعراض كنند در حقيقت « غفلت از حساب » علت است ، و « اعراض از آيات حق » معلول آن ، و يا منظور اعراض از خود حساب و آمادگى براى پاسخگويى در آن دادگاه بزرگ است ، يعنى چون غافلند خود را آماده نمىكنند و روىگردان مىشوند .\r\nدر اينجا اين سؤال پيش مىآيد كه نزديك شدن حساب و قيامت به چه معنى است ؟\r\nبعضى گفته‌اند : منظور آن است كه باقيمانده دنيا در برابر آنچه گذشته كم است ، و به همين دليل رستاخيز نزديك خواهد بود ( نزديك نسبى ) به خصوص اينكه از پيامبر اسلام ص نقل شده كه فرمود :\r\nبعثت انا و الساعة كهاتين !\r\n: « بعثت من و روز قيامت مانند اين دو است » ! ( اشاره به انگشت « سبابه » و « وسطى » كه در كنار هم قرار دارند فرمود ) ( 1 ) .\r\nبعضى ديگر گفته‌اند : اين تعبير به خاطر بودن رستاخيز است ، همانگونه كه در ضرب المثل معروف عرب مىخوانيم : كل ما هو آت قريب ( هر چه قطعا مىآيد نزديك است ) .\r\nدر عين حال اين دو تفسير منافاتى با هم ندارند و ممكن است آيه اشاره به هر دو نكته باشد .\r\nبعضى از مفسران مانند « قرطبى » اين احتمال را نيز داده كه « حساب » در اينجا اشاره به « قيامت صغرى » يعنى مرگ است ، زيرا به هنگام مرگ نيز قسمتى از محاسبه و جزاى اعمال به انسان مىرسد ( 2 ) .\r\nولى ظاهرا آيه فوق ناظر به قيامت كبرى است .\r\n\r\n","description":"","footnote":"\r\n( 1 ) مجمع البيان ذيل آيات مورد بحث .\r\n( 2 ) تفسير قرطبى جلد 6 صفحه 4307 .\r\n","page_name":" 353 ","page_number":353},
  {"content":"\r\nآيه بعد يكى از نشانه‌هاى اعراض و روىگردانى آنها را به اين صورت بيان مىكند : « هر ذكر و يادآورى تازه پروردگار كه به سراغ آنها بيايد با شوخى و بازى و لعب به آن گوش فرا مىدهند » ! ( * ( ما يَأْتِيهِمْ مِنْ ذِكْرٍ مِنْ رَبِّهِمْ مُحْدَثٍ إِلَّا اسْتَمَعُوه وَهُمْ يَلْعَبُونَ ) * ) .\r\nهرگز نشده است كه در برابر سوره يا آيه ، و خلاصه سخن بيداركننده اى از ناحيه پروردگار ، به طور جدى با آن برخورد كنند ، ساعتى در آن بينديشند و حد اقل احتمال بدهند كه اين سخن در حيات و سرنوشت آنها اثر دارد آنها نه به حساب الهى فكر مىكنند و نه به هشدارهاى پروردگار .\r\nاصولا يكى از بدبختيهاى افراد جاهل و متكبر و خودخواه اين است كه هميشه نصائح و اندرزهاى خيرانديشان را به شوخى و بازى مىگيرند ، و همين سبب مىشود كه هرگز از خواب غفلت بيدار نشوند ، در حالى كه اگر حتى يك بار به صورت جدى با آن برخورد كنند چه بسا مسير زندگانى آنها در همان لحظه تغيير پيدا مىكند .\r\nكلمه « ذكر » در آيه فوق اشاره به هر سخن بيداركننده است ، و تعبير به « محدث » ( تازه و جديد ) اشاره به اين است كه كتب آسمانى ، يكى پس از ديگرى نازل مىگردد و سوره‌هاى قرآن و آيات آن هر كدام محتواى تازه و نوى دارد ، كه از طرق مختلف براى نفوذ در دلهاى غافلان وارد مىشود ، اما چه سود براى كسانى كه همه اينها را به شوخى مىگيرند .\r\nاصولا گويا آنها از تازه‌ها وحشت دارند ، با همان خرافات قديمى كه از نياكان خود به ارث برده‌اند دل خوش كرده‌اند ، گويى پيمان جاودانه بسته‌اند كه با هر حقيقت تازه اى مخالفت كنند ، در حالى كه اساس قانون تكامل بر اين است كه هر روز انسان را با مسائل تازه و نوينى مواجه مىسازد .\r\n","description":"","footnote":"","page_name":" 354 ","page_number":354},
  {"content":"\r\nباز براى تاكيد بيشتر مىگويد : « آنها در حالى هستند كه دلهايشان در لهو و بىخبرى فرو رفته است » ( * ( لاهِيَةً قُلُوبُهُمْ ) * ) .\r\nزيرا آنها از نظر ظاهر همه مسائل جدى را لعب و بازى و شوخى مىپندارند ( چنان كه جمله يلعبون به صورت فعل مضارع و مطلق به آن اشاره مىكند ) و از نظر باطن گرفتار لهو و اشتغال فكر به مسائل بىارزش و غافل كننده هستند .\r\nو طبيعى است چنين كسانى هرگز راه سعادت را نخواهند يافت .\r\nبعد به گوشه اى از نقشه‌هاى شيطانى آنها اشاره كرده مىفرمايد : « اين ظالمان گفتگوهاى درگوشى خود را كه براى توطئه انجام مىدهند پنهان مىدارند ، و مىگويند اين يك بشر عادى همچون شما است » ( * ( وَأَسَرُّوا النَّجْوَى الَّذِينَ ظَلَمُوا هَلْ هذا إِلَّا بَشَرٌ مِثْلُكُمْ ) * ) ( 1 ) .\r\nحال كه او يك بشر عادى بيش نيست لا بد اين كارهاى خارق العاده او و نفوذ سخنش چيزى جز سحر نمىتواند باشد « آيا شما به سراغ سحر مىرويد با اينكه مىبينيد » ؟ ! ( * ( أَ فَتَأْتُونَ السِّحْرَ وَأَنْتُمْ تُبْصِرُونَ ) * ) .\r\nگفتيم اين سوره در « مكه » نازل شده ، و در آن ايام دشمنان اسلام كاملا نيرومند بودند ، پس چه لزومى داشت كه سخنان خود را مخفى كنند ، حتى نجواهايشان را ، ( توجه داشته باشيد كه قرآن مىگويد سخنان درگوشى را پنهان مىكردند ) .\r\nاين ممكن است به خاطر آن باشد كه آنها در مسائلى كه جنبه توطئه و نقشه داشت به مشورت مىپرداختند تا در برابر توده مردم با طرح واحدى در برابر پيامبر ص بايستند .\r\n\r\n","description":"","footnote":"\r\n( 1 ) در ادبيات عرب معمول است كه اگر فاعل اسم ظاهر باشد ، فعل مفرد آورده مىشود ولى اين يك قاعده كلى و هميشگى نيست گاه به علل خاصى فعل را به صورت جمع و فاعل را اسم ظاهر مىآورند ، جمله « * ( وَأَسَرُّوا النَّجْوَى الَّذِينَ ظَلَمُوا ) * » نيز همين گونه است .\r\n","page_name":" 355 ","page_number":355},
  {"content":"\r\nبعلاوه آنها از نظر قدرت و زور مسلما جلو بودند ولى از نظر منطق و قدرت نفوذ كلام ، برترى با پيامبر ص و مسلمانان بود ، و همين برترى سبب مىشد كه آنها براى انتخاب برچسبها و پاسخهاى ساختگى در برابر پيامبر ص به مشورتهاى نهانى بنشينند .\r\nبه هر حال آنها در اين گفتارشان روى دو چيز تكيه داشتند ، يكى بشر بودن پيامبر ص و ديگرى برچسب سحر ، و در آيات بعد برچسبهاى ديگرى نيز خواهد آمد كه قرآن به پاسخ آنها مىپردازد .\r\nولى قرآن نخست به صورت كلى به آنها از زبان پيامبر ص چنين پاسخ مىگويد : « پروردگار من هر سخنى چه در آسمان باشد و چه در زمين مىداند » ( * ( قالَ رَبِّي يَعْلَمُ الْقَوْلَ فِي السَّماءِ وَالأَرْضِ ) * ) .\r\nچنين تصور نكنيد كه سخنان مخفيانه و توطئه‌هاى پنهانى شما بر او مخفى باشد ، « چرا كه او هم شنوا است و هم دانا » ( * ( وَهُوَ السَّمِيعُ الْعَلِيمُ ) * ) .\r\nاو همه چيز را مىداند و از همه كار با خبر است ، نه تنها سخنان را مىشنود ، از انديشه هايى كه از مغزها مىگذرد ، و تصميمهايى كه در سينه‌ها پنهان است آگاه است .\r\nبعد از ذكر دو قسمت از بهانه جوئيهاى مخالفان ، به چهار قسمت ديگر از آن پرداخته چنين مىگويد : « آنها گفتند آنچه پيامبر ص به عنوان وحى آورده خوابهاى آشفته و پراكنده اى بيش نيست » كه او آنها را حقيقت و واقعيت مىپندارد ! ( * ( بَلْ قالُوا أَضْغاثُ أَحْلامٍ ) * ) ( 1 ) .\r\n\r\n","description":"","footnote":"\r\n( 1 ) « اضغاث » جمع « ضغث » ( بر وزن حرص ) به معنى بسته هيزم يا گياه خشكيده و مانند آن است ، و « احلام » جمع « حلم » ( بر وزن نهم ) به معنى خواب و رؤيا است ، و از آنجا كه براى جمعآورى يك بسته هيزم و مانند آن يك مشت اشياء پراكنده را روى هم مىگذارند اين تعبير به خوابهاى آشفته و پراكنده اطلاق شده است .\r\n","page_name":" 356 ","page_number":356},
  {"content":"\r\nو گاه اين سخن خود را عوض مىكنند و مىگويند : « او مرد دروغگويى است كه اين سخنان را به خدا افترا بسته » ! ( * ( بَلِ افْتَراه ) * ) .\r\nو گاه مىگويند : « نه او يك شاعر است » و اين آيات مجموعه اى از تخيلات شاعرانه او است « ( * ( بَلْ هُوَ شاعِرٌ ) * ) .\r\nو در آخرين مرحله مىگويند : از همه اينها كه بگذريم « اگر او راست مىگويد كه فرستاده خدا است بايد معجزه اى براى ما بياورد همانگونه كه پيامبران پيشين با معجزات فرستاده شدند » ( * ( فَلْيَأْتِنا بِآيَةٍ كَما أُرْسِلَ الأَوَّلُونَ ) * ) .\r\nبررسيهاى اين نسبتهاى ضد و نقيض به پيامبر ص خود بهترين دليل بر آن است كه آنها حقطلب نبودند ، بلكه هدفشان بهانه جويى و به اصطلاح بيرون كردن حريف از ميدان به هر قيمت و به هر صورت بوده است .\r\nگاه ساحرش مىخواندند ، زمانى شاعر ، گاه مفترى ، و گاه ( العياذ باللَّه ) يك آدم خيالاتى كه خوابهاى پريشانش را وحى به حساب آورده ! گاه مىگويند چرا تو انسانى ؟ ! و گاه با ديدن آن همه معجزات باز بهانه معجزه ديگر مىگيرند .\r\nاگر ما دليلى بر بطلان سخنانشان جز اين پراكنده گويى نداشتيم به تنهايى كافى بود ، ولى در آيات بعد خواهيم ديد كه قرآن از طرق ديگر نيز به آنها پاسخ قاطع مىگويد .\r\n\r\nنكته : آيا قرآن ، حادث است ؟\r\nجمعى از مفسران در ذيل اين آيات به تناسب كلمه « محدث » كه در دومين آيه مورد بحث بود ، گفتگوى فراوانى پيرامون حادث يا قديم بودن « كلام اللَّه » مطرح كرده‌اند ، همان مساله اى كه در زمان خلفاى بنى عباس ساليان دراز مورد\r\n","description":"","footnote":"","page_name":" 357 ","page_number":357},
  {"content":"\r\nجر و بحث بود و مدتى طولانى افكار گروهى از دانشمندان را به خود جلب كرده بود .\r\nولى ما امروز به خوبى مىدانيم كه اين بحث بيشتر جنبه سرگرمى سياسى داشته ، تا علماى اسلام را به خود مشغول دارند و از مسائل اصولى و اساسى كه تماس با وضع حكومت و طرز زندگى مردم و حقايق اصلى اسلام دارد منصرف سازند .\r\nامروز براى ما كاملا روشن است كه اگر منظور از كلام اللَّه محتوا و مضمون آنست ، بطور قطع قديم است يعنى هميشه در علم خدا بوده و علم واسع پروردگار هميشه به آن احاطه داشته است .\r\nو اگر منظور اين الفاظ و اين كلمات و اين وحى است كه بر پيامبر ص نازل شده ، آن هم بدون شك « حادث » است .\r\nكدام عاقل مىگويد الفاظ و كلمات ازلى است ؟ يا نزول وحى بر پيامبر ص از آغاز فرمان رسالت نبوده ؟ بنا بر اين ملاحظه مىكنيد هر طرف بحث را بگيريم مساله آفتابى و روشن است .\r\nبه تعبير ديگر قرآن الفاظى دارد و معانى ، الفاظش قطعا حادث است و معانيش قطعا قديم ، بنا بر اين جايى براى جر و بحث نيست .\r\nوانگهى اين بحث كدام مشكل علمى و اجتماعى و سياسى و اخلاقى از جامعه اسلامى را حل مىكند ؟ و چرا بعضى از دانشمندان پيشين فريب شگردهاى حاكمان مكار توطئه گر را خورده‌اند ؟ ! لذا مىبينيم بعضى از امامان اهل بيت ع ضمن بيان روشن اين مساله عملا به آنها هشدار دادند كه از اين گونه بحثها بپرهيزيد ( 1 ) .\r\n\r\n","description":"","footnote":"\r\n( 1 ) احتجاج طبرسى طبق نقل نور الثقلين جلد 3 صفحه 412 .\r\n","page_name":" 358 ","page_number":358},
  {"content":"\r\n\r\n[ سوره الأنبياء ‹ 21 › : آيات 6 تا 10 
  ]\r\nما آمَنَتْ قَبْلَهُمْ مِنْ قَرْيَةٍ أَهْلَكْناها أَ فَهُمْ يُؤْمِنُونَ ‹ 6 › وَما أَرْسَلْنا قَبْلَكَ إِلَّا رِجالًا نُوحِي إِلَيْهِمْ فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ ‹ 7 › وَما جَعَلْناهُمْ جَسَداً لا يَأْكُلُونَ الطَّعامَ وَما كانُوا خالِدِينَ ‹ 8 › ثُمَّ صَدَقْناهُمُ الْوَعْدَ فَأَنْجَيْناهُمْ وَمَنْ نَشاءُ وَأَهْلَكْنَا الْمُسْرِفِينَ ‹ 9 › لَقَدْ أَنْزَلْنا إِلَيْكُمْ كِتاباً فِيه ذِكْرُكُمْ أَ فَلا تَعْقِلُونَ ‹ 10 ›\r\n\r\nترجمه :\r\n6 - تمام آباديهايى را كه پيش از اينها هلاك كرديم ( تقاضاى معجزات گوناگون كردند و پيشنهادشان عملى شد ، ولى ) هرگز ايمان نياوردند ، آيا اينها ايمان مىآورند ؟ ! 7 - ما پيش از تو جز مردانى كه به آنها وحى مىكرديم نفرستاديم ( همه انسان بودند و از جنس بشر ) اگر نمىدانيد از اهل اطلاع بپرسيد .\r\n8 - ما آنها را پيكرهايى كه غذا نخوردند قرار نداريم ، آنها عمر جاويدان هم نداشتند .\r\n9 - سپس وعده اى را كه به آنها داده بوديم وفا كرديم ، آنها و هر كس را مىخواستيم ( از چنگال دشمنانشان ) نجات داديم ، و مسرفان را هلاك نموديم .\r\n","description":"","footnote":"","page_name":" 359 ","page_number":359},
  {"content":"\r\n10 - ما بر شما كتابى نازل كرديم كه وسيله تذكر ( و بيدارى ) شما در آنست ، آيا انديشه نمىكنيد ؟\r\n\r\nتفسير :\r\n\r\nپيامبران همه از نوع بشر بودند\r\nگفتيم در آيات گذشته شش نمونه از ايرادهاى ضد و نقيض دشمنان اسلام به پيامبر ص بازگو شده است ، آيات مورد بحث نيز به پاسخ آنها پرداخته ، گاهى به صورت كلى و جمعى و گاه بعضى را بالخصوص پاسخ مىگويد .\r\nنخستين آيه مورد بحث اشاره به « معجزات اقتراحى » آنان كرده ( منظور از معجزات اقتراحى ، پيشنهاد معجزات دلبخواه به عنوان بهانه گيرى است ) و مىگويد : « تمام شهرها و آباديهايى كه پيش از اينها هلاكشان كرديم تقاضاى اين گونه معجزات را كردند ، ولى هنگامى كه پيشنهادشان عملى شد هرگز ايمان نياوردند ، آيا اينها ايمان مىآورند » ؟ ! ( * ( ما آمَنَتْ قَبْلَهُمْ مِنْ قَرْيَةٍ أَهْلَكْناها أَ فَهُمْ يُؤْمِنُونَ ) * ) .\r\nدر ضمن به آنها اخطار مىكند كه اگر به تقاضاى شما در زمينه معجزات اقتراحى پاسخ گفته شود و ايمان نياوريد ، نابودى شما حتمى است ! اين احتمال نيز در تفسير آيه وجود دارد كه قرآن در اين آيه به تمام ايرادهاى ضد و نقيض آنها اشاره مىكند و مىگويد : اين طرز برخورد با دعوت پيامبران راستين ، تازگى ندارد ، هميشه افراد لجوج ، متوسل به اين گونه بهانه‌ها مىشدند ، و سرانجام كارشان نيز چيزى جز كفر و سپس هلاكت و مجازات دردناك الهى نبود .\r\nآيه بعد به پاسخ نخستين ايراد آنها در زمينه بشر بودن پيامبر ص بالخصوص پرداخته مىگويد : تنها تو نيستى كه پيامبرى و در عين حال انسان ، تمام پيامبرانى\r\n","description":"","footnote":"","page_name":" 360 ","page_number":360},
  {"content":"\r\nكه پيش از تو آمدند ، مردانى بودند كه وحى به آنها ميفرستاديم « ( * ( وَما أَرْسَلْنا قَبْلَكَ إِلَّا رِجالًا نُوحِي إِلَيْهِمْ ) * ) .\r\nاين يك واقعيت تاريخى است كه همگان از آن آگاهند « و اگر شما نمىدانيد از آگاهان بپرسيد » ( * ( فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ ) * ) .\r\n\r\nاهل ذكر كيانند ؟\r\nبدون شك « اهل ذكر » از نظر مفهوم لغوى ، تمام آگاهان و مطلعان را در بر مىگيرد و آيه فوق بيانگر يك قانون كلى عقلايى در مورد « رجوع جاهل به عالم » است ، هر چند مورد و مصداق آيه ، دانشمندان اهل كتاب بودند ولى اين مانع كليت قانون نيست .\r\nبه همين دليل دانشمندان و فقهاى اسلام به اين آيه براى مساله « جواز تقليد از مجتهدان اسلامى » استدلال كرده‌اند .\r\nو اگر مىبينيم در رواياتى كه از طرق اهل بيت ع به ما رسيده ، اهل ذكر به على ع يا ساير امامان اهل بيت ع تفسير شده به معنى انحصار نيست ، بلكه بيان واضحترين مصداقهاى اين قانون كلى است .\r\nتوضيح بيشتر را در اين باره ، در تفسير آيه 43 سوره نحل ( جلد 11 صفحه 240 تا 246 ) مطالعه فرمائيد .\r\nآيه بعد توضيح بيشترى در مورد بشر بودن پيامبران مىدهد و مىگويد :\r\n« ما پيامبران را پيكرهايى كه غذا نخورند قرار نداديم و آنها هرگز عمر جاويدان نداشتند » ( * ( وَما جَعَلْناهُمْ جَسَداً لا يَأْكُلُونَ الطَّعامَ وَما كانُوا خالِدِينَ ) * ) .\r\nجمله « * ( لا يَأْكُلُونَ الطَّعامَ ) * » اشاره به چيزى است كه در جاى ديگر از قرآن در ارتباط با همين ايراد آمده است : وَقالُوا ما لِهذَا الرَّسُولِ يَأْكُلُ الطَّعامَ\r\n","description":"","footnote":"","page_name":" 361 ","page_number":361},
  {"content":"\r\nوَ يَمْشِي فِي الأَسْواقِ : « چرا اين پيامبر غذا مىخورد و در بازارها راه مىرود » ؟ ! ( فرقان - 7 ) .\r\nجمله « * ( ما كانُوا خالِدِينَ ) * » نيز تكميلى بر همين معنى است ، چرا كه مشركان مىگفتند : خوب بود بجاى بشر فرشته اى فرستاده مىشد ، فرشته اى كه عمر جاودان داشته باشد و دست مرگ به دامان او دراز نشود ! قرآن در پاسخ آنها مىگويد : هيچيك از پيامبران پيشين عمر جاويدان نداشتند كه پيامبر اسلام ص داشته باشد .\r\nبه هر حال بدون شك - همانگونه كه بارها گفته‌ايم - رهبر انسانها بايد از جنس خودشان باشد ، با همان غرائز ، عواطف ، احساسها ، نيازها ، و علاقه‌ها ، تا دردهاى آنها را لمس كند ، و بهترين طريق درمان را با الهام گرفتن از تعليماتش انتخاب نمايد ، تا الگو و اسوه اى براى همه انسانها باشد و حجت را بر همه تمام كند .\r\nسپس به عنوان تهديد و هشدارى به منكران سرسخت و لجوج چنين مىگويد : ما به پيامبرانمان وعده داده بوديم كه آنها را از چنگال دشمنان رهايى بخشيم و نقشه‌هاى آنها را نقش بر آب كنيم ، آرى « ما سرانجام به اين وعده خود وفا كرديم و صدق آن را آشكار ساختيم ، آنها و تمام كسانى را كه مىخواستيم نجات داديم و مسرفان را هلاك نموديم » ! ( * ( ثُمَّ صَدَقْناهُمُ الْوَعْدَ فَأَنْجَيْناهُمْ وَمَنْ نَشاءُ وَأَهْلَكْنَا الْمُسْرِفِينَ ) * ) .\r\nآرى همانگونه كه سنت ما انتخاب كردن رهبران بشر از ميان افراد بشر بود ، اين هم سنت ما بود كه در برابر توطئه‌هاى مخالفان از آنها حمايت كنيم و اگر اندرزهاى پى در پى در آنها مؤثر نيفتاد ، صفحه زمين را از لوث وجودشان پاك سازيم .\r\n","description":"","footnote":"","page_name":" 362 ","page_number":362},
  {"content":"\r\nپيدا است كه منظور از « * ( وَمَنْ نَشاءُ ) * » ( هر كه را بخواهيم ) خواستنى است كه بر معيار ايمان و عمل صالح دور مىزند ، و نيز روشن است كه منظور از « مسرفان » در اينجا كسانى است كه در مورد خويشتن و جامعه اى كه در آن زندگى داشتند ، اسراف كردند ، از طريق انكار آيات الهى و تكذيب پيامبران .\r\nلذا در جاى ديگر قرآن مىخوانيم : كَذلِكَ حَقًّا عَلَيْنا نُنْجِ الْمُؤْمِنِينَ :\r\n« اين گونه بر ما حق و لازم بود كه مؤمنان را نجات دهيم » ( يونس - 103 ) .\r\nدر آخرين آيه مورد بحث در يك جمله كوتاه و پرمعنى ، به اكثر ايرادهاى مشركان مجددا پاسخ داده مىگويد : « ما بر شما كتابى نازل كرديم كه وسيله بيدارى شما در آن است آيا تعقل نمىكنيد ؟ ! » ( * ( لَقَدْ أَنْزَلْنا إِلَيْكُمْ كِتاباً فِيه ذِكْرُكُمْ أَ فَلا تَعْقِلُونَ ) * ) .\r\nهر كس آيات اين كتاب را كه مايه تذكر و بيدارى دل و حركت انديشه و پاكى جامعه‌ها است بررسى كند به خوبى مىداند يك معجزه روشن و جاويدان است ، با وجود اين معجزه آشكار كه از جهات مختلف آثار اعجاز در آن نمايان است ( از جهت جاذبه فوق العاده ، از جهت محتوى ، احكام و قوانين ، عقائد و معارف و . . . ) آيا باز در انتظار ظهور معجزه ديگرى هستيد ؟ كدام معجزه بهتر از اين مىتواند حقانيت دعوت پيامبر اسلام ص را ثابت كند ؟ ! از اين گذشته آيات اين كتاب فرياد مىزند ، كه سحر نيست ، واقعيت است و تعليمات پرمحتوا و جذاب ، آيا باز هم مىگوئيد سحر است ؟ ! آيا مىتوان نسبت « * ( أَضْغاثُ أَحْلامٍ ) * » به اين آيات داد ؟ خوابهاى پريشان و بىمعنى كجا و اين سخنان موزون و منسجم كجا ؟\r\nآيا مىتوان آن را دروغ و افترا شمرد ؟ با اينكه آثار صدق از همه جاى آن نمايان است ؟\r\n","description":"","footnote":"","page_name":" 363 ","page_number":363},
  {"content":"\r\nو آيا آورنده آن « شاعر » بوده ، در حالى كه شعر بر محور تخيل دور مىزند و آيات اين كتاب همه بر اساس واقعيتها است ؟ ! كوتاه سخن اينكه دقت و بررسى در اين كتاب ثابت مىكند كه اين نسبتهاى ضد و نقيض ، وصله هايى است ناهمرنگ و سخنانى است مغرضانه و نابخردانه .\r\nدر اينكه كلمه « ذكركم » در آيه فوق به چه معنى است ، مفسران بيانات گوناگونى دارند :\r\nبعضى گفته‌اند : منظور اين است كه آيات قرآن ، مايه تذكر و بيدارى انديشه‌هاى شما است ، چنان كه در جاى ديگر مىگويد : فَذَكِّرْ بِالْقُرْآنِ مَنْ يَخافُ وَعِيدِ : « به وسيله اين قرآن كسانى را كه از مجازات الهى مىترسند تذكر ده » ( ق - 45 ) .\r\nگروهى گفته‌اند : منظور اين است كه اين قرآن ، نام و آوازه شما را در دنيا بلند مىكند ، يعنى مايه عز و شرف شما است ، شما مؤمنان و مسلمانان ، و يا شما قوم عرب ، كه قرآن به زبان شما نازل شده ، و اگر از شما گرفته شود ، نام و نشانى در جهان نخواهيد داشت .\r\nبعضى ديگر گفته‌اند : منظور اين است كه در اين قرآن آنچه مورد نياز شما در امر دين و دنيا است و يا در زمينه مكارم اخلاق است ، يادآورى شده .\r\nگرچه اين تفاسير منافاتى با يكديگر ندارد و ممكن است همه در تعبير ذكركم جمع باشند اما تفسير نخست روشنتر به نظر مىرسد .\r\nو اگر گفته شود چگونه اين قرآن مايه بيدارى است ؟ در حالى كه بسيارى از مشركان شنيدند و بيدار نشدند ، در پاسخ مىگوئيم : بيداركننده بودن قرآن جنبه اجبارى و الزامى ندارد بلكه مشروط است به اينكه انسان خودش بخواهد و دريچه‌هاى قلبش را به روى آن بگشايد .\r\n","description":"","footnote":"","page_name":" 364 ","page_number":364},
  {"content":"\r\n\r\n[ سوره الأنبياء ‹ 21 › : آيات 11 تا 15 
  ]\r\nوَ كَمْ قَصَمْنا مِنْ قَرْيَةٍ كانَتْ ظالِمَةً وَأَنْشَأْنا بَعْدَها قَوْماً آخَرِينَ ‹ 11 › فَلَمَّا أَحَسُّوا بَأْسَنا إِذا هُمْ مِنْها يَرْكُضُونَ ‹ 12 › لا تَرْكُضُوا وَارْجِعُوا إِلى ما أُتْرِفْتُمْ فِيه وَمَساكِنِكُمْ لَعَلَّكُمْ تُسْئَلُونَ ‹ 13 › قالُوا يا وَيْلَنا إِنَّا كُنَّا ظالِمِينَ ‹ 14 › فَما زالَتْ تِلْكَ دَعْواهُمْ حَتَّى جَعَلْناهُمْ حَصِيداً خامِدِينَ ‹ 15 ›\r\n\r\nترجمه :\r\n11 - چه بسيار مناطق آباد ستمگرى را كه ما درهم شكستيم و بعد از آنها قوم ديگرى روى كار آورديم .\r\n12 - آنها هنگامى كه احساس عذاب ما را كردند ناگهان پا به فرار گذاشتند ! .\r\n13 - فرار نكنيد و بازگرديد به زندگى پرناز و نعمتتان ، و به مسكنهاى پر زرق و برقتان ! تا سائلان بيايند و از شما تقاضا كنند ( شما هم آنها را محروم بازگردانيد ) ! 14 - گفتند : اى واى بر ما كه ظالم و ستمگر بوديم .\r\n","description":"","footnote":"","page_name":" 365 ","page_number":365},
  {"content":"\r\n15 - و هم چنان اين سخن را تكرار مىكردند تا ريشه آنها را قطع كرديم و آنها را خاموش ساختيم ! .\r\n\r\nتفسير : چگونه ستمگران در چنگال عذاب گرفتار شدند ؟\r\nدر آيات مورد بحث به دنبال گفتگوهايى كه در باره مشركان و كافران لجوج گذشت سرنوشت آنها را با مقايسه با سرنوشت اقوام پيشين ، مشخص مىكند .\r\nنخست مىگويد : « چه بسيار شهرها و آباديهاى ظالم و ستمگرى را كه درهم شكستيم » ( * ( وَكَمْ قَصَمْنا مِنْ قَرْيَةٍ كانَتْ ظالِمَةً ) * ) .\r\n« و بعد از آنها قوم و جمعيت ديگرى را به روى كار و به ميدان آزمايش آورديم » ( * ( وَأَنْشَأْنا بَعْدَها قَوْماً آخَرِينَ ) * ) .\r\nبا توجه به اينكه « قصم » به معنى شكستن توأم با شدت است و حتى گاهى به معنى خرد كردن آمده ، و با توجه به اينكه تكيه روى ظلم و ستمگرى اين اقوام شده ، نشان مىدهد كه خداوند شديدترين انتقام و مجازات را در مورد اقوام ظالم و ستمگر قائل است .\r\nضمنا اشاره به اين مىكند كه اگر تاريخ گذشتگان را مورد بررسى قرار دهيد ، خواهيد دانست كه تهديدهاى پيامبر اسلام شوخى و بىحساب نيست ، واقعيت تلخى است كه بايد دقيقا به آن بينديشيد .\r\nآن گاه شرح حال آنها را به هنگامى كه دامنه عذاب در آبادى آنها گسترده مىشد ، و وضع بيچارگى آنان را در مقابل مجازات الهى مشخص مىكند ، مىگويد :\r\n« هنگامى كه آنها احساس كردند عذاب الهى مىخواهد دامنشان را بگيرد ،\r\n","description":"","footnote":"","page_name":" 366 ","page_number":366},
  {"content":"\r\nپا به فرار گذاردند « ( * ( فَلَمَّا أَحَسُّوا بَأْسَنا إِذا هُمْ مِنْها يَرْكُضُونَ ) * ) ( 1 ) .\r\nدرست همانند يك لشگر شكست خورده كه شمشيرهاى برهنه دشمن را پشت سر خود مىبيند به هر سو پراكنده مىشوند .\r\nاما به عنوان توبيخ و سرزنش به آنها گفته مىشود : « فرار نكنيد و بازگرديد به سوى زندگانى پرناز و نعمتتان ! و به سوى كاخها و قصرها و مسكنهاى پرزر و زيورتان ، شايد سائلان بيايند و از شما تقاضا كنند » ( * ( لا تَرْكُضُوا وَارْجِعُوا إِلى ما أُتْرِفْتُمْ فِيه وَمَساكِنِكُمْ لَعَلَّكُمْ تُسْئَلُونَ ) * ) .\r\nاين عبارت ممكن است اشاره به آن باشد كه همواره در اين زندگى پرناز و نعمتى كه داشتند سائلان و تقاضاكنندگان بر در خانه هايشان رفت و آمد داشتند ، با اميد مىآمدند و محروم بازمىگشتند به آنها مىگويد : بازگرديد و همان صحنه‌هاى نفرتانگيز را تكرار كنيد ، و اين در حقيقت يك نوع استهزاء و سرزنش است .\r\nبعضى از مفسران نيز احتمال داده‌اند كه جمله « * ( لَعَلَّكُمْ تُسْئَلُونَ ) * » اشاره اى به دستگاه پر زرق و برق و كبريايى آنها است كه خود شخصا در گوشه اى مىنشستند و مرتبا فرمان مىدادند ، و خدمتگزاران ، پى در پى نزد آنها مىآمدند و سؤال از امر و فرمانشان مىكردند .\r\nاما اينكه گوينده اين سخن كيست ؟ در آيه صريحا نيامده .\r\nممكن است ندايى وسيله فرشتگان خدا يا پيامبران و رسولانشان باشد\r\n\r\n","description":"","footnote":"\r\n( 1 ) « ركض » هم به معنى دويدن با سرعت ، و هم به معنى دواندن مركب مىآيد ، گاهى نيز به معنى كوبيدن پا بر زمين آمده است ، مانند « * ( ارْكُضْ بِرِجْلِكَ هذا مُغْتَسَلٌ بارِدٌ وَشَرابٌ ) * » : « اى ايوب پاى خود را بر زمين بكوب چشمه اى مىجوشد كه هم براى شستشو و هم براى نوشيدن آماده است » ( ص - 42 ) .\r\n","page_name":" 367 ","page_number":367},
  {"content":"\r\nيا از درون ضمير مخفى و وجدانشان .\r\nدر حقيقت اين نداى الهى بوده است كه به آنها گفته مىشد : « فرار نكنيد و بازگرديد » كه از يكى از اين سه طريق به آنها مىرسيده است .\r\nجالب اينكه در اينجا از ميان تمام نعمتهاى مادى بالخصوص روى « مسكن » انگشت گذارده شده ، شايد به خاطر اينكه نخستين وسيله آرامش انسان وجود يك مسكن مناسب است ، و يا اينكه انسان غالبا بيشترين درآمد زندگى خود را صرف مسكنش مىكند ، و نيز بيشترين علاقه او به آن است .\r\nبه هر حال آنها در اين هنگام بيدار مىشوند ، آنچه را قبلا شوخى مىپنداشتند به جدىترين صورت در برابر خويش مىبينند و فريادشان بلند مىشود « مىگويند :\r\nاى واى بر ما كه ظالم و ستمگر بوديم « ! ( * ( قالُوا يا وَيْلَنا إِنَّا كُنَّا ظالِمِينَ ) * ) .\r\nاما اين بيدارى اضطرارى كه در برابر صحنه‌هاى جدى عذاب براى هر كس پيدا مىشود بىارزش است ، و اثرى در تغيير سرنوشت آنها ندارد ، لذا قرآن در آخرين آيه مورد بحث اضافه مىكند : « و هم چنان اين سخن را ( واى بر ما ظالم و ستمگر بوديم ) تكرار مىكردند تا آنها را از ريشه ، قطع كرديم و آنها را خاموش ساختيم » ( * ( فَما زالَتْ تِلْكَ دَعْواهُمْ حَتَّى جَعَلْناهُمْ حَصِيداً خامِدِينَ ) * ) .\r\nهمچون زراعتى درو شده ( حصيد ) بر زمين مىريزند ، و شهر پر جوش و خروش و آبادشان به قبرستان ويران و خاموشى مبدل مىگردد ( خامدين ) ( 1 )\r\n\r\n","description":"","footnote":"\r\n( 1 ) « خامد » در اصل از ماده « خمود » ( بر وزن جنود ) به معنى خاموش شدن آتش است ، سپس به هر چيزى كه از جوش و خروش و سر و صدا بيفتد اطلاق شده است .\r\n","page_name":" 368 ","page_number":368},
  {"content":"\r\n\r\n[ سوره الأنبياء ‹ 21 › : آيات 16 تا 18 
  ]\r\nوَ ما خَلَقْنَا السَّماءَ وَالأَرْضَ وَما بَيْنَهُما لاعِبِينَ ‹ 16 › لَوْ أَرَدْنا أَنْ نَتَّخِذَ لَهْواً لاتَّخَذْناه مِنْ لَدُنَّا إِنْ كُنَّا فاعِلِينَ ‹ 17 › بَلْ نَقْذِفُ بِالْحَقِّ عَلَى الْباطِلِ فَيَدْمَغُه فَإِذا هُوَ زاهِقٌ وَلَكُمُ الْوَيْلُ مِمَّا تَصِفُونَ ‹ 18 ›\r\n\r\nترجمه :\r\n16 - ما آسمان و زمين و آنچه را در ميان آنهاست براى بازى نيافريديم .\r\n17 - به فرض محال اگر مىخواستيم سرگرمى انتخاب كنيم چيزى متناسب خود انتخاب مىكرديم .\r\n18 - بلكه ما حق را بر سر باطل مىكوبيم تا آن را هلاك سازد ، و به اين ترتيب باطل محو و نابود مىشود ، اما واى بر شما از توصيفى كه مىكنيد .\r\n\r\nتفسير : آفرينش آسمان و زمين بازيچه نيست\r\nاز آنجا كه در آيات گذشته اين حقيقت منعكس بود كه ظالمان بىايمان هدفى براى آفرينش خود جز عيش و نوش قائل نبودند ، و در واقع عالم را بىهدف مىپنداشتند ، قرآن مجيد در آيات مورد بحث براى ابطال اين طرز فكر و اثبات وجود هدف با ارزشى براى آفرينش كل جهان مخصوصا انسانها چنين مىگويد :\r\n« ما آسمان و زمين و آنچه ميان آن دو است بيهوده نيافريديم » ( * ( وَما خَلَقْنَا السَّماءَ وَالأَرْضَ وَما بَيْنَهُما لاعِبِينَ ) * ) .\r\n","description":"","footnote":"","page_name":" 369 ","page_number":369},
  {"content":"\r\nاين زمين گسترده ، اين آسمان پهناور ، و اينهمه موجودات متنوع و بديعى كه در صحنه آنها است نشان مىدهد ، غرض مهمى در كار بوده است ، آرى هدف اين بوده كه از يك سو بيانگر آن آفريننده بزرگ باشند و نشانه اى از عظمتش ، و از سوى ديگر دليلى بر « معاد » باشد و گرنه اين همه غوغا براى اين چند روز معنى نداشت .\r\nآيا ممكن است انسانى در وسط بيابانى ، كاخ مجهزى با تمام وسائل فراهم كند ، تنها براى اينكه در تمام عمر يك ساعت از آنجا مىگذرد ، در آن استراحت مىكند ؟\r\nكوتاه سخن اينكه : اگر اين جهان با عظمت را از دريچه چشم مردم بى ايمان بنگريم پوچ و بىهدف است ، تنها ايمان به « مبدء » و « معاد » است كه آن را هدفدار مىكند .\r\nآيه بعد مىگويد : اكنون كه مسلم شد عالم بىهدف نيست ، اين هم مسلم است كه هدف اين آفرينش ، سرگرمى خدا به امر خلقت نبوده است كه اين سرگرمى نامعقولى است : « به فرض محال كه ما مىخواستيم وسيله اى براى سرگرمى خود انتخاب كنيم چيزى انتخاب مىكرديم كه متناسب ما باشد » ( * ( لَوْ أَرَدْنا أَنْ نَتَّخِذَ لَهْواً لَاتَّخَذْناه مِنْ لَدُنَّا إِنْ كُنَّا فاعِلِينَ ) * ) .\r\nدر حقيقت « لعب » به معنى كار بىهدف است ، و « لهو » اشاره به هدفهاى نامعقول يا سرگرميهاست .\r\nآيه مورد بحث بازگوى دو حقيقت است : نخست با توجه به كلمه « لو » كه در لغت عرب براى امتناع است ، اشاره به اين مىكند كه محال است هدف پروردگار سرگرمى خويشتن باشد .\r\n","description":"","footnote":"","page_name":" 370 ","page_number":370},
  {"content":"\r\nسپس مىگويد : به فرض كه هدف سرگرمى بود بايد سرگرمى مناسب ذات او باشد ، از عالم مجردات و مانند آن ، نه عالم محدود ماده ( 1 ) .\r\nسپس با لحن قاطعى براى ابطال اوهام بيخردانى كه دنيا را بىهدف يا تنها مايه سرگرمى مىپندارند چنين مىگويد : اين جهان ، مجموعه اى است از حق و واقعيت ، چنين نيست كه اساس آن بر باطل بوده باشد « بلكه ما حق را بر سر باطل مىكوبيم تا آن را نابود و هلاك سازد و باطل محو و نابود مىشود » ( * ( بَلْ نَقْذِفُ بِالْحَقِّ عَلَى الْباطِلِ فَيَدْمَغُه فَإِذا هُوَ زاهِقٌ ) * ) .\r\nو در پايان آيه مىگويد : « اما واى بر شما از اين توصيفى كه از بىهدفى عالم مىكنيد » ( * ( وَلَكُمُ الْوَيْلُ مِمَّا تَصِفُونَ ) * ) .\r\nيعنى ما همواره دلائل عقلى و استدلالات روشن و معجزات آشكار خود را در برابر پندارها و اوهام بيهوده گرايان قرار مىدهيم ، تا در نظر انديشمندان و صاحبان عقل ، اين پندارها درهم كوبيده و نابود شود .\r\nدلائل شناسايى خدا روشن است ، دلائل وجود معاد آشكار ، براهين حقانيت انبياء ، واضح ، و در حقيقت براى آنها كه لجوج و بهانه گير نيستند ، حق از باطل كاملا قابل شناسايى است .\r\nقابل توجه اينكه : جمله « نقذف » از ماده « قذف » به معنى پرتاب كردن است ، مخصوصا پرتاب كردن از راه دور ، و از آنجا كه پرتاب از راه دور ، شتاب\r\n\r\n","description":"","footnote":"\r\n( 1 ) گروهى از مفسران آيات فوق را اشاره به نفى عقائد مسيحيان دانسته‌اند يعنى لهو را به معنى زن و همسر و فرزند گرفته‌اند و گفته‌اند آيه در پاسخ آنها مىگويد اگر ما مىخواستيم : فرزند و همسرى انتخاب كنيم از جنس انسانها انتخاب نمىكرديم .\r\nولى اين تفسير از جهاتى مناسب به نظر نمىرسد از جمله اينكه پيوند آيات فوق با آيات گذشته قطع خواهد شد و ديگر اينكه كلمه « لهو » مخصوصا هنگامى كه بعد از كلمه « لعب » قرار گيرد به معنى سرگرمى است نه به معنى زن و فرزند .\r\n","page_name":" 371 ","page_number":371},
  {"content":"\r\nو سرعت و قوت بيشترى دارد ، اين تعبير بيانگر قدرت پيروزى حق بر باطل است ، كلمه « على » نيز مؤيد اين معنى است ، زيرا اين كلمه معمولا در موارد « علو » به كار مىرود .\r\nجمله « يدمغه » كه به گفته راغب به معنى شكستن جمجمه و مغز سر است كه حساسترين نقطه بدن انسان محسوب مىشود ، تعبير رسايى است براى غالب بودن لشگر حق ، غلبه اى چشمگير و قاطع .\r\nتعبير به « اذا » نشان مىدهد كه حتى در آنجايى كه انتظار نمىرود حق پيروز شود ما اين برنامه را انجام مىدهيم .\r\nتعبير به « زاهق » كه به معنى چيزى است كه به كلى مضمحل شده نيز تاكيد ديگرى است بر اين منظور .\r\nو اينكه جمله « نقذف » و « يدمغ » به صورت فعل مضارع آمده دليل بر استمرار اين برنامه است .\r\n\r\nنكته : هدف آفرينش\r\nدر حالى كه ماديها هدفى براى آفرينش قائل نيستند ، چرا كه مبدء آفرينش را طبيعت فاقد عقل و شعور و بىهدف مىدانند ، و به همين دليل طرفدار پوچى در مجموعه هستى مىباشند ، فلاسفه الهى و پيروان اديان همگى معتقد به وجود يك هدف عالى براى آفرينشند ، زيرا مبدء قادر و حكيم عالم ، محال است كارى بىهدف انجام دهد .\r\nاكنون اين سؤال پيش مىآيد كه اين هدف چيست ؟\r\nگاهى به خاطر مقايسه كردن خداوند به خود گرفتار اين توهم مىشويم كه آيا خدا كمبودى داشته كه مىخواسته با آفرينش هستى و از جمله انسان ، آن كمبود را جبران كند ؟ !\r\n","description":"","footnote":"","page_name":" 372 ","page_number":372},
  {"content":"\r\nآيا او نيازى به عبادت و نيايشهاى ما دارد ؟ آيا او مىخواسته است شناخته شود و خلق را آفريده است تا شناخته گردد ؟ ! ولى همانگونه كه گفتيم اين يك اشتباه بزرگ است كه از مقايسه « خدا » و « خلق » ناشى مىگردد ، در حالى كه در بحث شناخت صفات خدا ، بزرگترين سد و مانع همين مقايسه نادرست است ، ( لذا اصل اولى در اين بحث آنست كه ما بدانيم او در هيچ چيز به ما شباهت ندارد ) .\r\nما موجودى هستيم از هر نظر محدود ، و به همين دليل تمام تلاشهايمان براى رفع كمبودهايمان است ، درس مىخوانيم ، تا با سواد شويم و كمبود علممان از بين برود ، بدنبال كسب و كار مىرويم تا با فقر و نادارى مبارزه كنيم ، لشكر و عسكر و نيرو تهيه مىكنيم تا كمبود قدرتمان را در برابر حريف جبران كنيم حتى در مسائل معنوى و تهذيب نفس و سير و مقامات روحانى ، باز تلاشها در جهت رفع كمبودها است .\r\nولى آيا آن وجودى كه از هر نظر بىنهايت است ، علم و قدرت و نيروهايش بىانتها ، و از هيچ نظر كمبودى ندارد ، معقول است كارى براى رفع كمبودش انجام دهد ؟\r\nاز اين تحليل روشن به اينجا مىرسيم كه از يك سو آفرينش بىهدف نيست و از سوى ديگر اين هدف به آفريدگار باز نمىگردد .\r\nدر اينجا به آسانى مىتوان نتيجه گرفت كه هدف حتما و بدون شك چيزى مربوط به خود ماست .\r\nبا توجه به اين مقدمه مىتوان دريافت كه هدف آفرينش چيزى جز تكامل و تعالى ما نيست ، به تعبير ديگر عالم هستى ، دانشگاهى است براى تكامل ما در زمينه علم .\r\nپرورشگاهى است از نظر تربيتى براى تهذيب نفوس ما .\r\n","description":"","footnote":"","page_name":" 373 ","page_number":373},
  {"content":"\r\nتجارتخانه اى است براى كسب درآمدهاى معنوى .\r\nسرزمين زراعت پربارى است براى پرورش انواع محصولات انسان .\r\nآرى ( الدنيا مزرعة الآخرة . . . الدنيا دار صدق لمن صدقها و دار غنى لمن تزود منها و دار موعظة لمن اتعظ منها ) ( 1 ) .\r\nاين قافله از عالم عدم به حركت درآمده و به سوى بىنهايت دائما در حال پيشروى است .\r\nقرآن مجيد با اشارات كوتاه و بسيار پر معنى در آيات مختلف از يك سو به اصل وجود هدف در آفرينش اشاره مىكند ، و از سوى ديگر اين هدف را مشخص مىسازد .\r\nدر قسمت اول مىگويد : أَ يَحْسَبُ الإِنْسانُ أَنْ يُتْرَكَ سُدىً : « آيا انسان گمان مىكند مهمل آفريده شده و بيهوده رها مىشود » ( قيامت - 36 ) أَ فَحَسِبْتُمْ أَنَّما خَلَقْناكُمْ عَبَثاً وَأَنَّكُمْ إِلَيْنا لا تُرْجَعُونَ : « آيا چنين پنداشتيد كه ما بيهوده شما را آفريديم و به سوى ما بازگشت نمىكنيد » ( مؤمنون - 115 ) .\r\nوَ ما خَلَقْنَا السَّماءَ وَالأَرْضَ وَما بَيْنَهُما باطِلًا ذلِكَ ظَنُّ الَّذِينَ كَفَرُوا :\r\n« ما آسمان و زمين و آنچه ميان آنها است بيهوده نيافريديم ، اين گمان و پندار كافران است » ( ص - 27 ) .\r\nو در قسمت دوم گاه در آيات قرآن ، هدف آفرينش ، عبوديت و بندگى خدا قرار داده شده ، وَما خَلَقْتُ الْجِنَّ وَالإِنْسَ إِلَّا لِيَعْبُدُونِ : « من انسانها و جن را نيافريدم مگر براى اينكه عبادتم كنند » ( ذاريات - 56 ) بديهى است عبادت مكتبى است براى پرورش انسان در ابعاد مختلف ، عبادت به معنى وسيع كلمه كه تسليم فرمان خدا بودن است روح و جان انسان را در زمينه‌هاى گوناگون تكامل مىبخشد كه شرح آن را در ذيل آيات مربوط به عبادات مختلف بيان كرده‌ايم .\r\n\r\n","description":"","footnote":"\r\n( 1 ) نهج البلاغه كلمات قصار شماره 131 .\r\n","page_name":" 374 ","page_number":374},
  {"content":"\r\nو گاه مىگويد : هدف آفرينش آگاهى و بيدارى و تقويت ايمان و اعتقاد شما است اللَّه الَّذِي خَلَقَ سَبْعَ سَماواتٍ وَمِنَ الأَرْضِ مِثْلَهُنَّ يَتَنَزَّلُ الأَمْرُ بَيْنَهُنَّ لِتَعْلَمُوا أَنَّ اللَّه عَلى كُلِّ شَيْءٍ قَدِيرٌ : « خدا همان كسى است كه آسمانهاى هفتگانه و زمينهايى همانند آن را آفريد ، فرمان او در ميان آنها جارى است ، همه اينها به خاطر آن بوده است تا شما بدانيد خدا بر هر چيزى قادر است » ( طلاق - 12 ) .\r\nو گاه مىگويد : هدف آفرينش آزمايش حسن عمل شما است الَّذِي خَلَقَ الْمَوْتَ وَالْحَياةَ لِيَبْلُوَكُمْ أَيُّكُمْ أَحْسَنُ عَمَلًا : « او خدايى است كه مرگ و زندگى را آفريد تا شما را در ميدان حسن عمل بيازمايد و پرورش دهد » ( ملك - 2 ) .\r\nآيات سه گانه فوق كه هر كدام به يكى از ابعاد سه گانه وجود انسان ( بعد آگاهى و ايمان ، بعد اخلاق و بعد عمل ) اشاره مىكند بيانگر هدف تكاملى آفرينش است كه به خود انسانها باز مىگردد .\r\nذكر اين نكته نيز لازم است كه بعضى چنين تصور مىكنند چون كلمه « تكامل » در آيات قرآن در اين مباحث مطرح نشده است نكند اين يك فكر وارداتى باشد ؟ ولى پاسخ اين ايراد روشن است ، زيرا ما در بند الفاظ خاص نيستيم مفهوم و مصداقهاى تكامل در آيات فوق به خوبى روشن است ، آيا علم و آگاهى مصداق واضح آن نيست و همچنين پيشرفت در عبوديت و حسن عمل ؟ ! در آيه 17 سوره محمد مىخوانيم : وَالَّذِينَ اهْتَدَوْا زادَهُمْ هُدىً : « آنها كه در مسير هدايت وارد شدند ، خداوند بر هدايتشان مىافزايد » آيا تعبير به « افزايش » چيزى جز تكامل است ؟ ! در اينجا سؤالى پيش مىآيد كه اگر هدف تكامل بوده چرا خداوند از آغاز انسان را در همه ابعاد ، كامل نيافريد تا نيازى به پيمودن مراحل تكامل نبوده باشد ؟\r\nسرچشمه اين ايراد غفلت از اين نكته است كه شاخه اصلى تكامل ، « تكامل اختيارى » است ، و به تعبير ديگر تكامل آنست كه انسان راه را با پاى خود\r\n","description":"","footnote":"","page_name":" 375 ","page_number":375},
  {"content":"\r\nو اراده و تصميم خويش بپيمايد ، اگر دست او را بگيرند و به زور ببرند نه افتخار است و نه تكامل ، فى المثل اگر انسان ، يك ريال از مال خود را با تصميم و اراده خويش انفاق كند به همان نسبت راه كمال اخلاقى پيموده ، در حالى كه اگر مليونها از ثروت او را به اجبار بردارند و انفاق كنند ، حتى يك گام هم در اين راه پيش نرفته است ، و لذا در آيات مختلف قرآن مجيد به اين واقعيت تصريح شده كه اگر خدا مىخواست همه مردم به اجبار ايمان مىآوردند ولى اين ايمان براى آنها سودى نداشت ( وَلَوْ شاءَ رَبُّكَ لآمَنَ مَنْ فِي الأَرْضِ كُلُّهُمْ جَمِيعاً - يونس - 99 ) .\r\n","description":"","footnote":"","page_name":" 376 ","page_number":376},
  {"content":"\r\n\r\n[ سوره الأنبياء ‹ 21 › : آيات 19 تا 25 
  ]\r\nوَ لَه مَنْ فِي السَّماواتِ وَالأَرْضِ وَمَنْ عِنْدَه لا يَسْتَكْبِرُونَ عَنْ عِبادَتِه وَلا يَسْتَحْسِرُونَ ‹ 19 › يُسَبِّحُونَ اللَّيْلَ وَالنَّهارَ لا يَفْتُرُونَ ‹ 20 › أَمِ اتَّخَذُوا آلِهَةً مِنَ الأَرْضِ هُمْ يُنْشِرُونَ ‹ 21 › لَوْ كانَ فِيهِما آلِهَةٌ إِلَّا اللَّه لَفَسَدَتا فَسُبْحانَ اللَّه رَبِّ الْعَرْشِ عَمَّا يَصِفُونَ ‹ 22 › لا يُسْئَلُ عَمَّا يَفْعَلُ وَهُمْ يُسْئَلُونَ ‹ 23 ›\r\nأَمِ اتَّخَذُوا مِنْ دُونِه آلِهَةً قُلْ هاتُوا بُرْهانَكُمْ هذا ذِكْرُ مَنْ مَعِيَ وَذِكْرُ مَنْ قَبْلِي بَلْ أَكْثَرُهُمْ لا يَعْلَمُونَ الْحَقَّ فَهُمْ مُعْرِضُونَ ‹ 24 › وَما أَرْسَلْنا مِنْ قَبْلِكَ مِنْ رَسُولٍ إِلَّا نُوحِي إِلَيْه أَنَّه لا إِله إِلَّا أَنَا فَاعْبُدُونِ ‹ 25 ›\r\n","description":"","footnote":"","page_name":" 377 ","page_number":377},
  {"content":"\r\n\r\nترجمه :\r\n19 - براى اوست آنچه در آسمانها و زمين است ، و آنها كه نزد او هستند هيچگاه از عبادتش استكبار نمىكنند و هرگز خسته نمىشوند .\r\n20 - شب و روز تسبيح مىگويند و ضعف و سستى به خود راه نمىدهند .\r\n21 - آيا آنها خدايانى از زمين برگزيدند كه خلق مىكنند و منتشر مىسازند ؟\r\n22 - اگر در آسمان و زمين خدايانى جز « اللَّه » بود فاسد مىشدند ( و نظام جهان برهم مىخورد ) منزه است خداوند پروردگار عرش از توصيفى كه آنها مىكنند .\r\n23 - هيچكس بر كار او نمىتواند خرده بگيرد ، ولى در كارهاى آنها جاى سؤال و ايراد است .\r\n24 - آيا آنها جز خدا معبودانى برگزيدند ؟ بگو دليلتانرا بياوريد اين سخن من و سخن ( پيامبرانى است ) كه پيش از من بودند ، اما اكثر آنها حق را نمىدانند و به اين دليل از آن رويگردانند .\r\n25 - ما پيش از تو هيچ پيامبرى را نفرستاديم مگر اينكه به او وحى كرديم كه معبودى جز من نيست بنا بر اين تنها مرا پرستش كنيد .\r\n\r\nتفسير :\r\n\r\nشرك از پندار سرچشمه مىگيرد\r\nدر آيات گذشته سخن از اين واقعيت در ميان بود كه عالم هستى ، بىهدف نيست ، نه شوخى و بازيچه است و نه لهو و سرگرمى ، بلكه داراى هدف تكاملى حساب شده اى است براى انسانها .\r\nو از آنجا كه ممكن است اين توهم به وجود آيد كه خدا چه نيازى به ايمان و عبادت ما دارد ؟ آيات مورد بحث نخست به پاسخ اين سخن مىپردازد و مىگويد :\r\n« تمام كسانى كه در آسمانها و زمين هستند از آن اويند » ( * ( وَلَه مَنْ فِي السَّماواتِ وَالأَرْضِ ) * ) .\r\n« و فرشتگانى كه در محضر قرب پروردگار هستند هيچگاه از پرستش او تكبر ندارند و هرگز خسته نمىشوند » ( * ( وَمَنْ عِنْدَه لا يَسْتَكْبِرُونَ عَنْ عِبادَتِه\r\n","description":"","footnote":"","page_name":" 378 ","page_number":378},
  {"content":"\r\n* ( وَلا يَسْتَحْسِرُونَ ) * ) ( 1 ) .\r\nدائما شب و روز تسبيح مىگويند و كمترين ضعف و سستى به خود راه نمىدهند « ( * ( يُسَبِّحُونَ اللَّيْلَ وَالنَّهارَ لا يَفْتُرُونَ ) * ) .\r\nبا اين حال او چه نيازى به طاعت و عبادت شما دارد ، اين همه فرشتگان بزرگ ، شب و روز مشغول تسبيحند ، او حتى نياز به عبادت آنها هم ندارد ، پس اگر دستور ايمان و عمل صالح و بندگى و عبوديت به شما داده ، سود و فايده اش متوجه خود شما است .\r\nاين نكته نيز جالب توجه است كه در نظام بندگان و موالى ظاهرى هر قدر بنده اى به مولا نزديكتر باشد ، خضوعش در برابر او كمتر است ، چرا كه خصوصيت بيشترى دارد و مولا نسبت به او نياز فزونتر ! اما در نظام عبوديت « خلق » و « خالق » قضيه بر عكس است ، هر قدر فرشتگان و اولياى خدا به او نزديكتر مىشوند ، مقام عبوديتشان بيشتر مىگردد ( 2 ) .\r\nپس از آنكه بيهودگى و بىهدفى عالم هستى در آيات گذشته ، نفى شد و مسلم گشت كه اين عالم داراى هدف مقدسى است ، در آيات مورد بحث به مساله وحدت معبود و مدير و مدبر اين جهان پرداخته ، چنين مىگويد : « آيا آنها خدايانى از زمين برگزيدند ، خدايانى كه مىتوانند موجودات زنده را بيافرينند و در جهان پخش كنند » ؟ ! ( * ( أَمِ اتَّخَذُوا آلِهَةً مِنَ الأَرْضِ هُمْ يُنْشِرُونَ ) * ) .\r\n\r\n","description":"","footnote":"\r\n( 1 ) « يستحسرون » از ماده « حسر » در اصل به معنى بازگشودن چيز پوشيده و كنار زدن سپرده است ، سپس به معنى خستگى و ضعف به كار رفته گويى نيروهاى انسان در چنين حالتى همگى آشكار و مصرف مىگردد و چيزى از آنها در بدن او مكتوم نمىماند .\r\n( 2 ) الميزان ذيل آيات مورد بحث .\r\n","page_name":" 379 ","page_number":379},
  {"content":"\r\nاين جمله در حقيقت اشاره به اين است كه معبود بايد خالق باشد ، مخصوصا خالق حيات و زندگى كه روشنترين چهره‌هاى خلقت است ، اين در حقيقت شبيه به همان چيزى است كه در آيه 73 سوره حج مىخوانيم : إِنَّ الَّذِينَ تَدْعُونَ مِنْ دُونِ اللَّه لَنْ يَخْلُقُوا ذُباباً وَلَوِ اجْتَمَعُوا لَه : « تمام معبودهايى را كه جز خدا مىخوانيد حتى قدرت ندارند مگسى بيافرينند هر چند دست بدست هم دهند و متحد شوند » با اين حال آنها چگونه شايسته پرستش هستند ( 1 ) .\r\nتعبير به « * ( آلِهَةً مِنَ الأَرْضِ ) * » ( خدايانى از زمين ) اشاره به بتها و معبودهايى است كه از سنگ و چوب و مانند آن مىساختند ، و حاكم بر آسمانها مىپنداشتند .\r\nآيه بعد ، يكى از دلائل روشن نفى « آلهه » و خدايان مشركان را به اين صورت بيان مىكند « اگر در آسمان و زمين ، معبودها و خدايانى جز اللَّه بود هر دو فاسد مىشدند و نظام جهان بر هم مىخورد » ( * ( لَوْ كانَ فِيهِما آلِهَةٌ إِلَّا اللَّه لَفَسَدَتا ) * ) .\r\n« منزه و پاك است خداوند ، پروردگار عرش ، از توصيفى كه آنها مىكنند » ( * ( فَسُبْحانَ اللَّه رَبِّ الْعَرْشِ عَمَّا يَصِفُونَ ) * ) .\r\nاين نسبتهاى ناروا ، و اين خدايان ساختگى و آلهه پندارى ، اوهامى بيش نيستند و دامان كبريايى ذات پاك او با اين نسبتهاى ناروا آلوده نمىگردد .\r\n\r\n","description":"","footnote":"\r\n( 1 ) « ينشرون » از ماده « نشر » به معنى گستردن چيز پيچيده است و كنايه از آفرينش و انتشار مخلوقات در پهنه زمين و آسمان نيز آمده است ، جمعى از مفسران اصرار دارند كه اين جمله را اشاره به معاد و بازگشت مردگان به زندگى جديد بدانند ، در حالى كه با توجه به آيات بعد روشن مىشود كه سخن از توحيد ذات پاك خدا و معبود حقيقى است نه معاد و زندگى بعد از مرگ .\r\n","page_name":" 380 ","page_number":380},
  {"content":"\r\n\r\nبرهان تمانع\r\nدليلى كه براى توحيد و نفى آلهه در آيه فوق ، آمده است ، در عين سادگى و روشنى ، يكى از براهين دقيق فلسفى در اين زمينه است كه دانشمندان از آن ، به عنوان « برهان تمانع » ياد مىكنند ، خلاصه اين برهان را چنين مىتوان بيان كرد :\r\nما بدون شك نظام واحدى را در اين جهان حكمفرما مىبينيم ، نظامى كه در همه جهات هماهنگ است ، قوانينش ثابت و در آسمان و زمين جارى است ، برنامه هايش با هم منطبق ، و اجزايش متناسب است .\r\nاين هماهنگى قوانين و نظامات آفرينش از اين حكايت مىكند كه از مبدء واحدى سرچشمه گرفته است چرا كه اگر مبدءها متعدد بود و اراده‌ها مختلف ، اين هماهنگى هرگز وجود نداشت و همان چيزى كه قرآن از آن تعبير به « فساد » مىكند در عالم به وضوح ديده مىشد .\r\nما اگر كمى اهل تحقيق و مطالعه باشيم ، از بررسى يك كتاب به خوبى مىتوانيم بفهميم آن را يك نفر نوشته يا چند نفر ؟ كتابى كه تاليف يك نفر است ، هماهنگى و انسجام مخصوص در ميان عبارات ، جمله بنديها ، تعبيرات مختلف ، كنايات و اشارات ، عناوين و تيترها ، طرز ورود و خروج در بحثها ، خلاصه تمام قسمتهايش يكپارچه و همصدا است چرا كه زائيده يك فكر و تراوش يك قلم است .\r\nاما اگر دو يا چند نفر - هر چند همه دانشمند باشند و صميمى و داراى روح همكارى نزديك - هر كدام تاليف بخشى از آن را بر عهده گيرد ، باز در اعماق عبارات و الفاظ ، طرز بحثها ، آثار اين دوگانگى و چندگانگى نمايان است .\r\nدليل آن هم روشن است ، زيرا دو نفر هر قدر همفكر و هم سليقه باشند بالآخره دو نفرند ، اگر همه چيز آنها يكى بود ، يك نفر مىشدند ، بنا بر اين بطور قطع بايد تفاوتهايى داشته باشند تا بتوانند دو نفر باشند و اين تفاوت سرانجام كار\r\n","description":"","footnote":"","page_name":" 381 ","page_number":381},
  {"content":"\r\nخود را خواهد كرد ، و اثرش را در نوشته‌هاى آنها خواهد گذاشت .\r\nحال هر قدر اين كتاب ، بزرگتر و مفصلتر باشد و در موضوعات متنوعترى بحث كند زودتر اين ناهماهنگى احساس مىشود .\r\nكتاب بزرگ عالم آفرينش كه عظمتش بقدرى است كه ما با تمام وجودمان در لابلاى عباراتش گم مىشويم ، نيز مشمول همين قانون است .\r\nدرست است كه ما حتى در تمام عمر نمىتوانيم تمام اين كتاب را مطالعه كنيم اما با همين اندازه كه توفيق مطالعه نصيب ما و كل دانشمندان جهان شده است ، آن چنان هماهنگى دارد كه از وحدت مؤلف به خوبى حكايت مىكند ، ما هر چه اين كتاب عجيب را و رق مىزنيم در همه جا آثار يك نظم عالى و انسجام و هماهنگى غير قابل توصيف در ميان كلمات و سطور و صفحاتش نمايان است .\r\nاگر در اداره اين جهان و نظامات آن ، اراده‌ها و مبدءهاى متعددى دخالت داشت اين هماهنگى امكانپذير نبود .\r\nراستى چرا دانشمندان فضايى مىتوانند سفينه‌هاى فضاپيما را با دقت كامل به فضا بفرستند ، و قايق ماه نشين آن را دقيقا در همان محلى كه از نظر علمى پيشبينى كرده‌اند فرود آورند ، سپس آن را از آنجا حركت داده در محل پيشبينى شده در زمين پائين بياورند ؟ ! آيا اين دقت محاسبات به خاطر اين نيست كه نظام حاكم بر كل هستى كه پايه محاسبات اين دانشمندان است دقيق و منسجم و هماهنگ است كه اگر يك ذره ناهماهنگى ( از نظر زمان يك صدم ثانيه ) كم و زيادى در آن بود تمام محاسباتشان به هم مىخورد .\r\nكوتاه سخن اينكه : اگر دو يا چند اراده در عالم حاكم بود ، هر يك اقتضايى داشت و هر كدام اثر ديگرى را خنثى مىكرد و سرانجام جهان به فساد مىگرائيد .\r\n","description":"","footnote":"","page_name":" 382 ","page_number":382},
  {"content":"\r\n\r\nسؤال :\r\nدر اينجا سؤالى مطرح است كه پاسخ آن را از توضيحات گذشته مىتوان دريافت ، سؤال اين است : تعدد خدايان در صورتى منشا فساد در جهان مىشود كه آنها به مبارزه با يكديگر برخيزند ، اما اگر قبول كنيم آنها افرادى حكيم و آگاهند ، حتما با كمك هم جهان را اداره مىكنند .\r\nپاسخ اين سؤال چندان پيچيده نيست ، حكيم بودن آنها ، تعدد آنها را از بين نمىبرد ، هنگامى كه بگوئيم آنها متعددند ، مفهومش اين است كه از هر نظر يكى نيستند ، چرا كه اگر از تمام جهات يكى بودند ، يك خدا مىشدند ، بنا بر اين هر جا تعدد است حتما تفاوتها و اختلافاتى وجود دارد ، كه خواه ناخواه در اراده و عمل اثر مىگذارد و جهان هستى را به هرج و مرج و فساد مىكشاند .\r\n( دقت كنيد ) .\r\nاين برهان تمانع را به صورتهاى ديگرى نيز بيان كرده‌اند كه از حوصله بحث ما بيرون است و آنچه در بالا گفتيم بهترين طرز بيان آن است .\r\nدر بعضى از اين استدلالها ، روى اين تكيه شده است كه اگر دو اراده در آفرينش حكمفرما بود ، اصلا جهانى موجود نمىشد ، در حالى كه آيه فوق ، سخن از فساد جهان و اختلال نظم مىگويد ، نه از موجود نشدن جهان ( دقت كنيد ) .\r\nجالب اينكه در حديثى كه هشام بن حكم از امام صادق ع نقل كرده چنين مىخوانيم : كه امام ع در پاسخ مرد بىايمانى كه سخن از تعدد خدايان مىگفت : فرمود : اين دو خدايى كه تو مىگويى يا هر دو قديم و ازلى و نيرومندند و يا هر دو ضعيف و ناتوان ، يا يكى قوى و ديگرى ضعيف ؟ .\r\nاگر هر دو قوى باشند چرا هر كدام ديگرى را كنار نمىزند و تدبير جهان را به تنهايى بر عهده نمىگيرد ، و اگر چنين گمان كنى كه يكى قوى و ديگرى\r\n","description":"","footnote":"","page_name":" 383 ","page_number":383},
  {"content":"\r\nضعيف است ، توحيد خدا را پذيرفته اى ، زيرا دومى ضعيف است و ناتوان ، بنا بر اين خدا نيست .\r\nو اگر بگويى آنها دو هستند ، از دو حال خارج نيست ، يا از تمام جهات متفقند يا مختلف ، اما هنگامى كه ما آفرينش را منظم مىبينيم و كواكب آسمان هر كدام در مسير ويژه خود سير مىكنند و شب و روز با نظم خاصى جانشين يكديگر مىشوند و خورشيد و ماه هر يك ، برنامه ويژه خود را دارند ، اين هماهنگى تدبير جهان و انسجام امورش دليل بر اين است كه مدبر يكى است .\r\nاز اين گذشته ، اگر ادعا كنى خداوند دو تا است لا بد در ميان آنها بايد فاصله اى ( امتيازى ) باشد تا دوگانگى درست شود ، در اينجا آن فاصله ( امتياز ) خود موجود سومى : ازلى خواهد بود ، و به اين ترتيب خدايان ، سه مىشوند ، و اگر بگويى سه هستند ، بايد ميان آنها دو فاصله ( امتياز ) باشند ، در اين صورت بايد به پنج وجود قديم ازلى قائل شوى ، و به همين ترتيب ، عدد ، بالا مىرود و سر از بىنهايت در مىآورد » ( 1 ) .\r\nآغاز اين حديث ، اشاره به برهان تمانع است ، و ذيل آن اشاره به برهان ديگرى است ، كه آن « برهان فرجه » يا « تفاوت ما به الاشتراك ، و ما به الامتياز » مىگويند .\r\nدر حديث ديگرى مىخوانيم كه « هشام بن حكم » از « امام صادق » ع پرسيد :\r\nما الدليل على ان اللَّه واحد ؟ قال : اتصال التدبير و تمام الصنع ، كما قال اللَّه عز و جل : * ( لَوْ كانَ فِيهِما آلِهَةٌ إِلَّا اللَّه لَفَسَدَتا ) * .\r\n« هشام مىگويد : عرض كردم چه دليلى بر يگانگى خدا وجود دارد ؟ فرمود :\r\nپيوستگى و انسجام تدبير جهان ، و كامل بودن آفرينش ، آن گونه كه خداوند متعال فرموده : * ( لَوْ كانَ فِيهِما آلِهَةٌ إِلَّا اللَّه لَفَسَدَتا ) * ( اگر در آسمان و زمين ، خدايانى جز\r\n\r\n","description":"","footnote":"\r\n( 1 ) توحيد صدوق ( طبق نقل تفسير نور الثقلين ج 3 صفحه 417 و 418 ) .\r\n","page_name":" 384 ","page_number":384},
  {"content":"\r\nاو بودند جهان به فساد كشانده مىشد ) ( 1 ) .\r\nپس از آنكه با استدلالى كه در آيه آمد توحيد مدبر و اداره كننده اين جهان اثبات شد ، در آيه بعد مىگويد « او آن چنان حكيمانه جهان را نظم بخشيده كه جاى هيچ ايراد و گفتگو در آن نيست آرى » هيچكس بر كار او نمىتواند خرده بگيرد و از آن سؤال كند ، در حالى كه ديگران چنين نيستند و در افعالشان جاى ايراد و سؤال بسيار است « ( * ( لا يُسْئَلُ عَمَّا يَفْعَلُ وَهُمْ يُسْئَلُونَ ) * ) .\r\nگرچه در تفسير اين آيه مفسران ، سخن بسيار گفته‌اند ، ولى آنچه در بالا گفته شد از همه نزديكتر به نظر مىرسد .\r\nتوضيح اينكه : ما دو گونه سؤال داريم ، يك نوع سؤال ، سؤال توضيحى است كه انسان از مسائلى بى خبر است و مايل است حقيقت آن را درك كند ، حتى با علم و ايمان به اينكه كار انجام شده كار صحيحى بوده باز مىخواهد نكته اصلى و هدف واقعى آن را بداند ، اين گونه سؤال در افعال خدا نيز جائز است ، بلكه اين همان سؤالى است كه سرچشمه كاوشگرى و پژوهش در جهان خلقت و مسائل علمى محسوب مىشود ، و از اين گونه سؤالات چه در رابطه با عالم تكوين ، و چه تشريع ياران پيامبر و امامان بسيار داشتند .\r\nاما نوع ديگر سؤال ، سؤال اعتراضى است ، كه مفهومش اين است عمل انجام شده نادرست و غلط بوده ، مثل اينكه به كسى كه عهد خود را بىدليل شكسته مىگوئيم تو چرا عهدشكنى مىكنى ؟ هدف اين نيست كه توضيح بخواهيم بلكه هدف آنست كه ايراد كنيم .\r\nمسلما اين نوع سؤال در افعال خداوند حكيم معنى ندارد ، و اگر گاهى از كسى سر بزند حتما به خاطر ناآگاهى است ، ولى جاى اين گونه سؤال در\r\n\r\n","description":"","footnote":"\r\n( 1 ) همان مدرك .\r\n","page_name":" 385 ","page_number":385},
  {"content":"\r\nافعال ديگران بسيار است .\r\nدر حديثى از امام باقر ع مىخوانيم كه در جواب سؤال « جابر جعفى » از اين آيه چنين فرمود :\r\nلانه لا يفعل الا ما كان حكمة و صوابا :\r\n« براى اينكه او كارى را جز از روى حكمت و صواب انجام نمىدهد » ( 1 ) .\r\nضمنا از اين سخن به خوبى مىتوان نتيجه گرفت كه اگر كسى سؤالى از نوع دوم داشته باشد دليل بر آنست كه هنوز خدا را به خوبى نشناخته و از حكيم بودن او آگاه نيست .\r\nآيه بعد مشتمل بر دو دليل ديگر در زمينه نفى شرك است ، كه با دليل گذشته مجموعا سه دليل مىشود .\r\nنخست مىگويد : « آيا آنها جز خدا معبودانى براى خود انتخاب كرده‌اند ؟ ! بگو دليل خود را بياوريد » ( * ( أَمِ اتَّخَذُوا مِنْ دُونِه آلِهَةً قُلْ هاتُوا بُرْهانَكُمْ ) * ) .\r\nاشاره به اينكه اگر از دليل گذشته دائر به اينكه نظام عالم هستى دليل بر توحيد است صرف نظر كنيد لا اقل هيچگونه دليلى بر اثبات شرك و الوهيت اين خدايان وجود ندارد ، انسان عاقل چگونه مطلبى را بىدليل مىپذيرد ؟\r\nسپس به آخرين دليل اشاره كرده مىگويد : « اين تنها من و همراهانم نيستند كه سخن از توحيد مىگويند ، بلكه تمام پيامبران و مؤمنان پيشين نيز همه موحد بودند » ( * ( هذا ذِكْرُ مَنْ مَعِيَ وَذِكْرُ مَنْ قَبْلِي ) * ) .\r\nاين همان دليلى است كه دانشمندان عقائد تحت عنوان اجماع و اتفاق پيامبران بر مساله يگانگى خدا ذكر كرده‌اند .\r\nو از آنجا كه ممكن است گاهى كثرت بتپرستان ( مخصوصا در شرائط زندگى مسلمانان در مكه كه سوره انبياء ناظر به آن است ) براى بعضى مانع از\r\n\r\n","description":"","footnote":"\r\n( 1 ) توحيد صدوق ( نور الثقلين ج 3 ص 419 )\r\n","page_name":" 386 ","page_number":386},
  {"content":"\r\nپذيرش توحيد گردد ، چنين اضافه مىكند : « اما اكثر آنها حق را نمىدانند لذا از آن روىگردانند » ( * ( بَلْ أَكْثَرُهُمْ لا يَعْلَمُونَ الْحَقَّ فَهُمْ مُعْرِضُونَ ) * ) .\r\nهميشه مخالفت كردن اكثريت نادان در بسيارى از جامعه‌ها دليلى بوده است ، براى اعراض ناآگاهان ، و قرآن در بسيارى از آيات ، چه آياتى كه در سوره‌هاى « مكى » نازل شده يا سوره‌هاى « مدنى » تكيه بر اين اكثريت را شديدا محكوم كرده است ، و براى آن هيچگونه ارزشى قائل نيست ، بلكه معيار را دليل و منطق مىشمرد .\r\nو از آنجا كه ممكن است بعضى بيخبران بگويند ما پيامبران مانند عيسى ع داريم كه دعوت به خدايان متعدد كرده است ، قرآن در آخرين آيه مورد بحث با صراحت تمام مىگويد : « ما قبل از تو هيچ پيامبرى را نفرستاديم مگر اينكه به او وحى نموديم كه معبودى جز من نيست ، و تنها مرا پرستش كنيد » ( * ( وَما أَرْسَلْنا مِنْ قَبْلِكَ مِنْ رَسُولٍ إِلَّا نُوحِي إِلَيْه أَنَّه لا إِله إِلَّا أَنَا فَاعْبُدُونِ ) * ) .\r\nو به اين ترتيب ثابت مىشود كه نه عيسى و نه غير او هرگز دعوت به شرك نكرده‌اند ، و اين گونه نسبتها تهمت است .\r\n","description":"","footnote":"","page_name":" 387 ","page_number":387},
  {"content":"\r\n\r\n[ سوره الأنبياء ‹ 21 › : آيات 26 تا 29 
  ]\r\nوَ قالُوا اتَّخَذَ الرَّحْمنُ وَلَداً سُبْحانَه بَلْ عِبادٌ مُكْرَمُونَ ‹ 26 › لا يَسْبِقُونَه بِالْقَوْلِ وَهُمْ بِأَمْرِه يَعْمَلُونَ ‹ 27 › يَعْلَمُ ما بَيْنَ أَيْدِيهِمْ وَما خَلْفَهُمْ وَلا يَشْفَعُونَ إِلَّا لِمَنِ ارْتَضى وَهُمْ مِنْ خَشْيَتِه مُشْفِقُونَ ‹ 28 › وَمَنْ يَقُلْ مِنْهُمْ إِنِّي إِله مِنْ دُونِه فَذلِكَ نَجْزِيه جَهَنَّمَ كَذلِكَ نَجْزِي الظَّالِمِينَ ‹ 29 ›\r\n\r\nترجمه :\r\n26 - آنها گفتند خداوند رحمان فرزندى براى خود برگزيده ! منزه است ( از اين عيب و نقص ) اينها ( فرشتگان ) بندگان شايسته او هستند .\r\n27 - كه هرگز در سخن بر او پيشى نمىگيرند ، و به فرمان او عمل مىكنند .\r\n28 - او همه اعمال امروز و آينده آنها را مىداند ، و هم گذشته آنها را ، و آنها جز براى كسى كه خدا از او خشنود است ( و اجازه شفاعتش را داده ) شفاعت نمىكنند و از ترس او بيمناكند .\r\n29 - و هر كس از آنها بگويد من معبود ديگرى جز خدا هستم كيفر او را جهنم مىدهيم ، و اين گونه ستمگران را كيفر خواهيم داد .\r\n\r\nتفسير : فرشتگان بندگان شايسته و فرمانبردار\r\nاز آنجا كه در آخرين آيه بحث گذشته ، سخن از پيامبران الهى و نفى\r\n","description":"","footnote":"","page_name":" 388 ","page_number":388},
  {"content":"\r\nهر گونه شرك ( و ضمنا نفى فرزند بودن حضرت مسيح ) در ميان بود ، آيات مورد بحث همه در مورد نفى فرزند بودن فرشتگان است .\r\nتوضيح اينكه : بسيارى از مشركان عرب عقيده داشتند كه فرشتگان ، فرزندان خدا هستند ، و به همين دليل گاه آنها را پرستش مىكردند ، قرآن صريحا در آيات فوق ، اين عقيده خرافى و بىاساس را محكوم كرده و بطلان آن را با دلائل مختلف بيان مىكند .\r\nنخست مىگويد : « آنها گفتند : خداوند رحمان فرزندى براى خود انتخاب كرده است » ( * ( وَقالُوا اتَّخَذَ الرَّحْمنُ وَلَداً ) * ) .\r\nاگر منظورشان فرزند حقيقى باشد كه لازمه آن جسم بودن است ، و اگر « تبنى » ( فرزندخواندگى ) كه در ميان عرب معمول بوده است باشد ، آن نيز دليل بر ضعف و احتياج است ، و از همه اينها گذشته اصولا كسى نياز به فرزند دارد كه فانى مىشود ، براى بقاء نسل و كيان و آثار او بايد فرزندش حيات او را در درازمدت ادامه دهد ، يا براى عدم احساس تنهايى و انس گرفتن يا كسب قدرت است ، اما يك وجود ازلى و ابدى و غير جسمانى و از هر نظر بىنياز ، فرزند در مورد او معنى ندارد .\r\nلذا بلافاصله مىفرمايد : « منزه و پاك است او از اين عيب و نقص » ( * ( سُبْحانَه ) * ) .\r\nسپس اوصاف فرشتگان را در شش قسمت بيان مىكند كه مجموعا دليل روشنى است بر نفى فرزند بودن آنها :\r\n1 - « آنها بندگان خدا هستند » ( * ( بَلْ عِبادٌ ) * ) .\r\n2 - « بندگانى شايسته و گرامى داشته » ( * ( مُكْرَمُونَ ) * ) .\r\nآنها همچون بندگان گريزپا نيستند كه تحت فشار مولى ، تن به خدمت مىدهند بلكه بندگانى هستند ، از هر نظر شايسته كه راه و رسم عبوديت را خوب مىدانند ، و به آن افتخار مىكنند ، خدا نيز آنها را به خاطر اخلاصشان در عبوديت\r\n","description":"","footnote":"","page_name":" 389 ","page_number":389},
  {"content":"\r\nگرامى داشته و مواهب خويش را به آنها افزايش داده است .\r\n3 - آنها آن قدر مؤدب و تسليم و سر بر فرمان خدا هستند كه « هرگز در سخن گفتن بر او پيشى نمىگيرند » ( * ( لا يَسْبِقُونَه بِالْقَوْلِ ) * ) .\r\n4 - و از نظر عمل نيز « آنها تنها فرمان او را اجرا مىكنند » ( * ( وَهُمْ بِأَمْرِه يَعْمَلُونَ ) * ) .\r\nآيا اين صفات ، صفات فرزندان است يا صفات بندگان ؟ ! سپس به احاطه علمى پروردگار نسبت به آنها اشاره كرده مىفرمايد :\r\n« خداوند هم اعمال امروز و آينده آنها را مىداند ، و هم اعمال گذشته را ، هم از دنياى آنها آگاه است و هم از آخرتشان ، هم قبل از وجودشان و هم بعد از وجودشان » ( * ( يَعْلَمُ ما بَيْنَ أَيْدِيهِمْ وَما خَلْفَهُمْ ) * ) ( 1 ) .\r\nمسلما فرشتگان از اين موضوع آگاهند كه خدا يك چنين احاطه علمى به آنها دارد ، و همين عرفان ، سبب مىشود كه آنها نه سخنى قبل از او بگويند و نه از فرمانش سرپيچى كنند و به اين ترتيب اين جمله مىتواند در حكم تعليل براى آيه سابق بوده باشد .\r\n5 - بدون شك آنها كه بندگان گرامى و شايسته خدا هستند براى نيازمندان شفاعت مىكنند ولى بايد توجه داشت « هرگز براى كسى شفاعت نمىكنند مگر اينكه بدانند خدا از او خشنود است » و اجازه شفاعت او را داده است ( * ( وَلا يَشْفَعُونَ إِلَّا لِمَنِ ارْتَضى ) * ) .\r\nمسلما خشنودى خداوند و اجازه شفاعت دادن او ، بىدليل نمىتواند باشد\r\n\r\n","description":"","footnote":"\r\n( 1 ) مفسران بزرگ در تفسير اين جمله سه بيان دارند كه ما در عبارت بالا هر سه را با هم ذكر كرديم چون منافاتى با هم ندارند .\r\n","page_name":" 390 ","page_number":390},
  {"content":"\r\nحتما به خاطر ايمان راستين و يا اعمالى است كه پيوند انسان را با خدا محفوظ مىدارد ، به تعبير ديگر انسان ممكن است آلوده گناه شود ولى اگر رابطه خويش را با پروردگار و اولياى الهى به كلى قطع نكند اميد شفاعت در باره او هست .\r\nاما اگر پيوندش را از نظر خط فكرى و عقيدتى به كلى بريد ، و يا از نظر عملى آن قدر آلوده بود كه لياقت شفاعت را از دست داد ، در اين موقع ، هيچ پيامبر مرسل يا فرشته مقربى شفاعت او نخواهد كرد .\r\nاين همان مطلبى است كه در بحث فلسفه شفاعت ضمن بحثهاى گذشته آورده‌ايم كه شفاعت يك مكتب انسانساز است و وسيله اى است براى بازگرداندن آلودگان از نيمه راه و جلوگيرى از ياس و نوميدى كه خود عاملى است براى غرق شدن در انحراف و گناه ، ايمان به اين گونه شفاعت ، سبب مىشود كه افراد گنهكار رابطه خويش را با خدا و پيامبران و امامان قطع نكنند ، همه پلها را پشت سر خود ويران ننمايند ، و خط بازگشت را حفظ كنند ( 1 ) .\r\nضمنا اين جمله پاسخى است به آنها كه مىگفتند : ما فرشتگان را عبادت مىكنيم تا در پيشگاه خدا براى ما شفاعت كنند ، قرآن مىگويد آنها از پيش خود هيچكارى نمىتوانند بكنند و هر چه مىخواهيد بايد مستقيما از خدا بخواهيد حتى اجازه شفاعت شفيعان را .\r\n6 - به خاطر همين معرفت و آگاهى است كه « آنها تنها از او مىترسند » و تنها ترس او را به دل راه مىدهند ( * ( وَهُمْ مِنْ خَشْيَتِه مُشْفِقُونَ ) * ) .\r\nآنها از اين نمىترسند كه گناهى انجام داده باشند ، بلكه از كوتاهى در عبادت يا ترك اولى بيمناكند .\r\nجالب اينكه « خشيت » از نظر ريشه لغت به معنى هر گونه ترس نيست ،\r\n\r\n","description":"","footnote":"\r\n( 1 ) در زمينه « شفاعت » بطور مشروح در ذيل آيه 48 و 254 سوره بقره بحث كرده‌ايم به آنجا مراجعه فرمائيد .\r\n","page_name":" 391 ","page_number":391},
  {"content":"\r\nبلكه ترسى است كه توأم با تعظيم و احترام باشد .\r\n« مشفق » از ماده « اشفاق » به معنى توجهى است كه آميخته با ترس باشد ( چون در اصل از ماده « شفق » گرفته شده كه روشنى آميخته با تاريكى است ) .\r\nبنا بر اين ترس آنها از خداوند ، همچون ترس انسان از يك حادثه وحشتناك نيست ، و همچنين « اشفاق » آنها همچون بيم انسان از يك موجود خطرناك نمىباشد بلكه ترس و اشفاقشان آميزه اى است از احترام ، عنايت و توجه ، معرفت و احساس مسئوليت ( 1 ) .\r\nروشن است كه فرشتگان با اين صفات برجسته و ممتاز و مقام عبوديت خالص هرگز دعوى خدايى نمىكنند ، اما اگر فرضا « كسى از آنها بگويد من معبودى جز خدا هستم ما كيفر او را جهنم مىدهيم ، آرى اين چنين ظالمان را كيفر خواهيم داد » ( * ( وَمَنْ يَقُلْ مِنْهُمْ إِنِّي إِله مِنْ دُونِه فَذلِكَ نَجْزِيه جَهَنَّمَ كَذلِكَ نَجْزِي الظَّالِمِينَ ) * ) .\r\nدر حقيقت دعوى الوهيت يك مصداق روشن ظلم بر خويشتن و بر جامعه است و در قانون كلى « * ( كَذلِكَ نَجْزِي الظَّالِمِينَ ) * » درج است .\r\n\r\n","description":"","footnote":"\r\n( 1 ) مفردات « راغب » ماده « خشيت » و « شفق » و تفسير « صافى » ذيل آيات مورد بحث .\r\n","page_name":" 392 ","page_number":392},
  {"content":"\r\n\r\n[ سوره الأنبياء ‹ 21 › : آيات 30 تا 33 
  ]\r\nأَ وَلَمْ يَرَ الَّذِينَ كَفَرُوا أَنَّ السَّماواتِ وَالأَرْضَ كانَتا رَتْقاً فَفَتَقْناهُما وَجَعَلْنا مِنَ الْماءِ كُلَّ شَيْءٍ حَيٍّ أَ فَلا يُؤْمِنُونَ ‹ 30 › وَجَعَلْنا فِي الأَرْضِ رَواسِيَ أَنْ تَمِيدَ بِهِمْ وَجَعَلْنا فِيها فِجاجاً سُبُلًا لَعَلَّهُمْ يَهْتَدُونَ ‹ 31 › وَجَعَلْنَا السَّماءَ سَقْفاً مَحْفُوظاً وَهُمْ عَنْ آياتِها مُعْرِضُونَ ‹ 32 › وَهُوَ الَّذِي خَلَقَ اللَّيْلَ وَالنَّهارَ وَالشَّمْسَ وَالْقَمَرَ كُلٌّ فِي فَلَكٍ يَسْبَحُونَ ‹ 33 ›\r\n\r\nترجمه :\r\n30 - آيا كافران نديدند كه آسمانها و زمين به هم پيوسته بودند و ما آنها را از يكديگر باز كرديم ؟ ، و هر چيز زنده اى را از آب قرار داديم ، آيا ايمان نمىآورند ! 31 - و در زمين كوه‌هاى ثابت و پابرجايى قرار داديم تا آنها در آرامش باشند ، و در آن دره‌ها و راههايى قرار داديم تا هدايت شوند .\r\n32 - و آسمان را سقف محفوظى قرار داديم ، ولى آنها از آيات آن رويگردانند .\r\n33 - او كسى است كه شب و روز و خورشيد و ماه را آفريد كه هر يك از آنها در مدارى در حركتند .\r\n","description":"","footnote":"","page_name":" 393 ","page_number":393},
  {"content":"\r\n\r\nتفسير : باز هم نشانه‌هاى خدا در جهان هستى\r\nدر تعقيب بحثهاى گذشته پيرامون عقائد خرافى مشركان و دلائلى كه بر توحيد ذكر شد ، در آيات مورد بحث ، يك سلسله از نشانه‌هاى خداوند در نظام عالم هستى و تدبير منظم آن بيان گرديده ، و تاكيدى است بر آن بحثها .\r\nنخست مىگويد : « آيا كافران نديدند كه آسمانها و زمين پيوسته بودند و ما آنها را باز كرديم » ؟ ! ( * ( أَ وَلَمْ يَرَ الَّذِينَ كَفَرُوا أَنَّ السَّماواتِ وَالأَرْضَ كانَتا رَتْقاً فَفَتَقْناهُما ) * ) .\r\n« و هر موجود زنده اى را از آب آفريديم » ؟ ( * ( وَجَعَلْنا مِنَ الْماءِ كُلَّ شَيْءٍ حَيٍّ ) * ) .\r\n« آيا با مشاهده اين آيات و نشانه‌هاى ، باز هم ايمان نمىآورند » ( * ( أَ فَلا يُؤْمِنُونَ ) * ) .\r\nدر اينكه منظور از « رتق » و « فتق » ( پيوستگى و جدايى ) كه در اينجا در مورد آسمانها و زمين گفته شده است چيست ؟ مفسران سخنان بسيار گفته‌اند كه از ميان آنها سه تفسير ، نزديكتر به نظر مىرسد و چنان كه خواهيم گفت هر سه تفسير ممكن است در مفهوم آيه جمع باشد ( 1 ) .\r\n1 - به هم پيوستگى آسمان و زمين اشاره به آغاز خلقت است كه طبق نظرات دانشمندان ، مجموعه اين جهان به صورت توده واحد عظيمى از بخار سوزان بود كه بر اثر انفجارات درونى و حركت ، تدريجا تجزيه شد و كواكب و ستاره‌ها از جمله منظومه شمسى و كره زمين به وجود آمد و باز هم جهان در حال گسترش است .\r\n2 - منظور از پيوستگى ، يك نواخت بودن مواد جهان است به طورى كه\r\n\r\n","description":"","footnote":"\r\n( 1 ) فخر رازى در تفسير كبير و بعضى از مفسران ديگر .\r\n","page_name":" 394 ","page_number":394},
  {"content":"\r\nهمه در هم فرو رفته بود و به صورت ماده واحدى خودنمايى مىكرد ، اما با گذشت زمان ، مواد از هم جدا شدند ، و تركيبات جديدى پيدا كردند ، و انواع مختلف گياهان و حيوانات و موجودات ديگر ، در آسمان و زمين ظاهر شدند ، موجوداتى كه هر يك نظام مخصوص و آثار و خواص ويژه اى دارد ، و هر كدام نشانه اى است از عظمت پروردگار و علم و قدرت بىپايانش ( 1 ) .\r\n3 - منظور از به هم پيوستگى آسمان اين است كه در آغاز بارانى نمىباريد و به هم پيوستگى زمين اين است كه در آن زمان گياهى نمىروئيد ، اما خدا اين هر دو را گشود ، از آسمان باران نازل كرد و از زمين انواع گياهان را رويانيد .\r\nروايات متعددى از طرق اهل بيت ع به معنى اخير اشاره مىكند ، و بعضى از آنها اشاره اى به تفسير اول دارد ( 2 ) .\r\nبدون شك ، تفسير اخير چيزى است كه با چشم قابل رؤيت است كه چگونه از آسمان باران نازل مىشود ، و زمينها شكافته مىشوند و گياهان مىرويند ، و با جمله « * ( أَ وَلَمْ يَرَ الَّذِينَ كَفَرُوا ) * » ( آيا كسانى كه كافر شدند نديدند . . . ) كاملا سازگار است ، و با جمله « * ( وَجَعَلْنا مِنَ الْماءِ كُلَّ شَيْءٍ حَيٍّ ) * » نيز هماهنگى كامل دارد .\r\nولى تفسير اول و دوم نيز با معنى وسيع اين جمله‌ها ، مخالف نيست ، چرا كه رؤيت گاهى به معنى « علم » مىآيد ، درست است كه اين علم و آگاهى براى همه نيست تنها دانشمندانند كه مىتوانند در باره گذشته زمين و آسمان و به هم پيوستگى آنها و سپس جداييشان آگاهيهايى پيدا كنند ، ولى مىدانيم قرآن كتاب يك قرن و يك عصر نيست ، بلكه راهنما و راهگشاى انسانها در تمامى قرون و اعصار است .\r\nبه همين دليل آن چنان محتواى عميقى دارد كه براى هر گروه و هر عصر ،\r\n\r\n","description":"","footnote":"\r\n( 1 ) الميزان ذيل آيه .\r\n( 2 ) به تفسير صافى و نور الثقلين ذيل آيه مورد بحث مراجعه شود .\r\n","page_name":" 395 ","page_number":395},
  {"content":"\r\nقابل استفاده است ، روى اين حساب ما معتقديم ، هيچ مانعى ندارد كه آيه فوق داراى هر سه تفسير باشد كه هر كدام در جاى خود ، صحيح و كامل است ، و بارها گفته‌ايم استعمال لفظ در بيش از يك معنى نه تنها ايراد ندارد بلكه گاهى دليل كمال فصاحت است ، و اينكه در روايات مىخوانيم : « قرآن داراى بطون مختلفى است » نيز ممكن است اشاره به همين معنى باشد .\r\nو اما در مورد پيدايش همه موجودات زنده از آب كه در ذيل آيه فوق به آن اشاره شده دو تفسير مشهور است :\r\n1 - حيات همه موجودات زنده - اعم از گياهان و حيوانات - به آب بستگى دارد ، همين آبى كه بالآخره مبدء آن بارانى است كه از آسمان نازل شده .\r\nديگر اينكه « ماء » در اينجا اشاره به آب نطفه است كه موجودات زنده معمولا از آن به وجود مىآيند .\r\nجالب اينكه دانشمندان امروز معتقدند كه نخستين جوانه حيات در اعماق درياها پيدا شده است ، به همين دليل آغاز حيات و زندگى را از آب مىدانند ، و اگر قرآن آفرينش انسان را از خاك مىشمرد ، نبايد فراموش كنيم منظور از خاك همان طين ( گل ) است كه تركيبى است از آب و خاك .\r\nاين موضوع نيز قابل توجه است كه طبق تحقيقات دانشمندان قسمت عمده بدن انسان و بسيارى از حيوانات را آب تشكيل مىدهد ( در حدود هفتاد درصد ! ) .\r\nو اينكه بعضى ايراد كرده‌اند كه آفرينش فرشتگان و جن با اينكه موجودات زنده اى هستند مسلما از آب نيست ، پاسخش روشن است ، زيرا هدف موجودات زنده اى است كه براى ما محسوس است .\r\nدر حديثى مىخوانيم كه : شخصى از امام صادق ع پرسيد : آب چه طعمى دارد ؟ امام نخست فرمود :\r\nسل تفقها و لا تسئل تعنتا :\r\n« به منظور ياد گرفتن سؤال كن نه به منظور بهانه جويى ! » سپس اضافه فرمود :\r\nطعم الماء طعم\r\n","description":"","footnote":"","page_name":" 396 ","page_number":396},
  {"content":"\r\nالحياة ! قال اللَّه سبحانه * ( وَجَعَلْنا مِنَ الْماءِ كُلَّ شَيْءٍ حَيٍّ ) * :\r\n« طعم آب ، طعم حيات و زندگى است ! خداوند مىگويد : ما هر موجود زنده اى را از آب آفريديم » .\r\nمخصوصا هنگامى كه انسان در تابستان پس از يك تشنگى طولانى و ممتد در آن هواى سوزان به آب گوارايى مىرسد ، موقعى كه نخستين جرعه‌هاى آب را فرو مىبرد ، احساس مىكند كه روح و جان به كالبدش دميده مىشود ، در واقع امام مىخواهد ارتباط و پيوستگى زندگى و آب را با اين تعبير زيبا مشخص كند .\r\nآيه بعد اشاره به قسمت ديگرى از نشانه‌هاى توحيد و نعمتهاى بزرگش كرده مىگويد : « ما در زمين كوه‌هاى ثابت و مستقرى ايجاد كرديم تا انسانها را نلرزاند » ( * ( وَجَعَلْنا فِي الأَرْضِ رَواسِيَ أَنْ تَمِيدَ بِهِمْ ) * ) ( 1 ) .\r\nدر گذشته نيز گفته‌ايم كوه‌ها همچون زرهى كره اى زمين را در بر گرفته‌اند و اين سبب مىشود كه از لرزشهاى شديد زمين كه بر اثر فشار گازهاى درونى است تا حد زيادى جلوگيرى كند .\r\nبعلاوه همين وضع كوه‌ها ، حركات پوسته زمين را در مقابل جزر و مد ناشى از ماه به حد اقل مىرساند .\r\nاز سوى ديگر اگر كوه‌ها نبودند سطح زمين همواره در معرض تندبادها قرار داشت و آرامشى در آن ديده نمىشد ، همانگونه كه در كويرها و بيابانهاى خشك و سوزان چنين است .\r\n\r\n","description":"","footnote":"\r\n( 1 ) « رواسى » جمع « راسيه » به معنى كوه‌هاى سخت و پابرجاست ، و از آنجا كه اين گونه كوه‌ها از ريشه با هم پيوند دارند ، ممكن است اشاره به اين پيوستگى باشد و از نظر علمى ثابت شده كه اين به هم پيوستگى ريشه اى كوه‌ها ، اثر عميقى در جلوگيرى از لرزشهاى زمين دارد - « تميد » از ماده « ميد » به معنى لرزش و حركت ناموزون اشياء بزرگ است .\r\n","page_name":" 397 ","page_number":397},
  {"content":"\r\nسپس به نعمت ديگرى كه آن هم از نشانه‌هاى عظمت او است اشاره كرده مىگويد « ما در لابلاى اين كوه‌هاى عظيم ، دره‌ها و راههايى قرار داديم ، تا آنها هدايت شوند و به مقصد برسند » ( * ( وَجَعَلْنا فِيها فِجاجاً سُبُلًا لَعَلَّهُمْ يَهْتَدُونَ ) * ) .\r\nبراستى اگر اين دره‌ها و شكافها نبودند ، سلسله‌هاى جبال عظيم موجود در زمين مناطق مختلف را آن چنان از هم جدا مىكردند كه پيوندشان از زمين به كلى گسسته مىشد ، و اين نشان مىدهد كه همه اين پديده‌ها طبق برنامه و حسابى است .\r\nو از آنجا كه آرامش زمين به تنهايى براى آرامش زندگى انسان كافى نيست بلكه بايد از طرف بالا نيز ايمنى داشته باشد در آيه بعد اضافه مىكند : « ما آسمان را سقف محفوظى قرار داديم ولى آنها از آيات و نشانه‌هاى توحيد كه در اين آسمان پهناور است روىگردانند » ( * ( وَجَعَلْنَا السَّماءَ سَقْفاً مَحْفُوظاً وَهُمْ عَنْ آياتِها مُعْرِضُونَ ) * ) .\r\nمنظور از آسمان در اينجا - همانگونه كه سابقا هم گفته‌ايم - جوى است كه گرداگرد زمين را گرفته ، و ضخامت آن صدها كيلومتر طبق تحقيقات دانشمندان مىباشد ، اين قشر ظاهرا لطيف كه از هوا و گازها تشكيل شده به قدرى محكم و پرمقاومت است كه هر موجود مزاحمى از بيرون به سوى زمين بيايد نابود مىشود ، و كره زمين را در برابر بمباران شبانه روزى سنگهاى « شهاب » كه از هر گلوله اى خطرناكترند حفظ مىكند .\r\nبعلاوه اشعه آفتاب كه داراى قسمتهاى مرگبارى است به وسيله آن تصفيه مىشود ، و از نفوذ اشعه كشنده كيهانى كه از بيرون جو ، به سوى زمين سرازير است جلوگيرى مىكند .\r\nآرى اين آسمان سقف بسيار محكم و پايدارى است كه خدا آن را از انهدام\r\n","description":"","footnote":"","page_name":" 398 ","page_number":398},
  {"content":"\r\nحفظ كرده است ( 1 ) .\r\nو در آخرين آيه مورد بحث به آفرينش شب و روز و خورشيد و ماه پرداخته مىگويد : « او است كه شب و روز و خورشيد و ماه را آفريد » ( * ( وَهُوَ الَّذِي خَلَقَ اللَّيْلَ وَالنَّهارَ وَالشَّمْسَ وَالْقَمَرَ ) * ) .\r\n« و هر كدام از اينها در مدارى در حركتند » ( * ( كُلٌّ فِي فَلَكٍ يَسْبَحُونَ ) * ) .\r\n\r\nنكته‌ها :\r\n\r\n1 - تفسير « * ( كُلٌّ فِي فَلَكٍ يَسْبَحُونَ ) * »\r\nمفسران در تفسير اين جمله بيانات گوناگون دارند ، اما آنچه با تحقيقات مسلم دانشمندان فلكى سازگار است ، اين است كه منظور از حركت خورشيد در آيه فوق يا حركت دورانى به دور خويش است ، و يا حركتى است كه همراه منظومه شمسى دارد .\r\nذكر اين نكته نيز لازم است كه كلمه « كل » ممكن است اشاره به ماه و خورشيد و همچنين ستارگان باشد كه از كلمه ليل ( شب ) استفاده مىشود .\r\nبعضى از مفسران بزرگ نيز احتمال داده‌اند كه اشاره به « شب » و « روز » و « ماه » و « خورشيد » ( هر چهار ) باشد ، زيرا شب كه همان سايه مخروطى زمين است نيز براى خود مدارى دارد ، اگر كسى در بيرون كره زمين از دور به آن نگاه كند اين سايه تاريك مخروطى را در گرد زمين دائما در حركت مىبيند و همچنين نور آفتاب كه به زمين مىتابد و روز را تشكيل مىدهد همانند استوانه اى\r\n\r\n","description":"","footnote":"\r\n( 1 ) بعضى از مفسران آيه فوق را هماهنگ با آياتى كه در مورد حفظ آسمان از صعود شياطين به وسيله « شهب » در قرآن مجيد وارد شده مىدانند ( مانند * ( وَحِفْظاً مِنْ كُلِّ شَيْطانٍ مارِدٍ ) * - صافات - 7 ) .\r\nولى روشن است كه اين تفسير با كلمه « سقف » سازگار نيست ، زيرا سقف پوششى است براى كسانى كه در زير آن قرار دارند نه كسانى كه فوق آن هستند ( دقت كنيد ) .\r\n","page_name":" 399 ","page_number":399},
  {"content":"\r\nاست كه در گرد اين كره دائما نقل مكان مىكند ، بنا بر اين شب و روز نيز هر كدام براى خود مسير و مكانى دارند ( 1 ) .\r\nاين احتمال را نيز داده‌اند كه منظور از حركت خورشيد حركت آن در احساس ما باشد زيرا به نظر بينندگان زمينى خورشيد و ماه هر دو در گردشند .\r\n\r\n2 - آسمان سقف محكمى است -\r\nقبلا هم گفته‌ايم كه « سماء » ( آسمان ) در قرآن به معانى مختلفى آمده است گاهى به معنى جو زمين يعنى قشر ضخيمى از هوا كه دورادور كره خاك را فرا گرفته است آمده ، همانند آيه فوق ، در اينجا بد نيست توضيح بيشترى در باره استحكام اين سقف عظيم از زبان دانشمندان علوم طبيعى بشنويم :\r\n« فرانكآلن » استاد فيزيك زيستى چنين مىنويسد « جوى كه از گازهاى نگهبان زندگى بر سطح زمين تشكيل شده آن اندازه ضخامت ( و غلظت ) دارد كه بتواند همچون زرهى زمين را از شر مجموعه مرگبار بيست ميليون سنگهاى آسمانى در روز كه با سرعت در حدود 50 كيلومتر در ثانيه به آن برخورد مىكنند در امان نگهدارد .\r\nجو زمين علاوه بر كارهاى ديگرى كه دارد درجه حرارت را بر سطح زمين در حدود شايسته براى زندگى نگاه مىدارد ، و نيز ذخيره بسيار لازم « آب و بخار آب » را از اقيانوسها به خشكيها انتقال مىدهد كه اگر چنين نبود همه قاره‌ها به صورت كويرهاى خشك غير قابل زيستى درمىآمد ، به اين ترتيب بايد گفت كه اقيانوسها و جو زمين عنوان چرخ لنگرى براى زمين دارند .\r\n« وزن بعضى از اين شهابها كه به سوى زمين سرازير مىشود به اندازه يك هزارم يك گرم است ولى نيروى آن بر اثر آن سرعت فوق العاده معادل نيروى\r\n\r\n","description":"","footnote":"\r\n( 1 ) اقتباس از الميزان ذيل آيه .\r\n","page_name":" 400 ","page_number":400},
  {"content":"\r\nذرات اتمى است كه بمب مخرب را تشكيل مىدهد ! و حجم آن شهابها احيانا بيشتر از حجم يك دانه شن نيست ! در هر روز ميليونها از اين شهابها پيش از رسيدن به سطح زمين مىسوزند و يا به بخار تبديل مىشوند ، ولى احيانا حجم و سنگينى بعضى شهابها بقدرى زياد است كه از قشر گازى گذشته و به سطح زمين اصابت مىكند .\r\nاز جمله شهابهايى كه از چنگال غلاف گازى نامبرده عبور كرده و به زمين رسيد شهاب عظيم و معروف « سيبرى » است كه در سال 1908 ميلادى به زمين اصابت كرد و قطر آن طورى بود كه حدود 40 كيلومتر زمين را اشغال كرد و باعث تلفات زيادى شد ! و ديگر شهابى است كه در « اريزونا » آمريكا فرود آمد كه به قطر 1 كيلومتر و عمق 200 متر بود و در هنگام سقوط آن شكاف عميقى در زمين ايجاد شد و بر اثر انفجار آن شهابهاى كوچك بسيارى كه مساحت نسبتا زيادى از زمين را اشغال مىكرد توليد گرديد .\r\n« كرسى موريسن » مىنويسد اگر هواى محيط زمين اندكى از آنچه هست رقيقتر مىبود اجرام سماوى ، و شهابهاى ثاقب كه هر روز به مقدار چند ميليون عدد به آن اصابت مىكنند و در همان فضاى خارج منفجر و نابود مىشوند ، دائما به سطح زمين مىرسيدند و هر گوشه آن را مورد اصابت قرار مىدادند .\r\nاين اجرام فلكى به سرعتى در ثانيه از 6 تا چهل ميل حركت مىكنند ! و به هر چيز برخورد كنند ايجاد انفجار و حريق مىنمايند اگر سرعت و حركت اين اجرام كمتر از آنچه هست مىبود مثلا به اندازه سرعت يك گلوله بود همه آنها به سطح زمين مىريختند و نتيجه خرابكارى آنها معلوم بود از جمله اگر خود انسان در مسير كوچكترين قطعه اين اجرام سماوى واقع مىشد شدت حرارت آنها كه به سرعت نود برابر سرعت گلوله حركت مىكنند او را تكه پاره\r\n","description":"","footnote":"","page_name":" 401 ","page_number":401},
  {"content":"\r\nو متلاشى مىساخت ! غلظت هوايى محيط زمين به اندازه اى است كه اشعه كيهانى را تا ميزانى كه براى رشد و نمو نباتات لازم است به طرف زمين عبور مىدهد ، كليه جرثومه‌هاى مضر را در همان فضا معدوم مىسازد ، و ويتامينهاى مفيد را ايجاد مىنمايد » ( 1 ) .\r\n\r\n[ سوره الأنبياء ‹ 21 › : آيات 34 تا 35 
  ]\r\nوَ ما جَعَلْنا لِبَشَرٍ مِنْ قَبْلِكَ الْخُلْدَ أَ فَإِنْ مِتَّ فَهُمُ الْخالِدُونَ ‹ 34 › كُلُّ نَفْسٍ ذائِقَةُ الْمَوْتِ وَنَبْلُوكُمْ بِالشَّرِّ وَالْخَيْرِ فِتْنَةً وَإِلَيْنا تُرْجَعُونَ ‹ 35 ›\r\n\r\nترجمه :\r\n34 - ما براى هيچ انسانى قبل از تو زندگى جاويدان قرار نداديم ( وانگهى آيا آنها كه انتظار مرگ تو را مىكشند ) اگر تو بميرى آنها زندگى جاويدان دارند ؟ ! 35 - هر انسانى طعم مرگ را مىچشد ، و ما شما را با بديها و نيكيها آزمايش مىكنيم ، و سرانجام به سوى ما باز مىگرديد .\r\n\r\nتفسير : همه مىميرند !\r\nدر قسمتى از آيات گذشته خوانديم كه مشركان براى ترديد در نبوت پيامبر ص به مساله انسان بودن او متوسل مىشدند و معتقد بودند كه پيامبر حتما بايد فرشته باشد و خالى از هر گونه عوارض بشرى .\r\nآيات مورد بحث اشاره اى به بعضى ديگر از ايرادات آنها است : گاه آنها مىگفتند سر و صدايى كه پيامبر - و به گفته آنها اين شاعر - به راه انداخته دوامى\r\n\r\n","description":"","footnote":"\r\n( 1 ) از كتاب « راز آفرينش انسان » صفحه 34 - 35 .\r\n","page_name":" 402 ","page_number":402},
  {"content":"\r\nندارد و با مرگش همه چيز پايان مىيابد چنان كه در آيه 30 سوره طور مىخوانيم « أَمْ يَقُولُونَ شاعِرٌ نَتَرَبَّصُ بِه رَيْبَ الْمَنُونِ » :\r\nو گاه چنين مىپنداشتند كه چون اين مرد معتقد است خاتم پيامبران است بايد هرگز نميرد تا حافظ آئين خويش باشد ، بنا بر اين مرگ او در آينده دليلى خواهد بود بر بطلان ادعاى او ! قرآن در نخستين آيات فوق در جمله كوتاهى به آنها پاسخ مىدهد و مىگويد : « ما براى هيچ بشرى قبل از تو زندگى جاويدان قرار نداديم » ( * ( وَما جَعَلْنا لِبَشَرٍ مِنْ قَبْلِكَ الْخُلْدَ ) * ) .\r\nاين قانون تغييرناپذير آفرينش است كه هيچكس زندگى جاويدان ندارد .\r\nوانگهى اينها كه از مرگ تو هم اكنون شادى مىكنند « اگر تو بميرى مگر خودشان زندگى جاويدان دارند » ؟ ! ( * ( أَ فَإِنْ مِتَّ فَهُمُ الْخالِدُونَ ) * ) .\r\nشايد نياز به توضيح نداشته باشد كه بقاى شريعت و دين و آئين نياز به بقاى آورنده آن ندارد ، آئين ابراهيم ع و موسى ع و عيسى ع هر چند جاويدان نبودند ولى قرنها بعد از وفات اين پيامبران بزرگ ( و در مورد حضرت مسيح بعد از صعود او به آسمان ) باقى ماندند .\r\nبنا بر اين جاودانگى مذهب نياز به پاسدارى دائمى پيامبر ندارد ، ممكن است جانشينان او خط او را ادامه دهند .\r\nو اما اينكه آنها خيال مىكنند با درگذشت پيامبر ص همه چيز پايان مىيابد در حقيقت كور خوانده‌اند ، زيرا اين سخن در مورد مسائلى صحيح است كه قائم به شخص باشد ، اسلام نه قائم به شخص پيامبر بود ، و نه اصحاب و يارانش آئينى بود زنده و پويا كه بر اساس حركت درونيش پيش مىرود ، و مرزهاى زمان و مكان را مىشكافد و به سير خود ادامه مىدهد .\r\n","description":"","footnote":"","page_name":" 403 ","page_number":403},
  {"content":"\r\nسپس قانون كلى مرگ را در باره همه نفوس ، بدون استثناء چنين بازگو مىكند : « هر انسانى طعم مرگ را مىچشد » ( * ( كُلُّ نَفْسٍ ذائِقَةُ الْمَوْتِ ) * ) .\r\nلازم به يادآورى است كه واژه « نفس » در قرآن مجيد در معانى مختلفى به كار رفته ، نخستين معنى نفس « ذات » يا خويشتن خويش است ، اين معنى وسيعى است كه حتى بر ذات پاك خداوند اطلاق مىشود ، چنان كه مىخوانيم « كَتَبَ عَلى نَفْسِه الرَّحْمَةَ » « خداوند رحمت را بر خويش لازم كرده است ( انعام آيه 12 ) .\r\nسپس اين كلمه در انسان يعنى مجموعه جسم و روح او به كار رفته است مانند : مَنْ قَتَلَ نَفْساً بِغَيْرِ نَفْسٍ أَوْ فَسادٍ فِي الأَرْضِ فَكَأَنَّما قَتَلَ النَّاسَ جَمِيعاً :\r\n« كسى كه انسانى را بدون اينكه قتلى انجام دهد يا فساد در زمين كرده باشد بكشد گويى همه انسانها را كشته است » ( مائده آيه 32 ) .\r\nو گاهى در خصوص روح انسان استعمال شده مانند « أَخْرِجُوا أَنْفُسَكُمُ » :\r\n« فرشتگان قبض ارواح مىگويند : روح خود را خارج كنيد » ( انعام آيه 93 ) .\r\nپيدا است كه منظور از « نفس » در آيات مورد بحث همان معنى دوم است بنا بر اين منظور بيان قانون كلى مرگ در باره انسانها است ، و به اين ترتيب جاى ايرادى در آيه باقى نمىماند كه تعبير به نفس شامل خداوند يا فرشتگان هم مىشود چگونه بايد آيه را تخصيص زد و اينها را خارج كرد ( 1 ) .\r\nبعد از ذكر قانون عمومى مرگ اين سؤال مطرح مىشود كه هدف از اين حيات ناپايدار چيست و چه فايده اى دارد ؟\r\nقرآن در دنباله همين سخن مىگويد : « ما شما را با بديها و نيكيها امتحان مىكنيم ، و سرانجام به سوى ما باز مىگرديد » ( * ( وَنَبْلُوكُمْ بِالشَّرِّ وَالْخَيْرِ فِتْنَةً وَإِلَيْنا تُرْجَعُونَ ) * ) .\r\nجايگاه اصلى شما اين جهان نيست بلكه جاى ديگر است شما تنها\r\n\r\n","description":"","footnote":"\r\n( 1 ) الميزان جلد 14 صفحه 312 .\r\n","page_name":" 404 ","page_number":404},
  {"content":"\r\nبراى دادن امتحانى در اينجا مىآئيد و پس از پايان امتحان و كسب تكامل لازم به جايگاه اصلى خود كه سراى آخرت است خواهيد رفت .\r\nقابل توجه اينكه در ميان مواد امتحانى « شر » مقدم بر « خير » ذكر شده و بايد همچنين باشد ، زيرا آزمايش الهى هر چند گاهى با نعمت است و گاهى با بلا ، ولى مسلما آزمايش بوسيله بلاها سختتر و مشكلتر است .\r\nذكر اين نكته نيز لازم است كه شر در اينجا به معنى شر مطلق نيست ، زيرا فرض اين است شرى كه وسيله آزمايش و تكامل مىباشد ، بنا بر اين منظور شر نسبى است ، و اصولا در مجموع عالم هستى با بينش صحيح توحيدى شر مطلق وجود ندارد ! ( دقت كنيد ) .\r\nلذا در حديثى از امير مؤمنان على ع چنين مىخوانيم كه امام بيمار شده بود جمعى از برادران ( و ياران ) به عيادتش آمدند عرض كردند « كيف نجدك يا امير المؤمنين ؟ قال بالشر : « حالتان چطور است اى امير مؤمنان ؟ فرمود : شر است » ! ! « قالوا ما هذا كلام مثلك : « گفتند : اين سخن شايسته مثل شما نيست » .\r\nامام فرمود : « ان اللَّه تعالى يقول * ( وَنَبْلُوكُمْ بِالشَّرِّ وَالْخَيْرِ فِتْنَةً ) * فالخير الصحة و الغناء و الشر المرض و الفقر » : « خداوند متعال مىگويد ما شما را با « شر » و « خير » آزمايش مىكنيم ، خير تندرستى است و بىنيازى و شر بيمارى و فقر است » ( و اين تعبيرى است كه من از قرآن مجيد انتخاب كرده‌ام ) .\r\nدر اينجا سؤال مهمى باقى مىماند كه خداوند چرا بندگان را آزمايش مىكند ، و اصولا آزمايش در مورد خداوند چه مفهومى دارد ؟ ! پاسخ اين سؤال را در جلد اول تفسير نمونه ذيل آيه 155 سوره بقره آورده‌ايم كه آزمايش در مورد خداوند به معنى « پرورش دادن » است ( شرح كامل اين موضوع را در آنجا مطالعه فرمائيد ) .\r\n","description":"","footnote":"","page_name":" 405 ","page_number":405},
  {"content":"\r\n\r\n[ سوره الأنبياء ‹ 21 › : آيات 36 تا 40 
  ]\r\nوَ إِذا رَآكَ الَّذِينَ كَفَرُوا إِنْ يَتَّخِذُونَكَ إِلَّا هُزُواً أَ هذَا الَّذِي يَذْكُرُ آلِهَتَكُمْ وَهُمْ بِذِكْرِ الرَّحْمنِ هُمْ كافِرُونَ ‹ 36 › خُلِقَ الإِنْسانُ مِنْ عَجَلٍ سَأُرِيكُمْ آياتِي فَلا تَسْتَعْجِلُونِ ‹ 37 › وَيَقُولُونَ مَتى هذَا الْوَعْدُ إِنْ كُنْتُمْ صادِقِينَ ‹ 38 › لَوْ يَعْلَمُ الَّذِينَ كَفَرُوا حِينَ لا يَكُفُّونَ عَنْ وُجُوهِهِمُ النَّارَ وَلا عَنْ ظُهُورِهِمْ وَلا هُمْ يُنْصَرُونَ ‹ 39 › بَلْ تَأْتِيهِمْ بَغْتَةً فَتَبْهَتُهُمْ فَلا يَسْتَطِيعُونَ رَدَّها وَلا هُمْ يُنْظَرُونَ ‹ 40 ›\r\n\r\nترجمه :\r\n36 - هنگامى كه كافران تو را مىبينند كارى جز استهزا كردن ندارند ( و مىگويند ) آيا اين همان كسى است كه سخن از خدايان شما مىگويد ؟ در حالى كه خودشان ذكر خداوند رحمن را انكار مىكنند .\r\n37 - ( آرى ) انسان از عجله آفريده شده ، ولى عجله نكنيد من آيات خود را به زودى به شما ارائه مىدهم .\r\n38 - آنها مىگويند اگر راست مىگوئيد اين وعده قيامت كى فرا مىرسد ؟ ! 39 - ولى اگر كافران مىدانستند زمانى را كه نمىتوانند شعله‌هاى آتش را از صورت و از پشتهاى خود دور كنند و هيچكس آنها را يارى نمىكند ( اينقدر در باره قيامت\r\n","description":"","footnote":"","page_name":" 406 ","page_number":406},
  {"content":"\r\nشتاب نمىكردند ) .\r\n40 - آرى اين مجازات الهى به صورت ناگهانى به سراغشان مىآيد و مبهوتشان مىكند آن چنان كه توانايى بر دفع آن ندارند و به آنها مهلت داده نمىشود .\r\n\r\nتفسير : انسان از عجله آفريده شده !\r\nباز در اين آيات به بحثهاى ديگرى در ارتباط با موضعگيرى مشركان در برابر پيامبر اسلام ص برخورد مىكنيم ، كه بيانگر طرز تفكر انحرافى آنها در مسائل اصولى است نخست مىگويد : « هنگامى كه كافران تو را مىبينند كارى جز مسخره كردن تو ندارند » ( * ( وَإِذا رَآكَ الَّذِينَ كَفَرُوا إِنْ يَتَّخِذُونَكَ إِلَّا هُزُواً ) * ) .\r\nآنها با بىاعتنايى به تو اشاره كرده مىگويند : « آيا اين همان كسى است كه خدايان و بتهاى شما را به بدى ياد مىكند » ؟ ( * ( أَ هذَا الَّذِي يَذْكُرُ آلِهَتَكُمْ ) * ) ( 1 ) .\r\n« در حالى كه خود ذكر خداوند رحمان را انكار مىكنند » ( * ( وَهُمْ بِذِكْرِ الرَّحْمنِ هُمْ كافِرُونَ ) * ) .\r\nتعجب در اين است كه اگر كسى از اين بتهاى سنگى و چوبى بدگويى كند - نه بدگويى بلكه حقيقت را بيان نمايد و بگويد اينها موجودات بى روح و فاقد شعور و بىارزشى هستند ، تعجب مىكنند ، اما اگر كسى منكر خداوند بخشنده و مهربانى شود كه آثار رحمتش پهنه جهان را گرفته و در هر چيز دليلى بر عظمت و رحمت او است ، براى آنها جاى تعجب نيست .\r\nآرى هنگامى كه انسان به امرى عادت كرد و خو گرفت و تعصب ورزيد ، در نظرش جلوه خواهد داشت هر چند بدترين امور باشد ، و هر گاه نسبت به چيزى\r\n\r\n","description":"","footnote":"\r\n( 1 ) جالب اينكه آنها در عبارت خود مىگفتند : اين همان كسى است كه از خدايان شما سخن مىگويد ، حتى راضى نبودند كلمه « بدى » را در عبارت خود بياورند ، و بگويند از خدايان شما بدگويى مىكند !\r\n","page_name":" 407 ","page_number":407},
  {"content":"\r\nعداوت ورزيد كمكم در نظرش بد مىشود ، هر چند زيباترين و محبوبترين امور باشد .\r\nسپس به يكى ديگر از كارهاى زشت و بىرويه اين انسانهاى بىبندوبار اشاره كرده مىفرمايد : « انسان از عجله آفريده شده » ( * ( خُلِقَ الإِنْسانُ مِنْ عَجَلٍ ) * ) .\r\nگرچه مفسران در تفسير كلمه « انسان » و « عجل » در اينجا بيانات گوناگونى دارند ولى پيدا است كه منظور از انسان در اينجا نوع انسان است ( البته انسانهاى تربيت نايافته و خارج از قلمرو رهبرى رهبران الهى ) .\r\nو منظور از « عجل » شتاب و شتابزدگى است ، همانگونه كه آيات بعد نيز شاهد گوياى اين مطلب است ، و در جاى ديگر قرآن مىخوانيم وَكانَ الإِنْسانُ عَجُولًا : « انسان ، عجول است » ( اسراء - 11 ) .\r\nدر حقيقت تعبير « * ( خُلِقَ الإِنْسانُ مِنْ عَجَلٍ ) * » يك نوع تاكيد است ، يعنى آن چنان انسان عجول است كه گويى از « عجله » آفريده شده ، و تار و پود وجودش از آن تشكيل يافته ! و به راستى بسيارى از مردم عادى چنينند هم در خير عجولند و هم در شر ، حتى وقتى به آنها گفته مىشود اگر آلوده كفر و گناه شويد ، عذاب الهى دامنتان را مىگيرد مىگويند پس چرا اين عذاب زودتر نمىآيد ؟ ! و در پايان آيه اضافه مىكند : « عجله نكنيد من آيات خود را به زودى به شما نشان مىدهم » ( * ( سَأُرِيكُمْ آياتِي فَلا تَسْتَعْجِلُونِ ) * ) .\r\nتعبير « آياتى » در اينجا ممكن است اشاره به آيات و نشانه‌هاى عذاب و بلاها و مجازاتهايى باشد كه پيامبر ص مخالفان را با آن تهديد مىكرد و اين سبك مغزان كرارا مىگفتند : پس چه شد اين بلاهايى كه ما را با آن مىترسانى .\r\nقرآن مىگويد عجله نكنيد ، چيزى نمىگذرد كه دامانتان را خواهد گرفت .\r\nو نيز ممكن است اشاره به معجزاتى كه دليل بر صدق پيامبر اسلام ص\r\n","description":"","footnote":"","page_name":" 408 ","page_number":408},
  {"content":"\r\nاست بوده باشد يعنى اگر كمى صبر كنيد : معجزات كافى به شما ارائه داده خواهد شد .\r\nاين دو تفسير منافاتى با هم ندارند ، زيرا مشركان در هر دو قسمت عجله داشتند و خداوند هم هر دو را به آنها ارائه داد ، هر چند تفسير اول نزديكتر به نظر مىرسد و با آيات بعد متناسبتر است .\r\nباز انگشت روى يكى از تقاضاهاى عجولانه آنها گذاشته مىگويد : « آنها مىگويند : اين وعده قيامت اگر راست مىگوئيد كى فرا مىرسد ؟ ! » ( * ( وَيَقُولُونَ مَتى هذَا الْوَعْدُ إِنْ كُنْتُمْ صادِقِينَ ) * ) .\r\nآنها با بىصبرى تمام ، در انتظار قيام قيامت بودند ، غافل از اينكه فرا رسيدن قيامت همان و بيچارگى و بدبختى تمام عيار آنها همان ، ولى چه مىتوان كرد ، انسان عجول حتى در راه بدبختى و نابودى خود نيز عجله مىكند .\r\nتعبير به * ( إِنْ كُنْتُمْ صادِقِينَ ) * به صورت جمع ( اگر راست مىگوئيد ) با اينكه مخاطب پيامبر اسلام ص بود به خاطر آنست كه پيروان راستين او را نيز در اين خطاب شركت داده شده‌اند ، و ضمنا مىخواستند بگويند ، فرا نرسيدن قيامت دليل بر اين است كه همه شما دروغگو هستيد ! آيه بعد به آنها پاسخ مىدهد ، و مىگويد : « اگر كافران مىدانستند زمانى را كه نمىتوانند شعله‌هاى آتش را از صورت و پشت خود دور سازند ، و هيچكس به يارى آنها نخواهد شتافت ، هرگز تعجيل در عذاب نمىكردند ، و نمىگفتند :\r\nقيامت كى فرا مىرسد « ( * ( لَوْ يَعْلَمُ الَّذِينَ كَفَرُوا حِينَ لا يَكُفُّونَ عَنْ وُجُوهِهِمُ النَّارَ وَلا عَنْ ظُهُورِهِمْ وَلا هُمْ يُنْصَرُونَ ) * ) .\r\nتعبير به « صورتها » و « پشتها » در آيه فوق ، اشاره به اين است كه آتش\r\n","description":"","footnote":"","page_name":" 409 ","page_number":409},
  {"content":"\r\nدوزخ چنان نيست كه از يك سو آنها را احاطه كند ، هم قسمت پيش روى آنها در آتش است و هم پشتها ، گويى در وسط آتش غرق و دفن مىشوند ! و جمله « * ( وَلا هُمْ يُنْصَرُونَ ) * » اشاره به اين است كه اين بتهايى را كه گمان مىبرند شفيعان و ياوران آنها خواهند بود هيچكارى از آنها ساخته نيست .\r\nو جالب اينكه « اين مجازات الهى و آتش سوزان به صورت ناگهانى به سراغ آنها مىآيد آن چنان كه مبهوتشان مىكند » ! ( * ( بَلْ تَأْتِيهِمْ بَغْتَةً فَتَبْهَتُهُمْ ) * ) .\r\n« و آن چنان غافلگير و مقهورشان مىسازد كه قدرت بر دفع آن را ندارند » ( * ( فَلا يَسْتَطِيعُونَ رَدَّها ) * ) .\r\nحتى اگر تقاضاى مهلت كنند و بر خلاف آنچه تا آن وقت عجله مىكردند درخواست تاخير نمايند « به آنها مهلت داده نمىشود » ( * ( وَلا هُمْ يُنْظَرُونَ ) * ) .\r\n\r\nنكته‌ها : [ 1 - اگر انسان ذاتا عجول آفريده شده چرا نهى از عجله مىكند ؟ 
  ]\r\n1 - با توجه به آيات فوق اين سؤال پيش مىآيد كه اگر انسان طبيعتا عجول است پس چرا به دنبال آن نهى از عجله مىكند و مىگويد : « * ( فَلا تَسْتَعْجِلُونِ ) * » آيا اين دو با هم متضاد نيست .\r\nدر پاسخ مىگوئيم با توجه به اصل اختيار و آزادى اراده انسان و قابل تغيير بودن صفات و روحيات و ويژگيهاى اخلاقى ، هيچگونه تضادى در كار نيست ، چرا كه با تربيت و تزكيه نفس مىتوان اين حالت را دگرگون ساخت .\r\n2 - جمله « * ( بَلْ تَأْتِيهِمْ بَغْتَةً فَتَبْهَتُهُمْ ) * » ( عذاب الهى بطور ناگهانى به سراغ آنها مىآيد آن چنان كه مبهوتشان مىكند ) ممكن است اشاره به اين باشد كه عذابهاى قيامت همه چيزش با عذاب دنيا متفاوت است مثلا در باره آتش جهنم مىخوانيم : « نارُ اللَّه الْمُوقَدَةُ الَّتِي تَطَّلِعُ عَلَى الأَفْئِدَةِ » « آتش برافروخته\r\n","description":"","footnote":"","page_name":" 410 ","page_number":410},
  {"content":"\r\nالهى كه بر قلب آدمى مىزند « ( همزه آيه 7 - 6 ) .\r\nيا اينكه در مورد آتشگيره جهنم مىخوانيم « وَقُودُهَا النَّاسُ وَالْحِجارَةُ » :\r\n« آتشگيره دوزخ مردم و سنگها هستند » ( بقره آيه 24 ) .\r\nاين گونه تعبيرات نشان مىدهد كه آتش دوزخ غافلگيرانه و ناگهانى و مبهوت كننده است ( 1 ) .\r\n\r\n","description":"","footnote":"\r\n( 1 ) الميزان ج 14 صفحه 417 .\r\n","page_name":" 411 ","page_number":411},
  {"content":"\r\n\r\n[ سوره الأنبياء ‹ 21 › : آيات 41 تا 45 
  ]\r\nوَ لَقَدِ اسْتُهْزِئَ بِرُسُلٍ مِنْ قَبْلِكَ فَحاقَ بِالَّذِينَ سَخِرُوا مِنْهُمْ ما كانُوا بِه يَسْتَهْزِؤُنَ ‹ 41 › قُلْ مَنْ يَكْلَؤُكُمْ بِاللَّيْلِ وَالنَّهارِ مِنَ الرَّحْمنِ بَلْ هُمْ عَنْ ذِكْرِ رَبِّهِمْ مُعْرِضُونَ ‹ 42 › أَمْ لَهُمْ آلِهَةٌ تَمْنَعُهُمْ مِنْ دُونِنا لا يَسْتَطِيعُونَ نَصْرَ أَنْفُسِهِمْ وَلا هُمْ مِنَّا يُصْحَبُونَ ‹ 43 › بَلْ مَتَّعْنا هؤُلاءِ وَآباءَهُمْ حَتَّى طالَ عَلَيْهِمُ الْعُمُرُ أَ فَلا يَرَوْنَ أَنَّا نَأْتِي الأَرْضَ نَنْقُصُها مِنْ أَطْرافِها أَ فَهُمُ الْغالِبُونَ ‹ 44 › قُلْ إِنَّما أُنْذِرُكُمْ بِالْوَحْيِ وَلا يَسْمَعُ الصُّمُّ الدُّعاءَ إِذا ما يُنْذَرُونَ ‹ 45 ›\r\n\r\nترجمه :\r\n41 - ( اگر تو را استهزا كنند نگران نباش ) پيامبران پيش از تو را نيز استهزا كردند ، اما سرانجام آنچه را ( از عذابهاى الهى ) مسخره مىكردند دامان استهزا كنندگان را گرفت !\r\n","description":"","footnote":"","page_name":" 412 ","page_number":412},
  {"content":"\r\n42 - بگو چه كسى شما را در شب و روز از ( مجازات ) خداوند رحمان نگاه مىدارد ؟ ولى آنها از ياد پروردگارشان روىگردانند .\r\n43 - آيا آنها خدايانى دارند كه مىتوانند از آنان در برابر ما دفاع كنند ؟ ( اين خدايان ساختگى حتى ) نمىتوانند خودشان را يارى دهند ( تا چه رسد به ديگران ) و نه از ناحيه ما بوسيله نيرويى يارى مىشوند .\r\n44 - ما آنها و پدرانشان را از نعمتها بهره مند ساختيم تا آنجا كه عمر طولانى پيدا كردند ( و مايه غرور و طغيانشان شد ) آيا نمىبينند كه ما مرتبا از زمين ( و اهل آن ) مىكاهيم آيا آنها غالبند ( يا ما ) ؟ ! 45 - بگو من تنها بوسيله وحى شما را انذار مىكنم ولى آنها كه گوشهايشان كر است هنگامى كه انذار مىشوند سخنان را نمىشنوند !\r\n\r\nتفسير : گوش اگر گوش تو . . .\r\nدر آيات گذشته ديديم كه مشركان و كفار ، پيامبر اسلام ص را به باد استهزاء مىگرفتند ، همان كارى كه عادت ديرينه همه جاهلان مغرور است كه واقعيتهاى مهم و جدى را به شوخى و مسخره مىگيرند .\r\nدر نخستين آيه مورد بحث به عنوان دلدارى پيامبر ص و تسلى خاطر او مىگويد : اين تنها تو نيستى كه مورد استهزاء واقع شده اى « پيامبران قبل از تو را نيز استهزا كردند » ( * ( وَلَقَدِ اسْتُهْزِئَ بِرُسُلٍ مِنْ قَبْلِكَ ) * ) .\r\n« ولى سرانجام آنچه را از عذابهاى الهى به باد مسخره گرفته بودند ، دامان استهزاكنندگان را گرفت » ( * ( فَحاقَ بِالَّذِينَ سَخِرُوا مِنْهُمْ ما كانُوا بِه يَسْتَهْزِؤُنَ ) * ) .\r\nبنا بر اين غم و اندوهى به خود راه مده و اين گونه اعمال جاهلان نبايد در روح بزرگ تو كمترين اثر بگذارد و يا در اراده آهنينت خللى وارد كند .\r\nدر آيه بعد مىگويد : نه تنها در برابر عذاب خدا در قيامت ، كسى از شما دفاع نمىكند ، در اين دنيا نيز همين است « بگو چه كسى شما را در شب\r\n","description":"","footnote":"","page_name":" 413 ","page_number":413},
  {"content":"\r\nو روز در برابر مجازات خداوند رحمان حفظ و نگهدارى مىكند « ؟ ( * ( قُلْ مَنْ يَكْلَؤُكُمْ بِاللَّيْلِ وَالنَّهارِ مِنَ الرَّحْمنِ ) * ) .\r\nدر واقع اگر خداوند آسمان « جو زمين » را سقف محفوظى قرار نداده بود ( آن گونه كه در آيات قبل گذشت ) همين به تنهايى كافى بود كه شما را شب و روز در معرض بمباران سنگهاى آسمانى قرار دهد .\r\nخداوند رحمان آن قدر به شما محبت دارد كه ماموران مختلفى را براى حفظ و نگاهبانيتان قرار داده كه اگر يك لحظه از شما جدا شوند سيل بلاها به سويتان سرازير مىشود .\r\nقابل توجه اينكه : در اين آيه به جاى « اللَّه » ، « رحمان » به كار رفته ، يعنى ببينيد شما چقدر گناه كرده‌ايد كه حتى خداوندى را كه كانون رحمت عامه است به خشم آورده‌ايد .\r\nسپس اضافه مىكند : اما آنها از ياد پروردگارشان روىگردانند ، نه به مواعظ و اندرزهاى پيامبران او گوش فرا مىدهند ، و نه ياد خدا و نعمتهايش دل آنها را تكان مىدهد ، و نه لحظه اى انديشه خود را در اين راه به كار مىاندازند « بلكه از ياد پروردگارشان روىگردانند » ( * ( بَلْ هُمْ عَنْ ذِكْرِ رَبِّهِمْ مُعْرِضُونَ ) * ) .\r\nباز به عنوان سؤال مىپرسد : اين كافران ظالم و گنهكار در برابر كيفرهاى الهى به چه چيز دل بسته‌اند ؟ « آيا آنها خدايانى دارند كه مىتواند از آنان در برابر ما دفاع كند » ؟ ! ( * ( أَمْ لَهُمْ آلِهَةٌ تَمْنَعُهُمْ مِنْ دُونِنا ) * ) .\r\n« اين خدايان ساختگى آنها حتى نمىتوانند خودشان را يارى دهند و از خويشتن دفاع كنند » ( * ( لا يَسْتَطِيعُونَ نَصْرَ أَنْفُسِهِمْ ) * ) .\r\n« و نه از ناحيه ما به وسيله رحمت و نيروى معنوى يارى و همراهى مىشوند »\r\n","description":"","footnote":"","page_name":" 414 ","page_number":414},
  {"content":"\r\n( * ( وَلا هُمْ مِنَّا يُصْحَبُونَ ) * ) ( 1 ) .\r\nآيه بعد اشاره به يكى از علل مهم سركشى و طغيان افراد بىايمان كرده مىگويد : « ما به اين گروه و پدرانشان انواع نعمتها بخشيديم تا آنجا كه عمرهاى طولانى پيدا كردند » ( * ( بَلْ مَتَّعْنا هؤُلاءِ وَآباءَهُمْ حَتَّى طالَ عَلَيْهِمُ الْعُمُرُ ) * ) .\r\nاما به جاى اينكه اين عمر طولانى و نعمت فراوان حس شكرگزارى را در آنها تحريك كرده و سر بر آستان عبوديت حق بگذارند مايه غرور و طغيانشان شد .\r\nولى آيا آنها نمىبينند كه اين جهان و نعمتهايش پايدار نيست « آيا نمىبينند كه ما مرتبا از زمين و مردم زمين مىكاهيم » ؟ ! ( * ( أَ فَلا يَرَوْنَ أَنَّا نَأْتِي الأَرْضَ نَنْقُصُها مِنْ أَطْرافِها ) * ) .\r\nاقوام و قبائل يكى بعد از ديگرى مىآيند و مىروند ، افراد كوچك و بزرگ هيچيك عمر جاويدان ندارند ، و همه سر به نقاب فنا فرو مىبرند ، اقوامى كه از آنها قويتر و نيرومندتر و سركشتر بودند همگى سر به تيره خاك كشيدند و حتى دانشمندان و بزرگان و علما كه قوام زمين به آنها بود چشم از جهان فرو بستند ! « آيا با اين حال آنها غالبند يا ما غالبيم » ؟ ! ( * ( أَ فَهُمُ الْغالِبُونَ ) * ) .\r\nدر اينكه منظور از جمله « * ( أَنَّا نَأْتِي الأَرْضَ نَنْقُصُها مِنْ أَطْرافِها ) * » ( ما به سراغ زمين مىآئيم و مرتبا از اطراف آن مىكاهيم ) چيست ؟ مفسران بحثهاى گوناگونى - دارند .\r\n\r\n","description":"","footnote":"\r\n( 1 ) « يصحبون » از باب افعال در اصل به اين معنى است كه چيزى را به عنوان يارى و حمايت در اختيار شخصى قرار دهند ، و در اينجا اشاره به اين است كه اين بتها نه ذاتا قدرت دفاع دارند ، نه از ناحيه پروردگار چنين نيرويى در اختيارشان گذاشته شده است و مىدانيم هر نيروى دفاعى در عالم هستى يا بايد از درون ذات چيزى بجوشد و يا از ناحيه خدا داده شود .\r\n","page_name":" 415 ","page_number":415},
  {"content":"\r\n1 - بعضى گفته‌اند منظور اين است كه خدا تدريجا از اراضى و سرزمينهاى مشركان مىكاهد و بر بلاد مسلمين مىافزايد .\r\nاما با توجه به اينكه اين سوره در مكه نازل شده و در آن روز مسلمانان چنين فتوحاتى نداشتند اين تفسير ، مناسب به نظر نمىرسد .\r\n2 - بعضى ديگر گفته‌اند : منظور خراب شدن و ويرانى زمينها به طور تدريجى است .\r\n3 - بعضى آن را اشاره به ساكنان زمين مىدانند .\r\n4 - و بعضى خصوص دانشمندان و علماء را در اينجا ذكر كرده‌اند .\r\nاما مناسبتر از همه اين است كه منظور از زمين مردم سرزمينهاى مختلف جهان است ، اقوام و افراد گوناگونى كه تدريجا و دائما به سوى ديار عدم مىشتابند و با زندگى دنيا وداع مىگويند ، و به اين ترتيب دائما از اطراف زمين كاسته مىشود .\r\nدر بعضى از روايات كه از امامان اهل بيت ع نقل شده اين آيه به مرگ علما و دانشمندان تفسير گرديده است ، امام صادق ع مىفرمايد :\r\nنقصانها ذهاب عالمها :\r\n« نقصان زمين به معنى فقدان دانشمندان است ( 1 ) » .\r\nالبته مىدانيم اين روايات معمولا براى بيان مصداقهاى روشن است ، نه اينكه مفهوم آيه را منحصر در افراد خاصى كند .\r\nو به اين ترتيب آيه مىخواهد مرگ و مير تدريجى بزرگان و اقوام پر جمعيت و حتى دانشمندان را به عنوان يك درس عبرت براى كافران مغرور و بى خبر بيان كند و به آنها نشان دهد كه در مبارزه با خدا پيروزى براى آنها وجود ندارد .\r\nسپس اين حقيقت را بازگو مىكند كه وظيفه پيامبر ص آنست كه مردم\r\n\r\n","description":"","footnote":"\r\n( 1 ) نور الثقلين جلد 3 صفحه 429 .\r\n","page_name":" 416 ","page_number":416},
  {"content":"\r\nرا از طريق وحى آسمانى انذار كند ، روى سخن را به پيامبر ص كرده مىگويد :\r\n« به آنها بگو من از پيش خود چيزى نمىگويم تنها به وسيله وحى شما را انذار مىكنم » ( * ( قُلْ إِنَّما أُنْذِرُكُمْ بِالْوَحْيِ ) * ) .\r\nو اگر در دل سخت شما اثر نمىگذارد جاى تعجب نيست ، و نه دليلى بر نقصان وحى آسمانى ، بلكه به خاطر آنست كه « افراد كر ، هنگامى كه انذار مىشوند سخنان را نمىشنوند » ! ( * ( وَلا يَسْمَعُ الصُّمُّ الدُّعاءَ إِذا ما يُنْذَرُونَ ) * ) .\r\nگوش شنوا لازم است تا سخن خدا را بشنود ، نه گوشهايى كه آن چنان پرده‌هاى گناه و غفلت و غرور بر آنها افتاده كه شنوايى حق را به كلى از دست داده است .\r\n","description":"","footnote":"","page_name":" 417 ","page_number":417},
  {"content":"\r\n\r\n[ سوره الأنبياء ‹ 21 › : آيات 46 تا 47 
  ]\r\nوَ لَئِنْ مَسَّتْهُمْ نَفْحَةٌ مِنْ عَذابِ رَبِّكَ لَيَقُولُنَّ يا وَيْلَنا إِنَّا كُنَّا ظالِمِينَ ‹ 46 › وَنَضَعُ الْمَوازِينَ الْقِسْطَ لِيَوْمِ الْقِيامَةِ فَلا تُظْلَمُ نَفْسٌ شَيْئاً وَإِنْ كانَ مِثْقالَ حَبَّةٍ مِنْ خَرْدَلٍ أَتَيْنا بِها وَكَفى بِنا حاسِبِينَ ‹ 47 ›\r\n\r\nترجمه :\r\n46 - اگر كمترين عذاب پروردگارت آنها را لمس كند فريادشان بلند مىشود اى واى ما همگى ستمگر بوديم .\r\n47 - ما ترازوهاى عدل را در روز قيامت نصب مىكنيم ، لذا به هيچكس كمترين ستمى نمىشود ، و اگر به مقدار سنگينى يك دانه خردل ( كار نيك و بدى باشد ) ما آن را حاضر مىكنيم ، و كافى است كه ما حساب كننده باشيم .\r\n\r\nتفسير : ترازوهاى عدل در قيامت\r\nبه دنبال آيات گذشته كه حالت غرور و بيخبرى افراد بىايمان را منعكس مىكرد در نخستين آيه مورد بحث مىگويد : « اين بيخبران مغرور كه در حالت نعمت و آرامش هرگز خدا را بنده نيستند اگر گوشه كوچك و ناچيزى از عذاب پروردگارت دامنشان را بگيرد چنان متوحش مىشوند كه فرياد مىزنند اى واى بر ما ! ما همگى ظالم و ستمگر بوديم » ! ( * ( وَلَئِنْ مَسَّتْهُمْ نَفْحَةٌ مِنْ عَذابِ رَبِّكَ لَيَقُولُنَّ يا وَيْلَنا إِنَّا كُنَّا ظالِمِينَ ) * ) .\r\nبه گفته مفسران و ارباب لغت ، واژه « نفحه » به معنى چيز كم ، يا نسيم\r\n","description":"","footnote":"","page_name":" 418 ","page_number":418},
  {"content":"\r\nملايم مىباشد ، گرچه اين كلمه غالبا در نسيمهاى رحمت و نعمت به كار مىرود ، ولى در مورد عذاب نيز استعمال مىشود ( 1 ) .\r\nبه گفته تفسير « كشاف » جمله « * ( لَئِنْ مَسَّتْهُمْ نَفْحَةٌ . . . ) * » سه تعبير در بردارد كه همه اشاره به ناچيزى و كمى است ، تعبير به « مس » ، و تعبير به « نفحه » ( از نظر ماده لغت ) و نيز از نظر وزن و صيغه ( 2 ) .\r\nخلاصه اينكه قرآن مىخواهد بگويد : اين كوردلان ، ساليان دراز سخنان پيامبر و منطق وحى را مىشنوند و در آنها كمترين اثر نمىگذارد مگر آن زمان كه تازيانه عذاب ، هر چند خفيف و مختصر ، بر پشت آنها نواخته شود كه دست پاچه مىشوند و فرياد « * ( إِنَّا كُنَّا ظالِمِينَ ) * » را سر مىدهند ، آيا بايد تنها زير تازيانه‌هاى عذاب ، بيدار شوند ؟\r\nولى چه سود كه اين بيدارى اضطرارى هم به حال آنها سودى ندارد ، و اگر طوفان عذاب فرو بنشيند و آرامش بيابند ، باز هم همان راه و همان برنامه است .\r\nآخرين آيه مورد بحث ، اشاره به حساب و جزاى دقيق و عادلانه قيامت مىكند تا افراد بىايمان و ستمگر بدانند به فرض كه عذاب اين دنيا دامانشان را نگيرد مجازات آخرت حتمى است ، و دقيقا تمام اعمالشان مورد محاسبه قرار مىگيرد .\r\nمىفرمايد : « ما ترازوهاى عدل را در روز قيامت نصب مىكنيم » ( * ( وَنَضَعُ الْمَوازِينَ الْقِسْطَ لِيَوْمِ الْقِيامَةِ ) * ) .\r\n« قسط » گاه به معنى عدم تبعيض ، و گاه به معنى عدالت به طور مطلق مىآيد و مناسب در اينجا معنى دوم است .\r\nجالب اينكه قسط در اينجا به عنوان « صفت » براى « موازين » ذكر شده\r\n\r\n","description":"","footnote":"\r\n( 1 و 2 ) تفسير فخر رازى ، تفسير فى ظلال ، و مفردات راغب ، ذيل آيه مورد بحث ، و ماده نفحه .\r\n","page_name":" 419 ","page_number":419},
  {"content":"\r\nاين ترازوهاى سنجش آن چنان دقيق و منظم است كه گويى عين عدالت مىباشد ( 1 ) .\r\nو به همين دليل بلافاصله اضافه مىكند « : به هيچكس در آنجا كمترين ظلم و ستمى نمىشود » ( * ( فَلا تُظْلَمُ نَفْسٌ شَيْئاً ) * ) .\r\nنه از پاداش نيكوكاران چيزى كاسته مىشود ، و نه به مجازات بدكاران افزوده مىگردد .\r\nاما اين نفى ظلم و ستم ، مفهومش اين نيست كه در حساب دقت نمىشود بلكه « اگر به مقدار سنگينى يك دانه خردل كار نيك و بدى باشد ما آن را حاضر مىسازيم » و مورد سنجش قرار مىدهيم ( * ( وَإِنْ كانَ مِثْقالَ حَبَّةٍ مِنْ خَرْدَلٍ أَتَيْنا بِها ) * ) .\r\n« و همين قدر كافى است كه ما حسابگر اعمال بندگان باشيم » ( * ( وَكَفى بِنا حاسِبِينَ ) * ) .\r\n« خردل » گياهى است كه داراى دانه سياه بسيار كوچكى است ، و ضرب المثل در كوچكى و حقارت مىباشد .\r\nنظير اين تعبير در جاى ديگر قرآن به عنوان « مِثْقالَ ذَرَّةٍ » « سنگينى يك ذره » ( يك مورچه بسيار كوچك يا يك جزء كوچك از خاك و غبار ) آمده است ( زلزال آيه 7 ) .\r\nقابل توجه اينكه در قرآن مجيد در شش مورد تعبير به « مِثْقالَ ذَرَّةٍ » و در دو مورد تعبير به « * ( مِثْقالَ حَبَّةٍ مِنْ خَرْدَلٍ ) * » شده است .\r\nدر حقيقت در آيه فوق ، با شش تعبير مختلف ، تاكيدى بر مساله حساب و كتاب دقيق روز قيامت شده است .\r\nكلمه « موازين » آن هم به صورت جمع و سپس ذكر وصف « قسط » و به دنبال آن ، تاكيدى بر نفى ظلم « * ( فَلا تُظْلَمُ نَفْسٌ ) * » و پس از آن ذكر كلمه « شيئا » ( هيچ\r\n\r\n","description":"","footnote":"\r\n( 1 ) گرچه « موازين » جمع است ، و قسط مفرد است ، ولى با توجه به اينكه قسط مصدر مىباشد ، و مصدر جمع بسته نمىشود ، مشكلى به وجود نمىآيد .\r\n","page_name":" 420 ","page_number":420},
  {"content":"\r\nچيز ) و بعد مثال زدن به « دانه خردل » و سرانجام جمله « * ( كَفى بِنا حاسِبِينَ ) * » ( كافى است كه ما حسابگر باشيم ) .\r\nهمه اينها دليل بر اين است كه حساب روز قيامت فوق العاده دقيق و خالى از هر گونه ظلم و ستم مىباشد .\r\nدر اينكه منظور از ترازوى سنجش چيست ؟ بعضى چنين پنداشته‌اند كه در آنجا ترازوهايى همچون ترازوهاى اين دنيا نصب مىشود و دنبال آن چنين فرض كرده‌اند كه اعمال انسان در آنجا داراى سنگينى و وزن است ، تا قابل توزين با آن ترازوها باشد .\r\nولى حق اين است كه « ميزان » در اينجا به معنى « وسيله سنجش » است و مىدانيم هر چيزى وسيله سنجشى متناسب با خود دارد ، ميزان الحراره ( گرما سنج ) ميزان الهوا ( هواسنج ) و ميزانهاى ديگر هر يك هماهنگ با موضوعى است كه مىخواهند آن را به وسيله آن بسنجند .\r\nدر احاديث اسلامى مىخوانيم : كه ميزانهاى سنجش در قيامت ، پيامبران و امامان و پاكان و نيكانى هستند كه در پرونده اعمالشان نقطه تاريكى وجود ندارد ( 1 ) .\r\nمىخوانيم : السلام على ميزان الاعمال : « سلام بر ميزان سنجش اعمال » ! ( توضيح و شرح بيشتر پيرامون اين موضوع را در جلد ششم صفحه 90 به بعد بيان كرديم ) .\r\nذكر « موازين » به صورت « جمع » ( جمع ميزان ) نيز ممكن است اشاره به همين معنى باشد چرا كه مردان حق هر يك ميزان سنجشى هستند براى اعمال انسانها ، بعلاوه گرچه همه ممتازند ولى هر يك از آنها امتياز ويژه اى دارند كه در همان قسمت ، الگو و مقياس سنجش محسوب مىشوند .\r\n\r\n","description":"","footnote":"\r\n( 1 ) بحار الانوار ج 7 صفحه 252 ( چاپ جديد ) .\r\n","page_name":" 421 ","page_number":421},
  {"content":"\r\nو به تعبير ديگر هر كس به اندازه اى كه با آنها شباهت دارد و از نظر صفات و اعمال بزرگواران هماهنگ است به همان مقدار وزنش سنگين ، و به هر نسبت دور و ناهماهنگ است ، سبك وزن مىباشد .\r\n\r\n[ سوره الأنبياء ‹ 21 › : آيات 48 تا 50 
  ]\r\nوَ لَقَدْ آتَيْنا مُوسى وَهارُونَ الْفُرْقانَ وَضِياءً وَذِكْراً لِلْمُتَّقِينَ ‹ 48 › الَّذِينَ يَخْشَوْنَ رَبَّهُمْ بِالْغَيْبِ وَهُمْ مِنَ السَّاعَةِ مُشْفِقُونَ ‹ 49 › وَهذا ذِكْرٌ مُبارَكٌ أَنْزَلْناه أَ فَأَنْتُمْ لَه مُنْكِرُونَ ‹ 50 ›\r\n\r\nترجمه :\r\n48 - ما به موسى و هارون « فرقان » ( وسيله جدا كردن حق از باطل ) و نور و آنچه مايه يادآورى پرهيزكاران است داديم .\r\n49 - همانها كه از پروردگارشان در غيب و نهان مىترسند و از قيامت بيم دارند .\r\n50 - و اين ( قرآن ) ذكر مباركى است كه ( بر شما ) نازل كرديم آيا آن را انكار مىكنيد ؟ !\r\n\r\nتفسير : شمه اى از داستان پيامبران\r\nاز اين آيات به بعد فرازهايى از زندگانى پيامبران كه آميخته با نكات بسيار آموزنده اى است بيان شده ، كه بحثهاى گذشته را در زمينه نبوت پيامبر اسلام ص و درگيرى او با مخالفان ، با توجه به اصول مشتركى كه حاكم\r\n","description":"","footnote":"","page_name":" 422 ","page_number":422},
  {"content":"\r\nبر آنها است ، روشنتر مىسازد .\r\nدر نخستين آيه مىفرمايد : « ما به موسى و هارون » فرقان « ، وسيله تشخيص حق از باطل بخشيديم ، و نور و يادآورى براى پرهيزكاران » ( * ( وَلَقَدْ آتَيْنا مُوسى وَهارُونَ الْفُرْقانَ وَضِياءً وَذِكْراً لِلْمُتَّقِينَ ) * ) .\r\n« فرقان » در اصل به معنى چيزى است كه حق را از باطل جدا مىكند و وسيله شناسايى اين دو است ، در اينكه منظور از آن در اينجا چيست تفسيرهاى متعددى ذكر كرده‌اند :\r\nبعضى آن را به معنى تورات .\r\nو بعضى شكافته شدن دريا براى بنى اسرائيل كه نشانه روشنى از عظمت حق و حقانيت موسى بود دانسته‌اند .\r\nدر حالى كه بعضى اشاره به ساير معجزات و دلائلى كه در اختيار موسى و هارون بود ، مىدانند .\r\nولى اين تفسيرها هيچگونه با هم منافاتى ندارند ، چرا كه ممكن است فرقان هم اشاره به « تورات » و هم اشاره « به ساير معجزات و دلائل » موسى ع باشد .\r\nدر ساير آيات ، نيز « فرقان » گاهى به خود « قرآن » اطلاق شده ، مانند تَبارَكَ الَّذِي نَزَّلَ الْفُرْقانَ عَلى عَبْدِه لِيَكُونَ لِلْعالَمِينَ نَذِيراً : « بزرگ و پر بركت است خدايى كه فرقان را بر بنده اش نازل كرد تا جهانيان را انذار كند » ( سوره فرقان - آيه 1 ) .\r\nو گاه به پيروزيهاى معجزه آسايى كه نصيب پيامبر ص گرديد ، همانگونه كه در مورد جنگ بدر « يَوْمَ الْفُرْقانِ » فرموده است ( انفال - 41 ) .\r\nاما واژه « ضياء » به معنى نور و روشنايى است كه از درون ذات\r\n","description":"","footnote":"","page_name":" 423 ","page_number":423},
  {"content":"\r\nچيزى بجوشد و مسلما قرآن و تورات و معجزات انبياء چنين بوده است ( 1 ) .\r\nو « ذكر » هر موضوعى است كه انسان را از غفلت و بيخبرى دور دارد ، و اين نيز از آثار واضح كتب آسمانى و معجزات الهى است .\r\nذكر اين سه تعبير پشت سر هم گويا اشاره به اين است كه انسان براى رسيدن به مقصد ، نخست احتياج به « فرقان » دارد يعنى بر سر دو راهيها و چند راهيها راه اصلى را پيدا كند ، هنگامى كه راه خود را يافت ، نور و روشنايى و ضياء مىخواهد تا مشغول حركت گردد ، سپس در ادامه راه ، گاه موانعى پيش مىآيد كه از همه مهمتر غفلت است ، نياز به وسيله اى دارد كه مرتبا به او هشدار دهد و يادآور و ذكر باشد .\r\nقابل توجه اينكه : « فرقان » به صورت « معرفه » آمده و « ضياء » و « ذكر » به صورت « نكره » ، و اثر آن را مخصوص متقين و « پرهيزكاران » مىداند ، اين تفاوت تعبير ممكن است اشاره به اين باشد كه معجزات و خطابهاى آسمانى ، راه را براى همگان روشن مىكند ، اما آنها كه تصميم بگيرند و از ضياء و ذكر استفاده كنند ، همگان نيستند ، تنها كسانى هستند كه احساس مسئوليت مىكنند و بهره اى از تقوا دارند .\r\nآيه بعد اين « پرهيزكاران » را چنين معرفى مىكند : « آنها كسانى هستند كه از پروردگارشان در غيب و نهان مىترسند » ( * ( الَّذِينَ يَخْشَوْنَ رَبَّهُمْ بِالْغَيْبِ ) * ) .\r\n« و از روز رستاخيز بيم دارند » ( * ( وَهُمْ مِنَ السَّاعَةِ مُشْفِقُونَ ) * ) .\r\nكلمه « غيب » در اينجا ، دو تفسير دارد : نخست اينكه اشاره به ذات پاك\r\n\r\n","description":"","footnote":"\r\n( 1 ) در باره معنى « ضياء » و تفاوت آن با « نور » در جلد هشتم صفحه 226 ذيل آيه 5 سوره يونس توضيحات بيشترى داده‌ايم .\r\n","page_name":" 424 ","page_number":424},
  {"content":"\r\nپروردگار است ، يعنى با اينكه خدا از ديده‌ها پنهان است آنها به دليل عقل ، به او ايمان آورده‌اند ، و در برابر ذات پاكش احساس مسئوليت مىكنند .\r\nديگر اينكه پرهيزكاران تنها در اجتماع و ميان جامعه ، ترس از خدا ندارند ، بلكه در خلوتگاهها نيز او را حاضر و ناظر مىدانند .\r\nقابل توجه اينكه در برابر خداوند تعبير به « خشيت » ، و در مورد قيامت تعبير به « اشفاق » شده ، اين دو واژه گرچه هر دو به معنى ترس است ، ولى به گفته « راغب » در كتاب مفردات « خشيت » در جايى گفته مىشود كه ترس آميخته با احترام و تعظيم باشد ، همانند ترسى كه يك فرزند ، از پدر بزرگوارش دارد ، بنا بر اين پرهيزكاران ، ترسشان از خدا توأم است با معرفت :\r\nو اما واژه « اشفاق » به معنى توجه و علاقه توأم با بيم است ، مثلا اين تعبير گاه در مورد فرزندان يا دوستان به كار مىرود كه انسان به آنها علاقه دارد ولى در عين حال از اينكه در معرض آفات و گزند هستند بيمناك است .\r\nدر واقع پرهيزكاران به روز قيامت بسيار علاقمندند چون كانون پاداش و رحمت الهى است اما با اين حال از حساب و كتاب خدا نيز بيمناكند .\r\nالبته گاهى اين دو كلمه نيز به يك معنى استعمال شده است .\r\nآخرين آيه مورد بحث ، قرآن را در مقايسه با كتب پيشين قرار داده ، مىگويد : « اين ذكر مباركى است كه ما بر شما نازل كرديم » ( * ( وَهذا ذِكْرٌ مُبارَكٌ أَنْزَلْناه ) * ) .\r\n« آيا شما آن را انكار مىكنيد » ( * ( أَ فَأَنْتُمْ لَه مُنْكِرُونَ ) * ) .\r\nانكار چرا ؟ اينكه ذكر است و مايه بيدارى و آگاهى و يادآورى شما است ، اينكه كانون بركت است و خير دنيا و آخرت در آن مىباشد ، و سرچشمه همه\r\n","description":"","footnote":"","page_name":" 425 ","page_number":425},
  {"content":"\r\nپيروزيها و خوشبختيها است .\r\nآيا چنين كتابى ، جاى انكار دارد ؟ دلائل حقانيتش در خودش نهفته ، و نورانيتش آشكار است ، و رهروان راهش سعادتمند و پيروز .\r\nبراى اينكه بدانيم تا چه حد اين قرآن موجب آگاهى و مايه بركت است كافى است حال ساكنان جزيره عرب را قبل از نزول قرآن كه در توحش و جهل و فقر و بدبختى و پراكندگى زندگى مىكردند ، با وضعشان بعد از نزول قرآن كه اسوه و الگويى براى ديگران شدند در نظر بگيريم ، همچنين وضع اقوام ديگر را قبل و بعد از ورود قرآن در ميان آنها .\r\n","description":"","footnote":"","page_name":" 426 ","page_number":426},
  {"content":"\r\n\r\n[ سوره الأنبياء ‹ 21 › : آيات 51 تا 58 
  ]\r\nوَ لَقَدْ آتَيْنا إِبْراهِيمَ رُشْدَه مِنْ قَبْلُ وَكُنَّا بِه عالِمِينَ ‹ 51 › إِذْ قالَ لأَبِيه وَقَوْمِه ما هذِه التَّماثِيلُ الَّتِي أَنْتُمْ لَها عاكِفُونَ ‹ 52 › قالُوا وَجَدْنا آباءَنا لَها عابِدِينَ ‹ 53 › قالَ لَقَدْ كُنْتُمْ أَنْتُمْ وَآباؤُكُمْ فِي ضَلالٍ مُبِينٍ ‹ 54 › قالُوا أَ جِئْتَنا بِالْحَقِّ أَمْ أَنْتَ مِنَ اللَّاعِبِينَ ‹ 55 ›\r\nقالَ بَلْ رَبُّكُمْ رَبُّ السَّماواتِ وَالأَرْضِ الَّذِي فَطَرَهُنَّ وَأَنَا عَلى ذلِكُمْ مِنَ الشَّاهِدِينَ ‹ 56 › وَتَاللَّه لأَكِيدَنَّ أَصْنامَكُمْ بَعْدَ أَنْ تُوَلُّوا مُدْبِرِينَ ‹ 57 › فَجَعَلَهُمْ جُذاذاً إِلَّا كَبِيراً لَهُمْ لَعَلَّهُمْ إِلَيْه يَرْجِعُونَ ‹ 58 ›\r\n","description":"","footnote":"","page_name":" 427 ","page_number":427},
  {"content":"\r\n\r\nترجمه :\r\n51 - ما وسيله رشد ابراهيم را از قبل به او داديم ، و از ( شايستگى ) او آگاه بوديم .\r\n52 - آن هنگام كه به پدرش ( آزر ) و قوم او گفت اين مجسمه‌هاى بيروحى را كه شما همواره پرستش مىكنيد چيست ؟\r\n53 - گفتند : ما پدران خود را ديديم كه آنها را عبادت مىكنند ! 54 - گفت : مسلما شما و هم پدرانتان در گمراهى آشكارى بوده‌ايد .\r\n55 - گفتند : تو مطلب حقى براى ما آورده اى يا شوخى مىكنى ؟ ! 56 - گفت : ( كاملا حق آورده‌ام ) پروردگار شما همان پروردگار آسمانها و زمين است كه آنها را ايجاد كرده و من از گواهان اين موضوعم .\r\n57 - و به خدا سوگند نقشه اى براى نابودى بتهايتان در غياب شما طرح مىكنم .\r\n58 - سرانجام ( با استفاده از يك فرصت مناسب ) همه آنها - جز بت بزرگشان را - قطعه قطعه كرد ، تا به سراغ او بيايند ( و او حقايق را بازگو كند ) .\r\n\r\nتفسير : ابراهيم نقشه نابودى بتها را مىكشد .\r\nگفتيم در اين سوره همانگونه كه از نامش پيدا است فرازهاى بسيارى از حالات انبياء ( شانزده پيامبر ) آمده است ، در آيات گذشته اشاره كوتاهى به رسالت موسى ع و هارون ع شده بود ، و در آيات مورد بحث و قسمتى از آيات آينده بخش مهمى از زندگى و مبارزات ابراهيم ع با بتپرستان انعكاس يافته ، نخست مىفرمايد : « ما وسيله رشد و هدايت را از قبل در اختيار ابراهيم گذارديم ، و به شايستگى او آگاه بوديم » ( * ( وَلَقَدْ آتَيْنا إِبْراهِيمَ رُشْدَه مِنْ قَبْلُ وَكُنَّا بِه عالِمِينَ ) * ) .\r\n« رشد » در اصل به معنى راه يافتن به مقصد است و در اينجا ممكن است اشاره به حقيقت توحيد باشد كه ابراهيم از سنين كودكى از آن آگاه شده بود ، و ممكن است اشاره به هر گونه خير و صلاح به معنى وسيع كلمه بوده باشد .\r\nتعبير به « * ( مِنْ قَبْلُ ) * » اشاره به قبل از موسى و هارون است .\r\n","description":"","footnote":"","page_name":" 428 ","page_number":428},
  {"content":"\r\nجمله « * ( كُنَّا بِه عالِمِينَ ) * » اشاره به شايستگيهاى ابراهيم براى كسب اين مواهب است ، در حقيقت خدا هيچ موهبتى را به كسى بدون دليل نمىدهد ، اين شايستگيهاست كه آمادگى براى پذيرش مواهب الهى است ، هر چند مقام نبوت يك مقام موهبتى است .\r\nسپس به يكى از مهمترين برنامه‌هاى ابراهيم ع اشاره كرده ، مىگويد :\r\nاين رشد و رشادت ابراهيم آن گاه ظاهر شد كه به پدرش ( اشاره به عمويش « آزر » است ، زيرا عرب گاه به عمو « اب » مىگويد ) و قوم او گفت : اين تمثالهايى را كه شما دل به آن بسته‌ايد ، و شب و روز گرد آن مىچرخيد و دست از آن بر نمىداريد چيست « ؟ ( * ( إِذْ قالَ لأَبِيه وَقَوْمِه ما هذِه التَّماثِيلُ الَّتِي أَنْتُمْ لَها عاكِفُونَ ) * ) .\r\n« ابراهيم » با اين تعبير بتهايى را كه در نظر آنها فوق العاده عظمت داشت شديدا تحقير كرد . اولا : با تعبير « ما هذه » ( اينها چيست ؟ ) ( 1 ) ثانيا :\r\nبا تعبير به « تماثيل » زيرا « تماثيل » جمع « تمثال » به معنى عكس يا مجسمه بىروح است ( تاريخچه بتپرستى مىگويد : اين مجسمه‌ها و عكسها در آغاز جنبه يادبود پيامبران و علماء داشته ، ولى تدريجا صورت قداست به خود گرفته و معبود واقع شده است ) .\r\nجمله « * ( أَنْتُمْ لَها عاكِفُونَ ) * » با توجه به معنى « عكوف » كه به معنى ملازمت توأم با احترام است نشان مىدهد كه آنها آن چنان دلبستگى به اين بتها پيدا كرده بودند و سر بر آستانشان مىسائيدند و بر گردشان مىچرخيدند كه گويى همواره ملازم آنها بودند .\r\n\r\n","description":"","footnote":"\r\n( 1 ) تعبير « ما » در اين گونه موارد معمولا اشاره به غير عاقل است و اسم اشاره به نزديك نيز در اين گونه موارد و خود نوعى تحقير را مىرساند و گرنه مناسب ، اشاره به دور بود .\r\n","page_name":" 429 ","page_number":429},
  {"content":"\r\nاين گفتار ابراهيم در حقيقت استدلال روشنى است براى ابطال بتپرستى زيرا آنچه از بتها مىبينيم همين مجسمه و تمثال است ، بقيه تخيل است و توهم است و پندار ، كدام انسان عاقل به خود اجازه مىدهد ، كه براى يك مشت سنگ و چوب اين همه عظمت و احترام و قدرت قائل باشد ؟ چرا انسانى كه خود اشرف مخلوقات است در برابر مصنوع خويش ، اين چنين خضوع و كرنش كند ، و حل مشكلات خود را از آن بخواهد ؟ ! ولى بتپرستان در حقيقت هيچگونه جوابى در برابر اين منطق گويا نداشتند جز اينكه مطلب را از خود رد كنند و به نياكانشان ارتباط دهند لذا « گفتند ما پدران و نياكان خويش را ديديم كه اينها را پرستش مىكنند و ما به سنت نياكانمان وفاداريم » ( * ( قالُوا وَجَدْنا آباءَنا لَها عابِدِينَ ) * ) .\r\nاز آنجا كه تنها سنت و روش نياكان بودن هيچ مشكلى را حل نمىكند ، و هيچ دليلى نداريم كه نياكان عاقلتر و عالمتر از نسلهاى بعد باشند ، بلكه غالبا قضيه به عكس است چون با گذشت زمان علم و دانشها گسترده تر مىشود ، ابراهيم بلافاصله به آنها « پاسخ گفت : هم شما و هم پدرانتان به طور قطع در گمراهى آشكار بوديد » ( * ( قالَ لَقَدْ كُنْتُمْ أَنْتُمْ وَآباؤُكُمْ فِي ضَلالٍ مُبِينٍ ) * ) .\r\nاين تعبير كه توأم با انواع تاكيدها و حاكى از قاطعيت تمام است ، سبب شد كه بتپرستان كمى به خود آمده در صدد تحقيق برآيند ، رو به سوى ابراهيم كرده : « گفتند : آيا براستى تو مطلب حقى را آورده اى يا شوخى مىكنى » ( * ( قالُوا أَ جِئْتَنا بِالْحَقِّ أَمْ أَنْتَ مِنَ اللَّاعِبِينَ ) * ) .\r\nزيرا آنها كه به پرستش بتها عادت كرده بودند و آن را يك واقعيت قطعى\r\n","description":"","footnote":"","page_name":" 430 ","page_number":430},
  {"content":"\r\nمىپنداشتند باور نمىكردند كسى جدا با بتپرستى مخالفت كند ، لذا از روى تعجب اين سؤال را از ابراهيم كردند .\r\nاما ابراهيم صريحا به آنها پاسخ گفت : آنچه مىگويم جدى است و عين واقعيت كه پروردگار شما پروردگار آسمانها و زمين است « ( * ( قالَ بَلْ رَبُّكُمْ رَبُّ السَّماواتِ وَالأَرْضِ ) * ) .\r\nهمان خدايى كه آنها را آفريده و من از گواهان اين عقيده‌ام ( * ( الَّذِي فَطَرَهُنَّ وَأَنَا عَلى ذلِكُمْ مِنَ الشَّاهِدِينَ ) * ) .\r\nابراهيم با اين گفتار قاطعش نشان داد آن كس شايسته پرستش است كه آفريدگار آنها و زمين و همه موجودات است ، اما قطعات سنگ و چوب كه خود مخلوق ناچيزى هستند ارزش پرستش را ندارند ، مخصوصا با جمله « * ( وَأَنَا عَلى ذلِكُمْ مِنَ الشَّاهِدِينَ ) * » اثبات كرد تنها من نيستم كه گواه بر اين حقيقتم بلكه همه آگاهان و فهميده‌ها همانها كه رشته‌هاى تقليد كوركورانه را پاره كرده‌اند گواه بر اين حقيقتند .\r\nابراهيم براى اينكه ثابت كند اين مساله صد در صد جدى است و او بر سر عقيده خود تا همه جا ايستاده است و نتائج و لوازم آن را هر چه باشد با جان و دل مىپذيرد اضافه كرد « به خدا سوگند ، من نقشه اى براى نابودى بتهاى شما به هنگامى كه خودتان حاضر نباشيد و از اينجا بيرون رويد خواهم كشيد » ! ( * ( وَتَاللَّه لأَكِيدَنَّ أَصْنامَكُمْ بَعْدَ أَنْ تُوَلُّوا مُدْبِرِينَ ) * ) .\r\n« اكيدن » از ماده « كيد » گرفته شده كه به معنى طرح پنهانى و چاره انديشى مخفيانه است . منظورش اين بود كه به آنها با صراحت بفهماند سرانجام از يك فرصت استفاده خواهم كرد و آنها را درهم مىشكنم ! .\r\n","description":"","footnote":"","page_name":" 431 ","page_number":431},
  {"content":"\r\nاما عظمت و ابهت بتها در نظر آنان شايد به آن پايه بود كه اين سخن را جدى نگرفتند و عكس العملى نشان ندادند شايد فكر كردند مگر ممكن است انسانى به خود اجازه دهد اين چنين با مقدسات يك قوم و ملت كه حكومتشان هم صد در صد پشتيبان آن است بازى كند ؟ با كدام جرات ؟ و با كدام نيرو ؟\r\nو از اينجا روشن مىشود اينكه بعضى گفته‌اند اين جمله را در دل گفته ، و يا به طور خصوصى با بعضى در ميان نهاده به هيچوجه نيازى به آن نيست ، بخصوص اينكه كاملا بر خلاف ظاهر آيه است .\r\nبعلاوه در چند آيه بعد مىخوانيم بتپرستان به ياد اين گفتار ابراهيم افتادند و گفتند ما شنيديم جوانى سخن از توطئه در باره بتها مىگفت .\r\nبه هر حال ابراهيم در يك روز كه بتخانه خلوت بود ، و هيچكس از بتپرستان در آنجا حضور نداشت ، طرح خود را عملى كرد .\r\nتوضيح اينكه : طبق نقل بعضى از مفسران بتپرستان در هر سال روز خاصى را براى بتها عيد مىگرفتند ، غذاهايى در بتخانه حاضر كرده سپس دستجمعى به بيرون شهر حركت مىكردند ، و در پايان روز بازمىگشتند و به بتخانه مىآمدند تا از آن غذاها كه به اعتقادشان تبرك يافته بود بخورند .\r\nبه ابراهيم نيز پيشنهاد كردند او هم با آنها برود ، ولى او به عذر بيمارى با آنها نرفت .\r\nبه هر حال او بىآنكه از خطرات اين كار بترسد و يا از طوفانى كه پشت سر اين عمل به وجود مىآيد هراسى به دل راه دهد مردانه وارد ميدان شد ، و با يك دنيا قهرمانى به جنگ اين خدايان پوشالى رفت كه آن همه علاقمند متعصب و نادان داشتند ، بطورى كه قرآن مىگويد « همه آنها را قطعه قطعه كرد ، جز بت بزرگى كه داشتند » ! ( * ( فَجَعَلَهُمْ جُذاذاً إِلَّا كَبِيراً لَهُمْ ) * ) .\r\n","description":"","footnote":"","page_name":" 432 ","page_number":432},
  {"content":"\r\nو هدفش اين بود « شايد بتپرستان به سراغ او بيايند و او هم تمام گفتنىها را بگويد » ( * ( لَعَلَّهُمْ إِلَيْه يَرْجِعُونَ ) * ) ( 1 ) .\r\n\r\nنكته‌ها :\r\n\r\n1 - بتپرستى در اشكال گوناگون -\r\nدرست است كه ما از لفظ « بت پرستى » بيشتر متوجه بتهاى سنگى و چوبى مىشويم ، ولى از يك نظر بت و بت - پرستى مفهوم وسيعى دارد كه هر نوع توجه به غير خدا را ، در هر شكل و صورت شامل مىشود . و طبق حديث معروف « هر چه انسان را به خود مشغول و از خدا دور سازد بت او است » ! ( كلما شغلك عن اللَّه فهو صنمك ) ! در حديثى از « اصبغ بن نباته » كه يكى از ياران معروف على ع است مىخوانيم :\r\nان عليا مر بقوم يلعبون الشطرنج ، فقال : ما هذه التماثيل التي انتم لها عاكفون ؟ لقد عصيتم اللَّه و رسوله ! :\r\n« امير مؤمنان على ع از كنار جمعى مىگذشت كه مشغول بازى شطرنج بودند فرمود : اين مجسمه‌ها ( و بتهايى ) را كه از آن جدا نمىشويد چيست ؟ شما هم نافرمانى خدا كرده‌ايد و هم عصيان پيامبر ( 2 ) .\r\n\r\n2 - گفتار بتپرستان و پاسخ ابراهيم -\r\nجالب اينكه بتپرستان در جواب ابراهيم ، هم روى كثرت نفرات تكيه كردند ، و هم طول زمان ، گفتند :\r\n« ما پدران خود را بر اين آئين و رسم يافتيم » .\r\n\r\n","description":"","footnote":"\r\n( 1 ) بسيارى از مفسران گفته‌اند مرجع ضمير « اليه » خود ابراهيم است و بعضى گفته‌اند منظور بت بزرگ است ، اما معنى اول صحيحتر به نظر مىرسد . اما اينكه در آيه فوق مىخوانيم اين بزرگ آنها بوده ممكن است اشاره به بزرگى ظاهرى آن بوده باشد ، يا اشاره به احترام آن در نظر بتپرستان خرافى ، و يا هر دو .\r\n( 2 ) مجمع البيان ذيل آيات مورد بحث .\r\n","page_name":" 433 ","page_number":433},
  {"content":"\r\nاو هم در هر دو قسمت به آنها پاسخ گفت ، كه هم شما و هم پدرانتان ، هميشه در ضلال مبين بوديد ! يعنى انسان عاقل كه داراى استقلال فكرى است هرگز خود را پايبند اين اوهام نمىكند نه كثرت طرفداران طرح و سنتى را دليل اصالت آن مىداند و نه دوام و ريشه دار بودن آن را .\r\n\r\n[ سوره الأنبياء ‹ 21 › : آيات 59 تا 67 
  ]\r\nقالُوا مَنْ فَعَلَ هذا بِآلِهَتِنا إِنَّه لَمِنَ الظَّالِمِينَ ‹ 59 › قالُوا سَمِعْنا فَتًى يَذْكُرُهُمْ يُقالُ لَه إِبْراهِيمُ ‹ 60 › قالُوا فَأْتُوا بِه عَلى أَعْيُنِ النَّاسِ لَعَلَّهُمْ يَشْهَدُونَ ‹ 61 › قالُوا أَ أَنْتَ فَعَلْتَ هذا بِآلِهَتِنا يا إِبْراهِيمُ ‹ 62 › قالَ بَلْ فَعَلَه كَبِيرُهُمْ هذا فَسْئَلُوهُمْ إِنْ كانُوا يَنْطِقُونَ ‹ 63 ›\r\nفَرَجَعُوا إِلى أَنْفُسِهِمْ فَقالُوا إِنَّكُمْ أَنْتُمُ الظَّالِمُونَ ‹ 64 › ثُمَّ نُكِسُوا عَلى رُؤُسِهِمْ لَقَدْ عَلِمْتَ ما هؤُلاءِ يَنْطِقُونَ ‹ 65 › قالَ أَ فَتَعْبُدُونَ مِنْ دُونِ اللَّه ما لا يَنْفَعُكُمْ شَيْئاً وَلا يَضُرُّكُمْ ‹ 66 › أُفٍّ لَكُمْ وَلِما تَعْبُدُونَ مِنْ دُونِ اللَّه أَ فَلا تَعْقِلُونَ ‹ 67 ›\r\n","description":"","footnote":"","page_name":" 434 ","page_number":434},
  {"content":"\r\n\r\nترجمه :\r\n59 - گفتند : هر كس با خدايان ما چنين كرده قطعا از ستمگران است ( و بايد كيفر ببيند ) ! 60 - ( گروهى ) گفتند : شنيديم جوانى از ( مخالفت با ) بتها سخن مىگفت كه او را ابراهيم مىگفتند .\r\n61 - ( عده اى ) گفتند : او را در برابر چشم مردم بياوريد تا گواهى دهند .\r\n62 - ( هنگامى كه ابراهيم را حاضر كردند ) گفتند تو اين كار را با خدايان ما كرده اى ، اى ابراهيم ؟ ! 63 - گفت : بلكه بزرگشان كرده باشد ! از آنها سؤال كنيد اگر سخن مىگويند ! ! 64 - آنها به و جدان خود بازگشتند و ( به خود ) گفتند : حقا كه شما ستمگريد .\r\n65 - سپس بر سرهاشان واژگونه شدند ( و حكم و جدان را به كلى فراموش كردند و گفتند : ) تو مىدانى كه اينها سخن نمىگويند ! 66 - ( ابراهيم ) گفت : آيا جز خدا چيزى را مىپرستيد كه نه كمترين سودى براى شما دارد ، و نه زيانى مىرساند ( كه به سودشان چشم دوخته باشيد يا از زيانشان بترسيد ) .\r\n67 - اف بر شما و بر آنچه غير از خدا پرستش مىكنيد ، آيا انديشه نمىكنيد ( و عقل نداريد ) ؟ !\r\n\r\nتفسير : برهان دندانشكن ابراهيم\r\nسرانجام آن روز عيد به پايان رسيد و بتپرستان شادىكنان به شهر بازگشتند ، و يكسر به سراغ بتخانه آمدند ، تا هم عرض ارادتى به پيشگاه بتان كنند و هم از غذاهايى كه به زعم آنها در كنار بتها بركت يافته بود بخورند .\r\nهمين كه وارد بتخانه شدند با صحنه اى روبرو گشتند كه هوش از سرشان پريد ، به جاى آن بتخانه آباد با تلى از بتهاى دست و پا شكسته و بهم ريخته روبرو شدند ! فريادشان بلند شد « صدا زدند چه كسى اين بلا را بر سر خدايان ما آورده\r\n","description":"","footnote":"","page_name":" 435 ","page_number":435},
  {"content":"\r\nاست « ؟ ! ( * ( قالُوا مَنْ فَعَلَ هذا بِآلِهَتِنا ) * ) ( 1 ) .\r\nمسلما هر كس بوده از ظالمان و ستمگران است ( * ( إِنَّه لَمِنَ الظَّالِمِينَ ) * ) .\r\nاو هم به خدايان ما ستم كرده ، و هم به جامعه و جمعيت ما و هم به خودش ! چرا كه با اين عمل خويشتن را در معرض نابودى قرار داده است .\r\nاما گروهى كه تهديدهاى ابراهيم را نسبت به بتها در خاطر داشتند ، و طرز رفتار اهانتآميز او را با اين معبودهاى ساختگى مىدانستند « گفتند : ما شنيديم جوانكى سخن از بتها مىگفت و از آنها به بدى ياد مىكرد كه نامش ابراهيم است » ( * ( قالُوا سَمِعْنا فَتًى يَذْكُرُهُمْ يُقالُ لَه إِبْراهِيمُ ) * ) ( 2 ) .\r\nدرست است كه ابراهيم طبق بعضى از روايات در آن موقع كاملا جوان بود و احتمالا سنش از 16 سال تجاوز نمىكرد ، و درست است كه تمام ويژگيهاى « جوانمردان » ، « شجاعت » و « شهامت » و « صراحت » و « قاطعيت » در وجودش جمع بود ، ولى مسلما منظور بتپرستان از اين تعبير چيزى جز تحقير نبوده بگويند « ابراهيم » اين كار را كرده ، گفتند جوانى كه به او ابراهيم مىگفتند چنين مىگفت . . . يعنى فردى كاملا گمنام و از نظر آنان بىشخصيت .\r\nاصولا معمول اين است هنگامى كه جنايتى در نقطه اى رخ مىدهد براى پيدا كردن شخصى كه آن كار را انجام داده به دنبال ارتباطهاى خصومتآميز مىگردند ، و مسلما در آن محيط كسى جز ابراهيم آشكارا با بتها گلاويز نبود ،\r\n\r\n","description":"","footnote":"\r\n( 1 ) بعضى از مفسران كلمه « من » را در اينجا ، موصوله دانسته‌اند ، ولى با توجه به آيه بعد كه در حكم پاسخ سؤال است چنين به نظر مىرسد كه « من » در اينجا استفهاميه است .\r\n( 2 ) همانگونه كه سابقا هم اشاره كرديم بتپرستان حتى حاضر نبودند بگويند اين جوان از بتها عيبجويى مىكرد همين اندازه گفتند سخن از بتها مىگفت .\r\n","page_name":" 436 ","page_number":436},
  {"content":"\r\nو لذا تمام افكار متوجه او شد جمعيت « گفتند اكنون كه چنين است پس برويد او را در برابر چشم مردم حاضر كنيد تا آنها كه مىشناسند و خبر دارند گواهى دهند » ( * ( قالُوا فَأْتُوا بِه عَلى أَعْيُنِ النَّاسِ لَعَلَّهُمْ يَشْهَدُونَ ) * ) .\r\nبعضى از مفسران نيز اين احتمال را داده‌اند كه منظور مشاهده صحنه مجازات و كيفر ابراهيم است ، نه شهادت و گواهى بر مجرم بودن او اما با توجه به آيات بعد كه بيشتر جنبه بازپرسى دارد اين احتمال منتفى است ، بعلاوه تعبير به كلمه « لعل » ( شايد ) نيز متناسب با معنى دوم نيست ، زيرا اگر مردم در برابر صحنه مجازات حضور يابند ، طبعا مشاهده خواهند كرد ، شايد ندارد .\r\nجارچيان در اطراف شهر فرياد زدند كه هر كس از ماجراى خصومت ابراهيم و بدگويى او نسبت به بتها آگاه است حاضر شود ، و به زودى هم آنها كه از اين موضوع آگاه بودند و هم ساير مردم اجتماع كردند تا ببينند سرانجام كار اين متهم به كجا خواهد رسيد .\r\nشور و ولوله عجيبى در مردم افتاده بود ، چرا كه از نظر آنها جنايتى بىسابقه توسط يك جوان ماجراجو در شهر رخ داده بود كه بنيان دينى مردم محيط را به لرزه درآورده بود .\r\nسرانجام محكمه و دادگاه تشكيل شد و زعماى قوم در آنجا جمع بودند بعضى مىگويند : خود نمرود نيز بر اين ماجرا نظارت داشت .\r\nنخستين سؤالى كه از ابراهيم كردند اين بود « گفتند : تويى كه اين كار را با خدايان ما كرده اى ؟ اى ابراهيم » ! ( * ( قالُوا أَ أَنْتَ فَعَلْتَ هذا بِآلِهَتِنا يا إِبْراهِيمُ ) * ) .\r\nآنها حتى حاضر نبودند بگويند تو خدايان ما را شكسته اى ، و قطعه قطعه كرده اى ، بلكه تنها گفتند : تو اين كار را با خدايان ما كردى ؟\r\n","description":"","footnote":"","page_name":" 437 ","page_number":437},
  {"content":"\r\nابراهيم آن چنان جوابى گفت كه آنها را سخت در محاصره قرار داد ، محاصره اى كه قدرت بر نجات از آن نداشتند « ابراهيم گفت : بلكه اين كار را اين بت بزرگ آنها كرده ! از آنها سؤال كنيد اگر سخن مىگويند » ! ( * ( قالَ بَلْ فَعَلَه كَبِيرُهُمْ هذا فَسْئَلُوهُمْ إِنْ كانُوا يَنْطِقُونَ ) * ) .\r\nاصول جرمشناسى مىگويد متهم كسى است كه آثار جرم را همراه دارد ، در اينجا آثار جرم در دست بت بزرگ است ( طبق روايت معروفى ابراهيم تبر را به گردن بت بزرگ گذاشت ) .\r\nاصلا چرا شما به سراغ من آمديد ؟ چرا خداى بزرگتان را متهم نمىكنيد ؟\r\nآيا احتمال نمىدهيد او از دست خدايان كوچك خشمگين شده و يا آنها را رقيب آينده خود فرض كرده و حساب همه را يك جا رسيده است ؟ ! از آنجا كه ظاهر اين تعبير به نظر مفسران با واقعيت تطبيق نمىداده ، و از آنجا كه ابراهيم پيامبر است و معصوم و هرگز دروغ نمىگويد ، در تفسير اين جمله ، مطالب مختلفى گفته‌اند آنچه از همه بهتر به نظر مىرسد اين است كه :\r\nابراهيم ع به طور قطع اين عمل را به بت بزرگ نسبت داد ، ولى تمام قرائن شهادت مىداد كه او قصد جدى از اين سخن ندارد ، بلكه مىخواسته است عقائد مسلم بتپرستان را كه خرافى و بىاساس بوده است به رخ آنها بكشد ، به آنها بفهماند كه اين سنگ و چوبهاى بىجان آن قدر بىعرضه‌اند كه حتى نمىتوانند يك جمله سخن بگويند و از عبادتكنندگانشان يارى بطلبند ، تا چه رسد كه بخواهند به حل مشكلات آنها بپردازند ! نظير اين تعبير در سخنان روزمره ما فراوان است كه براى ابطال گفتار طرف ، مسلمات او را به صورت امر يا اخبار و يا استفهام در برابرش مىگذاريم تا محكوم شود و اين به هيچوجه دروغ نيست « دروغ آنست كه قرينه اى همراه نداشته باشد » .\r\n","description":"","footnote":"","page_name":" 438 ","page_number":438},
  {"content":"\r\nدر روايتى كه در كتاب كافى از امام صادق ع نقل شده مىخوانيم :\r\nانما قال بل فعله كبيرهم ارادة الاصلاح ، و دلالة على انهم لا يفعلون ، ثم قال و اللَّه ما فعلوه و ما كذب :\r\n« ابراهيم اين سخن را به خاطر آن گفت كه مىخواست افكار آنها را اصلاح كند ، و به آنها بگويد كه چنين كارى از بتها ساخته نيست ، سپس امام اضافه فرمود : به خدا سوگند بتها دست به چنان كارى نزده بودند ، ابراهيم نيز دروغ نگفت .\r\nجمعى از مفسران نيز احتمال داده‌اند كه ابراهيم ع اين مطلب را به صورت يك جمله شرطيه ادا كرد و گفت : بتها اگر سخن بگويند دست به چنين كارى زده‌اند ، و مسلما تعبير خلاف واقع نبود ، زيرا نه بتها سخن مىگفتند و نه چنين كارى از آنها سر زده بود ، به مضمون همين تفسير نيز حديثى وارد شده است .\r\nاما تفسير اول صحيحتر به نظر مىرسد زيرا جمله شرطيه ( * ( إِنْ كانُوا يَنْطِقُونَ ) * ) قيدى است براى سؤال كردن ( فاسئلوهم ) نه براى جمله « * ( بَلْ فَعَلَه كَبِيرُهُمْ ) * » ( دقت كنيد ) .\r\nنكته ديگرى كه در اينجا بايد به آن توجه داشت اين است كه : عبارت اين است كه بايد از بتهاى دست و پا شكسته سؤال شود كه اين بلا را چه كسى بر سر آنها آورده است ، نه از بت بزرگ زيرا ضمير « هم » و همچنين ضميرهاى « * ( إِنْ كانُوا يَنْطِقُونَ ) * » همه به صورت جمع است و اين با تفسير اول سازگار است ( 1 ) .\r\nسخنان ابراهيم ، بتپرستان را تكان داد ، و جدان خفته آنها را بيدار كرد و همچون طوفانى كه خاكسترهاى فراوان را از روى شعله‌هاى آتش برگيرد و فروغ آن را آشكار سازد ، فطرت توحيدى آنها را از پشت پرده‌هاى تعصب و جهل و غرور آشكار ساخت .\r\n\r\n","description":"","footnote":"\r\n( 1 ) بعلاوه ظاهر اين است كه ضمير « كبيرهم » با بقيه يكى است .\r\n","page_name":" 439 ","page_number":439},
  {"content":"\r\nدر يك لحظه كوتاه و زودگذر از اين خواب عميق و مرگزا بيدار شدند ، چنان كه قرآن مىگويد : « آنها به و جدان و فطرتشان بازگشتند و به خود گفتند حقا كه شما ظالم و ستمگريد » ( * ( فَرَجَعُوا إِلى أَنْفُسِهِمْ فَقالُوا إِنَّكُمْ أَنْتُمُ الظَّالِمُونَ ) * ) ( 1 ) .\r\nهم به خويشتن ظلم و ستم كرديد و هم بر جامعه اى كه به آن تعلق داريد و هم به ساحت مقدس پروردگار بخشنده نعمتها .\r\nجالب اينكه در آيات قبل خوانديم آنها ابراهيم را متهم به ظالم بودن كردند ، ولى در اينجا دريافتند كه ظالم اصلى و حقيقى خودشانند .\r\nو در واقع تمام مقصود ابراهيم از شكستن بتها همين بود ، هدف شكستن فكر بتپرستى و روح بتپرستى بود ، و گرنه شكستن بت فايده اى ندارد ، بتپرستان لجوج فورا بزرگتر و بيشتر از آن را مىسازند و به جاى آن مىنهند ، همانگونه كه در تاريخ اقوام نادان و جاهل و متعصب ، اين مساله ، نمونه‌هاى فراوان دارد .\r\nتا اينجا ابراهيم موفق شد يك مرحله بسيار حساس و ظريف تبليغ خود را كه بيدار ساختن وجدانهاى خفته است از طريق ايجاد يك طوفان روانى بود اجرا كند .\r\nولى افسوس كه زنگار جهل و تعصب و تقليد كوركورانه بيشتر از آن بود كه با نداى صيقلبخش اين قهرمان توحيد به كلى زدوده شود .\r\nافسوس كه اين بيدارى روحانى و مقدس چندان به طول نيانجاميد ، و در ضمير آلوده و تاريكشان از طرف نيروهاى اهريمنى و جهل قيامى بر ضد اين\r\n\r\n","description":"","footnote":"\r\n( 1 ) بعضى از مفسران اين احتمال را نيز داده‌اند كه منظور از « * ( فَرَجَعُوا إِلى أَنْفُسِهِمْ ) * » آنست كه اين سخن را با يكديگر در ميان نهادند و به سرزنش و ملامت يكديگر پرداختند ، ولى آنچه در بالا گفتيم صحيحتر به نظر مىرسد .\r\n","page_name":" 440 ","page_number":440},
  {"content":"\r\nنور توحيدى صورت گرفت و همه چيز به جاى اول بازگشت ، چه تعبير لطيفى قرآن مىكند « سپس آنها بر سرهاشان واژگونه شدند » ( * ( ثُمَّ نُكِسُوا عَلى رُؤُسِهِمْ ) * ) .\r\nو براى اينكه از طرف خدايان گنگ و بسته دهانشان عذرى بياورند گفتند :\r\n« تو ميدانى اينها هرگز سخن نمىگويند » ! ( * ( لَقَدْ عَلِمْتَ ما هؤُلاءِ يَنْطِقُونَ ) * ) .\r\nاينها هميشه خاموشند و ابهت سكوت را نمىشكنند ! ! و با اين عذر پوشالى خواستند ضعف و زبونى و ذلت بتها را كتمان كنند .\r\nاينجا بود كه ميدانى براى استدلال منطقى در برابر ابراهيم قهرمان گشوده شد تا شديدترين حملات خود را متوجه آنها كند ، و مغزهايشان را زير رگبارى از سرزنش منطقى و بيداركننده قرار دهد : « فرياد زد آيا شما معبودهاى غير خدا را مىپرستيد كه نه كمترين سودى به حال شما دارند و نه كوچكترين ضررى » ( * ( قالَ أَ فَتَعْبُدُونَ مِنْ دُونِ اللَّه ما لا يَنْفَعُكُمْ شَيْئاً وَلا يَضُرُّكُمْ ) * ) .\r\nاين خدايان پندارى كه نه قدرت بر سخن دارند ، نه شعور و دركى ، نه مىتوانند از خود دفاع كنند ، و نه مىتوانند بندگان را به حمايت خود بخوانند ، اصلا اينها چه كارى ازشان ساخته است و به چه درد مىخورند ؟ ! پرستش يك معبود يا به خاطر شايستگى او براى عبوديت است ، كه اين در باره بتهاى بيجان مفهوم ندارد ، و يا به خاطر انتظار سودى است كه از ناحيه آنها عائد شود ، و يا ترس از زيانشان ، ولى اقدام من به شكستن بتها نشان داد كه اينها كمترين بخارى ندارند ، با اين حال آيا اين كار شما احمقانه نيست ؟ ! باز اين معلم توحيد ، سخن را از اين هم فراتر برد و با تازيانه‌هاى سرزنش بر روح بىدردشان كوبيد و گفت : « اف بر شما ، و بر اين معبودهايى كه غير از\r\n","description":"","footnote":"","page_name":" 441 ","page_number":441},
  {"content":"\r\n« اللَّه » انتخاب كرده‌ايد « ! ( * ( أُفٍّ لَكُمْ وَلِما تَعْبُدُونَ مِنْ دُونِ اللَّه ) * ) .\r\n« آيا هيچ انديشه نمىكنيد ، و عقل در سر نداريد » ؟ ( * ( أَ فَلا تَعْقِلُونَ ) * ) .\r\nولى در توبيخ و سرزنششان ، ملايمت را از دست نداد مبادا بيشتر لجاجت كنند ( 1 ) .\r\nدر حقيقت ابراهيم بسيار حساب شده برنامه خود را تعقيب كرد ، نخستين بار به هنگام دعوت آنها به سوى توحيد ، صدا زد اين مجسمه‌هاى بىروح چيست ؟\r\nكه شما مىپرستيد ؟ اگر مىگوئيد سنت نياكان شما است ، هم شما و هم آنها گمراه بوديد .\r\nدر دومين مرحله ، اقدام به يك برنامه عملى كرد ، تا نشان دهد اين بتها چنان قدرتى ندارند كه هر كس نگاه چپ به آنان كند ، نابودش كنند ، مخصوصا با اخطار قبلى به سراغ بتها رفت و آنها را به كلى درهم شكست ، تا نشان دهد خيالاتى كه آنها به هم بافته‌اند همه بيهوده است .\r\nدر سومين مرحله در آن محاكمه تاريخى سخت آنها را در بنبست قرار داد ، گاه به سراغ فطرتشان رفت ، زمانى به سراغ عقلشان ، گاه اندرزشان داد ، گاه سرزنش و توبيخ كرد .\r\nخلاصه اين معلم بزرگ الهى از هر درى وارد شد و آنچه در توان داشت به كار برد ، ولى مسلم قابليت محل نيز شرط تاثير است و اين متاسفانه در آن قوم كمتر وجود داشت .\r\nاما بدون شك ، سخنان و كارهاى ابراهيم به عنوان يك زمينه توحيدى و حد اقل به صورت علامتهاى استفهام در مغزهاى آنها باقى ماند ، و مقدمه اى شد براى بيدارى و آگاهى گسترده تر در آينده .\r\nاز تواريخ استفاده مىشود كه گروهى هر چند از نظر تعداد اندك ولى از نظر ارزش بسيار ، به او ايمان آوردند ( 2 ) و آمادگى نسبى براى گروه ديگرى فراهم گشت .\r\n\r\n","description":"","footnote":"\r\n( 1 ) در باره معنى « اف » مشروحا در جلد 13 ذيل آيه 23 سوره اسراء بحث كرده‌ايم .\r\n( 2 ) كامل ابن اثير جلد اول صفحه 100 .\r\n","page_name":" 442 ","page_number":442},
  {"content":"\r\n\r\n[ سوره الأنبياء ‹ 21 › : آيات 68 تا 70 
  ]\r\nقالُوا حَرِّقُوه وَانْصُرُوا آلِهَتَكُمْ إِنْ كُنْتُمْ فاعِلِينَ ‹ 68 › قُلْنا يا نارُ كُونِي بَرْداً وَسَلاماً عَلى إِبْراهِيمَ ‹ 69 › وَأَرادُوا بِه كَيْداً فَجَعَلْناهُمُ الأَخْسَرِينَ ‹ 70 ›\r\n\r\nترجمه :\r\n68 - گفتند : او را بسوزانيد و خدايان خود را يارى كنيد ، اگر كارى از شما ساخته است .\r\n69 - ( سرانجام او را به درياى آتش افكندند ولى ما ) گفتيم : اى آتش سرد و سالم بر ابراهيم باش .\r\n70 - آنها مىخواستند ابراهيم را با اين نقشه نابود كنند ، ولى ما آنها را زيانكارترين مردم قرار داديم .\r\n\r\nتفسير : آنجا كه آتش گلستان مىشود\r\nگرچه با استدلالات عملى و منطقى ابراهيم ، همه بتپرستان محكوم شدند و خودشان هم در دل به اين محكوميت اعتراف كردند ، ولى لجاجت و تعصب شديد آنها مانع از پذيرش حق شد ، به همين دليل جاى تعجب نيست كه تصميم بسيار شديد و خطرناكى در باره ابراهيم گرفتند و آن كشتن ابراهيم به بدترين صورت يعنى سوزاندن و خاكستر كردن بود ! .\r\nمعمولا رابطه معكوسى ميان « زور » و « منطق » وجود دارد ، هر قدر زور انسان بيشتر مىشود منطق او ضعيفتر مىگردد . جز در مردان حق كه هر چه قويتر مىشوند متواضعتر و منطقىتر مىگردند .\r\nزورگويان هنگامى كه از طريق منطق به جايى نرسيدند فورا تكيه بر زور و قدرتشان مىكنند ، و در مورد ابراهيم درست از همين برنامه استفاده شد ، چنان كه\r\n","description":"","footnote":"","page_name":" 443 ","page_number":443},
  {"content":"\r\nقرآن مىگويد : « جمعيت فرياد زدند او را بسوزانيد و خدايان خود را يارى كنيد اگر كارى از دست شما ساخته است » ( * ( قالُوا حَرِّقُوه وَانْصُرُوا آلِهَتَكُمْ إِنْ كُنْتُمْ فاعِلِينَ ) * ) .\r\nسلطه گران زورگو براى تحريك توده‌هاى ناآگاه ، معمولا از نقطه‌هاى ضعف روانيشان استفاده مىكنند ، چرا كه آنها روانشناسند و بر كار خود مسلط ! همانگونه كه در اين ماجرا كردند و شعارهايى دادند كه به اصطلاح به رگ غيرت آنها بخورد گفتند : اينها خدايان شما هستند ، مقدساتتان به خطر افتاده ، سنت نياكانتان زير پا گذاشته شده ، غيرت و حميت شما كجا است ؟ چرا اين قدر ضعيف و زبون هستيد چرا خدايانتان را يارى نمىدهيد ، ابراهيم را بسوزانيد و خدايانتان را يارى بدهيد اگر كارى از شما ساخته است و توانى در تن و قدرتى در جان داريد .\r\nببينيد همه مردم از مقدساتشان دفاع مىكنند ، شما كه همه چيزتان به خطر افتاده است .\r\nخلاصه امثال اين لاطائلات بسيار گفتند و مردم را بر ضد ابراهيم شوراندند آن چنان كه بجاى چند بار هيزم كه براى سوزاندن چندين نفر كافى است هزاران بار بر روى هم ريختند و كوهى از هيزم ، و به دنبال آن دريايى از آتش به وجود آوردند ، تا با اين عمل هم انتقام خود را بهتر گرفته باشند ، و هم ابهت و عظمت پندارى بتها كه سخت با برنامه ابراهيم آسيب ديده بود تا حدى تامين شود ، تاريخ نويسان در اينجا مطالب بسيارى نوشته‌اند كه هيچگونه بعيد به نظر نمىرسد :\r\nاز جمله اينكه مىگويند : چهل روز مردم براى جمعآورى هيزم كوشيدند و از هر سو هيزمهاى خشك فراوانى جمعآورى كردند ، كار به جايى رسيد كه حتى زنانى كه كارشان در خانه پشمريسى بود از درآمد آن پشته هيزمى تهيه كرده بر آن مىافزودند ، و بيماران نزديك به مرگ از مال خود مبلغى\r\n","description":"","footnote":"","page_name":" 444 ","page_number":444},
  {"content":"\r\nبراى خريدارى هيزم وصيت مىنمودند و حاجتمندان براى برآمدن حاجاتشان نذر مىكردند كه اگر به مقصود خود برسند فلان مقدار هيزم بر آن بيفزايند .\r\nبه همين جهت هنگامى كه آتش از جوانب مختلف در هيزمها افكندند به اندازه اى شعله اش عظيم بود كه پرندگان قادر نبودند از آن منطقه بگذرند .\r\nبديهى است به چنين آتش گسترده اى نمىتوان نزديك شد تا چه رسد به اينكه بخواهند ابراهيم را در آن بيفكنند ، ناچار از « منجنيق » استفاده كردند ، ابراهيم را بر لاى آن نهاده و با يك حركت سريع به درون آن درياى آتش پرتاب نمودند ( 1 ) .\r\nدر رواياتى كه از طرق شيعه و اهل تسنن نقل شده مىخوانيم : هنگامى كه ابراهيم را بالاى منجنيق گذاشتند و مىخواستند در آتش بيفكنند ، آسمان و زمين و فرشتگان فرياد بركشيدند ، و از پيشگاه خداوند تقاضا كردند كه اين قهرمان توحيد و رهبر آزاد مردان را حفظ كند .\r\nو نيز نقل كرده‌اند : جبرئيل به ملاقات ابراهيم آمد و به او گفت : ا لك حاجة ؟\r\n« آيا نيازى دارى تا به تو كمك كنم » ؟\r\nابراهيم ع در يك عبارت كوتاه گفت : اما اليك فلا : اما به تو ، نه « ! ( به آن كسى نياز دارم كه از همگان بىنياز و بر همه مشفق است ) .\r\nدر اين هنگام جبرئيل به او پيشنهاد كرد و گفت : فاسئل ربك « پس نيازت را از خدا بخواه » .\r\nو او در پاسخ گفت : حسبى من سؤالى علمه بحالى : « همين اندازه كه او از حال من آگاه است كافى است ! » ( 2 ) .\r\n\r\n","description":"","footnote":"\r\n( 1 ) مجمع البيان ، و تفسير الميزان ، و تفسير فخر رازى ، و تفسير قرطبى ذيل آيات مورد بحث ، و كامل ابن اثير جلد 1 صفحه 98 .\r\n( 2 ) روضه كافى طبق نقل الميزان ج 14 ص 336 .\r\n","page_name":" 445 ","page_number":445},
  {"content":"\r\nدر حديثى از امام باقر ع مىخوانيم : در اين هنگام ابراهيم با خدا چنين راز و نياز كرد :\r\nيا احد يا احد يا صمد يا صمد يا من لم يلد و لم يولد و لم يكن له كفوا احد توكلت على اللَّه\r\n( 1 ) .\r\nاين دعا به عبارتهاى ديگرى در كتب ديگر نيز آمده است .\r\nبه هر حال ابراهيم ع در ميان هلهله و شادى و غريو فرياد مردم به درون شعله‌هاى آتش فرستاده شد ، آن چنان مردم فرياد شادى كشيدند كه گويى شكننده بتها براى هميشه نابود و خاكستر شد .\r\nاما خدايى كه همه چيز سر بر فرمان او است ، حتى سوزندگى را او به آتش ياد داده ، و رمز محبت را او به مادران آموخته ، اراده كرد اين بنده مؤمن خالص در اين درياى آتش سالم بماند ، تا سند ديگرى بر اسناد افتخارش بيفزايد ، چنان كه قرآن در اينجا مىگويد : « به آتش گفتيم اى آتش سرد و سالم بر ابراهيم باش » ( * ( قُلْنا يا نارُ كُونِي بَرْداً وَسَلاماً عَلى إِبْراهِيمَ ) * ) .\r\nبدون شك فرمان خدا در اينجا فرمان تكوينى بود همان فرمان كه در جهان هستى به خورشيد و ماه و زمين و آسمان و آب و آتش و گياهان و پرندگان مىدهد .\r\nمعروف چنين است كه آتش آن چنان سرد و ملايم شد كه دندان ابراهيم از شدت سرما به هم مىخورد ، و باز به گفته بعضى از مفسران اگر تعبير به « سلاما » نبود آتش آن چنان سرد مىشد كه جان ابراهيم از سرما به خطر مىافتاد ! .\r\nو نيز در روايت معروفى مىخوانيم آتش نمرودى تبديل به گلستان زيبايى شد ( 2 ) .\r\n\r\n","description":"","footnote":"\r\n( 1 ) تفسير فخر رازى ذيل آيه مورد بحث .\r\n( 2 ) تفسير مجمع البيان ذيل آيه مورد بحث .\r\n","page_name":" 446 ","page_number":446},
  {"content":"\r\nحتى بعضى گفته‌اند آن روز كه ابراهيم در آتش بود : « آرامترين و بهترين و راحتترين روزهاى عمرش محسوب مىشد » ( 1 ) .\r\nبه هر حال در اينكه آتش چگونه ابراهيم را نسوزاند ، در ميان مفسران گفتگو بسيار است ولى اجمال سخن اين است كه با توجه به بينش توحيدى هيچ سببى بىفرمان خدا كارى از او ساخته نيست ، يك روز به كارد در دست ابراهيم مىگويد نبر ! و روز ديگر به آتش مىگويد مسوزان ! و يك روز هم به آبى كه مايه حيات است فرمان مىدهد غرق كن فرعون و فرعونيان را .\r\nو در آخرين آيه مورد بحث به عنوان نتيجه گيرى كوتاه و فشرده مىفرمايد :\r\nآنها تصميم گرفتند كه ابراهيم را با نقشه حساب شده و خطرناكى نابود كنند ، ولى ما آنها را زيانكارترين مردم قرار داديم ( * ( وَأَرادُوا بِه كَيْداً فَجَعَلْناهُمُ الأَخْسَرِينَ ) * ) .\r\nناگفته پيدا است كه با سالم ماندن ابراهيم در ميان آتش ، صحنه به كلى دگرگون شد ، غريو شادى فرو نشست ، دهانها از تعجب باز ماند ، جمعى آشكار در گوشى با هم در باره اين پديده عجيب سخن مىگفتند ، عظمت ابراهيم و خداى او ورد زبانها شد ، و موجوديت دستگاه نمرود به خطر افتاده ، ولى باز هم تعجب و لجاجت مانع از پذيرش حق به طور كامل گرديد ، هر چند دلهاى بيدار بهره خود را از اين ماجرا بردند و بر ايمانشان نسبت به خداى ابراهيم افزوده شد هر چند اين گروه در اقليت بودند .\r\n\r\nنكته‌ها :\r\n\r\n1 - سببسازى و سببسوزى\r\nگاه مىشود انسان در عالم اسباب چنان غرق مىشود كه خيال مىكند اين\r\n\r\n","description":"","footnote":"\r\n( 1 ) تفسير فخر رازى ذيل آيه مورد بحث .\r\n","page_name":" 447 ","page_number":447},
  {"content":"\r\nآثار و خواص از آن خود اين موجودات است ، و از آن مبدء بزرگى كه اين آثار مختلف را به اين موجودات بخشيده غافل مىشود ، در اينجا خداوند براى بيدار ساختن بندگان دست به « سبب سازى » و « سببسوزى » مىزند .\r\nموجوداتى كه ظاهرا كارى از آنها ساخته نيست ، سرچشمه آثار عظيمى مىشوند به عنكبوت فرمان مىدهد چند تار سست و ضعيف بر در غار ثور بتند و با همين چند تار كسانى را كه در تعقيب پيامبر اسلام همه جا مىگشتند و اگر او را مىيافتند نابود مىكردند مايوس مىسازد و با همين وسيله كوچك مسير تاريخ جهان را دگرگون مىكند .\r\nو به عكس گاه اسبابى را كه در عالم ماده ضرب المثل هستند ( آتش در سوزندگى و كارد در برندگى ) از كار مىاندازد ، تا معلوم شود اينها هم از خود چيزى ندارند كه اگر « رب جليل نهيشان كند از كار مىافتند حتى اگر ابراهيم خليل » فرمان دهد .\r\nتوجه به اين واقعيتها كه نمونه‌هاى فراوان آن را كم و بيش در زندگى ديده‌ايم روح توحيد و توكل را در بندگى مؤمن آن چنان زنده و بيدار مىكند كه به او نمىانديشند و از غير او يارى نمىطلبند ، خاموش كردن « آتش مشكلات » را تنها از او مىخواهند و نابودى كيد دشمنان را از درگاه او مىطلبند ، جز او نمىبينند و از غير او چيزى تمنا نمىكنند .\r\n\r\n2 - نوجوان قهرمان\r\nدر بعضى از كتب تفسير آمده ابراهيم به هنگامى كه در آتش افكنده شد شانزده سال بيشتر نداشت ( 1 ) و بعضى ديگر سن او را در آن هنگام 26 سال ذكر كرده‌اند ( 2 ) .\r\n\r\n","description":"","footnote":"\r\n( 1 ) مجمع البيان ذيل آيات مورد بحث .\r\n( 2 ) تفسير قرطبى جلد 6 صفحه 44 43 .\r\n","page_name":" 448 ","page_number":448},
  {"content":"\r\nبه هر حال او در سنين جوانى بوده است و با آنكه ظاهرا يار و ياورى نداشت با طاغوت بزرگ زمان خود كه حامى طاغوتهاى ديگر بود پنجه در افكند ، و يك تنه به مبارزه جهل و خرافات و شرك رفت و تمام مقدسات پندارى محيط را به بازى گرفت و از خشم و انتقام مردم كمترين وحشتى به خود راه نداد ، چرا كه قلبش از عشق خدا پر بود و توكل و تكيه اش بر ذات پاك او بود .\r\nآرى چنين است ايمان ، كه در هر جا پيدا شود شهامت مىآفريند و در هر كس وجود داشته باشد شكستناپذير است ! .\r\nدر دنياى طوفانى امروز ، مهمترين سرمايه اى كه مسلمانان براى مبارزه با قدرتهاى اهريمنى بزرگ بايد پيدا كنند همين سرمايه بزرگ است .\r\nدر حديثى از امام صادق ع مىخوانيم :\r\nان المؤمن اشد من زبر الحديد ان زبر الحديد اذا دخل النار تغير و ان المؤمن لو قتل ثم نشر ثم قتل لم يتغير قلبه :\r\n« مؤمن از قطعات آهن و فولاد محكمتر است ، چرا كه آهن و فولاد هنگامى كه داخل آتش شود تغيير مىيابد ، ولى مؤمن اگر كشته و سپس مبعوث گردد و باز هم كشته شود قلبش تغيير نمىكند » ( 1 ) .\r\n\r\n3 - ابراهيم و نمرود\r\nدر تواريخ آمده است هنگامى كه ابراهيم را در آتش افكندند ، نمرود يقين داشت كه ابراهيم تبديل به مشتى خاكستر شده است ، اما هنگامى كه خوب نظر كرد ، او را زنده ديد ، به اطرافيانش گفت من ابراهيم را زنده مىبينم ، شايد اشتباه مىكنم ! بر فراز بلندى رفت و خوب مشاهده كرد ديد مطلب همين است ، نمرود فرياد زد اى ابراهيم ! به راستى كه خداى تو بزرگ است و آن قدر\r\n\r\n","description":"","footnote":"\r\n( 1 ) سفينة البحار ج 1 صفحه 37 ( ماده امن )\r\n","page_name":" 449 ","page_number":449},
  {"content":"\r\nقدرت دارد كه ميان تو و آتش حائلى ايجاد كرده ! . . . اكنون كه چنين است من مىخواهيم به خاطر اين قدرت و عظمت ، براى او قربانى كنم ( و چهار هزار قربانى براى اين كار آماده كرده ) ولى ابراهيم به او گوشزد نمود كه هيچگونه قربانى ( و كار خير ) از تو پذيرفته نخواهد شد مگر اينكه قبلا ايمان آورى .\r\nاما نمرود در پاسخ گفت در اين صورت سلطنت و حكومتم بر باد خواهد رفت و تحمل آن براى من ممكن نيست ! به هر حال اين حوادث باعث شد كه گروهى از بيداردلان آگاه به خداى ابراهيم ايمان آورند و يا بر ايمانشان بيفزايد ( و شايد همين ماجرا سبب شد كه نمرود عكس العمل شديدى در برابر ابراهيم نشان ندهد ، و تنها به تبعيد كردنش از سرزمين بابل قناعت كند ) ( 1 ) .\r\n\r\n","description":"","footnote":"\r\n( 1 ) كامل ابن اثير جلد اول صفحه 99 .\r\n","page_name":" 450 ","page_number":450},
  {"content":"\r\n\r\n[ سوره الأنبياء ‹ 21 › : آيات 71 تا 73 
  ]\r\nوَ نَجَّيْناه وَلُوطاً إِلَى الأَرْضِ الَّتِي بارَكْنا فِيها لِلْعالَمِينَ ‹ 71 › وَوَهَبْنا لَه إِسْحاقَ وَيَعْقُوبَ نافِلَةً وَكُلاًّ جَعَلْنا صالِحِينَ ‹ 72 › وَجَعَلْناهُمْ أَئِمَّةً يَهْدُونَ بِأَمْرِنا وَأَوْحَيْنا إِلَيْهِمْ فِعْلَ الْخَيْراتِ وَإِقامَ الصَّلاةِ وَإِيتاءَ الزَّكاةِ وَكانُوا لَنا عابِدِينَ ‹ 73 ›\r\n\r\nترجمه :\r\n71 - و او و لوط را به سرزمين ( شام ) كه آن را براى همه جهانيان پر بركت ساختيم نجات داديم .\r\n72 - و اسحاق ، و علاوه بر او ، يعقوب را به وى بخشيديم ، و همه آنها را مردانى صالح قرار داديم .\r\n73 - و آنها را پيشوايانى قرار داديم كه به فرمان ما ( مردم را ) هدايت مىكردند ، و انجام كارهاى نيك و برپا داشتن نماز و اداى زكات را به آنها وحى كرديم ، و آنها فقط مرا عبادت مىكردند .\r\n\r\nتفسير : هجرت ابراهيم از سرزمين بت پرستان\r\nداستان آتشسوزى ابراهيم و نجات اعجازآميزش از اين مرحله خطرناك ،\r\n","description":"","footnote":"","page_name":" 451 ","page_number":451},
  {"content":"\r\nلرزه بر اركان حكومت نمرود افكند ، به گونه اى كه نمرود روحيه خود را به كلى باخت ، چرا كه ديگر نمىتوانست ابراهيم را يك جوان ماجراجو و نفاقافكن معرفى كند ، او ديگر به عنوان يك رهبر الهى و قهرمان شجاع كه يك تنه مىتواند به جنگ جبار ستمگرى با تمام قدرت و امكاناتش برود ، شناخته مىشد ، او اگر با اين حال در آن شهر و كشور باقى مىماند ، با آن زبان گويا و منطق نيرومند و شهامت بىنظيرش مسلما كانون خطرى براى آن حكومت جبار و خودكامه بود ، او به هر حال بايد از آن سرزمين بيرون رود .\r\nاز سوى ديگر ابراهيم در واقع رسالت خود را در آن سرزمين انجام داده بود ، ضربه‌هاى خردكننده يكى پس از ديگرى بر بنيان حكومت زد و بذر ايمان و آگاهى در آن سرزمين پاشيده ، تنها نياز به عامل « زمانى » بود كه تدريجا اين بذرها بارور گردد و بساط بت و بتپرستى برچيده شود .\r\nاو بايد از اينجا به سرزمين ديگرى برود و رسالت خود را در آنجا نيز پياده كند ، لذا تصميم گرفت تا به اتفاق « لوط » ( لوط برادرزاده ابراهيم بود ) و همسرش « ساره » و احتمالا گروه اندكى از مؤمنان از آن سرزمين به سوى شام هجرت كند .\r\nآن چنان كه قرآن در آيات مورد بحث مىگويد : « ما ابراهيم و لوط را به سرزمينى كه براى جهانيان پر بركتش ساخته بوديم نجات و رهايى بخشيديم » ( * ( وَنَجَّيْناه وَلُوطاً إِلَى الأَرْضِ الَّتِي بارَكْنا فِيها لِلْعالَمِينَ ) * ) .\r\nگرچه نام اين سرزمين صريحا در قرآن نيامده ولى با توجه به آيه اول سوره اسراء ( سُبْحانَ الَّذِي أَسْرى بِعَبْدِه لَيْلًا مِنَ الْمَسْجِدِ الْحَرامِ إِلَى الْمَسْجِدِ الأَقْصَى الَّذِي بارَكْنا حَوْلَه ) .\r\nمعلوم مىشود همان سرزمين شام است كه سرزمينى است هم از نظر ظاهرى پربركت و حاصلخيز و سرسبز و هم از نظر معنوى چرا كه كانون پرورش انبياء بوده است .\r\n","description":"","footnote":"","page_name":" 452 ","page_number":452},
  {"content":"\r\nدر اينكه ابراهيم خودش دست به اين هجرت زد و يا دستگاه نمرود او را تبعيد كردند و يا هر دو جهت دست به دست هم داد ، بحثهاى مختلفى در تفاسير و روايات آمده است كه جمع ميان همه آنها همين است كه از يك سو نمرود و اطرافيانش ابراهيم را خطر بزرگى براى خود مىديدند و او را مجبور به خروج از آن سرزمين كردند ، و از سوى ديگر ابراهيم رسالت خود را در آن سرزمين تقريبا پايان يافته مىديد و خواهان منطقه ديگرى بود كه دعوت توحيد را در آن نيز گسترش دهد ، به خصوص كه ماندن در « بابل » ممكن بود به قيمت جان او و ناتمام ماندن دعوت جهانيش تمام شود .\r\nجالب اينكه در روايتى از امام صادق ع مىخوانيم : هنگامى كه نمرود تصميم گرفت ابراهيم ع را از آن سرزمين تبعيد كند ، دستور داد گوسفندان و اموال او را مصادره كنند و خودش تنها بيرون برود .\r\nابراهيم به آنها گفت : اينها محصول ساليان طولانى از عمر من است ، اگر مىخواهيد « مالم » را بگيريد پس عمرى را كه در اين سرزمين مصرف كرده‌ام به من بازگردانيد ! بنا بر اين شد كه يكى از قاضيان دستگاه در اين ميان داورى كند ، قاضى حكم كرد كه اموال ابراهيم را بگيرند و عمرى را كه در آن سرزمين صرف كرده به او بازگردانند ! هنگامى كه نمرود از اين ماجرا آگاه شد ، مفهوم حقيقى حكم قاضى شجاع را دريافت و دستور داد اموال و گوسفندانش را به او بازگردانند تا همراه خود ببرد و گفت : من مىترسم كه اگر او در اينجا بماند دين و آئين شما را خراب كند ، و به خدايانتان زيان رساند ! ( انه ان بقى فى بلادكم افسد دينكم و اضر بالهتكم ) ( 1 ) .\r\n\r\n","description":"","footnote":"\r\n( 1 ) روضه كافى ( طبق نقل الميزان ذيل آيات مورد بحث ) .\r\n","page_name":" 453 ","page_number":453},
  {"content":"\r\nآيه بعد به يكى از مهمترين مواهب خدا به ابراهيم كه داشتن فرزندى صالح و نسلى برومند و شايسته است اشاره كرده مىفرمايد : « ما به او اسحاق را بخشيديم و يعقوب ( فرزند اسحاق ) را بر او افزوديم » ( * ( وَوَهَبْنا لَه إِسْحاقَ وَيَعْقُوبَ نافِلَةً ) * ) ( 1 ) .\r\n« و همه آنها را مردانى صالح و شايسته و مفيد قرار داديم » ( * ( وَكُلًّا جَعَلْنا صالِحِينَ ) * ) .\r\nساليان درازى گذشت كه ابراهيم در عشق و انتظار فرزند صالحى به سر مىبرد و آيه 100 سوره صافات گوياى اين خواسته درونى او است : رَبِّ هَبْ لِي مِنَ الصَّالِحِينَ .\r\n« پروردگارا فرزندى صالح به من مرحمت كن » .\r\nسرانجام خدا دعاى او را مستجاب كرد ، نخست « اسماعيل » و سپس « اسحاق » را به او مرحمت كرد كه هر كدام پيامبرى بزرگ و با شخصيت بودند .\r\nتعبير به « نافلة » كه ظاهرا تنها توصيفى براى يعقوب است از اين نظر باشد كه ابراهيم تنها فرزند صالحى تقاضا كرده بود ، خدا نوه صالحى نيز بر آن افزود ، زيرا « نافلة » در اصل به معنى موهبت و يا كار اضافى است .\r\nآخرين آيه مورد بحث به مقام امامت و رهبرى اين پيامبر بزرگ و بخشى از صفات و برنامه‌هاى مهم و پرارزش آنها بطور جمعى اشاره مىكند .\r\nدر اين آيه مجموعا « شش قسمت » از اين ويژگيها بر شمرده شده كه با اضافه كردن توصيف به صالح بودن كه از آيه قبل استفاده مىشود مجموعا هفت\r\n\r\n","description":"","footnote":"\r\n( 1 ) عدم ذكر اسماعيل در اينجا با اينكه او نخستين فرزند ابراهيم بود شايد به خاطر آنست كه تولد اسحاق از مادرى نازا همچون ساره آن هم در سنى كه عادتا قادر به وضع حمل نبود مساله فوق العاده عجيبى به نظر مىرسيد در حالى كه تولد اسماعيل از مادرش هاجر اين چنين عجيب نبود .\r\n","page_name":" 454 ","page_number":454},
  {"content":"\r\nويژگى را تشكيل مىدهد ، اين احتمال نيز وجود دارد كه مجموعه شش صفتى كه در اين آيه ذكر شده شرحى باشد براى صالح بودن آنها كه در آيه قبل آمده است .\r\nنخست مىگويد « ما آنها را امام و رهبر مردم قرار داديم » ( * ( وَجَعَلْناهُمْ أَئِمَّةً ) * ) .\r\nيعنى علاوه بر مقام « نبوت و رسالت » مقام « امامت » را نيز به آنها داديم - امامت همانگونه كه سابقا هم اشاره كرده‌ايم آخرين مرحله سير تكاملى انسانى است كه به معنى رهبرى همه جانبه مادى و معنوى ، ظاهرى و باطنى ، جسمى و روحى مردم است .\r\nفرق نبوت و رسالت با امامت اين است كه پيامبران در مقام نبوت و رسالت تنها فرمان حق را دريافت مىكنند و از آن خبر مىدهند و به مردم ابلاغ مىكنند ، ابلاغى توأم با بشارت و انذار .\r\nاما در مرحله « امامت » اين برنامه‌هاى الهى را به مرحله اجرا در مىآورند خواه از طريق تشكيل حكومت عدل بوده باشد يا بدون آن ، در اين مرحله آنها مربيند ، و مجرى احكام و برنامه‌ها ، و پرورشدهنده انسانها ، و به وجود آورنده محيطى پاك و منزه و انسانى .\r\nدر حقيقت مقام امامت مقام تحقق بخشيدن به تمام برنامه‌هاى الهى است ، به تعبير ديگر ايصال به مطلوب و هدايت تشريعى و تكوينى است .\r\nامام از اين نظر درست به خورشيد مىماند كه با اشعه خود موجودات زنده را پرورش مىدهد ( 1 ) .\r\nدر مرحله بعد فعليت و ثمره اين مقام را بازگو مىكند : « آنها به فرمان ما هدايت مىكردند ( * ( يَهْدُونَ بِأَمْرِنا ) * ) .\r\nنه تنها هدايت به معنى راهنمايى و ارائه طريق كه آن در نبوت و رسالت وجود دارد ، بلكه به معنى دستگيرى كردن و رساندن به سر منزل مقصود ( البته\r\n\r\n","description":"","footnote":"\r\n( 1 ) شرح بيشتر در اين زمينه در جلد اول ذيل آيه 124 سوره بقره مطالعه فرمائيد .\r\n","page_name":" 455 ","page_number":455},
  {"content":"\r\nبراى آنها كه آمادگى و شايستگى دارند ) .\r\nسومين و چهارمين و پنجمين موهبت و ويژگى آنها اين بود كه « ما به آنها انجام كار خير را وحى كرديم و همچنين برپا داشتن نماز و اداى زكات » ( * ( وَأَوْحَيْنا إِلَيْهِمْ فِعْلَ الْخَيْراتِ وَإِقامَ الصَّلاةِ وَإِيتاءَ الزَّكاةِ ) * ) .\r\nاين وحى مىتواند وحى تشريعى بوده باشد ، يعنى ما انواع كارهاى خير و اداى نماز و اعطاى زكات را در برنامه‌هاى دينى آنها گنجانيديم : و نيز مىتواند وحى تكوينى باشد ، يعنى به آنها توفيق و توان و جاذبه معنوى براى انجام اين امور بخشيديم .\r\nالبته هيچيك از اين امور جنبه اجبارى و اضطرارى ندارد بلكه تنها آمادگيها و زمينه‌ها است كه بدون اراده و خواست خود آنها هرگز به نتيجه نمىرسد .\r\nذكر « اقامه صلاة و اداء زكات » بعد از « فعل خيرات » : به خاطر اهميت اين دو برنامه است كه نخست بطور عام در جمله « * ( وَأَوْحَيْنا إِلَيْهِمْ فِعْلَ الْخَيْراتِ ) * » و بعد به طور خاص بيان شده است .\r\nو در آخرين فراز به مقام « عبوديت » آنها اشاره كرده ، مىگويد : « آنها همگى فقط ما را عبادت مىكردند » ( * ( وَكانُوا لَنا عابِدِينَ ) * ) ( 1 ) .\r\nضمنا تعبير به « كانوا » كه دلالت بر سابقه مستمر در اين برنامه دارد شايد اشاره به اين باشد كه آنها حتى قبل از رسيدن به مقام نبوت و امامت ، مردانى صالح و موحد و شايسته بوده‌اند و در پرتو همين برنامه‌ها ، خداوند مواهب تازه اى به آنها بخشيده .\r\nاين نكته نيز لازم به يادآورى است كه جمله « * ( يَهْدُونَ بِأَمْرِنا ) * » در حقيقت وسيله شناخت امامان و پيشوايان حق ، در برابر رهبران و پيشوايان باطل است\r\n\r\n","description":"","footnote":"\r\n( 1 ) مقدم داشتن كلمه « لنا » بر « عابدين » دليل بر حصر و اشاره به مقام توحيد خالص اين پيشوايان بزرگ است يعنى آنها فقط خدا را عبادت مىكردند .\r\n","page_name":" 456 ","page_number":456},
  {"content":"\r\nكه معيار كار آنها بر هوسهاى شيطانى است .\r\nدر حديثى از امام صادق ع مىخوانيم كه فرمود : « امام در قرآن مجيد دو گونه است در يك جا خداوند مىفرمايد : » * ( وَجَعَلْناهُمْ أَئِمَّةً يَهْدُونَ بِأَمْرِنا ) * « يعنى به امر خدا نه به امر مردم ، امر خدا را بر امر خودشان مقدم مىشمرند . و حكم او را برتر از حكم خود قرار مىدهند ، ولى در جاى ديگر مىفرمايد : » وَجَعَلْناهُمْ أَئِمَّةً يَدْعُونَ إِلَى النَّارِ : « ما آنها را پيشوايانى قرار داديم كه دعوت به دوزخ مىكنند » فرمان خود را بر فرمان پروردگار مقدم مىشمرند و حكم خويش را قبل از حكم او قرار مىدهند و مطابق هوسهاى خود و بر ضد كتاب اللَّه عمل مىنمايند ( 1 ) .\r\nو اين است معيار و محك براى شناسايى امام حق از امام باطل .\r\n\r\n","description":"","footnote":"\r\n( 1 ) آيه دوم كه آيه 41 سوره قصص است به فرعون و لشكر او اشاره مىكند اين حديث در تفسير صافى از كتاب كافى نقل شده است .\r\n","page_name":" 457 ","page_number":457},
  {"content":"\r\n\r\n[ سوره الأنبياء ‹ 21 › : آيات 74 تا 75 
  ]\r\nوَ لُوطاً آتَيْناه حُكْماً وَعِلْماً وَنَجَّيْناه مِنَ الْقَرْيَةِ الَّتِي كانَتْ تَعْمَلُ الْخَبائِثَ إِنَّهُمْ كانُوا قَوْمَ سَوْءٍ فاسِقِينَ ‹ 74 › وَأَدْخَلْناه فِي رَحْمَتِنا إِنَّه مِنَ الصَّالِحِينَ ‹ 75 ›\r\n\r\nترجمه :\r\n74 - و لوط را ( به يادآور ) كه به او حكم و علم داديم ، و از شهرى كه اعمال زشت و كثيف انجام مىدادند رهايى بخشيديم ، چرا كه آنها مردم بد و فاسقى بودند .\r\n75 - و او را در رحمت خود داخل كرديم ، او از صالحان بود .\r\n\r\nتفسير : نجات لوط از سرزمين آلودگان .\r\nاز آنجا كه لوط از بستگان نزديك ابراهيم و از نخستين كسانى است كه به او ايمان آورد پس از داستان ابراهيم ، به بخشى از تلاش و كوشش او در راه ابلاغ رسالت و مواهب پروردگار نسبت به او اشاره مىكند :\r\n« و لوط را به ياد آر كه ما به او حكم و علم داديم » ( * ( وَلُوطاً آتَيْناه حُكْماً وَعِلْماً ) * ) ( 1 ) .\r\nواژه « حكم » در پاره اى از موارد به معنى فرمان نبوت و رسالت آمده ، و در موارد ديگرى به معنى قضاوت ، و گاهى نيز به معنى عقل و خرد ، از ميان اين معانى معنى اول در اينجا مناسبتر به نظر مىرسد ، هر چند منافاتى ميان آنها نمىباشد ( 2 ) .\r\n\r\n","description":"","footnote":"\r\n( 1 ) منصوب بودن « لوط » در اينجا بخاطر آن است كه مفعول فعل مقدرى است ، اين فعل ممكن است « آتينا » و يا اذكر باشد .\r\n( 2 ) در تفسير واژه‌هاى « حكم » و « علم » و تفاوت آنها در جلد 9 صفحه 360 نيز بحث كرده‌ايم .\r\n","page_name":" 458 ","page_number":458},
  {"content":"\r\nو منظور از « علم » هر گونه دانشى است كه در سعادت و سرنوشت انسان اثر دارد .\r\nلوط از پيامبران بزرگى است كه هم عصر با ابراهيم بود ، و همراه او از سرزمين بابل به فلسطين مهاجرت كرد ، و بعدا از ابراهيم جدا شد و به شهر « سدوم » آمده چرا كه مردم آن منطقه غرق فساد و گناه ، مخصوصا انحرافات و آلودگيهاى جنسى بودند ، او بسيار براى هدايت اين قوم منحرف تلاش و كوشش كرد ، و در اين راه خوندل خورد ، اما كمتر در آن كوردلان اثر گذارد .\r\nسرانجام چنان كه مىدانيم قهر و عذاب شديد الهى آنها را فرا گرفت ، و آباديهايشان به كلى زير و رو شد ، و جز خانواده لوط ( به استثناى همسرش ) همگى نابود شدند كه شرح اين ماجرا را بطور كامل در ذيل آيات 77 به بعد سوره هود بيان كرده‌ايم ( 1 ) .\r\nلذا در دنباله آيه مورد بحث به اين موهبت كه به لوط ارزانى داشت اشاره كرده مىفرمايد « ما او را از شهر و ديارى كه كارهاى پليد و زشت انجام مىدادند رهايى بخشيديم » ( * ( وَنَجَّيْناه مِنَ الْقَرْيَةِ الَّتِي كانَتْ تَعْمَلُ الْخَبائِثَ ) * ) .\r\nچرا كه آنها مردم بدى بودند و از اطاعت فرمان حق بيرون رفته بودند « ( * ( إِنَّهُمْ كانُوا قَوْمَ سَوْءٍ فاسِقِينَ ) * ) .\r\nنسبت دادن اعمال زشت و پليد را به « قريه » و شهر و آبادى بجاى اهل قريه اشاره به اين است كه آنها آن چنان غرق فساد و گناه بودند كه گويى از در و ديوار آباديشان گناه و اعمال زشت و پليد مىباريد .\r\nو تعبير « خبائث » به صورت جمع اشاره به اين است كه آنها علاوه بر عمل فوق العاده شنيع « لواط » كارهاى زشت و خبيث ديگرى نيز داشتند كه در جلد 9 صفحه 197 به آن اشاره كرده‌ايم .\r\n\r\n","description":"","footnote":"\r\n( 1 ) تفسير نمونه جلد 9 صفحه 178 به بعد .\r\n","page_name":" 459 ","page_number":459},
  {"content":"\r\nو تعبير « فاسقين » بعد از « * ( قَوْمَ سَوْءٍ ) * » ممكن است اشاره به اين باشد كه آنها هم از نظر قوانين الهى مردمى فاسق بودند ، و هم از نظر معيارهاى مردمى ، حتى قطع نظر از دين و ايمان افرادى پست و پليد و آلوده و منحرف بودند .\r\nسپس به آخرين موهبت الهى در باره « لوط » اشاره كرده مىگويد : ما او را در رحمت خاص خويش داخل كرديم « ( * ( وَأَدْخَلْناه فِي رَحْمَتِنا ) * ) .\r\n« چرا كه او از بندگان صالح بود » ( * ( إِنَّه مِنَ الصَّالِحِينَ ) * ) .\r\nاين رحمت ويژه الهى بيحساب به كسى داده نمىشود ، اين شايستگى و صلاحيت لوط بود كه او را مستحق چنين رحمتى ساخت .\r\nراستى چه كارى از اين مشكلتر ، و چه برنامه اصلاحى از اين طاقتفرساتر كه انسان مدتى طولانى در شهر و ديارى كه اينهمه فساد و آلودگى دارد بماند و دائما به تبليغ و ارشاد مردم گمراه و منحرف به پردازد ، و كارش بجايى برسد كه حتى بخواهند مزاحم ميهمانهاى او نيز بشوند ، به راستى اين استقامت جز از پيامبران الهى و رهروان آنها ساخته نيست ، چه كسى از ما مىتواند تحمل چنين شكنجه‌هاى روحى جانكاهى بكند ؟ !\r\n","description":"","footnote":"","page_name":" 460 ","page_number":460},
  {"content":"\r\n\r\n[ سوره الأنبياء ‹ 21 › : آيات 76 تا 77 
  ]\r\nوَ نُوحاً إِذْ نادى مِنْ قَبْلُ فَاسْتَجَبْنا لَه فَنَجَّيْناه وَأَهْلَه مِنَ الْكَرْبِ الْعَظِيمِ ‹ 76 › وَنَصَرْناه مِنَ الْقَوْمِ الَّذِينَ كَذَّبُوا بِآياتِنا إِنَّهُمْ كانُوا قَوْمَ سَوْءٍ فَأَغْرَقْناهُمْ أَجْمَعِينَ ‹ 77 ›\r\n\r\nترجمه :\r\n76 - و نوح را ( به يادآور ) هنگامى كه پيش از آنها ( ابراهيم و لوط ) پروردگار خود را خواند ، ما دعاى او را مستجاب كرديم ، او و خاندانش را از اندوه بزرگ نجات داديم .\r\n77 - و او را در برابر جمعيتى كه آيات ما را تكذيب كرده بودند يارى نموديم ، چرا كه آنها قوم بدى بودند ، لذا همه را غرق كرديم .\r\n\r\nتفسير : نجات نوح از چنگال متعصبان لجوج\r\nبعد از ذكر گوشه اى از داستان ابراهيم و لوط ، به ذكر قسمتى از سرگذشت يكى ديگر از پيامبران بزرگ يعنى « نوح » پرداخته مىفرمايد : « به يادآور نوح را ، هنگامى كه قبل از آنها ( قبل از ابراهيم و لوط ) پروردگار خود را خواند » و تقاضاى نجات از چنگال منحرفان بىايمان كرد ( * ( وَنُوحاً إِذْ نادى مِنْ قَبْلُ ) * ) .\r\nاين نداى نوح ظاهرا اشاره به نفرينى است كه در سوره نوح در قرآن مجيد نقل شده است آنجا كه مىگويد : رَبِّ لا تَذَرْ عَلَى الأَرْضِ مِنَ الْكافِرِينَ دَيَّاراً إِنَّكَ إِنْ تَذَرْهُمْ يُضِلُّوا عِبادَكَ وَلا يَلِدُوا إِلَّا فاجِراً كَفَّاراً :\r\n« پروردگارا ! احدى از اين قوم بىايمان را روى زمين مگذار ! چرا كه اگر بمانند\r\n","description":"","footnote":"","page_name":" 461 ","page_number":461},
  {"content":"\r\nبندگان تو را گمراه مىكنند ، و نسل آينده آنها نيز جز كافر و فاجر نخواهد بود « ! ( نوح - 26 - 27 ) .\r\nو يا اشاره به جمله اى است كه در آيه 10 سوره قمر آمده فَدَعا رَبَّه أَنِّي مَغْلُوبٌ فَانْتَصِرْ : « پروردگار خود را خواند و عرض كرد خدايا من در برابر آنها مغلوبم مرا يارى كن » .\r\nتعبير به « نادى » كه معمولا براى خواندن با صداى بلند مىآيد ممكن است اشاره به اين باشد كه آن قدر اين پيامبر بزرگ را ناراحت كردند كه سرانجام فرياد كشيد و براستى اگر حالات نوح را كه بخشى از آن در سوره نوح آمده و بخشى در سوره هود درست بررسى كنيم مىبينيم كه حق داشته فرياد بزند ( 1 ) .\r\nسپس اضافه مىكند « ما دعاى او را مستجاب كرديم و او و خانواده اش را از آن غم و اندوه بزرگ رهايى بخشيديم » ( * ( فَاسْتَجَبْنا لَه فَنَجَّيْناه وَأَهْلَه مِنَ الْكَرْبِ الْعَظِيمِ ) * ) .\r\nدر حقيقت جمله « فاستجبنا » اشاره اجمالى به اجابت دعاى او است ، و جمله « * ( فَنَجَّيْناه وَأَهْلَه مِنَ الْكَرْبِ الْعَظِيمِ ) * » شرحى و تفصيلى براى آن محسوب مىشود .\r\nدر اينكه منظور از كلمه « اهل » در اينجا كيست ؟ در ميان مفسران گفتگو است ، زيرا اگر منظور خانواده او باشد ، تنها بعضى از فرزندان نوح را شامل مىشود ، زيرا مىدانيم يكى از فرزندانش « با بدان بنشست و خاندان نبوتش گم شد » .\r\nهمسرش نيز در خط او نبود ، و اگر منظور از اهل ، پيروان خاص و ياران با ايمانش باشد ، بر خلاف معنى مشهورى است كه اهل دارد .\r\nاما مىتوان گفت : كه اهل در اينجا معنى وسيعى دارد ، هم بستگان مؤمن\r\n\r\n","description":"","footnote":"\r\n( 1 ) به جلد 9 تفسير نمونه از صفحه 68 تا 125 مراجعه فرمائيد .\r\n","page_name":" 462 ","page_number":462},
  {"content":"\r\nاو را شامل مىشود و هم دوستان خاص او را ، چرا كه در مورد فرزند نااهلش مىخوانيم « إِنَّه لَيْسَ مِنْ أَهْلِكَ » : « او از خاندان تو نيست چرا كه مكتبش را از تو جدا كرده » ( هود - 46 ) .\r\nبه اين ترتيب آنها كه پيوند مكتبى با نوح داشتند در حقيقت از خانواده او محسوب مىشوند .\r\nذكر اين نكته نيز لازم است كه واژه « كرب » در لغت به معنى اندوه شديد است ، و در اصل از « كرب » به معنى زير و رو كردن زمين گرفته شده ، چرا كه اندوه شديد دل انسان را زير و رو مىكند ، و توصيف آن به « عظيم » ، نهايت شدت اندوه نوح را مىرساند .\r\nچه اندوهى از اين بالاتر كه طبق صريح آيات قرآن ، 950 سال دعوت به آئين حق كرد ، اما طبق مشهور ميان مفسران در تمام اين مدت طولانى تنها هشتاد نفر ! به او ايمان آوردند ( 1 ) كار بقيه چيزى جز سخريه و استهزاء و اذيت و آزار نبود .\r\nدر آيه بعد اضافه مىكند : « ما او را در برابر قومى كه آيات ما را تكذيب كردند يارى كرديم » ( * ( وَنَصَرْناه مِنَ الْقَوْمِ الَّذِينَ كَذَّبُوا بِآياتِنا ) * ) ( 2 ) .\r\n« چرا كه آنها قوم بدى بودند ، لذا همه آنان را غرق كرديم » ( * ( إِنَّهُمْ كانُوا قَوْمَ سَوْءٍ فَأَغْرَقْناهُمْ أَجْمَعِينَ ) * ) .\r\nاين جمله بار ديگر تاكيدى است بر اين حقيقت كه مجازاتهاى الهى هرگز\r\n\r\n","description":"","footnote":"\r\n( 1 ) مجمع البيان ذيل آيه 40 سوره هود ، و نور الثقلين جلد 2 صفحه 350 .\r\n( 2 ) معمولا « نصر » به وسيله « على » به مفعول دوم متعدى مىشود ، مثلا گفته مىشود « اللهم انصرنا عليهم » اما در اينجا كلمه « من » به كار رفته است شايد به اين جهت كه منظور يارى دادن توأم با نجات است چرا كه ماده نجات با « من » متعدى مىشود .\r\n","page_name":" 463 ","page_number":463},
  {"content":"\r\nجنبه انتقامى ندارد ، بلكه بر اساس انتخاب اصلح است ، به اين معنى كه حق حيات و استفاده از مواهب زندگى براى گروهى است كه در خط تكامل و سير الى - اللَّه باشند و يا اگر روزى در خط انحراف افتادند بعدا تجديد نظر كرده و بازگردند ، اما گروهى كه فاسدند و در آينده نيز هيچگونه اميدى به اصلاحشان نيست جز مرگ و نابودى سرنوشتى ندارند .\r\n\r\nنكته :\r\nذكر اين نكته نيز لازم است كه در سرگذشت « ابراهيم » و « لوط » كه سابقا خوانديم و همچنين « ايوب » و « يونس » كه در آيات بعد خواهد آمد همانند نوح ، تكيه بر مساله نجات و رهايى آنها از چنگال محنتها و رنجها و دشمنان جبار شده است .\r\nگويى برنامه اين است كه خداوند در اين سوره انبياء حمايت بىدريغش از پيامبران ، و نجاتشان را از چنگال مشكلات بازگو كند ، تا مايه دلدارى براى پيامبر اسلام و اميدوارى براى مؤمنان باشد ، مخصوصا با توجه به اينكه اين سوره مكى است و مسلمانان در آن هنگام شديدا در ناراحتى و رنج بوده‌اند ، اهميت اين مساله روشنتر مىشود .\r\n","description":"","footnote":"","page_name":" 464 ","page_number":464},
  {"content":"\r\n\r\n[ سوره الأنبياء ‹ 21 › : آيات 78 تا 80 
  ]\r\nوَ داوُدَ وَسُلَيْمانَ إِذْ يَحْكُمانِ فِي الْحَرْثِ إِذْ نَفَشَتْ فِيه غَنَمُ الْقَوْمِ وَكُنَّا لِحُكْمِهِمْ شاهِدِينَ ‹ 78 › فَفَهَّمْناها سُلَيْمانَ وَكُلاًّ آتَيْنا حُكْماً وَعِلْماً وَسَخَّرْنا مَعَ داوُدَ الْجِبالَ يُسَبِّحْنَ وَالطَّيْرَ وَكُنَّا فاعِلِينَ ‹ 79 › وَعَلَّمْناه صَنْعَةَ لَبُوسٍ لَكُمْ لِتُحْصِنَكُمْ مِنْ بَأْسِكُمْ فَهَلْ أَنْتُمْ شاكِرُونَ ‹ 80 ›\r\n\r\nترجمه :\r\n78 - و داود و سليمان را ( بخاطر آور ) ، هنگامى كه در باره كشتزارى كه گوسفندان قوم آن را شبانه چريده ( و خراب كرده ) بودند داورى مىكردند ، و ما شاهد قضاوت آنها بوديم .\r\n79 - ما ( حكم واقعى ) آن را به سليمان تفهيم كرديم ، و به هر يك از آنها ( شايستگى ) داورى ، و علم داديم ، و كوه‌ها و پرندگان را مسخر داود ساختيم كه با او تسبيح ( خدا ) مىگفتند ، و ما قادر بر انجام اين كار بوديم .\r\n80 - و ساختن زره را به او تعليم داديم ، تا شما را در جنگهايتان حفظ كند آيا شكر ( اين نعمتهاى خدا را ) مىگذاريد ؟ !\r\n\r\nتفسير : قضاوت داود و سليمان\r\nدر تعقيب سرگذشتهاى مربوط به موسى و هارون و ابراهيم و نوح و لوط\r\n","description":"","footnote":"","page_name":" 465 ","page_number":465},
  {"content":"\r\nآيات مورد بحث به بخشى از زندگى داود و سليمان اشاره مىكند ، و در آغاز اشاره سربسته اى به ماجراى يك قضاوت و داورى كه از ناحيه داود و سليمان صورت گرفت دارد :\r\nمىفرمايد : « و داود و سليمان را به ياد آر ، هنگامى كه در باره كشتزارى قضاوت مىكردند كه گوسفندان قوم شبانه آن را چريده بودند » ( * ( وَداوُدَ وَسُلَيْمانَ إِذْ يَحْكُمانِ فِي الْحَرْثِ إِذْ نَفَشَتْ فِيه غَنَمُ الْقَوْمِ ) * ) ( 1 ) .\r\n« و ما شاهد حكم آنها بوديم » ( * ( وَكُنَّا لِحُكْمِهِمْ شاهِدِينَ ) * ) .\r\nگرچه قرآن ماجراى اين محاكمه و دادرسى را كاملا سربسته بيان كرده و به يك اشاره اجمالى اكتفاء نموده ، و تنها به نتيجه اخلاقى و تربيتى آن كه بعدا اشاره خواهيم كرد قناعت كرده است ، ولى در روايات اسلامى و گفتار مفسران بحثهاى زيادى پيرامون آن به چشم مىخورد .\r\nجمعى گفته‌اند : داستان بدين قرار بوده كه : گله گوسفندانى شبانه به تاكستانى وارد مىشوند ، و برگها و خوشه‌هاى انگور را خورده و ضايع مىكنند ، صاحب باغ شكايت نزد داود مىبرد ، داود حكم مىدهد كه در برابر اين خسارت بزرگ بايد تمام گوسفندان به صاحب باغ داده شود .\r\nسليمان كه در آن زمان كودك بود به پدر مىگويد : اى پيامبر بزرگ خدا ! اين حكم را تغيير ده و تعديل كن ! پدر مىگويد چگونه ؟ در پاسخ مىگويد :\r\nگوسفندان بايد به صاحب باغ سپرده شوند تا از منافع آنها و شير و پشمشان استفاده كند ، و باغ به دست صاحب گوسفندان داده شود تا در اصلاح آن بكوشد\r\n\r\n","description":"","footnote":"\r\n( 1 ) « نفشت » از ماده « نفش » ( بر وزن كفش ) به معنى پراكنده شدن در شب است ، و از آنجا كه پراكنده شدن گوسفندان در شب آن هم در يك كشتزار طبعا توأم با چريدن آن خواهد بود بعضى آن را به معنى چريدن در شب گفته‌اند ، و نفش ( بر وزن قفس ) به معنى گوسفندانى است كه در شب پراكنده مىشوند .\r\n","page_name":" 466 ","page_number":466},
  {"content":"\r\nهنگامى كه باغ به حال اول بازگشت تحويل به صاحبش داده مىشود ، و گوسفندان نيز به صاحبش برمىگردد ( و خداوند طبق آيه بعد حكم سليمان را تاييد كرد ) .\r\nاين مضمون در روايتى از امام باقر و امام صادق ع نقل شده است ( 1 ) .\r\nممكن است تصور شود كه اين تفسير با كلمه « حرث » كه به معنى « زراعت » است سازگار نيست ولى ظاهرا « حرث » مفهوم وسيعى دارد كه هم زراعت را شامل مىشود و هم باغ را چنان كه از داستان صاحبان باغ ( أَصْحابَ الْجَنَّةِ ) در سوره قلم از آيه 17 تا 32 استفاده مىشود .\r\nولى در اينجا چند سؤال مهم باقى مىماند :\r\n1 - اساس و معيار اين دو حكم چه بوده است ؟\r\n2 - چگونه حكم داود و سليمان با هم اختلاف داشت ؟ مگر آنها بر اساس اجتهاد حكم مىكردند ؟ .\r\n3 - آيا اين مساله به صورت مشاوره در حكم بوده است يا دو حكم قاطع و مستقل از يكديگر دادند ؟ .\r\nدر پاسخ « سؤال اول » مىتوان گفت معيار جبران خسارت بوده داود نگاه مىكند و مىبيند خسارتى كه به تاكستان وارد شده معادل قيمت گوسفندان است ، لذا حكم مىكند كه گوسفندان براى جبران اين خسارت به صاحب باغ بايد داده شود ، چرا كه تقصير متوجه صاحب گوسفندان است ( توجه داشته باشيد كه در بعضى از روايات اسلامى مىخوانيم به هنگام شب وظيفه صاحب گوسفندان است كه از تجاوز گله خود به كشت و زرع ديگران جلوگيرى كند و در روز وظيفه\r\n\r\n","description":"","footnote":"\r\n( 1 ) مجمع البيان ذيل آيات مورد بحث .\r\n","page_name":" 467 ","page_number":467},
  {"content":"\r\nصاحب كشت و زرع است ) ( 1 ) .\r\nو ضابطه حكم سليمان اين بوده كه خسارت صاحب باغ را معادل منافع يك ساله گوسفندان ديده است .\r\nبنا بر اين هر دو قضاوت به حق و عدل كرده‌اند ، با اين تفاوت كه قضاوت سليمان به طور دقيقتر اجرا مىگرديد ، زيرا خسارت يك جا پرداخته نمىشد بلكه به طور تدريج ادا مىگشت ، بطورى كه بر صاحب گوسفندان نيز سنگين نباشد ، از اين گذشته تناسبى ميان خسارت و جبران بود ، چرا ريشه‌هاى « مو » از بين نرفته بود ، تنها منافع موقت آنها از ميان رفته بود ، لذا عادلانه تر اين بود كه اصل گوسفندان به ملك صاحب باغ درنيايد بلكه منافع آن درآيد .\r\nو در پاسخ « سؤال دوم » مىگوئيم : بدون شك حكم پيامبران مستند به وحى الهى است ، اما مفهوم اين سخن آن نيست كه در هر مورد خاص از موارد داورى وحى مخصوص نازل مىشود ، بلكه آنها طبق ضوابط كليه اى كه از وحى دريافت داشته‌اند داورى مىكنند .\r\nبنا بر اين مساله اجتهاد نظرى به معنى اصطلاحيش ، يعنى همان اجتهاد ظنى ، در حكم آنها راه ندارد ، ولى مانعى ندارد كه در پياده كردن يك ضابطه كلى دو راه وجود داشته باشد ، و دو پيامبر ، هر كدام يكى از اين دو راه را پيشنهاد كند كه هر دو در واقع صحيح است ، و اتفاقا در مورد بحث ما نيز مطلب همين گونه بوده است ، چنان كه شرحش سابقا گذشت ، ولى همانطور كه قرآن اشاره مىكند راهى را كه سليمان پيشنهاد كرد ( از نظر اجرايى ) نزديكتر بود ، و جمله * ( وَكُلًّا آتَيْنا حُكْماً وَعِلْماً ) * ( ما به هر يك از اين دو حكم و علم داديم ) كه در آيه\r\n\r\n","description":"","footnote":"\r\n( 1 ) در مجمع البيان ذيل آيه مورد بحث چنين مىخوانيم : روى عن النبى ( ص ) انه قضى بحفظ المواشى على اربابها ليلا و قضى بحفظ الحرث على اربابها نهارا - همين مضمون در تفسير صافى از كتاب كافى نقل شده است .\r\n","page_name":" 468 ","page_number":468},
  {"content":"\r\nبعد خواهد آمد گواهى بر صحت هر دو قضاوت است .\r\nو در « پاسخ سؤال سوم » مىگوئيم : بعيد نيست كه مطلب در شكل مشاوره بوده است ، مشاوره اى كه احتمالا براى آزمودن سليمان و شايستگى او در امر قضاوت صورت گرفته ، تعبير به « حكمهما » ( حكم آن دو ) نيز گواه بر وحدت حكم نهايى است ، هر چند دو پيشنهاد متفاوت در آغاز وجود داشته ( دقت كنيد ) .\r\nدر روايتى از امام باقر ع مىخوانيم كه در تفسير اين آيه فرمود :\r\nلم يحكما انما كانا يتناظران\r\n« آنها حكم نهايى نكردند بلكه به مناظره ( و مشورت ) پرداختند » ( 1 ) .\r\nاز روايت ديگرى كه در اصول كافى از امام صادق ع نقل شده نيز استفاده مىشود كه اين ماجرا به عنوان تعيين وصى و جانشين داود و آزمودن آنها صورت گرفته است ( 2 ) .\r\nبه هر حال در آيه بعد حكم سليمان را در اين داستان به اين صورت تاييد مىكند : « ما اين داورى و حكومت را به سليمان تفهيم كرديم » و با تاييد ما او بهترين راه حل اين مخاصمه را دريافت « ( * ( فَفَهَّمْناها سُلَيْمانَ ) * ) .\r\nاما مفهوم اين سخن آن نيست كه حكم داود اشتباه و نادرست بوده ، چرا كه بلافاصله اضافه مىكند : « ما به هر يك از اين دو ، آگاهى و شايستگى داورى و علم بخشيديم » ( * ( وَكُلًّا آتَيْنا حُكْماً وَعِلْماً ) * ) .\r\nسپس به يكى ديگر از مواهب و افتخاراتى كه خدا به داود داده بود اشاره كرده مىفرمايد : « ما كوه‌ها را مسخر ساختيم كه همراه داود تسبيح مىگفتند و همچنين پرندگان را » ( * ( وَسَخَّرْنا مَعَ داوُدَ الْجِبالَ يُسَبِّحْنَ وَالطَّيْرَ ) * ) .\r\n\r\n","description":"","footnote":"\r\n( 1 ) « من لا يحضره الفقيه » طبق نقل تفسير نور الثقلين جلد 3 صفحه 443 .\r\n( 2 ) براى توضيح بيشتر به تفسير صافى ذيل آيه مورد بحث مراجعه فرمائيد .\r\n","page_name":" 469 ","page_number":469},
  {"content":"\r\nاينها در برابر قدرت ما چيز مهمى نيست « ما قادر بر انجام اين كار بوديم » ( * ( وَكُنَّا فاعِلِينَ ) * ) .\r\n\r\nنكته :\r\nدر اينكه همصدا شدن كوه‌ها و پرندگان با داود به چه صورت بوده ، در ميان مفسران گفتگو است :\r\n1 - گاه احتمال داده مىشود كه اين صداى پر طنين و گيراى و جذاب داود بود كه در كوه‌ها منعكس مىشد و پرندگان را به سوى خود جذب مىكرد .\r\n2 - گاه گفته‌اند كه اين تسبيح يك نوع تسبيح توأم با درك و شعور است كه در باطن ذرات عالم وجود دارد ، زيرا طبق اين نظر تمامى موجودات جهان از يك نوع عقل و شعور برخوردارند ، و هنگامى كه صداى داود را به وقت مناجات و تسبيح مىشنيدند با او همصدا مىشدند و غلغله تسبيح از آنها درهم مىآميخت .\r\n3 - بعضى گفته‌اند : منظور همان « تسبيح تكوينى » است كه با زبان حال در همه موجودات جهان صورت مىگيرد ، چرا كه هر موجودى نظامى دارد ، نظامى بسيار دقيق و حساب شده ، اين نظام دقيق و حساب شده از خداوندى حكايت مىكند كه هم پاك و منزه است ، و هم داراى صفات كمال ، بنا بر اين نظام شگفتانگيز عالم هستى در هر گوشه اى « تسبيح » است و « حمد » ( تسبيح ، پاك شمردن از نقائص است ، و حمد ستايش در برابر صفات كمال ) ( 1 ) .\r\nو اگر گفته شود كه اين تسبيح تكوينى نه مخصوص كوه‌ها و پرندگان است و نه مخصوص داود ، بلكه هميشه و در همه جا و از همه موجودات بانگ اين تسبيح برمىخيزد .\r\n\r\n","description":"","footnote":"\r\n( 1 ) براى توضيح بيشتر به جلد 12 تفسير نمونه ذيل آيه 44 سوره اسراء مراجعه فرمائيد .\r\n","page_name":" 470 ","page_number":470},
  {"content":"\r\nدر پاسخ گفته‌اند : درست است كه اين تسبيح عمومى است ولى همگان آن را درك نمىكنند ، اين روح بزرگ داود بود كه در اين حالت با درون و باطن عالم هستى همراز و هماهنگ مىشد ، و به خوبى احساس مىكرد كوه‌ها و پرندگان با او همصدا هستند و تسبيحگويان .\r\nدليل قاطعى براى تعيين هيچيك از اين تفاسير نداريم ، آنچه از ظاهر آيه مىفهميم آنست كه كوه‌ها و پرندگان با داود همصدا مىشدند و خدا را تسبيح مىگفتند ، در عين حال تضادى ميان اين تفسيرهاى سه گانه نيست و جمع ميان آنها امكانپذير است .\r\nدر آخرين آيه به يكى ديگر از مواهبى كه خدا به اين پيامبر بزرگ داده اشاره كرده مىگويد : « ما ساختن زره را به او تعليم داديم ، تا شما را در جنگهايتان حفظ كند آيا خدا را بر نعمتهايش شكر مىكنيد ؟ » ( * ( وَعَلَّمْناه صَنْعَةَ لَبُوسٍ لَكُمْ لِتُحْصِنَكُمْ مِنْ بَأْسِكُمْ فَهَلْ أَنْتُمْ شاكِرُونَ ) * ) .\r\n« لبوس » بطورى كه مرحوم طبرسى در « مجمع البيان » مىگويد هر گونه اسلحه دفاعى و تهاجمى را مانند زره ، شمشير و نيزه شامل مىشود ( 1 ) ولى قرائنى كه در آيات قرآن است نشان مىدهد كه « لبوس » در اينجا به معنى زره مىباشد كه جنبه حفاظت در جنگها داشته است .\r\nاما اينكه چگونه خداوند آهن را براى داود نرم كرد ، و صنعت زره سازى را به او آموخت شرح آن را بخواست خدا ذيل آيات 10 و 11 سوره سبا خواهيم گفت .\r\n\r\n","description":"","footnote":"\r\n( 1 ) مجمع البيان ذيل آيات مورد بحث .\r\n","page_name":" 471 ","page_number":471},
  {"content":"\r\n\r\n[ سوره الأنبياء ‹ 21 › : آيات 81 تا 82 
  ]\r\nوَ لِسُلَيْمانَ الرِّيحَ عاصِفَةً تَجْرِي بِأَمْرِه إِلى الأَرْضِ الَّتِي بارَكْنا فِيها وَكُنَّا بِكُلِّ شَيْءٍ عالِمِينَ ‹ 81 › وَمِنَ الشَّياطِينِ مَنْ يَغُوصُونَ لَه وَيَعْمَلُونَ عَمَلًا دُونَ ذلِكَ وَكُنَّا لَهُمْ حافِظِينَ ‹ 82 ›\r\n\r\nترجمه :\r\n81 - و تندباد را مسخر سليمان ساختيم كه به فرمان او به سوى سرزمينى كه آن را پربركت كرده بوديم حركت مىكرد ، و ما از همه چيز آگاه بوده‌ايم .\r\n82 - و گروهى از شياطين را ( نيز ) مسخر او قرار داديم كه برايش ( در درياها ) غواصى مىكردند و كارهايى غير از اين براى او انجام مىدادند و ما آنها را ( از تمرد و سركشى ) حفظ مىكرديم .\r\n\r\nتفسير : بادها در فرمان سليمان\r\nدر اين آيات به بخشى از مواهبى كه خدا به يكى ديگر از پيامبران يعنى سليمان ع داده اشاره مىكند نخست مىگويد : « ما بادهاى شديد و طوفانزا را مسخر سليمان ساختيم كه تحت فرمان او به سوى سرزمينى كه ما آن را مبارك كرده بوديم حركت مىكرد » ( * ( وَلِسُلَيْمانَ الرِّيحَ عاصِفَةً تَجْرِي بِأَمْرِه إِلى الأَرْضِ الَّتِي بارَكْنا فِيها ) * ) .\r\nو اين كار عجيب نيست ، چرا كه « ما به همه چيز آگاه بوده و هستيم » ( * ( وَكُنَّا بِكُلِّ شَيْءٍ عالِمِينَ ) * ) .\r\nهم از اسرار عالم هستى و قوانين و نظامات حاكم بر آن آگاهيم ، مىدانيم\r\n","description":"","footnote":"","page_name":" 472 ","page_number":472},
  {"content":"\r\nچگونه آنها را مىتوان تحت فرمان آورد ، و هم از نتيجه و سرانجام اين كار ، و به هر حال همه چيز در برابر علم و قدرت ما خاضع و تسليم است .\r\nجمله « * ( وَلِسُلَيْمانَ . . . ) * » عطف بر جمله « * ( وَسَخَّرْنا مَعَ داوُدَ الْجِبالَ ) * » مىباشد يعنى قدرت ما چنان است كه گاهى كوه‌ها را مسخر يكى از بندگان خود مىسازيم تا همراه او تسبيح گويند ، و گاه بادها را تحت فرمان يكى از بندگان خويش قرار مىدهيم تا او را به هر جا ببرند .\r\nواژه « عاصفة » به معنى تندباد يا طوفان است ، در حالى كه از بعضى ديگر از آيات قرآن استفاده مىشود كه بادهاى ملايم نيز به فرمان سليمان بود ، چنان كه در سوره ص آيه 36 مىخوانيم فَسَخَّرْنا لَه الرِّيحَ تَجْرِي بِأَمْرِه رُخاءً حَيْثُ أَصابَ :\r\n« ما باد را به فرمان او قرار داديم كه نرم و آهسته و هر جا كه مىخواست حركت مىكرد » .\r\nالبته تصريح به « عاصفه » ( تندباد ) در اينجا ممكن است به عنوان بيان فرد مهمتر باشد ، يعنى نه تنها بادهاى ملايم بلكه طوفانهاى سخت نيز در فرمان او بودند ، چرا كه دومى عجيبتر و اعجابانگيزتر است .\r\nو نيز اين بادها تنها در مسير سرزمين مبارك ( شام ) كه قرارگاه سليمان بود در تسخير او نبودند بلكه طبق آيه 36 سوره ص به هر جا كه مىخواست حركت مىكردند ، بنا بر اين تصريح به نام سرزمين مبارك بيشتر به خاطر آنست كه مركز حكومت سليمان را تشكيل مىداد .\r\nاما اينكه باد چگونه در اختيار او قرار داشت ؟\r\nبا چه سرعتى حركت مىكرد ؟\r\nسليمان و يارانش بر چه وسيله اى مىنشستند و حركت مىكردند ؟\r\nبه هنگام حركت چه عاملى آنها را از سقوط و يا فشار هوا و مشكلات ديگر حفظ مىكرد ؟\r\n","description":"","footnote":"","page_name":" 473 ","page_number":473},
  {"content":"\r\nو خلاصه اين چه نيروى مرموزى بود كه به او امكان يك چنين حركت سريعى را در آن عصر و زمان مىداد ؟ ( 1 ) .\r\nاينها مسائلى است كه جزئيات آن بر ما روشن نيست ، همين اندازه مىدانيم كه اين يك موهبت الهى و خارق عادت بود كه در اختيار اين پيامبر بزرگ گذارده شده بود ، و ما از جزئيات آن آگاه نيستيم ، و چه بسيار است مسائلى كه ما از وجود اجماليش با خبريم ، ولى از شرح و تفصيلش بىخبر ، معلومات ما در برابر مجهولاتمان همچون قطره اى در برابر اقيانوسى بزرگ است ، و يا همچون ذره غبارى در برابر يك كوه عظيم .\r\nخلاصه از نظر بينش يك انسان خداپرست و موحد هيچ چيز در برابر قدرت خداوند مشكل و غير ممكن نيست ، او بر همه چيز قادر و به همه چيز عالم است .\r\nالبته پيرامون اين بخش از زندگى سليمان مانند بخشهاى ديگر زندگى شگفتانگيز او افسانه‌هاى دروغين ، يا مشكوك بسيار نوشته‌اند كه هرگز مورد قبول ما نيست ، ما تنها به همان مقدار كه قرآن در اينجا بيان كرده اكتفاء مىكنيم .\r\nذكر اين نكته نيز لازم است كه بعضى از نويسندگان اخير معتقدند كه قرآن چيزى صريحا در باره حركت سليمان و بساط او بوسيله باد ندارد ، بلكه تنها سخن از تسخير باد براى سليمان به ميان آورده ، و ممكن است اشاره به استفاده سليمان از نيروى باد در مسائل مربوط به زراعت ، و تلقيح گياهان ، و تصفيه خرمنها و حركت كشتيها بوده باشد ، به خصوص كه سرزمين سليمان ( شامات ) از يك سو سرزمين زراعى بود ، و از سوى ديگر قسمت مهمى از آن در ساحل درياى مديترانه قرار داشت و مورد بهره بردارى براى كشتيرانى ( 2 ) .\r\n\r\n","description":"","footnote":"\r\n( 1 ) از آيه 12 سوره سبأ ( * ( وَلِسُلَيْمانَ الرِّيحَ غُدُوُّها شَهْرٌ وَرَواحُها شَهْرٌ ) * ) اجمالا برمىآيد كه صبحگاهان به اندازه يك ماه و عصرگاهان نيز به اندازه يك ماه مسافت را مىپيمودند ( با مقياس حركتهاى آن زمان ) .\r\n( 2 ) قصص قرآن صفحه 185 - اعلام قرآن 386 .\r\n","page_name":" 474 ","page_number":474},
  {"content":"\r\nولى اين تفسير با آيات سوره « سبا » و « ص » و بعضى از روايات كه در اين زمينه وارد شده چندان سازگار نيست .\r\nآيه بعد يكى ديگر از مواهب انحصارى سليمان ع را بازگو مىكند :\r\n« ما بعضى از شياطين را مسخر او قرار داديم كه براى او در درياها غوص مىكردند » ( و جواهرات و مواد پرارزش بيرون مىآوردند ) و كارهايى غير از اين نيز براى او انجام مىدادند ( * ( وَمِنَ الشَّياطِينِ مَنْ يَغُوصُونَ لَه وَيَعْمَلُونَ عَمَلًا دُونَ ذلِكَ ) * ) .\r\n« و ما آنها را از تمرد و سركشى در برابر فرمان او نگاه مىداشتيم » ( * ( وَكُنَّا لَهُمْ حافِظِينَ ) * ) .\r\nآنچه در آيه فوق به عنوان شياطين آمده ، در آيات سوره سبا به عنوان « جن » مطرح شده است ( آيه 12 و 13 سبا ) و روشن است كه اين دو با هم منافات ندارد ، زيرا مىدانيم « شياطين » نيز از تيره جن مىباشند .\r\nبه هر حال همانگونه كه سابقا هم اشاره كرده‌ايم : جن نوعى از مخلوقات داراى عقل و شعور و استعداد و تكليف است ، كه از نظر ما انسانها ناپيدا است و به همين جهت « جن » ناميده مىشود و بطورى كه از آيات سوره جن استفاده مىشود آنها نيز مانند انسانها داراى دو گروهند مؤمنان صالح ، و كافران سركش ، و ما هيچگونه دليلى بر نفى چنين موجوداتى نداريم ، و چون مخبر صادق ( قرآن ) از آن خبر داده مىپذيريم .\r\nاز آيات سوره ص و سبا و همچنين آيه مورد بحث به خوبى استفاده مىشود كه اين گروه از جن كه مسخر سليمان بودند افرادى باهوش ، فعال ، هنرمند و صنعتگر با مهارتهاى مختلف بودند .\r\nو جمله « * ( يَعْمَلُونَ عَمَلًا دُونَ ذلِكَ ) * » ( كارهايى جز اين براى او انجام دادند ) اجمالى است از آنچه مشروحش در سوره سبا آمده است : يَعْمَلُونَ لَه ما\r\n","description":"","footnote":"","page_name":" 475 ","page_number":475},
  {"content":"\r\nيَشاءُ مِنْ مَحارِيبَ وَتَماثِيلَ وَجِفانٍ كَالْجَوابِ وَقُدُورٍ راسِياتٍ كه نشان مىدهد « محرابها و معابد بسيار عالى و زيبا و وسائل زندگى مختلف از جمله ديگها و سينىهاى بسيار بزرگ و مانند آن براى او مىساختند » .\r\nاز پاره اى ديگر از آيات مربوط به سليمان استفاده مىشود كه گروهى از شياطين سركش نيز وجود داشتند كه او آنها را در بند كرده بود ، وَآخَرِينَ مُقَرَّنِينَ فِي الأَصْفادِ ( ص - 38 ) و شايد جمله « * ( وَكُنَّا لَهُمْ حافِظِينَ ) * » نيز اشاره به اين باشد كه ما آن گروه خدمتگزار سليمان را از تمرد و سركشى بازمىداشتيم شرح بيشتر در اين زمينه را در تفسير سوره سبا و ص بخواست خدا مطالعه خواهيد كرد .\r\nمجددا يادآور مىشويم كه پيرامون زندگى سليمان و لشگر او ، افسانه‌هاى دروغين يا مشكوك فراوان است كه هرگز نبايد آنها را با آنچه در متن قرآن آمده آميخت تا براى بهانه جويان دستاويزى گردد .\r\n","description":"","footnote":"","page_name":" 476 ","page_number":476},
  {"content":"\r\n\r\n[ سوره الأنبياء ‹ 21 › : آيات 83 تا 84 
  ]\r\nوَ أَيُّوبَ إِذْ نادى رَبَّه أَنِّي مَسَّنِيَ الضُّرُّ وَأَنْتَ أَرْحَمُ الرَّاحِمِينَ ‹ 83 › فَاسْتَجَبْنا لَه فَكَشَفْنا ما بِه مِنْ ضُرٍّ وَآتَيْناه أَهْلَه وَمِثْلَهُمْ مَعَهُمْ رَحْمَةً مِنْ عِنْدِنا وَذِكْرى لِلْعابِدِينَ ‹ 84 ›\r\n\r\nترجمه :\r\n83 - و ايوب را ( به ياد آور ) هنگامى كه پروردگارش را خواند ( و عرضه داشت ) بد حالى و مشكلات به من روى آورده و تو ارحم الراحمينى .\r\n84 - ما دعاى او را مستجاب كرديم ، و ناراحتيهايى را كه داشت بر طرف ساختيم ، و خاندانش را به او بازگردانديم ، و همانندشان را بر آنها افزوديم ، تا رحمتى از سوى ما باشد ، و تذكرى براى عبادتكنندگان .\r\n\r\nتفسير : ايوب را از گرداب مشكلات رهايى بخشيديم\r\nدو آيه فوق از يكى ديگر از پيامبران بزرگ خدا و سرگذشت آموزنده او سخن مىگويد ، او « ايوب » است و دهمين پيامبرى است كه در سوره انبياء اشاره به گوشه اى از زندگانى او شده است .\r\n« ايوب » سرگذشتى غمانگيز ، و در عين حال پرشكوه و با ابهت دارد ، صبر و شكيبايى او مخصوصا در برابر حوادث ناگوار عجيب بود ، به گونه اى كه « صبر ايوب » يك ضرب المثل قديمى است .\r\nولى در آيات مورد بحث مخصوصا به مرحله نجات و پيروزى او بر مشكلات\r\n","description":"","footnote":"","page_name":" 477 ","page_number":477},
  {"content":"\r\nو بدست آوردن مواهب از دست رفته اشاره مىكند ، تا درسى باشد براى همه مؤمنان در هر عصر و زمان كه در كام مشكلات فرو مىروند ، بخصوص مؤمنان مكه كه به هنگام نزول اين آيات ، سخت در محاصره دشمن بودند .\r\nمىفرمايد : « به ياد آور ايوب را هنگامى كه پروردگار خود را خواند و عرضه داشت ناراحتى و درد و بيمارى و مشكلات و گرفتارى به من روى آورده است ، و تو ارحم الراحمينى » ( * ( وَأَيُّوبَ إِذْ نادى رَبَّه أَنِّي مَسَّنِيَ الضُّرُّ وَأَنْتَ أَرْحَمُ الرَّاحِمِينَ ) * ) .\r\n« ضر » ( بر وزن حر ) به هر گونه بدى و ناراحتى كه به روح و جان يا جسم انسان برسد ، و همچنين نقص عضو ، از بين رفتن مال ، مرگ عزيزان ، پايمال شدن حيثيت ، و مانند آن گفته مىشود ، و چنان كه بعدا خواهيم گفت : ايوب گرفتار بسيارى از اين ناراحتيها شد .\r\nايوب همانند ساير پيامبران به هنگام دعا براى رفع اين مشكلات طاقتفرسا نهايت ادب را در پيشگاه خدا به كار مىبرد ، حتى تعبيرى كه بوى شكايت بدهد نمىكند ، تنها مىگويد : من گرفتار مشكلاتى شده‌ام و تو ارحم الراحمين هستى ، حتى نمىگويد مشكلم را بر طرف فرما زيرا مىداند او بزرگ است و رسم بزرگى را مىداند .\r\nآيه بعد مىگويد : « به دنبال اين دعاى ايوب ، خواسته اش را اجابت كرديم و رنج و ناراحتى او را بر طرف ساختيم » ( * ( فَاسْتَجَبْنا لَه فَكَشَفْنا ما بِه مِنْ ضُرٍّ ) * ) .\r\n« و خانواده او را به او بازگردانديم ، و همانندشان را به آنها افزوديم » ( * ( وَآتَيْناه أَهْلَه وَمِثْلَهُمْ مَعَهُمْ ) * ) .\r\n« تا رحمتى از ناحيه ما بر آنها باشد و هم يادآورى و تذكرى براى عبادت كنندگان پروردگار » ( * ( رَحْمَةً مِنْ عِنْدِنا وَذِكْرى لِلْعابِدِينَ ) * ) .\r\n","description":"","footnote":"","page_name":" 478 ","page_number":478},
  {"content":"\r\nتا مسلمانان بدانند مشكلات هر قدر زياد باشد و گرفتاريها هر قدر فراوان دشمنان هر قدر فشرده باشند و نيروهاشان متراكم باز با گوشه اى از لطف پروردگار همه اينها بر طرف شدنى است ، نه تنها زيانها جبران مىشود بلكه گاهى خداوند به عنوان پاداش صابران با استقامت همانند آنچه از دست رفته نيز بر آن مىافزايد و اين درسى است براى همه مسلمانان مخصوصا مسلمانانى كه به هنگام نزول اين آيات سخت در محاصره دشمن و انبوه مشكلات قرار داشتند .\r\n\r\nنكته‌ها :\r\n\r\nفشرده اى از داستان ايوب\r\nدر حديثى از امام صادق ع مىخوانيم : « كسى پرسيد بلائى كه دامنگير ايوب شد براى چه بود ؟ » .\r\nامام صادق ع پاسخى فرمود كه خلاصه اش چنين است : بلائى كه بر ايوب وارد شد به خاطر اين نبود كه كفران نعمتى كرده باشد ، بلكه به عكس به خاطر شكر نعمت بود كه ابليس بر او حسد برد و به پيشگاه خدا عرضه داشت اگر او اينهمه شكر نعمت تو را بجا آورد ، به خاطر آنست كه زندگى وسيع و مرفهى به او داده اى ، و اگر مواهب مادى دنيا را از او بگيرى هرگز شكر تو را بجا نخواهد آورد .\r\nمرا بر دنياى او مسلط كن تا معلوم شود كه مطلب همين است .\r\nخداوند براى اينكه اين ماجرا سندى براى همه رهروان راه حق باشد ، به شيطان اين اجازه را داد ، او آمد و اموال و فرزندان ايوب را يكى پس از ديگرى از ميان برداشت ، ولى اين حوادث دردناك نه تنها از شكر ايوب نكاست بلكه شكر او افزون شد ! شيطان از خدا خواست بر زراعت و گوسفندان او مسلط شود ، اين اجازه\r\n","description":"","footnote":"","page_name":" 479 ","page_number":479},
  {"content":"\r\nبه او داده شد و او تمامى آن زراعت را آتش زد و گوسفندان را از بين برد ، باز هم حمد و شكر ايوب افزون شد .\r\nسرانجام شيطان از خدا خواست كه بر بدن ايوب مسلط گردد و سبب بيمارى شديد او شود ، و اين چنين شد ، به طورى كه از شدت بيمارى و جراحت قادر به حركت نبود ، بىآنكه كمترين خللى در عقل و درك او پيدا شود .\r\nخلاصه ، نعمتها يكى بعد از ديگرى از ايوب گرفته مىشد ، ولى به موازات آن مقام شكر او بالا مىرفت .\r\nتا اينكه جمعى از رهبانها به ديدن او آمدند و گفتند : بگو ببينيم تو چه گناه بزرگى كرده اى كه اين چنين مبتلا شده اى ؟ ( و به اين ترتيب شماتت اين و آن آغاز شد و اين امر بر ايوب سخت گران آمد ) ايوب گفت : به عزت پروردگارم سوگند كه من هيچ لقمه غذايى نخوردم مگر اينكه يتيم و ضعيفى بر سر سفره با من نشسته بود ، و هيچ طاعت الهى پيش نيامد مگر اينكه سختترين برنامه آن را انتخاب نمودم .\r\nدر اين هنگام بود كه ايوب از عهده تمامى امتحانات در مقام شكيبايى و شكرگزارى برآمده بود ، زبان به مناجات و دعا گشود و حل مشكلات خود را با تعبيرى بسيار مؤدبانه و خالى از هر گونه شكايت از خدا خواست ( تعبيرى كه در آيات فوق گذشت ، * ( رَبَّه أَنِّي مَسَّنِيَ الضُّرُّ وَأَنْتَ أَرْحَمُ الرَّاحِمِينَ ) * ) .\r\nدر اين هنگام درهاى رحمت الهى گشوده شد ، مشكلات به سرعت بر طرف گشت و نعمتهاى الهى افزونتر از آنچه بود به او رو آورد ( 1 ) .\r\nآرى مردان حق با دگرگون شدن نعمتها ، افكار و برنامه هايشان دگرگون نمىشود ، آنها در آسايش و بلا ، در حال آزادى و زندان ، در سلامت و بيمارى ، در قدرت و ضعف ، و خلاصه در همه حال ، متوجه پروردگارند و نوسانات زندگى\r\n\r\n","description":"","footnote":"\r\n( 1 ) تفسير قمى ( طبق نقل تفسير الميزان ) .\r\n","page_name":" 480 ","page_number":480},
  {"content":"\r\nتغييرى در آنها ايجاد نمىكند ، روح آنها همچون اقيانوس كبير است كه طوفانها ، آرامش آن را برهم نمىزند .\r\nهمچنين آنها هرگز از انبوه حوادث تلخ مايوس نمىشوند ، مىايستند و استقامت مىكنند تا درهاى رحمت الهى گشوده شود ، آنها مىدانند حوادث سخت آزمايشهاى الهى است كه گاه براى بندگان خاصش فراهم مىسازد تا آنها را آبديده تر كند .\r\n2 - در تفسير جمله « * ( آتَيْناه أَهْلَه وَمِثْلَهُمْ مَعَهُمْ ) * » ، معروف ميان مفسرين اين است كه خداوند ، فرزندان او را به حيات نخست بازگردانيد ، و علاوه بر آن فرزندان ديگرى نيز به او داد ( در بعضى از روايات نيز مىخوانيم كه خداوند هم فرزندانى را كه در اين ماجرا از بين رفته بودند به او مرحمت كرد و هم فرزندانى را كه از قبل از بين رفته بودند به او برگرداند ) ( 1 ) .\r\nبعضى نيز احتمال داده‌اند كه خداوند فرزندان تازه و نوه هايى به ايوب داد كه جاى خالى فرزندان از دست رفته اش را پر كردند .\r\n\r\n[ بيمارى نفرت انگيز براى پيامبران ممكن نيست 
  ]\r\n3 - در بعضى از روايات غير معتبر مىخوانيم كه بر اثر بيمارى شديد بدن ايوب آن چنان عفونت يافته بود كه مردم نمىتوانستند به او نزديك شوند ، ولى اين معنى صريحا در رواياتى كه از طرق اهل بيت ع به ما رسيده نفى شده است دليل عقل نيز بر همين معنى دلالت مىكند چرا كه اگر پيامبر ، حالت يا صفتى نفرتانگيز داشته باشد با برنامه رسالت او سازگار نيست ، او بايد چنان باشد كه همه مردم بتوانند به خوبى با او تماس پيدا كنند و كلمات حق را بشنوند ، پيامبر هميشه جاذبه دارد .\r\nشرح بيشتر در باره داستان ايوب را در سوره ص آيه 41 تا 44 مطالعه خواهيد فرمود .\r\n\r\n","description":"","footnote":"\r\n( 1 ) نور الثقلين ج 3 ص 448 .\r\n","page_name":" 481 ","page_number":481},
  {"content":"\r\n\r\n[ سوره الأنبياء ‹ 21 › : آيات 85 تا 86 
  ]\r\nوَ إِسْماعِيلَ وَإِدْرِيسَ وَذَا الْكِفْلِ كُلٌّ مِنَ الصَّابِرِينَ ‹ 85 › وَأَدْخَلْناهُمْ فِي رَحْمَتِنا إِنَّهُمْ مِنَ الصَّالِحِينَ ‹ 86 ›\r\n\r\nترجمه :\r\n85 - و اسماعيل و ادريس و ذا الكفل را ( به ياد آور ) كه همه از صابران بودند .\r\n86 - و ما آنها را در رحمت خود داخل كرديم چرا كه آنها از صالحان بودند .\r\n\r\nتفسير :\r\n\r\nاسماعيل و ادريس و ذا الكفل\r\nبه دنبال سرگذشت آموزنده « ايوب » و صبر و شكيباييش در برابر طوفان حوادث در اين آيات مورد بحث اشاره به مقام شكيبايى سه نفر ديگر از پيامبران الهى كرده مىگويد : « اسماعيل » و « ادريس » و « ذا الكفل » را به ياد آور كه همه آنها از صابران و شكيبايان بودند « ( * ( وَإِسْماعِيلَ وَإِدْرِيسَ وَذَا الْكِفْلِ كُلٌّ مِنَ الصَّابِرِينَ ) * ) .\r\nهر يك از آنها در طول عمر خود در برابر دشمنان و يا مشكلات طاقتفرساى زندگى صبر و مقاومت به خرج دادند و هرگز در برابر اين حوادث زانو نزدند و هر يك الگويى بودند از استقامت و پايمردى .\r\nسپس بزرگترين موهبت الهى را در برابر اين صبر و استقامت براى آنان چنين بيان مىكند « ما آنها را در رحمت خود داخل كرديم ، چرا كه آنها از صالحان بودند » ( * ( وَأَدْخَلْناهُمْ فِي رَحْمَتِنا إِنَّهُمْ مِنَ الصَّالِحِينَ ) * ) .\r\nجالب اينكه نمىگويد ما رحمت خود را به آنها بخشيديم ، بلكه مىگويد :\r\nآنان را در رحمت خود داخل كرديم ، گويى با تمام جسم و جانشان غرق رحمت\r\n","description":"","footnote":"","page_name":" 482 ","page_number":482},
  {"content":"\r\nالهى شدند همانگونه كه قبلا غرق درياى مشكلات شده بودند .\r\n\r\nادريس و ذا الكفل\r\n« ادريس » پيامبر بزرگ الهى - چنان كه سابقا هم گفته‌ايم - طبق نقل بسيارى از مفسران جد پدر نوح بوده است ، نام او در تورات ، « اخنوخ » و در عربى ، ادريس است كه بعضى آن را از ماده « درس » مىدانند ، زيرا او نخستين كسى بود كه بوسيله قلم ، نويسندگى كرد ، او علاوه بر مقام نبوت ، به علم نجوم و حساب و هيئت ، احاطه داشت ، و مىگويند نخستين كسى است كه طرز دوختن لباس را به انسانها آموخت .\r\nاما « ذا الكفل » مشهور اين است كه از پيامبران بوده است ( 1 ) هر چند بعضى معتقدند كه او يكى از صالحان بود ، ظاهر آيات قرآن كه او را در رديف پيامبران بزرگ مىشمرد نيز اين است كه او از انبياء است و بيشتر به نظر مىرسد كه او از پيامبران بنى اسرائيل بوده است ( 2 ) .\r\nدر علت نامگذارى او به اين نام با توجه به اينكه « كفل » ( بر وزن فكر ) هم به معنى نصيب و هم به معنى كفالت و عهده دارى آمده است ، احتمالات متعددى داده‌اند ، بعضى گفته‌اند چون خداوند نصيب وافرى از ثواب و رحمتش در برابر اعمال و عبادات فراوانى كه انجام مىداد به او مرحمت فرمود ذا الكفل ناميده شد ( يعنى صاحب بهره وافى ) و بعضى گفته‌اند چون تعهد كرده بود شبها را به عبادت برخيزد و روزها روزه بدارد ، و هنگام قضاوت هرگز خشم نگيرد و تا آخر به وعده خود وفا كرد ، « ذا الكفل » ناميده شد .\r\n\r\n","description":"","footnote":"\r\n( 1 ) تفسير كبير فخر رازى ذيل آيه مورد بحث .\r\n( 2 ) تفسير فى ظلال جلد 5 صفحه 556 .\r\n","page_name":" 483 ","page_number":483},
  {"content":"\r\nبعضى نيز معتقدند كه ذا الكفل لقب « الياس » است ، همانگونه كه « اسرائيل » لقب « يعقوب » ، و « مسيح » لقب « عيسى » ، و « ذا النون » لقب « يونس » مىباشد ( 1 ) .\r\n\r\n[ سوره الأنبياء ‹ 21 › : آيات 87 تا 88 
  ]\r\nوَ ذَا النُّونِ إِذْ ذَهَبَ مُغاضِباً فَظَنَّ أَنْ لَنْ نَقْدِرَ عَلَيْه فَنادى فِي الظُّلُماتِ أَنْ لا إِله إِلَّا أَنْتَ سُبْحانَكَ إِنِّي كُنْتُ مِنَ الظَّالِمِينَ ‹ 87 › فَاسْتَجَبْنا لَه وَنَجَّيْناه مِنَ الْغَمِّ وَكَذلِكَ نُنْجِي الْمُؤْمِنِينَ ‹ 88 ›\r\n\r\nترجمه :\r\n87 - و ذا النون ( يونس ) را ( به ياد آور ) ، در آن هنگام كه خشمگين ( از ميان قوم خود ) رفت ، و چنين مىپنداشت كه ما بر او تنگ نخواهيم گرفت ، ( اما موقعى كه در كام نهنگ فرو رفت ) در آن ظلمتها ( ى متراكم ) فرياد زد خداوندا ! جز تو معبودى نيست ، منزهى تو ، من از ستمكاران بودم .\r\n88 - ما دعاى او را به اجابت رسانديم ، و از آن اندوه نجاتش بخشيديم ، و همين گونه مؤمنان را نجات مىدهيم .\r\n\r\nتفسير : نجات يونس از آن زندان وحشتناك\r\nاين دو آيه نيز گوشه اى از سرگذشت پيامبر بزرگ « يونس » را بيان مىكند ، نخست مىگويد : « ذا النون » را به ياد آر هنگامى كه بر قوم بتپرست\r\n\r\n","description":"","footnote":"\r\n( 1 ) « تفسير فخر رازى » ذيل آيه مورد بحث ، و در تاريخ كامل نيز مىخوانيم :\r\nذا الكفل يكى از فرزندان ايوب بود و نام اصليش « بشر » بوده است و در سرزمين شام مىزيست ( كامل ابن اثير ج 1 ص 136 ) .\r\n","page_name":" 484 ","page_number":484},
  {"content":"\r\nو نافرمان خويش غضب كرد و از ميان آنها رفت « ( * ( وَذَا النُّونِ إِذْ ذَهَبَ مُغاضِباً ) * ) .\r\n« نون » در لغت به معنى ماهى عظيم ، يا به تعبير ديگر نهنگ يا وال است بنا بر اين ذا النون يعنى صاحب نهنگ ، و انتخاب اين نام براى يونس به خاطر ماجرايى است كه بعدا به خواست خدا به آن اشاره خواهيم كرد .\r\nبه هر حال « او گمان مىكرد كه ما زندگى را بر او تنگ نخواهيم كرد » ( * ( فَظَنَّ أَنْ لَنْ نَقْدِرَ عَلَيْه ) * ) ( 1 ) .\r\nاو گمان مىكرد تمام رسالت خويش را در ميان قوم نافرمانش انجام داده است و حتى ترك اولايى در اين زمينه نكرده ، و اكنون كه آنها را به حال خود رها كرده و بيرون مىرود چيزى بر او نيست ، در حالى كه اولى اين بود كه بيش از اين در ميان آنها بماند و صبر و استقامت بخرج دهد و دندان بر جگر بفشارد شايد بيدار شوند و به سوى خدا آيند .\r\nسرانجام به خاطر همين ترك اولى او را در فشار قرار داديم ، نهنگ عظيمى او را بلعيد « و او در آن ظلمتهاى متراكم صدا زد خداوندا جز تو معبودى نيست » ( * ( فَنادى فِي الظُّلُماتِ أَنْ لا إِله إِلَّا أَنْتَ ) * ) .\r\n« خداوندا پاك و منزهى ، من از ستمكاران بودم » ! ( * ( سُبْحانَكَ إِنِّي كُنْتُ مِنَ الظَّالِمِينَ ) * ) .\r\nهم بر خويش ستم كردم و هم بر قوم خودم ، مىبايست بيش از اين ناملائمات و شدائد و سختيها را پذيرا مىشدم ، تن به همه شكنجه‌ها مىدادم شايد آنها به راه آيند .\r\n\r\n","description":"","footnote":"\r\n( 1 ) « نقدر » از ماده « قدر » به معنى سختگيرى و تضييق است چرا كه انسان به هنگام سختگيرى كردن هر چيزى را به قدر محدود در نظر مىگيرد نه گسترده و بىحساب .\r\n","page_name":" 485 ","page_number":485},
  {"content":"\r\n« سرانجام ما دعاى او را اجابت كرديم و از غم و اندوه رهائيش بخشيديم » ( * ( فَاسْتَجَبْنا لَه وَنَجَّيْناه مِنَ الْغَمِّ ) * ) .\r\nآرى « اين گونه ما مؤمنان را نجات مىبخشيم » ( * ( وَكَذلِكَ نُنْجِي الْمُؤْمِنِينَ ) * ) .\r\nاين يك برنامه اختصاصى براى يونس نبود بلكه هر كس از مؤمنان از تقصير خويش ، عذر به درگاه خدا آورد ، و از ذات پاكش مدد و رحمت طلبد ما دعايش را مستجاب و اندوهش را بر طرف خواهيم كرد .\r\n\r\nنكته‌ها :\r\n\r\n1 - سرگذشت يونس -\r\nبه خواست خدا مشروح آن در تفسير سوره « صافات » خواهد آمد و خلاصه اش چنين است :\r\nاو سالها در ميان قومش ( در سرزمين نينوا در عراق ) به دعوت و تبليغ مشغول بود ، ولى هر چه كوشش كرد ، ارشادهايش در دل آنها مؤثر نيفتاد ، خشمگين شد و آن محل را ترك كرد و به سوى دريا رفت ، در آنجا بر كشتى سوار شد ، در ميان راه دريا متلاطم گشت ، چيزى نمانده بود كه همه اهل كشتى غرق شوند .\r\nناخداى كشتى گفت : من فكر مىكنم در ميان شما بنده فرارى وجود دارد كه بايد به دريا افكنده شود ( و يا گفت : كشتى زياد سنگين است و بايد يك نفر را به قيد قرعه به دريا بيفكنيم ) به هر حال چند بار قرعه كشيدند و در هر بار به نام يونس درآمد ! او فهميد در اين كار سرى نهفته است و تسليم حوادث شد .\r\nهنگامى كه او را به دريا افكندند ، نهنگ عظيمى او را در كام خود فرو برد و خدا او را به صورت اعجازآميز زنده نگه داشت .\r\nسرانجام او متوجه شد ترك اولايى انجام داده ، به درگاه خدا روى آورد و به تقصير خود اعتراف نمود ، خدا نيز دعاى او را استجابت فرمود و از تنگنا\r\n","description":"","footnote":"","page_name":" 486 ","page_number":486},
  {"content":"\r\nنجاتش داد ( 1 ) .\r\nممكن است تصور شود اين ماجرا از نظر علمى امكانپذير نيست ولى بدون شك اين امر يك خارق عادت است نه يك محال عقلى ، همانند زنده شدن مردگان كه تنها خارق عادت محسوب مىشود و محال نيست و به تعبير ديگر از طرق عادى انجام آن امكانپذير نيست ولى با استمداد از قدرت بىپايان پروردگار مشكلى ندارد .\r\nشرح بيشتر در باره اين ماجرا را به خواست خدا در تفسير سوره صافات خواهيد خواند .\r\n\r\n2 - ظلمات در اينجا چه معنى دارد ؟ -\r\nممكن است اين تعبير اشاره به ظلمت دريا و اعماق آب ، و ظلمت شكم ماهى عظيم ، و ظلمت شب ، بوده باشد ، و روايتى كه از امام باقر ع نقل شده آن را تاييد مىكند ( 2 ) .\r\n\r\n3 - يونس چه ترك اولايى انجام داد ؟ -\r\nبدون شك تعبير « مغاضبا » اشاره به خشم و غضب يونس نسبت به قوم بىايمان است ، و چنين خشم و ناراحتى در چنان شرائطى كه پيامبر دلسوزى سالها براى هدايت قوم گمراهى زحمت بكشد اما به دعوت خيرخواهانه او هرگز پاسخ مثبت ندهند ، كاملا طبيعى بوده است .\r\nاز سوى ديگر از آنجا كه يونس مىدانست به زودى عذاب الهى آنها را فرا خواهد گرفت ترك گفتن آن شهر و ديار گناهى نبوده ، ولى براى پيامبر بزرگى همچون يونس ، اولى اين بود كه باز هم تا آخرين لحظه - لحظه اى كه بعد از\r\n\r\n","description":"","footnote":"\r\n( 1 ) تفسير فخر رازى و مجمع البيان و نور الثقلين ذيل آيه مورد بحث .\r\n( 2 ) نور الثقلين ج 4 ص 336 .\r\n","page_name":" 487 ","page_number":487},
  {"content":"\r\nآن عذاب الهى فرا مىرسد - آنها را ترك نگويد ، به همين دليل يونس به خاطر اين عجله ، به عنوان يك ترك اولى ، از ناحيه خداوند مورد مؤاخذه قرار گرفت .\r\nاين همان چيزى است كه در داستان آدم نيز اشاره كرده‌ايم كه گناه مطلق نيست بلكه گناه نسبى ، و يا به تعبير ديگر مصداق « حسنات الأبرار سيئات المقربين » است ( براى توضيح بيشتر به جلد ششم تفسير نمونه صفحه 122 به بعد مراجعه فرمائيد ) .\r\n\r\n4 - درس سرنوشتساز\r\nجمله پر معنى « * ( كَذلِكَ نُنْجِي الْمُؤْمِنِينَ ) * » نشان مىدهد آنچه بر سر يونس آمد از گرفتارى و نجات يك حكم خصوصى نبود بلكه با حفظ سلسله مراتب ، جنبه عمومى و همگانى دارد .\r\nبسيارى از حوادث غمانگيز و گرفتاريهاى سخت و مصيبتبار مولود گناهان ما است ، تازيانه هايى است براى بيدار شدن ارواح خفته ، و يا كوره اى است براى تصفيه فلز جان آدمى ، هر گاه انسان در اين موقع به همان سه نكته اى كه « يونس » توجه كرد توجه پيدا كند نجات و رهايى حتمى خواهد بود :\r\n1 - توجه به حقيقت توحيد و اينكه هيچ معبود و هيچ تكيه گاهى جز « اللَّه » نيست .\r\n2 - پاك شمردن و تنزيه خدا از هر عيب و نقص و ظلم و ستم ، و هر گونه گمان سوء در باره ذات پاك او .\r\n3 - اعتراف به گناه و تقصير خويش .\r\nشاهد اين سخن ، حديثى است كه در « در المنثور » از پيامبر اسلام ص نقل شده است كه فرمود : « يكى از نامهاى خدا كه هر كس او را با آن بخواند به اجابت مىرسد ، و هر گاه با آن چيزى را طلب كند به او مىدهد ، دعاى « يونس » است .\r\n","description":"","footnote":"","page_name":" 488 ","page_number":488},
  {"content":"\r\nشخصى عرض كرد : اى رسول خدا آيا او مخصوص يونس بود يا شامل جماعت مسلمانان نيز مىشود ؟ فرمود : هم مربوط به يونس بود و هم همه مؤمنان ، هنگامى كه خدا را به آن مىخوانند ، آيا گفتار خداوند را در قرآن نشنيده اى « * ( وَكَذلِكَ نُنْجِي الْمُؤْمِنِينَ ) * » اين دليل بر آنست كه هر كس چنين دعائى كند خداوند اجابت آن را تضمين فرموده است » ( 1 ) .\r\nنياز به تذكر ندارد كه منظور تنها خواندن الفاظ نيست ، بلكه پياده شدن حقيقت آن در درون جان انسان است ، يعنى همراه خواندن اين الفاظ تمام وجود او با مفهوم آن هماهنگ گردد .\r\nيادآورى اين نكته نيز لازم است كه مجازاتهاى الهى بر دو گونه است يكى از آنها عذاب « استيصال » است ، يعنى مجازات نهايى كه براى نابودى افراد غير قابل اصلاح فرا مىرسد كه هيچ دعائى در آن موقع سودمند نيست ، چرا كه بعد از فرو نشستن طوفان بلا همان برنامه‌ها تكرار مىشود .\r\nديگر مجازاتهاى تنبيهى است كه جنبه تربيتى دارد ، در اين موارد به محض اينكه مجازات اثر خود را بخشيد و طرف بيدار و متوجه شد بلافاصله از ميان مىرود .\r\nو از اينجا روشن مىشود كه يكى از فلسفه‌هاى آفات و بلاها و حوادث ناگوار همان بيدارسازى و تربيت است .\r\nماجراى يونس ضمنا به همه رهبران راه حق در محدوده‌هاى مختلف هشدار مىدهد كه هرگز رسالت خود را پايان يافته تصور نكنند ، و هر تلاش و كوششى را در اين راه كوچك بشمارند ، چرا كه مسئوليتشان بسيار سخت و سنگين است .\r\n\r\n","description":"","footnote":"\r\n( 1 ) در المنثور طبق نقل الميزان ذيل آيات مورد بحث .\r\n","page_name":" 489 ","page_number":489},
  {"content":"\r\n\r\n[ سوره الأنبياء ‹ 21 › : آيات 89 تا 90 
  ]\r\nوَ زَكَرِيَّا إِذْ نادى رَبَّه رَبِّ لا تَذَرْنِي فَرْداً وَأَنْتَ خَيْرُ الْوارِثِينَ ‹ 89 › فَاسْتَجَبْنا لَه وَوَهَبْنا لَه يَحْيى وَأَصْلَحْنا لَه زَوْجَه إِنَّهُمْ كانُوا يُسارِعُونَ فِي الْخَيْراتِ وَيَدْعُونَنا رَغَباً وَرَهَباً وَكانُوا لَنا خاشِعِينَ ‹ 90 ›\r\n\r\nترجمه :\r\n89 - و زكريا را ( به ياد آور ) در آن هنگام كه پروردگارش را خواند ( و عرض كرد ) پروردگار من ! مرا تنها مگذار ( و فرزند برومندى به من عطا كن ) و تو بهترين وارثانى .\r\n90 - ما دعاى او را مستجاب كرديم ، و « يحيى » را به او بخشيديم ، و همسرش را براى او اصلاح كرديم ، چرا كه آنها در نيكيها سرعت مىكردند ، و بخاطر عشق ( به رحمت ) و ترس ( از عذاب ) ما را مىخواندند ، و براى ما خاشع بودند ( خضوعى توأم با ادب و ترس از مسئوليت ) .\r\n\r\nتفسير : نجات زكريا از تنهايى\r\nدر اين دو آيه گوشه اى از سرگذشت دو شخصيت ديگر از پيامبران بزرگ الهى « زكريا » و « يحيى » را بيان مىكند .\r\nنخست مىگويد : زكريا را به خاطر بياور هنگامى كه پروردگارش را خواند و عرضه داشت پروردگارا مرا تنها مگذار ، و تو بهترين وارثان هستى »\r\n","description":"","footnote":"","page_name":" 490 ","page_number":490},
  {"content":"\r\n( * ( وَزَكَرِيَّا إِذْ نادى رَبَّه رَبِّ لا تَذَرْنِي فَرْداً وَأَنْتَ خَيْرُ الْوارِثِينَ ) * ) .\r\nسالها بر عمر زكريا گذشت ، و برف پيرى بر سرش نشست ، اما هنوز فرزندى نداشت ، و از سوى ديگر همسرى عقيم و نازا داشت .\r\nاو در آرزوى فرزندى بود كه بتواند برنامه‌هاى الهى او را تعقيب كند و كارهاى تبليغيش نيمه تمام نماند ، و فرصتطلبان بعد از او بر معبد بنى اسرائيل و اموال و هداياى آن كه بايد صرف راه خدا مىشد پنجه نيفكنند .\r\nدر اين هنگام با تمام قلب به درگاه خدا روى آورد ، تقاضاى فرزند صالح و برومندى كرد ، و با دعائى كه توأم با نهايت ادب بود خدا را خواند ، نخست از « رب » شروع كرد ، همان پروردگارى كه از نخستين لحظات زندگى لطفش شامل انسان مىشود ، سپس با تعبير « * ( لا تَذَرْنِي ) * » كه از ماده « وذر » ( بر وزن مرز ) به معنى ترك كردن چيزى به خاطر كمى و بىاعتنايى آمده ، اين حقيقت را بازگو كرد كه اگر تنها بمانم فراموش خواهم شد ، نه من كه برنامه‌هاى من نيز به دست فراموشى سپرده مىشود ، و سرانجام با جمله « * ( وَأَنْتَ خَيْرُ الْوارِثِينَ ) * » اين حقيقت را بازگو كرد كه من مىدانم اين دنيا دار بقاء نيست ، و نيز مىدانم تو بهترين وارثانى ، ولى از نظر عالم اسباب دنبال سببى مىگردم كه مرا به هدفم رهنمون گردد .\r\nخداوند اين دعاى خالص و سرشار از عشق به حقيقت را اجابت كرد ، و خواسته او را تحقق بخشيد آن چنان كه مىفرمايد : « ما دعوت او را اجابت كرديم و يحيى را به او بخشيديم » ( * ( فَاسْتَجَبْنا لَه وَوَهَبْنا لَه يَحْيى ) * ) .\r\nو براى رسيدن به اين مقصود « همسر نازاى او را اصلاح و قادر به آوردن فرزند كرديم » ( * ( وَأَصْلَحْنا لَه زَوْجَه ) * ) .\r\nسپس اشاره به سه قسمت از صفات برجسته اين خانواده كرده چنين مىگويد :\r\n","description":"","footnote":"","page_name":" 491 ","page_number":491},
  {"content":"\r\n« آنها در انجام كارهاى خير ، سرعت مىكردند » ( * ( إِنَّهُمْ كانُوا يُسارِعُونَ فِي الْخَيْراتِ ) * ) .\r\n« آنها به خاطر عشق به طاعت و وحشت از گناه در همه حال ما را مىخوانند » ( * ( وَيَدْعُونَنا رَغَباً وَرَهَباً ) * ) ( 1 ) .\r\n« آنها همواره در برابر ما خشوع داشتند » ( خضوعى آميخته با ادب و احترام و ترس آميخته با احساس مسئوليت ) ( * ( وَكانُوا لَنا خاشِعِينَ ) * ) .\r\nذكر اين صفات سه گانه ممكن است اشاره به اين باشد كه آنها به هنگام رسيدن به نعمت گرفتار غفلتها و غرورهايى كه دامن افراد كمظرفيت و ضعيف الايمان را به هنگام وصول به نعمت مىگيرد نمىشدند ، آنها در همه حال نيازمندان - را فراموش نمىكردند ، و در خيرات ، سرعت داشتند ، آنها در حال نياز و بىنيازى ، فقر و غنا ، بيمارى و سلامت ، همواره متوجه خدا بودند ، و بالآخره آنها به خاطر اقبال نعمت گرفتار كبر و غرور نمىشدند ، بلكه همواره خاشع و خاضع بودند .\r\n\r\n","description":"","footnote":"\r\n( 1 ) رغبا به معنى رغبت و ميل و علاقه است و رهبا به معنى ترس و تنفر و بيزارى است و در اينكه از نظر اعراب چه محلى دارد ، احتمالات متعددى است ممكن است حال باشد يا تميز يا مفعول لاجله و يا مفعول مطلق و يا معنى ظرفيت داشته باشد به معنى فى حال الرغبة و فى حال الرهبة گرچه نتيجه اين پنج احتمال با هم متفاوت است ولى اين تفاوت در جزئيات مفهوم آيه است نه در اساس و نتيجه آن .\r\n","page_name":" 492 ","page_number":492},
  {"content":"\r\n\r\n[ سوره الأنبياء ‹ 21 › : آيه 91 
  ]\r\nوَ الَّتِي أَحْصَنَتْ فَرْجَها فَنَفَخْنا فِيها مِنْ رُوحِنا وَجَعَلْناها وَابْنَها آيَةً لِلْعالَمِينَ ‹ 91 ›\r\n\r\nترجمه :\r\n91 - و به ياد آور زنى را كه دامان خود را از آلودگى به بىعفتى پاك نگه داشت ، و ما از روح خود در او دميديم ، و او و فرزندش ( مسيح ) را نشانه بزرگى براى جهانيان قرار داديم .\r\n\r\nتفسير : مريم بانوى پاكدامن\r\nدر اين آيه به مقام مريم و عظمت و احترام او و فرزندش حضرت مسيح ع اشاره شده است .\r\nذكر مريم در رديف بحثهاى مربوط به پيامبران بزرگ يا به خاطر فرزند او حضرت عيسى است و يا به جهت اينكه تولدش از جهاتى شبيه به تولد يحيى از زكريا بود كه شرح آن را در ذيل آيات سوره مريم آورديم ( 1 ) .\r\nو يا به خاطر آنست كه روشن كند عظمت مقام ويژه مردان بزرگ نيست بلكه زنان بزرگى هم بوده‌اند كه تاريخشان نشانه عظمتشان ، الگو و اسوه اى براى زنان جهان بوده‌اند .\r\nمىگويد : « به خاطر بياور مريم را كه دامان خويش را از هر گونه آلودگى نگه داشت » ( * ( وَالَّتِي أَحْصَنَتْ فَرْجَها ) * ) .\r\n« سپس ما از روح خود در او دميديم » ( * ( فَنَفَخْنا فِيها مِنْ رُوحِنا ) * ) .\r\n« و او و فرزندش مسيح را نشانه بزرگى براى جهانيان قرار داديم »\r\n\r\n","description":"","footnote":"\r\n( 1 ) به جلد سيزدهم تفسير نمونه آيات نخستين سوره مريم مراجعه شود .\r\n","page_name":" 493 ","page_number":493},
  {"content":"\r\n( * ( وَجَعَلْناها وَابْنَها آيَةً لِلْعالَمِينَ ) * ) .\r\n\r\nنكته‌ها :\r\n1 - « فرج » از نظر لغت در اصل به معنى فاصله و شكاف مىباشد ، و به عنوان كنايه در عضو تناسلى به كار رفته است ، اما از آنجا كه توجه به معنى كنايى آن در فارسى نمىشود ، گاهى اين سؤال پيش مىآيد كه چگونه اين لفظ كه صريح در آن عضو خاص انسان است در قرآن آمده ؟ ! ولى توجه به كنايه بودن آن مشكل را حل مىكند .\r\nو به تعبير روشنتر اگر بخواهيم معنى كنايى را درست تعبير كنيم معادل جمله « * ( أَحْصَنَتْ فَرْجَها ) * » در فارسى اين است كه « دامان خود را پاك نگاه داشت » آيا اين تعبير در فارسى زننده است ؟\r\nبلكه به عقيده بعضى در لغت عرب الفاظى كه صريح در عضو تناسلى باشد و يا صراحت در آميزش جنسى داشته باشد اصلا وجود ندارد ، هر چه هست جنبه كنايه دارد ، مثلا در مورد آميزش جنسى الفاظى از قبيل « لمس كردن » ، « داخل شدن » ، « پوشانيدن » ( غشيان ) ( 1 ) به سراغ همسر رفتن ( 2 ) در آيات مختلف قرآن در اين معنى به كار رفته كه مىبينيم همه آنها جنبه كنايى دارد ، ولى گاه ترجمه كنندگان فارسى زبان بىتوجه به معنى كنايى آنها هستند و بجاى معادل اين معانى كنايى كلمات صريح فارسى را مىگذارند و اين مايه تعجب و سؤال مىشود .\r\nبه هر حال در تفسير اين گونه الفاظ كه در قرآن وارد شده حتما بايد به معنى اصلى و ريشه اى آنها توجه كرد تا جنبه كنايى بودنش ، مشخص گردد و هر\r\n\r\n","description":"","footnote":"\r\n( 1 ) سوره اعراف آيه 189 .\r\n( 2 ) بقره آيه 222 .\r\n","page_name":" 494 ","page_number":494},
  {"content":"\r\nگونه ابهام بر طرف شود .\r\nذكر اين نكته نيز لازم است كه ظاهر آيه فوق چنين مىگويد كه مريم دامان خويش را از هر گونه آلودگى به بىعفتى حفظ كرد ، ولى بعضى از مفسران اين احتمال را در معنى آيه داده‌اند كه او از هر گونه تماس با مردى ( چه از حلال و چه از حرام ) خوددارى كرد ( 1 ) همانگونه كه در آيه 20 سوره مريم مىگويد :\r\nوَ لَمْ يَمْسَسْنِي بَشَرٌ وَلَمْ أَكُ بَغِيًّا : « هيچگاه مردى با من تماس پيدا نكرده و من زن آلوده اى نبودم » ( 2 ) .\r\nدر حقيقت اين مقدمه اى است براى اثبات تولد اعجازآميز عيسى و آيه بودن او .\r\n2 - منظور از « روحنا » - ( روح ما ) چنان كه قبلا نيز گفته‌ايم - اشاره به يك روح با عظمت و متعالى است و به اصطلاح اين گونه اضافه « اضافه تشريفيه » است كه براى بيان عظمت چيزى آن را به خدا اضافه مىكنيم ، مانند بيت اللَّه ( خانه خدا ) و شهر اللَّه ( ماه خدا ) .\r\n3 - آيه فوق مىگويد : مريم و فرزندش را آيه و نشانه اى براى جهانيان قرار داديم ، نميگويد دو آيه و نشانه ، به خاطر اينكه آن چنان وجود مريم با فرزندش در اين آيه بزرگ الهى آميخته بودند كه از يكديگر تفكيكناپذير محسوب مىشدند ، تولد فرزندى بدون پدر ، همان اندازه اعجازآميز است كه باردار شدن زنى بدون شوهر ، و نيز معجزات عيسى ع در طفوليت و بزرگى ، يادآور خاطره مادر او است .\r\n\r\n","description":"","footnote":"\r\n( 1 ) تفسير كبير فخر رازى و تفسير فى ظلال ذيل آيه مورد بحث .\r\n( 2 ) مريم - 20 .\r\n","page_name":" 495 ","page_number":495},
  {"content":"\r\nاين امور كه هر كدام خارق عادتى بود و بر خلاف اسباب عادى طبيعى ، جملگى از اين واقعيت حكايت مىكند كه در ما وراء سلسله اسباب قدرتى است كه هر گاه بخواهد مىتواند روند آنها را دگرگون سازد ، و به هر حال وضع مسيح و مادرش مريم در طول تاريخ بشر بىنظير بود ، نه قبل و نه بعد از او ديده نشده است و شايد نكره آوردن آيه كه دليل بر عظمت است اشاره به همين معنى باشد .\r\n\r\n[ سوره الأنبياء ‹ 21 › : آيات 92 تا 94 
  ]\r\nإِنَّ هذِه أُمَّتُكُمْ أُمَّةً واحِدَةً وَأَنَا رَبُّكُمْ فَاعْبُدُونِ ‹ 92 › وَتَقَطَّعُوا أَمْرَهُمْ بَيْنَهُمْ كُلٌّ إِلَيْنا راجِعُونَ ‹ 93 › فَمَنْ يَعْمَلْ مِنَ الصَّالِحاتِ وَهُوَ مُؤْمِنٌ فَلا كُفْرانَ لِسَعْيِه وَإِنَّا لَه كاتِبُونَ ‹ 94 ›\r\n\r\nترجمه :\r\n92 - اين ( پيامبران بزرگى كه به آنها اشاره كرديم و پيروان آنها ) همه امت واحدى بودند ( و پيرو يك هدف ) و من پروردگار شما هستم ، مرا پرستش كنيد .\r\n93 - ( گروهى از پيروان ناآگاه ) كار خود را به تفرقه در ميانشان كشاندند ( ولى سرانجام ) همگى به سوى ما باز مىگردند .\r\n94 - هر كس چيزى از اعمال صالح را بجا آورد در حالى كه ايمان داشته باشد ، كوششهاى او ناسپاسى نخواهد شد ، و ما تمام اعمال آنها را مىنويسيم ( تا دقيقا همه پاداش داده شود ) .\r\n\r\nتفسير : امت واحده\r\nاز آنجا كه در آيات گذشته نام گروهى از پيامبران الهى و همچنين مريم آن بانوى نمونه و بخشى از سرگذشت آنها آمده ، در آيات مورد بحث به عنوان يك\r\n","description":"","footnote":"","page_name":" 496 ","page_number":496},
  {"content":"\r\nجمعبندى و نتيجه گيرى كلى چنين مىگويد : « اين پيامبران بزرگى كه به آنها اشاره شد همه يك امت واحد بودند » ( * ( إِنَّ هذِه أُمَّتُكُمْ أُمَّةً واحِدَةً ) * ) .\r\nبرنامه آنها يكى و هدف و مقصد آنها نيز يكى بوده است ، هر چند با اختلاف زمان و محيط ، داراى ويژگيها و روشها و به اصطلاح تاكتيكهاى متفاوت بودند اما همه در نهايت امر در يك خط حركت داشتند ، همه آنها در خط توحيد و مبارزه با شرك و دعوت مردم جهان به يگانگى و حق و عدالت ، گام برمىداشتند .\r\nاين يگانگى و وحدت برنامه‌ها و هدف ، به خاطر آن بوده كه همه از يك مبدء سرچشمه مىگرفته ، از اراده خداوند واحد يكتا ، و لذا بلافاصله مىگويد :\r\n« و من پروردگار همه شما هستم ، تنها مرا پرستش كنيد » ( * ( وَأَنَا رَبُّكُمْ فَاعْبُدُونِ ) * ) .\r\nدر واقع توحيد عقيدتى و عملى انبياء از توحيد منبع وحى سرچشمه مىگيرد و اين سخن شبيه گفتارى است كه على ع در وصيتش به فرزندش امام مجتبى ع دارد :\r\nو اعلم يا بنى انه لو كان لربك شريك لاتتك رسله ، و لعرفت افعاله و صفاته :\r\n« پسرم ! بدان اگر پروردگارت شريكى داشت رسولان او نيز به سوى تو مىآمدند ، آثار ملك و قدرتش را مىديدى و افعال و صفاتش را مىشناختى ( 1 ) .\r\n« امت » چنان كه « راغب » در كتاب « مفردات » مىگويد : به معنى هر گروه و جمعيتى است كه جهت مشتركى آنها را به هم پيوند دهد : اشتراك در دين و آئين ، و يا زمان و عصر واحد ، يا مكان معين ، خواه اين وحدت ، اختيارى بوده باشد و يا بدون اختيار .\r\nبعضى از مفسران « امت واحده » را در اينجا به معنى « دين واحد » گرفته - اند ، ولى همانگونه كه گفتيم اين تفسير با ريشه لغوى امت ، سازگار نيست .\r\nبعضى ديگر نيز گفته‌اند كه منظور از « امت » در اين آيه همه انسانها در تمام قرون و اعصارند ، يعنى اى انسانها همه شما يك امتيد ، پروردگار شما يكى\r\n\r\n","description":"","footnote":"\r\n( 1 ) نهج البلاغه نامه 31 .\r\n","page_name":" 497 ","page_number":497},
  {"content":"\r\nاست و مقصد نهايى همه شما يك مقصد است .\r\nاين تفسير هر چند مناسبتر از تفسير گذشته مىباشد ولى با توجه به پيوند اين آيه با آيات قبل ، مناسب به نظر نمىرسد ، مناسبتر از همه اين است كه اين جمله اشاره به انبياء و پيامبرانى بوده باشد كه شرح حالشان در آيات گذشته آمده است .\r\nدر آيه بعد اشاره به انحراف گروه عظيمى از مردم از اين اصل واحد توحيدى كرده چنين مىگويد : « آنها كار خود را در ميان خود به تفرقه و تجزيه كشاندند » ( * ( وَتَقَطَّعُوا أَمْرَهُمْ بَيْنَهُمْ ) * ) .\r\nكارشان به جايى رسيد كه در برابر هم ايستادند ، و هر گروه ، گروه ديگرى را لعن و نفرين مىكرد و از او برائت و بيزارى مىجست ، به اين نيز قناعت نكردند به روى همديگر اسلحه كشيدند و خونهاى زيادى را ريختند ، و اين بود نتيجه انحراف از اصل اساسى توحيد و آئين يگانه حق .\r\nجمله « تقطعوا » كه از ماده « قطع » مىباشد به معنى جدا كردن قطعه هايى از يك موضوع به هم پيوسته است ، و با توجه به اينكه از باب « تفعل » آمده كه به معنى پذيرش مىآيد مفهوم جمله اين چنين شود : آنها در برابر عوامل تفرقه و نفاق تسليم شدند ، جدايى و بيگانگى از يكديگر را پذيرا گشتند ، به يكپارچگى فطرى و توحيدى خود پايان دادند و در نتيجه گرفتار آن همه شكست و ناكامى و بدبختى شدند .\r\nو در آخر آيه اضافه مىكند « اما همه آنها سرانجام به سوى ما باز مىگردند » ( * ( كُلٌّ إِلَيْنا راجِعُونَ ) * ) .\r\nاين اختلاف كه جنبه عارضى دارد برچيده مىشود و باز در قيامت همگى به سوى وحدت مىروند ، در آيات مختلف قرآن ، روى اين مساله زياد تاكيد\r\n","description":"","footnote":"","page_name":" 498 ","page_number":498},
  {"content":"\r\nشده كه يكى از ويژگيهاى رستاخيز برچيده شدن اختلافات و سوق به وحدت است :\r\nدر آيه 48 سوره مائده مىخوانيم إِلَى اللَّه مَرْجِعُكُمْ جَمِيعاً فَيُنَبِّئُكُمْ بِما كُنْتُمْ فِيه تَخْتَلِفُونَ : « بازگشت همه شما به سوى خدا است و شما را از آنچه در آن اختلاف داشتيد آگاه مىسازد » .\r\nاين مضمون در آيات متعددى از قرآن مجيد به چشم مىخورد ( 1 ) .\r\nو به اين ترتيب آفرينش انسانها از « وحدت » آغاز مىشود و به « وحدت » باز مىگردد .\r\nدر آخرين آيه مورد بحث ، نتيجه هماهنگى با « امت واحده » در طريق پرستش پروردگار ، و يا انحراف از آن و پيمودن راه تفرقه را چنين بيان مىفرمايد :\r\n« هر كس چيزى از اعمال صالح را انجام دهد در حالى كه ايمان داشته باشد ، تلاش و كوشش او مورد ناسپاسى قرار نخواهد گرفت » ( * ( فَمَنْ يَعْمَلْ مِنَ الصَّالِحاتِ وَهُوَ مُؤْمِنٌ فَلا كُفْرانَ لِسَعْيِه ) * ) .\r\nو براى تاكيد بيشتر اضافه مىكند : « و ما اعمال صالح او را قطعا خواهيم نوشت » ( * ( وَإِنَّا لَه كاتِبُونَ ) * ) .\r\nقابل توجه اينكه در اين آيه همانند بسيارى ديگر از آيات قرآن ايمان و عمل صالح به عنوان دو ركن اساسى براى نجات انسانها ذكر شده ، ولى با اضافه كردن كلمه « من » كه براى « تبعيض » است اين مطلب را بر آن مىافزايد كه انجام تمام اعمال صالح نيز شرط نيست ، حتى اگر افراد با ايمان ، بخشى از اعمال صالح را انجام دهند باز اهل نجات و سعادتند .\r\nو در هر حال اين آيه همانند بسيارى ديگر از آيات قرآن ، شرط قبولى\r\n\r\n","description":"","footnote":"\r\n( 1 ) آل عمران - 55 و انعام - 164 و نحل - 92 و حج 69 و . . .\r\n","page_name":" 499 ","page_number":499},
  {"content":"\r\nاعمال صالح را ايمان مىشمرد .\r\nذكر جمله « * ( فَلا كُفْرانَ لِسَعْيِه ) * » در مقام بيان پاداش اين گونه افراد ، تعبيرى است توأم با نهايت لطف و محبت و بزرگوارى چرا كه خداوند در اينجا در مقام تشكر و سپاسگزارى از بندگانش بر مىآيد ، و از سعى و تلاش آنها تشكر مىكند اين تعبير شبيه تعبيرى است كه در آيه 19 سوره اسراء آمده است : وَمَنْ أَرادَ الآخِرَةَ وَسَعى لَها سَعْيَها وَهُوَ مُؤْمِنٌ فَأُولئِكَ كانَ سَعْيُهُمْ مَشْكُوراً : « كسى كه سراى آخرت را بخواهد و تلاش و كوشش خود را در اين راه به خرج دهد در حالى كه ايمان داشته باشد از كوشش او تشكر مىشود » .\r\n","description":"","footnote":"","page_name":" 500 ","page_number":500},
  {"content":"\r\n\r\n[ سوره الأنبياء ‹ 21 › : آيات 95 تا 97 
  ]\r\nوَ حَرامٌ عَلى قَرْيَةٍ أَهْلَكْناها أَنَّهُمْ لا يَرْجِعُونَ ‹ 95 › حَتَّى إِذا فُتِحَتْ يَأْجُوجُ وَمَأْجُوجُ وَهُمْ مِنْ كُلِّ حَدَبٍ يَنْسِلُونَ ‹ 96 › وَاقْتَرَبَ الْوَعْدُ الْحَقُّ فَإِذا هِيَ شاخِصَةٌ أَبْصارُ الَّذِينَ كَفَرُوا يا وَيْلَنا قَدْ كُنَّا فِي غَفْلَةٍ مِنْ هذا بَلْ كُنَّا ظالِمِينَ ‹ 97 ›\r\n\r\nترجمه :\r\n95 - حرام است بر شهرها و آباديهايى كه ( بر اثر گناه ) نابودشان كرديم ( كه باز گردند ) آنها هرگز باز نخواهند گشت ! 96 - تا آن زمان كه ياجوج و ماجوج گشوده شوند و آنها از هر ارتفاعى به سرعت عبور مىكنند ! 97 - و وعده حق ( قيامت ) نزديك مىشود ، در آن هنگام چشمهاى كافران از وحشت از حركت باز مىماند ( مىگويند ) اى واى بر ما كه از اين در غفلت بوديم بلكه ما ستمگر بوديم .\r\n\r\nتفسير : كافران در آستانه رستاخيز\r\nدر آخرين آيات بحث گذشته سخن از « مؤمنان نيكوكار و صالح العمل » بود ، و در نخستين آيه مورد بحث به افرادى اشاره مىكند كه در نقطه مقابل آنها قرار دارند ، آنها كه تا آخرين نفس به ضلالت و فساد ادامه مىدهند .\r\nمىفرمايد : « و حرام است بر شهرهايى كه آنها را به جرم گناهانشان نابود كرديم به دنيا بازگردند آنها هرگز باز نخواهند گشت » ( * ( وَحَرامٌ عَلى قَرْيَةٍ\r\n","description":"","footnote":"","page_name":" 501 ","page_number":501},
  {"content":"\r\n* ( أَهْلَكْناها أَنَّهُمْ لا يَرْجِعُونَ ) * ) ( 1 ) .\r\nدر حقيقت آنها كسانى هستند كه بعد از مشاهده عذاب الهى ، يا بعد از نابودى و رفتن به جهان برزخ ، پرده‌هاى غرور و غفلت از برابر ديدگانشان كنار مىرود آرزو مىكنند اى كاش براى جبران اينهمه خطاها بار ديگر به دنيا بازمىگشتند ولى قرآن با صراحت مىگويد : بازگشت آنها به كلى حرام يعنى ممنوع است ، و راهى براى جبران باقى نمانده است .\r\nاين شبيه همان است كه در آيه 99 سوره مؤمنون مىخوانيم : حَتَّى إِذا جاءَ أَحَدَهُمُ الْمَوْتُ قالَ رَبِّ ارْجِعُونِ لَعَلِّي أَعْمَلُ صالِحاً فِيما تَرَكْتُ كَلَّا . . . :\r\n« اين وضع آنها ادامه مىيابد تا مرگشان فرا رسد ، مىگويد پروردگارا مرا به دنيا بازگردانيد تا اعمال صالحى را كه ترك گفتم انجام دهم ، اما جز پاسخ منفى چيزى نمىشنوند » .\r\nدر تفسير اين آيه بيانات ديگرى نيز ذكر شده است كه در ذيل صفحه به بعضى از آنها اشاره مىشود ( 2 ) .\r\n\r\n","description":"","footnote":"\r\n( 1 ) مطابق اين تفسير ، « حرام » خبر براى مبتداى محذوف است ، و جمله * ( أَنَّهُمْ لا يَرْجِعُونَ ) * دليل بر آن مىباشد ، و در تقدير چنين بوده « حرام على اهل قرية اهلكناها ان يرجعوا الى الدنيا انهم لا يرجعون » .\r\n( 2 ) بعضى « حرام » را در اينجا به معنى « واجب » گرفته‌اند ! گفته‌اند در لغت عرب گاه به اين معنى آمده است و كلمه « لا » زائده مىباشد ، مفهوم آيه چنين مىشود كه بازگشت آنها در آخرت واجب است .\r\nبعضى ديگر گفته‌اند حرام به همان معنى حرام است ولى « لا » زائده است يعنى بازگشت آنها به اين جهان حرام مىباشد .\r\nبعضى ديگر نيز آيه را به معنى عدم بازگشت به سوى خدا و توبه گرفته‌اند ( تفسير مجمع البيان و فخر رازى ذيل آيه مورد بحث ) .\r\nبعضى ديگر نيز گفته‌اند كه آيه از قبيل نفى در نفى است و مىگويد محال است كه آنها در قيامت بازگشت نكنند ، يعنى بازگشت مىكنند ( تفسير منهج الصادقين ذيل آيه مورد بحث ) ولى آنچه در متن آورديم از همه مناسبتر به نظر مىرسد .\r\n","page_name":" 502 ","page_number":502},
  {"content":"\r\nبه هر حال اين بيخبران دائما در غرور و غفلتند ، و اين بدبختى تا پايان جهان هم چنان ادامه دارد .\r\nچنان كه قرآن مىفرمايد :\r\n« اين تا زمانى ادامه دارد كه راه بر ياجوج و ماجوج گشوده شود و آنها در سراسر زمين پخش شوند ، و از هر بلندى و ارتفاعى با سرعت بگذرند » ( * ( حَتَّى إِذا فُتِحَتْ يَأْجُوجُ وَمَأْجُوجُ وَهُمْ مِنْ كُلِّ حَدَبٍ يَنْسِلُونَ ) * ) .\r\nدر باره ياجوج و ماجوج و اينكه آنها كدام طائفه بودند ؟ و در كجا زندگى داشتند ؟ و سرانجام چه مىكنند و چه خواهند شد ؟ در ذيل آيات 94 به بعد سوره « كهف » بحث كرده‌ايم ، و همچنين در مورد سدى كه « ذو القرنين » براى جلوگيرى از نفوذ آنها در يك تنگه كوهستانى ساخت مشروحا بحث شده .\r\nآيا منظور از گشوده شدن اين دو طايفه ، شكسته شدن سد آنها و نفوذشان از اين طريق در مناطق ديگر جهان است ؟ و يا منظور نفوذ آنها به طور كلى در كره زمين از هر سو و هر ناحيه مىباشد ؟ آيه فوق صريحا در اين باره سخن نگفته ، تنها از انتشار و پراكندگى آنها در كره زمين به عنوان يك نشانه پايان جهان و مقدمه رستاخيز و قيامت ياد كرده است .\r\nو بلافاصله مىگويد : « در اين هنگام وعده حق خداوند نزديك مىشود » ( * ( وَاقْتَرَبَ الْوَعْدُ الْحَقُّ ) * ) .\r\n« و آن چنان وحشتى سراسر وجود كافران را فرا مىگيرد كه چشمهايشان از حركت باز مىايستد و خيره خيره به آن صحنه نگاه مىكنند » ( * ( فَإِذا هِيَ شاخِصَةٌ أَبْصارُ الَّذِينَ كَفَرُوا ) * ) .\r\nدر اين هنگام پرده‌هاى غرور و غفلت از برابر ديدگانشان كنار مىرود و فريادشان بلند مىشود « اى واى بر ما ما از اين صحنه در غفلت بوديم » ( * ( يا\r\n","description":"","footnote":"","page_name":" 503 ","page_number":503},
  {"content":"\r\n* ( وَيْلَنا قَدْ كُنَّا فِي غَفْلَةٍ مِنْ هذا ) * ) .\r\nو چون نمىتوانند با اين عذر ، گناه خويش را بپوشانند و خود را تبرئه كنند با صراحت مىگويند : « نه ، ما ظالم و ستمگر بوديم » ! ( * ( بَلْ كُنَّا ظالِمِينَ ) * ) .\r\nاصولا چگونه ممكن است با وجود اينهمه پيامبران الهى و كتب آسمانى و اينهمه حوادث تكان دهنده ، و همچنين درسهاى عبرتى كه روزگار به آنها مىدهد در غفلت باشند ، آنچه از آنها سر زده تقصير است و ظلم بر خويشتن و ديگران .\r\nمعنى چند لغت :\r\n« حدب » ( بر وزن ادب ) به معنى بلنديهايى است كه ميان پستيها قرار گرفته و گاهى به برآمدگى پشت انسان نيز حدب گفته مىشود .\r\n« ينسلون » از ماده « نسول » ( بر وزن فضول ) به معنى خروج با سرعت است .\r\nاينكه در مورد ياجوج و ماجوج مىگويد : آنها از هر بلندى به سرعت مىگذرند و خارج مىشوند اشاره به نفوذ فوق العاده آنها در كره زمين است .\r\n« شاخصه » از ماده « شخوص » ( بر وزن خلوص ) در اصل به معنى خارج شدن از منزل ، يا خارج شدن از شهرى به شهر ديگر است ، و از آنجا كه به هنگام تعجب و خيره شدن چشم گويى مىخواهد چشم انسان بيرون بيايد به اين حالت نيز ، شخوص گفته شده است ، اين حالتى است كه در محشر به گنه كاران دست مىدهد ، آن چنان خيره مىشوند كه گويى چشمهايشان مىخواهد از حدقه بيرون بيايد .\r\n","description":"","footnote":"","page_name":" 504 ","page_number":504},
  {"content":"\r\n\r\n[ سوره الأنبياء ‹ 21 › : آيات 98 تا 103 
  ]\r\nإِنَّكُمْ وَما تَعْبُدُونَ مِنْ دُونِ اللَّه حَصَبُ جَهَنَّمَ أَنْتُمْ لَها وارِدُونَ ‹ 98 › لَوْ كانَ هؤُلاءِ آلِهَةً ما وَرَدُوها وَكُلٌّ فِيها خالِدُونَ ‹ 99 › لَهُمْ فِيها زَفِيرٌ وَهُمْ فِيها لا يَسْمَعُونَ ‹ 100 › إِنَّ الَّذِينَ سَبَقَتْ لَهُمْ مِنَّا الْحُسْنى أُولئِكَ عَنْها مُبْعَدُونَ ‹ 101 › لا يَسْمَعُونَ حَسِيسَها وَهُمْ فِي مَا اشْتَهَتْ أَنْفُسُهُمْ خالِدُونَ ‹ 102 ›\r\nلا يَحْزُنُهُمُ الْفَزَعُ الأَكْبَرُ وَتَتَلَقَّاهُمُ الْمَلائِكَةُ هذا يَوْمُكُمُ الَّذِي كُنْتُمْ تُوعَدُونَ ‹ 103 ›\r\n\r\nترجمه :\r\n98 - شما و آنچه غير از خدا مىپرستيد هيزم جهنم خواهيد بود و همگى در آن وارد مىشويد .\r\n","description":"","footnote":"","page_name":" 505 ","page_number":505},
  {"content":"\r\n99 - اگر اينها خدايان بودند هرگز وارد آن نمىشدند ، و همه در آن جاودانه خواهند بود .\r\n100 - آنها در آن ناله‌هاى دردناك دارند ، و چيزى نمىشنوند ! 101 - ( اما ) كسانى كه وعده نيك از قبل به آنها داده‌ايم ( يعنى مؤمنان صالح ) از آن دور نگاهداشته مىشوند .\r\n102 - آنها صداى آتش دوزخ را نمىشنوند و در آنچه دلشان بخواهد جاودانه متنعم هستند .\r\n103 - وحشت بزرگ آنها را اندوهگين نمىكند ، و فرشتگان به استقبالشان مىروند ( و مىگويند ) اين همان روزى است كه به شما وعده داده مىشد .\r\n\r\nتفسير : هيزم جهنم !\r\nدر تعقيب آيات گذشته كه از سرنوشت مشركان ستمگر بحث مىكرد در اين آيات روى سخن را به آنها كرده و آينده آنها و معبودهايشان را چنين ترسيم مىكند :\r\n« شما و آنچه را غير از خدا مىپرستيد آتشگيره جهنميد » ! ( * ( إِنَّكُمْ وَما تَعْبُدُونَ مِنْ دُونِ اللَّه حَصَبُ جَهَنَّمَ ) * ) .\r\n« حصب » در اصل به معنى پرتاب كردن است ، مخصوصا به قطعات هيزم كه در تنور پرتاب مىكنند حصب گفته مىشود .\r\nبعضى گفته‌اند « حطب » ( بر وزن سبب ) كه به معنى هيزم مىباشد در لغات مختلف عرب ، تلفظهاى متفاوتى دارد ، بعضى از قبائل آن را « حصب » و بعضى ديگر « خضب » مىنامند و از آنجا كه قرآن براى جمع بين قبائل و طوائف و دلها بوده ، گاه لغات مختلف آنها را به كار مىگيرد تا از اين راه ، جمع قلوب شود ، از جمله همين كلمه حصب است كه تلفظى است از قبائل اهل يمن در واژه « حطب » ( 1 ) .\r\nبه هر حال آيه فوق به مشركان مىگويد : آتشگيره جهنم و هيزمى كه شعله‌هاى آن را تشكيل مىدهد خود شما و خدايان ساختگى شما است ، و همچون\r\n\r\n","description":"","footnote":"\r\n( 1 ) تفسير « ابو الفتوح رازى » ذيل آيات مورد بحث .\r\n","page_name":" 506 ","page_number":506},
  {"content":"\r\nقطعه‌هاى هيزم بىارزش يكى پس از ديگرى در جهنم پرتاب مىشويد ! سپس اضافه مىكند : « شما وارد بر آن مىشويد » ( * ( أَنْتُمْ لَها وارِدُونَ ) * ) .\r\nاين جمله يا به عنوان تاكيد مطلب گذشته است ، و يا اشاره به نكته جديدى است و آن اينكه اول بتها را در آتش مىافكنند ، سپس شما بر آنها وارد مىشويد ، گويى خدايانتان با آتشى كه از وجودشان برمىخيزد از شما پذيرايى مىكنند ( 1 ) .\r\nاگر سؤال شود كه انداختن بتها در جهنم چه فلسفه اى دارد ، در پاسخ بايد گفت : اين خود يك نوع عذاب و مجازات است براى بتپرستان كه ببينند در آتشى كه از بتهايشان زبانه مىكشد مىسوزند ، از اين گذشته تحقيرى است براى افكار آنها كه به چنين موجودات بىارزشى پناه مىبردند .\r\nالبته اين در صورتى است كه « * ( ما تَعْبُدُونَ ) * » به معنى معبودهاى بىجان و بتهاى سنگى و چوبى باشد ( همانگونه كه از كلمه « ما » استفاده مىشود ، زيرا « ما » غالبا براى موجود غير عاقل است ) ولى اگر مفهوم آن را عام بگيريم و شامل شياطينى كه معبود واقع شدند بشود نكته ورود اين معبودها در جهنم كاملا واضح است چرا كه خود شريك جرمند .\r\nسپس به عنوان نتيجه گيرى كلى مىفرمايد : « اگر اين بتها ، خدايانى بودند هرگز وارد آتش دوزخ نمىشدند » ( * ( لَوْ كانَ هؤُلاءِ آلِهَةً ما وَرَدُوها ) * ) .\r\nولى بدانيد نه تنها وارد دوزخ مىشوند بلكه « جاودانه در آن خواهند بود » ( * ( وَكُلٌّ فِيها خالِدُونَ ) * ) .\r\n\r\n","description":"","footnote":"\r\n( 1 ) توجه داشته باشيد در صورت اول لام « لها » به معنى « الى » است و ضمير « ها » به جهنم برمىگردد و در تفسير دوم ، لام به معنى « الى » مىباشد ولى ضمير به بتها بازميگردد .\r\n","page_name":" 507 ","page_number":507},
  {"content":"\r\nو اين جالب است كه اين بتپرستان جاودانه گرفتار خدايان خود باشند همان خدايانى كه هميشه آنها را پرستش مىكردند و سپر بلاها مىشمردند و حل مشكلاتشان را از آنها مىخواستند ! براى توضيح بيشتر پيرامون وضع دردناك ، اين « عابدان گمراه » ، در برابر آن « معبودان بىارزش » مىگويد : « آنها در دوزخ ، فريادها و ناله‌هاى دردناك دارند » ( * ( لَهُمْ فِيها زَفِيرٌ ) * ) .\r\n« زفير » در اصل به معنى فرياد كشيدنى است كه با بيرون فرستادن نفس توأم باشد ، و بعضى گفته‌اند فرياد نفرتانگيز الاغ در آغاز « زفير » و در پايانش « شهيق » ناميده مىشود ، و به هر حال در اينجا اشاره به فرياد و ناله اى است كه از غم و اندوه برمىخيزد ( 1 ) .\r\nاين احتمال نيز وجود دارد كه اين زفير و ناله غمانگيز تنها مربوط به عابدان نباشد بلكه شياطينى كه معبودشان بودند نيز در اين امر با آنها شريكند .\r\nجمله بعد ، يكى ديگر از مجازاتهاى دردناك آنها را بازگو مىكند و آن اينكه « آنها در دوزخ چيزى نمىشنوند » ( * ( وَهُمْ فِيها لا يَسْمَعُونَ ) * ) .\r\nاين جمله ممكن است اشاره به اين باشد كه آنها سخنى كه مايه سرور و خوشحاليشان باشد مطلقا نمىشنوند ، و تنها مستمع ناله‌هاى جانكاه دوزخيان ، و فريادهاى فرشتگان عذاب هستند .\r\nبعضى گفته‌اند منظور اين است كه اينها را در تابوتهاى آتشين مىگذارند آن چنان كه صداى هيچكس را مطلقا نمىشنوند گويى تنها آنها در عذابند و اين خود مايه مجازات بيشترى است چرا كه اگر انسان ، گروهى را همزندان خود ببيند مايه\r\n\r\n","description":"","footnote":"\r\n( 1 ) براى توضيح بيشتر به جلد نهم تفسير نمونه صفحه 248 ( ذيل آيه 106 سوره هود ) مراجعه فرمائيد .\r\n","page_name":" 508 ","page_number":508},
  {"content":"\r\nتسلى خاطر او است كه « البلية اذا عمت طابت » ( بلا چو عام بود دلكش است و مستحسن ! ) .\r\nآيه بعد حالات مؤمنان راستين و مردان و زنان با ايمان را بازگو مىكند تا در مقايسه با يكديگر وضع هر دو مشخصتر شود .\r\nنخست مىگويد : « كسانى كه به خاطر ايمان و اعمال صالحشان وعده نيك به آنها از قبل داده‌ايم از اين آتش هولناك و وحشتناك دورند » ( * ( إِنَّ الَّذِينَ سَبَقَتْ لَهُمْ مِنَّا الْحُسْنى أُولئِكَ عَنْها مُبْعَدُونَ ) * ) .\r\nاشاره به اينكه ما به تمام وعده هايى كه به مؤمنان در اين جهان داده‌ايم وفا خواهيم كرد كه يكى از آنها دور شدن از آتش دوزخ است .\r\nگرچه ظاهر اين جمله اين است كه تمام مؤمنان راستين را شامل مىشود ولى بعضى احتمال داده‌اند كه اشاره به معبودانى همچون حضرت مسيح ع و مريم است كه بدون خواست آنها بوسيله گروهى عبادت شدند ، و از آنجا كه آيات سابق مىگفت : شما و خدايانتان وارد دوزخ مىشويد ، و اين تعبير ممكن بود شامل امثال حضرت مسيح ع نيز شود ، قرآن بلافاصله اين جمله را به صورت يك استثناء بيان مىكند كه اين گروه هرگز وارد دوزخ نخواهند شد .\r\nبعضى از مفسران شان نزولى در مورد اين آيه ذكر كرده‌اند كه نشان مىدهد بعضى همين سؤال را از پيامبر اسلام ص كردند و آيه در پاسخ آنها نازل گرديد .\r\nولى با اين حال مانعى ندارد كه آيه فوق هم پاسخى براى اين سؤال باشد و هم يك حكم عمومى نسبت به همه مؤمنان راستين .\r\nدر آخرين آيات مورد بحث ، چهار نعمت بزرگ الهى را كه شامل حال اين گروه سعادتمند است برمىشمرد :\r\n","description":"","footnote":"","page_name":" 509 ","page_number":509},
  {"content":"\r\nنخست اينكه « آنها صداى آتش را نمىشنوند » ( * ( لا يَسْمَعُونَ حَسِيسَها ) * ) .\r\n« حسيس » چنان كه ارباب لغت گفته‌اند به معنى صداى محسوس است ، و به معنى خود حركت يا صدايى كه از حركت برمىخيزد نيز آمده است ، آتش دوزخ كه دائما در آتشگيره هايش مشغول پيشروى است ، داراى صداى مخصوصى است ، اين صدا از دو جهت وحشتناك است ، از نظر اينكه صداى آتش است و از نظر اينكه صداى پيشروى است .\r\nمؤمنان راستين چون از جهنم دورند هرگز اين صداهاى وحشتناك به گوششان نمىخورد .\r\nديگر اينكه « آنها در آنچه بخواهند و مايل باشند به طور جاودان متنعمند » ( * ( وَهُمْ فِي مَا اشْتَهَتْ أَنْفُسُهُمْ خالِدُونَ ) * ) .\r\nيعنى آنجا محدوديت اين جهان را ندارد كه انسان آرزوى بسيارى از نعمتها بكند و به آن دسترسى نداشته باشد ، هر نعمت مادى و معنوى كه بخواهد بدون استثناء در دسترس او است ، آن هم نه يك روز و دو روز بلكه در يك عمر جاويدان ! سوم اينكه « فزع اكبر آنها را غمگين نمىكند » ( * ( لا يَحْزُنُهُمُ الْفَزَعُ الأَكْبَرُ ) * ) .\r\n« فزع اكبر » ( وحشت بزرگ ) را بعضى اشاره به وحشتهاى روز قيامت دانسته‌اند كه از هر وحشتى بزرگتر است ، و بعضى اشاره به « نفخه صور » و دگرگونيهاى پايان اين جهان و تزلزل عجيبى كه در اركان اين عالم مىافتد آن چنان كه در آيه 87 سوره نحل آمده است .\r\nولى از آنجا كه وحشت روز رستاخيز مسلما از آن هم مهمتر است تفسير اول صحيحتر به نظر مىرسد .\r\nبالآخره آخرين لطف خدا در باره كسانى كه در اين آيات به آنها اشاره شده\r\n","description":"","footnote":"","page_name":" 510 ","page_number":510},
  {"content":"\r\nاين است كه « فرشتگان رحمت به استقبال آنها مىشتابند و به آنها تبريك و شادباش مىگويند و بشارت مىدهند اين همان روزى است كه به شما وعده داده مىشد » ( * ( وَتَتَلَقَّاهُمُ الْمَلائِكَةُ هذا يَوْمُكُمُ الَّذِي كُنْتُمْ تُوعَدُونَ ) * ) .\r\nدر نهج البلاغه مىخوانيم امير مؤمنان على ع فرمود :\r\nفبادروا باعمالكم تكونوا مع جيران اللَّه فى داره ، رافق بهم رسله ، و ازارهم ملائكته ، و اكرم اسماعهم ان تسمع حسيس نار جهنم ابدا :\r\n« به اعمال نيك مبادرت ورزيد تا از همسايگان خدا در سراى او باشيد ، در جايى كه پيامبران را رفيق آنها قرار داده ، و فرشتگان را به زيارتشان مىفرستد ، خدا آن چنان اين گروه را گرامى داشته كه حتى گوشهايشان صداى آتش دوزخ را نمىشنود » ( 1 ) .\r\n\r\n","description":"","footnote":"\r\n( 1 ) نهج البلاغه خطبه 183 .\r\n","page_name":" 511 ","page_number":511},
  {"content":"\r\n\r\n[ سوره الأنبياء ‹ 21 › : آيه 104 
  ]\r\nيَوْمَ نَطْوِي السَّماءَ كَطَيِّ السِّجِلِّ لِلْكُتُبِ كَما بَدَأْنا أَوَّلَ خَلْقٍ نُعِيدُه وَعْداً عَلَيْنا إِنَّا كُنَّا فاعِلِينَ ‹ 104 ›\r\n\r\nترجمه :\r\n104 - در آن روز كه آسمان را همچون طومار درهم مىپيچيم ، ( سپس ) همانگونه كه آفرينش را آغاز كرديم آن را بازمىگردانيم ، اين وعده اى است كه ما داده‌ايم و قطعا آن را انجام خواهيم داد .\r\n\r\nتفسير : آن روز كه آسمانها درهم پيچيده مىشود\r\nدر آخرين آيه بحث گذشته خوانديم مؤمنان راستين از « فزع اكبر » ( وحشت بزرگ ) غمگين نمىشوند آيه مورد بحث توصيفى از آن روز وحشت بزرگ است ، و در حقيقت علت عظمت اين وحشت را مجسم مىسازد ، مىگويد :\r\n« اين امر ، روزى تحقق مىيابد كه ما آسمان را درهم مىپيچيم همانگونه كه طومار نامه‌ها درهم پيچيده مىشود » ! ( * ( يَوْمَ نَطْوِي السَّماءَ كَطَيِّ السِّجِلِّ لِلْكُتُبِ ) * ) . ( 1 )\r\nدر زمانهاى گذشته براى نوشتن نامه‌ها و همچنين كتابها ، از اوراق طومار مانند استفاده مىكردند ، اين طومارها را قبل از نوشتن به هم مىپيچيدند و شخص كاتب تدريجا آن را از يك طرف مىگشود و مطالب مورد نظر را روى آن مىنوشت\r\n\r\n","description":"","footnote":"\r\n( 1 ) « سجل » ( بر وزن سطل ) به معنى دلو بزرگ و پر آب است ، و « سجل » ( با كسر سين و جيم و تشديد لام ) به معنى قطعه سنگهايى است كه روى آن مىنوشتند سپس به تمام اوراقى كه مطالب را روى آن مىنگارند گفته شده است ( مفردات راغب و قاموس ) بايد توجه داشت كه در تركيب جمله « * ( كَطَيِّ السِّجِلِّ لِلْكُتُبِ ) * » احتمالاتى داده شده است اما مناسبتر از همه آنست كه « طى » كه مصدر است به « سجل » كه مفعول آن است اضافه شده و لام در « للكتب » يا براى اضافه است يا براى بيان علت ( دقت كنيد ) .\r\n","page_name":" 512 ","page_number":512},
  {"content":"\r\nو بعد از پايان كتابت نيز آن را مىپيچيدند و كنار مىگذاشتند و لذا هم نامه‌ها و هم كتابهايشان شكل طومار داشت اين طومار ، « سجل » ناميده مىشد كه براى كتابت از آن استفاده شده بود .\r\nدر اين آيه تشبيه لطيفى نسبت به درنورديدن طومار عالم هستى در پايان دنيا شده است ، در حال حاضر اين طومار گشوده شده و تمام نقوش و خطوط آن خوانده مىشود و هر يك در جايى قرار دارد ، اما هنگامى كه فرمان رستاخيز فرا رسد ، اين طومار عظيم با تمام خطوط و نقوشش ، در هم پيچيده خواهد شد .\r\nالبته پيچيدن جهان به معنى فنا و نابودى آن نيست چنان كه بعضى پنداشته‌اند بلكه به معنى درهم كوبيده شدن و جمع و جور شدن آن است ، و به تعبير ديگر شكل جهان به هم مىخورد اما مواد آن نابود نمىشود ، اين حقيقتى است كه از تعبيرات مختلف در آيات معاد ( مخصوصا بازگشت انسان از استخوان پوسيده و از قبرها ) به خوبى مشاهده مىشود .\r\nسپس اضافه مىكند « همانگونه كه ما در آغاز آن را ايجاد كرديم باز هم برمىگردانيم » و اين كار مشكل و سختى در برابر قدرت عظيم ما نيست ( * ( كَما بَدَأْنا أَوَّلَ خَلْقٍ نُعِيدُه ) * ) .\r\nدر حقيقت اين تعبير شبيه تعبيرى است كه در آيه 29 سوره اعراف آمده است كَما بَدَأَكُمْ تَعُودُونَ : « همانگونه كه شما را در آغاز ايجاد كرد باز مىگرداند » .\r\nو يا همانند : وَهُوَ الَّذِي يَبْدَؤُا الْخَلْقَ ثُمَّ يُعِيدُه وَهُوَ أَهْوَنُ عَلَيْه : « او كسى است كه آفرينش را ايجاد كرد سپس آن را بازمىگرداند و اين بر او آسانتر است » ( روم - 27 ) ( 1 ) .\r\n\r\n","description":"","footnote":"\r\n( 1 ) البته همانگونه كه در گذشته نيز اشاره كرده‌ايم در مورد قدرت بىپايان خداوند مشكل و آسان وجود ندارد ، بلكه همه كاملا يكسان است بنا بر اين تعبيرى كه در آيه فوق به كار رفته است در واقع از ديدگاه انسانها است ( دقت كنيد ) .\r\n","page_name":" 513 ","page_number":513},
  {"content":"\r\nاما اينكه بعضى از مفسران احتمال داده‌اند كه منظور از اين بازگشت ، بازگشت به فناء و نيستى ، يا به هم پيچيدگى همچون آغاز آفرينش است ، بسيار بعيد به نظر مىرسد .\r\nو در پايان آيه مىفرمايد : « اين وعده اى است كه ما داده‌ايم و قطعا آن را انجام خواهيم داد » ( * ( وَعْداً عَلَيْنا إِنَّا كُنَّا فاعِلِينَ ) * ) ( 1 ) ( 2 ) .\r\nاز بعضى روايات استفاده مىشود كه منظور از بازگشت خلق به صورت اول آن است كه انسانها بار ديگر پا برهنه و عريان - آن گونه كه در آغاز آفرينش بودند - بازمىگردند ، ولى بدون شك منظور اين نيست كه مفهوم آيه منحصر در اين معنى باشد ، بلكه اين يكى از چهره‌هاى بازگشت آفرينش به صورت نخست است ( 3 ) .\r\n\r\n","description":"","footnote":"\r\n( 1 ) « وعدا » مفعول فعل « وعدنا » است كه در تقدير مىباشد .\r\n( 2 ) اين جمله در واقع چند گونه تاكيد در بردارد ، واژه « وعد » و سپس تعبير به « علينا » ( بر ما ) و سپس تاكيد با « انا » و ديگر استفاده از فعل ماضى در « كنا » و همچنين كلمه « فاعلين » .\r\n( 3 ) مجمع البيان ذيل آيات مورد بحث .\r\n","page_name":" 514 ","page_number":514},
  {"content":"\r\n\r\n[ سوره الأنبياء ‹ 21 › : آيات 105 تا 106 
  ]\r\nوَ لَقَدْ كَتَبْنا فِي الزَّبُورِ مِنْ بَعْدِ الذِّكْرِ أَنَّ الأَرْضَ يَرِثُها عِبادِيَ الصَّالِحُونَ ‹ 105 › إِنَّ فِي هذا لَبَلاغاً لِقَوْمٍ عابِدِينَ ‹ 106 ›\r\n\r\nترجمه :\r\n105 - ما در « زبور » بعد از ذكر ( تورات ) نوشتيم كه بندگان صالح من وارث ( حكومت ) زمين خواهند شد .\r\n106 - در اين ابلاغ روشنى است براى جمعيت عبادتكنندگان .\r\n\r\nتفسير : حكومت زمين از آن صالحان خواهد بود .\r\nبعد از آنكه در آيات گذشته به قسمتى از پاداشهاى اخروى مؤمنان صالح اشاره شد در دو آيه مورد بحث به يكى از روشنترين پاداشهاى دنيوى آنها كه حكومت روى زمين « است با بيان شيوايى اشاره كرده مىگويد : » در « زبور » بعد از « ذكر » چنين نوشتيم كه سرانجام بندگان صالح من وارث ( حكومت ) زمين خواهند شد « ( * ( وَلَقَدْ كَتَبْنا فِي الزَّبُورِ مِنْ بَعْدِ الذِّكْرِ أَنَّ الأَرْضَ يَرِثُها عِبادِيَ الصَّالِحُونَ ) * ) .\r\n« ارض » به مجموع كره زمين گفته مىشود و سراسر جهان را شامل مىگردد مگر اينكه قرينه خاصى در كار باشد ، گرچه بعضى احتمال داده‌اند كه مراد وارث شدن سراسر زمين در قيامت است ، ولى ظاهر كلمه « ارض » هنگامى كه بطور مطلق گفته مىشود ، زمين اين جهان است .\r\nواژه « ارث » همانگونه كه سابقا هم اشاره كرده‌ايم به معنى چيزى است كه بدون معامله و دادوستد به كسى انتقال مىيابد ، و گاهى در قرآن كريم « ارث »\r\n","description":"","footnote":"","page_name":" 515 ","page_number":515},
  {"content":"\r\nبه تسلط و پيروزى يك قوم صالح بر قوم ناصالح و در اختيار گرفتن مواهب و امكانات آنها گفته شده است ، چنان كه در آيه 137 سوره اعراف در باره بنى اسرائيل و پيروزيشان بر فرعونيان چنين مىخوانيم : وَأَوْرَثْنَا الْقَوْمَ الَّذِينَ كانُوا يُسْتَضْعَفُونَ مَشارِقَ الأَرْضِ وَمَغارِبَهَا : « ما شرق و غرب زمين را به ارث به آن قوم مستضعف داديم » گرچه « زبور » در اصل به معنى هر گونه كتاب و نوشته است ، هر چند در قرآن مجيد در دو مورد از سه موردى كه اين كلمه به كار رفته ، اشاره به زبور داود است اما بعيد به نظر نمىرسد كه مورد سوم يعنى آيه مورد بحث نيز به همين معنى باشد .\r\n« زبور داود » يا به تعبيرى كه در كتب « عهد قديم » آمده « مزامير داود » عبارت است از مجموعه اى از مناجاتها و نيايشها و اندرزهاى داود پيامبر .\r\nبعضى مفسران نيز احتمال داده‌اند كه منظور از « زبور » در اينجا تمام كتب انبياى پيشين است ( 1 ) .\r\nولى بيشتر - با توجه به دليلى كه ذكر كرديم - به نظر مىرسد كه زبور همان كتاب مزامير داود باشد ، بخصوص اينكه در مزامير موجود ، عباراتى وجود دارد كه عينا مطابق با آيه مورد بحث است و بعدا به خواست خدا به آن اشاره خواهيم كرد .\r\n« ذكر » در اصل به معنى يادآورى و يا چيزى كه مايه تذكر و يادآورى است ، و در آيات قرآن به همين معنى به كار رفته ، گاهى نيز به كتاب آسمانى موسى يعنى تورات اطلاق شده ( مانند آيه 48 سوره انبياء وَلَقَدْ آتَيْنا مُوسى وَهارُونَ الْفُرْقانَ وَضِياءً وَذِكْراً لِلْمُتَّقِينَ ) .\r\nو گاه اين عنوان در مورد قرآن استعمال شده ، مانند آيه 27 سوره تكوير :\r\n\r\n","description":"","footnote":"\r\n( 1 ) اين احتمال را تفسير مجمع البيان و تفسير فخر رازى از چند نفر از مفسران پيشين نقل كرده است .\r\n","page_name":" 516 ","page_number":516},
  {"content":"\r\nإِنْ هُوَ إِلَّا ذِكْرٌ لِلْعالَمِينَ .\r\nلذا بعضى گفته‌اند كه منظور از ذكر در آيه مورد بحث قرآن است ، و زبور تمام كتب انبياء پيشين ، و كلمه من بعد تقريبا معادل كلمه « علاوه بر » در فارسى خواهد بود ( 1 ) و به اين ترتيب معنى آيه چنين مىشود : « ما علاوه بر قرآن در تمام كتب انبياء پيشين نوشتيم كه سرانجام سراسر روى زمين در اختيار بندگان صالح خدا قرار خواهد گرفت » .\r\nولى با توجه به تعبيراتى كه در آيه به كار رفته ، ظاهر اين است كه منظور از زبور ، كتاب داود ، و ذكر به معنى تورات است ، و با توجه به اينكه زبور بعد از تورات بوده ، تعبير « من بعد » نيز حقيقى است ، و به اين ترتيب معنى آيه چنين مىشود ، « ما ، در زبور ، بعد از تورات ، چنين نوشتيم كه اين زمين را بندگان صالح ما به ارث خواهند برد » .\r\nدر اينجا اين سؤال پيش مىآيد كه چرا در ميان كتب آسمانى ، تنها از اين دو كتاب نام ، برده شده است ؟\r\nاين تعبير ممكن است به خاطر آن باشد كه : داود ، يكى از بزرگترين پيامبرانى بود كه تشكيل حكومت حق و عدالت داد ، و بنى اسرائيل نيز مصداق روشن قوم مستضعفى بودند كه بر ضد مستكبران قيام كردند و دستگاه آنها را بهم پيچيدند و وارث حكومت و سرزمين آنها شدند .\r\nسؤال ديگرى كه در اينجا باقى مىماند اين است كه بندگان صالح خدا ( * ( عِبادِيَ الصَّالِحُونَ ) * ) كيانند ؟\r\nبا توجه به اضافه شدن بندگان به خدا ، مساله ايمان و توحيد آنها روشن مىشود ، و با توجه به كلمه « صالحون » كه معنى گسترده و وسيعى دارد ، همه شايستگيها به ذهن مىآيد : شايستگى از نظر عمل و تقوا ، شايستگى از نظر علم\r\n\r\n","description":"","footnote":"\r\n( 1 ) و به تعبير مصطلح علمى بعد در اينجا بعد رتبى است نه زمانى .\r\n","page_name":" 517 ","page_number":517},
  {"content":"\r\nو آگاهى ، شايستگى از نظر قدرت و قوت ، و شايستگى از نظر تدبير و نظم و درك اجتماعى .\r\nهنگامى بندگان با ايمان اين شايستگيها را براى خود فراهم سازند ، خداوند نيز كمك و يارى مىكند تا آنها بينى مستكبران را به خاك بمالند ، دستهاى آلوده شان را از حكومت زمين كوتاه كنند ، و وارث ميراثهاى آنها گردند .\r\nبنا بر اين تنها « مستضعف بودن » دليل بر پيروزى بر دشمنان و حكومت روى زمين نخواهد بود ، بلكه از يك سو ايمان لازم است و از سوى ديگر كسب شايستگيها ، و مستضعفان جهان ما دام كه اين دو اصل را زنده نكنند به حكومت روى زمين نخواهند رسيد .\r\nو لذا در آيه بعد به عنوان تاكيد بيشتر مىگويد : « در اين سخن ابلاغ روشنى است براى گروهى كه خدا را با اخلاص پرستش مىكنند » ( * ( إِنَّ فِي هذا لَبَلاغاً لِقَوْمٍ عابِدِينَ ) * ) .\r\nبعضى از مفسران « هذا » را اشاره به تمام وعد و وعيدهايى كه در اين سوره و يا در تمام قرآن آمده است دانسته‌اند كه موضوع بحث ما نيز در اين مفهوم كلى وارد است .\r\nولى ظاهر آيه اين است كه « هذا » اشاره به همان وعده اى است كه در آيه قبل به بندگان صالح خود در مورد حكومت روى زمين داده شده است .\r\n\r\nنكته‌ها :\r\n\r\n1 - روايات پيرامون قيام مهدى ( ع )\r\nدر بعضى از روايات صريحا اين آيه تفسير به ياران مهدى ع شده است :\r\nچنان كه در مجمع البيان ذيل همين آيه از امام باقر ع چنين مىخوانيم :\r\nهم\r\n","description":"","footnote":"","page_name":" 518 ","page_number":518},
  {"content":"\r\nاصحاب المهدى فى آخر الزمان :\r\n« بندگان صالحى را كه خداوند در اين آيه به عنوان وارثان زمين ياد مىكند ياران مهدى ع در آخر الزمان هستند » .\r\nدر تفسير قمى نيز در ذيل اين آيه چنين آمده است : * ( أَنَّ الأَرْضَ يَرِثُها عِبادِيَ الصَّالِحُونَ ) * ، قال القائم و اصحابه : « منظور از اينكه زمين را بندگان صالح خدا به ارث مىبرند مهدى قائم ع و ياران او هستند » .\r\nناگفته پيدا است مفهوم اين روايات ، انحصار نيست ، بلكه بيان يك مصداق عالى و آشكار است ، و بارها گفته‌ايم اين تفسيرها هرگز عموميت مفهوم آيه را محدود نمىسازد .\r\nبنا بر اين در هر زمان و در هر جا بندگان صالح خدا قيام كنند ، پيروز و موفق خواهند بود و سرانجام وارث زمين و حكومت آن خواهند شد .\r\nعلاوه بر روايات فوق كه در خصوص تفسير اين آيه وارد شده روايات بسيار زيادى كه بالغ به حد تواتر است از طرق شيعه و اهل تسنن در مورد مهدى ع از پيامبر گرامى اسلام ص و همچنين از « ائمه اهل بيت » ع نقل شده كه همه آنها دلالت بر اين دارد سرانجام حكومت جهان به دست صالحان خواهد افتاد ، و مردى از خاندان پيامبر ص قيام مىكند و زمين را پر از عدل و داد مىسازد آن چنان كه از ظلم و جور پر شده باشد .\r\nاز جمله اين حديث معروف است كه در اكثر منابع اسلامى از پيامبر ص نقل شده :\r\nلو لم يبق من الدنيا الا يوم ، لطول اللَّه ذلك اليوم ، حتى يبعث رجلا ( صالحا ) من أهل بيتي يملأ الارض عدلا و قسطا كما ملئت ظلما و جورا :\r\n« اگر از عمر جهان جز يك روز نماند ، خداوند آن روز را آن قدر طولانى مىكند تا مرد صالحى را از خاندان من برانگيزد كه صفحه زمين را پر از عدل و داد كند همانگونه كه از ظلم و جور پر شده است » .\r\nاين حديث با همين تعبير يا مختصر تفاوتى در بسيارى از كتب شيعه و اهل\r\n","description":"","footnote":"","page_name":" 519 ","page_number":519},
  {"content":"\r\nسنت آمده است ( 1 ) .\r\nدر ذيل آيه 33 سوره توبه گفتيم : كه گروهى از بزرگان علماى اسلام ، از قديم و جديد ، سنى و شيعه در كتابهاى خود تصريح كرده‌اند كه احاديث در زمينه قيام مهدى ع در سر حد تواتر است و به هيچوجه قابل انكار نيست ، حتى كتابهايى بالخصوص در اين مورد نوشته‌اند كه شرح آن را مىتوانيد در جلد هفتم تفسير نمونه ذيل آيه 33 توبه ( صفحه 374 به بعد ) مطالعه فرمائيد .\r\n\r\n2 - بشارت حكومت صالحان در مزامير داود\r\nجالب اينكه در كتاب « مزامير داود » كه امروز جزء كتب عهد قديم است عين تعبيرى كه در آيات فوق خوانديم يا مشابه آن در چند مورد ديده مىشود و نشان مىدهد با تمام تحريفاتى كه در اين كتب به عمل آمده اين قسمت هم چنان از دستبردها مصون مانده است .\r\n1 - در مزمور 37 جمله 9 مىخوانيم :\r\n« . . . زيرا كه شريران منقطع مىشوند ، و اما متوكلان به خداوند ، وارث زمين خواهند شد ، و حال اندك است كه شرير نيست مىشود ، هر چند مكانش را استفسار نمايى ناپيدا خواهد شد » ! .\r\n2 - و در جاى ديگر در همين مزمور ( جمله 11 ) مىخوانيم : « اما متواضعانه وارث زمين شده از كثرت سلامتى متلذذ خواهند شد » .\r\n3 - و نيز در همان مزمور 37 جمله 27 اين موضوع به تعبير ديگرى ديده مىشود :\r\n« زيرا متبركان خداوند وارث زمين خواهند شد ، اما ملعونان وى منقطع خواهند شد . . . ) .\r\n\r\n","description":"","footnote":"\r\n( 1 ) براى اطلاع بيشتر به كتاب « منتخب الاثر » و « نور الأبصار » مراجعه شود .\r\n","page_name":" 520 ","page_number":520},
  {"content":"\r\n4 - در همين مزمور جمله 29 آمده است : « صديقان وارث زمين شده ، ابدا در آن ساكن خواهند بود » .\r\n5 - و در جمله 18 از همين مزمور آمده است : « خداوند روزهاى صالحان را مىداند و ميراث ايشان ابدى خواهد شد » ( 1 ) .\r\nدر اينجا به خوبى مشاهده مىكنيم همان عنوان « صالحان » كه در قرآن آمده با همان تعبير در مزامير داود به چشم مىخورد ، علاوه بر اين تعبيرات ديگرى مانند « صديقان » ، « متوكلان » ، « متبركان » ، و « متواضعان » كه با آن قريب الافق است نيز در جمله‌هاى ديگر ذكر شده است .\r\nاين تعبيرات ، دليل بر عموميت حكومت صالحان است و كاملا با احاديث قيام مهدى ع تطبيق مىكند .\r\n\r\n3 - حكومت صالحان يك قانون آفرينش است\r\nگرچه براى آنها كه غالبا شاهد و ناظر حكومت طاغيان ظالم و ياغيان قلدر بوده‌اند ، مشكل است اين حقيقت را به آسانى پذيرا شوند كه تمام اين حكومتها بر خلاف نواميس آفرينش و قوانين جهان خلقت است و آنچه با آن هماهنگ مىباشد همان حكومت صالحان با ايمان است .\r\nولى تحليلهاى فلسفى به اينجا منتهى مىشود كه اين يك واقعيت است ، بنا بر اين جمله « * ( أَنَّ الأَرْضَ يَرِثُها عِبادِيَ الصَّالِحُونَ ) * » پيش از آنكه يك وعده الهى باشد يك قانون تكوينى محسوب مىشود .\r\nتوضيح اينكه : جهان هستى تا آنجا كه مىدانيم مجموعه اى از نظامها است\r\n\r\n","description":"","footnote":"\r\n( 1 ) اين جمله‌ها را عموما از ترجمه فارسى كتب عهد عتيق كه در سال 1878 زير نظر مقامات معروف كليسا ( مجمع بريتانيايى كتب مقدسه براى خارجيان ) ترجمه و انتشار يافته ، نقل كرده‌ايم .\r\n","page_name":" 521 ","page_number":521},
  {"content":"\r\nوجود قوانين منظم و عمومى در سرتاسر اين جهان دليل بر يكپارچگى و بهم پيوستگى اين نظام است .\r\nمساله نظم و قانون و حساب در پهنه آفرينش يكى از اساسىترين مسائل اين عالم محسوب مىشود ، فى المثل اگر مىبينيم صدها دستگاه مغز الكترونيكى نيرومند دستبدست هم مىدهند تا با انجام محاسبات دقيق راه سفرهاى فضايى را براى مسافران فضا هموار سازند ، و محاسبات آنها درست از آب درمىآيد و قايق ماه نشين در همان محل پيشبينى شده در كره ماه مىنشيند با اينكه كره ماه و زمين هر دو به سرعت در حركتند ، بايد توجه داشته باشيم كه اين جريان مديون نظام دقيق منظومه شمسى و سيارات و اقمار آن است ، زيرا اگر حتى يك صدم ثانيه از سير منظم خود منحرف مىشدند معلوم نبود مسافران فضا به كدام نقطه پرتاب خواهند شد .\r\nاز جهان بزرگ وارد عالم كوچك و كوچكتر و بسيار كوچك مىشويم ، در اينجا مخصوصا در عالم موجودات زنده نظم مفهوم زنده ترى به خود مىگيرد و هرج و مرج در آن هيچ محلى ندارد ، مثلا بهم خوردن تنظيم يك سلول مغزى انسان كافى است كه سازمان زندگى او را به گونه غمانگيزى به هم بريزد .\r\nدر اخبار جرائد آمده بود كه يك جوان دانشجو بر اثر يك تكان شديد مغزى در يك حادثه رانندگى تقريبا تمام گذشته خود را فراموش كرده است ! در حالى كه از جهات ديگر سالم است ، برادر و خواهر خود را نمىشناسد و از اينكه مادرش او را در آغوش مىفشارد و مىبوسد وحشت مىكند كه اين زن بيگانه با من چه كار دارد ؟ او را به زادگاهش مىبرند ، به اطاقى كه در آن بزرگ شده ، به كارهاى دستى و تابلوهاى نقاشى خودش مىنگرد ، ولى مىگويد : اين نخستين بار است كه چنين اطاق و تابلوى را مشاهده مىكند ! ! شايد فكر مىكند از كره ديگرى به اين كره قدم گذارده است كه همه چيز براى او تازگى دارد .\r\n","description":"","footnote":"","page_name":" 522 ","page_number":522},
  {"content":"\r\nشايد از ميان چند ميليارد سلول مغز او ، تنها چند سلول ارتباطى كه گذشته را با حال پيوند مىداده ، از كار افتاده است ، ولى همين بهم خوردن تنظيم جزئى چه اثر وحشتناكى به بار آورد ؟ ! آيا جامعه انسانى مىتواند با انتخاب « لا نظام » و هرج و مرج و ظلم و ستم و نابسامانى و ناهنجارى خود را از مسير رودخانه عظيم جهان آفرينش كه همه در آن با برنامه منظم پيش مىروند كنار بكشد ؟ ! آيا مشاهده وضع عمومى جهان ما را به اين فكر نمىاندازد كه بشريت نيز خواه ناخواه بايد در برابر نظام عالم هستى سر فرود آرد و قوانين منظم و عادلانه اى را بپذيرد ، به مسير اصلى بازگردد ، و همرنگ اين نظام شود ؟ ! نظرى به ساختمان دستگاههاى گوناگون و پيچيده بدن هر انسان كه مىافكنيم ! از قلب و مغز گرفته تا چشم و گوش و زبان و حتى يك پياز مو ، مىبينيم همه آنها تابع قوانين و نظم و حسابى هستند ، با اينحال چگونه جامعه بشريت بدون پيروى از ضوابط و مقررات و نظام صحيح عادلانه مىتواند برقرار بماند ؟\r\nما خواهان بقاى بشريت هستيم و براى آن تلاش مىكنيم منتها هنوز سطح آگاهى اجتماع ما به آن حد نرسيده كه بدانيم ادامه راه كنونى منتهى به فنا و نابودى ما مىشود ، ولى كمكم بر سر عقل مىآئيم و اين درك و رشد فكرى براى ما حاصل مىگردد .\r\nما خواهان منافع خويشتن هستيم ، ولى هنوز نمىدانيم كه ادامه وضع فعلى منافع ما را بر باد مىدهد ، اما تدريجا ارقام و آمار زنده و گويا را مثلا در مورد مسابقه تسليحاتى در برابر چشممان مىگذاريم و مىبينيم چگونه نيمى از فعالترين نيروهاى فكرى و جسمانى جوامع جهان و نيمى از ثروتها و سرمايه‌هاى بزرگ در اين راه به هدر مىرود نه تنها به هدر مىرود بلكه در مسير نابود كردن نيم دوم به كار مىافتد !\r\n","description":"","footnote":"","page_name":" 523 ","page_number":523},
  {"content":"\r\nهمزمان با افزايش سطح آگاهى ما به روشنى مىيابيم كه بايد به نظام عمومى عالم هستى بازگرديم و با آن همصدا شويم .\r\nو همانطور كه واقعا جزئى از اين كل هستيم عملا هم بايد چنين باشيم تا بتوانيم به اهداف خود در تمام زمينه‌ها برسيم .\r\nنتيجه اينكه : نظام آفرينش دليل روشنى بر پذيرش يك نظام صحيح اجتماعى در آينده ، در جهان انسانيت خواهد بود ، و اين همان چيزى است كه از آيه مورد بحث و احاديث مربوط به قيام « مصلح بزرگ جهانى » ( مهدى ارواحنا فداه ) استفاده مىشود ( 1 ) .\r\n\r\n","description":"","footnote":"\r\n( 1 ) قابل توجه اينكه اين بحث در شب پانزدهم شعبان سال 1402 كه مصادف با ميلاد مسعود حضرت مهدى امام زمان ( ارواحنا له الفداء ) است نوشته شده ، اين بحث را در زمانى مىنويسيم كه مردم مسلمان ما از دو جهت شادند و خود را آماده براى جشنهاى با شكوهى كرده‌اند از جهت تقارن با ميلاد مسعود حضرت مهدى ( ع ) و از جهت پيروزيهاى چشمگيرى كه در جبهه‌هاى جنگ نصيب لشگر اسلام شده است ، و خدا را بر اين تقارنها شكر مىكنيم !\r\n","page_name":" 524 ","page_number":524},
  {"content":"\r\n\r\n[ سوره الأنبياء ‹ 21 › : آيات 107 تا 112 
  ]\r\nوَ ما أَرْسَلْناكَ إِلَّا رَحْمَةً لِلْعالَمِينَ ‹ 107 › قُلْ إِنَّما يُوحى إِلَيَّ أَنَّما إِلهُكُمْ إِله واحِدٌ فَهَلْ أَنْتُمْ مُسْلِمُونَ ‹ 108 › فَإِنْ تَوَلَّوْا فَقُلْ آذَنْتُكُمْ عَلى سَواءٍ وَإِنْ أَدْرِي أَ قَرِيبٌ أَمْ بَعِيدٌ ما تُوعَدُونَ ‹ 109 › إِنَّه يَعْلَمُ الْجَهْرَ مِنَ الْقَوْلِ وَيَعْلَمُ ما تَكْتُمُونَ ‹ 110 › وَإِنْ أَدْرِي لَعَلَّه فِتْنَةٌ لَكُمْ وَمَتاعٌ إِلى حِينٍ ‹ 111 ›\r\nقالَ رَبِّ احْكُمْ بِالْحَقِّ وَرَبُّنَا الرَّحْمنُ الْمُسْتَعانُ عَلى ما تَصِفُونَ ‹ 112 ›\r\n\r\nترجمه :\r\n107 - ما تو را جز براى رحمت جهانيان نفرستاديم .\r\n108 - بگو تنها چيزى كه به من وحى مىشود اين است كه معبود شما خداى يگانه است ، آيا ( با اينحال ) تسليم ( حق ) مىشويد ؟ ( و بتها را كنار مىگذاريد ؟ ) .\r\n109 - اگر ( با اينهمه ) روىگردان شوند بگو من به همه شما يكسان ( از عذاب الهى ) اعلام خطر مىكنم ، و نمىدانم آيا وعده ( عذاب خدا ) به شما نزديك است يا دور ؟ ! 110 - او سخنان آشكار را مىداند و آنچه را كتمان مىكنيد ( نيز ) مىداند ( و چيزى بر او مخفى نيست ) .\r\n","description":"","footnote":"","page_name":" 525 ","page_number":525},
  {"content":"\r\n111 - و من نمىدانم شايد اين ماجرا آزمايشى براى شماست ، و بهره گيرى تا مدتى ( معين ) 112 - ( و پيامبر ) گفت : پروردگارا ! به حق داورى فرما ( و اين طغيانگران را كيفر ده ) و از پروردگار رحمان در برابر نسبتهاى نارواى شما استمداد مىطلبم .\r\n\r\nتفسير :\r\n\r\nپيامبر رحمت براى جهانيان\r\nاز آنجا كه آيات گذشته بشارت حكومت روى زمين را به بندگان صالح مىداد و چنين حكومتى مايه رحمت براى همه مردم جهان است در نخستين آيه مورد بحث به رحمت عامه وجود پيامبر ص اشاره كرده مىگويد : « ما تو را جز براى رحمت جهانيان نفرستاديم » ( * ( وَما أَرْسَلْناكَ إِلَّا رَحْمَةً لِلْعالَمِينَ ) * ) .\r\nعموم مردم دنيا اعم از مؤمن و كافر همه مرهون رحمت تو هستند ، چرا كه نشر آئينى را به عهده گرفتى كه سبب نجات همگان است ، حال اگر گروهى از آن استفاده كردند و گروهى نكردند اين مربوط به خودشان است و تاثيرى بر عمومى بودن رحمت نمىگذارد .\r\nاين درست به آن مىماند كه بيمارستان مجهزى براى درمان همه دردها با پزشكان ماهر و انواع داروها تاسيس كنند ، و درهاى آن را به روى همه مردم بدون تفاوت بگشايند ، آيا اين وسيله رحمت براى همه افراد آن اجتماع نيست ؟ حال اگر بعضى از بيماران لجوج خودشان از قبول اين فيض عام امتناع كنند تاثيرى در عمومى بودن آن نخواهد داشت .\r\nو به تعبير ديگر رحمت بودن وجود پيامبر براى همه جهانيان جنبه مقتضى و فاعليت فاعل دارد و مسلما فعليت نتيجه ، بستگى به قابليت قابل نيز دارد .\r\nتعبير به « عالمين » ( جهانيان ) آن چنان مفهوم وسيعى دارد كه تمام انسانها را در تمام اعصار و قرون شامل مىشود و لذا اين آيه را اشاره اى بر خاتميت پيامبر اسلام مىدانند ، چرا كه وجودش براى همه انسانها آينده تا پايان جهان رحمت\r\n","description":"","footnote":"","page_name":" 526 ","page_number":526},
  {"content":"\r\nاست و رهبر و پيشوا و مقتدا ، حتى اين رحمت ، از يك نظر شامل فرشتگان هم مىشود :\r\nحديث جالبى در اينجا نقل شده كه اين عموميت را تاييد مىكند حديث اين است هنگامى كه اين آيه نازل شد پيامبر از جبرئيل پرسيد « هل اصابك من هذه الرحمة شىء » « آيا چيزى از اين رحمت عائد تو شد » ؟\r\nجبرئيل در پاسخ عرض كرد « نعم ، انى كنت اخشى عاقبة الامر ، فامنت بك ، لما اثنى اللَّه على بقوله عِنْدَ ذِي الْعَرْشِ مَكِينٍ » : « من از پايان كار خويش بيمناك بودم ، اما بخاطر آيه اى كه در قرآن بر تو نازل شد از وضع خود مطمئن شدم آنجا كه خداوند مرا با اين جمله مدح كرده ذِي قُوَّةٍ عِنْدَ ذِي الْعَرْشِ مَكِينٍ : جبرئيل نزد خداوند خالق عرش بلند مقام و بلند مرتبه است » ( 1 ) به هر حال در دنياى امروز كه فساد و تباهى و ظلم و بيدادگرى از در و ديوار آن مىبارد ، آتش جنگها در هر سو شعله ور است ، و چنگال زورمندان بيدادگر حلقوم مستضعفان مظلوم را مىفشارد ، در دنيايى كه جهل و فساد اخلاق و خيانت و ظلم و استبداد و تبعيض هزار گونه نابسامانى آفريده ، آرى در چنين جهانى مفهوم « رحمة للعالمين » بودن پيامبر از هر زمانى آشكارتر است ، چه رحمتى از اين بالاتر كه برنامه اى آورده كه عمل به آن نقطه پايانى است بر همه اين ناكاميها و بدبختيها و سيه روزيها ، آرى او و دستوراتش ، برنامه و اخلاقش همه رحمت است رحمتى براى همگان و تداوم اين رحمت سرانجامش حكومت صالحان با ايمان بر تمام معموره زمين خواهد بود .\r\nو از آنجا كه مهمترين مظهر رحمت و محكمترين پايه و اساس آن مساله توحيد و جلوه‌هاى آن است در آيه بعد چنين مىگويد : « به آنها بگو تنها چيزى كه بر\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n","page_name":" 527 ","page_number":527},
  {"content":"\r\nمن وحى مىشود اين است كه معبود شما معبود واحدى است « ( * ( قُلْ إِنَّما يُوحى إِلَيَّ أَنَّما إِلهُكُمْ إِله واحِدٌ ) * ) .\r\n« آيا شما حاضر هستيد در برابر همين اصل اساسى توحيد تسليم شويد و بتها را كنار بگذاريد » ؟ ! ( * ( فَهَلْ أَنْتُمْ مُسْلِمُونَ ) * ) .\r\nدر واقع در اين آيه سه نكته بنيادى مطرح شده است ، نخست اينكه پايه اصلى رحمت توحيد است و به راستى هر چه بيشتر بينديشيم وجود اين رابطه نيرومند روشنتر مىشود ، توحيد در اعتقاد ، در عمل ، توحيد در كلمه ، توحيد صفوف ، و توحيد در قانون و در همه چيز .\r\nنكته ديگر اينكه به مقتضاى كلمه « انما » كه دليل بر حصر است تمام دعوت پيامبران اسلام ص در اصل توحيد خلاصه مىشود مطالعات دقيق نيز نشان مىدهد كه اصول و حتى فروع و احكام نيز در پايان به اصل توحيد بازمىگردد ، و به همين دليل همانگونه كه سابقا هم گفته‌ايم توحيد تنها يك اصل از اصول دين نيست ، بلكه همچون رشته محكمى است كه دانه‌هاى يك تسبيح را بهم پيوند مىدهد و يا صحيحتر روحى است كه در كالبد دين دميده شده .\r\nو آخرين نكته اينكه مشكل اصلى تمام جوامع و ملل ، آلودگى به شرك در اشكال مختلف است ، زيرا جمله « * ( فَهَلْ أَنْتُمْ مُسْلِمُونَ ) * » ( آيا تسليم در برابر اين اصل مىشويد ) مىرساند كه مشكل اصلى بيرون آمدن از شرك و مظاهر آن و بالا زدن آستين براى شكستن بتها است ، نه فقط بتهاى سنگى و چوبى ، كه بتها از هر نوع مخصوصا طاغوتهاى انسانى ! آيه بعد مىگويد اگر با اينهمه به دعوت و پيام ما توجه نكردند « اگر روى برتابند ، به آنها بگو من به همه شما بطور يكسان از عذاب الهى اعلام خطر مىكنم » ( * ( فَإِنْ تَوَلَّوْا فَقُلْ آذَنْتُكُمْ عَلى سَواءٍ ) * ) .\r\n","description":"","footnote":"","page_name":" 528 ","page_number":528},
  {"content":"\r\n« آذنت » از ماده « ايذان » به معنى اعلام كردن توأم با تهديد است ، و گاه به معنى اعلان جنگ نيز آمده اما از آنجا كه اين سوره در مكه نازل شده ، و در آنجا نه زمينه جهاد بود ، و نه حكم جهاد نازل شده بود ، بسيار بعيد به نظر مىرسد كه اين جمله در اينجا به معنى « اعلان جنگ » باشد ، بلكه ظاهر اين است كه پيامبر با اين سخن مىخواهد اعلام نفرت و جدايى از آنها كند و نشان دهد كه از آنان به كلى دست شسته است .\r\nتعبير « * ( عَلى سَواءٍ ) * » يا اشاره به اين است كه من نسبت به مجازات الهى به همه شما بطور يكسان اعلام خطر مىكنم ، مبادا چنين تصور كنند كه اهل مكه يا قريش با ديگران تفاوت دارند و در پيشگاه خدا براى آنها مزيت و برترى است و يا اشاره به اين است كه من ندايم را به گوش همه شما بدون استثناء رساندم .\r\nسپس اين تهديد را به صورت آشكارترى بيان مىكند و مىگويد : « من نمىدانم آيا وعده عذاب كه به شما داده شده است نزديك است يا دور » ؟ ! ( * ( وَإِنْ أَدْرِي أَ قَرِيبٌ أَمْ بَعِيدٌ ما تُوعَدُونَ ) * ) .\r\nفكر نكنيد اين وعده دور است ، شايد هم نزديك و بسيار هم نزديك باشد .\r\nاين عذاب و مجازاتى كه در اينجا به آن تهديد شده‌اند ممكن است عذاب قيامت و يا مجازات دنيا و يا هر دو باشد ، در صورت اول علم آن مخصوص خدا است و هيچكس به درستى از تاريخ وقوع رستاخيز آگاه نيست حتى پيامبران خدا ، و در صورت دوم و سوم ممكن است اشاره به جزئيات و زمان آن باشد كه من از جزئيات آن آگاه نيستم ، چرا كه علم پيامبر ص نسبت به اين گونه حوادث هميشه جنبه فعلى ندارد بلكه گاه جنبه ارادى دارد يعنى تا اراده نكند نمىدانند ( 1 ) .\r\n\r\n","description":"","footnote":"\r\n( 1 ) توضيح بيشتر پيرامون علم پيامبر و جانشينان معصوم او را در كتاب رهبران بزرگ و مسئوليتهاى بزرگتر مطالعه فرمائيد .\r\n","page_name":" 529 ","page_number":529},
  {"content":"\r\nاين تصور را نيز به مغز خود راه مدهيد كه اگر تاخيرى در مجازات شما شود به خاطر اين است كه خدا از اعمال و سخنان شما آگاه نيست ، نه ، او همه را مىداند « او هم سخنان آشكارتان را و هم آنچه را كتمان مىكنيد مىداند » ( * ( إِنَّه يَعْلَمُ الْجَهْرَ مِنَ الْقَوْلِ وَيَعْلَمُ ما تَكْتُمُونَ ) * ) .\r\nاصولا پنهان و آشكار براى شما كه علمتان محدود است مفهوم دارد ، اما براى آن كس كه علمش بىپايان است غيب و شهود يكى است و سر و علن در آنجا يكسان مىباشد .\r\nو نيز اگر مىبينيد مجازات الهى فورا دامن شما را نمىگيرد بواسطه آن نيست كه او از كار شما آگاه نباشد « من چه مىدانم شايد اين آزمونى براى شما باشد » ( * ( وَإِنْ أَدْرِي لَعَلَّه فِتْنَةٌ لَكُمْ ) * ) .\r\n« و مىخواهد شما را تا مدتى از لذائذ اين جهان بهره مند سازد » سپس با شدت هر چه تمامتر شما را بگيرد و مجازات كند ( * ( وَمَتاعٌ إِلى حِينٍ ) * ) .\r\nدر واقع براى تاخير مجازات الهى در اينجا دو فلسفه بيان شده است : نخست مساله امتحان و آزمايش است ، خدا هرگز در عذاب عجله نمىكند ، تا خلق را آزمايش كافى كند و اتمام حجت نمايد .\r\nدوم اينكه افرادى هستند كه آزمايش آنها تمام شده و كلمه مجازاتشان قطعى گرديده است ، اما براى اينكه سخت كيفر ببينند نعمت را بر آنها گسترده مىسازد تا كاملا غرق نعمت شوند ، و درست در همان حال كه سخت در لذائذ غوطه ورند تازيانه عذاب را بر آنها مىكوبد تا دردناكتر باشد ، و رنج محرومان و ستمديدگان را به خوبى احساس كنند .\r\nآخرين آيه مورد بحث كه آخرين آيه سوره انبياء است همچون نخستين\r\n","description":"","footnote":"","page_name":" 530 ","page_number":530},
  {"content":"\r\nآيه اين سوره سخن از غفلت مردم بى خبر مىگويد ، و به عنوان نقل قول از پيامبر ص در يك عبارت نفرين مانند ناراحتى او را از اينهمه غرور و غفلت منعكس مىكند و مىگويد : پيامبر بعد از مشاهده اينهمه اعراض و رويگردانى « عرض كرد پروردگار من ! به حق داورى فرما ، و اين گروه طغيانگر را طبق قانون عدالتت كيفر ده » ! ( * ( قالَ رَبِّ احْكُمْ بِالْحَقِّ ) * ) ( 1 ) .\r\nدر دومين جمله روى سخن را به مخالفان كرده و مىگويد : « پروردگار همه ما خداوند رحمان است ، و ما از پيشگاه مقدسش در برابر نسبتهاى ناروايى كه شما به او مىدهيد استمداد مىطلبيم » ( * ( وَرَبُّنَا الرَّحْمنُ الْمُسْتَعانُ عَلى ما تَصِفُونَ ) * ) .\r\nدر حقيقت با كلمه « ربنا » آنها را به اين واقعيت توجه مىدهد كه ما همه مربوب و مخلوقيم و او خالق و پروردگار همه ما است .\r\nتعبير به « الرحمن » كه اشاره به رحمت عامه پروردگار است به آنها گوشزد مىكند كه سر تا پاى وجود شما را رحمت الهى فرا گرفته چرا لحظه اى در آفريننده اينهمه نعمت و رحمت نمىانديشيد ؟\r\nو تعبير « * ( الْمُسْتَعانُ عَلى ما تَصِفُونَ ) * » به آنها اخطار مىكند كه گمان نكنيد ما در برابر انبوه جمعيت شما تنها هستيم ، و تصور نكنيد اينهمه تهمت و دروغ و نسبتهاى نارواى شما چه در مورد ذات پاك خدا ، و چه در برابر ما ، بدون پاسخ خواهد ماند ، نه ، هرگز كه تكيه گاه همه ما او است ، و او قادر است از بندگان مؤمن خود در برابر هر گونه دروغ و تهمت دفاع كند .\r\n« پايان سوره انبياء »\r\n\r\n","description":"","footnote":"\r\n( 1 ) بدون شك ، حكم خداوند همه بر طبق حق است ، بنا بر اين ذكر كلمه « بالحق » در اينجا جنبه توضيح دارد .\r\n","page_name":" 531 ","page_number":531},
  {"content":"\r\nپروردگارا ! همانگونه كه پيامبر گراميت و ياران اندكش را در برابر انبوه دشمنان تنها نگذاشتى ما را نيز در برابر دشمنانى كه در شرق و غرب تصميم به نابودى ما گرفته‌اند تنها مگذار ! .\r\nخداوندا ! تو در اين سوره پربركت مخصوصا رحمت ويژه ات را نسبت به پيامبران در مواقع سخت و بحرانى و در برابر طوفانهاى زندگى بازگو كردى بار الها ! ما نيز در اين عصر و زمان گرفتار همان طوفانها هستيم و انتظار همان رحمت و فرج مخصوص را داريم آمين يا رب العالمين .\r\nپايان جلد 13 تفسير نمونه در مزرعه على آباد قم 29 : 5 : 1361 جمعه 30 : شوال : 1402\r\n\r\n","description":"","footnote":"","page_name":" 532 ","page_number":532}
  ]