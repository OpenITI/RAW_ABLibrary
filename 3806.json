[
  {"content":"\r\n[ جلد بيست و پنجم 
  ]\r\n\r\n‹ 70 › سوره معارج اين سوره در مكه نازل شده و داراى 44 آيه است\r\n","description":"","footnote":"","page_name":" 1 ","page_number":1},
  {"content":"\r\n","description":"","footnote":"","page_name":" 2 ","page_number":2},
  {"content":"\r\n\r\nمحتواى سوره معارج\r\nمعروف در ميان مفسران اين است كه سوره « معارج » از سوره‌هاى مكى است ، و بر اساس « فهرست ابن نديم » و « كتاب نظم الدرر » ، و « تناسق الآيات و السور » مطابق نقل « تاريخ القرآن » ابو عبد اللَّه زنجانى اين سوره هفتاد و هفتمين سوره اى است كه در مكه نازل شده است .\r\nولى اين مانع از آن نخواهد بود كه بعضى از آيات آن در مدينه نازل شده باشد ، و اين منحصر به سوره « معارج » نيست ، در بسيارى از سوره‌هاى قرآن كه مكى است آيه يا آياتى وجود دارد كه در مدينه نازل شده ، و به عكس بعضى از سوره‌هاى مدنى آيات مكى دارد .\r\nنمونه‌هاى زيادى از اين موضوع را « علامه امينى » در « الغدير » آورده است . ( 1 )\r\nدليل بر اينكه آيات آغاز اين سوره در مدينه نازل شده روايات زيادى است كه در تفسير اين آيات به خواست خدا خواهد آمد .\r\nبه هر حال ويژگيهاى سوره‌هاى مكى مانند بحث پيرامون اصول دين مخصوصا معاد و انذار مشركان و مخالفان در اين سوره كاملا نمايان است ، و رويهمرفته اين سوره داراى چهار بخش است :\r\nبخش اول از عذاب سريع كسى سخن مىگويد كه بعضى از گفته‌هاى پيامبر ص را انكار كرد ، و گفت اگر اين سخن حق است عذابى بر من نازل\r\n\r\n","description":"","footnote":"\r\n( 1 ) الغدير جلد 1 صفحه 255 تا 257 .\r\n","page_name":" 3 ","page_number":3},
  {"content":"\r\nشود و نازل شد ( آيه 1 تا 3 ) بخش دوم بسيارى از خصوصيات قيامت و مقدمات آن و حالات كفار در آن روز آمده است . ( آيات 4 تا 18 ) .\r\nبخش سوم اين سوره بيانگر قسمتهايى از صفات انسانهاى نيك و بد است كه او را بهشتى يا دوزخى مىكند ( آيات 19 تا 34 ) .\r\nبخش چهارم شامل انذارهايى است نسبت به مشركان و منكران ، و بار ديگر به مساله رستاخيز بر مىگردد و سوره را پايان مىدهد .\r\n\r\nفضيلت تلاوت اين سوره\r\nدر حديثى از پيغمبر ص مىخوانيم :\r\nمن قرأ « سال سائل » اعطاه اللَّه ثواب الَّذِينَ هُمْ لأَماناتِهِمْ وَعَهْدِهِمْ راعُونَ وَالَّذِينَ هُمْ عَلى صَلَواتِهِمْ يُحافِظُونَ\r\n: « كسى كه سوره » سال سائل « را بخواند خداوند ثواب كسانى را به او مىدهد كه امانات و عهد و پيمان خود را حفظ مىكنند و كسانى كه مواظب و مراقب نمازهاى خويشند » ( 1 ) .\r\nحديث ديگرى از امام باقر ع آمده است :\r\nمن أدمن قراءة « سال سائل » لم يساله اللَّه يوم القيامة عن ذنب عمله و اسكنه جنته مع محمد ( ص ) :\r\nكسى كه پيوسته سوره « سال سائل » را بخواند خداوند در قيامت او را\r\n\r\n","description":"","footnote":"\r\n( 1 ) « مجمع البيان » جلد 10 صفحه 350 .\r\n","page_name":" 4 ","page_number":4},
  {"content":"\r\nاز گناهانش بازپرسى نمىكند ، و او را در بهشتش با محمد ص سكونت مىدهد » ( 1 ) .\r\nهمين مضمون از امام صادق ع نقل شده است .\r\nبديهى است آنچه انسان را مشمول اينهمه ثواب عظيم مىكند تلاوتى است كه با عقيده و ايمان ، و سپس با عمل همراه باشد ، نه اينكه آيات و سوره را بخواند و هيچ انعكاسى در روح و فكر و عملش نداشته باشد .\r\n\r\n","description":"","footnote":"\r\n( 1 ) همان مدرك صفحه 351 .\r\n","page_name":" 5 ","page_number":5},
  {"content":"\r\n\r\n[ سوره المعارج ‹ 70 › : آيات 1 تا 3 
  ]\r\nبِسْمِ اللَّه الرَّحْمنِ الرَّحِيمِ\r\nسَأَلَ سائِلٌ بِعَذابٍ واقِعٍ ‹ 1 › لِلْكافِرينَ لَيْسَ لَه دافِعٌ ‹ 2 › مِنَ اللَّه ذِي الْمَعارِجِ ‹ 3 ›\r\n\r\nترجمه :\r\nبه نام خداوند بخشنده بخشايشگر 1 - تقاضا كننده اى تقاضاى عذابى كرد كه واقع شد ! 2 - اين عذاب مخصوص كافران است ، و هيچكس نمىتواند آن را دفع كند .\r\n3 - از سوى خداوند ذى المعارج است ( خداوندى كه فرشتگانش بر آسمانها صعود مىكند ) .\r\n\r\nشان نزول :\r\nبسيارى از مفسران و ارباب حديث شان نزولى براى اين آيات نقل كرده‌اند كه حاصل آن چنين است :\r\n","description":"","footnote":"","page_name":" 6 ","page_number":6},
  {"content":"\r\n« هنگامى كه رسول خدا ص على ع را در روز » غدير خم « به خلافت منصوب فرمود و درباره او گفت : من كنت مولاه فعلى مولاه » هر كس من مولى و ولى او هستم على مولى و ولى او است « چيزى نگذشت كه اين مساله در بلاد و شهرها منتشر شد » نعمان بن حارث فهرى « خدمت پيامبر ص آمد و عرض كرد تو به ما دستور دادى شهادت به يگانگى خدا و اينكه تو فرستاده او هستى دهيم ما هم شهادت داديم ، سپس دستور به جهاد و حج و روزه و نماز و زكات دادى ما همه اينها را نيز پذيرفتيم ، اما با اينها راضى نشدى تا اينكه اين جوان ( اشاره به على ع است ) را به جانشينى خود منصوب كردى ، و گفتى : من كنت مولاه فعلى مولاه ، آيا اين سخنى است كه از ناحيه خودت يا از سوى خدا ؟ ! پيامبر ص فرمود : « قسم به خدايى كه معبودى جز او نيست اين از ناحيه خدا است » .\r\n« نعمان » روى بر گرداند در حالى كه مىگفت اللَّهُمَّ إِنْ كانَ هذا هُوَ الْحَقَّ مِنْ عِنْدِكَ فَأَمْطِرْ عَلَيْنا حِجارَةً مِنَ السَّماءِ : « خداوندا ! اگر اين سخن حق است و از ناحيه تو ، سنگى از آسمان بر ما بباران » ! اينجا بود كه سنگى از آسمان بر سرش فرود آمد و او را كشت ، همين جا آيه * ( سَأَلَ سائِلٌ بِعَذابٍ واقِعٍ لِلْكافِرينَ لَيْسَ لَه دافِعٌ ) * نازل گشت » .\r\nآنچه را در بالا گفتيم مضمون عبارتى است كه در « مجمع البيان » از « ابو القاسم حسكانى » با سلسله سندش از « امام صادق ع » نقل شده است ( 1 ) .\r\nهمين مضمون را بسيارى از مفسران اهل سنت ، و روات حديث با مختصرى تفاوت نقل كرده‌اند .\r\nمرحوم « علامه امينى » در « الغدير » آن را از سى نفر از علماى معروف\r\n\r\n","description":"","footnote":"\r\n( 1 ) « مجمع البيان » جلد 10 صفحه 352 .\r\n","page_name":" 7 ","page_number":7},
  {"content":"\r\nاهل سنت نقل مىكند ( با ذكر مدرك و نقل عين عبارت ) از جمله :\r\nتفسير غريب القرآن « حافظ ابو عبيد هروى » .\r\nتفسير شفاء الصدور « ابو بكر نقاش موصلى » .\r\nتفسير الكشف و البيان « ابو اسحاق ثعالبى » .\r\nتفسير ابو بكر يحيى « القرطبى » .\r\nتذكره ابو اسحاق « ثعالبى » .\r\nكتاب فرائد السمطين « حموينى » .\r\nكتاب « درر السمطين » « شيخ محمد زرندى » .\r\nتفسير سراج المنير « شمس الذين شافعى » .\r\nكتاب « سيره حلبى » .\r\nكتاب « نور الأبصار » « سيد مؤمن شبلنجى » .\r\nو كتاب شرح جامع الصغير سيوطى از « شمس الدين الشافعى » .\r\nو غير اينها ( 1 ) .\r\nدر بسيارى از اين كتب تصريح شده كه آيات فوق در همين رابطه نازل شده است ، البته درباره اينكه اين شخص « حارث بن نعمان » بوده يا « جابر بن نذر » يا « نعمان بن حارث فهرى » اختلاف است ، و مىدانيم اين امر تاثيرى در اصل مطلب ندارد .\r\nالبته بعضى از مفسران يا محدثانى كه فضائل على ع را با ناخشنودى مىپذيرند ايرادهاى مختلفى بر اين شان نزول گرفته‌اند كه در پايان بحث تفسيرى به خواست خدا به آن اشاره خواهد شد .\r\n\r\n","description":"","footnote":"\r\n( 1 ) « الغدير » جلد 1 صفحه 239 تا 246 .\r\n","page_name":" 8 ","page_number":8},
  {"content":"\r\n\r\nتفسير : عذاب فورى\r\nسوره معارج از اينجا آغاز مىشود كه مىفرمايد : تقاضا كننده اى تقاضاى عذابى كرد كه واقع شد « ( * ( سَأَلَ سائِلٌ بِعَذابٍ واقِعٍ ) * ) .\r\nاين تقاضا كننده همانگونه كه در شان نزول گفتيم « نعمان بن حارث » يا « نضر بن حارث » بود كه به هنگام منصوب شدن على ع به مقام خلافت و ولايت در غدير خم و پخش شدن اين خبر در شهرها بسيار خشمگين گشت ، و خدمت رسول خدا آمد و گفت : آيا اين از ناحيه تو است ، يا از ناحيه خداوند ؟ پيامبر ص صريحا فرمود : از ناحيه خدا است ، او بيشتر ناراحت شد ، و گفت خداوندا ! اگر اين حق است و از ناحيه تو است سنگى از آسمان بر ما فرود آور ، و در اين هنگام سنگى فرود آمد و بر سر او خورد و او را كشت ( 1 ) .\r\nدر برابر اين تفسير تفسير ديگرى است كه از اين كلىتر است مطابق اين تفسير منظور اين است كه كسى از پيامبر ص سؤال كرد كه اين عذابى كه تو مىگويى بر چه كسى واقع مىشود ؟ و آيه بعد جواب مىدهد : براى كافرين خواهد بود .\r\nو مطابق تفسير سومى اين سؤال كننده پيامبر ص است كه تقاضاى عذاب براى كفار كرد و نازل شد .\r\n\r\n","description":"","footnote":"\r\n( 1 ) « با » در « * ( بِعَذابٍ واقِعٍ ) * » طبق اين تفسير باء زائده و براى تاكيد است ، و به عقيده بعضى به معنى « عن » مىباشد ، و اين موافق تفسير دوم است ( توجه داشته باشيد اگر سؤال به معنى تقاضا باشد به دو مفعول متعدى مىشود ، و اگر به معنى « استخبار » باشد مفعول دوم آن حتما با « عن » خواهد بود ) .\r\n","page_name":" 9 ","page_number":9},
  {"content":"\r\nولى تفسير اول علاوه بر اينكه با خود آيه سازگارتر است ، دقيقا منطبق بر روايات متعددى است كه در شان نزول وارد شده .\r\nسپس مىافزايد : « اين عذاب مخصوص كافران است و هيچكس نمىتواند از آن جلوگيرى كند » ( * ( لِلْكافِرينَ لَيْسَ لَه دافِعٌ ) * ) ( 1 ) .\r\nو در آيه بعد به كسى كه اين عذاب از ناحيه او است اشاره كرده ، مىگويد :\r\nاين عذاب از سوى خداوندى است كه صاحب آسمانهايى است كه فرشتگان بر آن صعود مىكنند « ( * ( مِنَ اللَّه ذِي الْمَعارِجِ ) * ) .\r\n« معارج » جمع « معرج » به معنى پله يا جايى است كه از آنجا صعود مىكنند و از آنجا كه خداوند مقامات مختلفى براى فرشتگان قرار داده كه با سلسله مراتب به سوى قرب خدا پيش مىروند ، خداوند به « ذى المعارج » توصيف شده است .\r\nآرى اين فرشتگانند كه ماموريت عذاب كافران و مجرمان دارند ، و همانها بودند كه بر ابراهيم خليل ع نازل شدند ، و به او خبر دادند كه ما مامور نابودى قوم لوط هستيم ، و صبحگاهان شهرهاى آن قوم آلوده و ننگين را زير و رو كردند ( 2 ) همانها ماموريت عذاب را درباره مجرمان ديگر نيز انجام مىدهند .\r\nبعضى از مفسران « معارج » را به معنى « فضائل و مواهب الهى و بعضى به معنى\r\n\r\n","description":"","footnote":"\r\n( 1 ) « واقع » صفت براى عذاب است و « للكافرين » صفت دوم و « * ( لَيْسَ لَه دافِعٌ ) * » صفت سوم است ، اين احتمال نيز داده شده كه « للكافرين » متعلق به « عذاب » بوده باشد ، و اگر « لام » به معنى « على » باشد متعلق به « واقع » خواهد بود .\r\n( 2 ) به تفسير نمونه جلد 11 صفحه 98 و 106 مراجعه شود .\r\n","page_name":" 10 ","page_number":10},
  {"content":"\r\n« فرشتگان » تفسير كرده‌اند ، ولى معنى اول مناسبتر ، و با مفهوم لغوى كلمه سازگارتر است .\r\n\r\nنكته اشكالات واهى بهانه جويان !\r\nمعمولا در مواردى كه آيات قرآن يا روايات اشاره به فضائل خاصى درباره امير مؤمنان على ع مىكند بعضى اصرار دارند تا آنجا كه مىتوانند مطلب را ناديده گرفته ، يا توجيه انحرافى كنند ، و با دقت و وسوسه خاصى مساله را تعقيب نمايند ، در حالى كه اگر اين فضائل براى ديگران باشد با سماحت و سهولت و آسانى از آن مىگذرند ! نمونه زنده اين كلام اشكالات هفتگانه اى است كه « ابن تيميه » در كتاب « منهاج السنة » در مورد احاديثى كه در شان نزول آيات فوق آمده است بيان كرده كه ما به طور فشرده به بيان آن مىپردازيم .\r\n1 - داستان غدير بعد از بازگشت پيامبر ص از حجة الوداع يعنى در سال دهم هجرت واقع شد در حالى كه سوره معارج از سوره‌هاى مكى است كه قبل از هجرت نازل شده است .\r\nپاسخ : همانگونه كه قبلا نيز اشاره كرديم بسيارى از سوره‌ها است به نام مكى ناميده مىشود در حالى كه بعضى از آيات نخستين آن طبق تصريح مفسران در مدينه نازل شده ، و به عكس سوره هايى است كه رسما مدنى ناميده مىشود ولى بعضى از آيات آن در مكه نازل گشته است .\r\n2 - در اين حديث آمده است كه « حارث بن نعمان » خدمت پيامبر ص\r\n","description":"","footnote":"","page_name":" 11 ","page_number":11},
  {"content":"\r\nدر « ابطح » رسيد ، و مىدانيم « ابطح » دره اى است در « مكه » و اين با نزول آيه بعد از داستان غدير مناسب نيست .\r\nپاسخ « اولا » تعبير به « ابطح » فقط در بعضى از روايات است ، نه در همه روايات ، و « ثانيا » « ابطح و بطحاء » به معنى هر زمين شنزارى است كه سيل از آن جارى مىشود ، و اتفاقا در سرزمين مدينه نيز مناطقى وجود دارد ، كه آن را « ابطح » يا « بطحاء » مىنامند ، و در اشعار عرب و روايات بسيار به آن اشاره شده است .\r\n3 - آيه و إِذْ قالُوا اللَّهُمَّ إِنْ كانَ هذا هُوَ الْحَقَّ مِنْ عِنْدِكَ فَأَمْطِرْ عَلَيْنا حِجارَةً مِنَ السَّماءِ ( انفال - 32 ) مسلما بعد از جنگ بدر نازل شده ، و سالها قبل از داستان غدير است .\r\nجواب كسى نگفته است كه شان نزول آن آيه ، داستان غدير است بلكه سخن در آيه * ( سَأَلَ سائِلٌ بِعَذابٍ واقِعٍ ) * مىباشد .\r\nو اما آيه 32 سوره انفال چيزى است كه « حارث بن نعمان » از آن در كلام خود استفاده كرد و اين ربطى به شان نزول ندارد ، ولى تعصبهاى افراطى سبب مىشود كه انسان از چنين مطلب روشن غافل گردد .\r\n4 - قرآن مجيد مىگويد : وَما كانَ اللَّه لِيُعَذِّبَهُمْ وَأَنْتَ فِيهِمْ وَما كانَ اللَّه مُعَذِّبَهُمْ وَهُمْ يَسْتَغْفِرُونَ : « خداوند آنها را عذاب نمىكند در حالى كه تو در ميان آنها هستى ، و خداوند آنها را عذاب نمىكند در حالى كه استغفار مىكنند » ( انفال - 33 ) اين آيه مىگويد : با وجود پيامبر ص هرگز عذابى نازل نخواهد شد .\r\nپاسخ : آنچه قابل قبول است اينكه عذاب عمومى و دستجمعى به خاطر پيامبر ص وجود نداشت ، ولى عذابهاى خصوصى و شخصى كرارا بر افراد نازل\r\n","description":"","footnote":"","page_name":" 12 ","page_number":12},
  {"content":"\r\nشد ، چنان كه تاريخ اسلام گواه است كه افراد متعددى مانند « ابو زمعه » و « مالك بن طلاله » و « حكم بن ابى العاص » و غير آنها به خاطر نفرين پيامبر ص يا بدون آن گرفتار عذاب شدند .\r\nعلاوه بر اين آيه فوق تفسيرهاى ديگرى نيز دارد كه طبق آن استدلال به آن در اينجا ممكن نيست ( به تفسير نمونه جلد 7 صفحه 154 ذيل همان آيه 33 انفال مراجعه شود ) .\r\n5 - اگر چنين شان نزولى صحيح بود بايد مانند داستان « اصحاب الفيل » معروف شود .\r\nپاسخ : اين شان نزول به قدر كافى مشهور و معروف است و در بالا اشاره كرديم كه حد اقل درسى كتاب از كتب تفسير و حديث آمده وانگهى عجيب است كه انتظار داشته باشيم يك حادثه شخصى همانند يك حادثه عمومى مثل داستان اصحاب الفيل انعكاس يابد ، چرا كه آن داستان جنبه همگانى داشت ، سر تا سر مكه را گرفته بود و يك لشكر بزرگ طى آن نابود گشت ، ولى داستان « حارث بن نعمان » تنها مربوط به يك نفر است ! 6 - از اين حديث استفاده مىشود كه « حارث بن نعمان » مبانى اسلام را قبول داشت چگونه ممكن است يك مسلمان در عصر پيامبر ص به چنين عذابى گرفتار شود ؟\r\nپاسخ : اين ايراد نيز ناشى از تعصب شديد است ، زيرا احاديث فوق به خوبى نشان مىدهد كه او نه تنها گفته پيامبر ص را قبول نداشت بلكه به خداوند نيز معترض بود كه چرا چنين دستورى را درباره على ع به پيامبرش داده است ؟ ! و اين شديدترين مرتبه كفر و ارتداد محسوب مىشود .\r\n7 - در كتابهاى معروفى مانند « استيعاب » كه نام « صحابه » آمده است اسمى از « حارث بن نعمان » نمىبينيم .\r\n","description":"","footnote":"","page_name":" 13 ","page_number":13},
  {"content":"\r\nپاسخ : آنچه در اين كتاب و مانند آن از نامهاى صحابه آمده تنها مربوط به قسمتى از صحابه است ، مثلا در كتاب « اسد الغابة » كه از مهمترين كتبى است كه اصحاب پيامبر ص را بر مىشمرد تنها هفت هزار و پانصد و پنجاه و چهار نفر را برشمرده ، در حالى كه مىدانيم تنها در حجة الوداع صد هزار نفر يا بيشتر در محضر پيامبر ص بودند ، بنا بر اين شكى نيست كه بسيارى از صحابه پيامبر ص نامشان در اين كتب نيامده است ( 1 ) .\r\n\r\n","description":"","footnote":"\r\n( 1 ) شرح بيشتر درباره پاسخهاى فوق ، و شواهد تاريخى يا روايتى براى هر كدام را در كتاب نفيس « الغدير » جلد 1 صفحه 247 تا 266 مطالعه فرمائيد .\r\n","page_name":" 14 ","page_number":14},
  {"content":"\r\n\r\n[ سوره المعارج ‹ 70 › : آيات 4 تا 7 
  ]\r\nتَعْرُجُ الْمَلائِكَةُ وَالرُّوحُ إِلَيْه فِي يَوْمٍ كانَ مِقْدارُه خَمْسِينَ أَلْفَ سَنَةٍ ‹ 4 › فَاصْبِرْ صَبْراً جَمِيلًا ‹ 5 › إِنَّهُمْ يَرَوْنَه بَعِيداً ‹ 6 › وَنَراه قَرِيباً ‹ 7 ›\r\n\r\nترجمه :\r\n4 - فرشتگان و روح ( فرشته مخصوص ) به سوى او عروج مىكنند در آن روزى كه مقدارش پنجاه هزار سال است .\r\n5 - بنا بر اين صبر جميل پيشه كن .\r\n6 - زيرا آنها آن روز را دور مىبينند .\r\n7 - و ما آن را نزديك مىبينيم !\r\n\r\nتفسير : روزى به اندازه پنجاه هزار سال !\r\nبعد از ذكر داستان عذاب دنيوى كسى كه تقاضاى عذاب الهى كرده بود وارد بحثهاى معاد و عذابهاى اخروى مجرمان در آن روز مىشود ، نخست مىفرمايد :\r\n« فرشتگان و روح به سوى او ( خداوند ) عروج مىكنند در روزى كه مقدارش\r\n","description":"","footnote":"","page_name":" 15 ","page_number":15},
  {"content":"\r\nپنجاه هزار سال است « ( * ( تَعْرُجُ الْمَلائِكَةُ وَالرُّوحُ إِلَيْه فِي يَوْمٍ كانَ مِقْدارُه خَمْسِينَ أَلْفَ سَنَةٍ ) * ) .\r\nمسلما منظور از « عروج فرشتگان » عروج جسمانى نيست ، بلكه عروج روحانى است ، يعنى آنها به مقام قرب خدا مىشتابند ، و در آن روز كه روز قيامت است آماده گرفتن فرمان ، و اجراى آن مىباشند ، همانگونه كه در تفسير آيه 17 سوره « حاقه » گفتيم كه منظور از جمله « و الْمَلَكُ عَلى أَرْجائِها » فرشتگان در اطراف آسمان قرار مىگيرند « اينست كه در آن روز آنها گرداگرد آسمانها ايستاده و آماده انجام هر گونه فرمانند ( 1 ) .\r\nمنظور از « روح » همان « روح الامين » بزرگ فرشتگان است كه در سوره « قدر » نيز به او اشاره شده است ، آنجا كه مىگويد : تَنَزَّلُ الْمَلائِكَةُ وَالرُّوحُ فِيها بِإِذْنِ رَبِّهِمْ مِنْ كُلِّ أَمْرٍ : « در شب قدر فرشتگان روح به فرمان پروردگارشان براى تقدير امور نازل مىشوند » ( قدر - 4 ) .\r\nالبته « روح » معانى مختلفى دارد كه در هر مورد به تناسب قرائن موجود ممكن است مفهوم خاصى ببخشد : روح انسان ، روح به معنى قرآن ، و روح به معنى روح القدس و به معنى فرشته وحى همه از معانى روح است كه در آيات ديگر قرآن به آنها اشاره شده ( 2 ) .\r\nو اما تعبير به « پنجاه هزار سال » از اين نظر است كه آن روز بر حسب سالهاى دنيا تا اين حد ادامه پيدا مىكند ، و با آنچه در آيه 5 سوره سجده آمده\r\n\r\n","description":"","footnote":"\r\n( 1 ) تفسيرهاى ديگرى براى « عروج فرشتگان » ذكر شده كه هيچكدام مناسب به نظر نمىرسد ، از جمله اينكه : منظور اين است كه زمان نزول و صعود فرشتگان كه از آغاز دنيا تا پايان آن مجموعا 50 هزار سال مىباشد كه عمر تمام دنيا است ولى آيات بعد به خوبى نشان مىدهد كه سخن درباره روز قيامت است نه دنيا ( دقت كنيد ) .\r\n( 2 ) به جلد 12 تفسير نمونه صفحه 250 تا 253 مراجعه شود .\r\n","page_name":" 16 ","page_number":16},
  {"content":"\r\nاست كه مقدار آن را يكهزار سال تعيين مىنمايد منافاتى ندارد ، زيرا همانگونه كه در روايات وارد شده است در قيامت پنجاه موقف است ، و هر موقف به اندازه يكهزار سال طول مىكشد ( 1 ) .\r\nبعضى نيز احتمال داده‌اند عدد « پنجاه هزار سال » براى « تكثير » باشد نه تعداد يعنى آن روز بسيار طولانى است .\r\nو به هر حال اين درباره مجرمان و ظالمان و كافران است ، لذا در حديثى از « ابو سعيد خدرى » آمده است كه بعد از نزول اين آيه كسى عرض كرد اى رسول خدا ! چقدر آن روز طولانى است ؟ فرمود :\r\nو الذى نفس محمد بيده انه ليخف على المؤمن حتى يكون أخف عليه من صلاة مكتوبة يصليها فى الدنيا :\r\n« قسم به كسى كه جان محمد به دست او است آن روز براى مؤمن سبك و آسان مىشود آسانتر از يك نماز واجب كه در دنيا مىخواند » ( 2 ) .\r\nدر آيه بعد پيغمبر اكرم ص را مخاطب ساخته ، مىفرمايد : « صبر جميل پيشه كن ، و در برابر استهزاء و تكذيب و آزار آنها شكيبا باش » ( * ( فَاصْبِرْ صَبْراً جَمِيلًا ) * ) .\r\n« صبر جميل » به معنى « شكيبايى زيبا و قابل توجه » است ، و آن صبر و استقامتى است كه تداوم داشته باشد ، ياس و نوميدى به آن راه نيابد ، و توأم با بيتابى و جزع و شكوه و آه و ناله نگردد ، و در غير اين صورت جميل نيست ( 3 ) .\r\n\r\n","description":"","footnote":"\r\n( 1 ) اين حديث در امالى شيخ از امير مؤمنان على ( ع ) نقل شده است ( مطابق نقل نور الثقلين جلد 5 صفحه 413 ) .\r\n( 2 ) « مجمع البيان » جلد 10 صفحه 353 و « قرطبى » جلد 10 صفحه 6761 .\r\n( 3 ) درباره « صبر جميل » در تفسير نمونه ( جلد 9 صفحه 351 ) در داستان « يعقوب » و « يوسف » شرح بيشترى داده‌ايم .\r\n","page_name":" 17 ","page_number":17},
  {"content":"\r\nسپس مىافزايد « زيرا آنها چنان روزى را بعيد و دور مىبينند » ( * ( إِنَّهُمْ يَرَوْنَه بَعِيداً ) * ) .\r\n« و ما آن را قريب و نزديك مىبينيم » ( * ( وَنَراه قَرِيباً ) * ) .\r\nآنها اصلا باور نمىكنند چنان روزى در كار باشد كه حساب همه خلايق را برسند و كوچكترين گفتار و كردار آنها محاسبه شود ، آن هم در روزى كه پنجاه هزار سال به طول مىانجامد ، ولى آنها در حقيقت خدا را نشناخته‌اند و در قدرت او شك و ترديد دارند .\r\nآنها مىگويند : مگر ممكن است استخوانهاى پوسيده ، و خاكهايى كه هر ذره‌اى از آن در گوشه اى پراكنده گشته است بار ديگر جمع شود . و لباس حيات در تن بپوشد ؟ ( همانگونه كه قرآن در ساير آياتش اين تعبيرات را از آنها نقل كرده است ) وانگهى مگر روز پنجاه هزار سال امكان پذير است ؟ ! .\r\nجالب اينكه علم امروز مىگويد مقدار روز در هر كره اى از كرات آسمانى با ديگر كرات متفاوت است ، زيرا تابع مقدار زمانى است كه آن كره يك بار به دور محور خود مىچرخد ، و لذا روز در كره ماه به اندازه دو هفته در كره زمين است ، حتى مىگويند ممكن است با گذشت زمان كره زمين از سرعت حركت وضعى خود بكاهد و مقدار يك روز معادل يك ماه يا يك سال يا صدها سال شود .\r\nنمىگوئيم روز قيامت چنين است بلكه مىگوئيم روز معادل پنجاه هزار سال ، حتى با مقياسهاى عالم دنيا چيز عجيبى نيست .\r\n","description":"","footnote":"","page_name":" 18 ","page_number":18},
  {"content":"\r\n\r\n[ سوره المعارج ‹ 70 › : آيات 8 تا 18 
  ]\r\nيَوْمَ تَكُونُ السَّماءُ كَالْمُهْلِ ‹ 8 › وَتَكُونُ الْجِبالُ كَالْعِهْنِ ‹ 9 › وَلا يَسْئَلُ حَمِيمٌ حَمِيماً ‹ 10 › يُبَصَّرُونَهُمْ يَوَدُّ الْمُجْرِمُ لَوْ يَفْتَدِي مِنْ عَذابِ يَوْمِئِذٍ بِبَنِيه ‹ 11 › وَصاحِبَتِه وَأَخِيه ‹ 12 ›\r\nوَ فَصِيلَتِه الَّتِي تُؤْوِيه ‹ 13 › وَمَنْ فِي الأَرْضِ جَمِيعاً ثُمَّ يُنْجِيه ‹ 14 › كَلَّا إِنَّها لَظى ‹ 15 › نَزَّاعَةً لِلشَّوى ‹ 16 › تَدْعُوا مَنْ أَدْبَرَ وَتَوَلَّى ‹ 17 ›\r\nوَ جَمَعَ فَأَوْعى ‹ 18 ›\r\n","description":"","footnote":"","page_name":" 19 ","page_number":19},
  {"content":"\r\n\r\nترجمه :\r\n8 - همان روز كه آسمان همچون فلز گداخته مىشود .\r\n9 - و كوه‌ها مانند پشم رنگين متلاشى خواهد بود .\r\n10 - و هيچ دوست صميمى سراغ دوستش را نمىگيرد ! 11 - آنان را به آنها نشان مىدهند ( ولى هر كس گرفتار كار خويشتن است ) چنان است كه گنهكار دوست مىدارد فرزندان خود را در برابر عذاب آن روز فدا كند .\r\n12 - و همسر و برادرش را .\r\n13 - و قبيله اش كه هميشه از او حمايت مىكردند .\r\n14 - و تمام مردم روى زمين را تا مايه نجاتش شود .\r\n15 - اما هرگز چنين نيست شعله‌هاى سوزان آتش است .\r\n16 - دست و پا و پوست سر را مىكند و مىبرد .\r\n17 - و كسانى را كه به فرمان خدا پشت كردند صدا مىزند .\r\n18 - و آنها كه اموال را جمع و ذخيره كردند .\r\n\r\nتفسير : آن روز كه هيچ دوست صميمى سراغ دوستش را نمىگيرد\r\nدر اين آيات ، بحثهاى گذشته درباره قيامت با شرح و توضيح بيشترى ادامه مىيابد ، مىفرمايد :\r\n« همان روزى كه آسمان همچون فلز گداخته مىشود » ( * ( يَوْمَ تَكُونُ السَّماءُ كَالْمُهْلِ ) * ) ( 1 ) .\r\n« و كوه‌ها مانند پشم رنگين زده شده خواهد بود »\r\n\r\n","description":"","footnote":"\r\n( 1 ) در محل اعراب « يوم » احتمالات متعددى داده شده ، ولى بهتر از همه اين است كه بدل از « قريبا » در آيه قبل باشد ، يا متعلق به فعل محذوفى مانند « اذكر » .\r\n","page_name":" 20 ","page_number":20},
  {"content":"\r\n( * ( وَتَكُونُ الْجِبالُ كَالْعِهْنِ ) * ) .\r\n« مهل » ( بر وزن قفل ) به معنى فلز گداخته است ، و گاه به معنى درد خاصى است كه در روغن زيتون ته نشين مىشود ، و در اينجا مناسب همان معنى اول است ، هر چند در مقام تشبيه تفاوت چندانى با هم ندارند .\r\n« عهن » به معنى پشم زده شده اى است كه رنگين باشد .\r\nآرى در آن روز آسمانها از هم متلاشى و ذوب مىشود ، و كوه‌ها درهم كوبيده و خرد و سپس با تند بادى در فضا پراكنده مىگردد ، همچون پشمى كه تند باد آن را با خود ببرد و چون كوه‌ها رنگهاى مختلفى دارند تشبيه به پشمهاى رنگين شده‌اند ، و بعد از اين ويرانى ، جهانى نوين ايجاد مىگردد ، و انسانها حيات نوين خود را از سر مىگيرند .\r\nهنگامى كه رستاخيز در آن جهان نو بر پا مىشود آن چنان وضع حساب و رسيدگى به اعمال وحشتناك است كه همه در فكر خويشند ، احدى به ديگرى نمىپردازد ، و هيچ دوست گرم و صميمى سراغ دوستش را نمىگيرد « ( * ( وَلا يَسْئَلُ حَمِيمٌ حَمِيماً ) * ) ( 1 ) .\r\nهمه به خود مشغولند ، و هر كس در فكر نجات خويش است ، همانگونه كه در آيه 37 عبس آمده است : لِكُلِّ امْرِئٍ مِنْهُمْ يَوْمَئِذٍ شَأْنٌ يُغْنِيه : « هر يك از آنها آن روز چنان گرفتارى دارد كه تمام فكر او را به خود مشغول مىكند » ( 2 ) .\r\n\r\n","description":"","footnote":"\r\n( 1 ) « حميم » چنان كه قبلا نيز اشاره كرده‌ايم در اصل به معنى آب داغ و سوزان است ، سپس به دوستان گرم و بسيار صميمى نيز اطلاق شده است .\r\n( 2 ) براى آيه فوق تفسيرهاى ديگرى نيز ذكر شده ، از جمله اينكه هيچكس از حال ديگرى سؤال نمىكند ، زيرا وضع همه از چهره هايشان روشن است ، و آنجا كه عيان است چه حاجتى به بيان است ؟ ديگر اينكه هيچكس از ديگرى نمىخواهد كه او مسئوليت اعمالش را بپذيرد چرا كه امكانپذير نيست ولى صحيح همان تفسير بالا است .\r\n","page_name":" 21 ","page_number":21},
  {"content":"\r\nنه اينكه دوستان صميمى خود را در آنجا نشناسند ، بلكه مخصوصا « دوستانشان را به آنها نشان مىدهند در عين حال هر كس گرفتار كار خويشتن است » ( * ( يُبَصَّرُونَهُمْ ) * ) ( 1 ) .\r\nمساله اين است كه هول و وحشت بيش از آن است كه بتواند به ديگرى بينديشد .\r\nو در ادامه همين سخن و ترسيم آن صحنه وحشتناك مىافزايد : وضع چنان است كه « گنهكار دوست مىدارد فرزندان خود را در برابر عذاب آن روز فدا كند » ( * ( يَوَدُّ الْمُجْرِمُ لَوْ يَفْتَدِي مِنْ عَذابِ يَوْمِئِذٍ بِبَنِيه ) * ) .\r\nنه تنها فرزندانش بلكه دوست دارد « همسر و برادرش را نيز بدهد » ( * ( وَصاحِبَتِه وَأَخِيه ) * ) .\r\nو همچنين فاميل و قبيله اى كه به آن تعلق داشت و از او حمايت مىكرد « ( * ( وَفَصِيلَتِه الَّتِي تُؤْوِيه ) * ) .\r\n« بلكه تمام كسانى را كه در روى زمين هستند همگى را فدا كند تا مايه نجاتش شود » ( * ( وَمَنْ فِي الأَرْضِ جَمِيعاً ثُمَّ يُنْجِيه ) * ) .\r\n\r\n","description":"","footnote":"\r\n( 1 ) با اينكه « حميم » در هر دو مرحله به صورت مفرد است دو ضمير موجود در « يبصرونهم » به صورت جمع آمده زيرا معنى جنسى دارد .\r\n","page_name":" 22 ","page_number":22},
  {"content":"\r\nآرى به قدرى عذاب خدا در آن روز هولناك است كه انسان مىخواهد عزيزترين عزيزان را كه در چهار گروه در اينجا خلاصه شده‌اند ( فرزندان ، همسران ، برادران ، و فاميل نزديك كه يار و ياور او هستند ) همه را براى نجات خود فدا كند ، نه فقط آنها بلكه حاضر است تمام مردم روى زمين براى رهايى او از عذاب قربانى شوند ! « يود » از ماده « ود » ( بر وزن حب ) به معنى « دوست داشتن » توأم با « تمنى » است ، و به گفته « راغب » در هر يك از اين دو معنى ( بلكه در هر دو معنى ) نيز به كار مىرود .\r\n« يفتدى » از ماده « فداء » به معنى حفظ كردن خود از مصائب و مشكلات به وسيله پرداخت چيزى است .\r\n« فصيلة » به معنى « عشيره » و فاميل و قبيله اى است كه انسان از آن منفصل و جدا شده است .\r\n« تؤيه » از ماده « ايواء » به معنى انضمام كردن چيزى به ديگرى است سپس به معنى پناه دادن به كار رفته .\r\nجمعى از مفسران گفته‌اند تعبير به « ثم » در جمله « ثم ينجيه » نشان مىدهد كه آنها مىدانند اين فداها بعيد است اثر كند ( زيرا ثم معمولا براى بعد و فاصله و تراخى مىآيد ) .\r\nولى در جواب همه اين تمناها و آرزوها مىفرمايد : « هرگز چنين نيست » هيچ فديه و فدايى پذيرفته نمىشود ( كلا ) .\r\n« آن شعله‌هاى سوزان آتش است » ( * ( إِنَّها لَظى ) * ) .\r\nپيوسته زبانه مىكشد ، و هر چيز را در كنار و مسير خود مىيابد مىسوزاند .\r\n","description":"","footnote":"","page_name":" 23 ","page_number":23},
  {"content":"\r\nدست و پا و پوست سر را مىكند و با خود مىبرد « ( * ( نَزَّاعَةً لِلشَّوى ) * ) .\r\n« لظى » به معنى شعله خالص آتش است ، و يكى از نامهاى جهنم نيز مىباشد ، و در آيات فوق هر دو معنى ممكن است .\r\n« نزاعة » به معنى چيزى است كه پى در پى جدا مىكند .\r\nو « شوى » به معنى دست و پا و اطراف بدن است ، و گاه به معنى بريان كردن نيز آمده ، ولى در اينجا منظور همان معنى اول است ، زيرا هنگامى كه آتش سوزان و شعله ورى به چيزى مىرسد اول اطراف و جوانب و شاخ و برگ آن را مىسوزاند و جدا مىكند .\r\nبعضى از مفسران « شوى » را در اينجا به معنى پوست تن ، و بعضى به معنى پوست سر ، و بعضى به معنى گوشت ساق پا ، تفسير كرده‌اند ، و همه اينها در آن مفهوم وسيعى كه گفتيم جمع است ، و عجب اينكه با اينهمه مصيبت مرگ و ميرى در كار نيست ! سپس به كسانى اشاره مىكند كه طعمه چنان آتشى هستند ، مىفرمايد :\r\n« اين شعله سوزان كسانى را كه پشت به فرمان خدا كردند و از اطاعت او روى گردان شدند صدا مىزند و به سوى خود مىخواند » ( * ( تَدْعُوا مَنْ أَدْبَرَ وَتَوَلَّى ) * ) .\r\n« و آنها كه اموال را جمع كردند و ذخيره نمودند و در راه خدا انفاق نكردند » ( * ( وَجَمَعَ فَأَوْعى ) * ) .\r\nبه اين ترتيب اين آتش سوزان با زبان حال و جاذبه مخصوصى كه نسبت به\r\n","description":"","footnote":"","page_name":" 24 ","page_number":24},
  {"content":"\r\nمجرمان دارد ، يا با زبان قال كه خداوند به او داده ، پيوسته آنها را صدا مىزند و به سوى خود فرا مىخواند ، همانها كه داراى اين دو صفتند « پشت به ايمان كرده و از طاعت خدا و رسول ص سر برتافته » و از سوى ديگر « دائما در فكر جمع مال از حرام و حلال و ذخيره كردن آن بوده‌اند بىآنكه به حقوق مستمندان توجه كنند ، و يا اصلا فلسفه اين نعمت الهى يعنى مال را بدانند » .\r\n","description":"","footnote":"","page_name":" 25 ","page_number":25},
  {"content":"\r\n\r\n[ سوره المعارج ‹ 70 › : آيات 19 تا 28 
  ]\r\nإِنَّ الإِنْسانَ خُلِقَ هَلُوعاً ‹ 19 › إِذا مَسَّه الشَّرُّ جَزُوعاً ‹ 20 › وَإِذا مَسَّه الْخَيْرُ مَنُوعاً ‹ 21 › إِلَّا الْمُصَلِّينَ ‹ 22 › الَّذِينَ هُمْ عَلى صَلاتِهِمْ دائِمُونَ ‹ 23 ›\r\nوَ الَّذِينَ فِي أَمْوالِهِمْ حَقٌّ مَعْلُومٌ ‹ 24 › لِلسَّائِلِ وَالْمَحْرُومِ ‹ 25 › وَالَّذِينَ يُصَدِّقُونَ بِيَوْمِ الدِّينِ ‹ 26 › وَالَّذِينَ هُمْ مِنْ عَذابِ رَبِّهِمْ مُشْفِقُونَ ‹ 27 › إِنَّ عَذابَ رَبِّهِمْ غَيْرُ مَأْمُونٍ ‹ 28 ›\r\n","description":"","footnote":"","page_name":" 26 ","page_number":26},
  {"content":"\r\n\r\nترجمه :\r\n19 - انسان حريص و كم طاقت آفريده شده .\r\n20 - هنگامى كه بدى به او رسد بيتابى مىكند .\r\n21 - و هنگامى كه خوبى به او رسد مانع ديگران مىشود .\r\n22 - مگر نمازگزاران .\r\n23 - آنها كه نمازها را مرتبا بجا مىآورند .\r\n24 - و آنها كه در اموالشان حق معلومى است .\r\n25 - براى تقاضا كنندگان و محرومان .\r\n26 - و آنها كه به روز جزا ايمان دارند .\r\n27 - و آنها كه از عذاب پروردگارشان بيمناكند .\r\n28 - چرا كه هيچگاه خود را از عذاب پروردگار در امان نمىبينند .\r\n\r\nتفسير : اوصاف انسانهاى شايسته\r\nبعد از ذكر گوشه اى از عذابهاى قيامت به ذكر اوصاف افراد بىايمان و در مقابل آنها مؤمنان راستين مىپردازد تا معلوم شود چرا گروهى اهل عذابند و گروهى اهل نجات .\r\nنخست مىفرمايد : « انسان حريص و كم طاقت آفريده شده است » ( * ( إِنَّ الإِنْسانَ خُلِقَ هَلُوعاً ) * ) .\r\n« هنگامى كه بدى به او رسد بسيار جزع و بيتابى مىكند » ( * ( إِذا مَسَّه الشَّرُّ جَزُوعاً ) * ) .\r\n","description":"","footnote":"","page_name":" 27 ","page_number":27},
  {"content":"\r\n« و هنگامى كه خوبى به او رسد از ديگران دريغ مىدارد » ( * ( وَإِذا مَسَّه الْخَيْرُ مَنُوعاً ) * ) .\r\nجمعى از مفسران و ارباب لغت « هلوع » را به معنى حريص و جمعى به معنى « كم طاقت » تفسير كرده‌اند ، بنا بر تفسير اول در اينجا به سه نكته منفى اخلاقى در وجود اين گونه انسانها اشاره شده ، « حرص » و « جزع » و « بخل » و بنا بر تفسير دوم به دو نكته « جزع » و « بخل » زيرا آيه دوم و سوم تفسيرى است براى معنى ( هلوع ) .\r\nاين احتمال نيز وجود دارد كه هر دو معنى در اين واژه جمع باشد ، چرا كه اين دو وصف لازم و ملزوم يكديگرند ، آدمهاى حريص غالبا بخيلند ، و در برابر حوادث سوء كم تحمل ، و عكس آن نيز صادق است .\r\nدر اينجا سؤال يا سؤالهايى مطرح مىشود كه اگر خداوند انسان را براى سعادت و كمال آفريده چگونه در طبيعت او شر و بدى قرار داده است ؟\r\nوانگهى آيا ممكن است خداوند چيزى را با صفتى بيافريند ، و سپس آفرينش خود را مذمت كند ؟\r\nو از همه اينها گذشته قرآن در آيه 4 سوره « تين » صريحا مىگويد :\r\nلَقَدْ خَلَقْنَا الإِنْسانَ فِي أَحْسَنِ تَقْوِيمٍ : « ما انسان را به بهترين صورت و ساختمان آفريديم » .\r\nمسلما منظور اين نيست كه ظاهر انسان خوب و باطنش زشت و بد است ، بلكه كل خلقت انسان به صورت « احسن تقويم » است ، و همچنين آيات ديگرى كه مقام والاى انسان را مىستايند ، اين آيات با آيه مورد بحث چگونه سازگار است ؟\r\n","description":"","footnote":"","page_name":" 28 ","page_number":28},
  {"content":"\r\nپاسخ همه اين سؤالات با توجه به يك نكته روشن مىشود ، و آن اين است كه خداوند نيروها و غرائز و صفاتى در انسان آفريده است كه اينها بالقوه وسيله تكامل و ترقى و سعادت او محسوب مىشوند ، بنا بر اين صفات و غرائز مزبور ذاتا بد نيست ، بلكه وسيله كمال است ، اما هنگامى كه همين صفات در مسير انحرافى قرار گيرد ، و از آن سوء استفاده شود ، مايه نكبت و بدبختى و شر و فساد خواهد بود .\r\nفى المثل همين حرص نيرويى است كه به انسان اجازه نمىدهد به زودى از تلاش و كوشش بازايستد ، و با رسيدن به نعمتى سير شود ، اين يك عطش سوزان است كه بر وجود انسان مسلط است ، اگر اين صفت در مسير تحصيل علم و دانش به كار افتد ، و انسان حريص در علم و يا به تعبير ديگر تشنه و عاشق بىقرار علم باشد ، مسلما مايه كمال او است ، اما اگر آن در مسير ماديات به كار افتد مايه شر و بدبختى و بخل مىگردد .\r\nبه تعبير ديگر : اين صفت شاخه اى از حب ذات است ، و مىدانيم حب ذات چيزى است كه انسان را به سوى كمال مىفرستد ، اما اگر در مسير انحرافى واقع شود به سوى انحصارطلبى ، و بخل و حسد و مانند آن پيش مىرود .\r\nدر مورد مواهب ديگر نيز مطلب همين گونه است ، خداوند قدرت عظيمى در دل اتم آفريده كه مسلما مفيد و سودمند است ، ولى هر گاه از اين قدرت درونى اتم سوء استفاده شود و از آن بمبهاى ويرانگر بسازند ، نه نيروگاههاى برق و وسائل صنعتى ديگر ، اين مايه شر و فساد خواهد بود .\r\nو با توجه به بيان فوق ، مىتوان ميان تمام آياتى كه در قرآن مجيد درباره انسان وارد شده است جمع كرد ( 1 ) .\r\n\r\n","description":"","footnote":"\r\n( 1 ) توضيح ديگرى تحت عنوان « انسان در قرآن كريم » در جلد 8 تفسير نمونه صفحه 239 تا 241 آورده‌ايم ( ذيل آيه 12 يونس ) .\r\n","page_name":" 29 ","page_number":29},
  {"content":"\r\nسپس به ذكر اوصاف انسانهاى شايسته به صورت يك استثنا ضمن بيان نه صفت از اوصاف بر جسته پرداخته ، مىگويد :\r\n« مگر نمازگزاران » ( * ( إِلَّا الْمُصَلِّينَ ) * ) .\r\n« همان نمازگزارانى كه نمازهاى خود را تداوم مىبخشند » ( * ( الَّذِينَ هُمْ عَلى صَلاتِهِمْ دائِمُونَ ) * ) .\r\nاين نخستين ويژگى آنهاست كه ارتباط مستمر با درگاه پروردگار متعال دارند ، و اين ارتباط از طريق نماز تامين مىگردد ، نمازى كه انسان را از فحشاء و منكر باز مىدارد ، نمازى كه روح و جان انسان را پرورش مىدهد ، و او را همواره به ياد خدا مىدارد ، و اين توجه مستمر مانع از غفلت و غرور ، و فرو رفتن در درياى شهوات ، و اسارت در چنگال شيطان و هواى نفس مىشود .\r\nبديهى است منظور از مداومت بر نماز اين نيست كه هميشه در حال نماز باشند ، بلكه منظور اين است در اوقات معين نماز را انجام مىدهند .\r\nاصولا هر كار خيرى آن گاه در انسان اثر مثبت مىگذارد كه تداوم داشته باشد ، و لذا در حديثى از پيغمبر اكرم ص مىخوانيم :\r\nان احب الاعمال الى اللَّه ما دام و ان قل :\r\n« محبوبترين اعمال نزد خدا چيزى است كه مداومت داشته باشد ، هر چند كم باشد » ( 1 ) .\r\nقابل توجه اينكه در حديثى از امام باقر ع مىخوانيم : منظور اين است هر گاه انسان چيزى از نوافل را بر خود فرض مىكند همواره به آن ادامه دهد » ( 2 ) .\r\n\r\n","description":"","footnote":"\r\n( 1 ) « المعجم المفهرس لالفاظ الحديث » جلد 2 صفحه 160 ( ماده دوام ) .\r\n( 2 ) « نور الثقلين » جلد 5 صفحه 415 .\r\n","page_name":" 30 ","page_number":30},
  {"content":"\r\nو در حديث ديگرى از همان امام ع نقل شده كه فرمود : « اين آيه اشاره به نافله است ، و آيه و الَّذِينَ هُمْ عَلى صَلاتِهِمْ يُحافِظُونَ ( كه در چند آيه بعد مىآيد ) ناظر به نماز فريضه » ( 1 ) .\r\nاين تفاوت ممكن است از اينجا باشد كه تعبير به محافظت مناسب نمازهاى واجب است كه دقيقا آنها را بايد در وقتهاى معين انجام داد ، اما تعبير به تداوم مناسب نمازهاى مستحبّ است ، چرا كه انسان مىتواند آنها را انجام دهد و گاه ترك كند .\r\nبه هر حال بعد از ذكر نماز كه بهترين اعمال ، و بهترين حالات مؤمنان است ، به دومين ويژگى آنها پرداخته مىافزايد : « كسانى كه در اموالشان حق معلومى است » ( * ( وَالَّذِينَ فِي أَمْوالِهِمْ حَقٌّ مَعْلُومٌ ) * ) .\r\n« براى تقاضا كنندگان و محرومان » ( * ( لِلسَّائِلِ وَالْمَحْرُومِ ) * ) .\r\nو به اين ترتيب هم ارتباطشان را با خالق حفظ مىكنند ، و هم پيوندشان را با خلق خدا .\r\nبعضى از مفسران معتقدند كه منظور از « حق معلوم » در اينجا همان « زكات » است كه مقدار معينى دارد ، و از مصارف آن « سائل » و « محروم » است ، در حالى كه مىدانيم اين سوره مكى است و حكم زكات در مكه نازل نشده بود ، يا اگر نازل شده بود مقدار معين نداشت ، لذا بعضى ديگر معتقدند : مراد از « حق معلوم » چيزى غير از زكات است كه انسان بر خود لازم مىشمرد كه به نيازمندان دهد شاهد اين تفسير حديثى است كه از امام صادق ع نقل شده كه وقتى از تفسير اين آيه\r\n\r\n","description":"","footnote":"\r\n( 1 ) « نور الثقلين » جلد 5 صفحه 416 .\r\n","page_name":" 31 ","page_number":31},
  {"content":"\r\nسؤال كردند كه آيا اين چيزى غير از زكات است ؟ فرمود :\r\nهو الرجل يؤتيه اللَّه الثروة من المال ، فيخرج منه الالف و الالفين و الثلاثة آلاف و الاقل و الاكثر ، فيصل به رحمه ، و يحمل به الكل عن قومه :\r\n« آرى اين درباره كسى است كه خداوند ثروت و مالى به او مىبخشد و او به مقدار هزار يا دو هزار يا سه هزار يا بيشتر و كمتر از آن جدا كرده و با آن صله رحم مىكند و مشقت از قوم خود بر مىدارد » ( 1 ) .\r\nتفاوت ميان « سائل » و « محروم » اين است كه « سائل » كسى است كه حاجت خود را مىگويد و تقاضا مىكند ، و « محروم » كسى است كه شرم و حيا مانع تقاضاى او است ، و در حديثى از امام صادق ع آمده است : « محروم كسى است كه زحمت در كسب و كار مىكشد ولى زندگى او پيچيده شده است » ( 2 ) .\r\nاين حديث نيز مناسب همان تفسيرى است كه ذكر شده ، زيرا چنين اشخاصى كمتر روى سؤال دارند .\r\nشرح بيشترى درباره حق مزبور و تفسير « سائل » و « محروم » در جلد 22 تفسير نمونه صفحه 323 آمده است ( ذيل آيه 19 ذاريات ) .\r\nبه هر حال انجام اين كار از يك سو اثر اجتماعى دارد ، و با فقر و محروميت مبارزه مىكند ، و از سوى ديگر اثر اخلاقى روى كسانى كه به آن عمل مىكنند مىگذارد ، و قلب و جانشان را از حرص و بخل و دنيا پرستى مىشويد .\r\nآيه بعد به سومين ويژگى آنها اشاره كرده مىافزايد : « كسانى كه به روز جزا ايمان دارند » ( * ( وَالَّذِينَ يُصَدِّقُونَ بِيَوْمِ الدِّينِ ) * ) .\r\n\r\n","description":"","footnote":"\r\n( 1 و 2 ) « نور الثقلين » جلد 5 صفحه 417 ( حديث 25 و 27 ) .\r\n","page_name":" 32 ","page_number":32},
  {"content":"\r\nو در ويژگى چهارم مىگويد : « و كسانى كه از عذاب پروردگارشان بيمناكند » ( * ( وَالَّذِينَ هُمْ مِنْ عَذابِ رَبِّهِمْ مُشْفِقُونَ ) * ) .\r\n« چرا كه هيچكس را از عذاب پروردگار در امان نمىبينند » ( * ( إِنَّ عَذابَ رَبِّهِمْ غَيْرُ مَأْمُونٍ ) * ) .\r\nآنها از يك سو ايمان به روز جزا دارند ، و با توجه به تعبير « يصدقون » كه فعل مضارع است و دلالت بر استمرار دارد ، آنها پيوسته توجه دارند كه حساب و كتاب و جزائى در كار است .\r\nبعضى از مفسران آن را به معنى « تصديق عملى » يعنى انجام وظائف و ترك محرمات تفسير كرده‌اند ، ولى ظاهر آيه مطلق است ، هم تصديق علمى و هم عملى را شامل مىشود .\r\nولى از آنجا كه ممكن است كسى ايمان به روز جزا داشته باشد اما خود را مشمول مجازات نشمرد ، مىگويد : آنها هرگز خود را در امان نمىبينند « يعنى دائما احساس مسئوليت مىكنند ، حسنات خود را ناچيز و سيئات خويش را بزرگ محسوب مىدارند ، لذا در حديثى از امير مؤمنان ع آمده است كه به فرزندش نصيحت كرد و فرمود : فرزندم !\r\nخف اللَّه خوفا انك لو اتيته بحسنات اهل الارض لم يقبلها منك ، و ارج اللَّه رجاء انك لو اتيته بسيئات اهل الارض غفرها لك :\r\n« آن چنان از خدا خائف باش كه اگر تمام حسنات مردم روى زمين را بياورى احتمال بده از تو نپذيرد ! و آن چنان به او اميدوار باش كه اگر تمام گناهان اهل زمين را داشته باشى احتمال ده تو را بيامرزد ! ( 1 ) .\r\n\r\n","description":"","footnote":"\r\n( 1 ) « جامع الاخبار » صفحه 113 .\r\n","page_name":" 33 ","page_number":33},
  {"content":"\r\nحتى خود پيامبر ص مىفرمود :\r\nلن يدخل الجنة احدا عمله قالوا و لا انت يا رسول اللَّه ؟ قال و لا انا ، الا ان يتغمدنى اللَّه برحمته ! :\r\n« هيچكس با عملش وارد بهشت نمىشود ، عرض كردند : حتى خود شما اى رسول خدا ؟ ! فرمود : آرى من همچنين هستم ، مگر آنكه رحمت خدا شامل من شود » !\r\n","description":"","footnote":"","page_name":" 34 ","page_number":34},
  {"content":"\r\n\r\n[ سوره المعارج ‹ 70 › : آيات 29 تا 35 
  ]\r\nوَ الَّذِينَ هُمْ لِفُرُوجِهِمْ حافِظُونَ ‹ 29 › إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ فَإِنَّهُمْ غَيْرُ مَلُومِينَ ‹ 30 › فَمَنِ ابْتَغى وَراءَ ذلِكَ فَأُولئِكَ هُمُ العادُونَ ‹ 31 › وَالَّذِينَ هُمْ لأَماناتِهِمْ وَعَهْدِهِمْ راعُونَ ‹ 32 › وَالَّذِينَ هُمْ بِشَهاداتِهِمْ قائِمُونَ ‹ 33 ›\r\nوَ الَّذِينَ هُمْ عَلى صَلاتِهِمْ يُحافِظُونَ ‹ 34 › أُولئِكَ فِي جَنَّاتٍ مُكْرَمُونَ ‹ 35 ›\r\n\r\nترجمه :\r\n29 - و آنها كه دامان خويش را از بىعفتى حفظ مىكنند .\r\n30 - و آميزش جنسى جز با همسران و كنيزان ( كه در حكم همسرند ) ندارند ولى در بهره گيرى از اينها مورد سرزنش نخواهند بود .\r\n31 - و هر كس ما وراء اين را طلب كند متجاوز است .\r\n32 - و آنها كه امانتها و عهد خود را رعايت مىكنند .\r\n33 - و آنها كه قيام به اداى شهادت حق مىنمايند .\r\n","description":"","footnote":"","page_name":" 35 ","page_number":35},
  {"content":"\r\n34 - و آنها كه بر نماز مواظبت دارند .\r\n35 - اين افراد در باغهاى بهشتى گراميند .\r\n\r\nتفسير : بخش ديگرى از ويژگيهاى بهشتيان\r\nدر آيات گذشته چهار وصف از اوصاف ويژه مؤمنان راستين و آنها كه در قيامت اهل بهشتند ذكر شد ، و در اين آيات به پنج وصف ديگر اشاره مىكند كه مجموعا نه وصف مىشود .\r\nدر نخستين توصيف مىفرمايد : « آنها كسانى هستند كه فروج ( 1 ) خويش را از بىعفتى حفظ مىكنند » ( * ( وَالَّذِينَ هُمْ لِفُرُوجِهِمْ حافِظُونَ ) * ) .\r\n« مگر نسبت به همسران و كنيزانشان كه در بهره گيرى از آنها هيچگونه ملامت و سرزنش ندارند » ( * ( إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ فَإِنَّهُمْ غَيْرُ مَلُومِينَ ) * ) .\r\nبدون شك غريزه جنسى از غرائز سركش انسان ، و سرچشمه بسيارى از گناهان است تا آنجا كه بعضى معتقدند در تمام پرونده‌هاى مهم جنايى اثرى از اين غريزه ديده مىشود ، لذا كنترل و حفظ حدود آن از نشانه‌هاى مهم تقوى است و به همين دليل بعد از ذكر نماز و كمك به نيازمندان و ايمان به روز قيامت و ترس از عذاب الهى كنترل اين غريزه ذكر شده است .\r\nاستثنايى كه ذيل آن آمده نشان مىدهد كه منطق اسلام هرگز اين نيست كه اين غريزه به كلى محو و نابود شود و كسى مانند راهبان و كشيشان بر خلاف قانون خلقت گام بردارد كه اين عملى است غالبا غير ممكن ، و به فرض امكان\r\n\r\n","description":"","footnote":"\r\n( 1 ) « فروج » جمع « فرج » كنايه از دستگاه تناسلى است .\r\n","page_name":" 36 ","page_number":36},
  {"content":"\r\nغير منطقى ، و لذا رهبانها نيز نتوانستند اين غريزه را از صحنه زندگى حذف كنند ، و اگر به طور رسمى ازدواج نمىكنند بسيارى از آنها چون به خلوت مىروند آن كار ديگر مىكنند ! رسواييهايى كه از اين رهگذر ببار آمده كم نيست مورخان مسيحى همچون « ويل دورانت » و غير او پرده از روى آن برداشته‌اند .\r\nتعبير به « ازدواج » همسران دائمى و موقت را هر دو شامل مىشود ، و اينكه بعضى گمان كرده‌اند اين آيه نفى « ازدواج موقت » مىكند ، به خاطر آن است كه نمىدانند آن هم نوعى ازدواج است .\r\nدر آيه بعد براى تاكيد بيشتر روى همين موضوع مىافزايد : « كسانى كه ما وراى آن را طلب كنند متجاوز و خارج از مرزهاى الهى هستند » ( * ( فَمَنِ ابْتَغى وَراءَ ذلِكَ فَأُولئِكَ هُمُ العادُونَ ) * ) .\r\nو به اين ترتيب اسلام طرح جامعه اى مىريزد كه هم به غرائز فطرى در آن پاسخ داده مىشود ، و هم آلوده فحشاء و فساد جنسى و مفاسد ناشى از آن نيست .\r\nالبته كنيزان از نظر اسلام داراى بسيارى از شرايط همسر و انضباطهاى قانونى او هستند هر چند در عصر و زمان ما موضوع آن منتفى است .\r\nسپس به دومين و سومين اوصاف آنها اشاره كرده ، مىگويد : « كسانى كه امانتها و عهد خود را رعايت مىكنند » ( * ( وَالَّذِينَ هُمْ لأَماناتِهِمْ وَعَهْدِهِمْ راعُونَ ) * ) .\r\nالبته « امانت » معنى وسيعى دارد كه نه تنها امانتهاى مادى مردم را از هر نوع در بر مىگيرد ، بلكه امانتهاى الهى و پيامبران و پيشوايان معصوم همه\r\n","description":"","footnote":"","page_name":" 37 ","page_number":37},
  {"content":"\r\nرا شامل مىشود .\r\nهر يك از نعمتهاى الهى امانتى از امانات او هستند ، پستهاى اجتماعى و مخصوصا مقام حكومت از مهمترين امانات است ، و لذا در حديث معروف امام باقر ع و امام صادق ع در تفسير آيه « إِنَّ اللَّه يَأْمُرُكُمْ أَنْ تُؤَدُّوا الأَماناتِ إِلى أَهْلِها » صريحا آمده است كه « ولايت و حكومت را به اهلش واگذاريد » ( 1 ) .\r\nدر آيه 72 سوره احزاب نيز خوانديم كه مساله تكليف و مسئوليت به عنوان يك امانت بزرگ الهى معرفى شده است : إِنَّا عَرَضْنَا الأَمانَةَ عَلَى السموات و الارض و از همه مهمتر دين و آئين خدا و كتاب او قرآن ، امانت بزرگ او است ، كه بايد در حفظش كوشيد .\r\n« عهد » نيز مفهوم وسيعى دارد كه هم عهدهاى مردمى را شامل مىشود و هم عهدها و پيمانهاى الهى را .\r\nزيرا « عهد » هر گونه التزام و تعهدى است كه انسان نسبت به ديگرى مىدهد ، و بدون شك كسى كه ايمان به خدا و پيامبر او مىآورد با اين ايمان تعهدات وسيعى را پذيرفته است .\r\nدر اسلام اهميت فوق العاده زيادى به حفظ امانت و پاى بند بودن به تعهدات داده شده ، و از مهمترين نشانه‌هاى ايمان معرفى گرديده است .\r\nبحث مشروحترى در اين زمينه در جلد سوم تفسير نمونه صفحه 432 ذيل آيه 58 سوره نساء داشتيم .\r\nو در چهارمين وصف اضافه مىكند : كسانى كه براى اداى شهادت حق ، قيام مىكنند « ( * ( وَالَّذِينَ هُمْ بِشَهاداتِهِمْ قائِمُونَ ) * ) .\r\n\r\n","description":"","footnote":"\r\n( 1 ) تفسير « برهان » جلد 1 صفحه 380 .\r\n","page_name":" 38 ","page_number":38},
  {"content":"\r\nزيرا اقامه شهادت عادلانه و ترك كتمان آن يكى از مهمترين پايه‌هاى اقامه عدالت در جامعه بشرى است .\r\nآنها كه مىگويند چرا ما به شهادت و گواهى دادن بر ضد اين و آن عداوت اينها را بخريم و درد سر براى خود بيافرينيم ، افرادى بىاعتنا به حقوق انسانى و فاقد روح اجتماعى و غير متعهد نسبت به اجراى عدالتند .\r\nو لذا قرآن در آيات متعددى مسلمانان را دعوت به اداى شهادت حق كرده است ، و كتمان را گناه شمرده‌اند ( 1 ) در فقه اسلامى نيز شهادت اهميت خاصى دارد و پايه اثبات بسيارى از حقوق فردى و اجتماعى شمرده شده و احكام ويژه اى دارد .\r\nدر آخرين وصف كه در واقع نهمين توصيف از اين مجموعه است بار ديگر به مساله نماز باز مىگردد ، همانگونه كه آغاز آن نيز از نماز بود ، مىفرمايد :\r\n« كسانى كه نماز خود را محافظت مىكنند » ( * ( وَالَّذِينَ هُمْ عَلى صَلاتِهِمْ يُحافِظُونَ ) * ) .\r\nو همانگونه كه قبلا اشاره كرديم با توجه به بعضى از قرائن به نظر مىرسد كه « نماز » در اينجا اشاره به « نماز واجب » و در آيه گذشته اشاره به « نماز نافله » است .\r\nالبته در نخستين وصف اشاره به « تداوم » نماز بود ، اما در اينجا سخن از حفظ آداب و شرائط و اركان و خصوصيات آن است آدابى كه هم ظاهر نماز را از آنچه مايه فساد است حفظ مىكند ، و هم روح نماز را كه حضور قلب است تقويت مىنمايد ، و هم موانع اخلاقى را كه سد راه قبول آن است از بين مىبرد ، بنا بر اين هرگز تكرار محسوب نمىشود .\r\n\r\n","description":"","footnote":"\r\n( 1 ) « بقره - 283 و 140 » و « مائده - 106 » و « طلاق - 2 » .\r\n","page_name":" 39 ","page_number":39},
  {"content":"\r\nاين آغاز و پايان نشان مىدهد كه در ميان تمام اين اوصاف توجه به نماز برترين و مهمترين آنها است ، چرا چنين نباشد در حالى كه « نماز مكتب عالى تربيت » و « مهمترين وسيله تهذيب نفوس و پاكسازى جامعه » است .\r\nو در پايان اين سخن مسير نهايى صاحبان اين اوصاف را بيان مىكند ، همانگونه كه در آيات گذشته مسير نهايى مجرمان را شرح داد ، در اينجا در يك جمله كوتاه و پر معنى مىفرمايد : « كسانى كه داراى اين صفاتند در باغهاى بهشت جاى دارند و از هر نظر گرامى داشته مىشوند » ( * ( أُولئِكَ فِي جَنَّاتٍ مُكْرَمُونَ ) * ) ( 1 ) .\r\nچرا گرامى نباشند ؟ در حالى كه ميهمانهاى خدا هستند ، و خداوند قادر و رحمان تمام وسائل پذيرايى را براى آنها فراهم ساخته است ، و در حقيقت اين دو تعبير ( « جنات » و « مكرمون » ) اشاره به نعمتهاى مادى و معنوى است كه شامل حال اين گروه است .\r\n\r\n","description":"","footnote":"\r\n( 1 ) « فى جنات » خبر براى « اولئك » مىباشد و « مكرمون » خبر دوم يا اينكه « مكرمون » خبر است و « فى جنات » متعلق به آن است ( دقت كنيد ) .\r\n","page_name":" 40 ","page_number":40},
  {"content":"\r\n\r\n[ سوره المعارج ‹ 70 › : آيات 36 تا 41 
  ]\r\nفَما لِ الَّذِينَ كَفَرُوا قِبَلَكَ مُهْطِعِينَ ‹ 36 › عَنِ الْيَمِينِ وَعَنِ الشِّمالِ عِزِينَ ‹ 37 › أَ يَطْمَعُ كُلُّ امْرِئٍ مِنْهُمْ أَنْ يُدْخَلَ جَنَّةَ نَعِيمٍ ‹ 38 › كَلَّا إِنَّا خَلَقْناهُمْ مِمَّا يَعْلَمُونَ ‹ 39 › فَلا أُقْسِمُ بِرَبِّ الْمَشارِقِ وَالْمَغارِبِ إِنَّا لَقادِرُونَ ‹ 40 ›\r\nعَلى أَنْ نُبَدِّلَ خَيْراً مِنْهُمْ وَما نَحْنُ بِمَسْبُوقِينَ ‹ 41 ›\r\n\r\nترجمه :\r\n36 - اين كافران را چه مىشود كه با سرعت نزد تو مىآيند .\r\n37 - از راست و چپ ، گروه گروه ( طمع بهشت دارند ) ! 38 - آيا هر يك از آنها طمع دارد كه در بهشت پر نعمت الهى وارد شود ؟\r\n39 - هرگز چنين نيست ، ما آنها را از آنچه خودشان مىدانند آفريده‌ايم ! 40 - سوگند به پروردگار مشرقها و مغربها كه ما قادريم .\r\n41 - بر اينكه جاى آنها را به كسانى بدهيم كه از آنها بهترند ، و ما هرگز مغلوب نخواهيم شد .\r\n\r\nتفسير : به كدام روسفيدى طمع بهشت دارى ؟ !\r\nدر آيات گذشته اين سوره بحثهايى پيرامون نشانه‌هاى مؤمنان و كفار\r\n","description":"","footnote":"","page_name":" 41 ","page_number":41},
  {"content":"\r\nو سرنوشت هر يك از اين دو گروه آمده است ، در آيات بالا بار ديگر به شرحى پيرامون وضع كفار و استهزاى آنها نسبت به مقدسات باز مىگردد .\r\nبعضى گفته‌اند اين آيات در مورد گروه هايى از مشركان نازل شده كه وقتى پيامبر ص در مكه آيات معاد را براى مسلمانان مىخواند ، آنها از هر گوشه و كنار مىآمدند و مىگفتند : اگر معادى در كار باشد وضع ما از اين افرادى كه به تو ايمان آورده‌اند در آن عالم بهتر است ، همانگونه كه در اين دنيا وضع ما از آنها بهتر مىباشد ! قرآن در پاسخ آنها چنين مىگويد :\r\n« اين كافران را چه مىشود كه با سرعت نزد تو مىآيند » ( * ( فَما لِ الَّذِينَ كَفَرُوا قِبَلَكَ مُهْطِعِينَ ) * ) .\r\n« از راست و چپ گروه گروه مىآيند » و طمع بهشت دارند ( * ( عَنِ الْيَمِينِ وَعَنِ الشِّمالِ عِزِينَ ) * ) .\r\n« آيا هر يك از آنها طمع دارد كه در بهشت پر نعمت الهى وارد شود » ( * ( أَ يَطْمَعُ كُلُّ امْرِئٍ مِنْهُمْ أَنْ يُدْخَلَ جَنَّةَ نَعِيمٍ ) * ) .\r\nبا كدام ايمان و با كدام عمل چنين شايستگى براى خود قائلند ؟ ! « مهطعين » جمع « مهطع » به معنى كسى است كه گردن مىكشد و با سرعت راه مىرود و در جستجوى چيزى است ، و گاه تنها به معنى گردن كشيدن براى خبر گرفتن مىآيد .\r\n« عزين » جمع « عزة » ( بر وزن هبه ) به معنى جماعتهاى پراكنده است و ريشه اصلى آن « عزو » ( بر وزن جذب ) به معنى نسبت دادن است ، و از آنجا\r\n","description":"","footnote":"","page_name":" 42 ","page_number":42},
  {"content":"\r\nكه هر گروهى كه با هم هستند به يكديگر نسبت و ارتباطى دارند ، و يا هدف واحدى را تعقيب مىكنند ، به جماعت و گروه « عزه » گفته شده .\r\nبه هر حال مشركان خود خواه و خودپرست از اين ادعاهاى بىاساس بسيار داشتند ، و مرفه بودن زندگى مادى خود را كه غالبا از طرق نامشروع و غارتگرى و مانند آن حاصل شده بود ، دليل بر بلندى مقامشان در پيشگاه خدا و محبوبيت نزد پروردگار مىپنداشتند ، سپس با يك مقايسه بىمعنى مقامات والايى در قيامت براى خود قائل بودند .\r\nدرست است كه آنها به « معاد » البته به آن صورتى كه قرآن بيان مىكرد .\r\nعقيده نداشتند ، ولى گاه به صورت احتمال روى آن بحث مىكردند كه اگر معادى باشد ما در جهان ديگر چنين و چنان خواهيم بود ، شايد اين سخن را از روى استهزا نيز مىگفتند .\r\nدر اينجا قرآن مجيد به پاسخ آنها پرداخته ، مىگويد : « هرگز چنين نيست كه آنها وارد باغهاى پر نعمت بهشت شوند ، چرا كه ما آنها را از آنچه خودشان مىدانند آفريده‌ايم » ( * ( كَلَّا إِنَّا خَلَقْناهُمْ مِمَّا يَعْلَمُونَ ) * ) .\r\nدر حقيقت خداوند مىخواهد با اين جمله اولا غرور آنها را درهم بشكند ، زيرا مىگويد : خودتان بهتر مىدانيد كه ما شما را از چه چيز آفريده‌ايم ؟\r\nاز نطفه اى بىارزش ، از آبى گنديده و پست ، پس اينهمه غرور و نخوت براى چيست ؟ .\r\n« ثانيا » پاسخى به استهزا كنندگان معاد مىگويد كه اگر شما در امر معاد شك داريد برويد و حال نطفه را بررسى كنيد ، و ببينيد چگونه از يك قطره آب بىارزش موجودى بديع مىسازيم كه در تطورات جنينى هر روز خلقت\r\n","description":"","footnote":"","page_name":" 43 ","page_number":43},
  {"content":"\r\nو آفرينش تازه اى به خود مىگيرد .\r\nآيا خالق انسان از نطفه قادر نيست كه بعد از خاك شدن لباس حيات در تن انسان بپوشاند .\r\n« ثالثا » اينها چگونه طمع بهشت دارند با اينكه در صحيفه اعمال خود اينهمه عمل گناه دارند ، زيرا موجودى كه از نطفه اى بىارزش آفريده شده از نظر مادى شرافتى ندارد ، اگر شرفى هست به خاطر ايمان و عمل صالح است كه اينها فاقد آنند ، پس چگونه انتظار دارند در باغهاى بهشتى گام بنهند ( 1 ) .\r\nسپس براى تاكيد اين مطلب مىافزايد : « سوگند به پروردگار مشرقها و مغربها كه ما قادريم . . . » ( * ( فَلا أُقْسِمُ بِرَبِّ الْمَشارِقِ وَالْمَغارِبِ إِنَّا لَقادِرُونَ ) * ) .\r\n« بر اينكه جاى آنها را به كسانى بدهيم كه از آنها بهترند و ما هرگز در اين كار مغلوب نخواهيم شد » ( * ( عَلى أَنْ نُبَدِّلَ خَيْراً مِنْهُمْ وَما نَحْنُ بِمَسْبُوقِينَ ) * ) .\r\nاين جمله ممكن است اشاره به آن باشد كه ما نه تنها قادريم كه آنها را بعد از خاك شدن به زندگى و حيات نوين باز گردانيم ، بلكه مىتوانيم آنها را به موجوداتى كاملتر و بهتر تبديل كنيم ، و هيچ چيز مانعى از اين كار نخواهد بود .\r\n\r\n","description":"","footnote":"\r\n( 1 ) در تفسير آيه فوق احتمالات ديگرى نيز داده شده است از جمله اينكه منظور از جمله « * ( مِمَّا يَعْلَمُونَ ) * » اين است كه ما آنها را با عقل و شعور آفريديم نه چون حيوانات و بهائم ، بنا بر اين در برابر اعمال خود مسئوليت دارند ، ديگر اينكه منظور اين است كه ما آنها را براى هدفهايى كه خودشان مىدانند يعنى تكليف و اطاعت آفريديم ، ولى اين احتمالات بسيار بعيد به نظر مىرسد ، لذا غالب مفسران همان معنى را كه در بالا ذكر كرده‌ايم پذيرفته‌اند .\r\n","page_name":" 44 ","page_number":44},
  {"content":"\r\nو به اين ترتيب ، تعبير فوق ادامه اى بر بحث معاد است .\r\nو يا اشاره به اين باشد كه براى ما هيچ مانعى ندارد شما را به كيفر اعمالتان نابود كنيم ، و افرادى شايسته و آگاه و مؤمن جانشين شما سازيم ، تا يار و ياور پيامبر ما باشند ، و چيزى مانع ما از اين كار نخواهد بود .\r\nبنا بر اين اگر اصرار به شما مىكنيم ايمان بياوريد نه از روى نياز و عجز است ، بلكه مصلحت كلى تربيت و هدايت بشر ايجاب مىكند .\r\nتعبير به « * ( بِرَبِّ الْمَشارِقِ وَالْمَغارِبِ ) * » ( پروردگار مشرقها و مغربها ) ممكن است اشاره به اين باشد كه همان خداوندى كه قادر است خورشيد با عظمت را هر روزى در مشرق و مغرب جديدى قرار دهد ، و آن چنان اين حساب دقيق باشد كه ميليونها سال دوره سالانه خود را بىكم و كاست طى كند ، قادر است بار ديگر انسان را به زندگى باز گرداند و حيات نوينى بخشد و يا گروهى را ببرد و گروهى شايسته تر جانشين آنها كند .\r\n\r\nنكته : خداوند « مشارق » و « مغارب »\r\nدر آيات قرآن مجيد گاهى تعبير « مشرق » و « مغرب » به صورت « مفرد » آمده است مانند آيه 115 بقره و لِلَّه الْمَشْرِقُ وَالْمَغْرِبُ : « مشرق و مغرب از آن خدا است » و گاه به صورت « تثنيه » آمده است ، مانند آيه 17 سوره رحمن رَبُّ الْمَشْرِقَيْنِ وَرَبُّ الْمَغْرِبَيْنِ : « پروردگار دو مشرق و پروردگار دو مغرب » و گاه به صورت « جمع » المشارق و المغارب مانند آيه مورد بحث .\r\nبعضى كوته نظران اين تعبيرات را متضاد پنداشته‌اند ، در حالى كه همگى هماهنگ ، و هر يك اشاره به نكته اى است ، توضيح اينكه خورشيد هر روز از\r\n","description":"","footnote":"","page_name":" 45 ","page_number":45},
  {"content":"\r\nنقطه تازه اى طلوع ، و در نقطه تازه اى غروب مىكند ، بنا بر اين به تعداد روزهاى سال مشرق و مغرب داريم ، و از سوى ديگر در ميان اينهمه مشرق و مغرب دو مشرق و دو مغرب در ميان آنها ممتاز است كه يكى در آغاز تابستان ، يعنى حد اكثر اوج خورشيد در مدار شمالى ، و يكى در آغاز زمستان يعنى حد اقل پائين آمدن خورشيد در مدار جنوبى است ( كه از يكى تعبير به مدار رأس السرطان و از ديگرى تعبير به مدار رأس الجدى مىكنند ) و چون اين دو كاملا مشخص است روى آن مخصوصا تكيه شده است ، علاوه بر اين دو مشرق و دو مغرب ديگر كه آنها را مشرق و مغرب اعتدالى مىنامند ( در اول بهار و اول پائيز هنگامى كه شب و روز در تمام دنيا برابر است ) نيز مشخص مىباشد كه بعضى رَبُّ الْمَشْرِقَيْنِ وَرَبُّ الْمَغْرِبَيْنِ را اشاره به آن گرفته‌اند و آن نيز قابل توجه است .\r\nاما آنجا كه به صورت « مفرد » ذكر شده معنى جنس را دارد كه توجه تنها روى اصل مشرق و مغرب است بىآنكه نظر به افراد داشته باشد ، به اين ترتيب تعبيرات مختلف بالا هر يك نكته اى دارد و انسان را متوجه تغييرات مختلف طلوع و غروب آفتاب و تغيير منظم مدارات شمس مىكند .\r\n","description":"","footnote":"","page_name":" 46 ","page_number":46},
  {"content":"\r\n\r\n[ سوره المعارج ‹ 70 › : آيات 42 تا 44 
  ]\r\nفَذَرْهُمْ يَخُوضُوا وَيَلْعَبُوا حَتَّى يُلاقُوا يَوْمَهُمُ الَّذِي يُوعَدُونَ ‹ 42 › يَوْمَ يَخْرُجُونَ مِنَ الأَجْداثِ سِراعاً كَأَنَّهُمْ إِلى نُصُبٍ يُوفِضُونَ ‹ 43 › خاشِعَةً أَبْصارُهُمْ تَرْهَقُهُمْ ذِلَّةٌ ذلِكَ الْيَوْمُ الَّذِي كانُوا يُوعَدُونَ ‹ 44 ›\r\n\r\nترجمه :\r\n42 - آنها را به حال خود واگذار تا در باطل خود فرو روند ، و بازى كنند ، تا زمانى كه روز موعود خود را ملاقات نمايند .\r\n43 - همان روز كه از قبرها به سرعت خارج مىشوند ، گويى به سوى بتهايشان مىدوند ! 44 - در حالى كه چشمهاى آنها از شدت وحشت به زير افتاده ، و پرده اى از ذلت و خوارى آنها را پوشانده است ( و به آنها گفته مىشود ) اين همان روزى است كه به شما وعده داده مىشد .\r\n\r\nتفسير : گويى به سوى بتهايشان مىدوند !\r\nدر اين آيات كه آخرين آيات سوره معارج است به عنوان انذار و تهديد كافران سر سخت و استهزاء كننده و لجوج ، مىفرمايد : « آنها را به حال خود واگذار ، تا در مطالب باطل خود فرو روند ، و به بازى مشغول باشند ، تا زمانى كه روز موعود خود را ملاقات كنند » ( * ( فَذَرْهُمْ يَخُوضُوا وَيَلْعَبُوا حَتَّى يُلاقُوا\r\n","description":"","footnote":"","page_name":" 47 ","page_number":47},
  {"content":"\r\n* ( يَوْمَهُمُ الَّذِي يُوعَدُونَ ) * ) ( 1 ) .\r\nبيش از اين استدلال و موعظه لازم نيست ، آنها نه اهل منطقند و نه آمادگى براى بيدار شدن دارند ، بگذار در اباطيل و اراجيف خود غوطه ور باشند ، و همچون كودكان سرگرم بازى ، تا روز موعود آنها ، روز رستاخيز ، فرا رسد ، و همه چيز را با چشم خود ببينند ! اين آيه با همين تعبير و بدون هيچگونه تفاوت در سوره زخرف آيه 83 نيز آمده است .\r\nسپس به معرفى آن روز موعود پرداخته ، و نشانه هايى از اين روز وحشتناك و هولانگيز را بيان مىكند ، و مىفرمايد : « همان روزى كه از قبرها به سرعت خارج مىشوند ، و چنان تند حركت مىكنند كه گويى به سوى بتهايشان مىدوند » ! ( * ( يَوْمَ يَخْرُجُونَ مِنَ الأَجْداثِ سِراعاً كَأَنَّهُمْ إِلى نُصُبٍ يُوفِضُونَ ) * ) .\r\nچه تعبير عجيبى ؟ وضع حال آنها را در قيامت و هنگامى كه به سوى دادگاه عدل الهى با سرعت حركت مىكنند تشبيه به هجوم آنها در يك روز جشن يا عزا به سوى بتهايشان مىكند اما آن كجا و اين كجا ؟ و در حقيقت سخريه اى است نسبت به عقائد پوچى كه در عالم دنيا داشتند .\r\n« اجداث » جمع « جدث » ( بر وزن عبث ) به معنى « قبر » است .\r\n« سراع » جمع « سريع » ( مثل ظراف و ظريف ) به معنى شخص يا چيزى است كه به سرعت حركت مىكند .\r\n\r\n","description":"","footnote":"\r\n( 1 ) « يخوضوا » از ماده « خوض » ( بر وزن حوض ) در اصل به معنى حركت در آب است ، سپس به عنوان كنايه در مواردى كه انسان غوطه ور در مسائل باطل مىشود به كار رفته است .\r\n","page_name":" 48 ","page_number":48},
  {"content":"\r\n« نصب » جمع « نصيب » آن هم به گفته بعضى جمع « نصب » ( بر وزن سقف ) در اصل به معنى چيزى است كه در جايى نصب مىشود و به بتهايى كه به صورت قطعه سنگى آنها را در جاهايى نصب مىكردند و پرستش مىنمودند و روى آن قربانى كرده و خون قربانى را بر آن مىريختند گفته مىشد ، و تفاوتش با « صنم » اين بود كه « صنم » بتى بود كه داراى شكل و صورت خاصى بود ، اما « نصب » قطعه سنگهاى بىشكلى بود كه آنها را به علتى پرستش مىكردند ، همانگونه كه در آيه 3 سوره مائده مىخوانيم كه از جمله گوشتهاى حرام گوشت حيوانى را مىشمرد كه روى اين بتها ذبح مىشد ( وَما ذُبِحَ عَلَى النُّصُبِ ) .\r\n« يوفضون » از ماده « افاضه » به معنى حركت سريع است شبيه حركت سريع آب از سر چشمه .\r\nبعضى نيز گفته‌اند كه منظور از « نصب » در آيه مورد بحث پرچمها است كه در ميان لشكرها با كاروانها در يك نقطه بر پا مىكنند ، و هر كس با سرعت خود را به آن مىرساند ، ولى تفسير اول مناسبتر است .\r\nسپس به نشانه‌هاى ديگرى پرداخته مىافزايد : « اين در حالى است كه چشمهاى آنها از شدت هول و وحشت به زير افتاده و خاضعانه نگاه مىكنند » ( * ( خاشِعَةً أَبْصارُهُمْ ) * ) .\r\n« و پرده اى از ذلت و خوارى تمام وجود آنها را در بر گرفته » ( * ( تَرْهَقُهُمْ ذِلَّةٌ ) * ) ( 1 ) .\r\nو در پايان آيه مىفرمايد : « اين همان روزى است كه به آنها وعده داده مىشد » ( * ( ذلِكَ الْيَوْمُ الَّذِي كانُوا يُوعَدُونَ ) * ) .\r\n\r\n","description":"","footnote":"\r\n( 1 ) « ترهقهم » از ماده « رهق » ( بر وزن شفق ) به معنى پوشاندن اجبارى است .\r\n","page_name":" 49 ","page_number":49},
  {"content":"\r\nآرى اين همان روز موعود است كه آن را به باد مسخره مىگرفتند ، و گاه مىگفتند : به فرض كه چنين روزى در كار باشد وضع ما در آن روز از مؤمنان هم بهتر است ، ولى آن روز از شدت ترس و وحشت و شرمسارى جرات ندارند سر بر آورند ، گرد و غبار مذلت بر سر و روى آنها نشسته ، و در هاله اى از غم و اندوه فرو رفته‌اند ، مسلما آن روز نادم و پشيمان مىشوند اما چه سود ؟\r\nخداوندا . در آن روز هولناك ما را در پوشش رحمتت قرار بده .\r\nپروردگارا ! دامهاى شيطان سخت ، و هواى نفس غالب ، و آرزوهاى دور و دراز فريبنده است ، تو خودت بيدارى و آگاهى و عدم انحراف از مسير را به ما مرحمت فرما .\r\nبارالها ! ما را از مؤمنانى كه بر عهد خود با تو وفا كرده‌اند و كمر به اطاعتت بسته‌اند قرار ده آمين يا رب العالمين پايان سوره معارج 21 ذى الحجة الحرام 1406\r\n","description":"","footnote":"","page_name":" 50 ","page_number":50},
  {"content":"\r\n\r\n‹ 71 › سوره نوح اين سوره در مكه نازل شده و داراى 28 آيه است\r\nتاريخ شروع 22 ذى الحجة الحرام 1406\r\n","description":"","footnote":"","page_name":" 51 ","page_number":51},
  {"content":"\r\n","description":"","footnote":"","page_name":" 52 ","page_number":52},
  {"content":"\r\n\r\nمحتواى سوره نوح\r\nاين سوره چنان كه از نامش پيدا است سرگذشت نوح پيامبر ص را بيان مىكند ، در سوره‌هاى متعددى از قرآن مجيد به سر گذشت اين پيامبر بزرگ اشاره شده ، از جمله سوره‌هاى « شعرا » ، « مؤمنون » ، « اعراف » ، « انبياء » و از همه مشروحتر در سوره « هود » آمده كه در حدود 25 آيه درباره اين پيامبر اولو العزم سخن مىگويد ( از آيه 25 تا 49 ) .\r\nولى آنچه در سوره نوح آمده قسمت خاصى از زندگى او است كه در جايى ديگر به اين سبك نيامده است ، و اين قسمت مربوط به دعوت مستمر و پىگير او به سوى توحيد ، و كيفيت ، و عناصر اين دعوت . و ريزه كارىهايى است كه در اين مساله مهم به كار رفته است ، آن هم در برابر قوم لجوج و خود خواه و متكبرى كه مطلقا حاضر نبودند در برابر حق سر فرود آورند .\r\nبا توجه به اينكه اين سوره در مكه نازل شده ، و پيامبر و مسلمانان اندك آن زمان در شرائطى مشابه شرائط زمان نوح و يارانش قرار داشتند ، مسائل زيادى را به آنها مىآموزد ، و يكى از اهداف ذكر اين ماجرا همين بوده است از جمله اينكه :\r\n1 - به آنها ياد مىدهد كه چگونه از طريق استدلال منطقى توأم با محبت و دلسوزى كامل دشمنان را تبليغ كنند ، و از هر وسيله مفيد و مؤثرى در اين راه بهره گيرند .\r\n2 - به آنها مىآموزد كه هرگز در طريق دعوت به سوى خدا خسته نشوند\r\n","description":"","footnote":"","page_name":" 53 ","page_number":53},
  {"content":"\r\nهر چند سالها طول بكشد ، و دشمن كارشكنى كند .\r\n3 - به آنها مىآموزد كه در يك دست وسائل تشويق ، و در دست ديگر عوامل انذار را داشته باشند ، و از هر دو در طريق دعوت بهره گيرند .\r\n4 - آيات آخر اين سوره هشدارى است براى مشركان لجوج كه اگر در برابر حق تسليم نشوند و به فرمان خدا گردن ننهند عاقبت دردناكى در پيش دارند .\r\n5 - علاوه بر اينها اين سوره سبب تسلى خاطر براى پيامبر ص و مؤمنان نخستين و افراد مشابه آنها است كه در برنامه‌هاى خود به لطف خدا دلگرم و در برابر مشكلات و سختيها صابر و شكيبا باشند .\r\nبه تعبير ديگر اين سوره ترسيمى است از بيان مبارزه دائمى طرفداران حق و باطل و برنامه هايى كه طرفداران حق در مسير خود بايد به كار بندند .\r\n\r\nفضيلت تلاوت سوره\r\nدر حديثى از پيغمبر گرامى اسلام ص مىخوانيم :\r\nمن قرأ سورة نوح كان من المؤمنين الذين تدركهم دعوة نوح :\r\n« كسى كه سوره » نوح « را بخواند از مؤمنانى خواهد بود كه شعاع دعوت نوح پيامبر او را فرا مىگيرد » ( 1 ) .\r\nو در حديث ديگرى از امام صادق ع مىخوانيم\r\nمن كان يؤمن باللَّه و اليوم الآخر و يقرأ كتابه فلا يدع ان يقرأ سورة « إِنَّا أَرْسَلْنا نُوحاً ) * » فاى عبد قرأها محتسبا صابرا فى فريضة او نافلة ، اسكنه اللَّه مساكن الأبرار و اعطاه ثلاث جنان مع جنته كرامة من اللَّه :\r\n\r\n","description":"","footnote":"\r\n( 1 ) « مجمع البيان » جلد 10 صفحه 359 .\r\n","page_name":" 54 ","page_number":54},
  {"content":"\r\n« كسى كه ايمان به خدا و روز رستاخيز دارد و كتاب او را مىخواند تلاوت سوره نوح را رها ننمايد ، هر كس آن را براى خدا و توأم با شكيبايى در نماز فريضه يا نافله تلاوت كند خداوند او را در منازل نيكان جاى مىدهد ، و سه باغ از باغهاى بهشت همراه باغ خودش براى احترام او مرحمت مىكند » ( 1 ) .\r\nناگفته پيدا است كه هدف از تلاوت آن اين است كه از راه و رسم اين پيامبر بزرگ و استقامت و شكيبايى ياران او در راه دعوت به سوى حق الهام گيرد ، و خود را در شعاع دعوت او قرار دهد ، نه خواندن فاقد انديشه و فكر و نه انديشه اى خالى از عمل .\r\n\r\n","description":"","footnote":"\r\n( 1 ) « مجمع البيان » جلد 10 صفحه 359 .\r\n","page_name":" 55 ","page_number":55},
  {"content":"\r\nسوره نوح\r\n\r\n[ سوره نوح ‹ 71 › : آيات 1 تا 4 
  ]\r\nبِسْمِ اللَّه الرَّحْمنِ الرَّحِيمِ\r\nإِنَّا أَرْسَلْنا نُوحاً إِلى قَوْمِه أَنْ أَنْذِرْ قَوْمَكَ مِنْ قَبْلِ أَنْ يَأْتِيَهُمْ عَذابٌ أَلِيمٌ ‹ 1 › قالَ يا قَوْمِ إِنِّي لَكُمْ نَذِيرٌ مُبِينٌ ‹ 2 › أَنِ اعْبُدُوا اللَّه وَاتَّقُوه وَأَطِيعُونِ ‹ 3 › يَغْفِرْ لَكُمْ مِنْ ذُنُوبِكُمْ وَيُؤَخِّرْكُمْ إِلى أَجَلٍ مُسَمًّى إِنَّ أَجَلَ اللَّه إِذا جاءَ لا يُؤَخَّرُ لَوْ كُنْتُمْ تَعْلَمُونَ ‹ 4 ›\r\n\r\nترجمه :\r\nبنام خداوند بخشنده بخشايشگر 1 - ما نوح را به سوى قومش فرستاديم ، و گفتيم : قوم خود را انذار كن پيش از آنكه عذاب دردناك به سراغشان آيد .\r\n2 - گفت : اى قوم ! من براى شما بيم دهنده آشكارى هستم .\r\n","description":"","footnote":"","page_name":" 56 ","page_number":56},
  {"content":"\r\n3 - كه خدا را پرستش كنيد ، و از مخالفت او بپرهيزيد ، و مرا اطاعت نمائيد .\r\n4 - اگر چنين كنيد خدا گناهانتان را مىآمرزد ، و تا زمان معينى شما را عمر مىدهد ، اما هنگامى كه اجل الهى فرا رسد تاخيرى نخواهد داشت اگر مىدانستيد .\r\n\r\nتفسير : نخستين پيام نوح\r\nگفتيم اين سوره بيانگر آن قسمت از حالات نوح است كه مربوط به مساله دعوت او مىباشد ، و نكات جالبى را در زمينه دعوت به سوى حق مخصوصا در برابر اقوام لجوج به همه رهروان راه خدا مىآموزد .\r\nنخست از مساله بعثت او شروع كرده ، مىفرمايد : « ما نوح را به سوى قومش فرستاديم ، و گفتيم : قوم خود را انذار كن پيش از آنكه عذاب دردناك به سراغشان آيد » ( * ( إِنَّا أَرْسَلْنا نُوحاً إِلى قَوْمِه أَنْ أَنْذِرْ قَوْمَكَ مِنْ قَبْلِ أَنْ يَأْتِيَهُمْ عَذابٌ أَلِيمٌ ) * ) .\r\nاين عذاب دردناك ممكن است عذاب دنيا باشد يا عذاب آخرت ، و مناسبتر اينكه هر دو باشد ، هر چند به قرينه آيات آخر سوره بيشتر منظور عذاب دنيا است .\r\nتكيه روى « انذار » ( و بيم دادن ) با اينكه پيامبران هم « بيم دهنده » بودند و هم « بشارت دهنده » به خاطر آن است كه انذار غالبا تاثير قويتر دارد ، همانگونه كه براى ضمانت اجرايى قوانين در تمام دنيا روى انذار و مجازات تكيه مىشود .\r\nنوح اين پيامبر « اولو العزم » كه صاحب نخستين شريعت و آئين الهى\r\n","description":"","footnote":"","page_name":" 57 ","page_number":57},
  {"content":"\r\nبود و دعوت جهانى داشت بعد از دريافت اين فرمان به سراغ قومش آمد و گفت :\r\nاى قوم ! من براى شما بيم دهنده آشكارى هستم « ( * ( قالَ يا قَوْمِ إِنِّي لَكُمْ نَذِيرٌ مُبِينٌ ) * ) » هدف اين است كه خداوند يگانه يكتا را پرستش كنيد و هر چه غير از او است به دور افكنيد ، تقوا را پيشه نموده ، و از دستورات من كه دستور خدا است اطاعت كنيد « ( * ( أَنِ اعْبُدُوا اللَّه وَاتَّقُوه وَأَطِيعُونِ ) * ) در حقيقت نوح محتواى دعوت خود را در سه جمله خلاصه كرد : پرستش خداى يكتا ، رعايت تقوا و اطاعت از قوانين و دستوراتى كه او از سوى خدا آورده كه مجموعه عقايد و اخلاق و احكام بود .\r\nسپس به تشويق آنها پرداخته نتائج مهم اجابت اين دعوت را در دو جمله كوتاه بيان مىكند و مىگويد : اگر دعوت مرا اجابت كنيد خداوند گناهان شما را مىآمرزد « ( * ( يَغْفِرْ لَكُمْ مِنْ ذُنُوبِكُمْ ) * ) ( 1 ) .\r\nدر حقيقت قاعده معروف « الاسلام يجب ما قبله » ( اسلام پيش از خود را مىپوشاند و از بين مىبرد ) قانونى است كه در همه اديان الهى و توحيدى بوده است و منحصر به اسلام نيست .\r\nسپس مىافزايد : « و شما را تا زمان معينى به تاخير مىاندازد ، عمرتان را\r\n\r\n","description":"","footnote":"\r\n( 1 ) « من » در اين جمله زائده و براى تاكيد است زيرا ايمان به خدا باعث بخشودگى تمام گناهان گذشته مىشود ، البته آنچه مربوط به حق الناس است ولى از نظر گناه و حكم حرمت بخشودگى شامل آن نيز مىشود و اينكه بعضى از مفسران ( مانند فخر رازى در تفسير كبير و علامه طباطبائى در الميزان ) احتمال داده‌اند كه من تبعيضيه و ناظر به گناهان گذشته است نه آينده بعيد به نظر مىرسد ، زيرا در آيه گناهان آينده مطرح نيست .\r\n","page_name":" 58 ","page_number":58},
  {"content":"\r\nطولانى كرده و عذاب را از شما دور مىدارد « ( * ( وَيُؤَخِّرْكُمْ إِلى أَجَلٍ مُسَمًّى ) * ) .\r\n« زيرا هنگامى كه اجل نهايى الهى فرا رسد تاخير پيدا نمىكند اگر مىدانستيد » ( * ( إِنَّ أَجَلَ اللَّه إِذا جاءَ لا يُؤَخَّرُ لَوْ كُنْتُمْ تَعْلَمُونَ ) * ) .\r\nاز اين آيه به خوبى استفاده مىشود كه « اجل » و سر رسيد عمر انسان دو گونه است « اجل مسمى » و « اجل نهايى » و يا به تعبير ديگر « اجل ادنى » ( نزديكتر ) و « اجل اقصى » ( دور تر ) و يا « اجل معلق » ( مشروط ) و « اجل حتمى » ( مطلق ) قسم اول سر رسيدى است كه قابل تغيير و دگرگونى است ، و بر اثر اعمال نادرست انسان ممكن است بسيار جلو بيفتد كه عذابهاى الهى يكى از آنها است و به عكس بر اثر تقوا و نيكو كارى و تدبير ممكن است بسيار عقب بيفتد .\r\nولى اجل و سررسيد نهايى به هيچوجه قابل دگرگونى نيست ، اين موضوع را با يك مثال مىتوان مشخص كرد و آن اينكه يك انسان استعداد عمر جاويدان ندارد اگر تمام دستگاههاى بدن خوب كار كند سر انجام زمانى فرا مىرسد كه بر اثر فرسودگى زياد قلب او خود به خود از كار مىافتد ، ولى رعايت اصول بهداشت و جلوگيرى به موقع از بيماريها مىتواند عمر انسان را طولانى كند در حالى كه عدم رعايت اين امور ممكن است آن را بسيار كوتاه سازد و به زودى به آن پايان دهد ( 1 ) .\r\n\r\nنكته عوامل معنوى زيادى و كوتاهى عمر\r\nنكته ديگرى كه به خوبى از اين آيه استفاده مىشود تاثير گناهان در كوتاهى عمر است ، زيرا مىگويد : اگر ايمان بياوريد و تقوا پيشه كنيد خدا\r\n\r\n","description":"","footnote":"\r\n( 1 ) درباره « اجل نهايى » و « اجل معلق » بحث ديگرى ذيل آيه 2 سوره انعام ( جلد پنجم صفحه 148 ) داشته‌ايم .\r\n","page_name":" 59 ","page_number":59},
  {"content":"\r\nبه شما عمر طولانى مىدهد و مرگ شما را به تاخير مىاندازد ، با توجه به اينكه گناهان همواره بر جسم و يا روح انسان ضربه‌هاى هولناك وارد مىكند درك اين معنى آسان است .\r\nدر روايات اسلامى نيز روى اين معنى تاكيد فراوان شده است ، از جمله در يك حديث پر معنى از امام صادق ع مىخوانيم\r\nمن يموت بالذنوب اكثر ممن يموت بالاجال ، و من يعيش بالاحسان اكثر ممن يعيش بالاعمار ! :\r\n« آنها كه بر اثر گناهان مىميرند بيش از آنها هستند كه به مرگ الهى از دنيا مىروند ، و كسانى كه بر اثر نيكو كارى عمر طولانى پيدا مىكنند بيش از كسانى هستند كه بر اثر عوامل طبيعى عمرشان زياد مىشود » ! ( 2 ) .\r\n\r\n","description":"","footnote":"\r\n( 2 ) « سفينة البحار » جلد اول صفحه 488 ماده « ذنب » .\r\n","page_name":" 60 ","page_number":60},
  {"content":"\r\n\r\n[ سوره نوح ‹ 71 › : آيات 5 تا 9 
  ]\r\nقالَ رَبِّ إِنِّي دَعَوْتُ قَوْمِي لَيْلًا وَنَهاراً ‹ 5 › فَلَمْ يَزِدْهُمْ دُعائِي إِلَّا فِراراً ‹ 6 › وَإِنِّي كُلَّما دَعَوْتُهُمْ لِتَغْفِرَ لَهُمْ جَعَلُوا أَصابِعَهُمْ فِي آذانِهِمْ وَاسْتَغْشَوْا ثِيابَهُمْ وَأَصَرُّوا وَاسْتَكْبَرُوا اسْتِكْباراً ‹ 7 › ثُمَّ إِنِّي دَعَوْتُهُمْ جِهاراً ‹ 8 › ثُمَّ إِنِّي أَعْلَنْتُ لَهُمْ وَأَسْرَرْتُ لَهُمْ إِسْراراً ‹ 9 ›\r\n\r\nترجمه :\r\n5 - ( نوح ) گفت پروردگارا ! من قوم خود را شب و روز ( به سوى تو ) دعوت كردم .\r\n6 - اما دعوت من چيزى جز « فرار از حق » بر آنها نيفزود ! 7 - و من هر زمان آنها را دعوت كردم كه ايمان بياورند و تو آنها را بيامرزى انگشتان خويش را در گوشها قرار داده ، و لباسهايشان را بر خود ( پيچيدند ، و در مخالفت اصرار ورزيدند ، و شديدا استكبار كردند .\r\n8 - سپس من آنها را آشكارا ( به توحيد و بندگى تو ) دعوت كردم .\r\n9 - و پنهان آنها را به سوى تو خواندم .\r\n","description":"","footnote":"","page_name":" 61 ","page_number":61},
  {"content":"\r\n\r\nتفسير : از هر فرصتى براى هدايت آنها استفاده كردم ، اما . . .\r\nدر اين آيات در ادامه رسالت و ماموريت نوح براى دعوت قومش سخنانى از زبان خود او ، هنگامى كه به پيشگاه پروردگار شكايت مىبرد ، نقل شده كه بسيار آموزنده است .\r\nسخنان نوح در اين زمينه سخنانى است كه مىتواند راهگشا براى همه مبلغان دينى باشد ، مىفرمايد : « نوح گفت پروردگارا ! من قوم خود را شب و روز به سوى تو دعوت كردم » ( * ( قالَ رَبِّ إِنِّي دَعَوْتُ قَوْمِي لَيْلًا وَنَهاراً ) * ) و لحظه اى در ارشاد و تبليغ آنها كوتاهى نكردم .\r\n« اما اين دعوت و ارشاد من چيزى جز فرار از حق بر آنها نيفزود » ( * ( فَلَمْ يَزِدْهُمْ دُعائِي إِلَّا فِراراً ) * ) و اين عجيب است كه دعوت به سوى چيزى سبب فرار از آن شود ، اما با توجه به اينكه تاثير دعوتهاى نياز به يك نوع آمادگى و سنخيت و جاذبه متقابل دارد جاى تعجب نيست كه در دلهاى تا آماده اثر معكوس و منفى ببخشد ، و به تعبير ديگر افراد لجوج و دشمن حق هنگامى كه دعوت مردان خدا را مىشنوند در مقابل آن مقاومت به خرج مىدهند ، و همين مقاومت آنها را از خدا دور تر مىكند و كفر و نفاق را راسختر مىسازد .\r\nاين درست همانند چيزى است كه در آيه 80 سوره اسراء آمده است :\r\nوَ نُنَزِّلُ مِنَ الْقُرْآنِ ما هُوَ شِفاءٌ وَرَحْمَةٌ لِلْمُؤْمِنِينَ وَلا يَزِيدُ الظَّالِمِينَ إِلَّا خَساراً « » ما در قرآن آياتى نازل كرده‌ايم كه مايه شفاء و رحمت براى مؤمنان است اما\r\n","description":"","footnote":"","page_name":" 62 ","page_number":62},
  {"content":"\r\nظالمان را جز خسران و زيان نمىافزايد « ! و اينكه در آيات قرآن مىخوانيم اين كتاب آسمانى مايه هدايت پرهيزگاران است » « هُدىً لِلْمُتَّقِينَ » ( بقره - 2 ) به خاطر همين است كه بايد مرحله اى از تقوا هر چند ضعيف ، در وجود انسان باشد ، تا آماده پذيرش حق گردد ، اين مرحله همان « روح حقيقت جويى » و آمادگى براى پذيرش گفتار حق است .\r\nسپس نوح در ادامه اين سخن مىافزايد : « خداوندا ! من هر زمان آنها را دعوت كردم كه ايمان بياورند تا تو آنها را مشمول آمرزش خود قرار دهى ، آنها انگشتان خويش را در گوشهاى خود قرار داده ، و لباسهايشان را بر خود پيچيدند و در مخالفت و عدم ايمان اصرار ورزيدند و شديدا استكبار كردند » ( * ( وَإِنِّي كُلَّما دَعَوْتُهُمْ لِتَغْفِرَ لَهُمْ جَعَلُوا أَصابِعَهُمْ فِي آذانِهِمْ وَاسْتَغْشَوْا ثِيابَهُمْ وَأَصَرُّوا وَاسْتَكْبَرُوا اسْتِكْباراً ) * ) .\r\nگذاشتن انگشت در گوشها براى اين بوده كه صداى حق را نشنوند و پيچيدن لباس بر خويشتن يا به اين معنى است كه لباس بر سر مىانداختند تا پشتوانه اى براى انگشتان فرو كرده در گوش باشد و كمترين امواج صوتى به پرده صماخ آنها نرسد ، و از آنجا كه پيامى به مغز منتقل نگردد ! و يا مىخواستند صورت خود را بپوشانند مبادا چشمانشان بر قيافه ملكوتى نوح اين پيامبر بزرگ بيفتد ، در واقع اصرار داشتند هم گوش از شنيدن باز ماند و هم چشم از ديدن ! اين راستى حيرتانگيز است كه انسان به اين مرحله از عداوت و دشمنى با حق برسد كه حتى اجازه ديدن و شنيدن و انديشيدن را به خود ندهد .\r\nدر بعضى از تفاسير اسلامى آمده است كه بعضى از آن قوم منحرف دست فرزندان خويش را گرفته و نزد « نوح » مىبردند ، و به فرزند خود چنين مىگفتند :\r\n","description":"","footnote":"","page_name":" 63 ","page_number":63},
  {"content":"\r\nاز اين مرد بترس مبادا تو را گمراه كند اين وصيتى است كه پدرم به من كرده ، و من الان همان سفارش را به تو مىكنم ( تا حق وصيت و خير خواهى را ادا كرده باشم ) ( 1 ) .\r\nاين آيه نشان مىدهد كه نوح با عمر طولانى خود در طى چند نسل هم چنان به دعوت الهى خويش ادامه مىداد و هرگز خسته نمىشد .\r\nو ضمنا نشان مىدهد كه يكى از عوامل مهم بدبختى آنها استكبار و غرور بود ، زيرا خود را بالاتر از اين مىديدند كه در برابر انسانى مانند خود هر چند نماينده خدا باشد و قلبش كانون علم و دانش و تقوا سر تسليم فرود آورند ، اين كبر و و غرور هميشه يكى از موانع مهم راه حق بوده و ثمره شوم آن را در تمام طول تاريخ بشر در زندگى افراد بىايمان مشاهده مىكنيم .\r\nنوح هم چنان به سخنان خود در پيشگاه پروردگار ادامه داده ، مىگويد :\r\n« خداوندا ! سپس آنها را آشكارا به توحيد و عبادت تو دعوت كردم » ( * ( ثُمَّ إِنِّي دَعَوْتُهُمْ جِهاراً ) * ) .\r\nدر جلسات عمومى و با صداى بلند آنها را به سوى ايمان فرا خواندم .\r\nبه اين نيز قناعت نكردم « آشكارا و نهان ، حقيقت توحيد و ايمان را براى آنها بيان داشتم » ( * ( ثُمَّ إِنِّي أَعْلَنْتُ لَهُمْ وَأَسْرَرْتُ لَهُمْ إِسْراراً ) * ) .\r\nبه گفته بعضى از مفسران ، نوح براى نفوذ در اين جمعيت لجوج و خود خواه دعوت خود را از سه طريق مختلف دنبال كرد : گاه تنها دعوت مخفيانه\r\n\r\n","description":"","footnote":"\r\n( 1 ) « مجمع البيان » جلد 10 صفحه 361 .\r\n","page_name":" 64 ","page_number":64},
  {"content":"\r\nمىنمود كه مواجه با عكس العملهاى چهارگانه شد ( انگشتها را در گوش گذاشته لباسها را به خود پيچيدند ، و در كفر اصرار ورزيدند ، و استكبار نمودند ) و گاه تنها دعوت علنى و آشكار داشت ، و گاه نيز از روش آميختن دعوت آشكار و نهان استفاده مىكرد ولى هيچ يك از اينها مؤثر نيفتاد ( 1 ) .\r\nاصولا ساختمان انسان چنين است كه اگر در مسير باطل آن قدر پيش برود كه ريشه‌هاى فساد در وجود او مستحكم گردد ، و در اعماق وجودش نفوذ كرده به صورت طبيعت ثانوى در آيد نه دعوت مردان خدا در او اثر مىبخشد ، و نه پيامهاى رساى الهى فايده اى مىدهد .\r\n\r\nنكته‌ها :\r\n\r\n1 - راه و رسم تبليغ\r\nآنچه در آيات فوق درباره دعوت نوح آمده در عين اين كه وسيله اى براى تسلى خاطر پيامبر ص و مؤمنان اندكى كه در مكه به او پيوستند بود يك برنامه عمومى و همگانى را براى همه مبلغان راه خدا ارائه مىدهد .\r\nاو هرگز انتظار نداشت مردم دعوتش را اجابت كرده ، در يك مركز عمومى شهر جمع شوند سپس با آرامش خاطر در حالى كه همگان چشم به دهان او دوخته و گوش به سخنانش دارند پيام الهى را به آنان برساند ، بلكه از لحن آيات استفاده مىشود ( و در بعضى از روايات نيز آمده ) كه او گاه به سراغ مردم در خانه هايشان مىرفت ، يا در كوچه و بازار آنها را به طور خصوصى صدا مىزد ، و با حوصله و لحن محبت آميزى تبليغ مىكرد ، و گاه در مجالس عمومى كه به منظورهاى ديگرى از قبيل جشن و عزا تشكيل شده بود مىآمد و با صداى بلند\r\n\r\n","description":"","footnote":"\r\n( 1 ) تفسير « فخر رازى » جلد 30 صفحه 136 .\r\n","page_name":" 65 ","page_number":65},
  {"content":"\r\nو آشكار فرمان خدا را بر آنها مىخواند ، اما هميشه با عكس العملهاى نامطلوب و توهين و استهزاء ، و گاه ضرب و جرح روبرو مىشد ، ولى با اين حال هرگز دست از كار خود برنداشت .\r\nاين حوصله عجيب ، و آن دلسوزى عجيبتر ، و پشتكار و استقامت بىنظير سرمايه او در راه دعوت به آئين حق بود .\r\nو شگفتانگيزتر اينكه در طول نهصد و پنجاه سال دعوتش تنها حدود هشتاد نفر به او ايمان آوردند كه اگر اين دو عدد را بر يكديگر تقسيم كنيم روشن مىشود كه براى هدايت هر يك نفر به طور متوسط حدود دوازده سال تبليغ كرد ! ! .\r\nآيا اگر مبلغان اسلامى از يك چنين استقامت و پشتكارى برخوردار باشند اسلام با اين محتواى غنى و جالب عالمگير نخواهد شد ؟ !\r\n\r\n2 - فرار از حقيقت چرا ؟\r\nگاه انسان تعجب مىكند كه مگر ممكن است در زير اين آسمان كسانى پيدا شوند كه حتى حاضر به شنيدن حرف حق نباشند و از آن فرار كنند ؟ سخن از پذيرش نيست سخن تنها از شنيدن است .\r\nولى تاريخ مىگويد اين گونه افراد بسيار بوده‌اند .\r\nنه تنها قوم نوح به هنگامى كه آنها را دعوت به توحيد مىكرد انگشت در گوش نهاده و جامه بر سر و صورت مىپيچيدند كه حق را نشنوند و نبينند ، بلكه در عصر پيامبر اسلام ص طبق صريح قرآن گروهى بودند كه وقتى صداى دلانگيز پيامبر ص به آيات قرآن بلند مىشد با جار و جنجال و سوت و صفير چنان غوغايى به راه مىانداختند كه هيچكس صداى او را نشنود ، وَقالَ الَّذِينَ كَفَرُوا لا تَسْمَعُوا\r\n","description":"","footnote":"","page_name":" 66 ","page_number":66},
  {"content":"\r\nلِهذَا الْقُرْآنِ وَالْغَوْا فِيه لَعَلَّكُمْ تَغْلِبُونَ : « كافران گفتند : گوش به اين قرآن فرا ندهيد و به هنگام تلاوت آن جنجال كنيد تا پيروز شويد » ( فصلت 26 ) .\r\nدر تاريخ خونين كربلا نيز آمده است هنگامى كه امام حسين ع سالار شهيدان مىخواست دشمنان منحرف را ارشاد و بيدار كند چنان جنجالى به راه انداختند كه صداى امام در ميان آنها گم شد ( 1 ) .\r\nامروز نيز اين برنامه ادامه دارد منتهى در اشكال و چهره‌هاى ديگر ، طرفداران باطل با انواع سرگرميهاى ناسالم ، موسيقيهاى مخرب مواد مخدر و مانند آن چنان جوى فراهم كرده‌اند كه مردم مخصوصا جوانان نتوانند صداى دلنواز مردان خدا را بشنوند .\r\n\r\n","description":"","footnote":"\r\n( 1 ) « بحار الانوار » جلد 45 صفحه 8 .\r\n","page_name":" 67 ","page_number":67},
  {"content":"\r\n\r\n[ سوره نوح ‹ 71 › : آيات 10 تا 14 
  ]\r\nفَقُلْتُ اسْتَغْفِرُوا رَبَّكُمْ إِنَّه كانَ غَفَّاراً ‹ 10 › يُرْسِلِ السَّماءَ عَلَيْكُمْ مِدْراراً ‹ 11 › وَيُمْدِدْكُمْ بِأَمْوالٍ وَبَنِينَ وَيَجْعَلْ لَكُمْ جَنَّاتٍ وَيَجْعَلْ لَكُمْ أَنْهاراً ‹ 12 › ما لَكُمْ لا تَرْجُونَ لِلَّه وَقاراً ‹ 13 › وَقَدْ خَلَقَكُمْ أَطْواراً ‹ 14 ›\r\n\r\nترجمه :\r\n10 - به آنها گفتم از پروردگار خويش آمرزش بطلبيد كه او بسيار آمرزنده است .\r\n11 - تا بارانهاى پر بركت آسمان را پى در پى بر شما فرستد ، 12 - و شما را با اموال و فرزندان فراوان امداد كند ، و باغهاى سر سبز و نهرهاى جارى در اختيارتان قرار دهد .\r\n13 - چرا شما براى خدا عظمت قائل نيستيد ؟ ! 14 - در حالى كه شما را در مراحل مختلف آفريده است .\r\n\r\nتفسير : پاداش دنيوى ايمان\r\n« نوح » در ادامه بيانات مؤثر خود براى هدايت آن قوم لجوج و سركش اين بار روى بشارت و تشويق تكيه مىكند ، و به آنها وعده مؤكد مىدهد كه اگر از\r\n","description":"","footnote":"","page_name":" 68 ","page_number":68},
  {"content":"\r\nشرك و گناه توبه كنند خدا درهاى رحمت خويش را از هر سو به روى آنها مىگشايد ، عرض مىكند : « خداوندا من به آنها گفتم : از پروردگار خويش تقاضاى آمرزش كنيد كه او بسيار آمرزنده است » ( * ( فَقُلْتُ اسْتَغْفِرُوا رَبَّكُمْ إِنَّه كانَ غَفَّاراً ) * ) .\r\nنه تنها شما را از گناهان پاك مىسازد ، بلكه « اگر چنين كنيد بارانهاى پربركت آسمان را پى در پى بر شما فرو مىفرستد » ( * ( يُرْسِلِ السَّماءَ عَلَيْكُمْ مِدْراراً ) * ) ( 1 ) خلاصه هم باران رحمت معنوى و هم باران پر بركت مادى او شما را فرا مىگيرد .\r\nقابل توجه اينكه مىگويد : « آسمان را بر شما مىفرستد » يعنى آن قدر باران مىبارد كه گويى آسمان دارد نازل مىشود ! اما چون باران رحمت است نه ويرانى مىآورد ، و نه آسيبى مىرساند ، بلكه در همه جا مايه خرمى و سر سبزى و طراوت است .\r\nسپس مىافزايد : « و اموال و فرزندان شما را افزون مىكند ، » ( * ( وَيُمْدِدْكُمْ بِأَمْوالٍ وَبَنِينَ ) * ) .\r\n« و براى شما باغهاى خرم و سرسبز و نهرهاى آب جارى قرار مىدهد . »\r\n( * ( وَيَجْعَلْ لَكُمْ جَنَّاتٍ وَيَجْعَلْ لَكُمْ أَنْهاراً ) * ) .\r\nبه اين ترتيب يك نعمت بزرگ معنوى ، و پنج نعمت بزرگ مادى به آنها وعده داده ، نعمت بزرگ معنوى بخشودگى گناهان و پاك شدن از آلودگى\r\n\r\n","description":"","footnote":"\r\n( 1 ) « مدرار » از ماده « در » ( بر وزن جر ) در اصل به معنى ريزش « شير » از پستان مادر است ، و سپس به معنى ريزش باران به كار رفته ، و « مدرار » صيغه مبالغه است .\r\n","page_name":" 69 ","page_number":69},
  {"content":"\r\nكفر و عصيان است ، اما نعمتهاى مادى : ريزش بارانهاى مفيد و به موقع و پر بركت ، فزونى اموال ، فزونى فرزندان ( سرمايه‌هاى انسانى ) ، باغهاى پر بركت ، و نهرهاى آب جارى آرى ايمان و تقوى طبق گواهى قرآن مجيد هم موجب آبادى دنيا و هم آخرت است .\r\nدر بعضى از روايات آمده است كه وقتى اين قوم لجوج از قبول دعوت نوح سر باز زدند ، خشكسالى و قحطى آنها را فرا گرفت ، و بسيارى از اموال و فرزندانشان هلاك شدند ، زنان عقيم گشتند و كمتر بچه مىآوردند ، نوح به آنها گفت : اگر ايمان بياوريد همه اين مصائب و بلاها از شما دفع خواهد شد ، ولى آنها اعتنايى به او نكردند و هم چنان سر سختى نشان دادند تا عذاب نهايى فرا رسيد و همه را درو كرد ! سپس بار ديگر به انذار باز مىگردد ، و مىگويد : « چرا شما از خدا نمىترسيد و براى خداى عظمت قائل نيستيد » ؟ ! ( * ( ما لَكُمْ لا تَرْجُونَ لِلَّه وَقاراً ) * ) ( 1 ) .\r\n« در حالى كه خدا شما را آفرينشهاى گوناگون داد » ( * ( وَقَدْ خَلَقَكُمْ أَطْواراً ) * ) نخست « نطفه » بىارزشى بوديد ، چيزى نگذشت كه شما را به صورت « علقه » و از آن پس به صورت « مضغه » در آورد ، سپس شكل و اندام انسانى به شما داد ،\r\n\r\n","description":"","footnote":"\r\n( 1 ) « وقار » به معنى سنگينى و عظمت است ، و « ترجون » از ماده « رجاء » به معنى اميد است كه گاه توأم با خوف مىباشد ، و مجموع جمله به اين معنى است كه چرا شما در برابر عظمت خدا خاضع نيستيد .\r\n","page_name":" 70 ","page_number":70},
  {"content":"\r\nبعد لباس حيات در اندام شما پوشانيد ، و به شما روح و حس و حركت داد ، همين گونه مراحل مختلف جنينى را يكى پس از ديگرى پشت سر نهاديد ، تا به صورت انسانى كامل از مادر متولد شديد باز اطوار حيات و اشكال مختلف زندگى ادامه يافت ، شما هميشه تحت ربوبيت او قرار داريد ، و دائما نو مىشويد ، و آفرينش جديدى مىيابيد ، چگونه در برابر آستان با عظمت خالق خود سر تعظيم فرود نمىآوريد ؟\r\nنه تنها از نظر جسمانى اشكال مختلفى به خود مىگيريد ، كه چهره روح و جان شما نيز دائما در تغيير است ، هر يك از شما استعدادى داريد ، و در هر سرى ذوقى و در هر دلى عشقى است ، و همه شما دائما دگرگون مىشويد ، احساسات كودكى جان خود را به احساسات جوانى مىدهد ، و آن هم جاى خود را به احساسات كهولت و پيرى مىبخشد .\r\nو به اين ترتيب او در همه جا با شما است و در هر گام رهبرى و هدايت مىكند و با اين همه لطف و عنايت او ، اينهمه كفران و بىحرمتى چرا ؟\r\n\r\nنكته : رابطه « تقوى » و « عمران و آبادى »\r\nاز آيات مختلف قرآن ، از جمله آيات فوق ، اين نكته به خوبى استفاده مىشود كه ايمان و عدالت مايه آبادى جامعه‌ها ، و كفر و ظلم و گناه مايه ويرانى است .\r\nدر آيه 96 « اعراف » مىخوانيم : وَلَوْ أَنَّ أَهْلَ الْقُرى آمَنُوا وَاتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَالأَرْضِ : « اگر اهل شهرها و آباديها ايمان بياورند و تقوا پيشه كنند درهاى بركات آسمان و زمين را به روى آنها مىگشائيم » .\r\n","description":"","footnote":"","page_name":" 71 ","page_number":71},
  {"content":"\r\nو در آيه 41 سوره « روم » مىخوانيم : ظَهَرَ الْفَسادُ فِي الْبَرِّ وَالْبَحْرِ بِما كَسَبَتْ أَيْدِي النَّاسِ : « فساد در خشكى و دريا بر اثر اعمال مردم ظاهر شد » .\r\nو در آيه 30 « شورى » آمده است : وَما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ : « هر مصيبتى به شما مىرسد به خاطر اعمال شما است » و در آيه 66 مائده آمده است وَلَوْ أَنَّهُمْ أَقامُوا التَّوْراةَ وَالإِنْجِيلَ وَما أُنْزِلَ إِلَيْهِمْ مِنْ رَبِّهِمْ لأَكَلُوا مِنْ فَوْقِهِمْ وَمِنْ تَحْتِ أَرْجُلِهِمْ : « اگر آنها تورات و انجيل و آنچه از طرف پروردگارشان بر آنان نازل شده است بر پا دارند ، از آسمان و زمين روزى مىخورند » ( و بركات زمين و آسمان آنها را فرا خواهد گرفت ) و آيات ديگرى از اين قبيل .\r\nاين « رابطه » تنها يك رابطه معنوى نيست ، بلكه علاوه بر رابطه معنوى كه آثارش را به خوبى مىبينيم رابطه مادى روشنى نيز در اين زمينه وجود دارد .\r\nكفر و بىايمانى سرچشمه عدم احساس مسئوليت ، قانونشكنى ، و فراموش كردن ارزشهاى اخلاقى است ، و اين امور سبب از ميان رفتن وحدت جامعه‌ها ، متزلزل شدن پايه‌هاى اعتماد و اطمينان ، هدر رفتن نيروهاى انسانى و اقتصادى ، و به هم خوردن تعادل اجتماعى است .\r\nبديهى است كه جامعه اى كه اين امور بر آن حاكم گردد به سرعت عقبنشينى مىكند و راه سقوط و نابودى را پيش خواهد گرفت .\r\nو اگر مىبينيم جوامعى هستند كه با وجود عدم ايمان و تقوا از پيشرفت نسبى وضع مادى برخوردارند آن را نيز بايد مرهون رعايت نسبى بعضى از اصول اخلاقى بدانيم كه ميراث انبياى پيشين و نتيجه زحمات رهبران الهى و دانشمندان و علما در طول قرنها است .\r\nعلاوه بر آيات فوق در روايات اسلامى نيز روى اين معنى زياد تكيه شده\r\n","description":"","footnote":"","page_name":" 72 ","page_number":72},
  {"content":"\r\nاست كه استغفار و ترك گناه سبب فزونى روزى و بهبودى زندگى مىشود ، از جمله :\r\nدر حديثى از على ع آمده كه فرمود\r\nاكثر الاستغفار تجلب الرزق :\r\n« زياد استغفار كن تا روزى را به سوى خود جلب كنى » ( 1 ) .\r\nدر حديث ديگرى از پيغمبر اكرم ص چنين نقل شده كه فرمود :\r\nمن انعم اللَّه عليه نعمة فليحمد اللَّه تعالى ، و من استبطا الرزق فليستغفر اللَّه ، و من حزنه امر فليقل : لا حول و لا قوة الا باللَّه :\r\n« كسى كه خداوند نعمتى به او بخشيده شكر خدا را بجا آورد ، و كسى كه روزيش تاخير كرده از خدا طلب آمرزش كند ، و كسى كه بر اثر حادثه اى غمگين گردد بگويد : لا حول و لا قوة الا باللَّه » ( 2 ) .\r\nدر نهج البلاغه نيز مىخوانيم « و قد جعل اللَّه سبحانه الاستغفار سببا لدرور الرزق و رحمة الخلق ، فقال سبحانه * ( اسْتَغْفِرُوا رَبَّكُمْ إِنَّه كانَ غَفَّاراً يُرْسِلِ السَّماءَ عَلَيْكُمْ مِدْراراً ) * . . . » : « خداوند سبحان ، استغفار را سبب فزونى روزى و رحمت خلق قرار داده ، و فرموده از پروردگارتان طلب آمرزش كنيد كه او بسيار آمرزنده است ، باران پر بركت آسمان را بر شما مىفرستد » ( 3 ) .\r\nحقيقت اين است كه مجازات بسيارى از گناهان محروميتهايى در اين جهان است و هنگامى كه انسان از آن توبه كند و راه پاكى و تقوى را پيش گيرد خداوند اين مجازات را از او بر طرف مىسازد ( 4 ) .\r\n\r\n","description":"","footnote":"\r\n( 1 و 2 ) تفسير « نور الثقلين » جلد 5 صفحه 424 .\r\n( 3 ) « نهج البلاغه » خطبه 143 .\r\n( 4 ) شرح ديگرى در اين زمينه تحت عنوان « گناه و ويرانى جامعه‌ها » ذيل آيه 52 سوره هود داشتيم ( تفسير نمونه جلد 9 صفحه 131 ) .\r\n","page_name":" 73 ","page_number":73},
  {"content":"\r\n\r\n[ سوره نوح ‹ 71 › : آيات 15 تا 20 
  ]\r\nأَ لَمْ تَرَوْا كَيْفَ خَلَقَ اللَّه سَبْعَ سَماواتٍ طِباقاً ‹ 15 › وَجَعَلَ الْقَمَرَ فِيهِنَّ نُوراً وَجَعَلَ الشَّمْسَ سِراجاً ‹ 16 › وَاللَّه أَنْبَتَكُمْ مِنَ الأَرْضِ نَباتاً ‹ 17 › ثُمَّ يُعِيدُكُمْ فِيها وَيُخْرِجُكُمْ إِخْراجاً ‹ 18 › وَاللَّه جَعَلَ لَكُمُ الأَرْضَ بِساطاً ‹ 19 ›\r\nلِتَسْلُكُوا مِنْها سُبُلًا فِجاجاً ‹ 20 ›\r\n\r\nترجمه :\r\n15 - آيا نمىدانيد چگونه خداوند هفت آسمان را يكى بالاى ديگرى آفريده ؟\r\n16 - و ماه را در ميان آسمانها مايه روشنايى ، و خورشيد را چراغ فروزانى قرار داده است .\r\n17 - و خداوند شما را همچون گياهى از زمين رويانيد ! 18 - سپس شما را به همان زمين باز مىگرداند ، و بار ديگر شما را خارج مىسازد .\r\n19 - و خداوند زمين را براى شما فرش گسترده اى قرار داد .\r\n20 - تا از راههاى وسيع و دره‌هاى آن بگذريد ( و به هر نقطه مىخواهيد برويد ) .\r\n\r\nتفسير : باغبان هستى ، شما را چون گلى پرورش داد\r\nحضرت « نوح » در بيانات عميق و مستدل خود در برابر مشركان لجوج\r\n","description":"","footnote":"","page_name":" 74 ","page_number":74},
  {"content":"\r\n- نخست دست آنها را گرفته و به اعماق وجودشان برد ، تا آيات انفسى را مشاهده كنند ، ( چنان كه در آيات قبل گذشت ) سپس همان گونه كه آيات مورد بحث مىگويد آنها را به مطالعه نشانه‌هاى خدا در عالم بزرگ آفرينش دعوت كرده و آنان را به سير آفاقى مىبرد ( 1 ) .\r\nنخست از آسمان شروع كرده ، مىگويد : « آيا نمىدانيد چگونه خداوند هفت آسمان را يكى بالاى ديگرى آفريده است » ؟ ! ( * ( أَ لَمْ تَرَوْا كَيْفَ خَلَقَ اللَّه سَبْعَ سَماواتٍ طِباقاً ) * ) ( 2 ) .\r\n« طباق » مصدر باب « مفاعله » به معنى « مطابقه » است ، گاه به معنى قرار گرفتن چيزى بالاى چيزى مىآيد ، و گاه به معنى هماهنگى و مطابقت دو چيز با يكديگر است ، و در اينجا هر دو معنى صدق مىكند .\r\nمطابق معنى اول آسمانهاى هفتگانه يكى بالاى ديگرى قرار دارد ، و به طورى كه در تفسير آسمانهاى هفتگانه در گذشته گفته‌ايم يك تفسير قابل توجه اين است كه تمام آنچه را ما با چشم مسلح و غير مسلح از ستارگان ثوابت و سيار مىبينيم همه جزء آسمان اول است ، و شش عالم ديگر يكى ما فوق ديگرى بعد از آن قرار دارد كه از دسترس علم و دانش انسان امروز بيرون است ، و ممكن است در آينده اين شايستگى را پيدا كند كه آن عوالم عجيب و گسترده را يكى\r\n\r\n","description":"","footnote":"\r\n( 1 ) در اينكه اين سخنان دنباله كلام نوح است يا جمله‌هاى مستقلى كه به طور معترضه از سوى خداوند خطاب به مسلمانان صادر شده ، در ميان مفسران گفتگو است ، ولى بسيارى از آنها ترجيح داده‌اند كه دنباله كلام نوح باشد ، و ظاهر آيات نيز همين اقتضا مىكند ، و اگر بعد از اين آيات جمله « و قال نوح » آمده ، به خاطر آن است كه نوح سخنانش را با مردم تمام كرده و رو به درگاه خدا آورده و از آنها شكايت مىكند .\r\n( 2 ) « طباقا » ممكن است « مفعول مطلق » باشد يا « حال » .\r\n","page_name":" 75 ","page_number":75},
  {"content":"\r\nبعد از ديگرى كشف كند ( 1 ) .\r\nو بنا بر احتمال دوم قرآن به هماهنگى و مطابقت آسمانهاى هفتگانه در نظم و عظمت و زيبايى اشاره مىكند .\r\nسپس مىافزايد : « خداوند ماه را در ميان آسمانهاى هفتگانه مايه نور و روشنايى براى شما قرار داد ، و خورشيد را چراغ فروزانى » ( * ( وَجَعَلَ الْقَمَرَ فِيهِنَّ نُوراً وَجَعَلَ الشَّمْسَ سِراجاً ) * ) .\r\nدرست است كه در آسمانهاى هفتگانه ميليونها ميليون كوكب فروزنده است كه از خورشيد و ماه ما نيز پرفروغتر مىباشد ، ولى آنچه براى ما مهم است و در زندگى ما اثر دارد همين خورشيد و ماه منظومه شمسى است كه فضاى زندگى ما را يكى در روزها ، و ديگرى در شبها روشن مىسازد ( 2 ) .\r\nتعبير به « سراج » ( چراغ ) در باره « خورشيد » و « نور » در مورد « ماه » به خاطر آن است كه نور « خورشيد » از درون خودش مىجوشد مانند چراغ ، اما نور « ماه » از درون خودش نيست و شبيه بازتابى است كه از آئينه منعكس مىشود ، و لذا كلمه « نور » كه مفهوم اعمى دارد در مورد آن به كار رفته است .\r\n\r\n","description":"","footnote":"\r\n( 1 ) درباره تفسيرهاى گوناگون آسمانهاى هفتگانه در ذيل آيه 29 سوره بقره ( جلد اول تفسير نمونه ) مشروحا بحث كرده‌ايم .\r\n( 2 ) از اينجا معلوم مىشود كه ضمير « فيهن » كه ظاهرا به « سماوات سبع » بر مىگردد هيچ مشكلى ايجاد نمىكند ، زيرا سخن از نور و روشنايى براى ما است ، بنا بر اين لزومى ندارد كه « فى » را به معنى « مع » يا ضمير « هن » را به معنى « آسمان دنيا » بگيريم ( دقت كنيد ) .\r\n","page_name":" 76 ","page_number":76},
  {"content":"\r\nاين تفاوت تعبير در آيات ديگر قرآن نيز ديده مىشود .\r\nشرح بيشترى در اين زمينه ذيل آيه 5 سوره يونس آورده‌ايم ( جلد 8 صفحه 226 ) .\r\nسپس بار ديگر به آفرينش انسان باز مىگردد ، و مىافزايد : « خداوند شما را همچون گياهى از زمين رويانيد » ! ( * ( وَاللَّه أَنْبَتَكُمْ مِنَ الأَرْضِ نَباتاً ) * ) ( 1 ) .\r\nتعبير به « انبات » و رويانيدن ، در مورد انسان ، به خاطر آن است كه اولا آفرينش نخستين انسان از خاك است ، و ثانيا تمام مواد غذايى كه انسان مىخورد و به كمك آن رشد و نمو مىكند از زمين است ، يا مستقيما مانند سبزيها و دانه‌هاى غذايى و ميوه‌ها ، و يا به طور غير مستقيم مانند گوشت حيوانات ، و ثالثا شباهت زيادى در ميان انسان و گياه وجود دارد و بسيارى از قوانينى كه حاكم بر تغذيه و توليد مثل و نمو و رشد گياهان است بر انسان نيز حكمفرما است .\r\nاين تعبير در مورد انسان بسيار پر معنى است و نشان مىدهد كه كار خداوند در مساله هدايت فقط كار يك معلم و استاد نيست ، بلكه همچون كار يك باغبان است كه بذرهاى گياهان را در محيط مساعد قرار مىدهد تا استعدادهاى نهفته آنها شكوفا گردد .\r\nدر مورد حضرت مريم نيز در آيه 37 آل عمران مىخوانيم : وَأَنْبَتَها نَباتاً حسنا « خداوند به طرز شايسته اى گياه وجود مريم را آفريد و پرورش داد » اينها همه اشاره به همان نكته لطيف است .\r\n\r\n","description":"","footnote":"\r\n( 1 ) در اين آيه قاعدتا بايد « انباتا » گفته شود ، ولى آيه تقديرى دارد و آن چنين است « * ( أَنْبَتَكُمْ مِنَ الأَرْضِ ) * فنبتم نباتا » ( تفسير فخر رازى و ابو الفتوح رازى ) .\r\n","page_name":" 77 ","page_number":77},
  {"content":"\r\nبعد به سراغ مساله معاد كه يكى ديگر از مسائل پيچيده براى مشركان بوده است رفته ، مىفرمايد : « سپس شما را به همان زمين كه از آن روئيديد باز مىگرداند ، و بار ديگر شما را از آن خارج مىكند » ( * ( ثُمَّ يُعِيدُكُمْ فِيها وَيُخْرِجُكُمْ إِخْراجاً ) * ) .\r\nدر آغاز خاك بوديد بار ديگر به خاك بر مىگرديد ، و همان كسى كه قدرت داشت در آغاز شما را از خاك بيافريند توانايى دارد بار ديگر بعد از خاك شدن لباس حيات در اندامتان بپوشاند .\r\nاين انتقال از مساله « توحيد » به « معاد » كه به طرز بسيار جالبى در آيات فوق منعكس شده بيانگر رابطه نزديك اين دو مساله است ، و به اين ترتيب نوح در مقابل مخالفان از طريق نظام آفرينش هم استدلال بر توحيد مىكند و هم از اين طريق استدلال بر معاد .\r\nمجددا به آيات آفاقى و نشانه‌هاى توحيد در عالم بزرگ باز مىگردد و از نعمت وجود زمين سخن مىگويد ، مىفرمايد : « خداوند زمين را براى شما فرش گسترده اى قرار داد » ( * ( وَاللَّه جَعَلَ لَكُمُ الأَرْضَ بِساطاً ) * ) ( 1 ) .\r\nنه آن چنان خشن است كه نتوانيد بر آن استراحت و رفت و آمد كنيد ، و نه آن چنان نرم است كه در آن فرو رويد و قدرت حركت نداشته باشيد .\r\nنه چنان داغ و سوزان است كه از گرمايش به زحمت بيفتيد ، و نه چنان سرد و بىحرارت است كه زندگى روى آن براى شما مشكل گردد ، به علاوه بساطى است گسترده و آماده و داراى همه نيازمنديهاى زندگى شما .\r\n\r\n","description":"","footnote":"\r\n( 1 ) « بساط » از ماده « بسط » به معنى گستردن چيزى است ، و لذا واژه « بساط » به هر چيز گسترده اى گفته مىشود كه يك مصداق آن فرش است .\r\n","page_name":" 78 ","page_number":78},
  {"content":"\r\nنه تنها زمينهاى هموار همچون فرش گسترده اى است ، بلكه كوه‌ها به خاطر دره و شكافهايى كه در لابلاى آن وجود دارد و قابل عبور است نيز بساط گسترده اى مىباشد ، « هدف اين است كه از راههاى وسيع و دره هايى كه در اين زمين قرار دارد بگذريد و به هر نقطه اى كه مىخواهيد برويد » ( * ( لِتَسْلُكُوا مِنْها سُبُلًا فِجاجاً ) * ) .\r\n« فجاج » ( بر وزن مزاج ) جمع « فج » ( بر وزن حج ) به معنى دره اى است كه در ميان دو كوه قرار دارد ، و به جاده‌هاى وسيع نيز گفته مىشود ( 1 ) .\r\nبه اين ترتيب « نوح » در اين قسمت از سخنان خود گاه به نشانه‌هاى خدا در آسمانها و كواكب آسمانى اشاره مىكند ، و گاه به نعمتهاى گوناگون او در كره زمين ، و گاه به ساختمان خود انسان و مساله حيات و زندگى او كه هم دليلى است براى شناخت خداوند و هم اثبات مساله معاد .\r\nولى نه آن انذارهاى نخستين و نه بشارتها و تشويقها و نه استدلالات منطقى هيچيك در دل سياه اين قوم لجوج اثر نگذاشت ، هم چنان به مخالفت و كفر ادامه دادند و از قبول حق استنكاف جستند كه در آيات بعد سر انجام اين خيره سرى را خواهيم ديد .\r\n\r\n","description":"","footnote":"\r\n( 1 ) « مفردات » « راغب » ماده « فج » .\r\n","page_name":" 79 ","page_number":79},
  {"content":"\r\n\r\n[ سوره نوح ‹ 71 › : آيات 21 تا 25 
  ]\r\nقالَ نُوحٌ رَبِّ إِنَّهُمْ عَصَوْنِي وَاتَّبَعُوا مَنْ لَمْ يَزِدْه مالُه وَوَلَدُه إِلَّا خَساراً ‹ 21 › وَمَكَرُوا مَكْراً كُبَّاراً ‹ 22 › وَقالُوا لا تَذَرُنَّ آلِهَتَكُمْ وَلا تَذَرُنَّ وَدًّا وَلا سُواعاً وَلا يَغُوثَ وَيَعُوقَ وَنَسْراً ‹ 23 › وَقَدْ أَضَلُّوا كَثِيراً وَلا تَزِدِ الظَّالِمِينَ إِلَّا ضَلالًا ‹ 24 › مِمَّا خَطِيئاتِهِمْ أُغْرِقُوا فَأُدْخِلُوا ناراً فَلَمْ يَجِدُوا لَهُمْ مِنْ دُونِ اللَّه أَنْصاراً ‹ 25 ›\r\n\r\nترجمه :\r\n21 - نوح ( بعد از ياس از هدايت آنها ) عرض كرد پروردگارا ! آنها نافرمانى من كردند ، و از كسانى پيروى نمودند كه اموال و فرزندانشان چيزى جز زيانكارى بر آنها نيفزوده .\r\n22 - و ( اين رهبران گمراه ) مكر عظيمى به كار بردند .\r\n23 - و گفتند : دست از خدايان و بتهاى خود بر نداريد ، مخصوصا بتهاى « ود » و « سواع » و « يغوث » و « يعوق » و « نسر » را رها نكنيد !\r\n","description":"","footnote":"","page_name":" 80 ","page_number":80},
  {"content":"\r\n24 - و آنها گروه بسيارى را گمراه كردند خداوندا ! ظالمان را جز ضلالت ميفزا ! 25 - ( آرى سر انجام ) همگى به خاطر گناهانشان غرق شدند ، و در آتش دوزخ وارد گشتند ، و جز خدا ياورانى براى خود نيافتند !\r\n\r\nتفسير : لطف حق با تو مداراها كند . . .\r\nهنگامى كه نوح آخرين تلاش خود را در طى صدها سال به كار زد ، و آن قوم ، جز گروه اندكى ، هم چنان بر كفر و بتپرستى و گمراهى و فساد اصرار ورزيدند از هدايت آنها مايوس شد ، رو به درگاه خدا آورد ، و ضمن مناجات مستدلى از خداوند تقاضاى مجازات براى آنها كرد ، چنان كه در آيات مورد بحث مىخوانيم :\r\n« نوح گفت پروردگارا ! آنها نافرمانى من كردند ، و از كسى پيروى نمودند كه اموال و فرزندانش چيزى جز زيانكارى بر او نيفزوده است » ( * ( قالَ نُوحٌ رَبِّ إِنَّهُمْ عَصَوْنِي وَاتَّبَعُوا مَنْ لَمْ يَزِدْه مالُه وَوَلَدُه إِلَّا خَساراً ) * ) .\r\nاشاره به اينكه رهبران اين قوم جمعيتى هستند كه تنها امتيازشان اموال و فرزندان زياد است ، آن هم اموال و فرزندانى كه جز در مسير فساد به كار گرفته نمىشود ، نه خدمتى به خلق مىكنند ، و نه خضوعى در برابر خالق دارند ، و اين امكانات فراوان مايه غرور و طغيان و سركشى آنها شده است .\r\nاگر به تاريخ بشر نگاه كنيم مىبينيم بسيارى از رهبران اقوام مختلف از همين قماش مردم بوده‌اند ، كسانى كه تنها امتيازشان اندوختن اموال حرام ، و به وجود آوردن فرزندان ناصالح ، و سپس سر كشى و طغيان ، و سر انجام تحميل افكار خود بر توده‌هاى مستضعف و به زنجير كشيدن آنها بوده است .\r\n","description":"","footnote":"","page_name":" 81 ","page_number":81},
  {"content":"\r\nسپس مىافزايد : « اين رهبران ضال و مضل مكر عظيمى به كار بردند » ( * ( وَمَكَرُوا مَكْراً كُبَّاراً ) * ) .\r\n« كبار » كه صيغه مبالغه از « كبر » است و در اينجا به صورت نكره ذكر شده ، نشان مىدهد كه آنها طرحهاى شيطانى عظيم و گسترده اى براى گمراه ساختن مردم ، و ممانعت از قبول دعوت نوح ريخته بودند ، اما اين طرحها چه بوده است ؟\r\nدرست مشخص نيست .\r\nاحتمال دارد كه همان مساله بت پرستى بوده باشد ، زيرا طبق بعضى از روايات بت پرستى قبل از نوح سابقه نداشت ، بلكه قوم نوح آن را به وجود آوردند ، و مساله از اينجا سر چشمه گرفت كه در فاصله زمان آدم و نوح مردان صالحى بودند كه مردم به آنها اظهار علاقه مىكردند ، شيطان ( و انسانهاى شيطان صفت ) از علاقه مردم سوء استفاده نمود ، و آنها را تشويق به ساختن مجسمه آن بزرگان و گرامى داشت آن مجسمه‌ها كرد .\r\nاما چيزى نگذشت كه نسلهاى بعد رابطه تاريخى اين موضوع را فراموش كرده و تصور نمودند كه اين مجسمه‌ها موجوداتى محترمند كه بايد مورد پرستش قرار گيرند ، و به اين ترتيب به پرستش بتها سرگرم شدند ، و مستكبران ظالم با اغفال آنها از اين طريق آنان را به بند كشيدند ، و مكر بزرگ واقع شد .\r\nآيه بعد مىتواند گواه اين مطلب باشد ، زيرا بعد از اشاره سر بسته به اين مكر بزرگ مىافزايد : رؤساى « آنها گفتند : دست از خدايان و بتهاى خود برنداريد » ( * ( وَقالُوا لا تَذَرُنَّ آلِهَتَكُمْ ) * ) .\r\nو هرگز دعوت نوح را به خداى يگانه نپذيريد ، خدايى كه هرگز ديده نمىشود ، و با دست قابل لمس نيست !\r\n","description":"","footnote":"","page_name":" 82 ","page_number":82},
  {"content":"\r\nمخصوصا روى پنج بت تاكيد كردند ، و گفتند : « بتهاى » « ود » و « سواع » و « يغوث » و « يعوق » و « نسر » را هرگز رها نكنيد ، و دست از دامنشان نكشيد « ! ( * ( وَلا تَذَرُنَّ وَدًّا وَلا سُواعاً وَلا يَغُوثَ وَيَعُوقَ وَنَسْراً ) * ) .\r\nاز قرائن چنين استفاده مىشود كه اين پنج بت امتيازات ويژه اى داشتند ، و مورد توجه خاص آن قوم گمراه بودند ، به همين دليل رهبران فرصت طلب آنان نيز روى عبادت آنها تكيه مىكردند .\r\nدر اينكه اين پنج بت از كجا پيدا شدند ؟ روايات گوناگونى وجود دارد :\r\n1 - بعضى گفته‌اند اينها نام پنج مرد صالح است كه قبل از نوح مىزيستند ، هنگامى كه از دنيا رفتند مجسمه‌هاى آنان را به عنوان يادگار به تحريك ابليس ساختند و گرامى داشتند ، و تدريجا به صورت بت پرستى در آمد .\r\n2 - بعضى گفته‌اند اينها نامهاى پنج فرزند آدم است كه هر كدام از دنيا مىرفت مجسمه او را براى ياد بود مىساختند ، ولى مدتى بعد اين مسائل فراموش شد و در عصر نوح موج پرستش آنها بالا گرفت .\r\n3 - بعضى ديگر معتقدند كه اينها نام بتهايى است كه در عصر خود نوح ساخته شد ، و اين به خاطر آن بود كه نوح مردم را از طواف قبر آدم جلوگيرى مىكرد ، گروهى به تحريك ابليس بجاى آن مجسمه هايى ساختند و به پرستش آنها مشغول شدند ( 1 ) .\r\nاتفاقا اين بتهاى پنجگانه به عرب جاهلى منتقل شد ، و هر قبيله اى يكى از اين بتها را براى خود برگزيدند ، البته بسيار بعيد است كه خود آن بتها منتقل شده باشد ، بلكه ظاهر اين است كه نام آنها منتقل شد و بتهايى به اين نامها ساختند ، ولى بعضى از مفسران از ابن عباس نقل كرده‌اند كه اين بتهاى پنجگانه\r\n\r\n","description":"","footnote":"\r\n( 1 ) « مجمع البيان » تفسير على بن ابراهيم ، « تفسير ابو الفتوح رازى » و تفسيرهاى ديگر ( ذيل آيات مورد بحث ) .\r\n","page_name":" 83 ","page_number":83},
  {"content":"\r\nدر طوفان نوح دفن شد و در عصر جاهليت عرب شيطان آنها را بيرون كشيد و مردم را به پرستش آن دعوت نمود ( 1 ) .\r\nباز در اينكه اين بتها در ميان قبائل عرب جاهلى چگونه تقسيم شد ؟\r\nگفتگو است .\r\nبعضى گفته‌اند بت « ود » متعلق به طايفه « بنى كلب » در سر زمين « دومة الجندل » قرار داشت ( شهرى در نزديكى تبوك كه امروز آن را « جوف » مىنامند ) و « سواع » متعلق به قبيله « هذيل » در سرزمين « رهاط » بود ، و بت « يغوث » بطائفه « بنى قطيف » يا طائفه « بنى مذجح » تعلق داشت ، و « يعوق » به طايفه « همدان » و « نسر » به طايفه « ذى الكلاع » از قبائل حمير ( 2 ) .\r\nرويهمرفته از اين پنج بت سه بت ( يغوث و يعوق و نسر ) در سرزمين يمن قرار داشت كه با تسلط « ذو نواس » بر يمن از ميان رفت و مردم آن سامان به آئين يهود گرويدند ( 3 ) .\r\n« واقدى » مورخ معروف مىگويد : « بت ود » به شكل « مرد » بود و « سواع » به صورت « زن » و « يغوث » به صورت « شير » و « يعوق » به صورت « اسب » و « نسر » به صورت « باز » ( پرنده معروف ) ( 4 ) .\r\nالبته عرب جاهلى مخصوصا اهالى مكه بتهاى ديگرى نيز داشتند كه از جمله بت « هبل » بود كه بزرگترين بتهاى آنان محسوب مىشد و در داخل خانه كعبه قرار داشت ، و 18 ذراع طول آن بود ! و بت « اساف » در مقابل حجر الاسود و بت « نائله » در مقابل ركن يمانى ( گوشه جنوبى خانه كعبه ) و همچنين بت « لات » و « عزى » بود ( 5 ) .\r\n\r\n","description":"","footnote":"\r\n( 1 ) « تفسير قرطبى » جلد 10 صفحه 6787 .\r\n( 2 و 3 ) « مجمع البيان » جلد 10 صفحه 364 و « اعلام القرآن » صفحه 631 .\r\n( 4 و 5 ) « مجمع البيان » جلد 10 صفحه 364 .\r\n","page_name":" 84 ","page_number":84},
  {"content":"\r\nسپس نوح مىافزايد : « خداوندا اين رهبران گمراه و خود خواه گروه بسيارى را گمراه ساختند » ( * ( وَقَدْ أَضَلُّوا كَثِيراً ) * ) ( 1 ) .\r\n« خداوندا ! ظالمان را جز ضلالت ميفزا » ( * ( وَلا تَزِدِ الظَّالِمِينَ إِلَّا ضَلالًا ) * ) .\r\nمنظور از افزودن ضلالت و گمراهى ظالمان و ستمگران ، همان سلب توفيق الهى از آنها است كه سبب بدبختى آنها مىشود ، و يا مجازاتى است كه آنها به خاطر ظلمشان دريافت مىدارند كه خدا نور ايمان را از آنها مىگيرد ، و تاريكى كفر را جانشين آن مىسازد .\r\nو يا اين خاصيت اعمال آنهاست كه به خدا نسبت داده مىشود ، زيرا هر موجودى هر تاثيرى دارد به فرمان او است ( دقت كنيد ) .\r\nهر چه باشد هيچ منافاتى با حكمت خداوند در مورد مساله ايمان و كفر و هدايت و ضلالت ندارد ، و سبب سلب اختيار نيز نمىشود .\r\nسرانجام در آخرين آيه مورد بحث ، خداوند سخن آخر را در اين زمينه چنين مىفرمايد : « به خاطر گناهانشان غرق شدند ، و آنها را در آتش وارد ساختند ، و ياورانى جز خدا نيافتند كه در برابر خشم او از آنها دفاع كند »\r\n\r\n","description":"","footnote":"\r\n( 1 ) ضمير در « اضلوا » به رؤسا و رهبران ثروتمند اين گروه باز مىگردد ، به قرينه آيه قبل كه مىگويد : * ( وَقالُوا لا تَذَرُنَّ آلِهَتَكُمْ ) * گفتند بتهاى خود را رها نكنيد « ولى بعضى از مفسران احتمال داده‌اند كه ضمير به » بتها « باز مىگردد ، چرا كه آنها مايه گمراهى بودند ( و شبيه آن در آيه 36 ابراهيم نيز آمده است اما نه به صورت ضمير جمع مذكر بلكه به صورت ضمير جمع مؤنث ) ولى اين احتمال در آيه مورد بحث بسيار بعيد به نظر مىرسد .\r\n","page_name":" 85 ","page_number":85},
  {"content":"\r\n( * ( مِمَّا خَطِيئاتِهِمْ أُغْرِقُوا فَأُدْخِلُوا ناراً فَلَمْ يَجِدُوا لَهُمْ مِنْ دُونِ اللَّه أَنْصاراً ) * ) ( 1 ) .\r\nتعبير آيه نشان مىدهد كه آنها بعد از غرق شدن ، بلافاصله وارد آتش شدند ، و اين عجيب است كه از آب فورا وارد آتش شوند ! و اين آتش همان آتش برزخى است ، چرا كه طبق گواهى آيات قرآن گروهى بعد از مرگ در عالم برزخ مجازات مىشوند ، و طبق بعضى از روايات « قبر » يا باغى از باغهاى بهشت است يا حفره اى از حفره‌هاى دوزخ ! اين احتمال نيز داده شده كه منظور آتش قيامت است ، ولى از آنجا كه وقوع قيامت قطعى است و فاصله زيادى ندارد به صورت فعل ماضى ذكر شده است ( 2 ) .\r\nبعضى نيز احتمال دادند كه منظور آتش دنيا است ، مىگويند به فرمان خدا در ميان همان امواج طوفان آتشى ظاهر شد و آنها را در كام خود فرو كشيد ! ( 3 ) .\r\n\r\n","description":"","footnote":"\r\n( 1 ) « من » در « * ( مِمَّا خَطِيئاتِهِمْ ) * » به معنى باء سببيت يا لام تعليل است و « ما » در اينجا زائده و براى تاكيد مىباشد .\r\n( 2 ) « فخر رازى » در تفسير خود آن را به عنوان يك قول نقل كرده است جلد 30 صفحه 145 .\r\n( 3 ) تفسير « ابو الفتوح رازى » جلد 11 صفحه 280 .\r\n","page_name":" 86 ","page_number":86},
  {"content":"\r\n\r\n[ سوره نوح ‹ 71 › : آيات 26 تا 28 
  ]\r\nوَ قالَ نُوحٌ رَبِّ لا تَذَرْ عَلَى الأَرْضِ مِنَ الْكافِرِينَ دَيَّاراً ‹ 26 › إِنَّكَ إِنْ تَذَرْهُمْ يُضِلُّوا عِبادَكَ وَلا يَلِدُوا إِلَّا فاجِراً كَفَّاراً ‹ 27 › رَبِّ اغْفِرْ لِي وَلِوالِدَيَّ وَلِمَنْ دَخَلَ بَيْتِيَ مُؤْمِناً وَلِلْمُؤْمِنِينَ وَالْمُؤْمِناتِ وَلا تَزِدِ الظَّالِمِينَ إِلَّا تَباراً ‹ 28 ›\r\n\r\nترجمه :\r\n26 - « نوح » گفت : پروردگارا ! روى زمين احدى از كافران را زنده مگذار .\r\n27 - چرا كه اگر آنها را بگذارى بندگانت را گمراه مىكنند ، و جز نسلى فاجر و كافر به وجود نمىآورند .\r\n28 - پروردگارا ! مرا بيامرز ، و همچنين پدر و مادرم ، و تمام كسانى را كه با ايمان وارد خانه من شدند ، و جميع مردان و زنان باايمان را ، و ظالمان را جز هلاكت ميفزا !\r\n\r\nتفسير : اين قوم فاسد و مفسد بايد بروند !\r\nاين آيات هم چنان ادامه سخنان نوح و شكايتش از قوم به درگاه خدا و نفرين درباره آنها است ، مىفرمايد :\r\n« نوح گفت : پروردگارا ! احدى از كافران را روى زمين زنده مگذار » ! ( * ( وَقالَ نُوحٌ رَبِّ لا تَذَرْ عَلَى الأَرْضِ مِنَ الْكافِرِينَ دَيَّاراً ) * ) .\r\n","description":"","footnote":"","page_name":" 87 ","page_number":87},
  {"content":"\r\nاين سخن را هنگامى گفت كه به طور كامل از هدايت آنها مايوس شده بود ، و آخرين تلاش و كوشش خود را براى ايمان آوردن آنها به كار زد و نتيجه اى نگرفت ، و تنها گروهى اندك به او ايمان آوردند .\r\nتعبير به « * ( عَلَى الأَرْضِ ) * » ( بر صفحه زمين ) نشان مىدهد كه هم دعوت نوح جهانى بوده ، و هم طوفان و عذابى كه بعد از آن آمد .\r\n« ديار » ( بر وزن سيار ) از ماده « دار » به معنى كسى است كه در خانه اى سكنى مىگزيند ، اين واژه معمولا در موارد نفى عام به كار مىرود ، مثلا گفته مىشود ما فى الدار ديار ( در خانه احدى ساكن نيست ) ( 1 ) .\r\nسپس « نوح » براى نفرين خود استدلال مىكند و مىافزايد : « زيرا اگر آنها را واگذارى بندگانت را گمراه مىكنند ، و جز نسلى فاجر و كافر به وجود نمىآورند » ! ( * ( إِنَّكَ إِنْ تَذَرْهُمْ يُضِلُّوا عِبادَكَ وَلا يَلِدُوا إِلَّا فاجِراً كَفَّاراً ) * ) .\r\nاين نشان مىدهد كه نفرين انبياء ، از جمله نوح ع از روى خشم و غضب و انتقامجويى و كينه توزى نبود ، بلكه روى يك حساب منطقى صورت گرفته است ، و نوح مانند افراد كم حوصله اى نبود كه با كوچكترين چيزى از جا در برود و دهان به نفرين بگشايد ، بلكه بعد از نهصد و پنجاه سال دعوت و صبر و شكيبايى و خون دل خوردن ، و بعد از ياس كامل زبان به نفرين گشود .\r\nدر اينكه نوح از كجا فهميد كه اينها ديگر ايمان نمىآورند ، و علاوه بر آن ، بندگان خدا را كه در آن محيط بودند گمراه مىسازند ، و از اين گذشته\r\n\r\n","description":"","footnote":"\r\n( 1 ) بعضى گفته‌اند در اصل « ديوار » ( بر وزن حيوان ) بوده سپس « واو » تبديل به « ياء » شده و در آن ادغام گشته ، و « ديار » گشته است ( البيان فى غرائب القرآن جلد 2 صفحه 465 ، و تفسير فخر رازى ذيل آيات مورد بحث ) .\r\n","page_name":" 88 ","page_number":88},
  {"content":"\r\nنسل آينده آنان نيز فاسد و مفسد است ؟ ! بعضى گفته‌اند اين از طريق آگاهى بر غيب بود كه خدا به او داد ، اين احتمال نيز داده شده كه نوح اين مطلب را از وحى الهى استفاده كرد آنجا كه مىفرمايد : وَأُوحِيَ إِلى نُوحٍ أَنَّه لَنْ يُؤْمِنَ مِنْ قَوْمِكَ إِلَّا مَنْ قَدْ آمَنَ :\r\n« به نوح وحى فرستاده شد كه از قوم تو احدى جز آنان كه ايمان آورده‌اند ايمان نخواهد آورد » « سوره هود - آيه 36 ( 1 ) .\r\nولى اين احتمال نيز قابل قبول است كه « نوح » از روى مجراى طبيعى و محاسبات معمولى به اين حقيقت رسيده بود ، زيرا قومى كه نهصد و پنجاه سال با مؤثرترين بيانات تبليغ شوند و ايمان نياورند اميدى به هدايتشان نيست ، و چون اين گروه كافر اكثريت قاطع را در اجتماع داشتند و همه امكانات در اختيار آنها بود طبعا براى اغواى ديگران كوشش مىكردند ، و نسلهاى آينده چنين قومى قطعا فاسد بوده جمع ميان اين احتمالات سه گانه نيز ممكن است .\r\n« فاجر » به معنى كسى كه گناه زشت و شنيعى مرتكب مىشود ، و « كفار » مبالغه در « كفر » است ، بنا بر اين تفاوت ميان اين دو واژه اين است كه يكى مربوط به جنبه‌هاى عملى است و ديگرى اعتقادى .\r\nاز مجموع اين آيات به خوبى استفاده مىشود كه عذابهاى الهى بر اساس « حكمت » است ، جمعيتى كه فاسد و مفسد باشند و نسلهاى آينده آنها نيز در خطر فساد و گمراهى قرار گيرند در حكمت خداوند حق حيات ندارند ، طوفان يا صاعقه يا زمين لرزه ، يا بلاى ديگرى ، نازل مىشود و آنها را از صفحه زمين بر مىاندازد ، همانگونه كه طوفان نوح زمين را از لوث وجود آن قوم شرور شستشو داد .\r\nو با توجه به اينكه اين قانون الهى مخصوص زمان و مكانى نيست ، بايد توجه\r\n\r\n","description":"","footnote":"\r\n( 1 ) به اين معنى در روايات متعددى نيز اشاره شده است ( به تفسير نور الثقلين جلد 5 صفحه 428 مراجعه شود ) .\r\n","page_name":" 89 ","page_number":89},
  {"content":"\r\nداشته باشيم كه اگر امروز هم قومى فاسد و مفسد و فرزندانشان « فاجر » و « كفار » بودند بايد منتظر عذاب الهى باشند ، چرا كه در اين امور تبعيضى وجود ندارد و اين يك سنت الهى است .\r\nتعبير به « * ( يُضِلُّوا عِبادَكَ ) * » ( بندگانت را گمراه مىكنند ) ممكن است اشاره به گروه اندك مؤمنانى باشد كه در اين مدت طولانى به نوح ايمان آوردند ، و نيز ممكن است اشاره به توده‌هاى مستضعف مردم باشد كه بر اثر فشار رهبران گمراه از آئين آنها پيروى مىكنند .\r\nدر پايان ، نوح براى خودش و كسانى كه به او ايمان آورده بودند چنين دعا مىكنند : « پروردگارا ! مرا بيامرز ، و همچنين پدر و مادرم ، و تمام كسانى را كه با ايمان وارد خانه من شدند ، و براى تمام مؤمنين و مؤمنات ، و ظالمان را جز هلاكت ميفزا » ( * ( رَبِّ اغْفِرْ لِي وَلِوالِدَيَّ وَلِمَنْ دَخَلَ بَيْتِيَ مُؤْمِناً وَلِلْمُؤْمِنِينَ وَالْمُؤْمِناتِ وَلا تَزِدِ الظَّالِمِينَ إِلَّا تَباراً ) * ) ( 1 ) .\r\nاين طلب آمرزش براى اين است كه نوح مىخواهد بگويد گرچه من صدها سال تبليغ مستمر داشتم ، و هر گونه زجر و شكنجه را در اين راه تحمل كردم ، اما چون ممكن است ترك اولايى در اين مدت از من سر زده باشد من از آن هم تقاضاى عفو مىكنم ، و هرگز خود را در پيشگاه مقدست تبرئه نمىنمايم .\r\nو چنين است حال « اولياء اللَّه » كه بعد از آن همه زحمت و تلاش در راه خدا باز هم خويش را مقصر مىدانند و هرگز گرفتار غرور و خود بزرگبينى نمىشوند\r\n\r\n","description":"","footnote":"\r\n( 1 ) « تبار » به معنى « هلاكت » است و به معنى « زيان و خسارت » نيز تفسير شده است .\r\n","page_name":" 90 ","page_number":90},
  {"content":"\r\nنه همچون افراد كمظرفيت كه با انجام يك كار كوچك چنان مغرور مىشوند كه گويى از خداوند طلبكارند ! نوح در حقيقت براى چند نفر طلب آمرزش مىكند :\r\n« اول » براى خودش ، مبادا قصور و ترك اولايى از او سر زده باشد .\r\n« دوم » براى پدر و مادرش ، به عنوان قدردانى و حقشناسى از زحمات آنان .\r\n« سوم » براى تمام كسانى كه به او ايمان آوردند هر چند كم بودند ، و سپس همراه او سوار بر كشتى شدند كه آن كشتى نيز خانه نوح بود .\r\n« چهارم » براى مردان و زنان باايمان در تمام جهان و در تمام طول تاريخ ، و از اينجا رابطه خود را با مؤمنان سراسر عالم بر قرار مىسازد .\r\nولى در پايان باز تاكيد بر نابودى ظالمان مىكند ، اشاره به اينكه آنها به خاطر ظلمشان مستحق چنين عذابى بودند .\r\n\r\nنكته‌ها :\r\n\r\nنوح ( ع ) نخستين پيامبر اولوا العزم\r\nقرآن مجيد در آيات فراوانى از نوح ع سخن مىگويد ، و روى هم رفته در بيست و نه سوره از قرآن درباره اين پيامبر بزرگ ، سخن گفته شده ، و نام او 43 بار در قرآن آمده است .\r\nقرآن مجيد ، قسمتهاى مختلفى از زندگى او را دقيقا شرح داده ، قسمتهايى كه بيشتر مربوط به جنبه‌هاى تعليم و تربيت و پند و اندرز گرفتن مىشود .\r\nمورخان و مفسران نوشته‌اند ، اسم نوح ع « عبد الغفار » يا « عبد الملك » يا « عبد الاعلى » بوده ، و لقب « نوح » از اين نظر به او داده شده است كه ساليان\r\n","description":"","footnote":"","page_name":" 91 ","page_number":91},
  {"content":"\r\nدراز بر خويشتن يا بر قوم خود نوحه گرى مىكرد ، نام پدرش « لمك » يا « لامك » بود ، و در مقدار عمرش اختلاف است ، بعضى 1490 سال ، و در بعضى از روايات 2500 سال آمده ، و در باره قوم او نيز عمرهاى طولانى در حدود 300 سال نوشته‌اند ، آنچه مسلم است اينكه او عمرى بسيار طولانى داشت ، و طبق صريح قرآن 950 سال در ميان قومش درنگ كرد ( و مشغول تبليغ بود ) .\r\nنوح سه فرزند داشت « حام » و « سام » و « يافث » و مورخان معتقدند كه تمام نژادهاى امروز كره زمين به آن سه فرزند باز مىگردد ، گروهى نژاد « حامى » هستند كه در منطقه آفريقا ساكنند ، و گروه ديگرى از نژاد « سامى » هستند كه در خاور ميانه و خاور نزديك سكنى دارند ، و نژاد « يافث » را ساكنان چين مىدانند .\r\nدر اينكه نوح بعد از طوفان چند سال زندگى كرد نيز گفتگو است بعضى 50 سال ، و بعضى 60 سال نوشته‌اند .\r\nدر منابع يهود ( تورات كنونى ) نيز بحث مشروحى پيرامون زندگى نوح آمده كه در جهات زيادى با قرآن متفاوت است ، و از نشانه‌هاى تحريف تورات مىباشد .\r\nاين بحثها در فصل 6 و 7 و 8 و 9 و 10 از سفر « تكوين » تورات ذكر شده است .\r\n« نوح » فرزند ديگرى داشت بنام « كنعان » كه با پدر مخالفت نمود حتى حاضر نشد در كشتى نجات به او ملحق شود ، و با بدان بنشست و ارزش خاندان نبوت را گم كرد ، و طبق صريح قرآن سر انجام همچون ساير كفار در طوفان غرق شد .\r\nدر اينكه چند نفر در اين مدت طولانى به نوح ايمان آوردند ، و با او\r\n","description":"","footnote":"","page_name":" 92 ","page_number":92},
  {"content":"\r\nبر كشتى سوار شدند ، نيز گفتگو است : بعضى 80 نفر و بعضى 7 نفر ! نوشته‌اند داستان نوح در ادبيات عربى و فارسى انعكاس فراوانى دارد و بيشتر روى طوفان و كشتى نجات او تكيه شده است ( 1 ) .\r\n« نوح » اسطوره اى از صبر و شكر و مقاومت بود و گفته‌اند نخستين كسى است كه براى هدايت انسانها علاوه بر منطق وحى از منطق استدلال و عقل نيز كمك گرفت ، ( همانگونه كه در آيات اين سوره به خوبى منعكس است ) و به همين دليل حق بزرگى بر همه خداپرستان جهان دارد .\r\nشرح حال نوح را با حديثى از امام باقر ع پايان مىدهيم : فرمود : نوح هنگام غروب و صبح اين دعا و نيايش را مىخواند : « امسيت اشهد انه ما امسى بى من نعمة فى دين او دنيا فانها من اللَّه وحده لا شريك له ، له الحمد بها على و الشكر كثيرا » ، فانزل اللَّه : « إِنَّه كانَ عَبْداً شَكُوراً ) * « فهذا كان شكره :\r\n« شام كردم در حالى كه گواهى مىدهم هر نعمتى در دين و دنيا دارم از خداوند يگانه اى است كه شريك ندارد ، و او را ستايش بر اين نعمتها مىكنم و بسيار شكر مىگويم » .\r\n« به همين جهت خداوند در قرآن نازل فرموده كه او بنده شكرگزارى بود و شكر نوح چنين بود » ( 2 ) .\r\n2 - در جمله * ( رَبِّ اغْفِرْ لِي وَلِوالِدَيَّ وَلِمَنْ دَخَلَ بَيْتِيَ مُؤْمِناً ) * « پروردگارا مرا ببخش و پدر و مادرم را و هر كس در خانه من مؤمن وارد شود » در معنى « بيت » گفتگو است ، و روى هم رفته چهار معنى براى آن ذكر شده بعضى آن\r\n\r\n","description":"","footnote":"\r\n( 1 ) « اعلام قرآن » ، « فرهنگ قصص قرآن » ، « دائرة المعارف دهخدا » ماده « نوح » و « بحار الانوار » جلد 11 .\r\n( 2 ) « بحار الانوار » جلد 11 صفحه 291 حديث 3 .\r\n","page_name":" 93 ","page_number":93},
  {"content":"\r\nرا به معنى خانه شخصى ، و بعضى مسجد ، و بعضى كشتى نوح ، و بعضى آئين و شريعت او دانسته‌اند ، در حديثى از امام صادق ع مىخوانيم كه فرمود : « منظور از بيت در اينجا ولايت است ، هر كس وارد ولايت گردد در خانه انبيا وارد شده است »\r\nمن دخل فى الولاية دخل فى بيت الانبياء عليهم السلام\r\n( 1 ) .\r\nخداوندا ! به ما توفيق مرحمت كن كه از طريق پذيرش ولايت ائمه اهل بيت در بيت انبيا وارد شويم .\r\nپروردگارا ! به ما چنان استقامتى مرحمت كن كه همچون پيامبران بزرگى مانند نوح در راه دعوت به آئينت خسته نشويم ، و هرگز از پاى ننشينيم .\r\nبارالها در آن هنگام كه طوفان خشم و غضبت فرا مىرسد ما را با كشتى نجات لطف و رحمتت رهايى ببخش .\r\nآمين يا رب العالمين پايان سوره نوح اول محرم الحرام 1407\r\n\r\n","description":"","footnote":"\r\n( 1 ) تفسير « نور الثقلين » جلد 5 صفحه 429 .\r\n","page_name":" 94 ","page_number":94},
  {"content":"\r\n\r\n‹ 72 › سوره جن اين سوره در مكه نازل شده و داراى 28 آيه است\r\nشروع 2 محرم الحرام 1407\r\n","description":"","footnote":"","page_name":" 95 ","page_number":95},
  {"content":"\r\n","description":"","footnote":"","page_name":" 96 ","page_number":96},
  {"content":"\r\n\r\nمحتواى سوره « جن »\r\nاين سوره ، چنان كه از نامش پيدا است ، عمدتا درباره خلق ناپيدايى به نام « جن » سخن مىگويد ، سخن از ايمان آنها به پيامبر اسلام ص ، و خضوع در برابر قرآن مجيد ، و ايمان و اعتقاد آنها به معاد ، و وجود گروهى مؤمن و كافر در ميان آنان و مسائلى از اين قبيل است ، اين بخش از سوره نوزده آيه از بيست و هشت آيه سوره را در بر مىگيرد ، و بسيارى از عقائد خرافى را در زمينه « جن » اصلاح مىكند و بر آنها خط بطلان مىكشد .\r\nدر بخش ديگرى از اين سوره اشاره اى به مساله توحيد و معاد آمده است .\r\nو در آخرين بخش اين سوره ، سخن از مساله علم غيب است كه هيچكس از آن آگاهى ندارد جز آنچه خداوند اراده كرده است .\r\n\r\nفضيلت تلاوت اين سوره\r\nدر حديثى از پيغمبر گرامى اسلام ص آمده است :\r\nمن قرء سورة الجن اعطى بعدد كل جنى و شيطان صدق بمحمد ( ص ) و كذب به عتق رقبة :\r\n« هر كس سوره » جن « را بخواند به تعداد هر جن و شيطانى كه تصديق به محمد يا تكذيب او كرده است ثواب آزاد كردن برده اى داده مىشود » ( 1 ) .\r\nو در حديث ديگر از امام صادق ع آمده است\r\nمن اكثر قراءة قل اوحى\r\n\r\n","description":"","footnote":"\r\n( 1 ) « مجمع البيان » جلد 10 صفحه 365 .\r\n","page_name":" 97 ","page_number":97},
  {"content":"\r\nلم يصبه فى الحياة الدنيا شىء من اعين الجن و لا نفثهم و لا سحرهم ، و لا كيدهم ، و كان مع محمد ( ص ) فيقول يا رب لا اريد منه بدلا و لا ابغى عنه حولا :\r\n« هر كس بسيار سوره جن را بخواند هرگز در زندگى دنيا چشم زخم جن و جادو و سحر و مكر آنها به او نمىرسد ، و با محمد ص همراه خواهد بود ، و مىگويد : « پروردگارا ! من كسى را به جاى او نمىخواهم ، و هرگز از او به ديگرى متمايل نمىشوم » ( 1 ) .\r\nالبته اين تلاوت مقدمه اى است بر آگاهى از محتواى سوره ، و سپس به كار بستن آن .\r\n\r\n","description":"","footnote":"\r\n( 1 ) « تفسير برهان » جلد 4 صفحه 390 .\r\n","page_name":" 98 ","page_number":98},
  {"content":"\r\n\r\n[ سوره الجن ‹ 72 › : آيات 1 تا 6 
  ]\r\nبِسْمِ اللَّه الرَّحْمنِ الرَّحِيمِ\r\nقُلْ أُوحِيَ إِلَيَّ أَنَّه اسْتَمَعَ نَفَرٌ مِنَ الْجِنِّ فَقالُوا إِنَّا سَمِعْنا قُرْآناً عَجَباً ‹ 1 › يَهْدِي إِلَى الرُّشْدِ فَآمَنَّا بِه وَلَنْ نُشْرِكَ بِرَبِّنا أَحَداً ‹ 2 › وَأَنَّه تَعالى جَدُّ رَبِّنا مَا اتَّخَذَ صاحِبَةً وَلا وَلَداً ‹ 3 › وَأَنَّه كانَ يَقُولُ سَفِيهُنا عَلَى اللَّه شَطَطاً ‹ 4 ›\r\nوَ أَنَّا ظَنَنَّا أَنْ لَنْ تَقُولَ الإِنْسُ وَالْجِنُّ عَلَى اللَّه كَذِباً ‹ 5 › وَأَنَّه كانَ رِجالٌ مِنَ الإِنْسِ يَعُوذُونَ بِرِجالٍ مِنَ الْجِنِّ فَزادُوهُمْ رَهَقاً ‹ 6 ›\r\n","description":"","footnote":"","page_name":" 99 ","page_number":99},
  {"content":"\r\n\r\nترجمه :\r\nبنام خداوند بخشنده بخشايشگر 1 - بگو به من وحى شده است كه جمعى از « جن » به سخنانم گوش فرا داده‌اند ، سپس گفته‌اند : ما قرآن عجيبى شنيده‌ايم ! 2 - كه به راه راست هدايت مىكند ، لذا ما به آن ايمان آورده‌ايم ، و هرگز احدى را شريك پروردگارمان قرار نمىدهيم .\r\n3 - و اينكه بلند است مقام با عظمت پروردگار ما ، و او هرگز براى خود همسر و فرزندى انتخاب نكرده است .\r\n4 - و اينكه سفيهان ما در باره خداوند سخنان ناروا مىگفتند .\r\n5 - و اينكه ما گمان مىكرديم كه انس و جن هرگز دروغ بر خدا نمىبندند .\r\n6 - و اينكه مردانى از بشر به مردانى از جن پناه مىبردند ، و آنها سبب افزايش گمراهى و طغيانشان مىشدند .\r\n\r\nشان نزول :\r\nدر تفسير آيات 29 تا 32 سوره احقاف شان نزولهايى آمده بود كه با مطالب سوره مورد بحث ( سوره جن ) كاملا هماهنگ است ، و نشان مىدهد كه هر دو مربوط به يك حادثه است ، شان نزولها بطور فشرده چنين است :\r\n1 - پيامبر ص از مكه به سوى بازار « عكاظ » در « طائف » آمد ، تا مردم را در آن مركز اجتماع بزرگ به سوى اسلام دعوت كند ، اما كسى به دعوت او پاسخ مثبت نگفت ، در باز گشت به محلى رسيد كه آن را وادى « جن » مىگفتند شب را در آنجا ماند و تلاوت آيات قرآن مىفرمود ، گروهى از جن شنيدند و ايمان آوردند ، و براى تبليغ به سوى قوم خود بازگشتند ( 1 ) .\r\n\r\n","description":"","footnote":"\r\n( 1 ) تفسير « على بن ابراهيم » طبق نقل « نور الثقلين » ج 5 ص 19 ( با تلخيص ) .\r\n","page_name":" 100 ","page_number":100},
  {"content":"\r\n2 - « ابن عباس » مىگويد « پيامبر » ص مشغول نماز صبح بود ، و در آن تلاوت قرآن مىكرد ، گروهى از جن در صدد تحقيق از علت قطع اخبار آسمانها از خود بودند صداى تلاوت قرآن محمد ص را شنيدند و گفتند : علت قطع اخبار آسمان از ما همين است ، به سوى قوم خود باز گشتند و آنها را به سوى اسلام دعوت كردند ( 1 ) .\r\n3 - بعد از وفات « ابو طالب » كار بر رسول خدا ص سخت شده ، به سوى « طائف » عزيمت فرمود : تا يارانى پيدا كند ، اشراف « طائف » شديدا او را تكذيب كردند ، و آن قدر از پشت سر سنگ به پيامبر ص زدند كه خون از پاهاى مباركش جارى شد ، خسته و ناراحت به كنار باغى آمد ، و سرانجام غلام صاحبان آن باغ ، كه نامش « عداس » بود ، به حضرت ايمان آورد ، پيامبر ص به سوى مكه باز مىگشت ، شبانه به نزديكى نخلى رسيد ، مشغول نماز شد و در اينجا بود كه گروهى از « جن » از اهل « نصيبين » يا « يمن » از آنجا مىگذشتند صداى تلاوت قرآن حضرت را در نماز صبح شنيدند و ايمان آوردند ( 2 ) .\r\nنظير همين شان نزولها را جمعى از مفسران در آغاز سوره جن نيز آورده‌اند ولى شان نزول ديگرى در اينجا آمده كه با آنها متفاوت است و آن اينكه از « عبد اللَّه بن مسعود » پرسيدند : آيا كسى از شما ياران پيامبر ص در حوادث شب جن خدمت پيامبر ص بود گفت احدى از ما نبود ، ما شبى در مكه پيامبر ص را نيافتيم ، و هر چه جستجو كرديم اثرى از او نديديم ، از اين ترسيديم كه پيامبر ص را كشته باشند ، به جستجوى حضرت در دره‌هاى مكه رفتيم ،\r\n\r\n","description":"","footnote":"\r\n( 1 ) « صحيح بخارى » و « مسلم » و « مسند احمد » مطابق نقل « فى ظلال » جلد 7 صفحه 429 ( با تلخيص ) .\r\n( 2 ) « مجمع البيان » جلد 9 صفحه 92 و « سيره ابن هشام » جلد 2 صفحه 62 و 63 ( با تلخيص ) .\r\n","page_name":" 101 ","page_number":101},
  {"content":"\r\nناگهان ديديم از سوى كوه « حرا » مىآيد ، عرض كرديم كجا بودى اى رسول خدا ؟ ما سخت نگران شديم ، و ديشب بدترين شب زندگى ما بود ، فرمود دعوت كننده جن به سراغ من آمد ، و من رفتم قرآن براى آنها بخوانم ( 1 ) .\r\n\r\nتفسير : ما قرآن عجيبى شنيده‌ايم !\r\nاكنون با توجه به آنچه گفته شد به تفسير آيات بر مىگرديم :\r\nدر آيه نخست مىفرمايد : « بگو به من وحى شده كه جمعى از جن به سخنانم گوش فرا داده‌اند ، و گفته‌اند ما قرآن عجيبى شنيده‌ايم » ( * ( قُلْ أُوحِيَ إِلَيَّ أَنَّه اسْتَمَعَ نَفَرٌ مِنَ الْجِنِّ فَقالُوا إِنَّا سَمِعْنا قُرْآناً عَجَباً ) * ) ( 2 ) .\r\nتعبير « * ( أُوحِيَ إِلَيَّ ) * » ( به من وحى شده ) نشان مىدهد كه پيامبر ص در اين ماجرا شخصا افراد جن را مشاهده نكرده ، بلكه از طريق وحى به استماع آنها نسبت به قرآن مجيد آگاه شده است .\r\nو در ضمن اين آيه به خوبى نشان مىدهد كه طايفه « جن » داراى عقل و شعور و فهم و درك ، و تكليف و مسئوليت ، و آشنايى به لغت ، و توجه به فرق بين كلام اعجاز آميز دارند ، همچنين خود را موظف به تبليغ حق مىدانند ، و مخاطب خطابهاى قرآن نيز هستند .\r\nاين قسمتى از ويژگيهاى اين موجود زنده ناپيدا است كه تنها از اين آيه استفاده مىشود ، آنها ويژگيهاى ديگرى نيز دارند كه به خواست خدا در پايان\r\n\r\n","description":"","footnote":"\r\n( 1 ) « مجمع البيان » جلد 10 صفحه 368 .\r\n( 2 ) « نفر » بنا به گفته جمعى از ارباب لغت و تفسير به 3 تا 9 نفر گفته مىشود .\r\n","page_name":" 102 ","page_number":102},
  {"content":"\r\nهمين بحث شرح خواهيم داد .\r\nآنها حق داشتند كه قرآن را سخنى عجيب بشمرند ، زيرا هم لحن و آهنگ آن عجيب است ، و هم نفوذ و جاذبه اش ، هم محتوا و تاثيرش عجيب است و هم آورنده آن كه درس نخوانده بود و از اميين برخاست .\r\nكلامى است در ظاهر و باطن عجيب و متفاوت با هر سخن ديگر ، و به اين ترتيب آنها اعتراف به اعجاز قرآن نمودند .\r\nآنها به دنبال اين جمله سخنان ديگرى به قوم خود گفتند كه قرآن در آيات بعد در دوازده جمله ، آنها را بيان كرده كه هر كدام با « ان » شروع شده كه نشانه تاكيد است ( 1 ) .\r\nنخست مىفرمايد : « آنها گفتند : اين قرآن همگان را به راه راست هدايت مىكند ، و لذا ما به آن ايمان آورده‌ايم . و هرگز احدى را شريك پروردگارمان قرار نمىدهيم » ( * ( يَهْدِي إِلَى الرُّشْدِ فَآمَنَّا بِه وَلَنْ نُشْرِكَ بِرَبِّنا أَحَداً ) * ) .\r\nتعبير به « رشد » تعبير بسيار گسترده و جامعى است كه هر گونه امتيازى را در بر مىگيرد ، راهى است صاف ، بدون پيچ و خم ، روشن و واضح كه پويندگان\r\n\r\n","description":"","footnote":"\r\n( 1 ) در ميان علماى نحو معروف است كه « ان » در مقول قول بايد با كسره خوانده شود ، و در آيات فوق در مرحله اول با كسر است ، اما در آيات بعد كه بر آن عطف شده با فتحه مىباشد ، و لذا بسيارى از مفسران ناچار شده‌اند كه در اين آيات ، تقديرهايى بگيرند ، و يا توجيهات ديگرى كنند ، اما چه مانعى دارد كه بگوئيم كه اين قاعده نحوى استثنايى نيز دارد ، و آن اينكه در مواردى كه عطف بر مقول قول باشد جايز است با فتحه خوانده شود و دليلش آيات اين سوره است .\r\n","page_name":" 103 ","page_number":103},
  {"content":"\r\nرا به سرمنزل سعادت و كمال مىرساند .\r\nبعد از ابراز ايمان و نفى هر گونه شرك سخنان خود را درباره صفات خدا چنين ادامه دادند : « و بلند است مقام با عظمت پروردگارمان ( از شباهت به مخلوقين ، و از هر گونه عيب و نقص ) و او هرگز براى خود همسر و فرزندى انتخاب نكرده است » ( * ( وَأَنَّه تَعالى جَدُّ رَبِّنا مَا اتَّخَذَ صاحِبَةً وَلا وَلَداً ) * ) .\r\n« جد » در لغت معانى زيادى دارد از جمله : « عظمت » ، « شدت » ، « جديت » « بهره و نصيب » ، « نو شدن » و مانند آن مىباشد ، ولى ريشه اصلى آن ، به طورى كه « راغب » در « مفردات » آورده ، به معنى « قطع » است ، و از آنجا كه هر وجود با عظمتى از موجودات ديگر جدا مىشود ، اين واژه به معنى عظمت آمده است .\r\nهمچنين در مورد ساير معانى آن همين تناسب را مىتوان در نظر گرفت .\r\nو اگر به پدر بزرگ جد گفته مىشود آن هم به واسطه بزرگى مقام يا سن او است .\r\nجمعى از مفسران براى « جد » در اينجا معانى محدودترى ذكر كرده‌اند بعضى آن را به معنى « صفات » ، و بعضى به معنى « قدرت » و بعضى به معنى « ملك و حكومت » و بعضى به معنى « نعمت » و بعضى به معنى « نام » تفسير كرده‌اند كه همه اينها در معنى عظمت جمع است .\r\nولى از آنجا كه اين تعبير به هر حال معنى معروف « جد » كه همان پدر بزرگ است تداعى مىكند در بعضى از روايات آمده است كه طايفه جن از روى نادانى چنين تعبير نامناسبى را برگزيدند ، يعنى شما هرگز اين گونه درباره\r\n","description":"","footnote":"","page_name":" 104 ","page_number":104},
  {"content":"\r\nخداوند تعبير نكنيد ( 1 ) .\r\nاين حديث ممكن است ناظر به مواردى باشد كه چنين تداعى وجود دارد .\r\nو گرنه قرآن سخنان جن را در اين آيات با لحن موافق نقل مىكند و بر آن صحه مىگذارد ، به علاوه در بعضى از خطبه‌هاى « نهج البلاغه » نيز اين تعبير به كار رفته است :\r\nچنان كه در خطبه 191 مىخوانيم :\r\nالحمد للَّه الفاشى فى الخلق حمده و الغالب جنده ، و المتعالى جده :\r\n« ستايش مخصوص خداوندى است كه حمد و ثنايش همه جا را فرا گرفته ، و لشكرش همه جا پيروز است ، و مجد و عظمتش متعالى است » .\r\nدر بعضى از روايات نيز آمده است كه « انس بن مالك » مىگويد :\r\nكان الرجل اذا قرء سورة البقرة جد فى اعيننا : « هنگامى كه كسى سوره بقره را ياد مىگرفت و قرائت مىكرد ، در نظر ما بزرگ مىنمود » ( 2 ) .\r\nبه هر حال استعمال اين كلمه در معنى مجد و عظمت مطلبى است كه هم با متون لغت هماهنگ است و هم با موارد استعمال آن .\r\nقابل توجه اينكه گويندگان جن در اينجا مخصوصا روى اين مطلب تكيه مىكنند كه خداوند همسر و فرزندى ندارد ، و اين تعبير احتمالا اشاره به نفى خرافه اى است كه در ميان عرب وجود داشت ، مىگفتند : ملائكه دختران خدا هستند از همسرى از جن كه خداوند براى خود برگزيده ! همين معنى به عنوان يك احتمال در تفسير آيه 158 سوره صافات نيز آمده\r\n\r\n","description":"","footnote":"\r\n( 1 ) « مجمع البيان » جلد 10 صفحه 368 « و نور الثقلين » جلد 5 صفحه 435 ، در تفسير « على بن ابراهيم » به اين تعبير اشاره شده است .\r\n( 2 ) « تفسير قرطبى » جلد 10 صفحه 6801 .\r\n","page_name":" 105 ","page_number":105},
  {"content":"\r\nاست وَجَعَلُوا بَيْنَه وَبَيْنَ الْجِنَّةِ نَسَباً : « آنها ميان خداوند و جن خويشاوندى قائل شدند » .\r\nسپس افزودند : « ما اكنون اعتراف مىكنيم كه سفيهان ما سخن ناروا و دور از حق درباره خدا مىگفتند » ( * ( وَأَنَّه كانَ يَقُولُ سَفِيهُنا عَلَى اللَّه شَطَطاً ) * ) .\r\nتعبير به « سفيه » در اينجا ممكن است معنى جنسى و جمعى داشته باشد يعنى سفهاى ما براى خدا همسر و فرزندان قائل بودند ، و شبيه و شريكى انتخاب كرده بودند ، و از راه حق منحرف شده و سخنى به گزاف مىگفتند .\r\nاين احتمال را نيز بسيارى از مفسران داده‌اند كه « سفيه » در اينجا همان مفهوم فردى را دارد و اشاره به « ابليس » است كه بعد از مخالفت فرمان خدا نسبتهاى ناروايى به ساحت مقدس او داد ، حتى به دستور پروردگار دائر به سجده بر آدم . رسما اعتراض كرد ، و آن را دور از حكمت شمرد ، و خود را برتر از آدم پنداشت .\r\nاز آنجا كه « ابليس » از جن بوده ، مؤمنان جن به اين وسيله از او ابراز تنفر مىكنند ، و سخن او را گزافه و شطط مىنامند ، هر چند ظاهرا عالم و عابد بود ، اما عالم بىعمل و عابد خود خواه و منحرف و مغرور ، از مصداقهاى روشن « سفيه » است .\r\n« شطط » ( بر وزن وسط ) به معنى خارج شدن از حد اعتدال و دور افتادن است ، لذا به سخنانى كه دور از حق است ، شطط گفته مىشود ، و نيز به همين دليل حاشيه نهرهاى بزرگ كه از آب فاصله زيادى دارد و ديواره هايش\r\n","description":"","footnote":"","page_name":" 106 ","page_number":106},
  {"content":"\r\nبلند است « شط » ناميده مىشود .\r\nسپس افزودند : « ما گمان مىكرديم كه انس و جن هرگز ، دروغ بر خدا نمىبندند » ( * ( وَأَنَّا ظَنَنَّا أَنْ لَنْ تَقُولَ الإِنْسُ وَالْجِنُّ عَلَى اللَّه كَذِباً ) * ) .\r\nاين سخن ممكن است اشاره به تقليد كوركورانه اى باشد كه اين گروه قبلا از ديگران داشتند ، و براى خدا شريك و شبيه و همسر و فرزند قائل بودند مىگويند :\r\nاگر ما اين مسائل را از ديگران بدون دليل پذيرفتيم به خاطر خوشباورى بود ، هرگز خيال نمىكرديم كه انس و جن به خود جرأت دهند كه چنين دروغهاى بزرگى به خدا ببندند ، ولى اكنون كه در مقام تحقيق برآمديم و حق را دريافتيم و به آن ايمان آورديم حالا پى به غلط بودن اين تقليد ناروا مىبريم ، و به اين ترتيب به اشتباه خود و انحراف مشركان جن اعتراف مىكنيم .\r\nسپس افزودند : يكى ديگر از انحرافات جن و انس اين بود كه « مردانى از انسانها به مردانى از جن پناه مىبردند ، و آنها سبب افزايش گمراهى و گناه و طغيانشان مىشدند » ( * ( وَأَنَّه كانَ رِجالٌ مِنَ الإِنْسِ يَعُوذُونَ بِرِجالٍ مِنَ الْجِنِّ فَزادُوهُمْ رَهَقاً ) * ) .\r\n« رهق » ( بر وزن شفق ) در اصل به معنى پوشاندن چيزى با قهر و غلبه است ، و از آنجا كه « گمراهى » و « گناه » و « طغيان » و « ترس » بر قلب و روح آدمى مسلط مىشود و آن را مىپوشاند ، به اين معانى تفسير شده است .\r\nجمعى از مفسران اين جمله را اشاره به خرافه ديگرى دانسته‌اند كه در عصر جاهليت وجود داشت ، و آن اينكه : وقتى بعضى از قافله‌هاى عرب ، شب هنگام\r\n","description":"","footnote":"","page_name":" 107 ","page_number":107},
  {"content":"\r\nبه دره اى وارد مىشدند مىگفتند : اعوذ بعزيز هذا الوادى من شر سفهاء قومه ! : « به بزرگ و رئيس اين سرزمين از شر سفيهان قومش پناه مىبريم » و عقيده داشتند با گفتن اين سخن ، بزرگ جنيان آنها را از شر سفيهان جن حفظ مىكند ! ( 1 ) .\r\nو از آنجا كه خرافات ، منشا افزايش انحطاط فكرى و ترس و گمراهى مىگردد در آخر آيه ، جمله « * ( فَزادُوهُمْ رَهَقاً ) * » آمده است .\r\nضمنا از اين آيه استفاده مىشود كه طايفه جن نيز ، مرد و زن دارند زيرا در آن تعبير به « رجال من الجن » شده است ( 2 ) .\r\nاما به هر حال مفهوم آيه ، مفهوم وسيعى است كه شامل هر گونه پناه بردن افرادى از انسانها به جن را شامل مىشود و خرافه بالا يك مصداق از آن است ، چه اينكه مىدانيم در ميان عرب كاهنان زيادى وجود داشتند كه معتقد بودند به وسيله طايفه « جن » بسيارى از مشكلات را حل مىكنند و از آينده خبر مىدهند .\r\n\r\n","description":"","footnote":"\r\n( 1 ) « مجمع البيان » جلد 10 صفحه 369 و « روح المعانى » جلد 28 صفحه 85 .\r\n( 2 ) در تفسير آيه فوق بيان ديگرى نيز وجود دارد كه جمعى از مفسران آن را به عنوان يك احتمال در تفسير آيه ذكر كرده‌اند ، و آن اينكه : پناه بردن جمعى از انسانها به جن سبب طغيان جن گرديد ، و آنها خود را مبدء و منشا كارهاى مهمى پنداشتند ، ولى تفسير اول صحيحتر به نظر مىرسد ( مطابق تفسير اول ضمير در « زادوا » به « جن » بر مىگردد و ضمير « هم » به انسانها ، به عكس تفسير دوم ) .\r\n","page_name":" 108 ","page_number":108},
  {"content":"\r\n\r\n[ سوره الجن ‹ 72 › : آيات 7 تا 10 
  ]\r\nوَ أَنَّهُمْ ظَنُّوا كَما ظَنَنْتُمْ أَنْ لَنْ يَبْعَثَ اللَّه أَحَداً ‹ 7 › وَأَنَّا لَمَسْنَا السَّماءَ فَوَجَدْناها مُلِئَتْ حَرَساً شَدِيداً وَشُهُباً ‹ 8 › وَأَنَّا كُنَّا نَقْعُدُ مِنْها مَقاعِدَ لِلسَّمْعِ فَمَنْ يَسْتَمِعِ الآنَ يَجِدْ لَه شِهاباً رَصَداً ‹ 9 › وَأَنَّا لا نَدْرِي أَ شَرٌّ أُرِيدَ بِمَنْ فِي الأَرْضِ أَمْ أَرادَ بِهِمْ رَبُّهُمْ رَشَداً ‹ 10 ›\r\n\r\nترجمه :\r\n7 - و اينكه آنها گمان كردند ، همانگونه كه شما گمان مىكرديد كه خداوند هرگز كسى را ( به نبوت ) مبعوث نمىكند .\r\n8 - و اينكه ما آسمان را جستجو كرديم ، و همه را پر از محافظان قوى و تيرهاى شهب يافتيم ! 9 - و اينكه ما پيش از اين به استراق سمع در آسمانها مىنشستيم . اما اكنون هر كس بخواهد استراق سمع كند شهابى را در كمين خود مىيابد ! 10 - و اينكه ( با اين اوضاع و احوال ) ما نمىدانيم آيا اراده شرى در باره اهل زمين شده يا پروردگارشان اراده كرده است آنها را هدايت كند .\r\n","description":"","footnote":"","page_name":" 109 ","page_number":109},
  {"content":"\r\n\r\nتفسير : ما قبلا استراق سمع مىكرديم اما . . .\r\nاين آيات هم چنان ادامه سخنان مؤمنان جن است كه به هنگام تبليغ قوم خود بيان داشتند ، و از طرق مختلف آنها را به سوى اسلام و قرآن دعوت نمودند ، نخست مىگويند : « و گروهى از انسانها مانند شما گمان مىكردند خداوند هيچ انسانى را ( بعد از موسى و مسيح ) به نبوت مبعوث نمىكند » ( * ( وَأَنَّهُمْ ظَنُّوا كَما ظَنَنْتُمْ أَنْ لَنْ يَبْعَثَ اللَّه أَحَداً ) * ) .\r\nلذا به انكار قرآن ، و تكذيب نبوت پيامبر اسلام ص برخاستند ، ولى ما هنگامى كه با دقت به آيات اين كتاب آسمانى گوش فرا داديم حقانيت آن را به روشنى درك كرديم ، مبادا شما هم مانند مشركان انسانها راه كفر پيش گيريد و به سرنوشت آنها گرفتار شويد .\r\nاين تعبير هشدارى است به مشركان كه بدانند وقتى جن ، منطقش اين است و داوريش چنين ، بيدار شوند و به دامن قرآن و پيامبر اكرم ص چنگ زنند .\r\nبعضى احتمال داده‌اند كه جمله « * ( أَنْ لَنْ يَبْعَثَ اللَّه أَحَداً ) * » اشاره به انكار معاد است نه انكار بعثت پيامبران ، و نيز بعضى گفته‌اند كه اين آيه و آيه قبل به طور كلى از كلام خدا است ، نه از مؤمنان جن ، و به صورت جمله‌هاى معترضه در وسط سخنان آنها قرار گرفته ، و مخاطب در آن مشركان عربند .\r\nمطابق اين تفسير ، مفهوم آيه چنين مىشود كه اى مشركان عرب ، جنيان نيز مثل شما چنين پنداشتند كه خدا نيز هيچ رسولى را مبعوث نمىكند ، اما بعد از شنيدن قرآن به اشتباه خود پى بردند ، وقت آن رسيده كه شما نيز بيدار شويد .\r\n","description":"","footnote":"","page_name":" 110 ","page_number":110},
  {"content":"\r\nولى اين تفسير بسيار بعيد به نظر مىرسد ، بلكه ظاهر اين است كه اين سخنان ادامه گفتار مؤمنان جن ، و مخاطب در آن « كافران جن » مىباشند .\r\nسپس مؤمنان جن ، به يكى از نشانه‌هاى صدق گفتار خود كه در جهان طبيعت براى همه جنيان قابل درك است اشاره كرده ، مىگويند : « ما آسمانها را جستجو كرديم و همه را پر از نگهبانان و محافظان قوى و تيرهاى شهب يافتيم » ( * ( وَأَنَّا لَمَسْنَا السَّماءَ فَوَجَدْناها مُلِئَتْ حَرَساً شَدِيداً وَشُهُباً ) * ) ( 1 ) ( 2 ) ، « ما پيش از اين به استراق سمع در آسمانها مىنشستيم ، و اخبارى از آن را دريافت مىداشتيم و به اطلاع دوستان خود مىرسانديم ، ولى الان چنان است كه هر كس بخواهد استراق سمع كند ، شهابى را در كمين خود مىيابد كه او را هدف قرار مىدهد » ! ( * ( وَأَنَّا كُنَّا نَقْعُدُ مِنْها مَقاعِدَ لِلسَّمْعِ فَمَنْ يَسْتَمِعِ الآنَ يَجِدْ لَه شِهاباً رَصَداً ) * ) .\r\nآيا اين وضع تازه دليل ، بر اين حقيقت نيست كه با ظهور اين پيامبر و نزول كتاب آسمانى او دگرگونى عظيمى در جهان رخ داده است ؟ چرا شما قبلا قدرت بر استراق سمع داشتيد ، و الان احدى توانايى بر اين كار ندارد ؟ ! آيا مفهوم وضع جديد اين نيست كه دوران شيطنت و كهانت و فريب پايان گرفته ، و شب تاريك جهل به پايان رسيده و آفتاب عالمتاب وحى و نبوت طلوع كرده است ؟ !\r\n\r\n","description":"","footnote":"\r\n( 1 ) « لمسنا » از ماده « لمس » مىباشد كه معنى آن معروف است ، ولى در اينجا كنايه از طلب و جستجو است ( مفردات راغب و تفسير كبير فخر رازى و تفسير قرطبى ) .\r\n( 2 ) « حرس » ( بر وزن قفس ) جمع « حارس » به معنى نگاهبان ، و بعضى آن را اسم جمع دانسته‌اند .\r\n","page_name":" 111 ","page_number":111},
  {"content":"\r\n« شهاب » در اصل به معنى شعله اى است كه از آتش زبانه مىكشد ، و به شعله‌هاى آتشينى كه در آسمان به صورت خط ممتد ظاهر مىشود نيز « شهاب » مىگويند طبق تحقيقات دانشمندان امروز آنها قطعه سنگهاى كوچكى هستند كه در فضاى بيرون از كره زمين در حركتند ، هنگامى كه به زمين نزديك شوند تحت تاثير جاذبه آن قرار گرفته ، و به سرعت به طرف زمين سقوط مىكنند ، هنگامى كه وارد جو ، يعنى قشر هواى فشرده محيط به زمين ، شوند به خاطر بر خورد شديد با آن ، داغ و آتشين ، و به صورت شعله سوزانى در مىآيند ، و سرانجام خاكستر آنها بر زمين مىنشيند .\r\nدر آيات قرآن مجيد كرارا اين مساله مطرح شده كه « شهابها » تيرهايى است كه به سوى شياطين كه قصد استراق سمع در آسمانها دارند پرتاب مىشود .\r\nدر اينكه منظور از استراق سمع چيست ؟ و چگونه جن و شياطين به وسيله شهابها از صحنه آسمان رانده مىشوند ؟ بحثهاى مشروحى ذيل آيه 18 سوره « حجر » ( جلد 11 صفحه 40 به بعد ) و ذيل آيه 10 سوره صافات ( جلد 19 صفحه 15 به بعد ) آورده‌ايم .\r\nبه هر حال واژه « رصد » ( بر وزن حسد ) به معنى آمادگى براى انتظار چيزى است كه در فارسى از آن تعبير « به كمين كردن » مىشود ، اين واژه گاه به معنى اسم فاعل يعنى كسى يا چيزى كه در كمين نشسته نيز آمده است ، و در آيات فوق به همين معنى به كار رفته .\r\nسپس افزودند با اين اوضاع و احوال ما نمىدانيم آيا اين ممنوعيت از استراق سمع دليل بر اين است كه اراده شرى براى مردم روى زمين شده ، يا خداوند مىخواهد از اين طريق آنها را هدايت فرمايد « ؟ !\r\n","description":"","footnote":"","page_name":" 112 ","page_number":112},
  {"content":"\r\n( * ( وَأَنَّا لا نَدْرِي أَ شَرٌّ أُرِيدَ بِمَنْ فِي الأَرْضِ أَمْ أَرادَ بِهِمْ رَبُّهُمْ رَشَداً ) * ) .\r\nو به تعبير ديگر ما نمىدانيم آيا اين امر مقدمه نزول عذاب و بلا از سوى خدا است يا مقدمه هدايت آنها ؟\r\nولى مؤمنان جن قاعدتا بايد فهميده باشند كه ممنوعيت از استراق سمع كه با ظهور پيامبر اسلام ص مقارن بوده ، مقدمه هدايت انسانها ، و بر چيده شدن دستگاه كهانت و خرافات ديگرى مانند آن است ، و اين چيزى جز اعلام پايان يك دوره تاريك ، و آغاز دورانى نورانى نمىتواند باشد .\r\nاما از آنجا كه « جن » به مساله استراق سمع دلبستگى خاصى داشت هنوز نمىتوانست باور كند كه اين محروميت يك نوع خير و بركت است ، و گرنه روشن است كه كاهنان در عصر جاهليت با اتكاء به همين مساله استراق سمع سهم بزرگى در گمراه ساختن مردم داشتند .\r\nقابل توجه اين كه آنها در اين جمله هدايت را به خدا نسبت مىدهند ، ولى شر را به صورت فعل مجهول بدون نسبت به خدا ذكر مىكنند ، اشاره به اينكه آنچه از سوى خدا مىرسد خير و هدايت است ، و شر و فساد از خود مردم و سوء استفاده آنها از نعمتهاى الهى و مواهب آفرينش ناشى مىشود .\r\nگرچه مىبايست در مقابل « شر » ، واژه « خير » ذكر شود ، ولى از آنجا كه واژه « خير » در اينجا به معنى « هدايت » بوده روى همين مصداق تكيه شده است .\r\n","description":"","footnote":"","page_name":" 113 ","page_number":113},
  {"content":"\r\n\r\n[ سوره الجن ‹ 72 › : آيات 11 تا 15 
  ]\r\nوَ أَنَّا مِنَّا الصَّالِحُونَ وَمِنَّا دُونَ ذلِكَ كُنَّا طَرائِقَ قِدَداً ‹ 11 › وَأَنَّا ظَنَنَّا أَنْ لَنْ نُعْجِزَ اللَّه فِي الأَرْضِ وَلَنْ نُعْجِزَه هَرَباً ‹ 12 › وَأَنَّا لَمَّا سَمِعْنَا الْهُدى آمَنَّا بِه فَمَنْ يُؤْمِنْ بِرَبِّه فَلا يَخافُ بَخْساً وَلا رَهَقاً ‹ 13 › وَأَنَّا مِنَّا الْمُسْلِمُونَ وَمِنَّا الْقاسِطُونَ فَمَنْ أَسْلَمَ فَأُولئِكَ تَحَرَّوْا رَشَداً ‹ 14 › وَأَمَّا الْقاسِطُونَ فَكانُوا لِجَهَنَّمَ حَطَباً ‹ 15 ›\r\n\r\nترجمه :\r\n11 - و اينكه در ميان ما افرادى صالح و افرادى غير صالحند ، و ما گروه‌هاى متفاوتى هستيم .\r\n12 - و اينكه ما يقين داريم هرگز نمىتوانيم بر اراده خداوند در زمين غالب شويم ، و نمىتوانيم از پنجه قدرت او فرار كنيم .\r\n13 - و اينكه ما هنگامى كه هدايت قرآن را شنيديم به آن ايمان آورديم ، و هر كس به پروردگارش ايمان بياورد نه از نقصان مىترسند و نه از ظلم .\r\n14 - و اينكه گروهى از ما مسلمانان ، و گروهى ظالمند ، هر كس اسلام را اختيار كند راه راست را برگزيده .\r\n15 - و اما ظالمان آتشگيره دوزخند !\r\n","description":"","footnote":"","page_name":" 114 ","page_number":114},
  {"content":"\r\n\r\nتفسير : ما حق را شنيديم و تسليم شديم\r\nاين آيات هم چنان ادامه گفتار مؤمنان جن به هنگام تبليغ قوم گمراه خويش است ، در نخستين آيه از زبان آنها مىگويد : در ميان ما افراد صالح و افراد غير صالحى وجود دارد و ما گروه‌هاى مختلف و متفاوتى هستيم « ( * ( وَأَنَّا مِنَّا الصَّالِحُونَ وَمِنَّا دُونَ ذلِكَ كُنَّا طَرائِقَ قِدَداً ) * ) .\r\nاين جمله را احتمالا به اين منظور گفتند كه مبادا وجود « ابليس » در ميان طايفه جن ، اين توهم را براى عده اى از آنها به وجود آورد كه طبيعت جن بر شر و فساد و شيطنت است ، و هرگز نور هدايت به قلب او نمىتابد .\r\nمؤمنان جن با اين سخن روشن مىسازند كه اصل اختيار و آزادى اراده بر آنها نيز حاكم است . و افرادى صالح و غير صالح هر دو وجود دارند ، بنا بر اين زمينه‌هاى هدايت در وجود آنها فراهم مىباشد ، و اصولا يكى از عوامل تاثير تبليغ ، « شخصيت دادن » به طرف مقابل ، و توجه دادن او به وجود زمينه‌هاى هدايت و كمال است .\r\nاين احتمال نيز وجود دارد كه مؤمنان جن براى تبرئه آنها از موضوع سوء استفاده از مساله استراق سمع ، اين سخن را گفته باشند ، يعنى : گرچه بعضى از ما اخبارى را كه از طريق استراق سمع به دست مىآوردند در اختيار انسانهاى شرور مىگذاردند تا مايه گمراهى مردم شوند ، ولى همه طايفه جن چنين نبودند .\r\nاين آيه در ضمن ذهنيات ما انسانها را در باره جن نيز اصلاح مىكند ، زيرا در تصور بسيارى از مردم واژه « جن » با نوعى « شيطنت » و فساد و گمراهى و انحراف ، همراه است ، اين آيه مىگويد آنها نيز گروه‌هاى مختلفى دارند ،\r\n","description":"","footnote":"","page_name":" 115 ","page_number":115},
  {"content":"\r\nصالح و غير صالح .\r\nواژه « قدد » ( بر وزن پسر ) جمع « قد » ( بر وزن ضد ) به معنى « بريده شده » است ، و به گروه‌هاى مختلف ، به خاطر اينكه قطعه‌هاى جدا از هم هستند ، نيز اطلاق مىشود .\r\nمؤمنان جن در ادامه سخنان خود به ديگران هشدار مىدهند و مىگويند « ما يقين داريم كه هرگز نمىتوانيم بر اراده خداوند در زمين غالب شويم و نمىتوانيم از پنجه قدرت او فرار كنيم » ( * ( وَأَنَّا ظَنَنَّا أَنْ لَنْ نُعْجِزَ اللَّه فِي الأَرْضِ وَلَنْ نُعْجِزَه هَرَباً ) * ) .\r\nبنا بر اين اگر تصور كنيد مىتوانيد از كيفر و مجازات خدا با فرار كردن به گوشه اى از زمين يا نقطه اى از آسمانها نجات يابيد ، سخت در اشتباهيد .\r\nبه اين ترتيب جمله اول اشاره به فرار كردن از پنجه قدرت خداوند در زمين ، و جمله دوم اشاره به فرار كردن مطلق ، اعم از زمين و آسمان است .\r\nاين احتمال نيز در تفسير آيه وجود دارد كه اولى اشاره به اين است كه نمىتوان بر خداوند غالب شد ، و دومى اشاره به اين است كه نمىتوان از پنجه عدالت او گريخت ، بنا بر اين وقتى نه راه غلبه وجود دارد و نه راه گريز ، چاره اى جز تسليم فرمان عدالت او نيست .\r\nمؤمنان جن در ادامه كلام خود مىافزايند : « ما هنگامى كه هدايت قرآن را شنيديم به آن ايمان آورديم » ( * ( وَأَنَّا لَمَّا سَمِعْنَا الْهُدى آمَنَّا بِه ) * ) .\r\nو اگر شما را به هدايت قرآن فرا مىخوانيم ، قبلا خودمان به اين برنامه\r\n","description":"","footnote":"","page_name":" 116 ","page_number":116},
  {"content":"\r\nعمل كرده‌ايم ، بنا بر اين ديگران را به چيزى دعوت نمىكنيم كه خود آن را ترك گفته باشيم .\r\nسپس نتيجه ايمان را در يك جمله كوتاه بيان كرده مىگويند : هر كس به پروردگارش ايمان بياورد ، نه از نقصانى مىترسد و نه از ظلم « ( * ( فَمَنْ يُؤْمِنْ بِرَبِّه فَلا يَخافُ بَخْساً وَلا رَهَقاً ) * ) .\r\n« بخس » ( بر وزن شخص ) به معنى « نقصان از طريق ظلم و ستم » است ، و « رهق » ( بر وزن شفق ) چنان كه قبلا هم اشاره كرده‌ايم به معنى « پوشانيدن چيزى به زور » است .\r\nبعضى فرق ميان اين دو تعبير را چنين گفته‌اند كه : « بخس » اشاره به اين است كه چيزى از « حسنات » آنها كاسته نمىشود و « رهق » اشاره به آن است كه چيزى بر « سيئات » آنها افزوده نخواهد شد .\r\nبعضى نيز « بخس » را ناظر به كمبود « حسنات » ، و رهق را به « تكاليف شاق » دانسته‌اند .\r\nبه هر حال منظور اين است : مؤمنان هر كار كوچك و بزرگى را انجام دهند ، اجر و پاداش آن را بىكم و كاست دريافت مىنمايند .\r\nدرست است كه عدالت پروردگار منحصر به مؤمنان نيست ، ولى چون غير مؤمنان عمل صالحى ندارند سخنى از اجر آنان به ميان نيامده .\r\nو در آيه بعد براى توضيح بيشتر پيرامون سرنوشت مؤمنان و كافران مىگويند :\r\n« ما از طريق هدايت قرآن ميدانيم گروهى از ما مسلم و گروهى ظالم و بيدادگرند » ( * ( وَأَنَّا مِنَّا الْمُسْلِمُونَ وَمِنَّا الْقاسِطُونَ ) * ) ( 1 ) .\r\n\r\n","description":"","footnote":"\r\n( 1 ) « قاسط » از ماده « قسط » به معنى تقسيم عادلانه است ، اين ماده هنگامى كه به صورت باب « افعال » در آيد ( اقساط ) به معنى اجراى عدالت است ، و هنگامى به صورت ثلاثى مجرد استعمال شود ( مانند آيه فوق ) به معنى ظلم و انحراف از مسير حق است .\r\n","page_name":" 117 ","page_number":117},
  {"content":"\r\n« اما آنها كه اسلام را ، اختيار كنند ، راه راست را برگزيده ، و به سوى هدايت و ثواب الهى گام بر داشته‌اند ( * ( فَمَنْ أَسْلَمَ فَأُولئِكَ تَحَرَّوْا رَشَداً ) * ) ( 1 ) .\r\n« و اما ظالمان ، آتشگيره دوزخند » ( أَمَّا الْقاسِطُونَ فَكانُوا لِجَهَنَّمَ حَطَباً ) .\r\nقابل توجه اينكه در اين آيات ، « مسلم » در مقابل « ظالم » قرار گرفته ، اشاره به اينكه چيزى كه انسان را از ظلم باز مىدارد ، همان ايمان است ، و گرنه يك فرد بىايمان به هر حال آلوده ظلم و ستم خواهد شد ، و در ضمن نشان مىدهد كه مؤمن واقعى كسى است كه هرگز آلوده به ظلم و ستمى نشود ، چنان كه در حديثى از پيامبر اكرم ص مىخوانيم\r\nالمؤمن من آمنه الناس على انفسهم و اموالهم :\r\n« مؤمن كسى است كه مردم بر جان و مال خود از ناحيه او در امان باشند » ( 2 ) .\r\nو در حديث ديگرى از همان حضرت ص آمده است :\r\nالمسلم من سلم المسلمون من لسانه و يده :\r\n« مسلمان كسى است كه مسلمانان از دست و زبان او آسوده باشند » ( 3 ) .\r\nتعبير به « * ( تَحَرَّوْا رَشَداً ) * » نشان مىدهد كه مؤمنان از روى توجه و قصد\r\n\r\n","description":"","footnote":"\r\n( 1 ) « تحروا » از ماده « تحرى » به معنى قصد كردن چيزى است .\r\n( 2 ) تفسير « روح البيان » جلد 10 صفحه 195 .\r\n( 3 ) « اصول كافى » جلد 2 باب المؤمن و علاماته و صفاته .\r\n","page_name":" 118 ","page_number":118},
  {"content":"\r\nو تحقيق به سراغ هدايت مىروند ، نه چشم بسته و كوركورانه ، و بالاترين پاداش آنها نيز همان نيل به حقيقت است كه در سايه آن به همه نعمتهاى الهى نائل مىشوند ، در حالى كه بدترين بدبختى ستمكاران آن است كه هيزم دوزخند ، يعنى آتش از درون وجودشان زبانه مىكشد !\r\n","description":"","footnote":"","page_name":" 119 ","page_number":119},
  {"content":"\r\n\r\n[ سوره الجن ‹ 72 › : آيات 16 تا 19 
  ]\r\nوَ أَنْ لَوِ اسْتَقامُوا عَلَى الطَّرِيقَةِ لأَسْقَيْناهُمْ ماءً غَدَقاً ‹ 16 › لِنَفْتِنَهُمْ فِيه وَمَنْ يُعْرِضْ عَنْ ذِكْرِ رَبِّه يَسْلُكْه عَذاباً صَعَداً ‹ 17 › وَأَنَّ الْمَساجِدَ لِلَّه فَلا تَدْعُوا مَعَ اللَّه أَحَداً ‹ 18 › وَأَنَّه لَمَّا قامَ عَبْدُ اللَّه يَدْعُوه كادُوا يَكُونُونَ عَلَيْه لِبَداً ‹ 19 ›\r\n\r\nترجمه :\r\n16 - و اگر آنها ( جن و انس ) بر طريقه ( ايمان ) استقامت ورزند ما آنها را با آب فراوان سيراب مىكنيم .\r\n17 - هدف اين است كه ما آنها را با اين نعمت فراوان بيازمائيم و هر كس از ذكر پروردگارش روى گردان شود او را به عذاب شديد و روز افزونى گرفتار مىسازد .\r\n18 - و اينكه مساجد از آن خدا است ، در اين مساجد احدى را با خدا نخوانيد ؟\r\n19 - و اينكه هنگامى كه بنده خدا ( محمد ( ص ) به عبادت ) برمىخاست ، و او را مىخواند گروهى سخت اطراف او جمع مىشدند .\r\n","description":"","footnote":"","page_name":" 120 ","page_number":120},
  {"content":"\r\n\r\nتفسير : شما را با اين نعمتهاى فراوان مىآزمائيم\r\nاين آيات ظاهرا ادامه سخنان مؤمنان جن با قوم خويش است ( هر چند جمعى از مفسران آن را كلام خداوند دانسته كه به عنوان جمله معترضه در ميان كلمات جن قرار گرفته است ) ولى از آنجا كه معترضه بودن خلاف ظاهر است و تعبير آيات شباهت زيادى با لحن آيات گذشته كه سخنان مؤمنان جن بود دارد بعيد است كه از كلام جن نباشد ( 1 ) .\r\nبه هر حال در آيات گذشته سخن از پاداشهاى مؤمنان در قيامت بود ، و در اين آيات سخن از پاداش دنيوى آنهاست ، مىفرمايد : « اگر آنها ( جن و انس ) بر طريقه ايمان استقامت ورزند ما آنها را با آب فراوان سيراب مىكنيم » ( * ( وَأَنْ لَوِ اسْتَقامُوا عَلَى الطَّرِيقَةِ لأَسْقَيْناهُمْ ماءً غَدَقاً ) * ) .\r\nباران رحمت خود را بر آنها فرو مىباريم ، و منابع و چشمه‌هاى آب حياتبخش را در اختيارشان مىگذاريم ، و آنجا كه آب فراوان است همه چيز فراوان است ، و به اين ترتيب آنها را مشمول انواع نعمتها قرار مىدهيم .\r\n« غدق » ( بر وزن شفق ) به معنى آب فراوان است .\r\n\r\n","description":"","footnote":"\r\n( 1 ) به نظر مىرسد تنها چيزى كه سبب شده كه اين گروه از مفسران آن را كلام خدا و جمله معترضه بدانند ضميرهاى « متكلم مع الغير » است كه در اين آيات به كار رفته ، در يك جا مىگويد : ما به آنها آب فراوان مىنوشانيم ، و در جاى ديگر مىفرمايد : هدف اين است كه آنها را بيازمائيم ، ولى هر گاه اين تعبيرات را از قبيل نقل به معنى بدانيم مشكلى ايجاد نمىشود ، درست شبيه اين است كه كسى از دوستش حكايت كند و بگويد : فلان كس معتقد است كه من آدم خوبى هستم ( البته او كلمه « من » را به كار نبرده ، بلكه كلمه « او » را به كار برده ، ولى گوينده چنين تعبيرى را انتخاب مىكند ) .\r\n","page_name":" 121 ","page_number":121},
  {"content":"\r\nاين براى چندمين بار است كه قرآن مجيد روى اين مطلب تكيه مىكند كه « ايمان و تقوى » نه تنها سرچشمه « بركات معنوى » است كه موجب فزونى ارزاق مادى و وفور نعمت و آبادى و عمران و « بركت مادى » نيز مىباشد ، بحث مشروحى در اين زمينه در همين جلد در تفسير سوره نوح ذيل آيه 12 تحت عنوان رابطه « ايمان و تقوى با عمران و آبادى » داشتيم .\r\nقابل توجه اينكه طبق اين بيان آنچه مايه وفور نعمت مىشود ، استقامت بر ايمان است نه اصل ايمان ، زيرا ايمان موقت و زودگذر نمىتواند چنين بركاتى از خود نشان دهد ، مهم استقامت بر ايمان و تقوى است كه پاى بسيارى در آن لنگ و لرزان است .\r\nدر آيه بعد به حقيقت ديگرى در همين رابطه اشاره كرده ، مىافزايد :\r\n« منظور اين است كه ما آنها را با وفور نعمت بيازمائيم » ( * ( لِنَفْتِنَهُمْ فِيه ) * ) .\r\nآيا فزونى نعمت مايه غرور و غفلت آنها مىشود ؟ يا سبب بيدارى و شكر گزارى و توجه بيشتر به خدا ؟\r\nو از اينجا روشن مىشود كه يكى از اسباب مهم امتحان الهى وفور نعمت است ، و اتفاقا آزمايش به وسيله « نعمت » از آزمايش به وسيله « عذاب » ، سختتر و پيچيده تر است ، زيرا طبيعت فزونى نعمت ، سستى و تنبلى و غفلت و غرق شدن در لذائذ و شهوات است ، و اين درست چيزى است كه انسان را از خدا دور مىسازد و ميدان را براى فعاليت شيطان آماده مىكند تنها كسانى مىتوانند از عوارض نامطلوب فزونى وفور نعمت در امان بمانند كه به طور دائم به ياد خدا باشند ، ذكر او را فراموش نكنند ، و با يادآوريهاى مداوم خانه قلب را از نفوذ شياطين حفظ\r\n","description":"","footnote":"","page_name":" 122 ","page_number":122},
  {"content":"\r\nنمايند ( 1 ) .\r\nو لذا به دنبال آن ، مىافزايد : « و هر كس از ذكر پروردگارش روى گردان شود ، او را به راه عذاب شديد و روز افزونى مىبرد » ( * ( وَمَنْ يُعْرِضْ عَنْ ذِكْرِ رَبِّه يَسْلُكْه عَذاباً صَعَداً ) * ) .\r\n« صعد » ( بر وزن سفر ) به معنى صعود كردن و بالا رفتن است ، و گاه به معنى « گردنه » آمده است ، و از آنجا كه بالا رفتن از گردنه‌ها ، مشقتبار است اين واژه به معنى « امور مشقتبار » به كار مىرود ، و لذا بسيارى از مفسران آيه فوق را همين گونه تفسير كرده‌اند كه منظور « عذاب مشقتبار » است شبيه آنچه در آيه 17 سوره مدثر آمده كه درباره بعضى از مشركان مىفرمايد :\r\nسَأُرْهِقُه صَعُوداً : « من او را در عذابى مشقتبار مىپوشانم » .\r\nولى اين احتمال وجود دارد كه تعبير فوق ، ضمن بيان مشقتبار بودن اين عذاب ، اشاره به روز افزون بودن آن نيز باشد .\r\nبه اين ترتيب ، در آيات فوق ، از يك سو رابطه ايمان و تقوى را با فزونى نعمت بيان مىكند ، و از سوى ديگر رابطه فزونى نعمت را با آزمونهاى الهى ، و از سوى سوم رابطه اعراض از ياد خدا را با عذاب مشقتبار و روز افزون ، و اينها حقايقى است كه در آيات ديگر قرآن نيز به آن اشاره شده است .\r\nچنان كه در آيه 124 سوره طه مىخوانيم : وَمَنْ أَعْرَضَ عَنْ ذِكْرِي فَإِنَّ لَه مَعِيشَةً ضَنْكاً : هر كس از ياد من روى گردان شود ، زندگى تنگ و سختى\r\n\r\n","description":"","footnote":"\r\n( 1 ) بعضى از مفسران احتمال داده‌اند كه منظور از « طريقه » در آيه فوق ، همان مسير كفر است ، و فزونى نعمت كه به دنبال استقامت در اين طريقه حاصل مىشود در حقيقت مقدمه مجازات ، و مصداق استدراج در نعمت است ، ولى اين تفسير با لحن آيه مورد بحث و آيات بعد و قبل آن ابدا تناسب ندارد .\r\n","page_name":" 123 ","page_number":123},
  {"content":"\r\nخواهد داشت » .\r\nو در آيه 40 سوره نمل از زبان سليمان مىخوانيم : هذا مِنْ فَضْلِ رَبِّي لِيَبْلُوَنِي أَ أَشْكُرُ أَمْ أَكْفُرُ : « اين از فضل پروردگار من است مىخواهد مرا آزمايش كند كه آيا شكر او را بجا مىآورم يا كفران مىكنم » ؟\r\nو در آيه 28 سوره انفال آمده است : وَاعْلَمُوا أَنَّما أَمْوالُكُمْ وَأَوْلادُكُمْ فِتْنَةٌ « بدانيد اموال و فرزندان شما مايه امتحان شما است » .\r\nدر آيه بعد از زبان مؤمنان جن به هنگام دعوت ديگران به سوى توحيد چنين مىگويد : « مساجد از آن خدا است ، در اين مساجد احدى را با خدا نخوانيد ( * ( وَأَنَّ الْمَساجِدَ لِلَّه فَلا تَدْعُوا مَعَ اللَّه أَحَداً ) * ) .\r\nدر اينكه منظور از « مساجد » ، در اينجا چيست ؟ تفسيرهاى گوناگونى ذكر شده :\r\nنخست اينكه : منظور مكانهايى است كه در آنجا براى خدا سجده مىشود كه مصداق اكمل آن ، مسجد الحرام ، و مصداق ديگرش ساير مساجد ، و مصداق گسترده ترش ، تمام مكانهايى است كه انسان در آنجا نماز مىخواند ، و براى خدا سجده مىكند ، و به حكم حديث معروف پيغمبر ص كه فرمود :\r\nجعلت لى الارض مسجدا و طهورا\r\n« تمام روى زمين ، سجده گاه و وسيله طهور ( تيمم كردن ) براى من قرار داده شده » ( 1 ) همه جا را شامل مىشود .\r\nو به اين ترتيب پاسخى است به اعمال مشركان عرب و مانند آنها كه خانه كعبه را بتكده ساخته بودند ، و به اعمال مسيحيان منحرف كه به سراغ « تثليث » رفته و در كليساهاى خود خدايان سه گانه را مىپرستيدند ، قرآن مىگويد :\r\n\r\n","description":"","footnote":"\r\n( 1 ) « وسائل الشيعه » جلد 2 صفحه 970 حديث 3 .\r\n","page_name":" 124 ","page_number":124},
  {"content":"\r\nتمام معابد ، مخصوص خدا است و در اين معابد ، جز براى خدا سجده نمىتوان كرد و پرستش غير او ممنوع است .\r\nدوم اينكه منظور از مساجد ، اعضاى هفتگانه سجده است ، اين اعضاء را تنها براى خدا بايد بر زمين گذاشت و براى غير او جايز نيست ، چنان كه در حديث معروفى از امام نهم « محمد بن على الجواد » ع نقل شده است كه « معتصم عباسى » در مجلسى كه از فقهاى اهل سنت در آن جمع بودند سؤال كرد كه دست دزد را از كدام قسمت بايد بريد ؟ بعضى گفتند : از مچ ، و به آيه تيمم استدلال كردند ، بعضى ديگر گفتند : از مرفق و به آيه وضو استدلال كردند ، « معتصم » از آن حضرت عليه السلام در اين باره توضيح خواست ، حضرت عليه السلام نخست از او « در خواست نمود كه از سؤال خود صرفنظر كند ، و چون اصرار كرد ، فرمود : آنچه آنها گفتند همه خطا است ، تنها بايد چهار انگشت از مفصل انگشتان بريده شود ، و كف دست و انگشت شست باقى بماند ، هنگامى كه معتصم جوياى دليل شد ، امام به كلام پيغمبر ص كه سجود بايد بر هفت عضو باشد پيشانى و دو دست و دو سر زانوها و پاها استدلال كرد و سپس افزود اگر از مچ يا مرفق بريده شود دستى براى او باقى نمىماند كه سجده كند ، در حالى كه خداوند فرموده * ( وَأَنَّ الْمَساجِدَ لِلَّه ) * يعنى اين اعضاى هفتگانه مخصوص خدا است ، و آنچه مخصوص خدا است نبايد قطع كرد ، اين سخن اعجاب معتصم را برانگيخت و دستور داد بر طبق حكم آن حضرت دست دزد را از مفصل چهار انگشت ببرند » ( 1 ) .\r\nو به اين مضمون ، احاديث ديگرى نيز نقل شده است ( 2 ) .\r\nولى احاديثى كه در اين زمينه نقل شده غالبا بدون سند و يا با سند ضعيف\r\n\r\n","description":"","footnote":"\r\n( 1 ) « وسائل الشيعه » جلد 18 صفحه 490 ( ابواب حد السرقه باب 4 حديث 5 ) .\r\n( 2 ) « نور الثقلين » جلد 5 صفحه 439 و 440 .\r\n","page_name":" 125 ","page_number":125},
  {"content":"\r\nاست ، و از اين گذشته موارد نقضى دارد كه پاسخ گويى از آن آسان نيست ، مثلا در ميان فقهاى ما مسلم است كه اگر « سارق » براى دفعه دوم دزدى كند ( بعد از آن كه حد براى او جارى شده باشد ) قسمت جلو پاى او را قطع مىكنند و پاشنه پا را سالم مىگذارند در حالى كه انگشت بزرگ پا نيز از اعضاى هفتگانه سجده است و همچنين در مورد « محارب » كه يكى از مجازاتهايش قطع قسمتى از دست و پا است .\r\nسوم : اين كه منظور از « مساجد » همان « سجود » است ، يعنى همواره سجده بايد براى خدا باشد و براى غير او نمىتوان سجده كرد .\r\nاين احتمال نيز خلاف ظاهر آيه است ، و شاهدى بر آن نيست .\r\nاز جمعبندى آنچه گفته شد استفاده مىشود كه آنچه موافق ظاهر آيه مىباشد همان تفسير اول است ، و تناسب كاملى با آيات قبل و بعد در مورد توحيد و مخصوص بودن عبادت براى خدا دارد ، و تفسير دوم ممكن است از قبيل توسعه در مفهوم آيه بوده باشد ، و اما تفسير سوم شاهدى براى آن وجود ندارد .\r\nو در ادامه اين سخن براى بيان تاثير فوق العاده قرآن مجيد و عبادت پيامبر ص مىافزايد « هنگامى كه بنده خدا محمد ص به عبادت برمىخاست و خدا را مىخواند گروهى از جن سخت اطراف او جمع شدند » ( * ( وَأَنَّه لَمَّا قامَ عَبْدُ اللَّه يَدْعُوه كادُوا يَكُونُونَ عَلَيْه لِبَداً ) * ) ( 1 ) .\r\n« لبد » ( بر وزن پدر ) به معنى چيزى است كه اجزاى آن روى هم متراكم شده باشد ، اين تعبير بيانگر هجوم عجيب مؤمنان جن براى شنيدن قرآن در\r\n\r\n","description":"","footnote":"\r\n( 1 ) مطابق اين تفسير ، و بنا بر اينكه اين جمله از سخنان مؤمنان جن باشد آوردن ضمير « غائب » به جاى « متكلم » از باب « التفات » است ، يا از اين نظر كه جمعى از آنها بيان حال جمع ديگرى را مىكردند ( دقت كنيد ) .\r\n","page_name":" 126 ","page_number":126},
  {"content":"\r\nاولين برخورد با آن ، و همچنين بيانگر جاذبه فوق العاده نماز پيامبر ص است .\r\nبراى اين آيه دو تفسير ديگر نيز بيان شده : نخست اينكه مؤمنان جن حال ياران پيامبر ص را شرح مىدهند كه چگونه با همان تعداد كمى كه در مكه داشتند براى شنيدن سخنانش از سر و دوش هم بالا مىرفتند ، و منظور اين بود كه طايفه جن از آنها سرمشق گرفته ، به سوى ايمان بشتابند .\r\nديگر اينكه بيان حال مشركان عرب است كه وقتى پيامبر ص مشغول نماز و قرآن مىشد سخت اطراف او را مىگرفتند ، و به استهزا و آزارش مىپرداختند .\r\nولى تفسير اخير تناسب چندانى با هدف مبلغان جن كه مىخواستند ديگران را به ايمان تشويق كنند ندارد ، و مناسب يكى از دو معنى قبل است .\r\n\r\nنكته : تحريف در تفسير آيه « و * ( أَنَّ الْمَساجِدَ لِلَّه ) * »\r\nمساله « توسل » به پيامبر ص و اولياى دين ع يعنى آنها را وسيله و شفيع در درگاه خدا قرار دادن مطلبى است كه نه با حقيقت توحيد منافات دارد ، و نه با آيات قرآن مجيد ، بلكه تاكيدى است بر توحيد ، و اينكه همه چيز از ناحيه خدا است ، در آيات قرآن نيز كرارا به مساله شفاعت و همچنين استغفار و طلب آمرزش پيامبر ص براى مؤمنان اشاره شده است ( 1 ) .\r\n\r\n","description":"","footnote":"\r\n( 1 ) در باره مساله « شفاعت از نظر قرآن و حديث » مشروحا در جلد اول ذيل آيه 48 سوره « بقره » و در باره حقيقت « توسل » در جلد 4 ذيل آيه 35 سوره مائده بحث كرده‌ايم .\r\n","page_name":" 127 ","page_number":127},
  {"content":"\r\nبا اين حال بعضى از دور افتادگان از تعليمات اسلام و قرآن اصرار دارند كه هر گونه توسل و شفاعتى را منكر شوند ، و براى اثبات مقصود خود دستاويزهايى پيدا كرده‌اند ، از جمله آيه فوق ( * ( وَأَنَّ الْمَساجِدَ لِلَّه فَلا تَدْعُوا مَعَ اللَّه أَحَداً ) * ) مىباشد ، آنها مىگويند : مطابق اين آيه قرآن دستور مىدهد نام هيچكس را همراه نام خدا نبريد ، و جز او را نخوانيد ، و شفاعت نطلبيد ! ولى انصاف اين است كه اين آيه هيچ ارتباطى به مطلب آنها ندارد ، بلكه هدف از آن نفى شرك ، يعنى چيزى را همرديف خدا در عبادت ، يا طلبيدن حاجت ، قرار دادن است .\r\nبه تعبير ديگر : اگر كسى به راستى كار خدا را از غير خدا بخواهد و او را صاحب اختيار و مستقل در انجام آن بشمرد مشرك است ، همانگونه كه واژه « مع » در جمله فلا * ( تَدْعُوا مَعَ اللَّه ) * به اين معنى گواهى مىدهد كه نبايد كسى را « همرديف » خدا و « مبدأ تاثير مستقل » دانست .\r\nولى اگر از انبياء الهى شفاعتى بخواهد ، يا تقاضاى وساطت در درگاه پروردگار كند نه تنها آن را نفى نمىكند بلكه قرآن گاه خود پيامبر ص را به اين معنى دعوت كرده ، و گاه به ديگران دستور داده از پيامبر ص شفاعت بخواهند .\r\nدر آيه 103 توبه مىخوانيم : خُذْ مِنْ أَمْوالِهِمْ صَدَقَةً تُطَهِّرُهُمْ وَتُزَكِّيهِمْ بِها وَصَلِّ عَلَيْهِمْ إِنَّ صَلاتَكَ سَكَنٌ لَهُمْ : « از اموال آنها زكات بگير ، تا به وسيله آن آنها را پاك سازى ، و ( هنگام گرفتن زكات ) به آنها دعا كن كه دعاى تو مايه آرامش آنها است » .\r\nو در آيه 97 سوره يوسف از زبان برادرانش خطاب به پدر مىخوانيم :\r\nيا أَبانَا اسْتَغْفِرْ لَنا ذُنُوبَنا إِنَّا كُنَّا خاطِئِينَ « اى پدر ! براى ما استغفار كن كه\r\n","description":"","footnote":"","page_name":" 128 ","page_number":128},
  {"content":"\r\nما خطا كار بوديم » .\r\nيعقوب نيز اين تقاضا را نه تنها انكار نكرد بلكه به آنها قول مساعد داد و گفت : سَوْفَ أَسْتَغْفِرُ لَكُمْ رَبِّي : « به زودى براى شما از درگاه خداوند تقاضاى آمرزش مىكنم » .\r\nبنا بر اين مساله توسل و شفاعت طلبيدن به مفهومى كه گفته شد از دستورهاى صريح قرآن است .\r\n","description":"","footnote":"","page_name":" 129 ","page_number":129},
  {"content":"\r\n\r\n[ سوره الجن ‹ 72 › : آيات 20 تا 24 
  ]\r\nقُلْ إِنَّما أَدْعُوا رَبِّي وَلا أُشْرِكُ بِه أَحَداً ‹ 20 › قُلْ إِنِّي لا أَمْلِكُ لَكُمْ ضَرًّا وَلا رَشَداً ‹ 21 › قُلْ إِنِّي لَنْ يُجِيرَنِي مِنَ اللَّه أَحَدٌ وَلَنْ أَجِدَ مِنْ دُونِه مُلْتَحَداً ‹ 22 › إِلَّا بَلاغاً مِنَ اللَّه وَرِسالاتِه وَمَنْ يَعْصِ اللَّه وَرَسُولَه فَإِنَّ لَه نارَ جَهَنَّمَ خالِدِينَ فِيها أَبَداً ‹ 23 › حَتَّى إِذا رَأَوْا ما يُوعَدُونَ فَسَيَعْلَمُونَ مَنْ أَضْعَفُ ناصِراً وَأَقَلُّ عَدَداً ‹ 24 ›\r\n\r\nترجمه :\r\n20 - بگو : من تنها پروردگارم را مىخوانم ، و هيچكس را شريك او قرار نمىدهم .\r\n21 - بگو : من مالك زيان و هدايتى براى شما نيستم .\r\n22 - بگو : ( اگر من بر خلاف فرمانش رفتار كنم ) هيچكس مرا در برابر او پناه نمىدهد و پناهگاهى جز او نمىيابم .\r\n23 - تنها وظيفه من ابلاغ از سوى خدا ، و رساندن رسالات او است و هر كس نافرمانى خدا و رسولش كند آتش دوزخ از آن او است ، جاودانه در آن مىمانند .\r\n24 - ( اين كارشكنى كفار هم چنان ادامه مىيابد ) تا زمانى كه آنچه را به آنها وعده داده شده ببينند ، آن گاه مىدانند چه كسى ياورش ضعيفتر و جمعيتش كمتر است .\r\n","description":"","footnote":"","page_name":" 130 ","page_number":130},
  {"content":"\r\n\r\nتفسير : بگو : من مالك سود و زيان كسى نيستم\r\nدر اين آيات براى تحكيم پايه‌هاى توحيد ، و نفى هر گونه شرك كه در آيات قبل به آن اشاره شده بود نخست به پيامبر ص دستور مىدهد : « بگو من تنها پروردگارم را مىخوانم و فقط او را عبادت مىكنم ، و هيچكس را شريك او قرار نمىدهم » ( * ( قُلْ إِنَّما أَدْعُوا رَبِّي وَلا أُشْرِكُ بِه أَحَداً ) * ) .\r\nسپس دستور مىدهد : « بگو من مالك زيان و سودى براى شما نيستم و هدايت به دست ديگرى است » ( * ( قُلْ إِنِّي لا أَمْلِكُ لَكُمْ ضَرًّا وَلا رَشَداً ) * ) .\r\nو باز اضافه مىكند : « بگو اگر من نيز بر خلاف فرمان حق رفتار كنم هيچكس مرا در برابر او پناه نمىدهد ، و ملجا و پناهگاهى جز او نمىيابم » ( * ( قُلْ إِنِّي لَنْ يُجِيرَنِي مِنَ اللَّه أَحَدٌ وَلَنْ أَجِدَ مِنْ دُونِه مُلْتَحَداً ) * ) ( 1 ) .\r\nبه اين ترتيب نه كسى مىتواند به من پناه دهد نه چيزى مىتواند پناهگاه واقع شود اين سخنان از يك سو اعتراف به عبوديت كامل در پيشگاه خداوند است ، و از سوى ديگر هر گونه « غلو » را در مورد پيامبر ص نفى مىكند ، و از سوى سوم نشان مىدهد كه نه تنها از بتها كارى ساخته نيست كه شخص پيامبر ص نيز با آن همه عظمت ملجا و پناه مستقلى در برابر عذاب خدا نمىتواند باشد ، و از سوى چهارم به بهانه جوئيها و انتظارات بىموردى كه افراد لجوج در برابر\r\n\r\n","description":"","footnote":"\r\n( 1 ) بعضى براى اين آيه شان نزولى ذكر كرده‌اند و آن اينكه كفار قريش به پيامبر ( ص ) گفتند از دين خود بر گرد تا به تو پناه دهيم آيه فوق نازل شد و به آنها پاسخ داد ( تفسير ابو الفتوح رازى جلد 11 صفحه 293 ) .\r\n","page_name":" 131 ","page_number":131},
  {"content":"\r\nپيامبر ص داشتند و از او تقاضاى كارهاى خدايى مىكردند پايان مىدهد ، و ثابت مىكند كه توسل و شفاعت نيز به اذن خدا است .\r\n« ملتحد » به معنى پناهگاه مطمئن است ، و در اصل از ماده « لحد » ( بر وزن مهد ) به معنى حفره اى است كه در كنار قرار گرفته باشد ، شبيه آنچه براى مردگان در عمق قبر كنده مىشود كه در يك سوى عمق قبر مقدارى پيشروى به يك طرف مىكنند ، و جسم مرده را در آن مىگذارند ، تا خاك به روى او ريخته نشود ، و از آسيب جانوران نيز محفوظتر بماند ، سپس به هر مكان و پناهگاه مطمئن ديگرى اطلاق شده است .\r\nهمانگونه كه در آيات گذشته نيز اشاره كرديم منظور از اين تعبيرات اين است كه پيامبر ص در برابر خداوند و به طور مستقل هيچ نقشى ندارد ، در عين حال مىتواند از خدا تقاضاى حل مشكلات براى مردم كند ، و يا تقاضاى هدايت براى افراد شايسته بنمايد و اين عين توحيد است نه شرك .\r\nقابل توجه اينكه : در اين آيات در مقابل « ضر » ( زيان ) « رشد » ( هدايت ) قرار داده شده ، اشاره به اينكه سود و نفع حقيقى در هدايت است ، همانگونه كه در سخنان جن در آيات گذشته در برابر « شر » ، « رشد » قرار گرفته بود ، و اين هر دو با يكديگر هماهنگ است .\r\nدر آيه بعد مىافزايد : « تنها وظيفه من ابلاغ از سوى خدا و رساندن رسالتهاى او است » ( * ( إِلَّا بَلاغاً مِنَ اللَّه وَرِسالاتِه ) * ) ( 1 ) .\r\nاين تعبير شبيه چيزى است كه در آيات قرآن كرارا به آن اشاره شده ،\r\n\r\n","description":"","footnote":"\r\n( 1 ) از آنجا كه « بلاغ » تنها با « عن » متعدى مىشود بعضى در اينجا « من » را به معنى « عن » و بعضى كلمه « كائنا » را در تقدير گرفته‌اند ( الا بلاغا كائنا من اللَّه ) .\r\n","page_name":" 132 ","page_number":132},
  {"content":"\r\nچنان كه در آيه 92 مائده مىخوانيم : أَنَّما عَلى رَسُولِنَا الْبَلاغُ الْمُبِينُ « تنها چيزى كه بر عهده پيامبر است ابلاغ آشكار است » . و در آيه 188 - اعراف آمده است : قُلْ لا أَمْلِكُ لِنَفْسِي نَفْعاً وَلا ضَرًّا إِلَّا ما شاءَ اللَّه وَلَوْ كُنْتُ أَعْلَمُ الْغَيْبَ لَاسْتَكْثَرْتُ مِنَ الْخَيْرِ وَما مَسَّنِيَ السُّوءُ إِنْ أَنَا إِلَّا نَذِيرٌ وَبَشِيرٌ لِقَوْمٍ يُؤْمِنُونَ « بگو من مالك سود و زيانى براى خويش نيستم ، مگر آنچه خدا بخواهد ، و اگر از غيب با خبر بودم منافع فراوانى براى خود فراهم مىساختم ، و هيچ بدى به من نمىرسيد ، من تنها بيم دهنده و بشارت دهنده‌ام براى گروهى كه ايمان مىآورند » .\r\nبراى اين جمله تفسير ديگرى نيز از سوى جمعى از مفسران ذكر شده ، و آن اينكه : « من هيچگونه پناهگاهى براى نجات خود جز ابلاغ دعوت حق و اداى رسالت او ندارم » ( 1 ) .\r\nدر اينكه ميان « بلاغ » و « رسالات » چه تفاوتى است ؟ بعضى گفته‌اند « بلاغ » اشاره به ابلاغ اصول دين است و « رسالات » بيان فروع دين .\r\nبعضى « بلاغ » را به معنى ابلاغ دستورات الهى و « رسالات » را به معنى اجراى آنها دانسته‌اند .\r\nولى به نظر مىرسد كه هر دو به يك معنى باز گردد ، و تاكيد يكديگر باشد ، به قرينه آيات متعددى از قرآن كه هر دو را به صورت يك معنى ذكر مىكند ، مانند آيه 62 اعراف كه مىگويد أُبَلِّغُكُمْ رِسالاتِ رَبِّي : من « رسالتهاى » پروردگارم را به شما « ابلاغ » مىكنم « ( و آيات متعدد ديگر ) .\r\nو به هر حال در پايان آيه هشدار مىدهد كه « هر كس معصيت خدا و رسولش\r\n\r\n","description":"","footnote":"\r\n( 1 ) مطابق اين تفسير اين جمله استثنايى است از جمله قبل * ( وَلَنْ أَجِدَ مِنْ دُونِه مُلْتَحَداً ) * ، و مطابق تفسير اول استثنايى است از آيه گذشته .\r\n","page_name":" 133 ","page_number":133},
  {"content":"\r\nرا كند آتش جهنم از آن او است ، و جاودانه در آن مىماند « ( * ( وَمَنْ يَعْصِ اللَّه وَرَسُولَه فَإِنَّ لَه نارَ جَهَنَّمَ خالِدِينَ فِيها أَبَداً ) * ) .\r\nروشن است كه منظور هر گنهكارى نيست ، بلكه منظور مشركان و كافران است زيرا هر گنهكارى مستحق خلود در آتش دوزخ نمىباشد .\r\nسپس مىافزايد : « اين وضع كفار و مشركان كه پيوسته مسلمانان را استهزا مىكنند و ضعيف مىشمرند هم چنان ادامه مىيابد تا زمانى كه آنچه را كه به آنها وعده داده شده ببينند ، آن گاه مىدانند چه كسى ياورش ضعيفتر ، و جمعيتش كمتر است » ( * ( حَتَّى إِذا رَأَوْا ما يُوعَدُونَ فَسَيَعْلَمُونَ مَنْ أَضْعَفُ ناصِراً وَأَقَلُّ عَدَداً ) * ) ( 1 ) .\r\nدر اينكه منظور از جمله « ما يوعدون » عذاب دنيا يا آخرت ، يا هر دو است ؟ تفسيرهاى متعددى گفته‌اند ، ولى مناسب اين است كه معنى آن عام و گسترده باشد ، بخصوص اينكه فزونى و كمى عدد و ضعف و قدرت ناصر و ياور بيشتر مربوط به دنيا است ، و لذا جمعى از مفسرين آن را به مساله جنگ بدر كه در آن قوت و قدرت مسلمانان آشكار گشت تفسير كرده‌اند ، و در روايات متعددى به ظهور مهدى ( ارواحنا فداه ) تفسير شده است ، بنا بر اين اگر آيه را به معنى وسيعش تفسير كنيم همه اينها را شامل مىشود .\r\nبعلاوه در آيه 75 سوره مريم نيز آمده است :\r\n\r\n","description":"","footnote":"\r\n( 1 ) « حتى » معمولا براى بيان غايت و نهايت چيزى است ، و در اينجا دو وجه براى آن گفته شده است : نخست اينكه : غايت ، جمله محذوفى است و در تقدير چنين است « و لا يزالون يستهزؤن و يستضعفون المؤمنين * ( حَتَّى إِذا رَأَوْا ما يُوعَدُونَ ) * . . . »\r\nديگر اينكه غايت ، براى « * ( يَكُونُونَ عَلَيْه لِبَداً ) * » مىباشد كه در چند آيه قبل آمده ، ولى احتمال اول مناسبتر است .\r\n","page_name":" 134 ","page_number":134},
  {"content":"\r\nحَتَّى إِذا رَأَوْا ما يُوعَدُونَ إِمَّا الْعَذابَ وَإِمَّا السَّاعَةَ فَسَيَعْلَمُونَ مَنْ هُوَ شَرٌّ مَكاناً وَأَضْعَفُ جُنْداً :\r\n« اين وضع هم چنان ادامه مىيابد تا زمانى كه وعده الهى را با چشم خود ببينند :\r\nيا عذاب اين دنيا ، يا عذاب آخرت ، آن روز مىدانند چه كسى موقعيتش بدتر و لشكرش ناتواناتر است » .\r\nبه هر حال لحن آيه به خوبى نشان مىدهد كه دشمنان اسلام پيوسته قدرت و كثرت نفرات خود را به رخ آنها مىكشيدند ، و آنها را ضعيف و ناتوان مىشمردند قرآن به اين وسيله به مؤمنان دلدارى و نويد مىدهد كه سرانجام روز پيروزى آنها و شكست و ناتوانى دشمنان فرا خواهد رسيد .\r\n\r\nنكته‌ها :\r\n\r\n1 - صداقت رهبران الهى\r\nيكى از ويژگيهاى « رهبران الهى » اين است كه بر خلاف « رهبران شيطانى » هرگز پر مدعا و خود بزرگ بين و متكبر و مغرور نيستند .\r\nدر حالى كه فرعون فرياد احمقانه أَنَا رَبُّكُمُ الأَعْلى : « من خداى بزرگ شما هستم » ! وَهذِه الأَنْهارُ تَجْرِي مِنْ تَحْتِي : « اين شاخه‌هاى عظيم رود نيل همه زير نظر من جريان دارد » بلند مىكرد ، رهبران الهى در نهايت تواضع و فروتنى خود را بنده كوچكى از بندگان خدا معرفى مىنمودند كه در برابر اراده او هيچ قدرتى از خود ندارند .\r\nدر آيه 110 كهف مىخوانيم : قُلْ إِنَّما أَنَا بَشَرٌ مِثْلُكُمْ يُوحى إِلَيَّ : « بگو من تنها بشرى همچون شما هستم جز اينكه بر من وحى مىشود » .\r\nو در جاى ديگر آمده : وَما أَدْرِي ما يُفْعَلُ بِي وَلا بِكُمْ إِنْ أَتَّبِعُ إِلَّا ما يُوحى إِلَيَّ وَما أَنَا إِلَّا نَذِيرٌ مُبِينٌ : « من نمىدانم خداوند با من و با شما چه خواهد كرد ؟\r\n","description":"","footnote":"","page_name":" 135 ","page_number":135},
  {"content":"\r\nتنها از چيزى پيروى مىكنم كه بر من وحى مىشود ، و جز بيم دهنده آشكارى نيستم « ( احقاف 9 ) .\r\nو در آيه ديگر مىخوانيم : قُلْ لا أَقُولُ لَكُمْ عِنْدِي خَزائِنُ اللَّه وَلا أَعْلَمُ الْغَيْبَ وَلا أَقُولُ لَكُمْ إِنِّي مَلَكٌ : « بگو من نمىگويم خزائن خدا نزد من است من از غيب آگاه نيستم ( جز آنچه خدا به من بياموزد ) و ادعا نمىكنم كه من فرشته‌ام » ( انعام 50 ) .\r\nآنها حتى اگر به اوج قدرت مادى مىرسيدند هرگز دست و پاى خود را گم نمىكردند ، و همچون سليمان مىگفتند هذا مِنْ فَضْلِ رَبِّي : « اين قدرت و شوكت از فضل پروردگار من است » ( نمل 40 ) .\r\nجالب اينكه در آيات متعددى از قرآن مجيد تعبيرات تندى ديده مىشود كه مخاطب در آن شخص پيامبر ص است ، و به او عتاب مىكند و هشدار مىدهد كه دقيقا مراقب مسئوليتهاى خويش باشد .\r\nمجموعه اين آيات و آيات گذشته كه تعداد آن در قرآن كم نيست سند زنده اى بر حقانيت اين پيامبر بزرگ است ، و گر نه چه مانعى داشت در برابر توده مردمى كه آماده پذيرش هر گونه مقامى براى او بودند ، مقامات عظيمى براى خود ادعا كند كه از دسترس فكر بشر بالاتر ، و دور از هر گونه چون و چرا باشد ، همانگونه كه تاريخ نظير آن را در مورد رهبران شيطانى بسيار نشان داده است .\r\nآرى تعبيراتى همچون آيات مورد بحث و مانند آن از شواهد زنده حقانيت دعوت رسول اللَّه است .\r\n","description":"","footnote":"","page_name":" 136 ","page_number":136},
  {"content":"\r\n\r\n2 - فزونى جمعيت مهم نيست ، ايمان جمعيت مهم است .\r\nدر آيات قرآن اين مطلب زياد به چشم مىخورد كه طاغوتهاى هر زمان نفرات و فزونى جمعيت خود را به رخ ديگران مىكشيدند ، و در برابر انبياء به آن مىباليدند .\r\nفرعون در تحقير هواداران موسى مىگفت : إِنَّ هؤُلاءِ لَشِرْذِمَةٌ قَلِيلُونَ :\r\n« اينها گروهى اندكند » ( شعرا - 54 ) .\r\nو مشركان عرب و مىگفتند : نَحْنُ أَكْثَرُ أَمْوالًا وَأَوْلاداً وَما نَحْنُ بِمُعَذَّبِينَ :\r\n« ما اموال و فرزندان بيشترى داريم ، و هرگز مجازات نخواهيم شد » ( سبا 35 ) .\r\nو گاه يك فرد بىايمان در مقابل يك فرد مؤمن ، ثروت و نفراتش را به رخ او مىكشيد مىگفت : أَنَا أَكْثَرُ مِنْكَ مالًا وَأَعَزُّ نَفَراً : « من ثروتى بيشتر از تو دارم و نفراتى نيرومندتر » ( كهف 34 ) ولى در مقابل ، افراد مؤمن به پيروى انبياء و رهبران الهى هرگز روى فزونى جمعيت و نفرات تكيه نمىكردند ، منطق آنها اين بود كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّه : « چه بسيار گروه اندكى بر گروه بسيارى به فرمان خدا پيروز شدند » ( بقره 249 ) .\r\nامير مؤمنان على ع مىفرمايد\r\nايها الناس لا تستوحشوا فى طريق الهدى لقلة اهله :\r\n« اى مردم در طريق هدايت هرگز از كمى نفرات وحشت نكنيد ( 1 ) .\r\nتاريخ انبيا مخصوصا تاريخ زندگى پيامبر اسلام ص نيز نشان مىدهد كه چگونه جمعيتهاى انبوه و بىايمان با داشتن همه گونه قدرت در برابر مؤمنان اندك ياران او گرفتار شكست و درماندگى شدند ، در قرآن مجيد در داستان « بنى اسرائيل » و « فرعون » و « طالوت » و « جالوت » ، و آيات مربوط به جنگ « بدر » و « احزاب » نيز اين معنى به خوبى منعكس شده است .\r\n\r\n","description":"","footnote":"\r\n( 1 ) نهج البلاغه خطبه 201 .\r\n","page_name":" 137 ","page_number":137},
  {"content":"\r\n\r\n[ سوره الجن ‹ 72 › : آيات 25 تا 28 
  ]\r\nقُلْ إِنْ أَدْرِي أَ قَرِيبٌ ما تُوعَدُونَ أَمْ يَجْعَلُ لَه رَبِّي أَمَداً ‹ 25 › عالِمُ الْغَيْبِ فَلا يُظْهِرُ عَلى غَيْبِه أَحَداً ‹ 26 › إِلَّا مَنِ ارْتَضى مِنْ رَسُولٍ فَإِنَّه يَسْلُكُ مِنْ بَيْنِ يَدَيْه وَمِنْ خَلْفِه رَصَداً ‹ 27 › لِيَعْلَمَ أَنْ قَدْ أَبْلَغُوا رِسالاتِ رَبِّهِمْ وَأَحاطَ بِما لَدَيْهِمْ وَأَحْصى كُلَّ شَيْءٍ عَدَداً ‹ 28 ›\r\n\r\nترجمه :\r\n25 - بگو من نمىدانم آنچه به شما وعده داده شده نزديك است ، يا پروردگارم زمانى براى آن قرار مىدهد ؟ ! 26 - عالم الغيب او است ، و هيچكس را بر اسرار غيبش آگاه نمىسازد ، 27 - مگر رسولانى كه آنها را برگزيده است و مراقبينى از پيش رو و پشت سر براى آنها قرار مىدهد .\r\n28 - تا بداند پيامبرانش رسالتهاى پروردگارشان را ابلاغ كرده‌اند ، و او به آنچه نزد آنها است احاطه دارد ، و هر چيزى را احصا كرده است .\r\n","description":"","footnote":"","page_name":" 138 ","page_number":138},
  {"content":"\r\n\r\nتفسير : عالم الغيب خدا است\r\nچون در آيات قبل اشاره به اين حقيقت شده بود كه « استهزا و سركشى اين گروه هم چنان ادامه مىيابد تا زمانى كه وعده الهى دائر بر عذاب فرا رسد » اين سؤال را برمىانگيزد كه اين وعده كى تحقق مىيابد ؟ همانگونه كه مفسران در شان نزول آيه نيز ذكر كرده‌اند كه بعضى از مشركان مانند « نضر بن حارث » كه بعد از نزول آيات گذشته همين سؤال را مطرح كردند ، قرآن مجيد به پاسخ اين سؤال پرداخته مىگويد :\r\n« بگو من نمىدانم آنچه را به شما وعده داده شده ( از عذاب دنيا و قيام رستاخيز ) نزديك است ، يا پروردگارم زمانى براى آن قرار مىدهد » ؟ « * ( قُلْ إِنْ أَدْرِي أَ قَرِيبٌ ما تُوعَدُونَ أَمْ يَجْعَلُ لَه رَبِّي أَمَداً ) * ) .\r\nاين علم مخصوص ذات پاك خدا است ، و او خواسته از بندگانش مكتوم بماند تا موضوع امتحان و آزمون خلق كامل گردد ، چرا كه اگر بدانند دور است يا نزديك در هر دو صورت امتحان كم اثر خواهد بود .\r\n« أمد » ( بر وزن صمد ) به معنى زمان است ، با اين تفاوت كه به گفته « راغب » در « مفردات » « زمان » شامل ابتدا و انتها هر دو مىشود ، ولى « امد » تنها به انتهاى زمان چيزى مىگويند .\r\nو نيز گفته‌اند « امد » و « ابد » از نظر معنى به هم نزديكند ، با اين تفاوت كه « ابد » مدت نامحدود را شامل مىشود ، در حالى كه « أمد » مدت محدودى را ، هر چند طولانى باشد .\r\nبه هر حال بارها در آيات قرآن مجيد به اين معنى برخورد مىكنيم كه هر وقت سؤال از زمان قيامت مىشد پيغمبر اكرم ص اظهار بىاطلاعى مىفرمود\r\n","description":"","footnote":"","page_name":" 139 ","page_number":139},
  {"content":"\r\nو مىگفت : علم آن مخصوص خدا است .\r\nدر حديثى آمده است كه روزى « جبرئيل » در صورت يك عرب بيابانى در برابر پيامبر ص ظاهر شد ، و از جمله سؤالاتى كه از آن حضرت نمود اين بود كه گفت : اخبرنى عن الساعة : « به من بگو كى قيامت برپا مىشود » ؟ ! پيامبر ص فرمود : ما المسئول عنها به اعلم من السائل « كسى كه از او سؤال مىكنى ( در اين مساله ) آگاه تر از سؤال كننده نيست » ! بار ديگر آن مرد عرب با صداى بلند گفت : يا محمد ( ص ) ! متى الساعة :\r\n« اى محمد ! قيامت كى خواهد آمد » ؟\r\nپيامبر ص فرمود : ويحك انها كائنة فما اعددت لها ؟ ! : « واى بر تو قيامت مىآيد ، بگو . ببينم چه چيز براى آن فراهم كرده اى » ؟ ! اعرابى گفت من نماز و روزه بسيارى فراهم نكرده‌ام ، ولى خدا و رسولش را دوست دارم .\r\nپيامبر ص فرمود : فانت مع من احببت : « پس تو با كسى خواهى بود كه دوستش دارى » ! « آنس » يكى از ياران پيامبر ص مىگويد : فما فرح المسلمون بشىء فرحهم بهذا الحديث : « مسلمانان از هيچ سخنى مانند اين سخن خوشحال نشدند » ( 1 ) .\r\nسپس در ادامه اين بحث يك قاعده كلى را در مورد علم غيب بيان مىدارد و مىفرمايد : « عالم الغيب خدا است او هيچكس را بر اسرار غيبش آگاه نمىسازد »\r\n\r\n","description":"","footnote":"\r\n( 1 ) « تفسير المراغى » جلد 29 صفحه 105 ،\r\n","page_name":" 140 ","page_number":140},
  {"content":"\r\n( * ( عالِمُ الْغَيْبِ فَلا يُظْهِرُ عَلى غَيْبِه أَحَداً ) * ) ( 1 ) سپس به عنوان يك استثنا از اين مساله كلى مىافزايد : « مگر رسولى كه او را برگزيده ، و از آنان راضى شده » ( * ( إِلَّا مَنِ ارْتَضى مِنْ رَسُولٍ ) * ) به او آنچه را بخواهد از علم غيب مىآموزد ، و از طريق وحى به او ابلاغ مىكند .\r\n« سپس مراقبين و نگهبانانى از پيش رو و پشت سر همراه او مىفرستد » ( * ( فَإِنَّه يَسْلُكُ مِنْ بَيْنِ يَدَيْه وَمِنْ خَلْفِه رَصَداً ) * ) « رصد » در اصل معنى « مصدرى » دارد و به معنى آمادگى براى مراقبت از چيزى است ، و بر اسم « فاعل » و « مفعول » نيز اطلاق شده است ، و در مفرد و جمع هر دو به كار مىرود ، يعنى به يك فرد مراقب و نگهبان يا جمعيت مراقبين و نگهبانان هر دو اطلاق مىشود .\r\nو منظور از آن در اينجا فرشتگانى است كه خداوند بعد از نزول وحى به آنها دستور مىدهد پيامبرش را از هر سو احاطه كنند ، و از شر شياطين جن و انس و وسوسه‌هاى آنها و آنچه اصالت وحى را خدشه دار مىكند ، محافظت و پاسدارى نمايند ، تا پيام الهى بىكم و زياد و بدون كمترين خدشه اى به بندگان ابلاغ گردد .\r\nو اين خود يكى از دلائل معصوم بودن پيامبران است كه با نيروهاى غيبى و امدادهاى الهى ، و مراقبت فرشتگان او ، از لغزشها و خطاها مصون و محفوظند .\r\n\r\n","description":"","footnote":"\r\n( 1 ) « * ( عالِمُ الْغَيْبِ ) * » خبر براى مبتداى محذوفى است ، و در تقدير « هو العالم الغيب » مىباشد ، و بعضى آن را صفت ، يا بدل ، براى « ربى » در آيه قبل دانسته‌اند .\r\n","page_name":" 141 ","page_number":141},
  {"content":"\r\nدر آخرين آيه مورد بحث كه آخرين آيه سوره است دليل وجود اين نگاهبانان و مراقبين را چنين بيان مىكند : « مقصود اين است كه خدا بداند كه پيامبرانش رسالتهاى پروردگارشان را بىكم و كاست ابلاغ كرده‌اند ، و خداوند به آنچه نزد آنها است احاطه دارد ، و هر چيزى را دقيقا احصا كرده است » ( * ( لِيَعْلَمَ أَنْ قَدْ أَبْلَغُوا رِسالاتِ رَبِّهِمْ وَأَحاطَ بِما لَدَيْهِمْ وَأَحْصى كُلَّ شَيْءٍ عَدَداً ) * ) ( 1 ) .\r\nمنظور از « علم » در اينجا علم فعلى است ، و به تعبير ديگر معنى آيه اين نيست كه خداوند چيزى را در باره پيامبرانش نمىدانسته و بعدا دانسته است ، چه اينكه علم خدا ازلى و ابدى و بىپايان است ، بلكه منظور اين است كه اين علم الهى در خارج تحقق يابد و صورت عينى به خود بگيرد ، يعنى پيامبران رسالت او را عملا ابلاغ كنند و اتمام حجت نمايند .\r\n\r\nنكته‌ها :\r\n\r\n1 - تحقيق گسترده اى پيرامون علم غيب\r\nبا دقت در آيات مختلف قرآن به خوبى روشن مىشود كه دو دسته آيه در زمينه علم غيب وجود دارد نخست آياتى كه علم غيب را مخصوص خدا معرفى كرده و از غير او نفى مىنمايد ، مانند آيه 59 انعام\r\n\r\n","description":"","footnote":"\r\n( 1 ) جمعى از مفسران ضمير « ليعلم » را به پيامبر اسلام بازگردانده‌اند ، و گفته‌اند منظور اين است كه خداوند حافظان و نگاهبانانى براى اسرار وحى و رسالت قرار مىدهد ، تا پيامبر بداند آنها دقيقا وحى الهى را به او ابلاغ كرده‌اند ، و هيچگونه شك و ترديدى در اصالت وحى نكند ، ولى اين تفسير با توجه به اينكه رسالت كار پيامبر ( ص ) است نه كار فرشتگان ، و تعبير به « رسول » در آيه قبل ، و « رسالات » در چند آيه گذشته در مورد شخص پيامبر ( ص ) مىباشد ، بعيد به نظر مىرسد ، و حق همان تفسير اول است .\r\n","page_name":" 142 ","page_number":142},
  {"content":"\r\nوَ عِنْدَه مَفاتِحُ الْغَيْبِ لا يَعْلَمُها إِلَّا هُوَ : « كليدهاى غيب نزد خدا است كه جز او كسى آنها را نمىداند » ، و آيه 65 نمل قُلْ لا يَعْلَمُ مَنْ فِي السَّماواتِ وَالأَرْضِ الْغَيْبَ إِلَّا اللَّه بگو هيچيك از كسانى كه در آسمانها و زمين هستند غيب را نمىدانند ، جز خدا » .\r\nو مانند آنچه در باره پيامبر ص در آيه 50 سوره انعام آمده است قُلْ لا أَقُولُ لَكُمْ عِنْدِي خَزائِنُ اللَّه وَلا أَعْلَمُ الْغَيْبَ : « بگو من به شما نمىگويم خزائن خداوند نزد من است ، و من غيب را نمىدانم » و در آيه 188 اعراف مىخوانيم وَلَوْ كُنْتُ أَعْلَمُ الْغَيْبَ لَاسْتَكْثَرْتُ مِنَ الْخَيْرِ « اگر من غيب را مىدانستم خير فراوانى براى خود فراهم مىنمودم » و بالآخره در آيه 20 يونس مىخوانيم ، فَقُلْ إِنَّمَا الْغَيْبُ لِلَّه : بگو غيب مخصوص خدا است « و امثال اين آيات .\r\nگروه دوم آياتى است كه به روشنى نشان مىدهد كه اولياى الهى « اجمالا » از غيب آگاهى داشتند ، چنان كه در آيه 179 آل عمران مىخوانيم وَما كانَ اللَّه لِيُطْلِعَكُمْ عَلَى الْغَيْبِ وَلكِنَّ اللَّه يَجْتَبِي مِنْ رُسُلِه مَنْ يَشاءُ : « چنان نبود كه خدا شما را از علم غيب آگاه كند ولى خداوند از ميان رسولان خود هر كس را بخواهد برمىگزيند » ( و قسمتى از اسرار غيب را در اختيار او مىگذارد ) .\r\nو در معجزات حضرت مسيح مىخوانيم كه فرمود : وَأُنَبِّئُكُمْ بِما تَأْكُلُونَ وَما تَدَّخِرُونَ فِي بُيُوتِكُمْ : « من شما را از آنچه مىخوريد ، يا در خانه‌هاى خود ذخيره مىكنيد خبر مىدهم » . ( آل عمران - 49 ) آيه مورد بحث نيز با توجه به استثنايى كه در آن آمده نشان مىدهد كه خداوند قسمتى از علم غيب را در اختيار رسولان برگزيده اش قرار مىدهد ( زيرا استثناء از نفى هميشه اثبات است )\r\n","description":"","footnote":"","page_name":" 143 ","page_number":143},
  {"content":"\r\nاز سوى ديگر آياتى از قرآن كه مشتمل بر خبرهاى غيبى است نيز كم نيست ، مانند آيه دوم تا چهارم سوره روم : غُلِبَتِ الرُّومُ فِي أَدْنَى الأَرْضِ وَهُمْ مِنْ بَعْدِ غَلَبِهِمْ سَيَغْلِبُونَ فِي بِضْعِ سِنِينَ : « روميان مغلوب شدند ، و اين شكست در سرزمين نزديك واقع شد ، اما آنها بعد از اين مغلوبيت به زودى غالب خواهند شد در عرض چند سال » و آيه 85 سوره قصص كه مىگويد : إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ آن كس كه قرآن را بر تو فرض كرد تو را به جايگاهت ( مكه ) بازمىگرداند « و آيه 27 فتح كه مىگويد : لَتَدْخُلُنَّ الْمَسْجِدَ الْحَرامَ إِنْ شاءَ اللَّه آمِنِينَ :\r\n« شما به خواست خدا مسلما وارد مسجد الحرام مىشويد در نهايت امنيت » و مانند اين آيات :\r\nاصولا وحى آسمانى كه بر پيامبران نازل مىشود نوعى غيب است كه در اختيار آنان قرار مىگيرد ، چگونه مىتوان گفت آنها آگاهى از غيب ندارند در حالى كه وحى بر آنان نازل مىشود .\r\nاز همه اينها گذشته ، روايات زيادى داريم كه نشان مىدهد پيامبر ص و امامان معصوم ع اجمالا آگاهى از غيب داشتند ، و گاه از آن خبر مىدادند . مثلا در داستان فتح مكه و ماجراى « حاطب بن ابى بلتعه » كه نامه اى به مردم مكه نوشت و به دست زنى بنام « ساره » داد ، تا به مشركان مكه برساند ، و آنها را از حمله قريب الوقوع لشكر اسلام آگاه سازد ، و آن زن نامه را در ميان گيسوان خود پنهان كرد ، و به سوى مكه حركت نمود ، پيامبر ص على ع و بعضى ديگر از مسلمانان را به سراغ او فرستاد ، و فرمود : در منزلگاهى كه نامش روضه « خاخ » است به چنين زنى برخورد مىكنيد كه نامه اى از « حاطب » به مشركان مكه دارد ، نامه را از او بگيريد ، و آنها آمدند و او را يافتند ، او در آغاز شديدا انكار\r\n","description":"","footnote":"","page_name":" 144 ","page_number":144},
  {"content":"\r\nكرد ، ولى سرانجام اعتراف نمود و نامه را از او گرفتند ( 1 ) .\r\nو مانند خبر دادن از ماجراى جنگ « موته » و شهادت جعفر ، و بعضى ديگر از فرماندهان اسلام كه در همان لحظه وقوع ، پيامبر ص در مدينه مسلمانان را آگاه كرد ( 2 ) و مانند آن در زندگى پيامبر ص كم نيست .\r\nدر « نهج البلاغه » نيز پيشگوييهاى بسيارى از حوادث آينده به چشم مىخورد كه نشان مىدهد على ع اين اسرار غيب را مىدانست ، مانند آنچه در خطبه 13 در مذمت اهل بصره آمده است كه مىفرمايد :\r\nكانى بمسجدكم كجؤجؤ سفينة قد بعث اللَّه عليها العذاب من فوقها و من تحتها و غرق من فى ضمنها .\r\n« گويا مىبينم عذاب خدا از آسمان و زمين بر شما فرود آمده و همه غرق شده‌ايد ، تنها قله بلند مسجدتان همچون سينه كشتى در روى آب نمايان است » ! در روايات ديگرى كه در كتب علماى اهل سنت و شيعه نقل شده ، پيشگوييهاى متعددى از آن حضرت ع نسبت به حوادث آينده آمده است ، مانند آنچه به « حجر بن قيس » فرمود كه تو را بعد از من مجبور به لعن مىكنند ( 3 ) .\r\nو آنچه در باره « مروان » فرمود كه او پرچم ضلالت را بعد از پيرى به دوش خواهد كشيد ( 4 ) .\r\nو آنچه « كميل بن زياد » به « حجاج » گفت كه « امير مؤمنان على ع به من خبر داده كه تو قاتل منى » ( 5 ) .\r\nو آنچه در باره خوارج نهروان فرمود كه در جنگ با آنها از گروه ما ،\r\n\r\n","description":"","footnote":"\r\n( 1 ) شرح اين ماجرا و مدرك آن در همين جلد در تفسير سوره « ممتحنه » آمده است .\r\n( 2 ) « كامل ابن اثير » جلد 2 صفحه 237 ( ماجراى غزوه موته ) .\r\n( 3 ) « مستدرك الصحيحين » جلد 2 صفحه 358 .\r\n( 4 ) « طبقات ابن سعد » جلد 5 صفحه 30 .\r\n( 5 ) الاصابة ابن حجر « جلد 5 قسم 3 صفحه 325 .\r\n","page_name":" 145 ","page_number":145},
  {"content":"\r\nده نفر كشته نمىشود ، و از آنها ده نفر نجات نمىيابد و مطلب عينا چنين شد ( 1 ) و آنچه در باره محل قبر امام حسين ع به هنگام عبور از كنار سرزمين كربلا به « اصبغ بن نباته » فرمود ( 2 ) .\r\nدر كتاب فضائل الخمسه روايات فراوانى از كتب اهل سنت در باره وسعت فوق العاده علم على ع نقل شده كه ذكر همه آنها در اينجا به طول مىانجامد ( 3 ) .\r\nدر روايات اهل بيت ع نيز در احاديث متعددى اشاره به علم غيب براى امامان معصوم شده است از جمله در كتاب كافى جلد اول در ابواب متعدد تصريح يا اشاراتى در اين زمينه ديده مىشود .\r\nو مرحوم علامه مجلسى در بحار الانوار جلد 26 احاديث زيادى كه بالغ بر 22 حديث مىشود در اين زمينه آورده است .\r\nرويهمرفته روايات در زمينه آگاهى پيامبر ص و امامان معصوم ص بر اسرار غيب در حد تواتر است .\r\nاكنون سخن در اين است كه چگونه بين اين آيات و روايات كه بعضى علم غيب را از غير خدا نفى ، و بعضى اثبات مىكنند جمع كنيم ؟\r\nدر اينجا طرق مختلفى براى جمع وجود دارد .\r\n1 - از معروفترين راههاى جمع اين است كه منظور از اختصاص علم غيب به خدا علم ذاتى و استقلالى است ، بنا بر اين غير او مستقلا هيچگونه آگاهى از غيب ندارند ، و هر چه دارند از ناحيه خدا است ، با الطاف و عنايت او است ، و جنبه تبعى دارد .\r\nشاهد اين جمع همان آيه مورد بحث است ، كه مىگويد :\r\n\r\n","description":"","footnote":"\r\n( 1 ) « هيثمى » در « مجمع » جلد 6 صفحه 241 .\r\n( 2 ) « الرياض النظرة » جلد 2 صفحه 222 .\r\n( 3 ) « فضائل الخمسه » جلد 2 صفحه 231 تا 253 .\r\n","page_name":" 146 ","page_number":146},
  {"content":"\r\n« خداوند هيچكس را از اسرار غيب آگاه نمىكند ، مگر رسولانى را كه مورد رضايت او هستند » در « نهج البلاغه » نيز به همين معنى اشاره شده است كه وقتى على ع از حوادث آينده خبر مىداد ( و حمله مغول را به كشورهاى اسلامى پيش بينى مىفرمود ) يكى از يارانش عرض كرد : اى امير مؤمنان آيا داراى علم غيب هستى ؟ حضرت خنديد و فرمود :\r\nليس هو بعلم غيب ، و انما هو تعلم من ذى علم !\r\n« اين علم غيب نيست ، اين علمى است كه از صاحب علمى ( پيامبر ) آموخته‌ام » ! ( 1 ) اين جمع را بسيارى از دانشمندان و محققان پذيرفته‌اند .\r\n2 - اسرار غيب دو گونه است قسمتى مخصوص به خدا است و هيچكس جز او نمىداند مانند قيام قيامت ، و امورى از قبيل آن ، و قسمتى از آن را به انبياء و اولياء مىآموزد ، چنان كه در نهج البلاغه در ذيل همان خطبه اى كه در بالا اشاره كرديم مىفرمايد :\r\nو انما علم الغيب علم الساعة ، و ما عدده اللَّه سبحانه بقوله :\r\nإِنَّ اللَّه عِنْدَه عِلْمُ السَّاعَةِ ، وَيُنَزِّلُ الْغَيْثَ ، وَيَعْلَمُ ما فِي الأَرْحامِ ، وَما تَدْرِي نَفْسٌ ما ذا تَكْسِبُ غَداً وَما تَدْرِي نَفْسٌ بِأَيِّ أَرْضٍ تَمُوتُ\r\n: « علم غيب تنها علم قيامت و آنچه خداوند در اين آيه برشمرده است مىباشد آنجا كه مىفرمايد : آگاهى از زمان قيامت مخصوص خدا است و او است كه باران را نازل مىكند ، و آنچه در رحم مادران است مىداند ، و هيچكس نمىداند فردا چه مىكند يا در چه سرزمين مىميرد » سپس امام ع در شرح اين معنى افزود : خداوند سبحان از آنچه در رحمها قرار دارد آگاه است ، پسر است يا دختر ؟ زشت است يا زيبا ؟ سخاوتمند است يا بخيل ؟ سعادتمند است يا شقى ؟ اهل دوزخ است يا بهشت ؟ . . . اينها علوم غيبى\r\n\r\n","description":"","footnote":"\r\n( 1 ) « نهج البلاغه » خطبه 128 .\r\n","page_name":" 147 ","page_number":147},
  {"content":"\r\nاست كه غير از خدا كسى نمىداند ، و غير از آن علومى است كه خدا به پيامبرانش تعليم كرده و او به من آموخته است » ( 1 ) .\r\nممكن است بعضى از انسانها علم اجمالى به وضع جنين يا نزول باران و مانند آن پيدا كنند ، اما علم تفصيلى و آگاهى بر جزئيات اين امور مخصوص ذات پاك خدا است ، همانگونه كه در مورد قيامت ما نيز علم اجمالى داريم ، اما از جزئيات و خصوصيات قيامت بىخبريم ، و اگر در رواياتى آمده است كه پيامبر يا امامان از بعضى از نوزادان ، يا از پايان عمر بعضى از افراد خبر دادند ، مربوط به همان علم اجمالى است .\r\n3 - راه ديگر براى جمع ميان اين دو گروه از آيات و روايات اينكه اسرار غيب در دو جا ثبت است : در « لوح محفوظ » ( خزانه مخصوص علم خداوند ) كه هيچگونه دگرگونى در آن رخ نمىدهد و هيچكس از آن آگاه نيست و « لوح محو و اثبات » كه علم به مقتضيات است نه علت تامه ، و به همين دليل قابل دگرگونى است و آنچه ديگران نمىدانند مربوط به همين قسمت است .\r\nلذا در حديثى از امام صادق ع مىخوانيم :\r\nان للَّه علما لم يعلمه الا هو ، و علما اعلمه ملائكته و رسله ، فما اعلمه ملائكته و انبياءه و رسله فنحن نعلمه\r\n« خداوند علمى دارد كه جز خودش نمىداند و علمى دارد كه فرشتگان و پيامبران را از آن آگاه ساخته ، آنچه را به فرشتگان و پيامبران و رسولانش داده ما مىدانيم » ( 2 ) از امام على بن الحسين ع نيز نقل شده است كه فرمود :\r\nلو لا آية فى كتاب اللَّه لحدثتكم بما كان و ما يكون الى يوم القيامة ! فقلت له اية آية ؟\r\n\r\n","description":"","footnote":"\r\n( 1 ) « نهج البلاغه » همان خطبه .\r\n( 2 ) « بحار الانوار » جلد 26 صفحه 160 ( حديث 5 ) در اين زمينه روايات متعدد ديگرى در همين منبع نقل شده است .\r\n","page_name":" 148 ","page_number":148},
  {"content":"\r\nفقال : قول اللَّه : يَمْحُوا اللَّه ما يَشاءُ وَيُثْبِتُ وَعِنْدَه أُمُّ الْكِتابِ ) *\r\n: « اگر آيه اى در قرآن مجيد نبود من از آنچه در گذشته اتفاق افتاده ، و حوادثى كه تا روز قيامت اتفاق مىافتد ، خبر مىدادم ، كسى عرض كرد كدام آيه ؟ فرمود : خداوند مىفرمايد يَمْحُوا اللَّه ما يَشاءُ : « خدا هر چيزى را بخواهد محو مىكند ، و هر چيزى را بخواهد ثابت مىدارد و ام الكتاب ( لوح محفوظ ) نزد او است » ( 1 ) تقسيم بندى علوم مطابق اين جمع بر اساس حتمى بودن و نبودن آن است و در جمع سابق بر اساس مقدار معلومات است ( دقت كنيد ) 4 - راه ديگر اينكه خداوند بالفعل از همه اسرار غيب آگاه است ، ولى انبياء و اولياء ممكن است بالفعل بسيارى از اسرار غيب را ندانند ، اما هنگامى كه اراده كنند خداوند به آنها تعليم مىدهد ، و البته اين اراده نيز با اذن و رضاى خدا انجام مىگيرد .\r\nبنا بر اين جمع ، آيات و رواياتى كه مىگويد آنها نمىدانند اشاره به ندانستن فعلى است و آنها كه مىگويد مىدانند اشاره به امكان دانستن آن است .\r\nاين درست به آن مىماند كه كسى نامه اى را به انسان بدهد كه به ديگرى برساند ، در اينجا مىتوان گفت : او از محتواى نامه اطلاعى ندارد ، و در عين حال مىتواند نامه را باز كند و با خبر شود گاه صاحب نامه اجازه مطالعه را به او داده ، در اين صورت مىتوان او را از يك نظر عالم به محتواى نامه دانست ، و گاه به او اجازه نداده است .\r\nشاهد اين جمع رواياتى است كه در كتاب كافى در بابى تحت عنوان ان الأئمة اذا شاؤا ان يعلموا علموا : « امامان هر گاه بخواهند چيزى را بدانند به آنها تعليم داده مىشود » ، از جمله در حديثى از امام صادق ع مىخوانيم :\r\nاذا اراد\r\n\r\n","description":"","footnote":"\r\n( 1 ) « نور الثقلين » جلد 2 صفحه 512 ( حديث 160 ) .\r\n","page_name":" 149 ","page_number":149},
  {"content":"\r\nالامام ان يعلم شيئا اعلمه اللَّه بذلك\r\n: هنگامى كه امام اراده مىكند چيزى را بداند خدا به او تعليم مىدهد » ( 1 ) اين وجه جمع بسيارى از مشكلات را در زمينه علم پيامبر ص و امام ع حل مىكند ، از جمله اينكه : چگونه آنها ، آب يا غذايى را كه مثلا مسموم بود مىخوردند ، در حالى كه جايز نيست انسان به كارى كه موجب خطر براى او است اقدام كند ، بايد گفت در اين گونه موارد پيامبر ص يا امام ع اجازه نداشته‌اند كه اراده كنند تا اسرار غيب بر آنها آشكار گردد .\r\nهمچنين گاه مصلحت ايجاب مىكند پيامبر ص يا امام ع مطلبى را نداند ، يا آزمايشى براى او صورت گيرد كه موجب تكامل او گردد ، همانگونه كه در داستان « ليلة المبيت » آمده است كه على ع در بستر پيغمبر خوابيد ، در حالى كه از خود آن حضرت نقل شده است كه نمىدانست صبحگاهان كه مشركان قريش به آن بستر حمله مىكنند شهيد خواهد شد يا جان به سلامت مىبرد ؟\r\nدر اينجا مصلحت اين است كه امام ع از سرانجام اين كار آگاه نگردد ، تا آزمون الهى تحقق يابد ، و اگر امام ع مىدانست كه در بستر پيامبر ص مىخوابد و صبح سالم برمىخيزد چندان افتخارى محسوب نمىشد ، و آنچه در آيات قرآن و روايات در اهميت اين ايثارگرى وارد شده است چندان موجه به نظر نمىرسيد .\r\nآرى مساله علم ارادى پاسخى است براى تمام اين گونه اشكالات .\r\n5 - راه جمع ديگرى نيز براى روايات مختلف در علم غيب وجود دارد ( هر چند اين راه فقط در مورد قسمتى از اين روايات صادق است ) و آن اينكه\r\n\r\n","description":"","footnote":"\r\n( 1 ) كتاب « كافى » باب « ان الأئمة اذا شاؤا ان يعلموا علموا » ( حديث 3 روايات ديگرى در همين باب نيز به اين مضمون نقل شده است .\r\n","page_name":" 150 ","page_number":150},
  {"content":"\r\nمخاطبين در اين روايات مختلف بودند ، آنها كه استعداد و آمادگى پذيرش مساله علم غيب را در باره امامان داشتند حق مطلب به آنها گفته مىشد ، ولى در برابر افراد مخالف يا ضعيف و كم استعداد سخن به اندازه فهم شنونده مطرح مىگشت .\r\nمثلا در حديثى مىخوانيم كه ابو بصير و چند تن از ياران بزرگ امام صادق ع در مجلسى بودند امام غضبناك وارد مجلس شد هنگامى كه نشست در حضور جمع فرمود :\r\nيا عجبا لاقوام يزعمون انا نعلم الغيب ! ما يعلم الغيب الا اللَّه عز و جل ، لقد هممت بضرب جاريتى فلانة ، فهربت منى فما علمت فى اى بيوت الدار هى\r\n: « عجيب است كه عده اى گمان مىكنند ما علم غيب داريم ، هيچكس جز خداوند متعال از غيب آگاه نيست ، من الان مىخواستم كنيزم را تاديب كنم از دست من گريخت ، ندانستم در كداميك از اطاقهاى خانه است » ! ! ( 1 ) .\r\nراوى حديث مىگويد : هنگامى كه امام ع از مجلس برخاست من و بعضى ديگر از ياران حضرت وارد اندرون منزل شديم و گفتيم : فدايت شويم شما در باره كنيزتان چنين گفتى ، در حالى كه ما مىدانيم شما علوم زيادى داريد و ما نامى از علم غيب نمىبريم ؟\r\nامام ع سپس شرحى در اين زمينه داد كه مفهومش آگاهى او بر اسرار غيب بود .\r\nواضح است كه در آن مجلس افرادى بوده‌اند كه آمادگى و استعداد لازم براى درك اين معانى و معرفت مقام امام نداشتند .\r\nبايد توجه داشت كه اين طرق پنجگانه منافاتى با هم ندارند و همه آنها مىتواند صادق باشد ( دقت كنيد ) .\r\n\r\n","description":"","footnote":"\r\n( 1 ) « اصول كافى » جلد 1 باب نادر فيه ذكر الغيب حديث 3 .\r\n","page_name":" 151 ","page_number":151},
  {"content":"\r\n\r\n2 - راه ديگرى براى اثبات علم غيب پيشوايان\r\nدر اينجا دو راه ديگر براى اثبات اين واقعيت كه پيامبر ص و امامان معصوم ع اجمالا از اسرار غيب آگاه بودند وجود دارد .\r\nنخست اين كه : مىدانيم دايره ماموريت آنها محدود به مكان و زمان خاصى نبوده ، بلكه رسالت پيامبر ص و امامت امامان ع جهانى و جاودانى است ، چگونه ممكن است كسى چنين ماموريت گسترده اى داشته باشد ؟ در حالى كه هيچگونه آگاهى جز بر زمان و محيط محدود خود نداشته باشد ؟ آيا كسى را كه مثلا مامور امارت و استاندارى بخش عظيمى از كشورى مىكنند مىتواند از آن منطقه آگاهى نداشته باشد و در عين حال ماموريت خود را به خوبى انجام دهد ؟ ! .\r\nبه تعبير ديگر : پيامبر ص و امام ع در مدت حيات خود بايد آن چنان احكام الهى را بيان و اجرا كند كه جوابگوى نيازمنديهاى همه انسانها در هر زمان و مكان باشد ، و اين ممكن نيست مگر اينكه لا اقل بخشى از اسرار غيب را بداند .\r\nديگر اينكه سه آيه در قرآن مجيد است كه اگر آنها را در كنار هم بچينيم مساله علم غيب و پيامبر ص و امامان ع از آن روشن مىشود ، نخست اينكه قرآن در مورد كسى كه تخت ملكه « سبا » را در يك چشم بر هم زدن نزد « سليمان » آورد ( يعنى آصف بن برخيا ) مىگويد : قالَ الَّذِي عِنْدَه عِلْمٌ مِنَ الْكِتابِ أَنَا آتِيكَ بِه قَبْلَ أَنْ يَرْتَدَّ إِلَيْكَ طَرْفُكَ فَلَمَّا رَآه مُسْتَقِرًّا عِنْدَه قالَ هذا مِنْ فَضْلِ رَبِّي : « كسى كه دانشى از كتاب داشت گفت من آن را پيش از آنكه چشم بر هم زنى نزد تو خواهم آورد ، و هنگامى كه ( سليمان ) آن را نزد خود مستقر ديد گفت : اين از فضل پروردگار من است » ( نمل - 40 ) .\r\n","description":"","footnote":"","page_name":" 152 ","page_number":152},
  {"content":"\r\nدر آيه ديگر مىخوانيم : قُلْ كَفى بِاللَّه شَهِيداً بَيْنِي وَبَيْنَكُمْ وَمَنْ عِنْدَه عِلْمُ الْكِتابِ : « بگو كافى است براى گواه ميان من و شما ، خداوند ، و كسى كه علم كتاب نزد او است » ( رعد 43 ) .\r\nاز سوى ديگر در احاديث متعددى كه در كتب اهل سنت و شيعه نقل شده چنين مىخوانيم كه ابو سعيد خدرى مىگويد از رسول خدا ص معنى « الَّذِي عِنْدَه عِلْمٌ مِنَ الْكِتابِ » را سؤال كردم ، فرمود : « او وصى برادرم سليمان بن داود بود ، گفتم : « وَمَنْ عِنْدَه عِلْمُ الْكِتابِ » كيست ؟ فرمود : ذاك اخى على بن ابى طالب ! « او برادرم على بن ابى طالب است » ( 1 ) .\r\nبا توجه به اينكه « عِلْمٌ مِنَ الْكِتابِ » كه در مورد « آصف » آمده « علم جزئى » را مىگويد ، و « عِلْمُ الْكِتابِ » كه در باره على ع آمده « علم كلى » را مىگويد ، تفاوت ميان مقام علمى « آصف » و على ع روشن مىگردد .\r\nاز سوى سوم در آيه 89 سوره نحل مىخوانيم : وَنَزَّلْنا عَلَيْكَ الْكِتابَ تِبْياناً لِكُلِّ شَيْءٍ : « ما قرآن را بر تو نازل كرديم كه بيانگر هر چيزى است » .\r\nروشن است كسى كه عالم به اسرار چنين كتابى باشد ، بايد اسرار غيب را بداند ، و اين دليلى است آشكار بر اينكه ممكن است انسانى از اولياء اللَّه ، از اسرار غيب به فرمان خدا آگاه گردد .\r\nدر زمينه علم غيب ذيل آيه 50 و 59 سوره انعام ( جلد 5 صفحه 245 و 268 ) و آيه 188 سوره اعراف ( جلد 7 صفحه 46 ) بحثهاى ديگرى داشته‌ايم .\r\n\r\n","description":"","footnote":"\r\n( 1 ) به جلد 3 « احقاق الحق » صفحه 280 - 281 و « نور الثقلين » جلد 2 صفحه 523 مراجعه شود .\r\n","page_name":" 153 ","page_number":153},
  {"content":"\r\n\r\n3 - تحقيقى پيرامون آفرينش « جن »\r\n« جن » چنان كه از مفهوم لغوى اين كلمه به دست مىآيد موجودى است ناپيدا كه مشخصات زيادى در قرآن براى او ذكر شده ، از جمله اينكه :\r\n1 - موجودى است كه از شعله آتش آفريده شده ، بر خلاف انسان كه از خاك آفريده شده است ، ( وَخَلَقَ الْجَانَّ مِنْ مارِجٍ مِنْ نارٍ الرحمن - 15 )\r\n2 - داراى علم و ادراك و تشخيص حق از باطل و قدرت منطق و استدلال است ( آيات مختلف سوره جن ) .\r\n3 - داراى تكليف و مسئوليت است ( آيات سوره جن و سوره الرحمن ) .\r\n4 - گروهى از آنها مؤمن صالح و گروهى كافرند ( وَأَنَّا مِنَّا الصَّالِحُونَ وَمِنَّا دُونَ ذلِكَ ) ( جن 11 ) .\r\n5 - آنها داراى حشر و نشر و معادند ( أَمَّا الْقاسِطُونَ فَكانُوا لِجَهَنَّمَ حَطَباً ) ( جن 15 › .\r\n6 - آنها قدرت نفوذ در آسمانها و خبرگيرى و استراق سمع داشتند ، و بعدا ممنوع شدند ( وَأَنَّا كُنَّا نَقْعُدُ مِنْها مَقاعِدَ لِلسَّمْعِ فَمَنْ يَسْتَمِعِ الآنَ يَجِدْ لَه شِهاباً رَصَداً ) ( جن 9 ) .\r\n7 - آنها با بعضى انسانها ارتباط برقرار مىكردند و با آگاهى محدودى كه نسبت به بعضى از اسرار نهانى داشتند به اغواى انسانها مىپرداختند ( وَأَنَّه كانَ رِجالٌ مِنَ الإِنْسِ يَعُوذُونَ بِرِجالٍ مِنَ الْجِنِّ فَزادُوهُمْ رَهَقاً ) ( جن 6 ) .\r\n8 - در ميان آنها افرادى يافت مىشوند كه از قدرت زيادى برخوردارند ، همانگونه كه در ميان انسانها نيز چنين است ( قالَ عِفْرِيتٌ مِنَ الْجِنِّ أَنَا آتِيكَ بِه قَبْلَ أَنْ تَقُومَ مِنْ مَقامِكَ ) « يكى از گردنكشان جن به سليمان گفت من تخت ملكه سبا را پيش از آنكه از جاى برخيزى از سرزمين او به اينجا مىآورم » !\r\n","description":"","footnote":"","page_name":" 154 ","page_number":154},
  {"content":"\r\n( نمل 39 › .\r\n9 - آنها قدرت بر انجام بعضى كارهاى مورد نياز انسان دارند ( وَمِنَ الْجِنِّ مَنْ يَعْمَلُ بَيْنَ يَدَيْه بِإِذْنِ رَبِّه . . . يَعْمَلُونَ لَه ما يَشاءُ مِنْ مَحارِيبَ وَتَماثِيلَ وَجِفانٍ كَالْجَوابِ ) : « گروهى از جن پيش روى سليمان به اذن پروردگار كار مىكردند ، و براى او معبدها ، تمثالها ، و ظروف بزرگ غذا تهيه مىكردند » ( سبا 12 - 13 ) .\r\n10 - خلقت آنها در روى زمين قبل از خلقت انسانها بوده است ( وَالْجَانَّ خَلَقْناه مِنْ قَبْلُ ) ( حجر 27 › و ويژگيهاى ديگر .\r\nبعلاوه از آيات قرآن به خوبى استفاده مىشود كه بر خلاف آنچه در افواه مردم عوام مشهور است و آنها را « از ما بهتران » مىدانند ، انسان نوعى است برتر از آنها ، به دليل اينكه تمام پيامبران الهى از انسانها برگزيده شدند ، و آنها به پيامبر اسلام كه از نوع بشر بود ايمان آوردند ، و از او تبعيت كردند ، و اصولا واجب شدن سجده در برابر آدم بر شيطان كه بنا به تصريح قرآن آن روز از ( بزرگان ) طايفه جن بود ( كهف - 50 ) دليل بر فضيلت نوع انسان بر جن مىباشد .\r\nتا اينجا سخن از مطالبى بود كه از قرآن مجيد در باره اين موجود ناپيدا استفاده مىشود كه خالى از هر گونه خرافه و مسائل غير علمى است ، ولى مىدانيم مردم عوام و ناآگاه خرافات زيادى در باره اين موجود ساخته‌اند كه با عقل و منطق جور نمىآيد ، و به همين جهت يك چهره خرافى و غير منطقى به اين موجود داده كه وقتى كلمه جن گفته مىشود مشتى خرافات نيز با آن تداعى مىشود از جمله اينكه آنها را با اشكال غريب و عجيب و وحشتناك ، و موجوداتى دم دار و سم دار ! ، موذى و پر آزار ، كينه توز و بد رفتار كه ممكن است از ريختن يك ظرف آب داغ در يك نقطه خالى ، خانه هايى را به آتش كشند ! و موهومات\r\n","description":"","footnote":"","page_name":" 155 ","page_number":155},
  {"content":"\r\nديگرى از اين قبيل .\r\nدر حالى كه اگر موضوع وجود جن از اين خرافات پيراسته شود ، اصل مطلب كاملا قابل قبول است ، چرا كه هيچ دليلى بر انحصار موجودات زنده به آنچه ما مىبينيم ، نداريم ، بلكه علماء و دانشمندان علوم طبيعى مىگويند : موجوداتى را كه انسان با حواس خود مىتواند درك كند ، در برابر موجوداتى كه با حواس قابل درك نيستند ناچيز است .\r\nتا اين اواخر كه موجودات زنده ذره بينى كشف نشده بود ، كسى باور نمىكرد كه در يك قطره آب ، يا يك قطره خون ، هزاران هزار موجود زنده باشد كه انسان قدرت ديد آنها را نداشته باشد .\r\nو نيز دانشمندان مىگويند : چشم ما رنگهاى محدودى را مىبيند ، و گوش ما امواج صوتى محدودى را مىشنود ، رنگها و صداهايى كه با چشم و گوش ما قابل درك نيست بسيار بيش از آن است كه قابل درك است .\r\nوقتى وضع جهان ، چنين باشد چه جاى تعجب كه انواع موجودات زنده اى در اين عالم وجود داشته باشند كه ما نتوانيم با حواس خود آنها را درك كنيم ، و وقتى فجر صادقى مانند پيامبر اسلام ص از آن خبر دهد چرا نپذيريم ؟\r\nبه هر حال از يك سو قرآن كلام ناطق صادق ، خبر از وجود جن با ويژگيهايى كه در بالا ذكر شد داده است ، و از سوى ديگر هيچ دليل عقلى بر نفى آن وجود ندارد ، بنا بر اين بايد آن را پذيرفت ، و از توجيهات غلط و ناروا بايد بر حذر بود همانگونه كه از خرافات عوام در اين قسمت بايد اجتناب كرد .\r\nاين نكته نيز قابل توجه است كه جن گاهى بر يك مفهوم وسيعتر اطلاق مىشود كه انواع موجودات ناپيدا را شامل مىگردد ، اعم از آنها كه داراى عقل و دركند و آنها كه عقل و درك ندارند ، و حتى گروهى از حيواناتى كه با چشم ديده مىشوند و معمولا در لانه‌ها پنهانند ، نيز در اين معنى وسيع وارد است .\r\n","description":"","footnote":"","page_name":" 156 ","page_number":156},
  {"content":"\r\nشاهد اين سخن روايتى است كه از پيامبر ص نقل شده است كه فرمود :\r\nخلق اللَّه الجن خمسة اصناف : صنف كالريح فى الهواء ، و صنف حيات و صنف عقارب ، و صنف حشرات الارض ، و صنف كبنى آدم عليهم الحساب و العقاب :\r\n« خداوند جن را پنج صنف آفريده است : صنفى مانند باد در هوا ( ناپيدا هستند ) و صنفى به صورت مارها ، و صنفى به صورت عقربها ، و صنفى حشرات زميناند ، و صنفى از آنها مانند انسانند كه بر آنها حساب و عقاب است » ( 1 ) .\r\nبا توجه به اين روايت و مفهوم گسترده آن ، بسيارى از مشكلاتى كه در روايات و داستانها در مورد جن گفته مىشود ، حل خواهد شد .\r\nمثلا در بعضى از روايات از امير مؤمنان على ع مىخوانيم كه فرمود :\r\nلا تشرب الماء من ثلمة الاناء و لا من عروته فان الشيطان يقعد على العروة و الثلمة :\r\n« از قسمت شكسته ظرف و طرف دستگيره آن آب نخوريد زيرا شيطان ، روى دستگيره ، و قسمت شكسته مىنشيند » ( 2 ) .\r\nبا توجه به اينكه « شيطان » از « جن » است ، و با توجه به اينكه جاى شكسته ظرف ، و همچنين دسته آن محل اجتماع انواع ميكربها است ، بعيد به نظر نمىرسد كه « جن و شيطان » به « مفهوم عام » اين گونه موجودات را نيز شامل شود هر چند معنى خاصى دارد كه به موجودى است كه داراى فهم و شعور و مسئوليت و تكليف است .\r\nو روايات در اين زمينه فراوان است ( 3 ) .\r\n\r\n","description":"","footnote":"\r\n( 1 ) « سفينة البحار » جلد اول صفحه 186 ( ماده جن ) .\r\n( 2 ) كتاب « كافى » جلد 6 صفحه 385 كتاب الاشربة باب الاوانى حديث 5 .\r\n( 3 ) در جلد اول كتاب « اولين دانشگاه و آخرين پيامبر » حدود بيست و سه روايت در اين زمينه جمعآورى شده است .\r\n","page_name":" 157 ","page_number":157},
  {"content":"\r\nپروردگارا ! در آن روز كه جن و انس در دادگاه عدل تو حاضر مىشوند و بدكاران همگى از كرده خود پشيمانند ما را در سايه لطفت قرار ده .\r\nخداوندا ! دامنه ملك تو وسيع و گسترده است و معلومات و معرفت ما محدود ما را از لغزشها و خطاها و داورى به غير حق مصون و محفوظ دار .\r\nبار الها ! مقام پيامبرت آن قدر و الا است كه دعوت او را علاوه بر انسانها پريان نيز اجابت كردند ما را در زمره مؤمنان به دعوت او قرار ده .\r\nآمين يا رب العالمين پايان سوره جن روز جمعه 21 محرم الحرام 1407 4 : 7 : 1365\r\n","description":"","footnote":"","page_name":" 158 ","page_number":158},
  {"content":"\r\n\r\n‹ 73 › سوره مزمل اين سوره در مكه نازل شده است و داراى بيست آيه مىباشد\r\nتاريخ شروع 22 محرم الحرام 1407 5 : 7 : 1365\r\n","description":"","footnote":"","page_name":" 159 ","page_number":159},
  {"content":"\r\n","description":"","footnote":"","page_name":" 160 ","page_number":160},
  {"content":"\r\n\r\nمحتواى سوره « مزمل »\r\nلحن آيات سوره به خوبى نشان مىدهد كه با سوره‌هاى « مكى » هماهنگ است ، و به اين ترتيب احتمال نزول آن در « مدينه » ، چنان كه بعضى گفته‌اند ، بعيد به نظر مىرسد ، ولى تفاوت لحن آغاز و انجام آيه نشان مىدهد كه در ميان اين آيات فاصله زمانى قابل ملاحظه اى بوده است كه بعضى از مفسران آن را « هشت ماه » و بعضى « يك سال » و بعضى حتى « ده سال » نوشته‌اند ( 1 ) .\r\nبسيارى از آيات اين سوره نشان مىدهد هنگامى نازل شده كه پيامبر ص دعوت علنى خود را شروع كرده بود ، و مخالفان در برابر او به مخالفت و تكذيب برخاسته بودند ، و پيامبر ص دستور پيدا مىكند در اين مرحله با آنها مدارا نمايد .\r\nلذا اين احتمال كه تمام سوره در آغاز دعوت پيامبر ص نازل شده باشد بسيار بعيد به نظر مىرسد ، ممكن است آيات نخستين آن چنين باشد ، ولى مسلما همه آيات آن چنين نيست ، چرا كه تعبيراتش نشانه گسترش اسلام ، لا اقل در سطح مكه ، و قيام مخالفين به مخالفت و مبارزه است ، و مىدانيم چنين چيزى در سه سال آغاز دعوت وجود نداشت .\r\nشان نزولى كه براى سوره يا قسمتى از آيات آن در روايات آمده نيز\r\n\r\n","description":"","footnote":"\r\n( 1 ) به تفسير « در المنثور » جلد 6 صفحه 276 و « مجمع البيان » جلد 10 صفحه 377 مراجعه شود .\r\n","page_name":" 161 ","page_number":161},
  {"content":"\r\nمتفاوت است .\r\nدر بعضى از روايات آمده است كه وقتى پيامبر ص اولين پيام الهى و وحى را دريافت كرد وحشت زده نزد خديجه آمد ( احساس ناراحتى جسمانى داشت و به استراحت پرداخت ) و فرمود : « مرا در جامعه اى بپيچيد » اينجا بود كه جبرئيل نازل شد ، و « يا أَيُّهَا الْمُزَّمِّلُ » را براى پيامبر ص آورد ( 1 ) .\r\nدر حالى كه در روايات ديگرى آمده است كه اين ماجرا زمانى بود كه پيامبر ص دعوت خود را آشكار كرده بود ، و قريش در « دار الندوة » جمع شدند تا در كار پيامبر ص بينديشند ، و براى مقابله با او نام و شعارى انتخاب كنند ، بعضى گفتند او « كاهن » است ، ولى گروهى با اين پيشنهاد مخالفت كردند ، بعضى ديگر گفتند او « مجنون » است ، اما باز گروهى مخالفت كردند بعضى عنوان « ساحر » را ترجيح دادند ، آن را نيز نپذيرفتند .\r\nسرانجام گفتند هر چه هست « او ميان دوستان جدايى مىاندازد » ( بنا بر اين ساحر است ) سپس مشركان پراكنده شدند .\r\nاين سخن به پيامبر ص رسيد ، خود را در لباسهايش پيچيد ( و به استراحت پرداخت ) در اين هنگام جبرئيل آمد و « يا أَيُّهَا الْمُزَّمِّلُ » و « يا أَيُّهَا الْمُدَّثِّرُ » را بر آن حضرت خواند ( 2 ) .\r\nنتيجه اينكه همانطور كه قبلا اشاره كرديم ظاهرا اين سوره در مكه نازل شده ، و قطعا قسمتى از آن بعد از ظهور علنى اسلام ، و نفوذ نسبى آن در مكه بوده است ، هر چند احتمال دارد ، آياتى از آغاز سوره در اول بعثت نازل شده باشد .\r\n\r\n","description":"","footnote":"\r\n( 1 ) « روح المعانى » جلد 28 صفحه 101 و « نور الثقلين » جلد 5 صفحه 446 .\r\n( 2 ) « نور الثقلين » جلد 6 صفحه 276 .\r\n","page_name":" 162 ","page_number":162},
  {"content":"\r\nبه هر حال محتواى سوره را مىتوان در پنج بخش خلاصه كرد :\r\nبخش اول : آيات آغاز سوره است كه پيامبر را به قيام شبانه براى عبادت و تلاوت قرآن دعوت مىكند ، و براى آمادگى براى پذيرش يك برنامه سنگين آماده مىسازد .\r\nبخش دوم سوره : او را به صبر و شكيبايى و مقامت و مدارا با مخالفان در اين مقطع خاص دعوت مىكند .\r\nدر بخش سوم : بحثهايى پيرامون معاد ، و ارسال موسى بن عمران به سوى فرعون و سركشى و سپس عذاب دردناك او را بيان مىدارد .\r\nدر بخش چهارم : دستورات شديدى را كه در آغاز سوره پيرامون قيام شبانه آمده است به خاطر گرفتاريهاى مسلمانان تخفيف مىدهد .\r\nو در بخش پنجم : يعنى آخرين بخش سوره ، بار ديگر دعوت به تلاوت قرآن ، و خواندن نماز و دادن زكات و انفاق فى سبيل اللَّه و استغفار مىنمايد .\r\n\r\nفضيلت تلاوت سوره\r\nدر حديثى از پيغمبر گرامى اسلام ص آمده است :\r\nمن قرأ سورة المزمل رفع عنه العسر فى الدنيا و الآخرة :\r\n« هر كس سوره مزمل را بخواند سختيها در دنيا و آخرت از او برداشته مىشود » ( 1 ) .\r\nو در حديث ديگرى از امام صادق ع مىخوانيم :\r\nمن قرأ سورة المزمل فى العشاء الآخرة ، او فى آخر الليل كان له الليل و النهار شاهدين مع السورة ، و احياه اللَّه حياة طيبة و اماته ميتة طيبة :\r\n« هر كس سوره مزمل را در نماز عشاء\r\n\r\n","description":"","footnote":"\r\n( 1 ) مجمع البيان جلد 10 صفحه 375 .\r\n","page_name":" 163 ","page_number":163},
  {"content":"\r\nدوم ( منظور همان نماز عشاء است زيرا گاه به مغرب عشاء اول گفته مىشود ) يا در آخر شب بخواند ، شب و روز ، و همچنين خود اين سوره ، گواه او در روز قيامت خواهد بود ، و خداوند او را حيات پاكيزه و مرگ پاكيزه اى خواهد داد « ! ( 1 ) .\r\nمسلما اين فضائل بزرگ در صورتى است كه محتواى سوره دائر به قيام شبانه و تلاوت قرآن و صبر و استقامت و ايثار و انفاق عملى گردد ، نه تلاوتى خالى از عمل .\r\n\r\n","description":"","footnote":"\r\n( 1 ) مجمع البيان جلد 10 صفحه 375 .\r\n","page_name":" 164 ","page_number":164},
  {"content":"\r\nسوره مزمل\r\n\r\n[ سوره المزمل ‹ 73 › : آيات 1 تا 5 
  ]\r\nبِسْمِ اللَّه الرَّحْمنِ الرَّحِيمِ\r\nيا أَيُّهَا الْمُزَّمِّلُ ‹ 1 › قُمِ اللَّيْلَ إِلَّا قَلِيلًا ‹ 2 › نِصْفَه أَوِ انْقُصْ مِنْه قَلِيلًا ‹ 3 › أَوْ زِدْ عَلَيْه وَرَتِّلِ الْقُرْآنَ تَرْتِيلًا ‹ 4 ›\r\nإِنَّا سَنُلْقِي عَلَيْكَ قَوْلًا ثَقِيلًا ‹ 5 ›\r\n\r\nترجمه :\r\nبنام خداوند بخشنده بخشايشگر 1 - اى جامه به خود پيچيده ! 2 - شب را ، جز كمى ، به پا خيز ! 3 - نيمى از شب را ، يا كمى از آن كم كن .\r\n4 - يا بر نصف آن بيفزا ، و قرآن را با دقت و تامل بخوان .\r\n5 - چرا كه ما به زودى سختى سنگين را به تو القا خواهيم كرد .\r\n","description":"","footnote":"","page_name":" 165 ","page_number":165},
  {"content":"\r\n\r\nتفسير : اى جامه به خود پيچيده بپاخيز !\r\nهمانگونه كه از لحن آغاز اين سوره بر مىآيد دعوتى است آسمانى از پيامبر ص براى استقامت ، و آمادگى جهت پذيرش يك وظيفه بزرگ و سنگين ، كه بدون خودسازى قبلى انجام آن ممكن نيست ، مىفرمايد :\r\n« اى جامه به خود پيچيده » ! ( * ( يا أَيُّهَا الْمُزَّمِّلُ ) * ) ( 1 ) .\r\n« شب را جز كمى به پا خيز » ! ( * ( قُمِ اللَّيْلَ إِلَّا قَلِيلًا ) * ) .\r\n« نيمى از شب را يا كمى از آن كم كن » ( * ( نِصْفَه أَوِ انْقُصْ مِنْه قَلِيلًا ) * ) .\r\n« يا بر نصف بيفزا » ( * ( أَوْ زِدْ عَلَيْه ) * ) .\r\n« و قرآن را با تامل و دقت و در نهايت روشنى و فصاحت تلاوت كن » ( * ( وَرَتِّلِ الْقُرْآنَ تَرْتِيلًا ) * ) .\r\nجالب اينكه مخاطب در اين آيات پيامبر ص است ولى نه به عنوان « يا ايها الرسول » و « يا ايها النبى » بلكه به عنوان « * ( يا أَيُّهَا الْمُزَّمِّلُ ) * » ، اشاره به اينكه دوران « جامه به خود پيچيدن » و در گوشه انزوا نشستن نيست ،\r\n\r\n","description":"","footnote":"\r\n( 1 ) « مزمل » در اصل « متزمل » بوده از ماده « تزمل » به معنى پيچيدن پارچه اى بر خويش است و « زميل » كه به معنى همرديف ( كسى كه همراه انسان بر مركبى سوار مىشود ) و سپس به معنى « رفيق » آمده ، به خاطر اين است كه ارتباط و پيوند نزديكى دارد .\r\n","page_name":" 166 ","page_number":166},
  {"content":"\r\nبلكه دوران قيام و خودسازى و آمادگى براى انجام رسالتى عظيم است .\r\nو انتخاب شب براى اين كار به خاطر اين است كه اولا چشم و گوش دشمنان در خواب است ، و ثانيا كارهاى زندگى تعطيل مىباشد و به همين دليل انسان آمادگى بيشترى براى انديشه و تفكر و تربيت نفس دارد .\r\nهمچنين انتخاب « قرآن » به عنوان متن اصلى اين برنامه به خاطر آن است كه تمام درسهاى لازم را در اين زمينه در بر دارد ، و بهترين وسيله تقويت ايمان و استقامت و تقوى و پرورش نفوس است .\r\nتعبير به « ترتيل » كه در اصل به معنى « تنظيم » و « ترتيب موزون » است ، در اينجا به معنى خواندن آيات قرآن با تانى و نظم لازم ، و اداء صحيح حروف ، و تبيين كلمات ، و دقت و تامل در مفاهيم آيات ، و انديشه در نتايج آن است .\r\nبديهى است چنين قرآن خواندنى مىتواند به سرعت به انسان رشد و نمو معنوى ، و شهامت اخلاقى ، و تقوا و پرهيزگارى ببخشد ، و اگر بعضى از مفسران آن را به معنى نماز خواندن تفسير كرده‌اند به خاطر آن است كه يكى از بخشهاى مهم نماز « تلاوت قرآن » است .\r\nتعبير به « قيام » در جمله « * ( قُمِ اللَّيْلَ ) * » به معنى برخاستن در مقابل خوابيدن است ، نه فقط روى پا ايستادن است .\r\nو اما تعبيرات مختلفى كه در باره مقدار « شب زنده دارى » در اين آيات آمده ، در حقيقت براى بيان « تخيير » است ، و پيامبر ص را مخير مىكند كه نيمى از شب ، يا چيزى كمتر ، يا چيزى بيشتر را بيدار بماند ، و تلاوت قرآن كند ، در مرحله اول « تمام شب » را جز مقدار كمى ذكر مىكند ، و بعد تخفيف داده و آن را به نيمى از شب مىرساند و سپس كمتر از نيم .\r\nبعضى گفته‌اند منظور تخيير در ميان « دو سوم » و « نصف » و « يك سوم » شب است ، به قرينه آيه اى كه در آخر همين سوره خواهد آمد كه مىفرمايد :\r\n","description":"","footnote":"","page_name":" 167 ","page_number":167},
  {"content":"\r\nإِنَّ رَبَّكَ يَعْلَمُ أَنَّكَ تَقُومُ أَدْنى مِنْ ثُلُثَيِ اللَّيْلِ وَنِصْفَه وَثُلُثَه .\r\nضمنا از همين آيه آخر سوره به خوبى استفاده مىشود كه پيامبر ص در اين قيام شبانه ، تنها نبود ، بلكه گروهى از مؤمنان نيز در اين برنامه خودسازى و تربيتى و آمادگى ، همگام و همراه پيامبر ص بودند ، و او را به عنوان اسوه و الگويى در اين راه پذيرفته بودند .\r\nبعضى از مفسران گفته‌اند كه منظور از جمله * ( قُمِ اللَّيْلَ إِلَّا قَلِيلًا ) * اين است كه تمام شبها را جز بعضى از شبها به پا خيز ، و به اين ترتيب استثناء در اجزاء شب نيست ، بلكه در افراد شبها است ، ولى اين تفسير با توجه به مفرد بودن « ليل » و تعبير به نصف و كمتر از آن ، درست به نظر نمىرسد .\r\nسپس « هدف نهايى » اين دستور سخت و مهم را چنين بيان مىكند : « ما به زودى سخنى سنگين را به تو القا خواهيم كرد » ( * ( إِنَّا سَنُلْقِي عَلَيْكَ قَوْلًا ثَقِيلًا ) * ) گرچه مفسران در تفسير « قول ثقيل » هر كدام بيانى دارند كه ناظر به يكى از ابعاد مساله است ، ولى چنين به نظر مىرسد كه سنگين بودن اين قول كه منظور از آن بدون شك قرآن مجيد است ، از جهات و ابعاد مختلف است .\r\nسنگين از نظر محتوا ، و مفهوم آيات ! سنگين از نظر تحمل آن بر قلوب و دلها ، تا آنجا كه خود قرآن مىگويد :\r\nلَوْ أَنْزَلْنا هذَا الْقُرْآنَ عَلى جَبَلٍ لَرَأَيْتَه خاشِعاً مُتَصَدِّعاً مِنْ خَشْيَةِ اللَّه :\r\n« اگر اين قرآن را بر كوه‌ها نازل مىكرديم آن را خاشع و از هم شكافته مىديدى » ! ( حشر 21 ) .\r\nسنگين از نظر وعده‌ها ، و وعيدها ، و بيان مسئوليتها .\r\nسنگين از نظر تبليغ ، و مشكلات راه دعوت .\r\n","description":"","footnote":"","page_name":" 168 ","page_number":168},
  {"content":"\r\nسنگين در ترازوى عمل و در عرصه قيامت .\r\nو بالآخره سنگين از نظر برنامه ريزى و اجراى كامل آن .\r\nآرى خواندن قرآن گرچه سهل و آسان و زيبا و دلنشين است ، ولى تحقق بخشيدن به مفاد آن به همان نسبت سنگين و مشكل مىباشد ، مخصوصا در آغاز دعوت پيامبر ص و قيام او در مكه كه محيط را ابرهاى تيره و تار جهل و بت پرستى و خرافات فرا گرفته بود ، و دشمنان متعصب و لجوج و بيرحم در برابر او دست به دست هم داده بودند ، ولى پيغمبر اكرم ص و ياران اندكش با استمداد از تربيت قرآن مجيد ، و استعانت به نماز شب و استفاده از تقرب به ذات پاك پروردگار ، توانستند بر تمام اين مشكلات فايق آيند ، و بار اين « قول ثقيل » را بر دوش كشند و به منزل مقصود برسانند !\r\n\r\nنكته‌ها :\r\n\r\n1 - قيام شبانه براى تلاوت قرآن و نيايش\r\nگفتيم گرچه مخاطب در اين آيات ، شخص پيامبر ص است ، ولى ذيل سوره نشان مىدهد كه مؤمنان هم در اين برنامه با شخص پيامبر ص همگام بودند ، اكنون سخن در اين است كه آيا اين قيام و شب زنده دارى در اوائل دعوت پيامبر ص بر همگان واجب بوده است يا نه ؟\r\nبعضى از مفسران معتقدند ، اين امر واجب بوده ، بعدا آيه آخر سوره اين حكم را نسخ كرده ، و فاصله آن حدود يك سال بوده است .\r\nحتى بعضى معتقدند كه اين حكم قبل از تشريع نمازهاى پنجگانه بوده ، و پس از آنكه نمازهاى پنجگانه تشريع شد ، اين حكم نسخ گرديد .\r\n","description":"","footnote":"","page_name":" 169 ","page_number":169},
  {"content":"\r\nولى همانطور كه مرحوم « طبرسى » در « مجمع البيان » نيز آورده ، در ظاهر آيات اين سوره چيزى كه دليل بر « نسخ » باشد به چشم نمىخورد ، و بهتر آن است كه گفته شود ، اين قيام و عبادت ، مستحبّ و سنت مؤكد بوده ، و هرگز جنبه وجوب نداشته است ، جز در مورد شخص پيغمبر اكرم ص كه طبق بعضى از آيات ديگر قرآن نماز شب بر او واجب بوده است ، و مانعى ندارد كه اين مساله براى پيامبر ص واجب باشد ، و بر مسلمين مستحبّ ، از اين گذشته آنچه در آيات فوق آمده منحصر به « نماز شب » نيست ، چرا كه نماز شب نيمى از شب ، يا دو ثلث از شب و يا حتى يك ثلث از شب را اشغال نمىكند آنچه در آيه مطرح است قيام براى ترتيل قرآن است .\r\nبنا بر اين در اوائل كار اين حكم به صورت مستحبّ مؤكدى بوده ، و بعد تخفيف داده شده است ، و با توجه به اينكه در آغاز هر كار مخصوصا در اوائل يك انقلاب بزرگ هميشه توان و نيروى بيشترى لازم است ، جاى تعجب نيست كه يك چنين دستور فوق العاده به پيامبر ص و مسلمانان داده شده باشد كه قسمت زيادى از شب را بيدار بمانند ، و به محتواى اين برنامه جديد و تعليمات انقلابى آن آشنا گردند ، و علاوه بر آگاهى ، خود را براى پياده كردن آن از نظر روحيه بسازند .\r\n\r\n2 - معنى ترتيل\r\nآنچه در آيات فوق روى آن تكيه شده مساله قرائت قرآن نيست ، بلكه مساله « ترتيل » است .\r\nدر تفسير « ترتيل » رواياتى از معصومين ع نقل شده كه هر كدام به يكى\r\n","description":"","footnote":"","page_name":" 170 ","page_number":170},
  {"content":"\r\nاز ابعاد وسيع آن اشاره مىكند .\r\nدر حديثى از امير مؤمنان على ع مىخوانيم كه :\r\nبينه بيانا و لا تهذه هذا الشعر ، و لا تنثره نثر الرمل ، و لكن اقرع به القلوب القاسية ، و لا يكونن هم احدكم آخر السورة\r\n: « ترتيل » يعنى آن را به طور روشن بيان كن ، نه مانند اشعار ، سريع و پشت سر هم بخوان ، و نه مانند دانه‌هاى شن آن را پراكنده ساز ، لكن چنان بخوان كه دلهاى سنگين را با آن بكوبى و بيدار كنى ، هرگز هدف شما اين نباشد كه حتما به آخر سوره برسيد ( مهم آن است كه محتواى آيات را درك كنيد ) ( 1 ) .\r\nدر حديث ديگرى از امام صادق ع در تفسير « ترتيل » مىخوانيم\r\nاذا مررت بآية فيها ذكر الجنة فاسال اللَّه الجنة ، و اذا مررت بآية فيها ذكر النار فتعوذ باللَّه من النار\r\n: « وقتى از كنار آيه اى مىگذرى كه در آن نامى از بهشت است توقف كن و از خدا بهشت را بطلب ( و خود را براى آن بساز ) و هنگامى كه از آيه اى مىگذرى كه در آن نام دوزخ است از آن به خدا پناه بر ( و خويشتن را از آن دور دار ) ( 2 ) .\r\nو در روايت ديگرى از همان امام ع آمده كه در تفسير « ترتيل » فرمود :\r\nهو ان تتمكث فيه و تحسن به صوتك\r\n: « ترتيل آن است كه در آيات مكث كنى ، و با صداى خوب آن را بخوانى » ( 3 ) ، و نيز در حديث ديگرى از همان حضرت چنين نقل شده :\r\nان القرآن لا يقرأ هذرمة ، و لكن يرتل ترتيلا ، اذا مررت بآية فيها ذكر النار وقفت عندها و تعوذت باللَّه من النار\r\n: « قرآن را سريع و تند نبايد خواند ، بلكه\r\n\r\n","description":"","footnote":"\r\n( 1 ) « مجمع البيان » جلد 10 صفحه 378 - اين حديث در اصول كافى جلد 2 باب « ترتيل القرآن بالصوت الحسن » و كتب ديگر با مختصر تفاوتى نيز آمده است .\r\n( 2 و 3 ) همان مدرك .\r\n","page_name":" 171 ","page_number":171},
  {"content":"\r\nبايد با ترتيل خوانده شود ، هر گاه از آيه اى مىگذرى كه در آن سخنى از دوزخ است مىايستى ، و از آتش دوزخ به خدا پناه مىبرى » ( 1 ) .\r\nو بالآخره در حالات پيامبر ص نقل شده است كه آن حضرت آيات را از يكديگر جدا مىكرد ، و صداى خود را مىكشيد ( 2 ) .\r\nاين روايات و روايات ديگرى كه به همين معنى در « اصول كافى » و « نور الثقلين » و « در المنثور » و ساير كتب « حديث » و « تفسير » نقل شده همگى گواه بر اين حقيقت است كه نبايد آيات قرآن را به عنوان الفاظى خالى از محتوا و پيام ، تلاوت كرد ، بلكه بايد به تمام امورى كه تاثير آن را در خواننده و شنونده عميق مىسازد توجه داشت ، و فراموش نكرد كه اين پيام الهى است ، و هدف تحقق بخشيدن به محتواى آن است .\r\nولى متاسفانه امروز بسيارى از مسلمانان از اين واقعيت فاصله گرفته ، و از قرآن تنها به الفاظى اكتفاء نموده‌اند ، و همشان فقط ختم سوره و ختم قرآن است ، بىآنكه بدانند اين آيات براى چه نازل شده ؟ و چه پيامى را ابلاغ مىكند ؟ درست است كه الفاظ قرآن نيز محترم ، و خواندن آن داراى فضيلت است ، ولى نبايد فراموش كرد كه اين الفاظ و تلاوت مقدمه بيان محتوا است .\r\n\r\n3 - فضيلت نماز شب\r\nاين آيات بار ديگر اهميت شب زنده دارى ، و نماز شب ، و تلاوت قرآن را در آن هنگام كه غافلان در خوابند گوشزد مىكند ، و چنان كه قبلا نيز اشاره كرده‌ايم عبادت در شب ، مخصوصا در سحرگاهان و نزديك طلوع فجر ، اثر\r\n\r\n","description":"","footnote":"\r\n( 1 ) « نور الثقلين » جلد 5 صفحه 447 .\r\n( 2 ) « مجمع البيان » ذيل آيات مورد بحث .\r\n","page_name":" 172 ","page_number":172},
  {"content":"\r\nفوق العاده در صفاى روح ، و تهذيب نفوس ، و تربيت معنوى انسان ، و پاكى قلب و بيدارى دل و تقويت ايمان و اراده ، و تحكيم پايه‌هاى تقوا در دل و جان انسان دارد كه حتى با يك مرتبه آزمايش انسان آثار آن را به روشنى در خود احساس مىكند .\r\nو به همين دليل علاوه بر آيات قرآن در روايات اسلامى نيز تاكيد فراوان روى آن شده است .\r\nاز جمله در حديثى از امام صادق ع مىخوانيم :\r\nان من روح اللَّه تعالى ثلاثة : التهجد بالليل و افطار الصائم ، و لقاء الاخوان\r\n: « سه چيز از عنايات مخصوص الهى است : عبادت شبانه ( نماز شب ) و افطار دادن به روزه داران ، و ملاقات برادران مسلمان » ( 1 ) .\r\nو در حديث ديگرى از همان حضرت مىخوانيم كه در تفسير آيه إِنَّ الْحَسَناتِ يُذْهِبْنَ السَّيِّئاتِ ( كارهاى نيك اثر كارهاى بد را از بين مىبرد ) فرمود :\r\nصلاة الليل تذهب بذنوب النهار\r\n: « نماز شب گناهان روز را از بين مىبرد » ( 2 ) .\r\nدر ذيل آيه 79 سوره اسراء نيز بحث مشروحى در اين زمينه داشتيم ، و ده روايت جالب در باره اهميت نماز شب در آنجا نقل كرديم ( 3 ) .\r\n\r\n","description":"","footnote":"\r\n( 1 و 2 ) « بحار الانوار » جلد 87 صفحه 143 .\r\n( 3 ) جلد دوازدهم صفحه 227 .\r\n","page_name":" 173 ","page_number":173},
  {"content":"\r\n\r\n[ سوره المزمل ‹ 73 › : آيات 6 تا 10 
  ]\r\nإِنَّ ناشِئَةَ اللَّيْلِ هِيَ أَشَدُّ وَطْئاً وَأَقْوَمُ قِيلًا ‹ 6 › إِنَّ لَكَ فِي النَّهارِ سَبْحاً طَوِيلًا ‹ 7 › وَاذْكُرِ اسْمَ رَبِّكَ وَتَبَتَّلْ إِلَيْه تَبْتِيلًا ‹ 8 › رَبُّ الْمَشْرِقِ وَالْمَغْرِبِ لا إِله إِلَّا هُوَ فَاتَّخِذْه وَكِيلًا ‹ 9 › وَاصْبِرْ عَلى ما يَقُولُونَ وَاهْجُرْهُمْ هَجْراً جَمِيلًا ‹ 10 ›\r\n\r\nترجمه :\r\n6 - مسلما برنامه ( عبادت ) شبانه پابرجاتر و با استقامتتر است .\r\n7 - و تو در روز تلاش مستمر و طولانى خواهى داشت .\r\n8 - نام پروردگارت را ياد كن و تنها به او دل ببند .\r\n9 - همان پروردگار شرق و غرب كه معبودى جز او نيست ، او را نگاهبان و وكيل خود انتخاب كن .\r\n10 - و در برابر آنچه آنها ( دشمنان ) مىگويند شكيبا باش و به طرزى شايسته از آنها دورى نما .\r\n\r\nتفسير : تاثير نيايش در دل شب\r\nاين آيات هم چنان به بحث پيرامون عبادت شبانه ، و آموزشهاى معنوى در پرتو تلاوت قرآن در دل شب ، ادامه مىدهد ، و در حقيقت به منزله بيان\r\n","description":"","footnote":"","page_name":" 174 ","page_number":174},
  {"content":"\r\nدليلى است براى آنچه در آيات قبل آمده است ، مىفرمايد : « اين دستور عبادت و تلاوت شبانه به خاطر آن است كه برنامه ( عبادت و تعليم ) شب پابرجاتر و با استقامتتر است » ( * ( إِنَّ ناشِئَةَ اللَّيْلِ هِيَ أَشَدُّ وَطْئاً وَأَقْوَمُ قِيلًا ) * ) ( 1 ) .\r\n« ناشئة » از ماده نشأ ( بر وزن نثر ) به معنى « حادثه » است و در اينكه منظور از آن در اينجا چيست سه تفسير براى آن ذكر شده :\r\nنخست اينكه منظور ساعات شب است كه يكى بعد از ديگرى حادث مىگردد ، يا خصوص ساعات آخر شب و سحرگاه .\r\nديگر اينكه منظور برنامه قيام براى نماز و عبادت و تلاوت قرآن است همانگونه كه در حديثى از امام باقر ع و امام صادق ع نقل شده كه فرمودند :\r\nهى القيام فى آخر الليل الى صلاة الليل\r\n: « منظور قيام در آخر شب براى نماز شب است » ( 2 ) .\r\nو در حديث ديگرى از امام صادق ع در تفسير اين آيه آمده :\r\nقيامه عن فراشه لا يريد الا اللَّه\r\n: « منظور برخاستن از بستر است كه هدفى جز خدا نداشته باشد » ( 3 ) .\r\nسوم اينكه منظور آن « حالات معنوى و روحانى » و « نشاط و جذبه ملكوتى » است كه در دل و جان انسان در اين ساعات مخصوص شب به وجود مىآيد كه آثارش در روح انسان عميقتر و دوامش بيشتر است .\r\nالبته اين تفسير و تفسير قبل از آن لازم و ملزوم يكديگرند و مناسب است كه هر دو در معنى آيه جمع باشد .\r\n\r\n","description":"","footnote":"\r\n( 1 ) « ناشئة » اسم فاعل است ولى اين احتمال نيز داده شده كه مصدر باشد مانند « عافية » .\r\n( 2 ) « مجمع البيان » جلد 10 صفحه 378 .\r\n( 3 ) « نور الثقلين » جلد 5 صفحه 448 حديث 16 .\r\n","page_name":" 175 ","page_number":175},
  {"content":"\r\n« وطئا » در اصل به معنى گام نهادن و همچنين به معنى توافق كردن است .\r\nتعبير به « اشد وطئا » يا به معنى مشقت و زحمتى است كه قيام و عبادت شبانه دارد ، و يا به معنى تاثيرات ثابت و راسخى است كه در پرتو اين عبادات در روح و جان انسان پيدا مىشود ( البته معنى دوم مناسبتر است ) .\r\nاين احتمال نيز وجود دارد كه به معنى توافق بيشترى است كه در اين لحظات در ميان قلب و چشم و گوش انسان و بسيج همه آنها در مسير عبادت پيدا مىشود .\r\n« اقوم » از ماده « قيام » به معنى پابرجاتر و صافتر است ، و « قيل » به معنى « سخن گفتن » است كه در اينجا اشاره به ذكر خدا و تلاوت قرآن است .\r\nرويهمرفته اين آيه از آياتى است كه با تعبيرات پرمحتوايش رساترين سخن را در باره « عبادت شبانه » و نيايش سحرگاهان ، و راز و نياز با محبوب ، در ساعاتى كه اسباب فراغت خاطر از هر زمان فراهمتر است ، و همچنين تاثير آن در تهذيب نفس ، و پرورش روح و جان انسانى ، بيان كرده است ، و نشان مىدهد كه روح آدمى در آن ساعات آمادگى خاصى براى نيايش و مناجات و ذكر و فكر دارد .\r\nدر آيه بعد مىافزايد : « اين به خاطر آن است كه در روز تلاش و كوشش مستمر و فراوانى خواهى داشت » ( * ( إِنَّ لَكَ فِي النَّهارِ سَبْحاً طَوِيلًا ) * ) .\r\nدائما مشغول هدايت خلق و ابلاغ رسالت پروردگار ، و حل مشكلات زندگى جمعى و فردى هستى ، و مجال كافى براى عبادت و نيايش حاصل نمىشود ، بنا بر اين عبادت شبانه را جانشين آن كن .\r\nاحتمال ديگرى كه در تفسير آيه وجود دارد و از جهاتى جالبتر ، و با\r\n","description":"","footnote":"","page_name":" 176 ","page_number":176},
  {"content":"\r\nآيات قبل و بعد هماهنگتر است اين است كه مىفرمايد : « چون در طول روز وظائف سنگين و تلاش و كوشش فراوان بر دوش دارى ، بايد با عبادت شبانه خود را تقويت كنى ، و آمادگى لازم براى اين فعاليتهاى بزرگ و گسترده را از آن قيام شب به دست آورى .\r\n« سبح » ( بر وزن مدح ) در اصل به معنى حركت و رفت و آمد است و گاه به شنا كردن نيز اطلاق مىگردد ، چرا كه حركات مداومى دارد .\r\nگويى جامعه انسانى را به اقيانوس بيكرانى تشبيه مىكند كه گروه كثيرى در آن در حال غرق شدن مىباشند ، امواج خروشانش به هر سو حركت مىكند كشتيهاى سرگردان در آن پناهگاهى مىجويند ، و پيامبر اسلام ص تنها منجى غريق در اين دريا ، و قرآنش تنها كشتى نجات در اين اقيانوس است .\r\nاين شناگر بزرگ بايد با عبادات شبانه خود را براى اين ماموريت و رسالت عظيم روزانه آماده سازد .\r\nبعد از دستور قيام عبادت شبانه و اشاره اجمالى به آثار عميق آن به ذكر پنج دستور كه مكمل آن است پرداخته مىفرمايد : « نام پروردگارت را ياد كن » « * ( وَاذْكُرِ اسْمَ رَبِّكَ ) * » مسلم است منظور تنها ذكر نام نيست ، بلكه توجه به معنى است چرا كه ياد لفظى مقدمه ياد قلبى است ، و ذكر قلبى روح و جان را صفا مىبخشد ، و نهال معرفت و تقوا را در دل آبيارى مىكند .\r\nتعبير به « رب » اشاره به اين است كه هر گاه نام مقدس او را مىبرى توجه به نعمتهاى بى پايان و تربيت مستمر او نسبت به خويش داشته باش .\r\nيكى از مفسران براى ذكر پروردگار مراحلى بيان كرده :\r\n","description":"","footnote":"","page_name":" 177 ","page_number":177},
  {"content":"\r\nمرحله اول ذكر نام او است كه در آيه مورد بحث به آن اشاره شده .\r\nدر مرحله بعد نوبت به يادآورى ذات پاك او در قلب مىرسد ، كه در آيه 205 سوره اعراف ذكر شده است وَاذْكُرْ رَبَّكَ فِي نَفْسِكَ تَضَرُّعاً وَخِيفَةً « پروردگارت را در دل خود از روى تضرع و خوف ياد كن » .\r\nسرانجام مرحله سوم فرا مىرسد ، در اين مرحله از مقام ربوبيت خداوند فراتر مىرود و به مقام مجموعه صفات جمال و جلال خدا كه در اللَّه جمع است مىرسد ، چنان كه در آيه 41 سوره احزاب مىفرمايد : يا أَيُّهَا الَّذِينَ آمَنُوا اذْكُرُوا اللَّه ذِكْراً كَثِيراً « اى كسانى كه ايمان آورده‌ايد خدا را بسيار ياد كنيد » .\r\nو به اين ترتيب اين ذكر هم چنان ادامه مىيابد و مرحله به مرحله تكامل پيدا مىكند و صاحب آن را با خود به اوج كمال مىبرد ( 1 ) .\r\nدر دستور دوم مىفرمايد : « دل به خدا ببند و از غير او قطع اميد كن و خالصانه به عبادتش برخيز » ( * ( وَتَبَتَّلْ إِلَيْه تَبْتِيلًا ) * ) ( 2 ) .\r\n« تبتل » از ماده « بتل » ( بر وزن حتم ) در اصل به معنى « انقطاع » است ، و لذا به مريم « بتول » گفته شده ، چرا كه هيچ همسرى براى خود انتخاب نكرده بود ، و اگر به بانوى اسلام فاطمه زهرا ( سلام اللَّه عليها ) نيز « بتول » گفته مىشود به خاطر اين است كه او از زنان عصر خود از نظر اعمال و رفتار\r\n\r\n","description":"","footnote":"\r\n( 1 ) تفسير فخر رازى جلد 30 صفحه 177 ( با اقتباس ) .\r\n( 2 ) طبق قاعده ، « مفعول مطلق » در اينجا بايد « تبتل » كه مصدر باب « تفعل » است ذكر شود ، ولى بجاى آن مصدر باب تفعيل آمده ، اين امر علاوه بر اينكه هماهنگى آخر آيات را حفظ مىكند ، ممكن است اشاره به نكته لطيفى باشد ، و آن اينكه « انقطاع الى اللَّه » نه تمامش اكتسابى است ، و نه تمامش موهبتى است ، از يك سو تلاش و كوشش بنده پرهيزگار شرط است ، و از سوى ديگر لطف پروردگار .\r\n","page_name":" 178 ","page_number":178},
  {"content":"\r\nو معرفت جدا و برتر ، و به حالت انقطاع الى اللَّه رسيده بود .\r\nبه هر حال « تبتل » آن است كه انسان با تمام قلبش متوجه به خدا گردد ، و از ما سوى اللَّه منقطع شود ، و اعمالش را فقط به خاطر او بجا آورد و غرق در اخلاص گردد .\r\nو اگر در روايت از پيغمبر گرامى اسلام ص نقل شده :\r\nلا رهبانية ، و لا تبتل فى الاسلام\r\n« در اسلام نه رهبانيت است و نه تبتل » ( 1 ) اشاره به اين است كه ترك دنيا به آن معنى كه در ميان راهبان مسيحى معمول است در اسلام وجود ندارد آنها براى ترك دنيا هم ازدواج را ترك مىكنند ، و هم هر گونه فعاليت اجتماعى را ، اما يك مسلمان واقعى در عين اينكه در قلب اجتماع زندگى مىكند تمام توجهش به خدا است .\r\nدر بعضى از روايات ، از ائمه معصومين نقل شده كه « تبتل » به معنى بلند كردن دست در نماز است ( 2 ) ولى روشن است كه اين در حقيقت بيان يكى از مظاهر اخلاص و انقطاع الى اللَّه مىباشد .\r\nبه هر حال آن ياد پروردگار و اين اخلاص سرمايه عظيم مردان خدا در برنامه سنگين هدايت خلق است .\r\nسپس به سومين دستور پرداخته مىافزايد : « همان پروردگار مشرق و مغرب كه معبودى جز او نيست ، او را وكيل و حافظ و ياور خود انتخاب كن » ( * ( رَبُّ الْمَشْرِقِ وَالْمَغْرِبِ لا إِله إِلَّا هُوَ فَاتَّخِذْه وَكِيلًا ) * ) .\r\nدر اينجا بعد از مرحله « ذكر اللَّه » و « اخلاص » مرحله توكل و واگذارى\r\n\r\n","description":"","footnote":"\r\n( 1 ) « مفردات » و « مجمع البحرين » ماده « بتل » .\r\n( 2 ) « نور الثقلين » جلد 5 صفحه 450 حديث 27 .\r\n","page_name":" 179 ","page_number":179},
  {"content":"\r\nهمه كارها به خدا فرا مىرسد ، خداوندى كه مشرق و مغرب عالم ، يعنى مجموعه جهان هستى در زير سيطره حكومت و ربوبيت او قرار دارد ، و تنها معبود شايسته پرستش او است ، اين تعبير در حقيقت به منزله دليلى است براى موضوع توكل بر خدا ، چگونه انسان بر او توكل نكند ، و كار خويش را به او نسپارد ، در حالى كه در پهنه جهان هستى غير از او حاكم و فرمانروا و منعم و مربى و معبود نيست .\r\nو بالآخره در چهارمين و پنجمين دستور مىفرمايد : « در برابر آنچه دشمنان مىگويند صابر و شكيبا باش ، و از آنها دورى كن ، اما دورى شايسته و جميل » ( * ( وَاصْبِرْ عَلى ما يَقُولُونَ وَاهْجُرْهُمْ هَجْراً جَمِيلًا ) * ) .\r\nو به اين ترتيب در اينجا مقام « صبر » و « هجران » فرا مىرسد ، چرا كه در مسير دعوت به سوى حق ، بدگويى دشمنان ، و ايذاء و آزار آنان ، فراوان است ، و اگر باغبان بخواهد گلى را بچيند بايد در برابر زبان خار صبر و تحمل داشته باشد .\r\nبعلاوه گاهى در اينجا بى اعتنايى و دورى لازم است ، تا هم از شرشان در امان بماند ، و هم درسى از اين طريق به آنان بدهد ، ولى اين هجران و دورى نبايد به معنى قطع برنامه‌هاى تربيتى ، و تبليغ و دعوت به سوى خدا باشد .\r\nبه اين ترتيب آيات فوق نسخه جامع و كاملى به پيامبر اسلام ص و تمام كسانى كه در خط او گام بر مىدارند مىدهد كه از عبادات شبانه و نيايش پروردگار در سحرگاهان ، مدد بگيرند ، و سپس اين نهال را با آب ياد خدا و اخلاص و توكل و صبر و هجران جميل ، آبيارى كنند ، چه نسخه جامع و جالبى ؟ !\r\n","description":"","footnote":"","page_name":" 180 ","page_number":180},
  {"content":"\r\nتعبير به « * ( رَبُّ الْمَشْرِقِ وَالْمَغْرِبِ ) * » ( خداوند مشرق و مغرب ) اشاره به حاكميت و ربوبيت او بر تمام جهان هستى است ، همانگونه كه در تعبيرات روزمره مىگوئيم : فلان كس شرق و غرب زمين را در سيطره خود قرار داد ، يعنى تمام روى زمين را ، نه فقط نقطه مشرق و مغرب .\r\n« هجر جميل » ( دورى و جدايى شايسته ) همانگونه كه اشاره كرديم به معنى هجران توأم با دلسوزى و دعوت و تبليغ به سوى حق است ، كه يكى از روشهاى تربيتى در مقطعهاى خاصى محسوب مىشود ، و هرگز منافات با مساله « جهاد » در مقطعهاى ديگر ندارد كه هر كدام جايى و هر نكته مقامى دارد ، و به تعبير ديگر اين دورى ، بى اعتنايى نيست ، بلكه خود نوعى اعتنا است و به هر حال اينكه بعضى حكم آيه فوق را منسوخ با آيات جهاد دانسته‌اند صحيح نيست .\r\nمرحوم « طبرسى » در « مجمع البيان » در ذيل آيه مىگويد : و فى هذا دلالة على وجوب الصبر على الاذى ، لمن يدعو الى الذين و المعاشرة باحسن الاخلاق و استعمال الرفق ليكونوا اقرب الى الاجابة : « اين آيه دلالت مىكند كه مبلغين اسلام ، و دعوت كنندگان به سوى قرآن ، بايد در مقابل ناملائمات شكيبايى پيشه كنند ، و با حسن خلق ، و مدارا ، با مردم معاشرت نمايند ، تا سخنان آنها زودتر پذيرفته شود » ( 1 ) .\r\n\r\n","description":"","footnote":"\r\n( 1 ) « مجمع البيان » جلد 10 صفحه 379 .\r\n","page_name":" 181 ","page_number":181},
  {"content":"\r\n\r\n[ سوره المزمل ‹ 73 › : آيات 11 تا 19 
  ]\r\nوَ ذَرْنِي وَالْمُكَذِّبِينَ أُولِي النَّعْمَةِ وَمَهِّلْهُمْ قَلِيلًا ‹ 11 › إِنَّ لَدَيْنا أَنْكالًا وَجَحِيماً ‹ 12 › وَطَعاماً ذا غُصَّةٍ وَعَذاباً أَلِيماً ‹ 13 › يَوْمَ تَرْجُفُ الأَرْضُ وَالْجِبالُ وَكانَتِ الْجِبالُ كَثِيباً مَهِيلًا ‹ 14 › إِنَّا أَرْسَلْنا إِلَيْكُمْ رَسُولًا شاهِداً عَلَيْكُمْ كَما أَرْسَلْنا إِلى فِرْعَوْنَ رَسُولًا ‹ 15 ›\r\nفَعَصى فِرْعَوْنُ الرَّسُولَ فَأَخَذْناه أَخْذاً وَبِيلًا ‹ 16 › فَكَيْفَ تَتَّقُونَ إِنْ كَفَرْتُمْ يَوْماً يَجْعَلُ الْوِلْدانَ شِيباً ‹ 17 › السَّماءُ مُنْفَطِرٌ بِه كانَ وَعْدُه مَفْعُولًا ‹ 18 › إِنَّ هذِه تَذْكِرَةٌ فَمَنْ شاءَ اتَّخَذَ إِلى رَبِّه سَبِيلًا ‹ 19 ›\r\n\r\nترجمه :\r\n11 - مرا با تكذيب كنندگان صاحب نعمت واگذار ، و آنها را كمى مهلت ده ! 12 - كه نزد ما غل و زنجيرها و ( آتش ) دوزخ است .\r\n","description":"","footnote":"","page_name":" 182 ","page_number":182},
  {"content":"\r\n13 - و غذايى گلوگير ، و عذابى دردناك ! 14 - در آن روز كه زمين و كوه‌ها سخت به لرزه مىافتد ، و كوه‌ها ( چنان درهم كوبيده مىشود كه ) به شكل توده هايى از شن نرم درمىآيد ! 15 - ما پيامبرى به سوى شما فرستاديم كه گواه بر شما است ، همان گونه كه به سوى فرعون رسولى فرستاديم .\r\n16 - فرعون به مخالفت و نافرمانى آن رسول برخاست ، و ما او را شديدا مجازات كرديم .\r\n17 - شما اگر كافر شويد چگونه خود را ( از عذاب شديد الهى ) بر كنار مىداريد در آن روز كه كودكان را پير مىكند ؟ ! 18 - در آن روز آسمان از هم شكافته مىشود ، و وعده او تحقق مىيابد .\r\n19 - اين هشدار و تذكرى است و هر كس بخواهد راهى به سوى پروردگارش بر مىگزيند .\r\n\r\nتفسير : حساب اين گنهكاران مستكبر را با من واگذار !\r\nدر آخرين آيه از آيات پيشين اشاره اى به كارشكنيها و سخنان ناروا و اذيت و آزار دشمنان اسلام بود ، آيات مورد بحث آنها را زير رگبارى از تهديدات شديد ، دائر به عذابهاى دنيا و آخرت از سوى خداوند ، قرار داده ، و آنها را دعوت به تجديد نظر در برنامه‌هاى شوم خود مىكند ، و هم به مسلمانان صدر اول در برابر هجوم سخت اين دشمنان دلدارى مىدهد ، و پايمردى مىبخشد .\r\nنخست مىفرمايد : « مرا با اين تكذيب كنندگان ثروتمند و صاحب نعمت واگذار ، و آنها را كمى مهلت ده » ! ( * ( وَذَرْنِي وَالْمُكَذِّبِينَ أُولِي النَّعْمَةِ وَمَهِّلْهُمْ قَلِيلًا ) * ) .\r\nيعنى طرف آنها تو نيستى ، منم ، مجازات و كيفر آنها را به خود من واگذار ، و كمى به آنها مهلت ده ، تا هم اتمام حجت گردد ، و هم ماهيت خود را آشكار سازند ،\r\n","description":"","footnote":"","page_name":" 183 ","page_number":183},
  {"content":"\r\nو پشت خود را از بار گناه سنگين كنند ، آن گاه عذاب من گلوى آنها را خواهد فشرد ! و مىدانيم مدت كمى گذشت كه مسلمانان نيرومند شدند ، و ضربات سنگين و شكننده خود را در جنگهاى « بدر » و « حنين » و « احزاب » و مانند آن بر پيكر دشمن وارد آوردند ، و نيز مدت كمى بيشتر نگذشت كه اين گردنكشان از دنيا رفتند ، و گرفتار عذاب الهى در برزخ شدند و عذاب قيامت نيز از آنها چندان دور نيست .\r\nضمنا تعبير به « * ( أُولِي النَّعْمَةِ ) * » ( صاحبان نعمت ) اشاره به غرور و غفلت ناشى از فزونى مال و ثروت و امكانات مادى است كه غالبا دامنگير صاحبان آنها مىشود و به همين دليل در طول تاريخ انبياء چنان كه قرآن شاهد و گواه است اين دسته هميشه در صف اول مخالفان قرار داشتند .\r\nدر حقيقت اين آيه شبيه آيه 34 سوره سبأ است كه مىگويد : وَما أَرْسَلْنا فِي قَرْيَةٍ مِنْ نَذِيرٍ إِلَّا قالَ مُتْرَفُوها إِنَّا بِما أُرْسِلْتُمْ بِه كافِرُونَ : « ما در هيچ شهر و ديارى انذار كننده اى نفرستاديم ، مگر اينكه مترفين آنها ( كسانى كه مست ناز و نعمت بودند ) گفتند : ما به آنچه شما به آن فرستاده شده‌ايد كافريم » .\r\nدر حالى كه اين گونه افراد بايد قبل از ديگران دعوت مناديان حق را لبيك گويند ، تا شكر اينهمه نعمت الهى را از اين طريق بجا آورند .\r\nسپس در ادامه همين تهديد به صورت صريحتر مىگويد : « نزد ما غل و زنجيرها و آتش دوزخ است » ! ( * ( إِنَّ لَدَيْنا أَنْكالًا وَجَحِيماً ) * ) .\r\n« انكال » جمع « نكل » ( بر وزن فكر ) به معنى زنجيرهاى سنگين است ، و در اصل از ماده « نكول » ، به معنى ضعف و ناتوانى گرفته شده ، و از آنجا كه\r\n","description":"","footnote":"","page_name":" 184 ","page_number":184},
  {"content":"\r\nزنجيرهايى كه بر دست و پا و گردن مىنهند انسان را از حركت باز مىدارد و ناتوان مىسازد ، اين واژه در معنى « زنجير » به كار رفته است ، آرى در برابر آزادى بى قيد و شرط و تنعمى كه در اين دنيا داشتند بهره آنها در آنجا اسارت است و آتش ! و باز مىافزايد : « و غذايى گلوگير و عذابى دردناك » ( * ( وَطَعاماً ذا غُصَّةٍ وَعَذاباً أَلِيماً ) * ) .\r\nغذايى بر عكس غذاهاى چرب و شيرين دنياى آنها كه به راحتى از گلو فرو مىرفت و گوارا بود ، و زندگى دردناك در برابر آسايش بى حساب اين مغروران خود خواه و مستكبر در اين جهان .\r\nبا اينكه غذاى خشن و گلوگير خود عذابى است اليم ، بعد از آن عذاب اليم را جداگانه ذكر مىكند ، و اين نشان مىدهد ابعاد عذاب اليم آخرت از نظر شدت و عظمت بر هيچكس جز خدا معلوم نيست ، و لذا در حديثى مىخوانيم كه روزى يكى از مسلمانان اين آيه را تلاوت مىكرد ، و پيامبر ص استماع مىفرمود : ناگهان شخص مزبور صيحه اى زد و مدهوش شد ( 1 ) .\r\nو در حديث ديگرى آمده است كه خود پيامبر ص اين آيه را تلاوت مىفرمود و چنين حالى به او دست داد ( 2 ) .\r\nچگونه اين غذاى گلوگيرى نباشد ؟ در حالى كه در آيه 6 سوره غاشيه مىخوانيم لَيْسَ لَهُمْ طَعامٌ إِلَّا مِنْ ضَرِيعٍ : « آنها غذايى جز از خارهاى جانگداز ندارند » .\r\nو نيز در آيه 43 و 44 سوره دخان مىخوانيم : إِنَّ شَجَرَةَ الزَّقُّومِ طَعامُ الأَثِيمِ :\r\n\r\n","description":"","footnote":"\r\n( 1 ) « مجمع البيان » جلد 10 صفحه 380 .\r\n( 2 ) « روح المعانى » جلد 29 صفحه 107 .\r\n","page_name":" 185 ","page_number":185},
  {"content":"\r\n« درخت زقوم ( همان گياه تلخ بد بو و بد طعم و تلخ و كشنده ) غذاى گنهكاران است » ! سپس به شرح روزى مىپردازد كه اين عذابها در آن ظاهر مىشوند ، مىفرمايد : « اين در روزى خواهد بود كه زمين و كوه‌ها سخت به لرزه در مىآيد و چنان كوه‌ها در هم كوبيده مىشود كه به شكل توده هايى از رمل و شن نرم در مىآيد » ( * ( يَوْمَ تَرْجُفُ الأَرْضُ وَالْجِبالُ وَكانَتِ الْجِبالُ كَثِيباً مَهِيلًا ) * ) .\r\n« كثيب » به معنى شنهاى متراكم است ، و « مهيل » از ماده هيل ( بر وزن كيل ) به معنى ريختن شىء نرمى مانند رمل و آرد بر چيزى است ، و در اينجا منظور شنهاى نرمى است كه هرگز استقرار و ثبات ندارد .\r\nبنا بر اين معنى ، كوه‌ها در قيامت آن چنان از هم متلاشى مىشوند كه به صورت شنهاى نرمى در مىآيند كه اگر پا روى آن بگذارند فرو مىرود .\r\nدر باره سرنوشت كوه‌ها در آستانه قيامت ، قرآن تعبيرات مختلفى دارد كه همگى حكايت از نابودى و تبديل آنها به خاكهاى نرم مىكند ( شرح بيشتر در باره مراحل مختلف نابودى كوه‌ها ، و تعبيرات متفاوت قرآن در اين زمينه در ذيل آيه 105 سوره طه آمده است ( 1 ) .\r\nسپس به مقايسه اى در ميان بعثت پيامبر ص و مخالفت زورمندان عرب ، و قيام موسى بن عمران در مقابل فرعونيان پرداخته ، مىفرمايد : « ما پيامبرى به سوى شما فرستاديم كه گواه بر شما است ، همانگونه كه به سوى فرعون رسولى فرستاديم » ( * ( إِنَّا أَرْسَلْنا إِلَيْكُمْ رَسُولًا شاهِداً عَلَيْكُمْ كَما أَرْسَلْنا إِلى فِرْعَوْنَ رَسُولًا ) * ) .\r\n\r\n","description":"","footnote":"\r\n( 1 ) « تفسير نمونه » جلد 13 صفحه 302 .\r\n","page_name":" 186 ","page_number":186},
  {"content":"\r\nهدف او ، هدايت شما و نظارت بر اعمال شما است ، همانگونه كه هدف موسى بن عمران ، هدايت فرعون و فرعونيان و نظارت بر اعمال آنها بود .\r\nولى فرعون به مخالفت با آن رسول ، برخاست ، ما هم او را به مجازات شديدى گرفتار ساختيم « ( * ( فَعَصى فِرْعَوْنُ الرَّسُولَ فَأَخَذْناه أَخْذاً وَبِيلًا ) * ) .\r\nنه لشكر عظيم او مانع از عذاب الهى شد ، و نه وسعت مملكت و قدرت حكومت و اموال و ثروتمندانشان جلو اين كار را گرفت و سرانجام همگى در امواج خروشان نيل كه به آن مباهات مىكردند غرق شدند ، شما كه در سطحى بسيار پائينتر از آنها قرار داريد و از نظر عده و عده به مراتب از فرعون و فرعونيان ضعيفتريد در باره خود چه مىانديشيد ؟ و چگونه به اين مختصر اموال و نفراتتان مغرور مىشويد ؟ ! « وبيل » از ماده « وبل » در اصل به معنى باران شديد و سنگين است ، و سپس به هر چيز شديد و سنگين اطلاق شده ، مخصوصا در مورد مجازات ، و در آيه مورد بحث نيز اشاره به شدت عذاب است كه گويى اشخاص را مانند يك باران شديد زير رگبار خود قرار مىدهد .\r\nسپس روى سخن را به كفار زمان پيامبر اسلام كرده ، به آنها چنين هشدار مىدهد : « اگر شما كافر شويد چگونه خود را از عذاب شديد الهى بر كنار مىداريد در آن روز كودكان را پير مىكند » ! ( * ( فَكَيْفَ تَتَّقُونَ إِنْ كَفَرْتُمْ يَوْماً يَجْعَلُ الْوِلْدانَ شِيباً ) * ) ( 1 ) و ( 2 ) .\r\n\r\n","description":"","footnote":"\r\n( 1 ) « يوما » مفعول تتقون است و پرهيز از آن روز به معنى پرهيز از عذاب آن روز است ، بعضى احتمال داده‌اند كه ظرف براى « تتقون » يا مفعول « كفرتم » بوده باشد كه هر دو بعيد به نظر مىرسد .\r\n( 2 ) « شيب » ( بر وزن سيب ) جمع « اشيب » به معنى « پير » است ، و در اصل از ماده شيب ( بر وزن عيب ) و مشيب به معنى سفيد شدن مو گرفته شده .\r\n","page_name":" 187 ","page_number":187},
  {"content":"\r\nآرى عذاب آن روز آن قدر زياد ، سنگين ، شديد ، هولناك و كمرشكن است كه كودكان را پير مىكند ، و اين كنايه از شدت آن است عذاب آخرت كه سهل است بعضى نقل مىكنند در همين دنيا گاه كه انسان در تنگناهاى فوق العاده شديد قرار مىگيرد محسوس است كه در يك لحظه زودگذر موهاى او رو به سفيدى مىرود ! به هر حال آيه فوق اشاره به اين است به فرض اينكه شما در اين جهان همچون فرعونيان گرفتار عذاب نابود كننده نشويد ، قيامت و عذاب قيامت را چه خواهيد كرد ؟ ! در آيه بعد توصيف بيشترى در باره آن روز وحشتناك بيان كرده ، مىافزايد :\r\n« در آن روز كرات آسمانى از هم شكافته مىشود ، و وعده الهى تحقق مىيابد » ( * ( السَّماءُ مُنْفَطِرٌ بِه كانَ وَعْدُه مَفْعُولًا ) * ) .\r\nبسيارى از آيات قيامت و « اشراط الساعة » ( حوادثى كه در آستانه پايان جهان و آغاز رستاخيز صورت مىگيرد ) حكايت از انفجارهاى عظيم ، و زلزله‌هاى شديد ، و دگرگونيهاى سريع مىكند كه آيه مورد بحث تنها به گوشه اى از آن اشاره نموده است .\r\nوقتى آسمان و كرات آسمانى با آن همه عظمت نتوانند در برابر حوادث عظيم آن روز مقاومت كنند از اين انسان ضعيف و ناتوان و آسيب پذير چه كارى ساخته است ؟ ! ( 1 ) .\r\n\r\n","description":"","footnote":"\r\n( 1 ) « منفطر » از ماده « انفطار » به معنى انشقاق و شكافتن است و ضمير در « به » به يوم بازمىگردند ، يعنى آسمان به واسطه آن روز از هم شكافته مىشود ( توجه داشته باشيد « سماء » هم به صورت مذكر و هم مؤنث مجازى استعمال مىشود ) .\r\n","page_name":" 188 ","page_number":188},
  {"content":"\r\nدر پايان اين بحث اشاره اى به تمام هشدارها و انذارهاى گذشته كرده ، مىفرمايد : « آنچه گفته شد تذكر و يادآورى است » ( * ( إِنَّ هذِه تَذْكِرَةٌ ) * ) .\r\nشما در انتخاب راه آزاد هستيد ، « و هر كس بخواهد هدايت شود و طالب سعادت ابدى باشد راهى به سوى پروردگارش بر مىگزيند » ( * ( فَمَنْ شاءَ اتَّخَذَ إِلى رَبِّه سَبِيلًا ) * ) .\r\nاگر پيمودن اين راه از طريق اجبار و اكراه صورت گيرد ، نه افتخارى است ، نه فضيلتى ، فضيلت آن است كه انسان با اراده و اختيار خود اين راه را انتخاب كرده ، و بپويد .\r\nخلاصه اينكه خداوند راه و چاه را نشان داده ، و ديده بينا ، و آفتاب روشنى بخش را در اختيار گذارده ، و مردم را مخير ساخته تا در اطاعت فرمانش با اراده و تصميم وارد عمل شوند .\r\nدر اينكه جمله « * ( إِنَّ هذِه تَذْكِرَةٌ ) * » ( اينها تذكر و يادآورى است « اشاره به چيست ؟ احتمالات متعددى از سوى مفسران داده شده است : گاه گفته‌اند اشاره به مواعظى است كه در آيات قبل آمد ، و گاه گفته شده اشاره به تمام سوره است ، و يا اشاره به تمام قرآن مجيد .\r\nبعضى نيز گفته‌اند ممكن است اشاره به دستور نماز و عبادت شبانه باشد كه در آيات نخستين سوره آمده بود و مخاطب در آن پيامبر ص بود ، اين جمله مىخواهد آن را تعميم و گسترش به ساير مسلمانان دهد ، بنا بر اين منظور از « سبيل » ( راه ) در جمله بعد نيز نماز شب است كه از جمله راههاى مهم به سوى پروردگار است همانگونه كه در آيه 26 سوره دهر بعد از دستور عبادت شبانه ( وَمِنَ اللَّيْلِ فَاسْجُدْ لَه وَسَبِّحْه لَيْلًا طَوِيلًا ) با فاصله مختصرى مىفرمايد * ( إِنَّ هذِه تَذْكِرَةٌ فَمَنْ شاءَ اتَّخَذَ إِلى رَبِّه سَبِيلًا ) * « كه عينا همان آيه مورد بحث است ( 1 )\r\n\r\n","description":"","footnote":"\r\n( 1 ) تفسير « الميزان » جلد 20 صفحه 147 .\r\n","page_name":" 189 ","page_number":189},
  {"content":"\r\nالبته اين تفسير مناسبى است ولى مناسبتر اين است كه مفهوم آيه گسترده باشد و تمام برنامه‌هاى انسانساز اين سوره در بر گيرد چنان كه در بالا اشاره كرديم\r\n\r\nنكته : مراحل چهار گانه عذاب الهى\r\nدر آيات فوق تكذيب كنندگان مغرور و مست نعمت را به چهار عذاب دردناك تهديد مىكند : غل و زنجيرها ( انكال ) آتش سوزان جهنم ( جحيم ) غذاهاى خشن و گلوگير و مرگبار ( * ( وَطَعاماً ذا غُصَّةٍ ) * ) و انواع مجازاتهاى دردناك ديگر كه به فكر انسان نمىگنجد ( * ( وَعَذاباً أَلِيماً ) * ) اين مجازاتها در حقيقت نقطه مقابل وضع آنها در اين زندگى دنيا است از يك سو داشتن آزادى بى حد و مرز و از سوى ديگر زندگى مرفه ، و از سوى سوم غذاهاى گوارا و از سوى چهارم انواع آسايشها و چون همه اينها را به قيمت ظلم و تجاوز به حقوق ديگران و كبر و غرور و غفلت از خدا پيدا كرده‌اند در قيامت به چنان سرنوشتى گرفتار خواهند شد .\r\n","description":"","footnote":"","page_name":" 190 ","page_number":190},
  {"content":"\r\n\r\n[ سوره المزمل ‹ 73 › : آيه 20 
  ]\r\nإِنَّ رَبَّكَ يَعْلَمُ أَنَّكَ تَقُومُ أَدْنى مِنْ ثُلُثَيِ اللَّيْلِ وَنِصْفَه وَثُلُثَه وَطائِفَةٌ مِنَ الَّذِينَ مَعَكَ وَاللَّه يُقَدِّرُ اللَّيْلَ وَالنَّهارَ عَلِمَ أَنْ لَنْ تُحْصُوه فَتابَ عَلَيْكُمْ فَاقْرَؤُا ما تَيَسَّرَ مِنَ الْقُرْآنِ عَلِمَ أَنْ سَيَكُونُ مِنْكُمْ مَرْضى وَآخَرُونَ يَضْرِبُونَ فِي الأَرْضِ يَبْتَغُونَ مِنْ فَضْلِ اللَّه وَآخَرُونَ يُقاتِلُونَ فِي سَبِيلِ اللَّه فَاقْرَؤُا ما تَيَسَّرَ مِنْه وَأَقِيمُوا الصَّلاةَ وَآتُوا الزَّكاةَ وَأَقْرِضُوا اللَّه قَرْضاً حَسَناً وَما تُقَدِّمُوا لأَنْفُسِكُمْ مِنْ خَيْرٍ تَجِدُوه عِنْدَ اللَّه هُوَ خَيْراً وَأَعْظَمَ أَجْراً وَاسْتَغْفِرُوا اللَّه إِنَّ اللَّه غَفُورٌ رَحِيمٌ ‹ 20 ›\r\n\r\nترجمه :\r\n20 - پروردگارت مىداند كه تو و گروهى از كسانى كه با تو هستند نزديك دو سوم از شب يا نصف يا ثلث آن را به پا مىخيزيد ، و خداوند شب و روز را اندازه گيرى مىكند ، او مىداند كه شما نمىتوانيد مقدار آن را ( دقيقا ) اندازه گيرى كنيد ، لذا شما را بخشيد اكنون آن مقدار از قرآن كه براى شما ميسر است تلاوت كنيد ، او مىداند به زودى گروهى از شما بيمار مىشوند ، و گروهى ديگر براى به دست آوردن فضل الهى ( و كسب روزى ) به سفر مىروند ، و گروهى ديگرى در راه خدا جهاد مىكنند ، پس آن مقدار كه براى شما ممكن است از آن تلاوت\r\n","description":"","footnote":"","page_name":" 191 ","page_number":191},
  {"content":"\r\nكنيد ، و نماز را بر پا داريد و زكات ادا كنيد ، و به خدا قرض الحسنه دهيد ، ( در راه او انفاق نمائيد ) و ( بدانيد ) آنچه را از كارهاى خير براى خود از پيش مىفرستيد نزد خدا به بهترين وجه و بزرگترين پاداش خواهيد يافت ، و از خدا آمرزش بطلبيد كه خداوند غفور و رحيم است .\r\n\r\nتفسير هر چه براى شما امكان دارد قرآن بخوانيد\r\nاين آيه كه طولانىترين آيات اين سوره است مشتمل بر مسائل بسيارى است كه محتواى آيات گذشته را تكميل مىكند .\r\nدر اينكه اين آيه ناسخ دستور آيات آغاز اين سوره است ، يا توضيح و تفسيرى براى آن ، و همچنين در اينكه آيا اين آيه در مكه نازل شده يا در مدينه ؟ در ميان مفسران سخت گفتگو است .\r\nپاسخ اين سؤالها بعد از تفسير آيه روشن خواهد شد .\r\nنخست مىفرمايد : « پروردگارت مىداند كه تو و گروهى از كسانى كه با تو هستند نزديك دو سوم از شب يا نصف يا ثلث آن را به پا مىخيزند ، چگونه خداوند از آن آگاه نيست در حالى كه اندازه گيرى شب و روز به وسيله او است » ( * ( إِنَّ رَبَّكَ يَعْلَمُ أَنَّكَ تَقُومُ أَدْنى مِنْ ثُلُثَيِ اللَّيْلِ وَنِصْفَه وَثُلُثَه وَطائِفَةٌ مِنَ الَّذِينَ مَعَكَ وَاللَّه يُقَدِّرُ اللَّيْلَ وَالنَّهارَ ) * ) ( 1 ) .\r\nاشاره به همان دستورى است كه در آغاز سوره به پيامبر داده شده ، تنها\r\n\r\n","description":"","footnote":"\r\n( 1 ) بايد توجه داشت كه « نصفه » و « ثلثه » عطف بر « ادنى » است نه بر « ثلثى الليل » بنا بر اين مفهوم جمله چنين مىشود حدود دو ثلث از شب ، يا درست به اندازه نيم ، يا يك ثلث شب ، ضمنا بايد توجه داشت كه « ادنى » معمولا براى مكان نزديك گفته مىشود و در اينجا اشاره به زمان تقريبى است .\r\n","page_name":" 192 ","page_number":192},
  {"content":"\r\nچيزى كه در اينجا اضافه دارد اين است كه گروهى از مؤمنان نيز در اين عبادت شبانه ، پيامبر ص را همراهى مىكردند ( به عنوان يك حكم استحبابى و يا احتمالا يك حكم وجوبى زيرا شرائط آغاز اسلام ايجاب مىكرد كه آنها با تلاوت قرآن كه مشتمل بر انواع درسهاى عقيدتى و عملى و اخلاقى است و همچنين عبادات شبانه خود را بسازند و آماده تبليغ اسلام و دفاع از آن گردند ) .\r\nولى به گونه اى كه از بعضى روايات استفاده مىشود جمعى از مسلمانان در نگهداشتن حساب « ثلث » و « نصف » و « دو ثلث » گرفتار اشكال و دردسر مىشدند ( چرا كه وسيله سنجش زمان در آن عصر وجود نداشت ) و به همين جهت ناچار احتياط مىكردند ، و اين امر سبب مىشد كه گاه تمام شب را بيدار بمانند ، و مشغول عبادت باشند ، تا آنجا كه پاهاى آنها به خاطر قيام شبانه ورم كرد ! لذا خداوند اين حكم را بر آنها تخفيف داد و فرمود : « او مىداند كه شما نمىتوانيد مقدار مزبور را دقيقا اندازه گيرى كنيد ، به همين جهت شما را بخشيد ، اكنون آن مقدارى كه از قرآن براى شما ميسر است تلاوت كنيد » ( * ( عَلِمَ أَنْ لَنْ تُحْصُوه فَتابَ عَلَيْكُمْ فَاقْرَؤُا ما تَيَسَّرَ مِنَ الْقُرْآنِ ) * ) .\r\n« لن تحصوه » از ماده « احصاء » به معنى شماره كردن است ، يعنى شما نمىتوانيد دقيقا وقت شب را از نظر مقدار دو ثلث و نصف و يك ثلث تعيين كنيد ، و به زحمت مىافتيد .\r\nبعضى نيز گفته‌اند منظور اين است كه شما نمىتوانيد بر اين كار در تمام ايام سال مداومت كنيد .\r\nحتى امروز هم كه با وسائلى مىتوان به موقع از خواب بيدار شد تعيين دقيق اين مقادير ، در تمام طول سال ، مخصوصا با تفاوت مستمر شب و روز ، كار آسانى نيست .\r\nجمله « * ( فَتابَ عَلَيْكُمْ ) * » را غالب مفسران به معنى « تخفيف اين تكليف » ذكر\r\n","description":"","footnote":"","page_name":" 193 ","page_number":193},
  {"content":"\r\nكرده‌اند ، نه به معنى « توبه از گناه » اين احتمال نيز وجود دارد كه وقتى حكم وجوب برداشته شود گناهى صورت نمىپذيرد ، و در نتيجه همچون آمرزش الهى خواهد بود .\r\nدر اينكه منظور از جمله « فاقرؤوا * ( ما تَيَسَّرَ مِنَ الْقُرْآنِ ) * » « آنچه از قرآن براى شما ميسر است بخوانيد » چيست ؟ گفتگو بسيار است : جمعى آن را به نماز شب تفسير كرده‌اند كه در لابلاى آن حتما آيات قرآن خوانده مىشود ، و بعضى گفته‌اند منظور همان تلاوت قرآن است هر چند در اثناء نماز نباشد ، سپس بعضى مقدار آن را به پنجاه آيه ، و بعضى به يكصد آيه ، و بعضى دويست آيه ، تفسير كرده‌اند ، ولى هيچيك از اين اعداد دليل خاصى ندارد ، بلكه مفهوم آيه اين است كه هر مقدارى كه انسان به زحمت نمىافتد از قرآن بخواند .\r\nبديهى است منظور از « تلاوت قرآن » در اينجا تلاوتى است به عنوان درس و فراگيرى براى خودسازى و پرورش ايمان و تقوا .\r\nسپس به بيان دليل ديگرى براى اين تخفيف پرداخته مىافزايد : « خداوند مىداند كه گروهى از شما بيمار مىشوند ، و گروهى ديگر براى تحصيل معاش و ابتغاء فضل الهى راهى سفر مىكردند ، و گروه ديگرى در راه خدا جهاد مىكنند ، و اين امور مانع از آن خواهد شد كه عبادات شبانه را در نصابى كه قبلا تعيين شده به طور مداوم انجام دهند » ( * ( عَلِمَ أَنْ سَيَكُونُ مِنْكُمْ مَرْضى وَآخَرُونَ يَضْرِبُونَ فِي الأَرْضِ يَبْتَغُونَ مِنْ فَضْلِ اللَّه وَآخَرُونَ يُقاتِلُونَ فِي سَبِيلِ اللَّه ) * ) .\r\nو همين سبب ديگرى براى تخفيف اين برنامه است ، لذا بار ديگر تكرار مىكند « حال كه چنين است آن مقدار كه براى شما ممكن است و توانايى داريد در شب از قرآن تلاوت كنيد » ( * ( فَاقْرَؤُا ما تَيَسَّرَ مِنْه ) * ) .\r\n","description":"","footnote":"","page_name":" 194 ","page_number":194},
  {"content":"\r\nروشن است كه ذكر بيمارى ، و مسافرتهاى ضرورى ، و جهاد فى سبيل اللَّه ، به عنوان سه مثال براى عذرهاى موجه است ، ولى منحصر به اينها نيست ، منظور اين است چون خداوند مىداند شما گرفتار مشكلات مختلف زندگى در روز خواهيد شد ، و اين مانع تداوم آن برنامه سنگين است ، به شما تخفيف داده است .\r\nاكنون اين سؤال مطرح مىشود كه آيا اين حكم آنچه را كه در آغاز سوره آمده است نسخ مىكند ؟ يا به صورت استثنايى براى آن است ؟ ظاهر آيات نسخ حكم سابق مىباشد ، در حقيقت لازم بود اين برنامه مدتى اجرا بشود و اجرا شد ، و منظور از اين حكم كه جنبه موقت و فوق العاده داشت حاصل گرديد ، و بعد از پايان اين مدت به صورت خفيفترى باقى ماند ، زيرا ظاهر آيه اين است كه به خاطر وجود معذورين اين حكم در باره همه تخفيف داده شده ، نه فقط در باره گروه معذوران ، و به اين ترتيب نمىتواند استثنا باشد بلكه بايد نسخ باشد ( دقت كنيد ) در اينجا سؤال ديگرى پيش مىآيد كه : آيا تلاوت مقدار ممكن از قرآن كه در اين آيه دو بار به آن امر شده ، واجب است ، يا جنبه مستحبّ دارد ؟\r\nبعضى گفته‌اند : مسلما مستحبّ است ، و بعضى احتمال وجوب داده‌اند ، چرا كه تلاوت قرآن موجب آگاهى بر دلائل توحيد ، و ارسال رسل ، و اعجاز اين كتاب آسمانى ، و فراگيرى ساير واجبات دين مىگردد ، بنا بر اين تلاوت قرآن مقدمه واجب است و واجب مىباشد .\r\nولى بايد توجه داشت كه در اين صورت لازم نيست قرآن را شبانه بخوانند ، و يا در اثناء نماز شب ، بلكه بر هر مكلفى واجب است كه به مقدار لازم براى تعليم و تربيت ، و آگاهى بر اصول و فروع اسلام ، و همچنين حفظ قرآن و رساندن آن به نسلهاى آينده تلاوت كند بدون اينكه وقت و زمان خاصى در آن\r\n","description":"","footnote":"","page_name":" 195 ","page_number":195},
  {"content":"\r\nمطرح باشد .\r\nولى حق اين است كه ظاهر امر در جمله « فاقرؤا . . . » وجوب است چنان كه در اصول فقه بيان شده ) مگر اينكه گفته شود اين « امر » به قرينه « اجماع فقهاء بر عدم وجوب » يك امر استحبابى است ، و نتيجه اين مىشود كه در آغاز اسلام به خاطر وجود شرائطى اين تلاوت و عبادت شبانه واجب بوده ، و بعد هم از نظر مقدار و هم از نظر حكم تخفيف داده شده ، و به صورت يك حكم استحبابى آن هم به مقدار ميسور در آمده است ، ولى به هر حال وجوب نماز شب بر پيامبر اسلام ص تا آخر عمر ثابت ماند ( به قرينه ساير آيات قرآن و روايات ) .\r\nدر روايتى از امام باقر ع نيز مىخوانيم : حكم مربوط به دو ثلث از شب ، يا نيمى از آن ، و يا ثلث آن ، منسوخ شده ، و به جاى آن * ( فَاقْرَؤُا ما تَيَسَّرَ مِنَ الْقُرْآنِ ) * قرار گرفته است ( 1 ) .\r\nقابل توجه اينكه سه نوع عذر در آيه مورد بحث ذكر شده كه يكى جنبه جسمانى دارد ( بيمارى ) و ديگرى جنبه مالى دارد ( مسافرت براى كسب و كار ) و سومى جنبه دينى دارد ( جهاد فى سبيل اللَّه ) و لذا بعضى گفته‌اند از اين آيه استفاده مىشود كه تلاش براى معاش همرديف جهاد فى سبيل اللَّه است ! و نيز اين جمله را دليلى دانسته‌اند بر اينكه خصوص اين آيه در مدينه نازل شده ، چرا كه وجوب جهاد در مكه نبود ، ولى با توجه به اينكه مىفرمايد سيكون ( به زودى خواهد بود ) ممكن است اين جمله خبر از تشريع جهاد در آينده باشد ، يعنى چون عذرهايى در حال داريد و عذرهايى در آينده براى شما پيدا مىشود ، اين حكم به صورت دائمى در نيامد ، و به اين صورت با مكى بودن آيه منافات ندارد .\r\n\r\n","description":"","footnote":"\r\n( 1 ) تفسير نور الثقلين جلد 5 صفحه 451 .\r\n","page_name":" 196 ","page_number":196},
  {"content":"\r\nسپس به چهار دستور ديگر در پايان اين آيه اشاره كرده ، و برنامه خودسازى ارائه شده را به اين وسيله تكميل مىكند ، مىفرمايد : « نماز را بر پا داريد ، و زكات را ادا كنيد ، و از طريق انفاقهاى مستحبى به خداوند قرض الحسنه دهيد ، و بدانيد آنچه را از كارهاى خير براى خود از پيش مىفرستيد آن را نزد خداوند به بهترين وجه بزرگترين ، پاداش خواهيد يافت .\r\n( * ( وَأَقِيمُوا الصَّلاةَ وَآتُوا الزَّكاةَ وَأَقْرِضُوا اللَّه قَرْضاً حَسَناً وَما تُقَدِّمُوا لأَنْفُسِكُمْ مِنْ خَيْرٍ تَجِدُوه عِنْدَ اللَّه هُوَ خَيْراً وَأَعْظَمَ أَجْراً ) * ) .\r\n« و استغفار كنيد ، و از خداوند آمرزش بطلبيد كه خداوند غفور و رحيم است » ( * ( وَاسْتَغْفِرُوا اللَّه إِنَّ اللَّه غَفُورٌ رَحِيمٌ ) * ) .\r\nاين چهار دستور ( نماز ، زكات ، انفاقهاى مستحبى ، و استغفار ) به ضميمه دستور تلاوت و تدبر در قرآن كه در جمله‌هاى قبل آمده بود مجموعا يك برنامه كامل خودسازى را تشكيل مىدهد كه در هر عصر و زمان به خصوص در آغاز اسلام تاثير انكارناپذيرى داشته و دارد .\r\nمنظور از « نماز » در اينجا نمازهاى واجب پنجگانه و منظور از « زكات » زكات واجب است ، منظور از دادن « قرض الحسنه » به خداوند همان انفاقهاى مستحبى است ، و اين بزرگوارانه ترين تعبيرى است كه در اين زمينه تصور مىشود ، چرا كه مالك تمام ملكها ، از كسى كه مطلقا چيزى از خود ندارد قرض مىطلبد ، تا از اين طريق او را تشويق به انفاق و ايثار و كسب فضيلت اين عمل خير كند ، و از اين طريق تربيت شود و تكامل يابد .\r\nذكر استغفار در پايان اين دستورات ممكن است اشاره به اين باشد كه مبادا با انجام اين طاعات خود را انسان كاملى بدانيد و به اصطلاح طلبكار تصور كنيد ، بلكه همواره بايد خود را مقصر بشمريد ، و عذر به درگاه خدا آوريد ، « و رنه سزاوار\r\n","description":"","footnote":"","page_name":" 197 ","page_number":197},
  {"content":"\r\nخداونديش كس نتواند كه بجا آورد » .\r\nبعضى از مفسران معتقدند تكيه روى اين دستورات به خاطر آن است كه تصور نشود اگر تخفيفى در باره قيام شبانه و تلاوت قرآن قائل شده به ساير برنامه‌ها و دستورات دينى نيز سرايت مىكند بلكه آنها هم چنان به قوت خود باقى است ( 1 ) .\r\nضمنا ذكر زكات واجب را در اينجا دليل ديگرى بر مدنى بودن اين آيه گرفته‌اند ، زيرا حكم زكات در مدينه نازل شد نه در مكه ، ولى بعضى گفته‌اند اصل زكات در مكه نازل شد ، اما نصاب و مقدارى براى آن بيان نگرديده بود ، آنچه در مدينه تشريع شد مساله نصاب و مقدار زكات بود .\r\n\r\nنكته‌ها :\r\n\r\n1 - ضرورت آمادگى عقيدتى و فرهنگى\r\nبراى انجام كارهاى مهم اجتماعى مخصوصا ايجاد يك انقلاب وسيع و گسترده در تمام شؤون زندگى قبل از هر چيزى يك نيروى مصمم انسانى لازم است كه با اعتقاد راسخ ، و آگاهى كامل ، و تعليمات لازم فكرى و فرهنگى ، و پرورشهاى اخلاقى ، براى اين كار ساخته شده باشد .\r\nو اين دقيقا كارى بود كه پيغمبر اسلام ص در مكه در سالهاى نخستين بعثت بلكه در تمام دوران عمرش انجام داد ، و به همين دليل و به خاطر وجود همين زير بناى محكم ، نهال اسلام به سرعت نمو كرد ، و جوانه زد ، و شاخ و برگ آورد .\r\n\r\n","description":"","footnote":"\r\n( 1 ) « تفسير الميزان » جلد 20 صفحه 156 .\r\n","page_name":" 198 ","page_number":198},
  {"content":"\r\nآنچه در اين سوره آمده است نمونه زنده و بسيار گويايى از اين برنامه حساب شده است : دستور به عبادت دو سوم يا حد اقل يك سوم از شب ، آن هم توأم با تلاوت و دقت در آيات قرآن مجيد تاثير عجيبى در روح مسلمانان گذارد ، و آنها را براى قبول « قول ثقيل » و « سبح طويل » آماده ساخت ، اين حركتها و ناشئه‌هاى شبانه كه به تعبير قرآن « اشد وطا » و « اقوم قيلا » بود سرانجام كار خود را كرد ، و گروهى اندك از توده‌هاى محروم و قشرهاى مستضعف و در بند چنان ساخته شدند كه شايستگى براى حكومت بر بخش عظيمى از جهان را پيدا كردند .\r\nو امروز هم اگر ما مسلمانان بخواهيم عظمت و قدرت ديرين را باز يابيم ، راه همين راه ، و برنامه همين برنامه است ، هرگز نبايد انتظار داشته باشيم با افرادى ضعيف و ناتوان از نظر تفكر و ايمان ، افرادى كه پرورشهاى لازم فرهنگى و اخلاقى را نيافته‌اند سيطره « يهود » را از قلب كشورهاى اسلامى بر اندازيم ، و دست زورگويان و ابر جنايتكاران را از ممالك اسلامى كوتاه كنيم اين سخنى است دامنه دار ، اما آنجا كه كس است يك حرف بس است !\r\n\r\n2 - تلاوت قرآن همراه با تفكر\r\nاز روايات اسلامى به خوبى استفاده مىشود فضيلت تلاوت قرآن در زياد خواندن آن نيست ، بلكه در خوب خواندن و تدبر و انديشه در آن است .\r\nجالب اينكه در ذيل آيه فوق كه دستور مىدهد آنچه از قرآن براى شما ميسر است بخوانيد « * ( فَاقْرَؤُا ما تَيَسَّرَ مِنْه ) * » روايتى از امام على بن موسى الرضا ع آمده است كه از جدش چنين نقل مىفرمايد : ما تيسر منه لكم فيه خشوع القلب و صفاء السر ! : « آن مقدار بخوانيد كه در آن خشوع قلب و صفاى باطن\r\n","description":"","footnote":"","page_name":" 199 ","page_number":199},
  {"content":"\r\nو نشاط روحانى و معنوى باشد « ! ( 1 ) .\r\nچرا چنين نباشد در حالى كه هدف اصلى تلاوت ، تعليم و تربيت است .\r\nو روايات در اين زمينه بسيار است .\r\n\r\n3 - تلاش براى معاش همرديف جهاد\r\nدر آيه فوق - چنان كه ديديم - تلاش براى زندگى را در كنار « جهاد فى سبيل اللَّه » قرار داده ، و اين نشان مىدهد كه اسلام براى اين موضوع اهميت زيادى قائل است ، چرا چنين نباشد در حالى كه يك ملت فقير و گرسنه و محتاج به بيگانه ، هرگز استقلال و عظمت و سربلندى نخواهد يافت ، و اصولا « جهاد اقتصادى » بخشى از « جهاد با دشمن » است .\r\nدر اين زمينه جمله اى از عبد اللَّه بن مسعود صحابى معروف نقل شده است كه مىگويد : ايما رجل جلب شيئا الى مدينة من مدائن المسلمين ، صابرا محتسبا ، فباعه بسعر يومه ، كان عند اللَّه بمنزلة الشهداء ، ثم قرأ « * ( وَآخَرُونَ يَضْرِبُونَ فِي الأَرْضِ ) * » . . . « هر كس متاعى را به يكى از شهرهاى مسلمانان ببرد ، و زحمات خود را در اين راه براى خدا محسوب دارد ، سپس آن را به قيمت عادلانه آن روز بفروشد چنين كسى در پيشگاه خدا به منزله شهيدان است سپس اين جمله از آيه آخر سوره مزمل را به عنوان شاهد تلاوت كرد : * ( وَآخَرُونَ يَضْرِبُونَ فِي الأَرْضِ ) * ( 2 ) .\r\n\r\n","description":"","footnote":"\r\n( 1 ) « مجمع البيان » جلد 10 صفحه 382 .\r\n( 2 ) « مجمع البيان » و تفسير « ابو الفتوح رازى » و تفسير « قرطبى » ذيل آيه مورد بحث ، ضمنا از حديث ديگرى كه مشابه اين حديث است و در تفسير قرطبى از رسول اكرم ( ص ) نقل شده استفاده مىشود كه عبد اللَّه بن مسعود اين سخن را از خود نگفته بلكه از پيامبر ( ص ) استفاده كرده است .\r\n","page_name":" 200 ","page_number":200},
  {"content":"\r\nخداوندا ! به ما توفيق جهاد در تمام ابعادش مرحمت فرما .\r\nبار الها ! توفيق قيام شبانه و تلاوت قرآن كريم و ساختن خويشتن در پرتو اين نور آسمانى به همه ما لطف كن .\r\nپروردگارا ! جامعه اسلامى ما را با الهام از اين سوره پر محتوا به مقام شايسته و عظمت ديرين برسان .\r\nآمين يا رب العالمين پايان سوره مزمل اول ماه صفر 1407 14 : 7 : 65\r\n","description":"","footnote":"","page_name":" 201 ","page_number":201},
  {"content":"\r\n","description":"","footnote":"","page_name":" 202 ","page_number":202},
  {"content":"\r\n\r\n‹ 74 › سوره مدثر اين سوره در مكه نازل شده و داراى 56 آيه مىباشد\r\nتاريخ شروع 2 صفر 1407\r\n","description":"","footnote":"","page_name":" 203 ","page_number":203},
  {"content":"\r\n","description":"","footnote":"","page_name":" 204 ","page_number":204},
  {"content":"\r\n\r\nمحتواى سوره « مدثر »\r\nشكى نيست كه اين سوره از سورهايى است كه در مكه نازل شده ، اما در اين مساله گفتگو است كه آيا اولين سوره اى است كه بر پيامبر ص نازل شد ، و يا بعد از سوره « اقرأ » نازل گرديده است ؟\r\nولى دقت در محتواى سوره « اقرأ » و سوره « مدثر » نشان مىدهد كه « اقرأ » در آغاز دعوت بوده ، و سوره « مدثر » مربوط به زمانى است كه پيامبر ص مامور به دعوت آشكار شد ، و دوران دعوت پنهانى پايان گرفت ، لذا بعضى گفته‌اند سوره « اقرأ » اولين سوره اى است كه در آغاز بعثت نازل شده ، و سوره « مدثر » نخستين سوره بعد از دعوت آشكار است ، و اين جمع خوبى به نظر مىرسد .\r\nبه هر حال طبيعت سوره‌هاى مكى كه دعوت به مبدأ و معاد و مبارزه با شرك ، و انذار و تهديد مخالفان به عذاب الهى است در اين سوره كاملا منعكس است .\r\nبحثهاى اين سوره رويهمرفته بر هفت محور دور مىزند :\r\n1 - دعوت پيامبر ص به قيام و انذار و ابلاغ آشكار و صبر و استقامت در اين طريق ، و تحصيل آمادگيهاى لازم براى اين كار .\r\n2 - اشاره به رستاخيز ، و صفات دوزخيان ، همانها كه به مقابله با قرآن برخاسته ، و به استهزاى حق پرداختند .\r\n3 - قسمتى از ويژگيهاى دوزخ توأم با انذار كافران .\r\n4 - تاكيد بر امر رستاخيز از طريق سوگندهاى مكرر .\r\n5 - ارتباط سرنوشت هر انسانى با اعمال او ، و نفى هر گونه افكار غير منطقى در اين زمينه .\r\n","description":"","footnote":"","page_name":" 205 ","page_number":205},
  {"content":"\r\n6 - قسمتى از ويژگيهاى بهشتيان و دوزخيان و سرنوشت هر كدام از آنها .\r\n7 - چگونگى فرار افراد جاهل و بى خبر و مغرور و خود خواه از حق .\r\n\r\nفضيلت تلاوت سوره\r\nدر حديثى از پيغمبر گرامى اسلام ص آمده است :\r\nمن قرأ سورة المدثر اعطى من الاجر عشر حسنات بعدد من صدق بمحمد ( ص ) و كذب به بمكة\r\n: « هر كس سوره مدثر را بخواند به تعداد هر يك از كسانى كه پيامبر اسلام ص را در مكه تصديق يا تكذيب كردند به او ده حسنه داده مىشود » ( 1 ) .\r\nو در حديث ديگرى از امام باقر ع آمده است :\r\nمن قرأ فى الفريضة سورة المدثر كان حقا على اللَّه ان يجعله مع محمد ( ص ) فى درجته ، و لا يدركه فى حياة الدنيا شقاء ابدا\r\n: « كسى كه سوره مدثر را در نماز فريضه بخواند بر خداوند حق است كه او را همراه پيامبر ص و در جوار ، و درجه او قرار دهد ، و در زندگى دنيا بدبختى و رنج دامنش را هرگز نگيرد » ( 2 ) .\r\nبديهى است چنين نتائج عظيمى تنها بر خواندن الفاظ سوره مترتب نخواهد شد ، بلكه بايد محتواى سوره را نيز در نظر گرفت و مو به مو اجرا كرد .\r\n\r\n","description":"","footnote":"\r\n( 1 و 2 ) « مجمع البيان » جلد 10 صفحه 383 .\r\n","page_name":" 206 ","page_number":206},
  {"content":"\r\nسوره مدثر\r\n\r\n[ سوره المدثر ‹ 74 › : آيات 1 تا 10 
  ]\r\nبِسْمِ اللَّه الرَّحْمنِ الرَّحِيمِ\r\nيا أَيُّهَا الْمُدَّثِّرُ ‹ 1 › قُمْ فَأَنْذِرْ ‹ 2 › وَرَبَّكَ فَكَبِّرْ ‹ 3 › وَثِيابَكَ فَطَهِّرْ ‹ 4 ›\r\nوَ الرُّجْزَ فَاهْجُرْ ‹ 5 › وَلا تَمْنُنْ تَسْتَكْثِرُ ‹ 6 › وَلِرَبِّكَ فَاصْبِرْ ‹ 7 › فَإِذا نُقِرَ فِي النَّاقُورِ ‹ 8 › فَذلِكَ يَوْمَئِذٍ يَوْمٌ عَسِيرٌ ‹ 9 ›\r\nعَلَى الْكافِرِينَ غَيْرُ يَسِيرٍ ‹ 10 ›\r\n","description":"","footnote":"","page_name":" 207 ","page_number":207},
  {"content":"\r\n\r\nترجمه :\r\nبنام خداوند بخشنده بخشايگر 1 - اى در بستر خواب آرميده ! 2 - برخيز و انذار كن ( و عالميان را بيم ده ) .\r\n3 - و پروردگارت را بزرگ بشمار .\r\n4 - و لباست را پاك كن .\r\n5 - و از پليديها بپرهيز .\r\n6 - و منت مگذار ، و فزونى مطلب .\r\n7 - و به خاطر پروردگارت شكيبايى كن .\r\n8 - هنگامى كه در صور دميده شود .\r\n9 - آن روز روز سختى است .\r\n10 - و براى كافران آسان نيست .\r\n\r\nتفسير : برخيز و جهانيان را انذار كن !\r\nبدون شك مخاطب در اين آيات شخص پيامبر ص است ، هر چند تصريحى به اين عنوان در آن نشده ، ولى قرائن موجود در اين آيات بيانگر اين واقعيت است .\r\nنخست مىفرمايد : « اى در بستر خواب آرميده ، و جامه خواب به سر كشيده » ! ( * ( يا أَيُّهَا الْمُدَّثِّرُ ) * ) .\r\n« برخيز و انذار كن و عالميان را بيم ده » * ( ( قُمْ فَأَنْذِرْ ) * ) .\r\nكه وقت خواب و استراحت گذشته ، و زمان قيام و تبليغ فرا رسيده است .\r\nتكيه بر خصوص « انذار » با اينكه پيامبر ص هم « بشير » است و هم\r\n","description":"","footnote":"","page_name":" 208 ","page_number":208},
  {"content":"\r\n« نذير » به خاطر آن است كه « انذار » مخصوصا در آغاز كار تاثير عميقترى در بيدار كردن ارواح خفته دارد .\r\nدر اينكه چرا پيامبر ص در بستر آرميده بود كه اين خطاب او را دعوت به قيام كرد مفسران احتمالات زيادى داده‌اند :\r\n1 - مشركان عرب در آستانه موسم حج جمع شدند ، و سران آنها مانند ابو جهل ، و ابو سفيان ، و وليد بن مغيره ، و نضر بن حارث ، و . . . به مشورت پرداختند كه در برابر سؤالات مردمى كه از خارج به مكه مىآيند ، و جسته گريخته مطالبى در باره ظهور پيامبر اسلام ص شنيده‌اند چه بگويند ؟\r\nاگر هر كدام بخواهند جواب جداگانه اى بدهند ، يكى كاهنش خواند ، و ديگرى مجنون ، و ديگرى ساحر ، اين تشتت آراء اثر منفى خواهد گذاشت ، بايد با وحدت كلمه به مبارزه تبليغاتى بر ضد پيامبر ص بر خيزند ! بعد از گفتگو به اينجا رسيدند كه بهتر از همه اين است كه بگويند « ساحر » است زيرا يكى از آثار پديده « سحر » جدايى افكندن ميان دو همسر ، و پدر و فرزند است ، و پيامبر با عرضه آئين اسلام چنين كارى را انجام داده بود ! اين سخن به گوش پيامبر ص رسيده سخت ناراحت شده و بيمار گونه ، غمگين به خانه آمد و در بستر آرميد كه آيات فوق نازل شده و او را دعوت به قيام و مبارزه كرد .\r\n2 - اين آيات از نخستين آياتى بود كه بر پيامبر اكرم ص نازل شد ، زيرا از « جابر بن عبد اللَّه » از پيامبر ص نقل شده كه فرمود : من بر كوه حرا بودم كه صدايى برخاست گفت اى محمد ! « تو رسول خدايى » ! به راست و چپ نگاه كردم چيزى نديدم ، به بالاى سر نگاه كردم ، فرشته اى را بر عرش در ميان آسمان و زمين ديدم ، ترسيدم ، و به سوى خديجه بازگشتم ، و گفتم : مرا بپوشانيد مرا بپوشانيد ، و آب سرد بر من بريزيد ، در اين هنگام بود كه جبرئيل نازل شد\r\n","description":"","footnote":"","page_name":" 209 ","page_number":209},
  {"content":"\r\nو « * ( يا أَيُّهَا الْمُدَّثِّرُ ) * » را آورد .\r\nولى با توجه به اينكه آيات سوره بيانگر دعوت آشكار است مسلم مىشود كه اين آيات حد اقل بعد از سه سال دعوت پنهانى نازل شده ، و اين با آنچه در روايت فوق آمده است سازگار نيست ، مگر اينكه گفته شود چند آيه آغاز اين سوره در آغاز دعوت نازل شده ، و آيات بعد مربوط به چند سال بعد است ! 3 - پيامبر ص در حال خواب بود و جامه بر خود افكنده بود ، جبرئيل نازل شد و او را بيدار كرد و اين آيات را بر او خواند كه بر خيز و بستر و خواب را كنار بگذار و به انجام رسالت پرداز .\r\n4 - منظور از پوشيدن جامه ، جامه ظاهرى نيست بلكه لباس نبوت و رسالت است ، همانطور كه در باره پرهيزگارى « لباس تقوى » گفته شده است .\r\n5 - منظور از « مدثر » كسى است كه در گوشه عزلت قرار گرفته ، و در انزوا و تنهايى به سر مىبرند ، بنا بر اين آيه مىگويد از انزوا و عزلت به در آى ، و به انذار خلق و هدايت بندگان خدا پرداز ( 1 ) .\r\nتفسير اول از همه اين تفسيرهاى پنجگانه مناسبتر به نظر مىرسد .\r\nقابل توجه اينكه جمله « فانذر » ( انذار كن ) بيان نمىكند در باره چه چيز ؟ و چه موضوع ؟ انذار كند ، و اين در حقيقت براى بيان عموميت است ، يعنى در باره بت پرستى و شرك و كفر و ظلم و بيدارگرى و فساد ، در باره عذاب الهى و حساب محشر و . . . به مردم هشدار ده ( و به اصطلاح حذف متعلق دلالت بر عموم دارد ) در ضمن هم شامل عذاب دنيا مىشود و هم عذاب آخرت و هم نتائج سوء\r\n\r\n","description":"","footnote":"\r\n( 1 ) فخر رازى اين تفسيرهاى پنجگانه را به اضافه بعضى از احتمالات ديگر در تفسير كبير خود آورده است ، و بعضى ديگر از مفسران از او اقتباس كرده‌اند ( تفسير فخر رازى جلد 30 صفحه 189 - 190 ) .\r\n","page_name":" 210 ","page_number":210},
  {"content":"\r\nاعمال انسان كه دامنگير او خواهد شد .\r\nو به دنبال دعوت به قيام و انذار پنج دستور مهم به پيامبر اسلام ص مىدهد كه سرمشقى است براى ديگران ، و نخستين دستور در باره توحيد است ، مىفرمايد : « تنها پروردگارت را بزرگ بشمار » ( * ( وَرَبَّكَ فَكَبِّرْ ) * ) ( 1 ) .\r\nهمان خدايى كه مالك و مربى تو است ، و هر چه دارى از او دارى .\r\nغير او را در بوته فراموشى بيفكن ، و خط سرخ بر تمام معبودهاى دروغين دركش ، و هر گونه آثار شرك و بت پرستى را محو كن .\r\nتكيه روى كلمه « رب » و مقدم داشتن آن بر « كبر » كه دليل بر انحصار است ، مساله توحيد را با ذكر دليل در اين عبارت كوتاه مطرح مىكند ، چه جالب و پر محتوا است ، تعبيرات قرآن كه در يك عبارت كوتاه اينهمه معنى بيان شده است .\r\nمنظور از جمله « فكبر » تنها گفتن « اللَّه اكبر » نيست ، هر چند گفتن « اللَّه اكبر » يكى از مصداقهاى آن است كه در روايات نيز به آن اشاره شده ، بلكه منظور اين است كه خداى خود را بزرگ بشمار ، هم از نظر اعتقاد ، هم عمل ، و هم در سخن و او را متصف به اوصاف جمال و منزه از هر گونه نقص و عيب بدان ، بلكه او را از اينكه در توصيف بگنجد برتر بدان ، همانگونه كه در روايات اهل بيت ع آمده است كه معنى « اللَّه اكبر » اين است كه خدا برتر از آن است كه توصيف شود ، و در فكر انسان بگنجد ، بنا بر اين « تكبير » مفهومى گسترده تر از « تسبيح »\r\n\r\n","description":"","footnote":"\r\n( 1 ) « فا » در « فكبر » به عقيده بعضى « زائده » و براى تاكيد است ، و به عقيده جمعى براى افاده معنى « شرط » است ، و معنى جمله چنين است : هر جريان و حادثه اى واقع شود بزرگداشت خدا را فراموش مكن ( در باره آيات بعد نيز همين گفتگو است ) .\r\n","page_name":" 211 ","page_number":211},
  {"content":"\r\nدارد كه فقط تنزيه از هر گونه عيب و نقص را شامل مىشود .\r\nو به دنبال مساله توحيد دومين دستور را درباره پاكيزگى از آلودگيها داده ، مىافزايد « و لباست را پاك كن » ( * ( وَثِيابَكَ فَطَهِّرْ ) * ) .\r\nتعبير به « لباس » ممكن است كنايه از عمل انسان باشد چرا كه اعمال هر كس به منزله لباس او است ، و ظاهر او بيانگر باطن او است .\r\nبعضى نيز گفته‌اند منظور از لباس در اينجا قلب و روح و جان است ، يعنى قلبت را از هر گونه آلودگى پاك كن ، جايى كه بايد لباس تطهير شود صاحب لباس اولويت دارد .\r\nبعضى نيز آن را به همان لباس ظاهر تفسير كرده‌اند چرا كه پاكيزگى لباس ظاهر از مهمترين نشانه‌هاى شخصيت ، و تربيت و فرهنگ انسان است ، مخصوصا در عصر جاهليت كمتر از آلودگيها اجتناب مىنمودند و لباسهايى بسيار آلوده داشتند ، مخصوصا معمول بود ( همانگونه كه در ميان گرفتاران جاهليت عصر اخير نيز معمول است ) دامان لباس را بسيار بلند مىكردند ، به گونه اى كه روى زمين مىكشيد ، و آلوده مىشد ، و اينكه در بعضى از روايات از امام صادق ع نقل شده كه فرمود : معنى آيه اين است « ثيابك فقصر » ( لباست را كوتاه كن ) ( 1 ) نيز ناظر به همين معنى است .\r\nبعضى نيز آن را به همسران تفسير كرده‌اند ، چرا كه قرآن مىگويد :\r\nشما لباس همسران خود هستيد ، و آنها را نيز لباس شما ( چرا كه حفظ آبروى يكديگر مىكنيد ، و زينت يكديگريد هُنَّ لِباسٌ لَكُمْ وَأَنْتُمْ لِباسٌ لَهُنَّ ( بقره آيه 187 ) .\r\n\r\n","description":"","footnote":"\r\n( 1 ) « مجمع البيان » جلد 10 صفحه 385 .\r\n","page_name":" 212 ","page_number":212},
  {"content":"\r\nجمع ميان اين معانى نيز ممكن است .\r\nدر حقيقت آيه اشاره به اين نكته نيز دارد كه رهبران الهى هنگامى مىتوانند نفوذ كلمه داشته باشند كه دامانشان از هر گونه آلودگى پاك باشد و تقوى و پرهيزكاريشان از هر نظر مسلم گردد ، و لذا به دنبال فرمان قيام و انذار ، فرمان پاكدامنى مىدهد .\r\nدر سومين دستور مىفرمايد : از پليديها و آنچه موجب عذاب الهى است بپرهيز « ( * ( وَالرُّجْزَ فَاهْجُرْ ) * ) .\r\nگسترش مفهوم رجز ( پليدى ) سبب شده است كه تفسيرهاى گوناگونى براى آن ذكر كنند .\r\nگاه آن را به بتها ، و گاه به هر گونه معصيت ، و گاه به اخلاق زشت و ناپسند و گاه به حب دنيا كه سرآغاز هر خطيئه و گناه است ، و گاه به عذاب الهى كه نتيجه شرك و معصيت است و گاه به معنى هر چيزى كه انسان را از خدا غافل مىكند ، تفسير كرده‌اند .\r\nنكته اصلى اين است كه « رجز » در اصل به معنى اضطراب و تزلزل است ( 1 ) و سپس به هر گونه گناه شرك ، بتپرستى ، وسوسه‌هاى شيطانى ، اخلاق ذميمه و عذاب الهى كه مايه اضطراب انسان مىگردد و او را از مسير صحيح منحرف مىكند ، اطلاق شده است .\r\nدر حالى كه بعضى معنى اين لغت را « عذاب » مىدانند ، ( 2 ) و از آنجا كه شرك و گناه و اخلاق سوء و حب دنيا جلب عذاب الهى مىكند به آنها نيز « رجز »\r\n\r\n","description":"","footnote":"\r\n( 1 ) « مفردات » راغب .\r\n( 2 ) « الميزان » و « فى ظلال القرآن » ( ذيل آيات مورد بحث ) .\r\n","page_name":" 213 ","page_number":213},
  {"content":"\r\nاطلاق شده است . اين نيز لازم به ياد آورى است كه در قرآن مجيد واژه « رجز » ( بر وزن شرك ) غالبا به معنى عذاب آمده است ( 1 ) .\r\nبعضى نيز معتقدند كه « رجز » و « رجس » كه به معنى « پليدى » است مرادف است ( 2 ) .\r\nاين معانى سه گانه گرچه با هم متفاوتند ، ولى در عين حال ارتباط نزديكى با يكديگر دارند ، و به هر حال آيه مفهوم جامعى دارد كه هر گونه انحراف و عمل زشت و پليد ، و هر كارى را كه موجب خشم و عذاب الهى در دنيا و آخرت مىگردد شامل مىشود .\r\nمسلم است پيامبر اسلام ص حتى قبل از نبوت از اين امور پرهيز و هجران داشت ، و تاريخ زندگى او كه دوست و دشمن به آن معترفند نيز گواه بر اين معنى است ، ولى در اينجا به عنوان يك اصل اساسى در مسير دعوت الى اللَّه ، و نيز به عنوان يك الگو و اسوه براى همگان ، روى آن تكيه شده است .\r\nو در چهارمين دستور مىفرمايد : « منت مگذار و فزونى مطلب » ( * ( وَلا تَمْنُنْ تَسْتَكْثِرُ ) * ) ( 3 ) .\r\nدر اينكه نهى از منت و فزونى طلبيدن در چه مواردى است باز در اينجا\r\n\r\n","description":"","footnote":"\r\n( 1 ) به آيات 134 و 135 اعراف و 5 سبا و 11 جاثيه و 59 بقره و 162 اعراف و 34 عنكبوت مراجعه شود .\r\n( 2 ) در تفسير فخر رازى اين معنى به صورت يك احتمال ذكر شده ( جلد 30 صفحه 193 ) .\r\n( 3 ) توجه داشته باشيد كه « تستكثر » در اينجا حال است نه جواب نهى ( زيرا به صورت مرفوع آمده است ) بنا بر اين مفهوم آيه چنين مىشود « منت مگذار در حالى كه فزونى مىطلبى و يا عملت را بزرگ مىشمرى » .\r\n","page_name":" 214 ","page_number":214},
  {"content":"\r\nمفهوم آيه كلى و گسترده است ، و هر گونه منت گذاردن بر خالق و خلق را شامل مىشود ، نه بر پروردگارت منت بگذار كه براى او جهاد و تلاش مىكنى ، چرا كه او بر تو منت گذارده كه اين مقام منيع را به تو ارزانى داشته است .\r\nهمچنين عبادت و اطاعت و اعمال صالحت را بسيار مشمر ، بلكه هميشه خود را در سرحد « قصور » و « تقصير » بدان ، و عبادت را يك نوع توفيق بزرگ الهى براى خودت بشمار .\r\nبه تعبير ديگر نبايد قيام و انذار تو ، و نشر توحيد و بيان عظمت پروردگار ، و تطهير ثياب ، و پرهيز از هر گونه گناه را مايه منت بر خداوند بشمرى ، يا آنها را بزرگ بدانى بلكه بايد اينها را هداياى گرانبهايى از سوى پروردگارت بدانى و به خاطر آن ممنون باشى ، و آن چنان در عشق و محبت او غرق شوى كه اين كارهاى مهم را بسيار ناچيز حساب كنى .\r\nو نيز اگر خدمتى به خلق مىكنى چه در جهات معنوى باشد مانند تبليغ و هدايت و چه در جهات مادى مانند انفاق و بخشش ، هيچكدام را نبايد با منت يا انتظار جبران ، آن هم جبرانى فزونتر توأم نمايى چرا كه منت ، اعمال نيك را باطل و بىاثر مىكند يا أَيُّهَا الَّذِينَ آمَنُوا لا تُبْطِلُوا صَدَقاتِكُمْ بِالْمَنِّ وَالأَذى ( بقره : 264 › .\r\n« لا تمنن » از ماده « منت » در اين گونه موارد به معنى سخن و گفتارى است كه بيانگر اهميت نعمتى است كه انسان به ديگرى داده است ، و از اينجا رابطه آن با مساله « استكثار » ( طلب فزونى ) روشن مىشود ، چرا كه اگر انسان خدمتش را ناچيز بشمرد انتظار پاداشى ندارد ، تا چه رسد به اينكه فزونى بطلبد ، و به اين ترتيب منت گذاردن هميشه سرچشمه « استكثار » است ، عملى كه ارزش نعمت را به كلى از بين مىبرد .\r\n","description":"","footnote":"","page_name":" 215 ","page_number":215},
  {"content":"\r\nو اينكه در بعضى از روايات آمده است كه معنى آيه اين است لا تعط تلتمس اكثر منها « چيزى را به ديگرى عطا مكن كه انتظار بيشتر از آن را داشته باشى » ( 1 ) در حقيقت بيان يكى از شاخه‌هاى مفهوم كلى آيه شريفه است .\r\nهمانگونه كه در حديث ديگرى آمده است كه امام صادق ع در تفسير اين آيه فرمود : لا تستكثر ما عملت من خير للَّه « كار نيكى را كه براى خدا انجام مىدهى هرگز زياد مشمر » ( 2 ) اين هم شاخه ديگرى از آن مفهوم كلى است .\r\nدر آيه بعد به آخرين دستور در اين زمينه اشاره كرده ، مىگويد : « و به خاطر پروردگارت صبر و شكيبايى پيشه كن » ( * ( وَلِرَبِّكَ فَاصْبِرْ ) * ) .\r\nباز در اينجا با مفهوم گسترده اى از « صبر و استقامت و شكيبايى برخورد مىكنيم كه همه چيز را شامل مىشود .\r\nيعنى در طريق اداى اين رسالت بزرگ شكيبايى كن ، و در برابر آزار مشركان و دشمنان جاهل و نادان صابر باش ، در طريق عبوديت اطاعت فرمان خدا استقامت نما ، و در جهاد با نفس و در ميدان جهاد با دشمن شكيبا باش .\r\nمسلم است كه صبر و شكيبايى اساس و ضامن اجراى همه برنامه‌هاى گذشته است ، اصولا مهمترين سرمايه راه تبليغ و هدايت همين صبر و شكيبايى است ، و لذا بارها در قرآن مجيد روى آن تكيه شده است ، و به همين دليل در گفتار امير مؤمنان على ع مىخوانيم ( الصبر من الايمان كالرأس من الجسد ) : « صبر و استقامت در برابر ايمان همچون سر است در برابر تن » ! ( 3 ) .\r\nو نيز به همين دليل يكى از مهمترين برنامه‌هاى انبياء و مردان خدا همين\r\n\r\n","description":"","footnote":"\r\n( 1 و 2 ) « نور الثقلين » جلد 5 صفحه 454 و « تفسير برهان » جلد 4 صفحه 400 .\r\n( 3 ) « نهج البلاغه » - كلمات قصار 82 .\r\n","page_name":" 216 ","page_number":216},
  {"content":"\r\nبرنامه صبر و استقامت بوده است ، هر قدر حوادث سختر و سنگينتر بر آنها فرو مىريخت شكيبايى آنها بيشتر مىشد .\r\nدر حديثى از پيغمبر اسلام ص مىخوانيم : كه در مورد اجر صابران مىگويد :\r\nقال اللَّه تعالى : اذا و جهت الى عبد من عبيدى مصيبة فى بدنه او ماله او ولده ، ثم استقبل ذلك بصبر جميل ، استحييت منه يوم القيامة ان انصب له ميزانا او انشر له ديوانا\r\n: « خداوند مىفرمايد هنگامى كه مصيبتى متوجه يكى از بندگانم در بدن يا مال يا فرزندش مىكنم ، و او با صبر جميل با آن مقابله مىكند حيا مىكنم كه در قيامت ميزان سنجش اعمال براى او نصب كنم ، و يا نامه عمل او را بگشايم » ! ( 1 ) .\r\nدر تعقيب دستورى كه در زمينه قيام و انذار در آيات قبل آمده ، در آيات مورد بحث انذار را با بيانى بسيار مؤكد و رسا شروع مىكند ، و مىفرمايد :\r\n« هنگامى كه در صور دميده مىشود » ( * ( فَإِذا نُقِرَ فِي النَّاقُورِ ) * ) .\r\n« آن روز روز سختى است » ( * ( فَذلِكَ يَوْمَئِذٍ يَوْمٌ عَسِيرٌ ) * ) ( 2 ) .\r\n« روزى است بسيار پرمشقت كه براى كافران آسان نيست » ( * ( عَلَى الْكافِرِينَ غَيْرُ يَسِيرٍ ) * ) .\r\n\r\n","description":"","footnote":"\r\n( 1 ) تفسير « روح المعانى » جلد 29 صفحه 120 .\r\n( 2 ) در تركيب اين جمله احتمالات متعددى داده شده كه از همه بهتر چيزى است كه در كتاب « البيان فى غريب اعراب القرآن » آمده كه مىگويد « ذلك » مبتدا و « يومئذ » بدل و « يوم عسير » خبر آن است .\r\n","page_name":" 217 ","page_number":217},
  {"content":"\r\nقابل توجه اينكه « ناقور » در اصل از ماده « نقر » به معنى كوبيدنى است كه منتهى به سوراخ كردن شود ، و « منقار » پرندگان كه وسيله كوبيدن و سوراخ كردن اشياء است نيز از همين معنى گرفته شده ، به همين جهت به شيپورى كه صداى آن گويى گوش انسان را سوراخ مىكند و در مغز فرو مىرود « ناقور » گفته مىشود .\r\nاز آيات قرآن به خوبى استفاده مىشود كه در پايان دنيا و آغاز رستاخيز دو بار در صور دميده مىشود ، يعنى دو صداى فوق العاده وحشتانگيز و تكان دهنده كه اولى صداى مرگ است ، و دومى صداى بيدارى و حيات است سراسر جهان را فرا مىگيرد ، كه از آن تعبير به « نفخه صور اول » و « نفخه صور دوم » مىشود ، و آيه مورد بحث اشاره به « نفخه دوم » است كه رستاخيز با آن بر پا مىگردد ، و روز سخت و سنگينى بر كافران است .\r\nدر باره « صور » و « نفخه صور » بحث مشروحى ذيل آيه 68 سوره زمر ( جلد 9 صفحه 534 تا 542 ) داشته‌ايم .\r\nبه هر حال آيات فوق بيانگر اين واقعيت است كه در نفخه رستاخيز مشكلات كافران يكى بعد از ديگرى نمايان مىگردد ، روزى است بسيار دردناك و مصيبت بار و طاقتفرسا كه نيرومندترين انسانها را به زانو در مىآورد .\r\n","description":"","footnote":"","page_name":" 218 ","page_number":218},
  {"content":"\r\n\r\n[ سوره المدثر ‹ 74 › : آيات 11 تا 17 
  ]\r\nذَرْنِي وَمَنْ خَلَقْتُ وَحِيداً ‹ 11 › وَجَعَلْتُ لَه مالًا مَمْدُوداً ‹ 12 › وَبَنِينَ شُهُوداً ‹ 13 › وَمَهَّدْتُ لَه تَمْهِيداً ‹ 14 › ثُمَّ يَطْمَعُ أَنْ أَزِيدَ ‹ 15 ›\r\nكَلَّا إِنَّه كانَ لآياتِنا عَنِيداً ‹ 16 › سَأُرْهِقُه صَعُوداً ‹ 17 ›\r\n\r\nترجمه :\r\n11 - مرا با كسى كه او را تنها آفريدم واگذار ! 12 - همان كس كه براى او مال گسترده اى قرار دادم .\r\n13 - و فرزندانى كه همواره نزد او ( و در خدمت او ) هستند .\r\n14 - و وسائل زندگى را از هر نظر براى وى فراهم ساختم .\r\n15 - باز هم طمع دارد كه بر او بيفزايم ! 16 - هرگز چنين نخواهد شد ، چرا كه او نسبت به آيات ما دشمنى مىورزد .\r\n17 - به زودى او را مجبور مىكنم كه از قله زندگى بالا رود ( سپس او را به زير مىافكنم ) .\r\n","description":"","footnote":"","page_name":" 219 ","page_number":219},
  {"content":"\r\n\r\nشان نزول :\r\nبراى اين آيات دو شان نزول ذكر شده است :\r\n1 - قريش در « دار الندوة » ( مركزى در نزديكى مسجد الحرام كه براى شور در مسائل مهم در آن جمع مىشدند ) اجتماع كردند ، « وليد » ( مرد معروف و سرشناس مكه كه مشركان به عقل و درايت او معتقد بودند و در مسائل مهم با او به مشورت مىپرداختند ) رو به آنها كرده گفت : شما مردمى هستيد داراى نسب و الا ، و عقل و خرد ، و عرب از هر سو به سراغ شما مىآيند ( براى زيارت خانه كعبه و غير آن ) و پاسخهاى مختلفى از شما مىشنوند حرف خود را يكى كنيد .\r\nسپس رو به آنها كرده گفت : شما در باره اين مرد ( اشاره به پيغمبر اكرم ) چه مىگوئيد ؟ گفتند مىگوئيم « شاعر » است ! وليد چهره درهم كشيد و گفت ما شعر بسيار شنيده‌ايم ، اما سخن او شباهتى به شعر ندارد ، گفتند : مىگوئيم « كاهن » است ، گفت هنگامى كه نزد او مىرويد سخنانى را كه كاهنان ( به شكل اخبار غيبى ) مىگويند در او نمىيابيد ، گفتند مىگوئيم « ديوانه » است ، گفت وقتى به سراغ او مىرويد هيچ اثرى از جنون در او نخواهيد يافت .\r\nگفتند ، مىگوئيم « ساحر » است گفت ساحر به چه معنى ؟ گفتند كسى كه ميان دشمنان و ميان دوستان ايجاد دشمنى مىكند ، گفت بلى او « ساحر » است و چنين مىكند ! ( زيرا بعضى از آنها مسلمان مىشوند و راه خود را از ديگران جدا مىسازند ) .\r\nسپس از « دار الندوه » خارج شدند در حالى كه هر كدام پيغمبر اكرم ص را ملاقات مىكرد مىگفت : اى ساحر ! اى ساحر !\r\n","description":"","footnote":"","page_name":" 220 ","page_number":220},
  {"content":"\r\nاين مطلب بر پيامبر گران آمد خداوند آيات آغاز اين سوره و آيات فوق را ( تا آيه 25 ) نازل فرمود ( و پيامبرش را دلدارى داد ) .\r\n2 - بعضى نيز گفته‌اند : هنگامى كه آيات سوره الم سجده ( سوره غافر ) نازل شد پيامبر ص در مسجد الحرام ( به نماز ) ايستاده بود و « وليد بن مغيره » نزديك حضرت بود و تلاوت او را مىشنيد ، هنگامى كه پيامبر ص متوجه اين معنى شد تلاوت اين آيات را تكرار كرد .\r\n« وليد » به مجلس قومش - طائفه بنى مخزوم - آمد و گفت : به خدا سوگند كلامى الان از محمد ص شنيدم كه نه شبيه سخن انسانهاست ، و نه سخن جن ، و ان له لحلاوة و ان عليه لطلاوة و ان اعلاه لمثمر ، و ان اسفله لمغدق ، و انه ليعلو و ما يعلى ! : گفتار او شيرينى خاصى دارد ، و زيبايى و طراوت مخصوصى ، شاخه هايش پرميوه ، و ريشه هايش قوى و نيرومند ، سخنى است كه از هر سخن ديگر برتر مىرود و هيچ سخنى بر آن برترى نمىيابد « ! اين را گفت و به منزلش بازگشت قريش به يكديگر گفتند : به خدا سوگند او دلباخته آئين محمد شده ، و از آئين ما بيرون رفته ، و تمام قريش را منحرف خواهد كرد ، و آنها به وليد » ريحانة قريش « ( گل سرسبد قبيله قريش ) مىگفتند .\r\nابو جهل گفت من چاره اين كار را مىكنم ، حركت كرد و آمد و با چهره اى غمگين كنار وليد نشست .\r\n« وليد » گفت : چرا غمگينى ، فرزند برادرم ؟ ! گفت : قريش بر تو با اين سن و سال عيب مىنهند ، و گمان مىكنند كه تو سخن محمد را زينت بخشيدى ، او همراه ابو جهل برخاست و به مجلس قوم در آمد ، و گفت : شما گمان مىكنيد محمد ديوانه است ؟ آيا هرگز آثار جنون بر او ديده‌ايد ؟ گفتند : نه\r\n","description":"","footnote":"","page_name":" 221 ","page_number":221},
  {"content":"\r\nگفت : فكر مىكنيد او كاهن است ؟ آيا هرگز آثار كهانت بر او ديده‌ايد ؟\r\nگفتند : نه .\r\nگفت : تصور مىكنيد او شاعر است ؟ آيا هرگز ديده‌ايد لب به شعر بگشايد ؟\r\nگفتند : نه .\r\nگفت : پس فكر مىكنيد او دروغگو است ؟ آيا هرگز سابقه دروغى در باره او داريد ؟ گفتند : نه ، او نزد ما هميشه به عنوان « صادق امين » قبل از ادعاى نبوتش شناخته شده .\r\nدر اينجا قريش به « وليد » گفتند : پس به عقيده تو در باره او چه بگوئيم ؟\r\nوليد فكر كرد و نگاهى نمود ، و چهره درهم كشيد و گفت : او فقط مرد ساحرى است ، مگر نديده‌ايد ميان مرد و خانواده و فرزندان و دوستانش جدايى مىاندازد ؟\r\n( گروهى به او ايمان مىآوردند و از خانواده خود جدا مىشوند ) .\r\nبنا بر اين او ساحر است و آنچه مىگويد سحرى است جالب ! ( 1 ) .\r\n\r\nتفسير : « وليد » آن ثروتمند مغرور حق نشناس !\r\nدر تعقيب آيات گذشته كه كافران را به طور جمعى مورد انذار قرار مىداد ، آيات مورد بحث بالخصوص روى بعضى از افراد آنها كه مؤثرتر بودند انگشت گذارده و با تعبيراتى گويا و رسا و كوبنده او را زير رگبار شديدترين\r\n\r\n","description":"","footnote":"\r\n( 1 ) « مجمع البيان » جلد 10 صفحه 386 - اين شان نزول را بسيارى از مفسران مانند « قرطبى » و « مراغى » و « فخر رازى » و « فى ظلال القرآن » و « الميزان » و غير آنها ( با تفاوتهايى ) نقل كرده‌اند .\r\n","page_name":" 222 ","page_number":222},
  {"content":"\r\nانذارها مىگيرد .\r\nنخست مىگويد : « مرا با كسى كه تنها آفريدم واگذار » ( * ( ذَرْنِي وَمَنْ خَلَقْتُ وَحِيداً ) * ) اين آيه و آيات بعد چنان كه در شان نزول گفتيم در مورد وليد بن مغيره مخزومى يكى از سران معروف قريش نازل شده است .\r\nتعبير به « وحيدا » ( تنها ) ممكن است توصيفى براى خالق باشد ، و يا براى مخلوق ، در صورت اول نيز دو احتمال وجود دارد : نخست اينكه مرا با او تنها بگذار كه خودم او را كيفر شديد دهم ، يا اينكه من تنها خودم او را آفريدم و اينهمه نعمتها به او بخشيدم ، اما او نمكنشناسى كرد و در صورت دوم نيز دو احتمال وجود دارد : ممكن است اشاره به اين باشد كه او در شكم مادر ، و به هنگام تولد ، تك و تنها بود ، نه اموالى داشت و نه فرزندانى ، و اينها را همه بعدا به او بخشيدم يا اشاره به اينكه او خودش را « وحيد » ( شخص منحصر به فرد در ميان عرب ) مىناميد ، و مشهور است كه مىگفت انا الوحيد ابن الوحيد ، ليس لى فى العرب نظير ، و لا لابى نظير ! « من منحصر به فرد و فرزند منحصر به فردم ! در عرب نه نظيرى براى من وجود دارد و نه براى پدرم » ! ( 1 ) اين مطلب به عنوان استهزا در آيه تكرار شده است .\r\nولى از ميان همه اين تفسيرهاى چهار گانه تفسير اول از همه مناسبتر است\r\n\r\n","description":"","footnote":"\r\n( 1 ) تفسير « فخر رازى » و « كشاف » و « مراغى » و « قرطبى » ذيل آيات مورد بحث ، از بعضى از روايات نيز استفاده مىشود كه « وحيد » به معنى بىپدر و فرزند نامشروع است ، ولى در اين روايت قرينه اى وجود ندارد كه تفسير آيه فوق باشد ، بعلاوه با دقت روشن مىشود كه اين معنى متناسب با آيه فوق نيست .\r\n","page_name":" 223 ","page_number":223},
  {"content":"\r\nسپس مىافزايد : « من براى او مال گسترده اى و فراوانى قرار دادم » ( * ( وَجَعَلْتُ لَه مالًا مَمْدُوداً ) * ) .\r\n« ممدود » در اصل به معنى « كشيده » است كه در اينجا ناظر به گستردگى و حجم اموال او يا كشش از نظر زمان و يا از نظر مكان است .\r\nبعضى گفته‌اند اموال او به قدرى گسترده بود كه در فاصله مكه و طائف شتران بسيار و اسبهاى فراوان و مستغلات زياد داشت .\r\nو بعضى گفته‌اند باغها و مزارعى داشت كه غلات يكى تمام نشده ديگرى مىرسيد ، بعلاوه داراى صد هزار دينار طلا بود ، و همه اين معانى در كلمه « ممدود » جمع است .\r\nسپس به فزونى نيروى انسانى او اشاره كرده مىافزايد « و فرزندانى براى او قرار دادم كه همواره نزد او و در خدمت او حاضرند » ( * ( وَبَنِينَ شُهُوداً ) * ) .\r\nدائما آماده كمك و خدمت بودند ، و حضورشان مايه انس و راحت او بود ، و هرگز به خاطر تنگى معيشت مجبور نبودند هر كدام به نقطه دور دستى سفر كنند ، و پدر را در رنج دورى و هجران و تنهايى بگذارند ، در بعضى از روايات آمده او ده فرزند داشت .\r\nو بعد به ساير مواهبى كه به او ارزانى داشته بود به طور كلى اشاره كرده مىفرمايد : « وسائل زندگى او را از هر نظر فراهم ساختم » ( * ( وَمَهَّدْتُ لَه تَمْهِيداً ) * ) .\r\nنه فقط مال و فرزندان برومند ، بلكه در جهات اجتماعى و جنبه‌هاى جسمانى از هر نظر غرق در نعمت بود .\r\n« تمهيد » از ماده « مهد » در اصل به معنى محلى است كه براى كودك آماده\r\n","description":"","footnote":"","page_name":" 224 ","page_number":224},
  {"content":"\r\nمىكنند ( گاهواره و مانند آن ) سپس به هر گونه وسائل استراحت و پيشرفت و موقعيت و مقام برجسته اجتماعى اطلاق شده است ، و رويهمرفته معنى وسيعى دارد كه انواع مواهب حيات و وسائل پيشرفت و موفقيت را شامل مىشود .\r\nولى او بجاى اينكه در برابر بخشنده اينهمه نعمتها سر تعظيم فرود آورد ، و پيشانى به آستانش بسايد ، در مقام كفران و افزونطلبى برآمد « و با اينهمه مال و نعمت باز هم طمع دارد كه بر نعمتهاى او بيفزايم » ( * ( ثُمَّ يَطْمَعُ أَنْ أَزِيدَ ) * ) .\r\nاين منحصر به « وليد بن مغيره » نبود ، بلكه همه دنياپرستان چنينند ، هرگز عطش آنها فرو نمىنشيند ، و اگر هفت اقليم را زير نگين آنها قرار دهند باز هم دربند اقليمى ديگرند .\r\nولى آيه بعد با شدت تمام دست رد به سينه اين نامحرم مىگذارد ، و مىگويد :\r\n« هرگز چنين نخواهد شد كه بر نعمتش بيفزايم ، چرا كه او نسبت به آيات ما دشمنى مىورزيد » ( * ( كَلَّا إِنَّه كانَ لآياتِنا عَنِيداً ) * ) .\r\nو با اينكه به خوبى مىدانست كه اين قرآن نه كلام جن است و نه كلام بشر ، ريشه هايى نيرومند ، و شاخه هايى پرثمر ، و جاذبه اى بىمانند دارد ، باز آن را « سحر » مىناميد ، و آورنده آن را ساحر « ! » عنيد « از ماده » عناد « به گفته بعضى به آن نوع مخالفت و دشمنى گفته مىشود كه آگاهانه صورت مىگيرد ، يعنى انسان حقانيت چيزى را درك كند و با آن به مخالفت برخيزد ، و » وليد « مصداق روشن اين معنى بود .\r\nتعبير به « كان » نشان مىدهد كه عناد او با حق يك امر مستمر و هميشگى بود ، نه مقطعى و زود گذر .\r\n","description":"","footnote":"","page_name":" 225 ","page_number":225},
  {"content":"\r\nو بالآخره در آخرين آيه مورد بحث به سرنوشت دردناك او با عبارتى كوتاه و پرمعنى اشاره كرده ، مىفرمايد : « ما به زودى او را مجبور مىكنيم كه از قله صعب العبور زندگى بالا رود ( و سپس از فراز آن قله او را به زير مىافكنيم ) ( * ( سَأُرْهِقُه صَعُوداً ) * ) .\r\n« سارهقه » از ماده « ارهاق » در اصل به معنى « پوشاندن چيزى با عنف » است و به معنى تحميل كارهاى سخت ، و مبتلا ساختن به انواع عذاب نيز آمده .\r\n« صعود » ( بر وزن كبود ) به معنى مكانى است كه از آن بالا مىروند و « صعود » ( بر وزن قعود ) به معنى « بالا رفتن » است .\r\nو از آنجا كه بالا رفتن از قله‌هاى مرتفع كار بسيار شاق و مشكل است اين تعبير در مورد هر كار مشكل و پرزحمت به كار مىرود ، و لذا بعضى آن را به عذاب الهى تفسير كرده‌اند ، و بعضى گفته‌اند « صعود » كوهى است در جهنم از آتش كه او را مجبور مىكنند از آن بالا رود ، يا اينكه كوهى است صعب العبور و با شيب تند و زياد كه وقتى از آن بالا مىرود سقوط مىكند . و به زير مىافتد ، و اين موضوع پيوسته تكرار مىشود .\r\nاين احتمال نيز وجود دارد كه آيه اشاره به عذاب دنيوى « وليد » در اين جهان باشد ، زيرا همانطور كه در تاريخ آمده است او بعد از رسيدن به اوج قله پيروزى در زندگى فردى و اجتماعى چنان سقوط كرد كه تا آخر عمر مرتبا اموال و فرزندان خود را از دست مىداد و بيچاره شد ( 1 ) .\r\n\r\n","description":"","footnote":"\r\n( 1 ) « تفسير مراغى » جلد 29 صفحه 131 .\r\n","page_name":" 226 ","page_number":226},
  {"content":"\r\n\r\n[ سوره المدثر ‹ 74 › : آيات 18 تا 25 
  ]\r\nإِنَّه فَكَّرَ وَقَدَّرَ ‹ 18 › فَقُتِلَ كَيْفَ قَدَّرَ ‹ 19 › ثُمَّ قُتِلَ كَيْفَ قَدَّرَ ‹ 20 › ثُمَّ نَظَرَ ‹ 21 › ثُمَّ عَبَسَ وَبَسَرَ ‹ 22 ›\r\nثُمَّ أَدْبَرَ وَاسْتَكْبَرَ ‹ 23 › فَقالَ إِنْ هذا إِلَّا سِحْرٌ يُؤْثَرُ ‹ 24 › إِنْ هذا إِلَّا قَوْلُ الْبَشَرِ ‹ 25 ›\r\n\r\nترجمه :\r\n18 - او ( براى مبارزه با قرآن ) انديشه كرد و مطلب را آماده ساخت .\r\n19 - مرگ بر او باد چگونه ( براى مبارزه با حق ) مطلب را آماده كرد .\r\n20 - باز هم مرگ بر او چگونه مطلب ( و نقشه شيطانى خود را ) آماده نمود .\r\n21 - سپس نگاهى افكند .\r\n22 - بعد چهره در هم كشيد و عجولانه دست به كار شد .\r\n23 - سپس پشت ( به حق ) كرد و تكبر ورزيد .\r\n","description":"","footnote":"","page_name":" 227 ","page_number":227},
  {"content":"\r\n24 - و سرانجام گفت اين ( قرآن ) چيزى جز يك سحر جالب همچون سحرهاى پيشينيان نيست ! 25 - اين جز سخن انسان نمىباشد !\r\n\r\nتفسير : مرگ بر او چه نقشه شومى كشيد !\r\nدر اين آيات توضيحات بيشترى پيرامون مردى كه خداوند مال و فرزندان فراوان به او داده بود و او در مقام مخالفت با پيامبر اسلام ص بر آمد - يعنى « وليد بن مغيره » مخزومى - آمده است .\r\nمىفرمايد : « او انديشه كرد كه پيامبر و قرآن را به چه چيز متهم كند ؟\r\nو مطلب را در ذهن خود آماده ساخت « ( * ( إِنَّه فَكَّرَ وَقَدَّرَ ) * ) .\r\nبديهى است فكر كردن ذاتا كار خوبى است اما به شرط اينكه در مسير حق باشد كه گاه يك ساعت آن فضيلت عبادت يك سال ، و حتى يك عمر را دارد ، چرا كه همان يك ساعت مىتواند سرنوشت انسان را به كلى دگرگون سازد ، ولى اگر فكر در مسير كفر و فساد و شيطنت به كار گرفته شود مذموم و نكوهيده است ، و فكر كردن وليد از همين نوع بود .\r\n« قدر » از ماده « تقدير » در اينجا به معنى آماده ساختن مطلب در ذهن و تصميم گرفتن براى اجراى آن نقشه شوم است .\r\nسپس براى مذمت او مىافزايد : « مرگ بر او باد چگونه نقشه براى مبارزه با حق كشيد » ( * ( فَقُتِلَ كَيْفَ قَدَّرَ ) * ) .\r\nسپس به عنوان تاكيد مىافزايد : « باز هم مرگ بر او باد چگونه مطلب\r\n","description":"","footnote":"","page_name":" 228 ","page_number":228},
  {"content":"\r\nرا براى مبارزه با حق آماده كرد « ( * ( ثُمَّ قُتِلَ كَيْفَ قَدَّرَ ) * ) .\r\nو اين اشاره به همان چيزى است كه در شان نزول آمد كه او مىخواست افكار مشركان را متحد سازد ، و به آنها جهت واحدى دهد ، تا يك زبان ، مطلبى را بر ضد پيامبر ص تبليغ كنند و هنگامى كه پيشنهاد كردند كه به حضرت لقب « شاعر » دهد او نپذيرفت ، سپس عنوان « كاهن » را پيشنهاد كردند او موافقت نكرد ، بعد عنوان « مجنون » پيشنهاد شد آن را نيز نپسنديد ، سرانجام پيشنهاد كردند كه پيامبر ص را « ساحر » بخوانند ، و او با آن موافقت كرد ، چرا كه به پندارش اثر سحر كه جدايى افكندن ميان دو دوست و ايجاد دوستى ميان دو فرد مخالف بود و اين امر با ظهور اسلام و قرآن پيدا شده بود ، و چون اين طرح و نقشه بعد از مطالعه و انديشه آماده شد قرآن از آن تعبير « * ( فَكَّرَ وَقَدَّرَ ) * » كه بسيار كوتاه و پر معنى است مىكند ، و به اين ترتيب اگر پيشنهاد هم از ناحيه ديگران بود ولى فكر و انتخاب از ناحيه « وليد » صورت گرفت .\r\nو به هر حال اين جمله مخصوصا با توجه به تكرار آن دليل بر اين است كه او در افكار شيطانى مهارت داشت ، آن چنان كه فكر و انديشه اش مايه تعجب بود .\r\nسپس مىافزايد : « او بار ديگر نظر كرد » ( * ( ثُمَّ نَظَرَ ) * ) .\r\nو ساخته و پرداخته فكر خود را مورد بازرسى مجدد قرار داد تا از استحكام و انسجام لازم و جنبه‌هاى مختلف آن آگاه و مطمئن گردد .\r\n« بعد چهره در هم كشيد و عجولانه دست به كار شد » ( * ( ثُمَّ عَبَسَ وَبَسَرَ ) * ) .\r\n« سپس پشت به حق نمود و تكبر ورزيد » ( * ( ثُمَّ أَدْبَرَ وَاسْتَكْبَرَ ) * ) .\r\n","description":"","footnote":"","page_name":" 229 ","page_number":229},
  {"content":"\r\n« و سرانجام گفت : اين چيزى جز يك سحر جالب همانند آنچه از پيشينيان نقل شده ، نيست » ( * ( فَقالَ إِنْ هذا إِلَّا سِحْرٌ يُؤْثَرُ ) * ) .\r\n« اين فقط قول بشر است » و هيچ ارتباطى با وحى آسمانى ندارد ! ( * ( إِنْ هذا إِلَّا قَوْلُ الْبَشَرِ ) * ) .\r\nو به اين ترتيب آخرين سخن خود را بعد از مطالعه مكرر و تفكر شيطانى و براى مبارزه با قرآن اظهار داشت ، و با تمام شيطنتى كه اين مغز متفكر عصر جاهليت و شرك به خرج داد با اين سخنش مدح و تمجيد فوق العاده اى از قرآن كرد بىآنكه خودش بداند ، او نشان داد قرآن جاذبه فوق العاده اى دارد كه قلب هر انسانى را تسخير مىكند ، و به گفته او تاثير سحرانگيزى در آن است كه دلها را مسحور مىسازد ، و از آنجا كه قرآن هيچ شباهتى به سحر ساحران نداشت ، بلكه سخنانى بود منطقى و موزون و حساب شده اين خود دليل بر آن بود كه قول بشر نيست و از يك وحى آسمانى ، از جهان ما وراء طبيعت ، از علم بىپايان خداوند ، سرچشمه گرفته ، كه همه زيبائيها را توأم با انسجام و استحكام در خود جمع كرده است .\r\n« عبس » از ماده عبوس ( بر وزن جلوس ) به معنى در هم كشيدن چهره است ، و عبوس ( بر وزن مجوس ) به معنى كسى است كه داراى اين صفت است .\r\n« بسر » از ماده « بسور » و « بسر » ( بر وزن نصر ) گاه به معنى عجله كردن در انجام كارى قبل از فرارسيدن وقت آن است ، و گاه به معنى درهم كشيدن صورت و دگرگون ساختن چهره .\r\nدر آيه مورد بحث اگر معنى دوم مراد باشد هماهنگ با جمله « عبس » مىشود\r\n","description":"","footnote":"","page_name":" 230 ","page_number":230},
  {"content":"\r\nو اگر به معنى اول بوده باشد اشاره به دستپاچگى و تصميمگيرى عجولانه براى انتخاب يك « برچسب » نادرست براى قرآن است .\r\nجمله « يؤثر » از ماده « اثر » به معنى روايتى است كه از پيشينيان نقل شده و آثارى است كه از آنها باقيمانده و بعضى آن را از ماده « ايثار » به معنى برگزيدن و مقدم داشتن دانسته‌اند .\r\nمطابق معنى اول « وليد » مىگويد : اين سحرى است همانند سحرهايى كه از پيشينيان نقل شده ، و مطابق معنى دوم مىگويد : سحرى است كه به خاطر حلاوت و جاذبه اش در دلها اثر مىكند ، و مردم آن را بر همه چيز مقدم مىدارند .\r\nبه هر حال اين يك اعتراف ضمنى به اعجاز قرآن است ، چرا كه قرآن هيچگونه شباهتى به كارهاى خارق العاده ساحران ندارد ، كلامى است متين و استوار ، مملو از معنويت ، و داراى جاذبه و نفوذ بىمانند كه اگر طبق گفته « وليد » قول بشر بود ديگران هم بايد بتوانند همانند آن را بياورند ، در حالى كه مىدانيم قرآن بارها دعوت به مقابله كرد ، و احدى از دشمنان سرسخت كه در زبان عرب مهارت فوق العاده داشتند نتوانستند چيزى همسان آن بياورند و نه حتى كمتر از آن ، و اين است معنى معجزه .\r\n","description":"","footnote":"","page_name":" 231 ","page_number":231},
  {"content":"\r\n\r\n[ سوره المدثر ‹ 74 › : آيات 26 تا 30 
  ]\r\nسَأُصْلِيه سَقَرَ ‹ 26 › وَما أَدْراكَ ما سَقَرُ ‹ 27 › لا تُبْقِي وَلا تَذَرُ ‹ 28 › لَوَّاحَةٌ لِلْبَشَرِ ‹ 29 › عَلَيْها تِسْعَةَ عَشَرَ ‹ 30 ›\r\n\r\nترجمه :\r\n26 - ( اما ) به زودى او را وارد دوزخ مىكنيم .\r\n27 - و تو نمىدانى دوزخ چيست ؟\r\n28 - ( آتشى است كه ) نه چيزى را باقى مىگذارد و نه چيزى را رها مىسازد ! 29 - پوست تن را به كلى دگرگون مىكند .\r\n30 - نوزده نفر ( از فرشتگان عذاب ) بر آن گمارده شده‌اند !\r\n\r\nتفسير : و اين هم سرنوشت شوم او\r\nدر ادامه آيات گذشته كه وضع بعضى از سران شرك و سخن او را در نفى و انكار قرآن مجيد و رسالت پيامبر ص بازگو مىكرد ، در اين آيات به مجازات وحشتناك او در قيامت اشاره مىكند .\r\n","description":"","footnote":"","page_name":" 232 ","page_number":232},
  {"content":"\r\nمىفرمايد : « به زودى او را وارد دوزخ مىكنم و به آتش دوزخ مىسوزانم » ! ( ساصليه سقر ) .\r\n« سقر » در اصل از ماده « سقر » ( بر وزن فقر ) به معنى دگرگون شدن و ذوب شدن بر اثر تابش آفتاب است ، سپس به عنوان يكى از نامهاى جهنم انتخاب شده است ، و كرارا در آيات قرآن آمده ، و انتخاب اين نام اشاره به عذابهاى هولناك دوزخ است كه دامان اهل خود را مىگيرد ، بعضى نيز آن را نام يكى از طبقات و دركات هولانگيز دوزخ دانسته‌اند .\r\nسپس براى بيان عظمت و شدت عذاب دوزخ مىگويد : « تو چه مىدانى كه سقر چيست » ( و ما ادريك ما سقر ) يعنى به قدرى عذاب آن شديد است كه از دايره تصور بيرون مىباشد ، و به فكر هيچكس نمىگنجد ، همانگونه كه اهميت نعمتهاى بهشتى و عظمت آن به فكر كسى خطور نمىكند .\r\n« نه چيزى را باقى مىگذارد ، و نه رها مىسازد » ! ( لا تبقى و لا تذر ) اين جمله ممكن است اشاره به آن باشد كه آتش دوزخ بر خلاف آتش دنيا كه گاه در نقطه اى از بدن اثر مىكند ، و نقطه ديگر سالم مىماند ، و گاه در جسم اثر مىگذارد ، و روح از آن در امان مىباشد آتشى است فراگير كه تمامى وجود انسان را در بر مىگيرد ، و هيچ چيز را رها نمىكند .\r\nبعضى نيز گفته‌اند منظور اين است كه نه دوزخيان را مىميراند ، و نه زنده نگه ميدارد ، و بلكه پيوسته در ميان مرگ و حيات گرفتارند ، همانگونه كه در آيه 13 سوره اعلى آمده لا يَمُوتُ فِيها وَلا يَحْيى « نه در آن مىميرد نه زنده مىماند » !\r\n","description":"","footnote":"","page_name":" 233 ","page_number":233},
  {"content":"\r\nيا اينكه نه پوست و گوشتى بر تن مىگذارد و نه استخوان را سالم مىگذارد ، بنا بر اين مفهوم آيه اين نيست كه به كلى مىسوزاند و نابود مىكند چرا كه اين معنى با آنچه در آيه 56 سوره نساء آمده سازگار نيست ، آنجا كه مىفرمايد : كُلَّما نَضِجَتْ جُلُودُهُمْ بَدَّلْناهُمْ جُلُوداً غَيْرَها لِيَذُوقُوا الْعَذابَ :\r\n« هر زمان كه پوستهاى تن آنها مىسوزد پوستهاى ديگرى بر آن مىرويانيم تا مجازات الهى را بچشند » ! سپس به بيان وصف ديگرى از اين آتش سوزان قهر الهى پرداخته مىافزايد : « پوست تن را كاملا دگرگون مىسازد كه از فاصله بسيار دورى براى انسانها نمايان است » ( لواحة للبشر ) ( 1 ) .\r\nآن چنان چهره را سياه و تاريك مىكند كه سياه تر از شب تاريك است :\r\n« بشر » در اينجا جمع « بشره » به معنى ظاهر پوست تن است و نيز ممكن است به معنى انسانها بوده باشد ، و « لواحة » از ماده « لوح » گاه به معنى ظاهر و آشكار شدن آمده ، و گاه به معنى تغيير دادن و دگرگون ساختن .\r\nبنا بر معنى اول ، تفسير آيه چنين مىشود : دوزخ از فاصله دورى براى انسانها نمايان مىگردد ، همانگونه كه در آيه 36 سوره نازعات آمده است ، وَبُرِّزَتِ الْجَحِيمُ لِمَنْ يَرى « دوزخ براى بينندگان آشكار مىگردد » .\r\nو بنا بر معنى دوم تفسير آيه چنين است : « دوزخ رنگ پوست تن را به كلى دگرگون مىسازد » و در آخرين آيه مورد بحث مىفرمايد : « نوزده نفر از فرشتگان عذاب\r\n\r\n","description":"","footnote":"\r\n( 1 ) « لواحة » خبر مبتداى محذوفى است و در تقدير « هى لواحة » مىباشد .\r\n","page_name":" 234 ","page_number":234},
  {"content":"\r\nبر دوزخ گمارده شده‌اند « ( * ( عَلَيْها تِسْعَةَ عَشَرَ ) * ) ( 1 ) .\r\nفرشتگانى كه قطعا مامور به ترحم و شفقت و مهربانى نيستند ، بلكه مامور به كيفر و عذاب و خشونتند .\r\nگرچه در آيه فوق تنها عدد نوزده ذكر شده ، و تصريح به ملائكه مامور عذاب نشده است ، ولى از آيه بعد به خوبى استفاده مىشود كه اين عدد اشاره به عدد ماموران عذاب از فرشتگان است .\r\nبعضى نيز گفته‌اند اشاره به نوزده گروه از فرشتگان مىباشد ، نه نوزده نفر ، و جمله « و ما * ( يَعْلَمُ جُنُودَ رَبِّكَ إِلَّا هُوَ ) * » لشكريان پروردگارت را جز او كسى نمىداند كه در آيه بعد آمده قرينه اى بر اين معنى مىدانند .\r\nاما چرا از ميان اعداد تنها عدد نوزده براى ماموران عذاب الهى انتخاب شده ؟ كسى دقيقا به درستى نمىداند ، ولى جمعى احتمال داده‌اند اين به خاطر آن است كه در عدد نوزده بزرگترين عدد آحاد ( عدد نه ) و كوچكترين عدد عشرات ( عدد ده ) جمع است .\r\nبعضى نيز گفته‌اند به خاطر آن است كه ريشه‌هاى اخلاق رذيله به نوزده خلق ظاهر و باطن باز مىگردد ، و از آنجا كه اخلاق رذيله هر كدام يكى از عوامل عذاب الهى است . طبقات دوزخ نوزده طبقه ، به تعداد آنها ، و در هر طبقه فرشته يا گروهى از فرشتگان مامور عذابند .\r\nاصولا مسائل مربوط به قيامت و بهشت و دوزخ و جزئيات و خصوصيات آنها براى ما كه در محيط محدود دنيا اسيريم دقيقا روشن نيست ، آنچه ما مىدانيم\r\n\r\n","description":"","footnote":"\r\n( 1 ) در اين جمله « عليها » خبر مقدم و « تسعة عشر » مبتداى مؤخر است ، و مىدانيم اين كلمه مبنى بر فتح است ، و لذا در ظاهر رفع به خود نمىگيرد و علتش را اين گفته‌اند كه متضمن معنى و او عاطفه مىباشد .\r\n","page_name":" 235 ","page_number":235},
  {"content":"\r\nكليات آن است ، و لذا در روايات دارد كه هر يك از اين نوزده فرشته قدرت عظيمى دارند كه مىتوانند قبيله بزرگى را به آسانى در دوزخ بيفكنند .\r\nو از اينجا ضعف و ناتوانى افكار كسانى كه مانند ابو جهل فكر مىكنند روشن مىشود ، او وقتى اين آيه را شنيد از روى استهزا به طايفه قريش گفت مادرانتان به عزايتان بنشينند آيا نمىشنويد « ابن ابى كبشه » ( اشاره به پيغمبر اكرم است ) ( 1 ) چه مىگويد ؟ مىگويد : خازنان دوزخ نوزده نفرند ! اما شما گروه عظيمى از شجاعانيد ، آيا هر ده نفر از شما نمىتواند يكى از آنها را مغلوب كند ؟ ! « ابو الاسد جمحى » ( يكى از افراد زورمند قريش ) گفت : من از عهده هفده نفر از آنها بر مىآيم شما هم حساب دو نفر ديگر را برسيد ! ( 2 ) .\r\nاين سبك مغزان مىخواستند با اين سخريه‌ها جلو نور حق را بگيرند و خود را از نابودى حتمى نجات دهند .\r\n\r\n","description":"","footnote":"\r\n( 1 ) در اينكه چرا قريش پيامبر ( ص ) را به اين عنوان مىناميدند بعضى گفته‌اند :\r\nبه خاطر اين است كه مردى از طائفه « خزاعه » بنام « ابو كبشه » بود كه در زمان جاهليت دست از عبادت بتها كشيد ، و از آنجا كه پيامبر ( ص ) شديدا مخالف با بتپرستى بود او را به عنوان فرزند « ابو كبشه » ناميدند ، و بعضى گفته‌اند « ابو كبشه » يكى از اجداد مادرى پيامبر ( ص ) بود ، ولى به هر حال شك نيست كه آنها مقصودشان از انتخاب اين نام سخريه بوده زيرا « كبش » در لغت عرب به معنى « قوچ » است ، هر چند اين عنوان در زبان مدح نيز آمده و به فرماندهان و شجاعان لشكر مىگويند .\r\n( 2 ) « مجمع البيان » جلد 10 صفحه 388 و تفاسير ديگر .\r\n","page_name":" 236 ","page_number":236},
  {"content":"\r\n\r\nنكته : عدد نوزده ، عدد فرشتگان عذاب است .\r\nدر آيات فوق به روشنى عدد خازنان دوزخ را نوزده نفر ، يا نوزده گروه و لشكر معرفى مىكند ، و در آيات بعد نيز روى همين مطلب تكيه شده است ، ولى عجب اين است كه بعضى از فرق انحرافى اصرارى بر مقدس بودن اين عدد دارند ، و حتى سعى دارند عدد ماه‌هاى سال ، و عدد روزهاى ماه را بر خلاف تمام موازين طبيعى و فلكى بر همين محور نوزده تنظيم كنند ! و احكام عملى خود را نيز بر طبق آن قرار داده‌اند .\r\nو عجبتر اينكه نويسنده اى كه شايد بىارتباط با تشكيلات آنها نباشد ، اصرار عجيب و مضحكى دارد كه همه چيز قرآن را بر همين اساس نوزده توجيه كند ، و در بسيارى از موارد كه اين عدد دلخواه او با واقعيات موجود آيات قرآن هماهنگ نيست به ميل خود چيزى كم يا اضافه مىكند تا بر عدد نوزده ، و يا مضربهاى عدد نوزده هماهنگ گردد كه صرف وقت به ذكر مطالب آنها و پاسخگويى از آن شايد از قبيل اتلاف وقت باشد .\r\nآرى يك « مذهب دوزخى » بايد بر محور « عدد دوزخى » دور زند ، و يك جمعيت دوزخى بايد خود را هماهنگ با عدد فرشتگان عذاب كنند ! .\r\n","description":"","footnote":"","page_name":" 237 ","page_number":237},
  {"content":"\r\n\r\n[ سوره المدثر ‹ 74 › : آيه 31 
  ]\r\nوَ ما جَعَلْنا أَصْحابَ النَّارِ إِلَّا مَلائِكَةً وَما جَعَلْنا عِدَّتَهُمْ إِلَّا فِتْنَةً لِلَّذِينَ كَفَرُوا لِيَسْتَيْقِنَ الَّذِينَ أُوتُوا الْكِتابَ وَيَزْدادَ الَّذِينَ آمَنُوا إِيماناً وَلا يَرْتابَ الَّذِينَ أُوتُوا الْكِتابَ وَالْمُؤْمِنُونَ وَلِيَقُولَ الَّذِينَ فِي قُلُوبِهِمْ مَرَضٌ وَالْكافِرُونَ ما ذا أَرادَ اللَّه بِهذا مَثَلًا كَذلِكَ يُضِلُّ اللَّه مَنْ يَشاءُ وَيَهْدِي مَنْ يَشاءُ وَما يَعْلَمُ جُنُودَ رَبِّكَ إِلَّا هُوَ وَما هِيَ إِلَّا ذِكْرى لِلْبَشَرِ ‹ 31 ›\r\n\r\nترجمه :\r\n31 - ماموران دوزخ را جز فرشتگان ( عذاب ) قرار نداديم ، و تعداد آنها را جز براى آزمايش كافران معين نكرديم ، تا اهل كتاب ( يهود و نصارى ) يقين پيدا كنند ، و ايمان مؤمنان افزوده شود ، و اهل كتاب و مؤمنان ( در حقانيت اين كتاب آسمانى ) ترديد به خود راه ندهند ، و كافران بگويند : خدا از اين توصيف چه منظورى دارد ؟ ( آرى ) اين گونه خداوند هر كس را بخواهد گمراه مىسازد و هر كس را بخواهد هدايت مىكند ، و لشكريان پروردگارت را جز او كسى نمىداند ، و اين جز هشدار و تذكرى براى انسانها نيست !\r\n","description":"","footnote":"","page_name":" 238 ","page_number":238},
  {"content":"\r\n\r\nتفسير : اين عدد ماموران دوزخ براى چيست ؟\r\nهمانگونه كه در آيات قبل خوانديم خداوند عدد خازنان و ماموران دوزخ را نوزده نفر ( يا نوزده گروه ) ذكر مىكند ، و نيز خوانديم كه ذكر اين عدد سبب گفتگو در ميان مشركان و كفار شد ، و گروهى آن را به باد سخريه گرفتند ، و تعداد كمى آنها را دليل بر اين پنداشتند كه غلبه بر آنها كار مشكلى نيست ! آيه مورد بحث كه طولانىترين آيه اين سوره است به آنها پاسخ مىگويد و حقايق بيشترى را در اين زمينه روشن مىسازد .\r\nنخست مىفرمايد : « ما اصحاب آتش ( ماموران عذاب ) را جز فرشتگان قرار نداديم » ( * ( وَما جَعَلْنا أَصْحابَ النَّارِ إِلَّا مَلائِكَةً ) * ) ( 1 ) .\r\nفرشتگانى نيرومند ، پر قدرت و به تعبير قرآن « غلاظ » و « شداد » خشن و سختگير كه تمام گنهكاران در برابر آنها ضعيف و ناتوانند .\r\nسپس مىافزايد : « ما تعداد آنها را جز براى آزمايش كافران قرار نداديم » ( * ( وَما جَعَلْنا عِدَّتَهُمْ إِلَّا فِتْنَةً لِلَّذِينَ كَفَرُوا ) * ) .\r\nاين آزمايش از دو جهت بود : نخست اينكه آنها استهزا مىكردند كه چرا از ميان تمام اعداد عدد 19 انتخاب شده ، در حالى كه هر عدد ديگرى انتخاب شده بود جاى همين سؤال وجود داشت .\r\n\r\n","description":"","footnote":"\r\n( 1 ) تعبير به « اصحاب النار » در آيات قرآن مجيد بسيار ذكر شده ، و همه جا به معنى « دوزخيان » است ، جز در اينجا كه به معنى « خازنان دوزخ » است ، ضمنا ذكر اين تعبير درباره آنها نشان مىدهد كه « سقر » در آيات گذشته به معنى تمام دوزخ است ، نه بخش خاصى از آن .\r\n","page_name":" 239 ","page_number":239},
  {"content":"\r\nاز سوى ديگر اين تعداد را كم مىشمردند ، و از روى سخريه مىگفتند ما در مقابل هر يك از آنها ده نفر قرار مىدهيم ، تا آنها را در هم بشكنيم ! در حالى كه فرشتگان خدا چنان هستند كه به گفته قرآن چند نفر از آنها مامور هلاكت قوم لوط مىشوند و شهرهاى آباد آنها را از زمين برداشته زير و رو مىكنند ، و از اين گذشته انتخاب عدد نوزده براى خازنان دوزخ نكته هايى دارد كه در ضمن آيات قبل بيان شد .\r\nو باز مىافزايد « هدف اين بود كه اهل كتاب ( يهود و نصارى ) يقين پيدا كنند » ( * ( لِيَسْتَيْقِنَ الَّذِينَ أُوتُوا الْكِتابَ ) * ) در روايتى آمده است كه گروهى از يهود از بعضى از ياران پيامبر ص از عدد خازنان جهنم سؤال كردند ، او گفت خدا و رسولش آگاهترند ، جبرئيل در همان ساعت نازل شد و به پيامبر ص خبر داد : « * ( عَلَيْها تِسْعَةَ عَشَرَ ) * » « نوزده نفر ( يا نوزده گروه ) بر آن گمارده شده‌اند » ( 1 ) .\r\nو از آنجا كه آنها ايرادى به اين موضوع نكردند معلوم مىشود آن را هماهنگ با كتب خود يافتند ، و بر يقين آنها به نبوت پيامبر اسلام ص افزوده شد ، و همين امر سبب گرديد كه مؤمنان نيز در عقيده و ايمان خود را سختر شوند لذا در جمله بعد مىافزايد : « و هدف اين بود كه ايمان مؤمنان افزوده شود » ( * ( وَيَزْدادَ الَّذِينَ آمَنُوا إِيماناً ) * ) و بلافاصله بعد از ذكر اين جمله روى همان اهداف سه گانه به عنوان تاكيد باز مىگردد ، و مجددا روى ايمان اهل كتاب ، سپس مؤمنان و بعد\r\n\r\n","description":"","footnote":"\r\n( 1 ) اين حديث را « بيهقى » و « ابن ابى حاتم » و « ابن مردويه » از پيامبر ( ص ) نقل كرده‌اند ( تفسير مراغى جلد 29 صفحه 134 ) .\r\n","page_name":" 240 ","page_number":240},
  {"content":"\r\nبه آزمون كفار و مشركان تكيه كرده ، مىگويد : « و هدف اين بود كه اهل كتاب ، و مؤمنان ، در حقانيت قرآن ترديد به خود راه ندهند ، و آنها كه در قلوبشان بيمارى است و كافران بگويند : خدا از اين توصيف چه اراده كرده است و چه منظورى دارد » ؟ ! ( * ( وَلا يَرْتابَ الَّذِينَ أُوتُوا الْكِتابَ وَالْمُؤْمِنُونَ وَلِيَقُولَ الَّذِينَ فِي قُلُوبِهِمْ مَرَضٌ وَالْكافِرُونَ ما ذا أَرادَ اللَّه بِهذا مَثَلًا ) * ) ( 1 ) .\r\nدر اينكه منظور از « * ( الَّذِينَ فِي قُلُوبِهِمْ مَرَضٌ ) * » ( آنها كه در دلهايشان بيمارى است ) چه اشخاصى هستند ؟ جمعى گفته‌اند منظور « منافقان » است ، چرا كه در آيات قرآن اين تعبير در باره آنها آمده است ، چنان كه در آيه 10 سوره بقره كه به قرينه آيات قبل و بعد در مورد منافقان سخن مىگويد ، مىخوانيم :\r\nفِي قُلُوبِهِمْ مَرَضٌ فَزادَهُمُ اللَّه مَرَضاً : « در دلهاى آنها يك نوع بيمارى است و خداوند بر بيمارى آنها مىافزايد » و اين را دليل بر مدنى بودن آيه فوق گرفته‌اند زيرا گروه منافقان به هنگام قدرت اسلام در مدينه پيدا شدند نه در مكه .\r\nولى بررسى موارد ذكر اين تعبير در آيات قرآن ، نشان مىدهد كه اين تعبير منحصر به منافقان نيست ، بلكه به تمام كفارى كه حالت عناد و لجاج و دشمنى نسبت به آيات حق داشتند اطلاق شده است ، حتى گاهى عطف بر منافقان شده كه ممكن است دليل بر دوگانگى آنها باشد ، مثلا در آيه 49 سوره انفال مىخوانيم :\r\nإِذْ يَقُولُ الْمُنافِقُونَ وَالَّذِينَ فِي قُلُوبِهِمْ مَرَضٌ غَرَّ هؤُلاءِ دِينُهُمْ :\r\n« هنگامى كه منافقان و آنها كه در دلهايشان بيمارى بود مىگفتند اين گروه ( مسلمانان ) را دينشان مغرور ساخته » ، و همچنين آيات ديگر .\r\n\r\n","description":"","footnote":"\r\n( 1 ) بايد توجه داشت كه « لام » در « ليستيقن » « لام علت » است ، و در « ليقول » « لام غايت » و شايد به همين دليل تكرار شده در حالى كه اگر به يك معنى بود تكرار آن ضرورتى نداشت ، و به تعبير ديگر يقين پيدا كردن مؤمنان خواست خدا و فرمان او است ولى سخنان كفر آميز كافران خواست و فرمان او نيست ، بلكه عاقبت اين كار بود .\r\n","page_name":" 241 ","page_number":241},
  {"content":"\r\nبنا بر اين دليلى بر نفى مكى بودن اين آيه وجود ندارد ، به خصوص اينكه هماهنگى و ارتباط كاملى با آيات قبل دارد كه نشانه‌هاى مكى بودن در آنها كاملا نمايان است ( دقت كنيد ) .\r\nسپس به دنبال اين گفتگوها كه در باره چگونگى بهره گيرى مؤمنان و كافران بيمار دل از سخنان الهى بود مىافزايد : « اين گونه خداوند هر كس را بخواهد گمراه مىسازد ، و هر كس را بخواهد هدايت مىكند » .\r\n( * ( كَذلِكَ يُضِلُّ اللَّه مَنْ يَشاءُ وَيَهْدِي مَنْ يَشاءُ ) * ) .\r\nجمله‌هاى گذشته به خوبى نشان مىدهد كه اين مشيت و اراده الهى در باره هدايت بعضى ، و گمراهى بعضى ديگر ، بىحساب نيست ، آنها كه معاند و لجوج و بيمار دلند استحقاقى جز اين ندارند ، و آنها كه در برابر فرمان خدا تسليم و مؤمنند مستحق چنين هدايت هستند .\r\nو در پايان آيه مىفرمايد : « به هر حال ، لشكريان پروردگارت را جز او نمىداند ، و اين جز هشدار و تذكرى براى انسانها نيست » ! ( * ( وَما يَعْلَمُ جُنُودَ رَبِّكَ إِلَّا هُوَ وَما هِيَ إِلَّا ذِكْرى لِلْبَشَرِ ) * ) .\r\nبنا بر اين اگر سخن از نوزده نفر از خازنان دوزخ به ميان آمده مفهومش اين نيست كه لشكريان خداوند محدود به اينها هستند ، بلكه لشكريان پروردگار آن قدر زيادند كه به تعبير بعضى از روايات تمام زمين و آسمان را پر كرده‌اند ، حتى « جاى پايى در تمام عالم هستى نيست مگر اينكه در آنجا فرشته اى به تسبيح خدا مشغول است » ! .\r\nدر اينكه ضمير « هى » در جمله و ما * ( هِيَ إِلَّا ذِكْرى لِلْبَشَرِ ) * ( و اين جز تذكرى براى انسانها نيست ) به چه چيز برمىگردد مفسران احتمالات متعددى داده‌اند .\r\n","description":"","footnote":"","page_name":" 242 ","page_number":242},
  {"content":"\r\nگاه گفته‌اند : به « جنود و لشكريان خدا » برمىگردد كه گروهى از آنان خازنان دوزخند .\r\nو گاه گفته‌اند ، به « سقر » يعنى خود دوزخ باز مىگردد .\r\nو گاه گفته شده : اشاره به آيات قرآن مجيد است .\r\nگر چه هر يك از اينها مايه تذكر و بيدارى و آگاهى است ، ولى تفسير اول با توجه به لحن آيات مناسبتر به نظر مىرسد ، زيرا هدف بيان اين حقيقت است كه اگر خداوند جنود و لشكريانى براى خود برگزيده ، نه به خاطر آن است كه خود نمىتواند همه معاندان و گنهكاران را كيفر دهد ، بلكه اينها براى تذكر و بيدارى و توجه به جدى بودن مساله عذاب الهى است .\r\n\r\nنكته : عدد لشكريان پروردگار ! :\r\nحضور خداوند در همه جا ، و گسترش قدرتش در تمام عالم هستى ، ذات پاك او را از هر گونه يار و ياور و لشكر بىنياز مىكند ، ولى با اين حال براى نشان دادن عظمتش به خلايق ، و براى تذكر و يادآورى آنها ، جنود و لشكر فراوانى براى خود برگزيده كه مجرى فرمان او در سراسر عالمند .\r\nدر روايات اسلامى در باره كثرت و عظمت و قدرت جنود پروردگار تعبيرات عجيبى وارد شده است كه چون با مقياسهايى كه ما با آن سر و كار داريم سازگار نيست ، شنيدن آن براى ما بسيار تعجبآور است .\r\n« در اينجا به كلام پر عظمتى كه از على ع در نخستين خطبه نهج البلاغه در اين زمينه نقل شده است قناعت مىكنيم ، و چون عبارت طولانى است تنها ترجمه\r\n","description":"","footnote":"","page_name":" 243 ","page_number":243},
  {"content":"\r\nآن را مىآوريم :\r\nآن گاه آسمانهاى بالا را از هم باز كرد ، و آنها را مملو از اصناف مختلف فرشتگان ساخت :\r\nگروهى از آنان هميشه در سجودند و به ركوع نمىپردازند .\r\nو گروهى دائما در ركوعند و سر از ركوع برنمىدارند .\r\nو گروهى دائما ايستاده‌اند و به عبادت مشغولند و تغيير موضع نمىدهند .\r\nگروهى همواره تسبيح مىگويند و خسته نمىشوند .\r\nهيچگاه خواب چشمان آنها را نمىپوشاند ، و سهو و نسيان بر عقل آنان غالب نمىگردد .\r\nاندام آنها به سستى نمىگرايد ، و غفلت و فراموشى عارض آنها نمىشود .\r\nو گروهى ديگر امناى وحى اويند ، و زبان او به سوى پيامبران كه پيوسته براى ابلاغ فرمان و امر او در رفت و آمدند .\r\nو جمعى ديگر حافظان بندگان او هستند و دربانان بهشت برين .\r\nبعضى از آنها پاهايشان در طبقات پائين زمين ثابت ، و گردنهايشان از آسمان برين گذشته ! ، و اركان وجودشان از ابعاد جهان بيرون رفته ؟ و شانه هايشان براى حفظ پايه‌هاى عرش خدا آماده است » . ( 1 )\r\nچنان كه قبلا نيز گفته‌ايم ( ملك ) مفهوم وسيع و گسترده اى دارد كه هم فرشتگانى را شامل مىشود كه داراى عقل و شعور و اطاعت و تسليمند ، و هم بسيارى از نيروها و قواى عالم هستى را .\r\nشرح بيشترى در باره اين موضوع در تفسير آيات آغاز سوره فاطر ( جلد 18 صفحه 165 به بعد ) ذكر كرده‌ايم .\r\n\r\n","description":"","footnote":"\r\n( 1 ) « نهج البلاغه » خطبه اول .\r\n","page_name":" 244 ","page_number":244},
  {"content":"\r\n\r\n[ سوره المدثر ‹ 74 › : آيات 32 تا 37 
  ]\r\nكَلَّا وَالْقَمَرِ ‹ 32 › وَاللَّيْلِ إِذْ أَدْبَرَ ‹ 33 › وَالصُّبْحِ إِذا أَسْفَرَ ‹ 34 › إِنَّها لإِحْدَى الْكُبَرِ ‹ 35 › نَذِيراً لِلْبَشَرِ ‹ 36 ›\r\nلِمَنْ شاءَ مِنْكُمْ أَنْ يَتَقَدَّمَ أَوْ يَتَأَخَّرَ ‹ 37 ›\r\n\r\nترجمه :\r\n32 - اينچنين نيست كه آنها تصور مىكنند ، سوگند به ماه .\r\n33 - و به شب هنگامى كه ( دامن برچيند و ) پشت كند .\r\n34 - و به صبح هنگامى كه چهره بگشايد .\r\n35 - كه آن ( حوادث هولناك قيامت ) از مسائل مهم است .\r\n36 - هشدار و انذارى است براى همه انسانها .\r\n37 - براى كسانى از شما كه مىخواهند تقدم جويند يا عقب بمانند ( به سوى هدايت خيرات پيش روند يا نروند ) .\r\n\r\nتفسير :\r\nدر ادامه بحث با منكران نبوت پيامبر اسلام ص ، و انكار رستاخيز ، در\r\n","description":"","footnote":"","page_name":" 245 ","page_number":245},
  {"content":"\r\nاين آيات سوگندهاى متعددى ياد كرده و بر مساله قيامت و رستاخيز و دوزخ و عذاب آن تاكيد مىنمايد .\r\nمىفرمايد : « چنين نيست كه آنها تصور مىكنند ، سوگند به ماه » ( * ( كَلَّا وَالْقَمَرِ ) * ) .\r\n« كلا » حرف « ردع » است ، و معمولا براى نفى سخنانى كه طرف قبلا ذكر كرده مىباشد ، و گاهى نيز براى نفى سخنان بعد است ، و در اينجا به قرينه آيات گذشته پندار مشركان را كه منكر دوزخ و عذاب آن بودند ، و عدد فرشتگان خازن جهنم را به باد سخريه مىگرفتند ، نفى مىكند .\r\nذكر سوگند به « ماه » به خاطر آن است كه يكى از آيات بزرگ الهى است ، هم از نظر خلقت ، و هم گردش منظم ، و هم نور و زيبايى ، و هم تغييرات تدريجى كه خود تقويم زنده اى براى مشخص ساختن روزها است .\r\nسپس مىافزايد : « و سوگند به شب هنگامى كه پشت كند و دامن برچيند » ( * ( وَاللَّيْلِ إِذْ أَدْبَرَ ) * ) .\r\n« و قسم به صبح هنگامى كه نقاب از چهره برگيرد » ( * ( وَالصُّبْحِ إِذا أَسْفَرَ ) * ) ( 1 ) .\r\nدر واقع اين سه سوگند به يكديگر مربوط ، و مكمل يكديگرند ، زيرا مىدانيم : جلوه گرى ماه در شبها است ، و نور ماه به هنگام روز تحت الشعاع نور خورشيد است و مطلقا جلوه اى ندارد .\r\n\r\n","description":"","footnote":"\r\n( 1 ) « اسفر » از ماده « سفر » ( بر وزن فقر ) به معنى باز كردن پوشش و كشف حجاب ، و لذا به زنان بىحجاب « سافرات » گفته مىشود ، و اين تعبير در مورد طلوع صبح مشتمل بر يك نوع تشبيه زيبا و جالب است .\r\n","page_name":" 246 ","page_number":246},
  {"content":"\r\nشب نيز گرچه آرامبخش است و خاموش ، و هنگام راز و نياز عاشقان حق ، اما اين شب تاريك آن زمان جالب است كه پشت كند و رو به صبح روشنى پيش رود و آخر سحرگاه باشد ، و طلوع صبح كه پايانگر شب تاريك است از همه زيباتر و دلانگيزتر است كه هر انسانى را به وجد و نشاط مىآورد و غرق در نور و صفا مىكند .\r\nاين سوگندهاى سه گانه در ضمن تناسبى با نور هدايت « قرآن » و پشت كردن ظلمات « شرك » و بتپرستى و دميدن سپيده صبحگاهان « توحيد » دارد .\r\nبعد از بيان اين سوگندها به چيزى مىپردازد كه سوگند به خاطر آن ياد شده ، مىفرمايد : « مسلما حوادث هولناك قيامت و دوزخ و فرشتگان عذاب از مسائل مهم است » ( * ( إِنَّها لإِحْدَى الْكُبَرِ ) * ) . ( 1 ) .\r\nضمير در « انها » يا به « سقر » ( دوزخ ) برمىگردد ، يا « جنود » و لشكريان پروردگار ، و يا مجموعه حوادث قيامت ، و هر كدام باشد عظمت آن روشن است .\r\nسپس اضافه مىكند « هدف از آفرينش دوزخ هرگز انتقامجويى نيست ، بلكه اين وسيله اى است براى انذار انسانها » ( * ( نَذِيراً لِلْبَشَرِ ) * ) ( 2 ) .\r\n\r\n","description":"","footnote":"\r\n( 1 ) « كبر » جمع « كبرى » به معنى بزرگ است ، بعضى گفته‌اند : منظور اين است كه سقر يكى از طبقات بزرگ دوزخ مىباشد ، ولى اين تفسير با آنچه قبلا به آن اشاره كرديم و از آيات استفاده مىشود سازگار نيست .\r\n( 2 ) « نذيرا » حال است براى ضمير در « انها » كه به « سقر » بازمىگردد و بعضى آن را « تميز » گرفته‌اند ، و اين در صورتى است كه « نذير » معنى مصدرى داشته باشد و به معنى « انذار » بيايد ، ولى احتمال اول صحيحتر به نظر مىرسد .\r\n","page_name":" 247 ","page_number":247},
  {"content":"\r\nتا همگان را بيم دهد ، و از عذاب وحشتناكى كه در انتظار كافران و گنهكاران و دشمنان حق است بر حذر دارد .\r\nو سرانجام براى تاكيد بيشتر مىافزايد : اين انذار مخصوص گروه معينى نيست بلكه « براى همه افراد بشر است » براى كسانى از شما كه مىخواهند تقدم جويند ، و به سوى خيرات و اطاعت فرمان خدا پيش روند ، و چه آنها كه مايلند از اين قافله عقب بمانند « ( * ( لِمَنْ شاءَ مِنْكُمْ أَنْ يَتَقَدَّمَ أَوْ يَتَأَخَّرَ ) * ) .\r\nهر كس راه « تقدم » را پيش گيرد خوشا به حال او ، و هر كس راه « تاخر » و عقبگرد را بپيمايد بدا به حال او .\r\nبعضى نيز احتمال داده‌اند كه منظور از تقدم و تاخر در اينجا تقدم به سوى آتش دوزخ و تاخر از آن است .\r\nو بعضى نيز گفته‌اند منظور تقدم نفس انسانى و تكامل او و يا انحطاط و تاخر او مىباشد .\r\nمعنى اول و سوم مناسبتر است و تفسير دوم چندان تناسبى ندارد .\r\n","description":"","footnote":"","page_name":" 248 ","page_number":248},
  {"content":"\r\n\r\n[ سوره المدثر ‹ 74 › : آيات 38 تا 48 
  ]\r\nكُلُّ نَفْسٍ بِما كَسَبَتْ رَهِينَةٌ ‹ 38 › إِلَّا أَصْحابَ الْيَمِينِ ‹ 39 › فِي جَنَّاتٍ يَتَساءَلُونَ ‹ 40 › عَنِ الْمُجْرِمِينَ ‹ 41 › ما سَلَكَكُمْ فِي سَقَرَ ‹ 42 ›\r\nقالُوا لَمْ نَكُ مِنَ الْمُصَلِّينَ ‹ 43 › وَلَمْ نَكُ نُطْعِمُ الْمِسْكِينَ ‹ 44 › وَكُنَّا نَخُوضُ مَعَ الْخائِضِينَ ‹ 45 › وَكُنَّا نُكَذِّبُ بِيَوْمِ الدِّينِ ‹ 46 › حَتَّى أَتانَا الْيَقِينُ ‹ 47 ›\r\nفَما تَنْفَعُهُمْ شَفاعَةُ الشَّافِعِينَ ‹ 48 ›\r\n","description":"","footnote":"","page_name":" 249 ","page_number":249},
  {"content":"\r\n\r\nترجمه :\r\n38 - هر كس در گرو اعمال خويش است .\r\n39 - مگر « اصحاب اليمين » ( كه نامه اعمالشان را به نشانه ايمان و تقوى به دست راستشان مىدهند ) .\r\n40 - آنها در باغهاى بهشتند و سؤال مىكنند .\r\n41 - از مجرمان :\r\n42 - چه چيز شما را به دوزخ فرستاد ؟\r\n43 - مىگويند : ما از نمازگزاران نبوديم ! 44 - و اطعام مستمند نمىكرديم ! 45 - و پيوسته با اهل باطل همنشين و همصدا بوديم .\r\n46 - و همواره روز جزا را انكار مىكرديم .\r\n47 - تا زمانى كه مرگ ما فرا رسيد .\r\n48 - لذا شفاعت شفاعت كنندگان به حال آنها سودى نمىبخشيد .\r\n\r\nتفسير : شما چرا اهل دوزخ شديد ؟\r\nدر ادامه بحثى كه در باره دوزخ و دوزخيان در آيات قبل آمد ، در اين آيات مىافزايد : « هر كس در گرو اعمال خويش است » ( * ( كُلُّ نَفْسٍ بِما كَسَبَتْ رَهِينَةٌ ) * ) .\r\n« رهينه » از ماده « رهن » به معنى « گروگان » است ، و آن وثيقه اى است كه معمولا در مقابل « وام » مىدهند ، گويى تمام وجود انسان در گرو انجام وظائف و تكاليف او است ، هنگامى كه آن را انجام مىدهد آزاد مىگردد و گرنه در قيد اسارت باقى خواهد ماند .\r\nاز بعضى از كلمات اهل لغت چنين بر مىآيد كه يكى از معانى « رهن » ملازمت\r\n","description":"","footnote":"","page_name":" 250 ","page_number":250},
  {"content":"\r\nو همراهى است ( 1 ) طبق اين معنى مفهوم آيه چنين مىشود كه همه همراه اعمال خويشند ، خواه نيكوكاران ، و خواه بدكاران .\r\nولى به قرينه آيات بعد ، تفسير اول مناسبتر است .\r\nلذا بلافاصله مىفرمايد : « مگر اصحاب اليمين كه از قيد اين اسارت آزادند » ( * ( إِلَّا أَصْحابَ الْيَمِينِ ) * ) .\r\nآنها در پرتو ايمان و عمل صالح ، غل و زنجيرهاى اسارت را شكسته‌اند ، و بىحساب وارد بهشت مىشوند ( 2 ) .\r\nدر اينكه منظور از « * ( أَصْحابَ الْيَمِينِ ) * » در اينجا چه كسانى هستند ؟ در ميان مفسران گفتگو است :\r\nبعضى آن را به كسانى تفسير كرده‌اند كه نامه اعمالشان به دست راستشان داده مىشود .\r\nو بعضى آنها را مؤمنانى مىدانند كه مطلقا گناه ندارند ، و بعضى آن را اشاره به فرشتگان دانسته‌اند ، و احتمالات ديگر .\r\nولى آنچه از آيات مختلف قرآن بر مىآيد ، و شواهد قرآنى دارد ، همان معنى اول است ، آنها كسانى هستند كه داراى ايمان و عمل صالحند ، و اگر گناهان مختصرى داشته باشند تحت الشعاع حسنات آنهاست ، و به حكم\r\n\r\n","description":"","footnote":"\r\n( 1 ) « لسان العرب » ماده « رهن » .\r\n( 2 ) در اينكه « استثناء » در اينجا « متصل » است يا « منقطع » بعضى مانند مرحوم شيخ طوسى در « تبيان » آن را « منقطع » گرفته‌اند ، و بعضى مانند « روح البيان » آن را متصل مىدانند ، اين تفاوت مربوط به تفسيرهاى مختلفى است كه مورد مفهوم « رهينه » ذكر كرديم مطابق تفسيرى كه برگزيده‌ايم استثناء منقطع است ، و طبق تفسير ديگر استثناء متصل خواهد بود ( دقت كنيد ) .\r\n","page_name":" 251 ","page_number":251},
  {"content":"\r\nإِنَّ الْحَسَناتِ يُذْهِبْنَ السَّيِّئاتِ ( هود 114 ) .\r\nاعمال نيكشان اعمال بد را مىپوشاند ، يا بدون حساب وارد بهشت مىشوند و يا اگر حسابى داشته باشند سهل و ساده و آسان است ، همانگونه كه در آيه 7 سوره انشقاق آمده است : فَأَمَّا مَنْ أُوتِيَ كِتابَه بِيَمِينِه فَسَوْفَ يُحاسَبُ حِساباً يَسِيراً :\r\nاما كسى كه نامه اعمالش به دست راست او داده شده حساب او آسان خواهد بود » .\r\n« قرطبى » مفسر معروف اهل سنت از امام باقر ع در تفسير اين آيه نقل كرده است كه فرمود : نحن و شيعتنا اصحاب اليمين ، و كل من ابغضنا اهل البيت فهم المرتهنون : « ما و شيعيانمان » اصحاب اليمين « هستيم ، و هر كس ما اهل بيت را دشمن دارد در اسارت اعمال خويش است » ( 1 ) .\r\nاين حديث را مفسران ديگر از جمله در « مجمع البيان » و نويسنده تفسير « نور الثقلين » و بعضى ديگر ذيل آيات مورد بحث آورده‌اند .\r\nسپس به گوشه اى از شرح حال « اصحاب اليمين » و گروه مقابل آنها پرداخته مىافزايد : « آنها در باغهاى پر نعمت و با عظمت بهشتند در حالى كه سؤال مىكنند . . . »\r\n( * ( فِي جَنَّاتٍ يَتَساءَلُونَ ) * ) ( 2 ) .\r\n\r\n","description":"","footnote":"\r\n( 1 ) تفسير « قرطبى » جلد 10 صفحه 6878 .\r\n( 2 ) « يتساءلون » گرچه از باب « تفاعل » است كه معمولا براى كارهايى ميان دو نفر يا چند نفر است مىآيد ، ولى در اينجا مانند بعضى موارد ديگر اين معنى را از دست داده ، و به معنى يسالون مىباشد ، ضمنا نكره بودن « جنات » براى بيان عظمت آن است و به هر حال « فى جنات » خبر براى مبتداى محذوفى است و در تقدير « هم فى جنات » است .\r\n","page_name":" 252 ","page_number":252},
  {"content":"\r\n« از گنهكاران » ( * ( عَنِ الْمُجْرِمِينَ ) * ) .\r\nمىگويند : چه چيز شما را به دوزخ فرستاد « ؟ ! ( * ( ما سَلَكَكُمْ فِي سَقَرَ ) * ) .\r\nاز اين آيات به خوبى استفاده مىشود كه رابطه ميان بهشتيان و دوزخيان به كلى قطع نمىگردد ، بهشتيان مىتوانند از عالم خود وضع دوزخيان را مشاهده كنند ، و با آنها به گفتگو پردازند .\r\nاكنون ببينيم مجرمان در پاسخ اين سؤال « اصحاب اليمين » چه مىگويند ؟\r\nآنها به چهار گناه بزرگ خويش در اين رابطه اعتراف مىكنند :\r\nنخست اينكه « مىگويند : ما از نمازگزاران نبوديم » ( * ( قالُوا لَمْ نَكُ مِنَ الْمُصَلِّينَ ) * ) .\r\nاگر نماز مىخوانديم نماز ما را به ياد خدا مىانداخت ، و نهى از فحشاء و منكر مىكرد ، و ما را به صراط مستقيم الهى دعوت مىنمود .\r\nديگر اينكه « ما اطعام مسكين نمىكرديم » ( * ( وَلَمْ نَكُ نُطْعِمُ الْمِسْكِينَ ) * ) .\r\nاطعام مسكين گرچه به معنى غذا دادن به بينوايان است ، ولى ظاهرا منظور از آن ، هر گونه كمك به نيازمنديهاى ضرورى نيازمندان مىباشد ، اعم از خوراك و پوشاك و مسكن و غير اينها .\r\nو همانگونه كه مفسران تصريح كرده‌اند منظور از آن « زكات واجب » است چرا كه ترك انفاقهاى مستحبى سبب ورود در دوزخ نمىشود ، و اين آيه بار ديگر اين مطلب را تاكيد مىكند كه زكات به طور اجمال در مكه نيز نازل شده بود ، هر چند تشريع جزئيات و تعيين خصوصيات حدود و مخصوصا تمركز آن در بيت المال در مدينه بوده است .\r\n","description":"","footnote":"","page_name":" 253 ","page_number":253},
  {"content":"\r\nديگر اينكه « ما پيوسته با اهل باطل همنشين و همصدا مىشديم » ( * ( وَكُنَّا نَخُوضُ مَعَ الْخائِضِينَ ) * ) .\r\nهر صدايى از هر گوشه اى بر ضد حق بلند مىشد ، و هر مجلسى براى ترويج باطل تشكيل مىگرديد و ما با خبر مىشديم ، با آنها همراهى مىكرديم و همرنگ جماعت مىشديم ، سخنان آنها را تصديق مىكرديم ، و بر تكذيب و انكار آنها صحه مىگذارديم ، و از استهزا و سخريه آنها نسبت به حق لذت مىبرديم .\r\n« نخوض » از ماده « خوض » ( بر وزن حوض ) در اصل به معنى ورود و حركت در آب است ، و سپس به ورود و آلوده شدن به ساير امور نيز گفته شده ، ولى در قرآن مجيد غالبا در مورد ورود در مطالب باطل و بىاساس استعمال مىشود .\r\n« خوض در باطل » معنى وسيع و گسترده اى دارد كه هم شامل ورود در مجالس كسانى مىشود كه آيات خدا را به باد استهزا مىگيرند ، تبليغات ضد اسلامى مىكنند ، يا ترويج بدعت مىنمايند ، و يا شوخيهاى ركيك دارند ، يا گناهانى را كه انجام داده‌اند به عنوان افتخار يا تلذذ نقل مىكنند ، و همچنين شركت در مجالس غيبت و تهمت و لهو و لعب و مانند آنها ، ولى در آيه مورد بحث بيشتر نظر بر مجالسى است كه براى تضعيف دين خدا و استهزاى مقدسات ، و ترويج كفر و شرك و بىدينى تشكيل مىشود .\r\nسپس مىافزايند « و اينكه ما همواره روز جزا را انكار مىكرديم » ( * ( وَكُنَّا نُكَذِّبُ بِيَوْمِ الدِّينِ ) * ) .\r\n","description":"","footnote":"","page_name":" 254 ","page_number":254},
  {"content":"\r\n« تا زمانى كه مرگ ما فرا رسيد » ( * ( حَتَّى أَتانَا الْيَقِينُ ) * ) .\r\nروشن است انكار معاد و روز حساب و جزا ، تمام ارزشهاى الهى و اخلاقى را متزلزل مىسازد ، و انسان را براى ارتكاب گناه تشجيع مىكند ، و موانع را از اين راه بر مىدارد ، مخصوصا اگر اين مساله به صورت يك امر مداوم تا پايان عمر در آيد .\r\nبه هر حال از اين آيات به خوبى استفاده مىشود كه اولا كفار همانگونه كه مكلف به اصول دين هستند به فروع دين نيز مكلفند ، و نيز نشان مىدهد اين امور چهار گانه يعنى « نماز » و « زكات » و « ترك مجالس اهل باطل » و « ايمان به قيامت » اهميت و نقش فوق العاده اى در هدايت و تربيت انسان دارد ، و به اين ترتيب جهنم جاى نمازگزاران واقعى ، و زكات دهندگان ، و تاركان باطل ، و مؤمنان به قيامت نيست .\r\nالبته نماز از آنجا كه عبادت خدا است بدون ايمان به او ميسر نيست ، بنا بر اين ذكر آن رمزى است براى ايمان و اعتقاد به خداوند ، و تسليم در برابر فرمان او و مىتوان گفت : اين امور چهارگانه از توحيد شروع مىشود و به معاد پايان مىپذيرد ، و ارتباط انسان را با « خالق » و « خلق » و « خويشتن » دربر مىگيرد .\r\nمعروف در ميان مفسران اين است كه منظور از « يقين » در اينجا مرگ است ، چرا كه يك امر يقينى براى مؤمن و كافر محسوب مىشود ، و انسان در هر چيز شك كند در مرگ نمىتواند شك كند ، در آيه 99 سوره حجر نيز مىخوانيم وَاعْبُدْ رَبَّكَ حَتَّى يَأْتِيَكَ الْيَقِينُ : « خداى خود را عبادت كن تا يقين ( و مرگ تو ) فرا رسد » .\r\nولى بعضى يقين را در اينجا به معنى آگاهى حاصل بعد از مرگ انسان\r\n","description":"","footnote":"","page_name":" 255 ","page_number":255},
  {"content":"\r\nنسبت به مسائل برزخ و قيامت تفسير كرده‌اند كه با تفسير اول از جهتى هماهنگ است .\r\nو در آخرين آيه مورد بحث به عاقبت شوم اين گروه اشاره كرده مىگويد :\r\n« لذا شفاعت هيچيك از شفاعت كنندگان به حال آنها سودى ندارد » و بايد در عذاب الهى براى هميشه بمانند ( * ( فَما تَنْفَعُهُمْ شَفاعَةُ الشَّافِعِينَ ) * ) .\r\nنه شفاعت انبيا و رسولان پروردگار و امامان ، و نه شفاعت فرشتگان و صديقين و شهداء و صالحين ، چرا كه شفاعت نياز به وجود زمينه مساعد دارد ، و اينها زمينه‌ها را به كلى از ميان برده‌اند ، شفاعت همچون آب زلالى است كه بر پاى نهال ضعيفى ريخته مىشود ، و بديهى است اگر نهال به كلى مرده باشد اين آب زلال آن را زنده نمىكند ، و به تعبير ديگر همانگونه كه در بحث شفاعت گفته‌ايم « شفاعت » از ماده شفع به معنى « ضميمه كردن چيزى به چيز ديگر » است ، و مفهوم اين سخن آن است كه شخص شفاعت شونده قسمتى از راه را با پاى خود پيموده ، و در فراز و نشيبهاى سخت وامانده ، شخص شفاعت كننده به او ضميمه مىشود و او را يارى مىكند تا بقيه راه را بپيمايد ( 1 ) .\r\nضمنا اين آيه بار ديگر بر مساله شفاعت و تنوع و تعدد شفيعان درگاه خدا تاكيد مىكند ، و پاسخ دندانشكنى است براى آنها كه منكر اصل شفاعتند .\r\nهمچنين تاكيدى است بر اينكه شفاعت بىقيد و شرط نيست ، و به معنى چراغ سبز براى گناه محسوب نمىشود ، بلكه عاملى است براى تربيت انسان كه حد اقل او را به مرحله اى كه قابليت شفاعت داشته باشد برساند ، و رابطه او با خدا و اولياى او به كلى قطع نشود .\r\n\r\n","description":"","footnote":"\r\n( 1 ) - تفسير « نمونه » جلد اول ذيل آيه 48 سوره بقره .\r\n","page_name":" 256 ","page_number":256},
  {"content":"\r\nاين نكته نيز قابل ذكر است كه مفهوم آيه فوق اين نيست كه شافعان به شفاعت چنين كسانى برمىخيزند ، بلكه مفهومش آن است كه چون شفاعت به حال آنها سودى ندارد آنها شفاعت نمىكنند زيرا اولياء اللَّه مرتكب كار لغو و بيهوده نمىشوند .\r\n\r\nنكته : شفيعان روز جزا\r\nاز آيات مورد بحث ، همچنين بعضى ديگر از آيات قرآن مجيد ، استفاده مىشود كه شفيعان در روز قيامت متعددند ، ( و دايره شفاعت آنها متفاوت است ) از مجموع رواياتى كه از منابع شيعه و اهل سنت نقل شده - و اين روايات بسيار زياد است - استفاده مىشود كه اين شفيعان در قيامت براى گنهكارانى كه زمينه‌هاى شفاعت در آنها موجود است شفاعت مىكنند .\r\n1 - نخستين شفيع شخص پيامبر اسلام ص است ، چنان كه در حديثى مىخوانيم رسول اللَّه فرمود ،\r\nانا اول شافع فى الجنة\r\n( 1 ) .\r\n2 - تمام انبياء از شفعاء روز قيامتند ، چنان كه در حديث ديگرى از پيغمبر اكرم ص آمده است كه فرمود :\r\nيشفع الانبياء فى كل من يشهد أن لا إله الا اللَّه مخلصا فيخرجونهم منها\r\n: « پيامبران در باره تمام كسانى كه از روى اخلاص به وحدانيت خداوند گواهى مىدهند شفاعت مىكنند ، و آنها را از دوزخ خارج مىسازند » ( 2 ) .\r\n\r\n","description":"","footnote":"\r\n( 1 ) « صحيح مسلم » جلد 2 صفحه 130 .\r\n( 2 ) « مسند احمد » جلد 3 صفحه 12 .\r\n","page_name":" 257 ","page_number":257},
  {"content":"\r\n3 - فرشتگان از شفيعان روز محشرند ، همانگونه كه از رسول خدا ص نقل شده :\r\nيؤذن للملائكة و النبيين و الشهداء ان يشفعوا\r\nدر آن روز به فرشتگان و انبياء و شهداء اجازه داده مىشود كه شفاعت كنند » ( 1 ) .\r\n4 و 5 - ائمه معصومين و شيعيان آنها نيز شفاعت مىكنند چنان كه على ع مىفرمايد :\r\nلنا شفاعة و لاهل مودتنا شفاعة\r\n: « براى ما شفاعت است و براى ما دوستان ما نيز مقام شفاعت است » ( 2 ) .\r\n6 و 7 - علماء و دانشمندان و همچنين شهيدان راه خدا از شفيعانند چنان كه در حديثى از پيغمبر اكرم ص مىخوانيم :\r\nيشفع يوم القيامة الانبياء ثم العلماء ثم الشهداء\r\n« روز قيامت نخست انبياء شفاعت مىكنند سپس علما ، و بعد از آنها شهداء » ( 3 ) .\r\nحتى در حديثى از همان حضرت ص آمده است كه\r\nيشفع الشهيد فى سبعين انسانا من اهل بيته\r\n: شفاعت شهيد درباره هفتاد نفر از خانواده اش پذيرفته مىشود » ( 4 ) .\r\nو در حديث ديگرى كه مرحوم « علامه مجلسى » در « بحار الانوار » آورده : شفاعت آنها در باره هفتاد هزار نفر پذيرفته مىشود « ! ( 5 ) .\r\nو با توجه به اينكه عدد هفتاد ، و هفتاد هزار ، هر دو از اعداد تكثير است منافاتى بين اين دو روايت نيست .\r\n8 - قرآن نيز در روز قيامت شفاعت مىكند چنان كه على ع فرمود :\r\n\r\n","description":"","footnote":"\r\n( 1 ) « مسند احمد » جلد 5 صفحه 43 .\r\n( 2 ) « خصال صدوق » صفحه 624 .\r\n( 3 ) « سنن ابن ماجه » جلد 2 صفحه 1443 .\r\n( 4 ) « سنن ابى داود » جلد 2 صفحه 15 .\r\n( 5 ) « بحار الانوار » جلد 100 صفحه 14 .\r\n","page_name":" 258 ","page_number":258},
  {"content":"\r\nو اعلموا انه ( القرآن ) شافع مشفع\r\n« بدانيد قرآن شفاعت كننده اى است كه شفاعتش پذيرفته مىشود » ( 1 ) .\r\n9 - كسانى كه عمرى در اسلام صرف كرده‌اند ، چنان كه در حديثى از پيغمبر اكرم ص مىخوانيم :\r\nاذا بلغ الرجل التسعين غفر اللَّه ما تقدم من ذنبه و ما تاخر و شفع فى اهله\r\n« هنگامى كه انسان به نودسالگى برسد ( و در مسير ايمان سير كند ) خداوند گناهان گذشته و آينده او را مىبخشد ، و شفاعت او در خانواده اش پذيرفته مىشود ( 2 ) .\r\n10 - عبادات نيز شفاعت مىكنند ، چنان كه در حديثى از رسول خدا ص آمده است :\r\nالصيام و القرآن يشفعان للعبد يوم القيامة\r\n« روزه و قرآن براى بندگان در قيامت شفاعت مىكنند » ( 3 ) .\r\n11 - از بعضى از روايات استفاده مىشود كه اعمال نيك مانند امانتى كه انسان در حفظ آن كوشيده است نيز در قيامت از انسان شفاعت مىكند » .\r\n12 - جالب اينكه از بعضى روايات استفاده مىشود كه خود خداوند هم شفاعت گنهكاران مىكند ، چنان كه در حديث ديگرى از رسول اكرم ص آمده است :\r\nيشفع النبيون و الملائكة و المؤمنون فيقول الجبار بقيت شفاعتى\r\n: « در قيامت پيامبران و فرشتگان و مؤمنان شفاعت مىكنند ، و خداوند مىگويد شفاعت من باقى مانده است » ( 5 ) .\r\n\r\n","description":"","footnote":"\r\n( 1 ) « نهج البلاغه » خطبه 176 .\r\n( 2 ) « مسند احمد » جلد 2 صفحه 89 .\r\n( 3 ) « مسند احمد » جلد 2 صفحه 174 .\r\n( 4 ) « مناقب ابن شهرآشوب » جلد 2 صفحه 14 .\r\n( 5 ) « صحيح البخارى » جلد 9 صفحه 149 .\r\n","page_name":" 259 ","page_number":259},
  {"content":"\r\nروايات در اين زمينه بسيار فراوان است و آنچه ذكر كرديم گوشه اى از آن مىباشد ( 1 ) .\r\nباز تكرار مىكنيم كه شفاعت شرائط و قيودى دارد كه بدون آن امكان پذير نيست ، چنان كه در آيات مورد بحث صريحا اين معنى آمده كه درباره گروهى از مجرمان شفاعت تمام شفيعان بى اثر است ، مهم آن است كه قابليت قابل نيز موجود باشد ، زيرا فاعليت فاعل به تنهايى كافى نيست . ( شرح بيشتر در اين زمينه را در جلد اول در بحث شفاعت آورده‌ايم ) .\r\n\r\n","description":"","footnote":"\r\n( 1 ) براى توضيح بيشتر مىتوانيد به كتاب « مفاهيم القرآن » جلد 4 صفحه 288 تا 311 مراجعه فرمائيد .\r\n","page_name":" 260 ","page_number":260},
  {"content":"\r\n\r\n[ سوره المدثر ‹ 74 › : آيات 49 تا 56 
  ]\r\nفَما لَهُمْ عَنِ التَّذْكِرَةِ مُعْرِضِينَ ‹ 49 › كَأَنَّهُمْ حُمُرٌ مُسْتَنْفِرَةٌ ‹ 50 › فَرَّتْ مِنْ قَسْوَرَةٍ ‹ 51 › بَلْ يُرِيدُ كُلُّ امْرِئٍ مِنْهُمْ أَنْ يُؤْتى صُحُفاً مُنَشَّرَةً ‹ 52 › كَلَّا بَلْ لا يَخافُونَ الآخِرَةَ ‹ 53 ›\r\nكَلَّا إِنَّه تَذْكِرَةٌ ‹ 54 › فَمَنْ شاءَ ذَكَرَه ‹ 55 › وَما يَذْكُرُونَ إِلَّا أَنْ يَشاءَ اللَّه هُوَ أَهْلُ التَّقْوى وَأَهْلُ الْمَغْفِرَةِ ‹ 56 ›\r\n\r\nترجمه :\r\n49 - چرا آنها اينهمه از تذكر گريزانند ؟\r\n50 - گويى آنها گورخرانى هستند رميده .\r\n51 - كه از شير فرار كرده‌اند !\r\n","description":"","footnote":"","page_name":" 261 ","page_number":261},
  {"content":"\r\n52 - بلكه هر كدام از آنها انتظار دارد نامه جداگانه اى ( از سوى خدا ) براى او فرستاده شود .\r\n53 - چنين نيست كه آنها مىگويند ، بلكه آنها از آخرت نمىترسند .\r\n54 - چنين نيست كه آنها مىگويند ، آن ( قرآن ) يك تذكر و يادآورى است .\r\n55 - هر كس بخواهد از آن پند مىگيرد .\r\n56 - و هيچكس پند نمىگيرد مگر اينكه خدا بخواهد ، او اهل تقوى و آمرزش است .\r\n\r\nتفسير :\r\n\r\nچنان از حق مىگريزند كه گورخران از شير !\r\nدر ادامه بحثى كه پيرامون سرنوشت مجرمان و دوزخيان در آيات قبل آمده بود در آيات مورد بحث وحشت اين گروه معاند و لجوج را از شنيدن سخن حق و هر گونه اندرز و نصيحت به روشنترين وجهى منعكس مىكند .\r\nنخست مىگويد : « چرا آنها اينهمه از تذكر و يادآورى روىگردانند » ؟\r\n( * ( فَما لَهُمْ عَنِ التَّذْكِرَةِ مُعْرِضِينَ ) * ) ( 1 ) .\r\nچرا از داروى شفابخش قرآن فرار مىكنند ؟ چرا دست رد بر سينه طبيب دلسوز مىزنند ؟ راستى جاى تعجب است .\r\n« گويى آنها گورخرانى هستند رميده و فرارى » ( * ( كَأَنَّهُمْ حُمُرٌ مُسْتَنْفِرَةٌ ) * ) .\r\n\r\n","description":"","footnote":"\r\n( 1 ) در اين جمله « ما » « مبتدا » است و « لهم » « خبر » و « معرضين » « حال » براى ضمير « لهم » و « عن التذكرة » « جار و مجرور » متعلق به « معرضين » است بعضى معتقدند كه مقدم داشتن « عن التذكرة » بر « معرضين » دلالت بر حصر دارد يعنى آنها تنها از يادآوريهاى مفيد روىگردانند ، به هر حال منظور از « تذكرة » در اينجا هر گونه يادآورى مفيد و سودمند است كه در رأس آنها قرآن مجيد قرار دارد .\r\n","page_name":" 262 ","page_number":262},
  {"content":"\r\nكه از شير ( يا صياد ) فرار كرده‌اند « ( * ( فَرَّتْ مِنْ قَسْوَرَةٍ ) * ) .\r\n« حمر » جمع « حمار » به معنى الاغ است ، منتها در اينجا به قرينه فرار كردن از چنگال شير يا صياد منظور خر وحشى يا گورخر است ( 1 ) و به تعبير ديگر اين كلمه مفهوم وسيعى دارد كه وحشى و اهلى آن را شامل مىشود .\r\n« قسورة » از ماده « قسر » ( به معنى قهر و غلبه ) گرفته شده ، و يكى از نامهاى « شير » است ، و بعضى آن را به معنى تيرانداز و يا صياد نيز تفسير كرده‌اند ، ولى معنى اول در اينجا مناسبتر به نظر مىرسد .\r\nمعروف است كه « گورخر » وحشت عجيبى از « شير » دارد ، حتى موقعى كه صداى شير را مىشنود چنان وحشتى بر او مستولى مىشود كه ديوانه وار به هر سو مىدود ، مخصوصا هنگامى كه شير به گروهى از آنها برسد چنان پراكنده مىشوند و به هر سو مىدوند كه هر بيننده اى را غرق تعجب مىكند ، اصولا اين حيوان به حكم وحشى بودن از همه چيز وحشت دارد تا چه رسد به دشمن خونخوارش شير .\r\nبه هر حال اين آيه تعبيرى است بسيار رسا و گويا از وحشت و فرار مشركان از آيات روحپرور قرآن ، آنها را به گورخر تشبيه كرده كه هم فاقد عقل و شعور است ، و هم به علت وحشى بودن گريزان از همه چيز ، در حالى كه در برابر آنها چيزى جز تذكره ( وسيله يادآورى و بيدارى و هوشيارى ) قرار ندارد .\r\nولى با اينهمه نادانى و بيخبرى آن چنان پر ادعا و متكبرند كه هر كدام از\r\n\r\n","description":"","footnote":"\r\n( 1 ) « گورخر » مركب از « گور » به معنى « صحرا » و « خر » است ، و لذا به آن خر وحشى و « خر صحرايى » نيز مىگويند .\r\n","page_name":" 263 ","page_number":263},
  {"content":"\r\nآنها انتظار دارد نامه‌هاى جداگانه اى از سوى خداوند به او داده شود « ! ( * ( بَلْ يُرِيدُ كُلُّ امْرِئٍ مِنْهُمْ أَنْ يُؤْتى صُحُفاً مُنَشَّرَةً ) * ) ( 1 ) .\r\nاين شبيه چيزى است كه در آيه 93 سوره اسراء آمده است : وَلَنْ نُؤْمِنَ لِرُقِيِّكَ حَتَّى تُنَزِّلَ عَلَيْنا كِتاباً نَقْرَؤُه : « اگر به آسمان نيز به روى ما به تو ايمان نمىآوريم مگر آنكه نامه اى ( از سوى خدا ) بر ما نازل كنى » ! و يا آيه 124 سوره انعام كه مىگويد : قالُوا لَنْ نُؤْمِنَ حَتَّى نُؤْتى مِثْلَ ما أُوتِيَ رُسُلُ اللَّه :\r\nآنها مىگويند ما ايمان نمىآوريم تا زمانى كه همان چيزى كه به رسولان الهى نازل شده به ما نيز داده شود « ! و به اين ترتيب هر كدام انتظار داشتند پيامبرى اولو العزم باشند ! و نامه مخصوصى به نامشان از سوى خدا از آسمان نازل شود ، و تازه اگر چنين چيزى نازل مىشد معلوم نبود ايمان بياورند .\r\nدر بعضى از روايات آمده است كه ابو جهل و جماعتى از قريش گفتند اى محمد ما به تو ايمان نمىآوريم تا زمانى كه نامه اى از آسمان بياورى كه عنوانش اين باشد : « از خداوند رب العالمين به فلان فرزند فلان و در آن رسما دستور داده شود كه ما به تو ايمان بياوريم ( 2 ) ! و لذا در آيه بعد مىافزايد » چنان نيست كه آنها مىگويند « ( كلا ) .\r\nنازل شدن كتاب آسمانى بر آنها و مطالب ديگرى از اين قبيل همه بهانه است .\r\n\r\n","description":"","footnote":"\r\n( 1 ) « صحف » جمع « صحيفه » به معنى ورقه اى است كه آن را اين طرف و آن طرف مىكنند ( چون اصل ماده « صحف » و « صحيفه » به معنى چيز گسترده مانند صورت است ) سپس به نامه و كتاب اطلاق شده .\r\n( 2 ) تفسير « قرطبى » و تفسير « مراغى » و تفاسير ديگر !\r\n","page_name":" 264 ","page_number":264},
  {"content":"\r\n« آنها در حقيقت از آخرت نمىترسند » ( * ( بَلْ لا يَخافُونَ الآخِرَةَ ) * ) .\r\nاگر آنها از عذاب آخرت بيم داشتند ، اينهمه بهانه جويى نمىكردند ، تكذيب رسول خدا ص نمىنمودند ، آيات الهى را به باد سخريه نمىگرفتند ، تعداد فرشتگان مامور عذاب را وسيله استهزاء قرار نمىدادند .\r\nو از اينجا اثر ايمان به معاد در تقوا پرهيز از گناه و پاك شدن از انواع معاصى بزرگ روشن مىشود .\r\nبه حق بايد گفت كه ايمان به جهان رستاخيز و پاداش و كيفر قيامت شخصيت تازه اى به انسان مىبخشد ، و مىتواند افراد بىبندوبار و متكبر و خودخواه و ظالم را به انسانى متعهد و متقى و متواضع و عدالت پيشه تبديل كند .\r\nسپس بار ديگر تاكيد مىكند آن گونه كه آنها در باره قرآن مىانديشند ، نيست ، ( كلا ) .\r\n« مسلما قرآن تذكر و يادآورى است » ( * ( إِنَّه تَذْكِرَةٌ ) * ) .\r\n« و هر كس بخواهد از آن پند مىگيرد » ( * ( فَمَنْ شاءَ ذَكَرَه ) * ) .\r\nقرآن هم راه را نشان داده ، و هم ديده بينا در اختيار گذارده ، و هم نور آفتاب را ، « تا آدمى نگاه كند پيش پاى خويش » .\r\nدر عين حال پند گرفتن از آن جز به مشيت و توفيق الهى ممكن نيست « و آنها اندرز نمىگيرند جز اينكه خدا بخواهد » ( * ( وَما يَذْكُرُونَ إِلَّا أَنْ يَشاءَ اللَّه ) * ) .\r\nاين جمله داراى چند تفسير است ، يكى همان كه در بالا گفتيم ، يعنى انسان\r\n","description":"","footnote":"","page_name":" 265 ","page_number":265},
  {"content":"\r\nنمىتواند راه هدايت را بپويد جز اينكه به ذيل عنايت پروردگار توسل جويد ، و از او توفيق و امداد طلبد .\r\n\r\nتا كه از جانب معشوق نباشد كششى\r\nكوشش عاشق بيچاره به جايى نرسد\r\n\r\nو البته اين امداد الهى در زمينه‌هاى مساعد نازل مىگردد .\r\nديگر اينكه : جمله « * ( فَمَنْ شاءَ ذَكَرَه ) * » كه در آيه قبل آمده ، ممكن است اين توهم را ايجاد كند كه همه چيز بسته به اراده خود انسان است ، و اراده او از هر نظر استقلال دارد ، اين آيه براى رفع اين اشتباه مىگويد انسان در عين مختار و آزاد بودن وابسته به مشيت الهى است ، مشيتى كه بر سراسر عالم هستى و جهان آفرينش حاكم است ، و به تعبير ديگر : همين اختيار و آزادى انسان نيز با مشيت او است ، و هر لحظه بخواهد مىتواند آن را بگيرد .\r\nسوم اينكه : مىگويد آنها به هيچ قيمتى ايمان نمىآورند مگر اينكه خداوند بخواهد و آنها را مجبور سازد ، و مىدانيم خدا كسى را اجبار به ايمان يا كفر نمىكند .\r\nالبته تفسير اول و دوم بهتر و مناسبتر است .\r\nو در پايان آيه مىفرمايد : « او اهل تقوا و آمرزش است » ( * ( هُوَ أَهْلُ التَّقْوى وَأَهْلُ الْمَغْفِرَةِ ) * ) .\r\nشايسته است كه از عقاب او بترسند ، و از اينكه چيزى را شريك او قرار دهند بپرهيزند و نيز شايسته است كه به آمرزش او اميدوار باشند .\r\nدر حقيقت اين جمله اشاره اى به مقام « خوف » و « رجاء » و « عذاب » و « مغفرت » الهى است ، و در حقيقت تعليلى است براى آيه قبل .\r\nلذا در حديثى از امام صادق ع مىخوانيم كه در تفسير اين آيه فرمود :\r\n« خداوند مىگويد :\r\nانا اهل ان اتقى ، و لا يشرك بى عبدى شيئا و انا اهل ان لم يشرك بى شيئا ان ادخله الجنة\r\n: « من شايسته اين هستم كه از من پرهيز\r\n","description":"","footnote":"","page_name":" 266 ","page_number":266},
  {"content":"\r\nشود ، و بنده‌ام چيزى را شريك من قرار ندهد ، و من شايسته‌ام كه اگر بنده‌ام چيزى را شريك من قرار ندهد او را داخل بهشت كنم » ( 1 ) .\r\nگرچه تمام مفسران تا آنجا كه ما ديده‌ايم ، « تقوا » را در اينجا به معنى « مفعولى » تفسير كرده‌اند و گفته‌اند خدا شايسته اين است كه از او ( از شرك و معصيت او ) بپرهيزند ، ولى اين احتمال نيز هست كه به معنى فاعلى نيز تفسير شود يعنى خدا ، اهل تقوى است ، از هر گونه ظلم و قبيح و هر گونه كارى كه بر خلاف حكمت است مىپرهيزد ، و در حقيقت بالاترين مقام تقوى از آن خدا است و آنچه در بندگان است ، شعله ضعيفى از آن تقواى بىانتها است ، هر چند تعبير به « تقوا » به معنى اسم فاعلى در مورد خداوند كمتر گفته مىشود .\r\nبه هر حال اين سوره با امر به « انذار » و « تكليف » شروع شد ، و با دعوت به « تقوى » و « وعده مغفرت » پايان مىپذيرد ، و اينجا است كه با نهايت خضوع و تضرع به پيشگاه مقدسش عرضه مىداريم :\r\nپروردگارا ! ما را از اهل تقوى و مغفرت خود قرار ده .\r\nخداوندا ! تا توفيق و الطاف تو دست ما را نگيرد به جايى نمىرسيم ، ما را مشمول اين عنايت فرما .\r\nبار الها ! دام سخت است ، و راه پر پيچ و خم ، و شيطان آماده اغواگرى ، پيمودن اين راه جز به امداد تو ميسر نيست ، ما را امداد كن .\r\nآمين يا رب العالمين پايان سوره مدثر 19 ماه صفر 1407\r\n\r\n","description":"","footnote":"\r\n( 1 ) « تفسير برهان » جلد 4 صفحه 405 .\r\n","page_name":" 267 ","page_number":267},
  {"content":"\r\n","description":"","footnote":"","page_name":" 268 ","page_number":268},
  {"content":"\r\n\r\n‹ 75 › سوره قيامت اين سوره در مكه نازل شده و داراى 40 آيه است\r\n","description":"","footnote":"","page_name":" 269 ","page_number":269},
  {"content":"\r\n","description":"","footnote":"","page_name":" 270 ","page_number":270},
  {"content":"\r\n\r\nمحتواى سوره قيامت\r\nهمانگونه كه از نام سوره پيدا است مباحث آن بر محور مسائل مربوط به معاد و روز قيامت دور مىزند ، جز چند آيه كه در باره « قرآن مجيد » و مكذبين به آن سخن مىگويد ، و اما بحثهايى كه در مورد قيامت در اين سوره آمده رويهمرفته در چهار محور است .\r\n1 - مسائل مربوط به اشراط الساعة ( حوادث عجيب و بسيار هولانگيزى كه در پايان اين جهان و آغاز قيامت روى مىدهد ) .\r\n2 - مسائل مربوط به وضع حال نيكوكاران و بدكاران در آن روز .\r\n3 - مسائل مربوط به لحظات پر اضطراب مرگ و انتقال از اين جهان به جهان ديگر .\r\n4 - بحثهاى مربوط به هدف آفرينش انسان و رابطه آن با مساله معاد .\r\n\r\nفضيلت تلاوت سوره\r\nدر حديثى از پيغمبر اكرم ص مىخوانيم :\r\nمن قرأ سورة القيامة شهدت انا و جبريل له يوم القيامة انه كان مؤمنا بيوم القيامة ، و جاء و وجهه مسفر على وجوه الخلائق يوم القيامة\r\n« كسى كه سوره قيامت را بخواند من و جبرئيل براى او در روز قيامت گواهى مىدهيم كه او ايمان به آن روز داشته ، و در آن روز صورتش از صورت ساير مردم درخشنده تر است » ( 1 ) .\r\n\r\n","description":"","footnote":"\r\n( 1 ) « مجمع البيان » جلد 10 صفحه 393 .\r\n","page_name":" 271 ","page_number":271},
  {"content":"\r\nو در حديثى از امام صادق ع مىخوانيم :\r\nمن ادمن قراءة « لا اقسم » و كان يعمل بها ، بعثها اللَّه يوم القيامة معه فى قبره ، فى احسن صورة تبشره و تضحك فى وجهه ، حتى يجوز الصراط و الميزان\r\n: « كسى كه تداوم بر سوره » لا اقسم « ( سوره قيامت ) كند و به آن عمل نمايد خداوند اين سوره را در قيامت همراه او از قبرش با بهترين چهره برمىانگيزد ، و پيوسته به او بشارت مىدهد و در صورتش مىخندد تا از صراط و ميزان بگذرد » ( 1 ) .\r\nقابل توجه اينكه آنچه را از قرائن در فضيلت تلاوت سوره‌هاى قرآن در موارد ديگر استفاده مىكرديم در اينجا صريحا در متن روايت آمده است زيرا مىفرمايد : هر كسى بر آن مداومت كند « و به آن عمل نمايد » بنا بر اين همه اينها مقدمه عمل كردن و به كار بستن مضمون آن است .\r\n\r\n","description":"","footnote":"\r\n( 1 ) « مجمع البيان » جلد 10 صفحه 393 .\r\n","page_name":" 272 ","page_number":272},
  {"content":"\r\n\r\n[ سوره القيامة ‹ 75 › : آيات 1 تا 6 
  ]\r\nبِسْمِ اللَّه الرَّحْمنِ الرَّحِيمِ\r\nلا أُقْسِمُ بِيَوْمِ الْقِيامَةِ ‹ 1 › وَلا أُقْسِمُ بِالنَّفْسِ اللَّوَّامَةِ ‹ 2 › أَ يَحْسَبُ الإِنْسانُ أَلَّنْ نَجْمَعَ عِظامَه ‹ 3 › بَلى قادِرِينَ عَلى أَنْ نُسَوِّيَ بَنانَه ‹ 4 ›\r\nبَلْ يُرِيدُ الإِنْسانُ لِيَفْجُرَ أَمامَه ‹ 5 › يَسْئَلُ أَيَّانَ يَوْمُ الْقِيامَةِ ‹ 6 ›\r\n\r\nترجمه :\r\nبنام خداوند بخشنده بخشايگر 1 - سوگند به روز قيامت .\r\n2 - و سوگند به نفس لوامه ، و جدان بيدار و ملامتگر ، ( كه رستاخيز حق است ) .\r\n3 - آيا انسان مىپندارد كه استخوانهاى او را جمع نخواهيم كرد ؟\r\n4 - آرى قادريم كه ( حتى خطوط سر ) انگشتان او را موزون و مرتب كنيم .\r\n5 - ( انسان شك در معاد ندارد ) بلكه او مىخواهد ( آزاد باشد و ) ما دام العمر گناه كند .\r\n6 - ( لذا ) مىپرسد قيامت كى خواهد بود .\r\n","description":"","footnote":"","page_name":" 273 ","page_number":273},
  {"content":"\r\n\r\nتفسير :\r\n\r\nسوگند به روز قيامت و و جدان ملامتگر ؟\r\nاين سوره با دو سوگند پر معنى آغاز شده ، مىفرمايد : « سوگند به روز قيامت » ( * ( لا أُقْسِمُ بِيَوْمِ الْقِيامَةِ ) * ) .\r\n« و سوگند به و جدان بيدار انسانها و نفس ملامت كننده » ( * ( وَلا أُقْسِمُ بِالنَّفْسِ اللَّوَّامَةِ ) * ) .\r\nدر اينكه « لا » در اين دو آيه « زائده » و براى تاكيد است ( بنا بر اين سوگند را نفى نمىكند ، بلكه آن را مؤكدتر مىكند ) و يا اينكه « لا » نافيه است ، و هدف آن است كه بگويد اين موضوع به قدرى مهم است كه به آن سوگند ياد نمىكنم ( مثل اينكه گاهى مردم به يكديگر مىگويند به جان تو قسم ياد نمىكنم كه برتر از سوگند است ) در ميان مفسران گفتگو است .\r\nغالب مفسران احتمال اول را برگزيده‌اند در حالى كه بعضى طرفدار تفسير دوم هستند و معتقدند كه « لا » زائده در آغاز كلام نمىآيد ، بلكه بايد در وسط كلام باشد .\r\nولى تفسير اول صحيحتر به نظر مىرسد ، زيرا قرآن به امورى مهمتر از قيامت ، مانند ذات پاك خدا ، سوگند ياد كرده بنا بر اين دليلى ندارد كه به روز قيامت در اينجا قسم ياد نشود ، و قرار گرفتن « لا » زائده در آغاز كلام نيز نمونه دارد چنان كه از اشعار امرأ القيس نقل كرده‌اند كه در آغاز بعضى از قصائدش لاء زائده را به كار برده است ( 1 ) .\r\n\r\n","description":"","footnote":"\r\n( 1 )\r\n\r\nلا و ابيك ابنة العامر\r\nلا يدعى القوم انى افر\r\n\r\n« سوگند به پدرت اى دختر » عامر « قوم هرگز نمىتواند ادعا كند كه من فرار مىكنم » .\r\n","page_name":" 274 ","page_number":274},
  {"content":"\r\nولى به عقيده ما بحث پيرامون زائده بودن يا نافيه بودن « لا » چندان مهم نيست ، چرا كه نتيجه نهايى هر دو يكى است ، و آن اهميت موضوعى است كه سوگند به خاطر آن ياد شده .\r\nمهم اين است كه ببينيم در ميان اين دو سوگند ( سوگند به روز قيامت و سوگند به و جدان بيدار ) چه رابطه اى وجود دارد ؟\r\nحقيقت اين است كه يكى از دلائل وجود « معاد » وجود « محكمه و جدان » در درون جان انسان است كه به هنگام انجام كار نيك روح آدمى را مملو از شادى و نشاط مىكند ، و از اين طريق به او پاداش مىدهد ، و به هنگام انجام كار زشت يا ارتكاب جنايت روح او را سخت در فشار قرار داده و مجازات و شكنجه مىكند ، به حدى كه گاه براى نجات از عذاب و جدان اقدام به خودكشى مىكند .\r\nيعنى در واقع و جدان حكم اعدام او را صادر كرده ، و به دست خودش اجرا مىكند ! بازتاب « نفس لوامه » در وجود انسانها بسيار وسيع و گسترده ، و از هر نظر قابل دقت و مطالعه است ، و در بحث نكات اشاره بيشترى به آن خواهيم كرد .\r\nوقتى « عالم صغير » يعنى وجود انسان در دل خود محكمه و دادگاه كوچكى دارد ، چگونه « عالم كبير » با آن عظمتش محكمه عدل عظيمى نخواهد داشت ؟\r\nو از اينجا است كه ما از وجود « و جدان اخلاقى » پى به وجود « رستاخيز و قيامت » مىبريم و نيز از همين جا رابطه جالب اين دو سوگند روشن مىشود ، و به تعبير ديگر سوگند دوم دليلى است بر سوگند اول .\r\n","description":"","footnote":"","page_name":" 275 ","page_number":275},
  {"content":"\r\nدر اينكه مراد از « نفس لوامه » ( 1 ) چيست ؟ مفسران تفسيرهاى مختلفى براى آن ذكر كرده‌اند ، يك تفسير معروف همان است كه در بالا گفتيم ، يعنى « و جدان اخلاقى » كه انسان را به هنگام اعمال خلاف در اين دنيا ملامت مىكند ، و به جبران و تجديد نظر وا مىدارد .\r\nتفسير ديگر اينكه منظور ملامت كردن همه انسانها در قيامت نسبت به خويشتن است ، مؤمنان به اين جهت خود را ملامت مىكنند كه چرا اعمال صالح كم بجا آورده‌اند ؟ و كافران از اين جهت كه چرا راه كفر و شرك و گناه پيموده‌اند ؟\r\nديگر اينكه منظور تنها نفس كافران است كه در قيامت آنها را به خاطر اعمال سوءشان بسيار ملامت و سرزنش مىكند .\r\nولى مناسب با آيه قبل و بعد همان تفسير اول است آرى اين دادگاه و جدان آن قدر عظمت و احترام دارد كه خداوند به آن سوگند ياد مىكند ، و آن را بزرگ مىشمرد ، و به راستى بزرگ است ، چرا كه يكى از عوامل مهم نجات انسان محسوب مىشود ، به شرط آنكه و جدان بيدار باشد و بر اثر كثرت گناه ضعيف و ناتوان نگردد .\r\nاين نكته نيز قابل توجه است كه به دنبال اين دو سوگند پر اهميت و پر معنى بيان نشده است كه براى چه چيز سوگند ياد شده ؟ و به اصطلاح « مقسم له » محذوف است ، اين به خاطر آن است كه از سياق آيات بعد مطلب روشن است ، بنا بر اين ، آيات فوق چنين معنى مىدهد « سوگند به روز قيامت ، و نفس لوامه كه همه شما در قيامت برانگيخته مىشويد و به سزاى اعمالتان مىرسيد » ( 2 ) .\r\n\r\n","description":"","footnote":"\r\n( 1 ) « لوامة » صيغه مبالغه است و به معنى « بسيار ملامت كننده » مىباشد .\r\n( 2 ) در تقدير « لتبعثن يوم القيامة » يا « انكم تبعثون » مىباشد .\r\n","page_name":" 276 ","page_number":276},
  {"content":"\r\nجالب اينكه به روز قيامت سوگند ياد شده كه قيامت و رستاخيزى هست ، اين به خاطر آن است كه مساله رستاخيز آن چنان مسلم شمرده شده كه حتى در برابر منكران مىتوان به آن سوگند ياد كرد .\r\nسپس در آيه بعد به عنوان يك استفهام انكارى مىافزايد : « آيا انسان مىپندارد كه ما استخوانهاى او را جمع نخواهيم كرد ؟ ( * ( أَ يَحْسَبُ الإِنْسانُ أَلَّنْ نَجْمَعَ عِظامَه ) * ) .\r\nآرى ما قادريم كه حتى انگشتان ( خطوط سر انگشتان ) او را دوباره به صورت اول موزون و مرتب كنيم « ( * ( بَلى قادِرِينَ عَلى أَنْ نُسَوِّيَ بَنانَه ) * ) .\r\nدر روايتى آمده است كه يكى از مشركان كه در همسايگى پيامبر ص زندگى مىكرد به نام « على بن ابى ربيعه » خدمت حضرت ص آمد و از روز قيامت سؤال كرد كه چگونه است ؟ و كى خواهد بود ؟ سپس افزود : اگر آن روز را من با چشم خودم . ببينم باز تصديق تو نمىكنم ، و به تو ايمان نمىآورم ! آيا ممكن است خداوند اين استخوانها را جمعآورى كند ؟ اين باور كردنى نيست ! اينجا بود كه آيات فوق نازل شد و به او پاسخ گفت و لذا پيغمبر ص در باره اين مرد لجوج معاند مىفرمود : اللهم اكفنى شر جارى السوء « خداوندا شر اين همسايه بد را از من دور كن » ( 1 ) .\r\nنظير اين معنى در آيات ديگر قرآن نيز به چشم مىخورد ، از جمله در آيه 78 سوره يس مىخوانيم : يكى از منكران معاد قطعه استخوان پوسيده اى\r\n\r\n","description":"","footnote":"\r\n( 1 ) اين روايت را « مراغى » ، همچنين « روح المعانى » و تفسير « صافى » با مختصر تفاوتى نقل كرده‌اند .\r\n","page_name":" 277 ","page_number":277},
  {"content":"\r\nرا به دست گرفته بود و به پيغمبر مىگفت من يحيى الْعِظامَ وَهِيَ رَمِيمٌ : « چه كسى اين استخوانها را زنده مىكند در حالى كه پوسيده است » ؟\r\nضمنا تعبير به « يحسب » ( از ماده « حسبان » به معنى گمان ) اشاره به اين است كه اين منكران هرگز به گفته خود ايمان نداشتند بلكه تنها بر پندار و گمانهاى واهى و بىاساس تكيه مىكردند .\r\nاما ببينيم چرا مخصوصا روى استخوانها تكيه شده است ؟ اين به خاطر آن است كه اولا دوام استخوان بيش از ساير اعضا مىباشد ، و لذا هنگامى كه بپوسد و خاك شود و ذرات غبارش پراكنده گردد اميد بازگشت آن در نظر افراد سطحى كمتر است .\r\nثانيا استخوان مهمترين ركن بدن انسان مىباشد ، چرا كه ستونهاى بدن را استخوانها تشكيل مىدهند ، و تمام حركات و جابجايى و فعاليتهاى مهم بدن به وسيله استخوانها انجام مىگيرد ، كثرت و تنوع و اشكال و اندازه‌هاى مختلف استخوانها در بدن انسان از عجايب خلقت خداوند محسوب مىشود ، و ارزش يك مهره كوچك پشت انسان هنگامى ظاهر مىشود كه از كار بيفتد و مىبينيم كه تمام بدن را فلج مىكند .\r\n« بنان » در لغت هم به معنى « انگشتان » آمده ، و هم به معنى « سر انگشتان » و در هر دو صورت اشاره به اين نكته است كه نه تنها خداوند استخوانها را جمعآورى مىكند ، و به حال اول باز مىگرداند ، بلكه استخوانهاى كوچك و ظريف و دقيق انگشتان را همه در سر جاى خود قرار مىدهد ، و از آن بالاتر خداوند حتى سر انگشتان او را به طور موزون به صورت نخست باز مىگرداند .\r\nاين تعبير مىتواند اشاره لطيفى به خطوط سر انگشت انسانها باشد كه مىگويند كمتر انسانى در روى زمين پيدا مىشود كه خطوط سر انگشت او با\r\n","description":"","footnote":"","page_name":" 278 ","page_number":278},
  {"content":"\r\nديگرى يكسان باشد ، يا به تعبير ديگر خطوط ظريف و پيچيده اى كه بر سر انگشتان هر انسانى نقش است معرف شخص او است ، و لذا در عصر ما مساله « انگشتنگارى » به صورت علمى در آمده ، و به وسيله آن بسيارى از مجرمان شناخته شده ، و جرمها كشف گرديده است ، همين قدر كافى است كه مثلا يك سارق هنگامى كه وارد اتاق يا منزلى مىشود دست خود را بر دستگيره در ، يا شيشه اطاق يا قفل و صندوق بگذارد و اثر خطوط انگشتانش روى آن بماند ، فورا از آن نمونه بردارى كرده ، با سوابقى كه از سارقان و مجرمان دارند مطابقه نموده و مجرم را پيدا مىكنند .\r\nدر آيه بعد به يكى از علل حقيقى انكار معاد اشاره كرده ، مىفرمايد :\r\nچنين نيست كه انسان در قدرت خداوند بر جمع استخوانها و زنده كردن مردگان ترديد داشته باشد ، بلكه هدفش از انكار اين است كه ما دام العمر گناه كند « ( * ( بَلْ يُرِيدُ الإِنْسانُ لِيَفْجُرَ أَمامَه ) * ) .\r\nاو مىخواهد از طريق انكار معاد ، كسب آزادى براى هر گونه هوسرانى و ظلم و بيدارگرى و گناه بنمايد ، هم و جدان خود را از اين طريق اشباع كاذب كند ، و هم در برابر خلق خدا مسئوليتى براى خود قائل نباشد ، چرا كه ايمان به معاد و رستاخيز و دادگاه عدل خدا سد عظيمى است در مقابل هر گونه عصيان و گناه ، او مىخواهد اين لجام را بر گيرد و اين سد را در هم بشكند و آزادانه هر عملى را خواست انجام دهد .\r\nاين منحصر به زمانهاى گذشته نبوده است ، امروز هم يكى از علل گرايش به ماديگرى و انكار مبدء و معاد ، كسب آزادى براى « فجور » و گريز از مسئوليتها ، و شكستن هر گونه قانون الهى است ، و گرنه دلائل مبدء\r\n","description":"","footnote":"","page_name":" 279 ","page_number":279},
  {"content":"\r\nو معاد آشكار است .\r\nدر تفسير على بن ابراهيم آمده است كه در توضيح معنى اين آيه فرمود :\r\nيقدم الذنب و يؤخر التوبة و يقول سوف اتوب : آيه اشاره به كسى است كه گناه را مقدم مىدارد و توبه را به تاخير مىاندازد و مىگويد بعدا توبه خواهم كرد » .\r\nبعضى نيز گفته‌اند منظور از « فجور » در آيه ، « تكذيب » است ، بنا بر اين معنى آيه چنين مىشود : انسان مىخواهد قيامت و رستاخيز را كه در پيش روى او قرار دارد تكذيب كند ، ولى تفسير اول مناسبتر است .\r\nو به دنبال آن مىافزايد : لذا « مىپرسد قيامت كى خواهد بود » ؟ ! ( * ( يَسْئَلُ أَيَّانَ يَوْمُ الْقِيامَةِ ) * ) .\r\nآرى او براى گريز از مسئوليتها استفهام انكارى در باره وقت قيام قيامت مىكند ، تا راه را براى فجور خود بگشايد .\r\nاين نكته لازم به يادآورى است كه سؤال آنها از وقت بر پا شدن قيامت نه به اين معنى است كه اصل آن را قبول داشتند و از وقت آن سؤال مىكردند ، بلكه اين سؤال مقدمه اى است براى انكار اصل قيامت ، درست مثل اينكه كسى مىگويد « فلان شخص از سفر مىآيد » و هنگامى كه طول كشيد و نيامد ديگرى كه منكر آمدن آن مسافر است مىگويد : پس اين مسافر كى خواهد آمد ؟\r\n\r\nنكته‌ها :\r\n\r\n1 - « محكمه و جدان » يا « قيامت صغرى »\r\nاز قرآن مجيد به خوبى استفاده مىشود كه روح و نفس انسانى داراى سه\r\n","description":"","footnote":"","page_name":" 280 ","page_number":280},
  {"content":"\r\nمرحله است :\r\n1 - « نفس اماره » يعنى روح سركش كه پيوسته انسان را به زشتيها و بديها دعوت مىكند ، و شهوات و فجور را در برابر او زينت مىبخشد ، اين همان چيزى است كه همسر عزيز مصر ، آن زن هوسباز هنگامى كه پايان شوم كار خود را مشاهده كرد به آن اشاره نمود و گفت : و ما أبرئ نَفْسِي إِنَّ النَّفْسَ لأَمَّارَةٌ بِالسُّوءِ : « من هرگز نفس خود را تبرئه نمىكنم ، چرا كه نفس سركش همواره به بديها فرمان مىدهد » ( سوره يوسف آيه 53 ) .\r\n2 - « نفس لوامه » كه در آيات مورد بحث به آن اشاره شده ، روحى است بيدار و نسبتا آگاه ، هر چند هنوز در برابر گناه مصونيت نيافته گاه لغزش پيدا مىكند .\r\nو در دامان گناه مىافتد اما كمى بعد بيدار مىشود توبه مىكند و به مسير سعادت باز مىگردد ، انحراف در باره او كاملا ممكن است ، ولى موقتى است نه دائم ، گناه از او سر مىزند ، اما چيزى نمىگذرد كه جاى خود را به ملامت و سرزنش و توبه مىدهد .\r\nاين همان چيزى است كه از آن به عنوان « و جدان اخلاقى » ياد مىكنند ، در بعضى از انسانها بسيار قوى و نيرومند است و بعضى بسيار ضعيف و ناتوان ولى به هر حال در هر انسانى وجود دارد ديگر اينكه با كثرت گناه آن را به كلى از كار بيندازد .\r\n3 - « نفس مطمئنه » يعنى روح تكامل يافته اى كه به مرحله اطمينان رسيده ، نفس سركش را رام كرده ، و به مقام تقواى كامل و احساس مسئوليت رسيده كه ديگر به آسانى لغزش براى او امكان پذير نيست .\r\nاين همان است كه در سوره و الفجر آيه 27 و 28 مىفرمايد : يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً : « اى نفس مطمئنه ! به\r\n","description":"","footnote":"","page_name":" 281 ","page_number":281},
  {"content":"\r\nسوى پروردگارت باز گرد ، در حالى كه هم تو از او خشنودى و هم او از تو « به هر حال اين » نفس لوامه « چنان كه گفتيم رستاخيز كوچكى است در درون جان هر انسان كه بعد از انجام يك كار نيك يا بد ، بلا فاصله محكمه آن در درون جان تشكيل مىگردد و به حساب و كتاب او مىرسد .\r\nلذا گاه در برابر يك كار نيك و مهم چنان احساس آرامش درونى مىكند ، و روح او لبريز از شادى و نشاط مىشود ، كه لذت و شكوه و زيبايى آن با هيچ بيان و قلمى قابل توصيف نيست .\r\nو به عكس ، گاهى به دنبال يك خلاف و جنايت بزرگ چنان گرفتار كابوس وحشتناك ، و طوفانى از غم و اندوه مىگردد ، و از درون مىسوزد ، كه از زندگى به كلى سير مىشود ، و حتى گاه براى رهايى از چنگال اين ناراحتى خود را آگاهانه به مقامات قضايى معرفى و به چوبه دار تسليم مىكند .\r\nاين دادگاه عجيب درونى شباهت عجيبى به دادگاه رستاخيز دارد :\r\n1 - قاضى و شاهد و مجرى حكم در حقيقت در اينجا يكى است همانطور كه در قيامت چنين است : عالِمَ الْغَيْبِ وَالشَّهادَةِ أَنْتَ تَحْكُمُ بَيْنَ عِبادِكَ خداوندا تو از اسرار پنهان و آشكار آگاهى و تو در ميان بندگانت قضاوت خواهى كرد « ( زمر - آيه 46 ) .\r\n2 - اين دادگاه و جدان توصيه و رشوه و پارتى و پرونده سازى رائج بشرى را نمىپذيرد ، همانطور كه در باره دادگاه قيامت نيز مىخوانيم :\r\nوَ اتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً وَلا يُقْبَلُ مِنْها شَفاعَةٌ وَلا يُؤْخَذُ مِنْها عَدْلٌ وَلا هُمْ يُنْصَرُونَ : از آن روز بترسيد كه هيچكس بجاى ديگرى مجازات نمىشود ، و نه شفاعتى پذيرفته مىگردد ، و نه فديه و رشوه اى ، و نه يارى مىشوند « ( سوره بقره - آيه 48 ) .\r\n3 - محكمه و جدان مهمترين و قطورترين پرونده‌ها را در كوتاهترين\r\n","description":"","footnote":"","page_name":" 282 ","page_number":282},
  {"content":"\r\nمدت رسيدگى كرده ، حكم نهايى خود را به سرعت صادر مىكند ، نه استيناف در آن هست ، و نه تجديد نظر ، و نه ماهها و سالها سرگردانى ، همانطور كه در دادگاه رستاخيز نيز مىخوانيم : وَاللَّه يَحْكُمُ لا مُعَقِّبَ لِحُكْمِه وَهُوَ سَرِيعُ الْحِسابِ . « خداوند حكم مىكند و حكم او رد و نقض نمىشود و حساب او سريع است » ( سوره رعد - آيه 41 ) .\r\n4 - مجازات و كيفرش بر خلاف مجازاتهاى دادگاههاى رسمى اين جهان ، نخستين جرقه هايش در اعماق دل و جان افروخته مىشود ، و از آنجا به بيرون سرايت مىكند ، نخست روح انسان را مىآزارد ، سپس آثارش در جسم ، و چهره و دگرگون شدن خواب و خوراك او آشكار مىشود ، همانطور كه در باره دادگاه قيامت نيز مىخوانيم : نارُ اللَّه الْمُوقَدَةُ الَّتِي تَطَّلِعُ عَلَى الأَفْئِدَةِ ، « آتش بر افروخته الهى كه از قلبها زبانه مىكشد » ! ( سوره همزه - آيه 6 - 7 ) .\r\n5 - اين دادگاه و جدان چندان نياز به ناظر و شهود ندارد ، بلكه معلومات و آگاهيهاى خود انسان متهم را به عنوان « شهود » به نفع يا بر ضد او مىپذيرد ! همانطور كه در دادگاه رستاخيز نيز ذرات وجود انسان حتى دست و پا و پوست تن او گواهان بر اعمال او هستند چنان كه مىفرمايد :\r\nحَتَّى إِذا ما جاؤُها شَهِدَ عَلَيْهِمْ سَمْعُهُمْ وَأَبْصارُهُمْ وَجُلُودُهُمْ : « چون به كنار آتش دوزخ بر سند گوش و چشم و پوست تن آنها بر ضد آنها گواهى مىدهد ( سوره فصلت - آيه 20 ) .\r\nاين شباهت عجيب در ميان اين دو دادگاه نشانه ديگرى بر فطرى بودن مساله معاد است ، زيرا چگونه مىتوان باور كرد در وجود يك انسان كه قطره كوچكى از اين اقيانوس عظيم هستى است ، چنان حساب و كتاب و دادگاه مرموز و اسرار آميزى وجود داشته باشد ، اما در درون اين عالم بزرگ مطلقا حساب\r\n","description":"","footnote":"","page_name":" 283 ","page_number":283},
  {"content":"\r\nو كتاب و دادگاه و محكمه اى وجود نداشته باشد ، اين باور كردنى نيست . ( 1 )\r\n\r\n2 - نامهاى قيامت در قرآن مجيد\r\nمىدانيم قسمت مهمى از معارف قرآن ، و مسائل اعتقادى آن ، بر محور مسائل مربوط به قيامت و رستاخيز دور مىزند ، چرا كه مهمترين تاثير را در تربيت انسان و روند تكامل او دارد .\r\nنامهايى كه در قرآن براى اين روز بزرگ انتخاب شده نيز بسيار است و هر كدام بيانگر بعدى از ابعاد آن روز مىباشد ، و به تنهايى مىتواند مسائل بسيارى را در اين رابطه بازگو كند .\r\nبه گفته مرحوم « فيض كاشانى » در « محجة البيضاء » در زير هر يك از اين نامها سرى نهفته شده ، و در هر توصيفى معناى مهمى بيان گشته ، بايد كوشيد تا اين معانى را درك كرد ، و اين اسرار را يافت .\r\nاو بيش از يكصد نام براى قيامت ذكر كرده كه همه يا اكثر آن را مىتوان از قرآن مجيد استفاده كرد . مانند « يوم الحسرة » « يوم الندامة » « يوم المحاسبة » « يوم المسالة » « يوم الواقعة » « يوم القارعة » « يوم الراجفة » « يوم الرادفة » « يوم الطلاق » « يوم الفراق » « يوم الحساب » « يوم التناد » « يوم العذاب » « يوم الفرار » « يوم الحق » « يوم الحكم » « يوم الفصل » « يوم الجمع » « يوم الدين » « يوم تبلى السرائر » « يوم لا يغنى مولى عن مولى شيئا » « يوم يفر المرء من اخيه » « يوم لا ينفع مال و لا بنون » و « يوم التغابن و . . . » ( 2 ) .\r\n\r\n","description":"","footnote":"\r\n( 1 ) براى توضيح بيشتر پيرامون محكمه و جدان به كتاب « رهبران بزرگ » ( بحث و جدان ) و كتاب « معاد و عالم پس از مرگ » ( بحث دلائل معاد ) مراجعه فرمائيد .\r\n( 2 ) « المحجة البيضاء » جلد 8 صفحه 331 ( با اختصار ) .\r\n","page_name":" 284 ","page_number":284},
  {"content":"\r\nولى معروفترين نام آن همان « يوم القيامة » است كه هفتاد بار در قرآن مجيد ذكر شده ، و حكايت از قيام عمومى بندگان و رستاخيز عظيم انسانها مىكند و توجه به آن نيز انسان را به قيام در اين دنيا براى انجام وظيفه دعوت مىنمايد .\r\nبه عقيده ما براى بيدار شدن از خواب غفلت و غرور ، و مهار كردن نفس سركش ، و تعليم و تربيت انسان ، كافى است كه در اين نامها بينديشيم و وضع خود را در آن روز عظيم ، روزى كه همگى در پيشگاه خداوند بزرگ حاضر مىشويم ، و پرده‌ها كنار مىرود و اسرار درون ظاهر مىشود ، بهشت تزيين مىگردد و جهنم بر افروخته مىشود ، و همگان در پاى ميزان عدل الهى حاضر مىشويم در نظر بگيريم ( خداوندا ما را در آن روز در پناه خودت جاى ده ) .\r\n","description":"","footnote":"","page_name":" 285 ","page_number":285},
  {"content":"\r\n\r\n[ سوره القيامة ‹ 75 › : آيات 7 تا 15 
  ]\r\nفَإِذا بَرِقَ الْبَصَرُ ‹ 7 › وَخَسَفَ الْقَمَرُ ‹ 8 › وَجُمِعَ الشَّمْسُ وَالْقَمَرُ ‹ 9 › يَقُولُ الإِنْسانُ يَوْمَئِذٍ أَيْنَ الْمَفَرُّ ‹ 10 › كَلَّا لا وَزَرَ ‹ 11 ›\r\nإِلى رَبِّكَ يَوْمَئِذٍ الْمُسْتَقَرُّ ‹ 12 › يُنَبَّؤُا الإِنْسانُ يَوْمَئِذٍ بِما قَدَّمَ وَأَخَّرَ ‹ 13 › بَلِ الإِنْسانُ عَلى نَفْسِه بَصِيرَةٌ ‹ 14 › وَلَوْ أَلْقى مَعاذِيرَه ‹ 15 ›\r\n\r\nترجمه :\r\n7 - در آن هنگام چشمها از شدت وحشت به گردش در مىآيد .\r\n8 - و ماه بىنور گردد .\r\n9 - و خورشيد و ماه يك جا جمع شوند .\r\n10 - آن روز انسان مىگويد : راه فرار كجاست ؟ !\r\n","description":"","footnote":"","page_name":" 286 ","page_number":286},
  {"content":"\r\n11 - هرگز چنين نيست ، راه فرار و پناهگاهى وجود ندارد .\r\n12 - و قرارگاه نهايى تنها به سوى پروردگار تو است .\r\n13 - و در آن روز انسان را از تمام كارهايى كه از پيش يا پس فرستاده ، آگاه مىكنند .\r\n14 - بلكه انسان خودش از وضع خود آگاه است .\r\n15 - هر چند ( در ظاهر ) براى خود عذرهايى بتراشد .\r\n\r\nتفسير : انسان بهترين داور خويش است\r\nدر آيات گذشته سخن به سؤالى كه منكران رستاخيز در باره قيامت داشتند منتهى شد ، آنها مىگفتند : اگر قيامت راست است كى خواهد آمد ؟ ! آيات مورد بحث پاسخ گويايى است به اين سؤال .\r\nنخست به حوادث قبل از رستاخيز يعنى تحول عظيمى كه در دنيا پيدا مىشود و نظام آن متلاشى مىگردد اشاره كرده ، مىفرمايد : « هنگامى كه چشمها از شدت هول و وحشت به گردش درآيد و مضطرب شود » ( * ( فَإِذا بَرِقَ الْبَصَرُ ) * ) ( 1 ) .\r\nو زمانى كه ماه بىنور و منخسف گردد « ( * ( وَخَسَفَ الْقَمَرُ ) * ) .\r\n\r\n","description":"","footnote":"\r\n( 1 ) « برق » از ماده « برق » ( بر وزن فرق ) در اصل به معنى روشنايى و برقى است كه در ميان ابرها ظاهر مىشود ، سپس به هر نوع روشنايى اطلاق شده ، برق زدن چشمها كه در اين آيه به آن اشاره شده به معنى حركت شديد و اضطراب آميز آن از شدت هول و ترس است ، بعضى نيز آن را به معنى ساكن شدن حدقه چشم و خيره نگاه كردن به يك نقطه كه آن هم غالبا نشانه وحشت است تفسير كرده‌اند ، و شواهدى از اشعار عرب بر اين معنى كه برق زدن چشم به معنى تحير است آورده‌اند ، ولى تفسير اول مناسبتر به نظر مىرسد .\r\n","page_name":" 287 ","page_number":287},
  {"content":"\r\n« و زمانى كه خورشيد و ماه در يك جا جمع شوند » ( * ( وَجُمِعَ الشَّمْسُ وَالْقَمَرُ ) * ) .\r\nدر اينكه منظور از « جمع ماه و خورشيد » چيست ؟ مفسران تفسيرهاى گوناگونى ذكر كرده‌اند .\r\nگاه گفته‌اند : هر دو در كنار هم قرار مىگيرند ، و يا هر دو با هم از مشرق طلوع كرده در مغرب غروب مىكنند .\r\nو گاه گفته‌اند هر دو در اين صفت كه نور خود را از دست مىدهند جمع خواهند بود ( 1 ) .\r\nاين احتمال نيز وجود دارد كه ماه تدريجا تحت تاثير جاذبه خورشيد به آن نزديك و سرانجام به سوى آن جذب و جمع مىشود ، و هر دو بىفروغ مىگردند .\r\nبه هر حال در اينجا به دو قسمت از مهمترين پديده‌هاى انقلابى آخر جهان ، يعنى بىنور شدن ماه ، و جمع شدن خورشيد و ماه با يكديگر است اشاره شده ، كه در آيات ديگر قرآن نيز كم و بيش اشاراتى به آن ديده مىشود ، مثلا در آيه 1 سوره تكوير مىفرمايد : إِذَا الشَّمْسُ كُوِّرَتْ : « هنگامى كه خورشيد تاريك گردد » و مىدانيم نور ماه از خورشيد است ، هنگامى كه خورشيد تاريك شود ماه نيز تاريك مىگردد ، در نتيجه كره زمين در ظلمت و تاريكى وحشتناكى فرو مىرود .\r\n\r\n","description":"","footnote":"\r\n( 1 ) مرحوم « طبرسى » در « مجمع البيان » مىگويد جمع سه گونه است : جمع در مكان ، جمع در زمان ، و جمع اوصاف در شىء واحد ( مانند جمع علم و عدالت در يك انسان ) ولى جمع به معنى « اشتراك دو چيز در صفت » مثل بىنور شدن ماه و خورشيد با هم يك نوع تعبير مجازى است ( كه بايد از قرينه استفاده شود ) ( مجمع البيان جلد 10 صفحه 395 ) .\r\n","page_name":" 288 ","page_number":288},
  {"content":"\r\nبه اين ترتيب با يك انقلاب و تحول عظيم ، جهان پايان مىيابد سپس با تحول عظيم ديگرى ( با نفخه صور دوم كه نفخه حيات است ) رستاخيز انسانها آغاز مىگردد ، و در آن روز انسان مىگويد : راه فرار كجاست ! « ( * ( يَقُولُ الإِنْسانُ يَوْمَئِذٍ أَيْنَ الْمَفَرُّ ) * ) ( 1 ) .\r\nآرى انسانهاى كافر و گنهكار كه روز قيامت را تكذيب مىكردند آن روز از شدت خجالت و شرم پناهگاهى مىجويند ، و از سنگينى بار گناه و ترس از عذاب راه فرار مىطلبند ، درست همانند اين دنيا كه وقتى مواجه با حادثه خطرناكى مىشدند دنبال راه فرار مىگشتند آنجا را نيز به اينجا قياس مىكنند ! ولى به زودى به آنها گفته مىشود « هرگز چنين نيست ، راه فرار و پناهگاهى در اينجا وجود ندارد » ( * ( كَلَّا لا وَزَرَ ) * ) ( 2 ) .\r\n« بلكه قرارگاه نهايى همگان به سوى پروردگار است » و جز او پناهگاهى وجود ندارد ( إِلى رَبِّكَ يَوْمَئِذٍ الْمُسْتَقَرُّ ) .\r\nبراى اين آيه غير از تفسير فوق تفسيرهاى ديگرى نيز ذكر كرده‌اند از جمله اينكه : در آن روز حكم نهايى به دست خدا است .\r\n\r\n","description":"","footnote":"\r\n( 1 ) « مفر » اسم مكان است از « فرار » و بعضى احتمال داده‌اند مصدر بوده باشد ، ولى اين احتمال در اينجا بعيد به نظر مىرسد .\r\n( 2 ) « وزر » ( بر وزن قمر ) در اصل معنى پناهگاههاى كوهستانى و مانند آن است ، و « وزير » را از اين جهت « وزير » مىگويند كه در كارها به او پناه مىبرند و به هر حال در آيه مورد بحث به معنى هر گونه پناهگاه است .\r\n","page_name":" 289 ","page_number":289},
  {"content":"\r\nيا اينكه قرارگاه نهايى از بهشت و دوزخ به فرمان او است .\r\nيا اينكه استقرار براى محاكمه و حساب در پيشگاه او است .\r\nولى با توجه به آيه بعد تفسيرى را كه انتخاب كرديم از همه مناسبتر است .\r\nبعضى معتقدند كه اين آيه از جمله آياتى است كه خط سير تكامل ابدى انسان را بيان مىكند ، و در زمره آياتى است كه مىگويد : وَإِلَيْه الْمَصِيرُ « بازگشت همه به سوى او است » ( تغابن : 3 › - و يا أَيُّهَا الإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيه : « اى انسان تو با سعى و زحمت به سوى پروردگارت پيش مىروى ، و او را ملاقات خواهى كرد » ( انشقاق : 6 › وَأَنَّ إِلى رَبِّكَ الْمُنْتَهى : « و اينكه همه به سوى پروردگارت باز مىگردند » ( نجم : 42 › ( 1 ) .\r\nبه تعبير روشنتر انسانها رهروانى هستند كه از سر حد عدم حركت كرده و تا به اقليم وجود اينهمه راه را آمده‌اند ، و در اين اقليم نيز رو به سوى وجود مطلق و هستى بىپايان خداوند در حركتند ، و هر گاه از مسير اصلى و صراط مستقيم منحرف نشوند اين حركت تكاملى تا ابد ادامه خواهد يافت و هر روز وارد مرحله تازه اى از قرب خدا مىشوند ، اما اگر از مسير خود منحرف شوند سقوط كرده و نابود خواهند شد .\r\nسپس در ادامه همين سخن مىافزايد : در آن روز انسان را از تمام كارهايى كه « مقدم » داشته يا « مؤخر » نموده است آگاه مىسازند « ( يُنَبَّؤُا الإِنْسانُ يَوْمَئِذٍ بِما قَدَّمَ وَأَخَّرَ ) .\r\nدر اينكه منظور از اين دو تعبير چيست ؟ تفسيرهاى زيادى ذكر شده است :\r\n\r\n","description":"","footnote":"\r\n( 1 ) البته در تفسير اين آيات نظرات ديگرى نيز هست كه در ذيل آنها بيان كرده‌ايم .\r\n","page_name":" 290 ","page_number":290},
  {"content":"\r\nنخست اينكه منظور اعمالى است كه در حيات خود از پيش فرستاده ، يا آثارى كه بعد از مرگ از او باقيمانده ، اعم از سنت نيك و بد كه در ميان مردم گذاشته و به آن عمل مىكنند و حسنات و سيئاتش به او مىرسد ، و يا كتاب و نوشته‌ها ، و بناهاى خير و شر ، و فرزندان صالح و ناصالح ، كه آثارش به او مىرسد .\r\nديگر اينكه منظور اولين اعمالى است كه بجا آورده ، و آخرين اعمالى كه در عمرش انجام داده است ، و به تعبير ديگر از تمام اعمالش با خبر مىشود .\r\nديگر اينكه اموالى را كه پيش از خود فرستاده ، و اموالى را كه براى وارثان گذاشته است .\r\nبعضى نيز گفته‌اند منظور گناهانى است كه مقدم داشته ، و اطاعاتى است كه مؤخر داشته است ، يا بالعكس .\r\nولى از همه مناسبتر تفسير اول است ، به خصوص اينكه در حديثى از امام باقر ع در تفسير اين آيه آمده است كه فرمود :\r\n( ينبؤ ) بما قدم من خير و شر ، و ما اخر من سنة ليس بها من بعده ، فان كان شرا كان عليه مثل وزرهم ، و لا ينقص من وزرهم شيئا ، و ان كان خيرا كان له مثل اجورهم ، و لا ينقص من اجورهم شيئا\r\n: « در آن روز به انسان خبر مىدهند آنچه از خير و شر را مقدم داشته ، و آنچه مؤخر نموده است ، از سنتهايى كه از خود به يادگار گذارده ، تا كسانى كه بعد از او مىآيند به آن عمل كنند ، اگر سنت بدى بوده به اندازه گناه عمل كنندگان بر او خواهد بود ، بىآنكه چيزى از گناه آنان بكاهد ، و اگر سنت خيرى بوده همانند پاداشهاى آنها براى او خواهد بود بىآنكه چيزى از اجر آنها كاسته شود » ( 1 ) .\r\n\r\n","description":"","footnote":"\r\n( 1 ) « تفسير برهان » جلد 4 صفحه 406 نظير همين حديث در « تفسير قرطبى » جلد 10 صفحه 6891 نيز آمده است .\r\n","page_name":" 291 ","page_number":291},
  {"content":"\r\nدر آيه بعد مىافزايد : گرچه خداوند و فرشتگان او انسان را از تمام اعمالش آگاه مىكنند ، ولى نيازى به اين اعلام نيست ، « بلكه انسان خودش از وضع خود آگاه است » و خود و اعضايش در آن روز بزرگ شاهد و گواه او هستند ( بَلِ الإِنْسانُ عَلى نَفْسِه بَصِيرَةٌ ) .\r\n« هر چند در ظاهر براى خود عذرهايى بتراشد » ( وَلَوْ أَلْقى مَعاذِيرَه ) .\r\nاين آيات در حقيقت همان چيزى را مىگويد كه در آيات ديگر قرآن در باره گواهى اعضاى انسان بر اعمال او آمده است ، مانند آيه 20 سوره فصلت كه مىگويد : شَهِدَ عَلَيْهِمْ سَمْعُهُمْ وَأَبْصارُهُمْ وَجُلُودُهُمْ بِما كانُوا يَعْمَلُونَ :\r\n« گوشها و چشمها و پوستهاى تنشان به آنچه انجام مىدادند گواهى مىدهند » و آيه 65 يس كه مىفرمايد : وَتُكَلِّمُنا أَيْدِيهِمْ وَتَشْهَدُ أَرْجُلُهُمْ بِما كانُوا يَكْسِبُونَ :\r\n« دستهاى آنها با ما سخن مىگويند ، و پاهايشان به اعمالى كه انجام داده‌اند گواهى مىدهند » ! بنا بر اين در آن دادگاه بزرگ قيامت بهترين گواه بر اعمال انسان ، خود اوست ، چرا كه او از همه بهتر از وضع خويشتن آگاه است ، هر چند خداوند براى اتمام حجت گواهان زياد ديگرى نيز براى او قرار داده است .\r\n« بصيرة » هم معناى مصدرى دارد ( بينايى و آگاهى ) و هم معنى وصفى ( شخص آگاه ) و لذا بعضى آن را به معنى « حجت و دليل و برهان » كه آگاهى بخش است تفسير كرده‌اند ( 1 ) .\r\n\r\n","description":"","footnote":"\r\n( 1 ) بنا بر احتمال اول « تاء » آن مصدرى است ، و بنا بر احتمال دوم « تاء » تانيث است به خاطر اينكه انسان در اينجا به معنى « جوارح » يا به معنى « نفس » است كه تانيث مجازى دارد ، و بعضى نيز آن را « تاء مبالغه » مىدانند كه خبر از شدت آگاهى انسان بر خويشتن مىدهد .\r\n","page_name":" 292 ","page_number":292},
  {"content":"\r\n« معاذير » جمع « معذرت » در اصل به معنى پيدا كردن چيزى است كه آثار گناه را از بين ببرد كه گاهى عذر واقعى است ، و گاه صورى و ظاهرى ، بعضى نيز گفته‌اند : « معاذير » جمع « معذار » به معنى پرده و پوشش است ، طبق اين تفسير معنى آيه چنين مىشود : انسان بر خويشتن آگاهى دارد هر چند پرده‌ها بر اعمال خود بيفكند ، و كارهاى خويش را مستور دارد ، ولى تفسير اول مناسبتر است .\r\nبه هر حال حاكم بر حساب و جزا در آن روز بزرگ كسى است كه هم از اسرار درون و برون آگاه است ، و هم خود انسان را حسابگر اعمال خويش قرار مىدهد ، همانگونه كه در آيه 14 سوره اسراء آمده : اقْرَأْ كِتابَكَ كَفى بِنَفْسِكَ الْيَوْمَ عَلَيْكَ حَسِيباً « نامه اعمالت را بخوان ، كافى است كه امروز خود حسابگر خويش باشى » ! گرچه آيات مورد بحث همگى در باره معاد و قيامت سخن مىگويد ، ولى مفهوم آن گسترده است ، عالم دنيا را نيز شامل مىشود ، در اينجا نيز مردم از حال خود آگاهند ، هر چند گروهى با دروغ و پشت هم اندازى و ظاهرسازى و رياكارى چهره واقعى خويش را مكتوم مىدارند .\r\nلذا در حديثى از امام صادق ع آمده است كه فرمود :\r\nما يصنع احدكم ان يظهر حسنا ، و يسر سيئا ا ليس اذا رجع الى نفسه يعلم انه ليس كذلك ، و اللَّه سبحانه يقول : بَلِ الإِنْسانُ عَلى نَفْسِه بَصِيرَةٌ ) * ، ان السريرة اذا صلحت قويت العلانية\r\n: « هر گاه يكى از شما ظاهر خود را بيارايد اما در پنهانى بد كار باشد چه مىتواند انجام دهد ؟ آيا هنگامى كه به خويشتن مراجعه كند نمىداند كه اين گونه نيست ؟ همانگونه كه خداوند سبحان مىفرمايد : بلكه انسان به خويشتن آگاه است ، هنگامى كه باطن انسان صالح گردد ظاهر او نيز تقويت مىشود » ( 1 ) .\r\n\r\n","description":"","footnote":"\r\n( 1 ) « مجمع البيان » جلد 10 صفحه 396 .\r\n","page_name":" 293 ","page_number":293},
  {"content":"\r\nو در احاديث روزه مريض نيز آمده است كه يكى از ياران امام صادق ع سؤال كرد : ما حد المرض الذى يفطر صاحبه ؟ « ميزان آن بيمارى كه مجوز افطار است چيست ؟ امام در جواب فرمود : بَلِ الإِنْسانُ عَلى نَفْسِه بَصِيرَةٌ ، هو اعلم بما يطيق : « انسان از وضع خود آگاهتر است و بهتر مىداند چه اندازه توانايى دارد » ( 1 ) .\r\n\r\n","description":"","footnote":"\r\n( 1 ) همان مدرك ( اين حديث را مرحوم صدوق در من لا يحضر در كتاب صيام نيز آورده است - جلد 2 صفحه 132 باب حد المرض الذى يفطر صاحبه حديث 1941 ) .\r\n","page_name":" 294 ","page_number":294},
  {"content":"\r\n\r\n[ سوره القيامة ‹ 75 › : آيات 16 تا 19 
  ]\r\nلا تُحَرِّكْ بِه لِسانَكَ لِتَعْجَلَ بِه ‹ 16 › إِنَّ عَلَيْنا جَمْعَه وَقُرْآنَه ‹ 17 › فَإِذا قَرَأْناه فَاتَّبِعْ قُرْآنَه ‹ 18 › ثُمَّ إِنَّ عَلَيْنا بَيانَه ‹ 19 ›\r\n\r\nترجمه :\r\n16 - زبانت را به خاطر عجله براى خواندن آن ( قرآن ) حركت مده .\r\n17 - چرا كه جمع و خواندن آن بر عهده ماست .\r\n18 - و هنگامى كه ما آن را خوانديم از آن پيروى كن .\r\n19 - سپس بيان ( و توضيح ) آن نيز بر عهده ماست .\r\n\r\nتفسير : جمع و حفظ قرآن بر عهد ماست !\r\nاين آيات در حقيقت به منزله جمله معترضه اى است كه گاه گوينده در لابلاى سخن خويش مىآورد ، مثلا شخصى مشغول خطابه است و مىبيند آخر مجلس مملو از جمعيت شده در حالى كه جلو مجلس خالى است موقتا سخنان خويش را قطع مىكند ، و حاضران را دعوت به جلو آمدن مىكند تا جا براى آيندگان باز شود و بعد به سخنان خويش ادامه مىدهد و يا استادى به هنگام تدريس غفلتى از شاگرد خود مىبيند سخن خويش را قطع كرده و به او هشدار مىدهد سپس درس را ادامه مىدهد .\r\n","description":"","footnote":"","page_name":" 295 ","page_number":295},
  {"content":"\r\nاگر شخصى ناآگاه ، آن سخنرانى يا اين تدريس را از نوار بشنود ممكن است گرفتار اشتباه شود ، و از عدم ارتباط اين جمله‌ها با جمله‌هاى قبل و بعد تعجب كند ، ولى با دقت در شرايط خاص مجلس ، فلسفه اين جمله‌هاى معترضه روشن مىشود .\r\nبا توجه به اين مقدمه ساده به تفسير آيات مورد بحث مىپردازيم .\r\nخداوند موقتا رشته سخن در باره قيامت و احوال مؤمنان و كافران را رها كرده ، و تذكر فشرده اى به پيامبرش در باره قرآن مىدهد و مىفرمايد :\r\n« زبانت را به خاطر عجله براى خواندن آن ، حركت مده » ( لا تُحَرِّكْ بِه لِسانَكَ لِتَعْجَلَ بِه ) .\r\nدر تفسير اين آيه ، مفسران گفتگو بسيار دارند ، و رويهمرفته سه تفسير براى آن ذكر شده است .\r\nنخست تفسير معروفى است كه از ابن عباس در كتب حديث و تفسير نقل شده است ، و آن اينكه پيامبر ص به خاطر عشق و علاقه شديدى كه به دريافت و حفظ قرآن داشت ، هنگامى كه پيك وحى آيات را بر او مىخواند ، همراه او زبان خود را حركت مىداد و عجله مىكرد ، خداوند او را نهى فرمود كه اين كار را مكن ، خود ما آن را براى تو جمع مىكنيم .\r\nديگر اينكه : مىدانيم قرآن داراى دو نزول است : « نزول دفعى » يعنى همه آن يك جا در « شب قدر » بر قلب پاك پيامبر ص نازل شد ، و « نزول تدريجى » كه در طى 23 سال صورت گرفته ، پيامبر ص به خاطر عجله اى كه در ابلاغ دعوت داشت گاه قبل از نزول تدريجى ، و يا همراه آن آيات را تلاوت مىكرد ، به او دستور داده شد كه از اين كار خوددارى كند ، و بگذارد هر آيه اى در موقع خود تلاوت و ابلاغ گردد .\r\nو به اين ترتيب مضمون اين آيه همانند آيه 114 سوره طه است ( وَلا تَعْجَلْ\r\n","description":"","footnote":"","page_name":" 296 ","page_number":296},
  {"content":"\r\nبِالْقُرْآنِ مِنْ قَبْلِ أَنْ يُقْضى إِلَيْكَ وَحْيُه : ) « در باره قرآن عجله مكن پيش از آنكه وحى آن تمام شود » .\r\nاين دو تفسير تفاوت زيادى با هم ندارند ، و در مجموع به اين معنى باز مىگردد كه پيامبر ص حتى در گرفتن وحى هم نبايد عجله كند .\r\nتفسير سومى كه طرفدار بسيار كمى دارد اين است كه مخاطب در اين آيات گنهكاران در قيامتند كه به آنها دستور داده مىشود نامه اعمال خود را بخوانند و حسابگر خويش باشند ، و به آنها گفته مىشود : در خواندن آن عجله نكنيد طبيعى است آنها به هنگام خواندن نامه عمل خود وقتى به « سيئات » مىرسند ناراحت مىشوند ، و مىخواهند با عجله از آن بگذرند ، اين دستور به آنها داده مىشود و آنها را از عجله باز مىدارد ، و موظف مىشوند هنگامى كه فرشتگان الهى نامه اعمال آنها را مىخوانند آنها نيز از آنها پيروى كنند .\r\nمطابق اين تفسير اين آيات شكل جمله معترضه ندارد ، و با آيات گذشته و آينده مربوط است ، و همگى با هم پيوند دارد ، چرا كه همه مربوط به احوال قيامت و معاد است ، ولى طبق تفسير اول و دوم - همانگونه كه گفتيم اين آيات جنبه معترضه دارد .\r\nولى به هر حال تفسير سوم ، مخصوصا با توجه به ذكر نام قرآن در آيات بعد ، بسيار بعيد به نظر مىرسد ، و اصولا لحن آيات به خوبى نشان مىدهد كه مراد يكى از دو تفسير قبل است ، و جمع ميان آن دو نيز مانعى ندارد ، هر چند لحن آيات بعد موافق تفسير اول يعنى تفسير مشهور است ( دقت كنيد ) .\r\nسپس مىافزايد « بر ما است كه آن را جمع كنيم و بر تو بخوانيم » ( إِنَّ\r\n","description":"","footnote":"","page_name":" 297 ","page_number":297},
  {"content":"\r\nعَلَيْنا جَمْعَه وَقُرْآنَه ) ( 1 ) .\r\nخلاصه از ناحيه جمعآورى قرآن نگران نباش ، ما آيات آن را جمع مىكنيم باز هم به وسيله پيك وحى بر تو مىخوانيم .\r\n« و هنگامى كه ما بر تو خوانديم از آن پيروى كن و بخوان » ( فَإِذا قَرَأْناه فَاتَّبِعْ قُرْآنَه ) .\r\n« سپس بر ما است كه آن را تبيين كنيم » ( * ( ثُمَّ إِنَّ عَلَيْنا بَيانَه ) * ) .\r\nبنا بر اين جمع قرآن ، و هم تلاوت آن بر تو ، و هم تبيين و تفصيل معانى آن هر سه بر عهده ما است ، به هيچوجه نگران مباش ، آن كس كه اين وحى را نازل كرده ، در تمام مراحل حافظ آن است ، تنها وظيفه تو از يك سو پيروى از تلاوت پيك وحى ، و از سوى ديگر ابلاغ اين رسالت به عامه مردم است .\r\nبعضى نيز گفته‌اند منظور از جمع كردن جمع در لسان وحى نيست ، بلكه جمع در سينه پيغمبر ص و تلاوت آن در لسان آن حضرت ص است ، يعنى عجله مكن ما تمام اين آيات را در سينه تو جمع مىكنيم ، و سپس قرائت آن را بر زبانت جارى مىسازيم .\r\nبه هر حال اين تعبيرات همگى تفسير اول را تاييد مىكند كه پيامبر ص به هنگام نزول وحى به وسيله جبرئيل ، پيوسته عجله داشت كه آيات را به سرعت تكرار كند ، مبادا از حافظه او برود ، و اينجا بود كه از سوى خداوند به او\r\n\r\n","description":"","footnote":"\r\n( 1 ) توجه داشته باشيد « قرآن » در اين آيه و آيه بعد معنى مصدرى دارد و به معنى « قرائت » است .\r\n","page_name":" 298 ","page_number":298},
  {"content":"\r\nاعلام شد كه خونسردى خود را حفظ كند ، و نيز اطمينان داده شد كه نه تنها جمع آيات و تلاوت آن ، بلكه تبيين آن نيز از سوى خداوند تضمين شده است .\r\nاين آيات در ضمن بيانگر اصالت قرآن ، و حفظ آن از هر گونه تحريف و دگرگونى است ، چرا كه خداوند وعده جمع و تلاوت و تبيين آن را داده است .\r\nدر حديث آمده است كه پيغمبر اكرم ص بعد از نزول اين آيات هنگامى كه جبرئيل بر او نازل مىشد كاملا سكوت مىكرد ، و هنگامى كه جبرئيل مىرفت شروع به تلاوت آيات مىنمود ( 1 ) .\r\n\r\n","description":"","footnote":"\r\n( 1 ) « مجمع البيان » جلد 10 صفحه 397 .\r\n","page_name":" 299 ","page_number":299},
  {"content":"\r\n\r\n[ سوره القيامة ‹ 75 › : آيات 20 تا 25 
  ]\r\nكَلَّا بَلْ تُحِبُّونَ الْعاجِلَةَ ‹ 20 › وَتَذَرُونَ الآخِرَةَ ‹ 21 › وُجُوه يَوْمَئِذٍ ناضِرَةٌ ‹ 22 › إِلى رَبِّها ناظِرَةٌ ‹ 23 › وَوُجُوه يَوْمَئِذٍ باسِرَةٌ ‹ 24 ›\r\nتَظُنُّ أَنْ يُفْعَلَ بِها فاقِرَةٌ ‹ 25 ›\r\n\r\nترجمه :\r\n20 - چنين نيست كه شما مىپنداريد ( و دلايل معاد را مخفى مىشمريد ) بلكه شما دنياى زودگذر را دوست داريد ( و هوسرانى بىقيد و شرط را ) .\r\n21 - و آخرت را رها مىكنيد .\r\n22 - در آن روز صورتهايى شاداب و مسرور است .\r\n23 - و به پروردگارش مىنگرد ! 24 - و در آن روز صورتهايى در هم كشيده است .\r\n25 - زيرا مىداند عذابى در مورد او انجام مىشود كه پشت را در هم مىشكند !\r\n","description":"","footnote":"","page_name":" 300 ","page_number":300},
  {"content":"\r\n\r\nتفسير : چهره‌هاى خندان و چهره‌هاى عبوس در صحنه قيامت\r\nدر اين آيات بار ديگر به ادامه بحثهاى مربوط به معاد باز مىگردد ، ويژگيهاى ديگرى را از قيامت ، و همچنين علل انكار معاد را بيان مىكند ، مىفرمايد : « چنان نيست كه دلائل معاد مخفى باشد و نتوانيد به حقانيت آن پى ببريد ، بلكه در حقيقت شما اين دنياى زود گذر را دوست داريد » ( * ( كَلَّا بَلْ تُحِبُّونَ الْعاجِلَةَ ) * ) .\r\n« و به همين دليل آخرت را رها مىكنيد » ( * ( وَتَذَرُونَ الآخِرَةَ ) * ) .\r\nدليل اصلى انكار معاد شك در قدرت خداوند و جمعآورى « عظام رميم » و خاكهاى پراكنده نيست ، بلكه علاقه شديد شما به دنيا ، و شهوات و هوسهاى سركش سبب مىشود كه هر گونه مانع و رادعى را از سر راه خود بر داريد ، و از آنجا كه پذيرش معاد و امر و نهى الهى ، موانع و محدوديتهاى فراوانى بر سر اين راه ايجاد مىكند ، لذا به انكار اصل مطلب برمىخيزيد ، و آخرت را به كلى رها مىسازيد .\r\nهمانگونه كه قبلا نيز گفتيم يكى از علل مهم گرايش به ماديگرى و انكار مبدأ و معاد كسب آزادى بىقيد و شرط در برابر شهوات و لذات ، و هر گونه گناه ، مىباشد ، نه تنها در گذشته كه در دنياى امروز نيز اين معنى به صورت آشكارترى صادق است .\r\nاين دو آيه در حقيقت تاكيدى است بر آنچه در آيات قبل گذشت كه مىفرمود : بَلْ يُرِيدُ الإِنْسانُ لِيَفْجُرَ أَمامَه - يَسْئَلُ أَيَّانَ يَوْمُ الْقِيامَةِ ( 1 ) .\r\n\r\n","description":"","footnote":"\r\n( 1 ) بعضى « كلا » را در آيات فوق اشاره به نفى تدبر آنها در قرآن مجيد دانسته‌اند ، ولى اين تفسير صحيح نيست ، زيرا همانگونه كه گفتيم در آيات مربوط به قرآن مخاطب پيامبر ( ص ) است و جنبه معترضه دارد ، اما آيات مورد بحث ادامه اى است بر آيات گذشته پيرامون قيامت .\r\n","page_name":" 301 ","page_number":301},
  {"content":"\r\nسپس به بيان حال مؤمنان نيكو كار ، و كافران بد كار ، در آن روز پرداخته ، چنين مىگويد : « صورتهايى در آن روز شاداب و خندان و نورانى و زيبا است » ( * ( وُجُوه يَوْمَئِذٍ ناضِرَةٌ ) * ) .\r\n« ناضرة » از ماده « نضرة » به معنى شادابى خاصى است كه بر اثر وفور نعمت و رفاه به انسان دست مىدهد كه توأم با سرور و زيبايى و نورانيت است ، يعنى رنگ رخساره آنها از وضع حالشان خبر مىدهد كه چگونه غرق نعمتهاى الهى شده‌اند ، در حقيقت اين شبيه چيزى است كه در آيه 24 سوره مطففين آمده : تَعْرِفُ فِي وُجُوهِهِمْ نَضْرَةَ النَّعِيمِ « در صورتهاى آنها ( بهشتيان ) شادابى نعمت را مشاهده مىكنى » .\r\nاين از نظر پاداشهاى مادى ، و اما در مورد پاداشهاى روحانى آنها مىفرمايد : « آنها فقط به ذات پاك پروردگارشان مىنگرند ! ( * ( إِلى رَبِّها ناظِرَةٌ ) * ) .\r\nنگاهى با چشم دل و از طريق شهود باطن ، نگاهى كه آنها مجذوب آن ذات بىمثال ، و آن كمال و جمال مطلق مىكند ، و لذتى روحانى و توصيف ناپذير به آنها دست مىدهد كه يك لحظه آن از تمام دنيا و آنچه در دنيا است برتر و بالاتر است ! توجه داشته باشيد كه مقدم شدن « الى ربها » بر « ناظرة » افاده حصر\r\n","description":"","footnote":"","page_name":" 302 ","page_number":302},
  {"content":"\r\nمىكند ، يعنى تنها به او مىنگرند ، و نه به غير او .\r\nو اگر گفته شود بهشتيان مسلما به غير او نيز نگاه مىكنند ، مىگوئيم :\r\nاگر به غير او نگاه مىكنند همه را آثار او مىبينند ، و نگاه كردن به اثر نگاه به مؤثر است ، و به تعبير ديگر در همه جا او را مىبينند ، و در همه چيز قدرت و جلال و جمال او را تماشا مىكنند ، لذا توجه به نعمتهاى بهشتى نيز آنها را از نظر به ذات خداوند غافل نمىكند .\r\nبه همين دليل در بعضى از روايات كه در تفسير اين آيه آمده است مىخوانيم :\r\nآنها نظر به رحمت خداوند و نعمت او و ثواب او مىكنند » ( 1 ) چرا كه نگاه به اينها نيز نگاه به ذات مقدس او است .\r\nجمعى از بيخبران آيه فوق را اشاره به مشاهده حسى خداوند در قيامت گرفته‌اند . و مىگويند در آن روز خدا را با همين چشم ظاهر مشاهده خواهند كرد ! در حالى كه چنين مشاهده اى لازمه اش جسمانى بودن خداوند ، و وجود در مكان و كيفيت و حالت خاص جسمانى است ، و مىدانيم ذات پاكش از اين آلودگيها بر كنار است ، همانگونه كه در آيات مختلف قرآن كرارا روى آن تكيه شده است از جمله در آيه 103 سوره انعام مىخوانيم : لا تُدْرِكُه الأَبْصارُ وَهُوَ يُدْرِكُ الأَبْصارَ : « چشمها او را نمىبيند ، و او چشمها را مىبيند » اين آيه مطلق است ، و هيچ اختصاص به دنيا ندارد .\r\nبه هر حال عدم مشاهده حسى خداوند واضحتر از آن است كه بخواهيم بيش از اين روى آن بحث كنيم ، و هر كس كمترين آشنايى با قرآن و معارف اسلامى داشته باشد به اين حقيقت اعتراف مىكند .\r\n\r\n","description":"","footnote":"\r\n( 1 ) تفسير « نور الثقلين » جلد 5 صفحه 464 و 465 .\r\n","page_name":" 303 ","page_number":303},
  {"content":"\r\nبعضى براى « ناظره » تفسير ديگرى ذكر كرده ، و گفته‌اند : از ماده « انتظار » است ، يعنى مؤمنان در آن روز انتظارشان تنها از ذات پاك خدا است ، و حتى بر اعمال نيك خود نيز تكيه نمىكنند ، و پيوسته منتظر رحمت و نعمت اويند .\r\nو اگر گفته شود اين انتظار آميخته با نوعى ناراحتى خواهد بود ، در حالى كه در آنجا براى مؤمنان ناراحتى وجود ندارد .\r\nدر پاسخ مىگويند : آن انتظارى آميخته با ناراحتى است كه اطمينانى به سرانجامش نباشد ، ولى با وجود اطمينان ، چنين انتظارى آميخته با آرامش است ( 1 ) .\r\nجمع ميان معنى « نظر كردن » و « انتظار داشتن » نيز بعيد به نظر نمىرسد ، زيرا استعمال لفظ واحد در معانى متعدد جائز است ، اما اگر بنا شود يكى از اين دو معنى منظور باشد ترجيح با معنى اول است .\r\nاين سخن را با حديث پر معنايى از پيغمبر اكرم ص پايان مىدهيم : فرمود :\r\nاذا دخل اهل الجنة الجنة يقول اللَّه تعالى تريدون شيئا ازيدكم ؟\r\nفيقولون ا لم تبيض وجوهنا ؟ ا لم تدخلنا الجنة و تنجينا من النار ؟\r\nقال فيكشف اللَّه تعالى الحجاب فما اعطوا شيئا احب اليهم من النظر الى ربهم ! :\r\n« هنگامى كه اهل بهشت وارد بهشت مىشوند خداوند مىفرمايد : چيز ديگرى مىخواهيد بر شما بيفزايم ؟\r\n\r\n","description":"","footnote":"\r\n( 1 ) بعضى معتقدند « نظر » به معنى « انتظار » با « الى » متعدى نمىشود ، بلكه بدون حرف جر متعدى خواهد شد ، ولى شواهدى از اشعار عرب در دست است كه نشان مىدهد « نظر » به معنى « انتظار » نيز با « الى » متعدى مىشود ( به مجمع البيان جلد 10 صفحه 398 و تفسير قرطبى جلد 10 صفحه 6900 مراجعه شود )\r\n","page_name":" 304 ","page_number":304},
  {"content":"\r\nآنها مىگويند : ( پروردگارا همه چيز به ما داده اى ) آيا روى ما را سفيد نكردى ؟ آيا ما را وارد بهشت ننمودى ؟ و رهايى از آتش نبخشيدى ؟\r\nدر اين هنگام حجابها كنار مىرود ( و خداوند را با چشم دل مشاهده مىكنند ) و در آن حال چيزى محبوبتر نزد آنان از نگاه به پروردگارشان نيست » ( 1 ) .\r\nجالب توجه اينكه : در حديثى از « انس بن مالك » از آن حضرت ص آمده است كه فرمود :\r\nينظرون الى ربهم بلا كيفيت و لا حد محدود و لا صفة معلومة\r\n: « آنها به پروردگارشان مىنگرند بدون كيفيت و حد محدود و صفت مشخصى » ! ( 2 ) .\r\nو اين حديث تاكيدى است بر شهود باطنى نه مشاهده با چشم .\r\nو در نقطه مقابل اين گروه مؤمنان گروهى هستند كه صورتهايشان ، عبوس و در هم كشيده است « ( * ( وَوُجُوه يَوْمَئِذٍ باسِرَةٌ ) * ) .\r\n« باسرة » از ماده « بسر » ( بر وزن نصر ) به معنى چيز نارس و كار قبل از موعد است ، و لذا به ميوه كال نخل ، « بسر » ( بر وزن عسر ) گفته مىشود ، و سپس به درهم كشيدن صورت و عبوس بودن اطلاق شده است ، از اين جهت كه عكس العملى است كه انسان قبل از فرا رسيدن رنج و عذاب و ناراحتى اظهار مىدارد .\r\nبه هر حال آنها وقتى كه نشانه‌هاى عذاب را مىنگرند ، و نامه‌هاى اعمال خويش را خالى از حسنات ، و مملو از سيئات ، مشاهده مىكنند ، سخت پريشان و محزون و اندوهگين مىشوند ، و چهره در هم مىكشند .\r\n\r\n","description":"","footnote":"\r\n( 1 ) « روح المعانى » جلد 29 صفحه 145 .\r\n( 2 ) « تفسير الميزان » جلد 20 صفحه 204 .\r\n","page_name":" 305 ","page_number":305},
  {"content":"\r\n« آنها مىدانند عذابى سخت كه پشت آنها را در هم مىشكند در باره آنها انجام خواهد شد » ( * ( تَظُنُّ أَنْ يُفْعَلَ بِها فاقِرَةٌ ) * ) .\r\nبسيارى از مفسران معتقدند كه « ظن » در اينجا به معنى علم است ، يعنى آنها يقين به چنين عذابى پيدا مىكنند ، در حالى كه بعضى گفته‌اند : « ظن » در اينجا به همان معنى اصلى يعنى گمان مىباشد ، البته آنها اجمالا يقين دارند عذاب مىشوند اما نسبت به چنين عذاب كمرشكن گمان دارند » .\r\n« فاقرة » از ماده « فقرة » ( بر وزن ضربة ) و جمع آن « فقار » به معنى مهره‌هاى پشت است ، بنا بر اين « فاقره » به حادثه سنگينى مىگويند كه مهره‌هاى پشت را در هم مىشكند ، و « فقير » را از اين رو فقير گفته‌اند كه گويى پشتش شكسته است ( 2 ) .\r\nبه هر حال ، اين تعبير كنايه از انواع مجازاتهاى سنگينى است كه در دوزخ در انتظار اين گروه است ، اين گروه انتظار عذابهاى كمرشكن را مىكشند در حالى كه گروه سابق در انتظار رحمت پروردگار ، و آماده لقاى محبوبند اينها بدترين عذاب را دارند ، و آنها برترين نعمت جسمانى و موهبت و لذت روحانى را .\r\n\r\n","description":"","footnote":"\r\n( 1 ) از جمله شواهدى كه براى اين موضوع آورده‌اند اين است كه اگر « ظن » به معنى « علم » باشد ، « ان » بعد از آن بايد « مخففه از مثقله » باشد ، در حالى كه « ان » در آيه مورد بحث مصدريه است به قرينه اينكه نصب داده است .\r\n( 2 ) « فاقرة » صفت براى موصوف محذوفى است ، و در تقدير « داهية فاقره » مىباشد ، و « تظن » فعل است كه فاعل آن « وجوه » است ، و در تقدير « ارباب الوجوه » يا « ذوات الوجوه » مىباشد .\r\n","page_name":" 306 ","page_number":306},
  {"content":"\r\n\r\n[ سوره القيامة ‹ 75 › : آيات 26 تا 30 
  ]\r\nكَلَّا إِذا بَلَغَتِ التَّراقِيَ ‹ 26 › وَقِيلَ مَنْ راقٍ ‹ 27 › وَظَنَّ أَنَّه الْفِراقُ ‹ 28 › وَالْتَفَّتِ السَّاقُ بِالسَّاقِ ‹ 29 › إِلى رَبِّكَ يَوْمَئِذٍ الْمَساقُ ‹ 30 ›\r\n\r\nترجمه :\r\n26 - چنين نيست ، او هرگز ايمان نمىآورد تا جان به گلوگاهش رسد .\r\n27 - و گفته شود : آيا كسى هست كه اين بيمار را از مرگ نجات دهد ؟ ! 28 - و يقين به فراق از دنيا پيدا كند .\r\n29 - و ساق پاها ( از شدت جان دادن ) به هم مىپيچيد .\r\n30 - ( آرى ) در آن روز مسير همه به سوى ( دادگاه ) پروردگارت خواهد بود .\r\n\r\nتفسير :\r\nدر ادامه بحثهاى مربوط به جهان ديگر و سرنوشت مؤمنان و كافران ، در اين آيات سخن از لحظه دردناك مرگ است كه دريچه اى است به سوى جهان ديگر .\r\nمىفرمايد : « چنين نيست ، او هرگز ايمان نمىآورد تا زمانى كه جان\r\n","description":"","footnote":"","page_name":" 307 ","page_number":307},
  {"content":"\r\nبه گلوگاهش برسد « ( * ( كَلَّا إِذا بَلَغَتِ التَّراقِيَ ) * ) ( 1 ) .\r\nآن روز است كه چشم برزخى او باز مىشود ، حجابها كنار مىرود ، نشانه‌هاى عذاب و كيفر را مىبيند ، و به اعمال خود واقف مىشود ، و در آن لحظه ايمان مىآورد ، ولى ايمانى كه هرگز مفيد به حال او نخواهد بود .\r\n« تراقى » جمع « ترقوه » به معنى استخوانهايى است كه گرداگرد گلو را گرفته است ، و رسيدن جان به گلوگاه ، كنايه از آخرين لحظات عمر است ، زيرا هنگامى كه روح از بدن بيرون مىرود ، اعضايى كه فاصله بيشترى از قلب دارند ( مانند دست و پاها ) زودتر از كار مىافتند ، گويى روح تدريجا خود را از بدن بر مىچيند تا به گلوگاه برسد .\r\nدر اين هنگام اطرافيان او سراسيمه و دستپاچه به دنبال راه نجاتى مىگردند « و گفته مىشود ، آيا كسى هست كه بيايد و اين بيمار را از مرگ نجات دهد » ( وَقِيلَ مَنْ راقٍ ) .\r\nاين سخن را از روى عجز و ياس و بيچارگى مىگويند ، در حالى كه مىدانند كار از كار گذشته است ، و از دست طبيب نيز كارى ساخته نيست .\r\n« راق » از ماده « رقى » ( بر وزن نهى ) و « رقيه » ( بر وزن خفيه ) به معنى « بالا رفتن » است ، اين واژه ( رقيه ) به اوراد و دعاهايى كه موجب نجات مريض مىشود اطلاق گرديده ، به خود طبيب از آنجا كه بيمار را رهايى مىبخشد و نجات مىدهد نيز « راقى » گفته‌اند ، بنا بر اين مفهوم آيه چنين است كه اطرافيان\r\n\r\n","description":"","footnote":"\r\n( 1 ) « اذا » در اينجا شرطيه است و جزاء آن محذوف است ، و در تقدير چنين است « * ( إِذا بَلَغَتِ التَّراقِيَ ) * انكشف له حقيقة الامر ، و وجد ما عمله » ضمنا فاعل در « بلغت » « نفس » است كه محذوف مىباشد و از قرينه كلام ، معلوم مىشود .\r\n","page_name":" 308 ","page_number":308},
  {"content":"\r\nمريض ، و گاه خود او ، از شدت ناراحتى صدا مىزند آيا طبيبى پيدا مىشود ؟\r\nآيا كسى هست كه دعائى بخواند و اين بيمار رهايى يابد ؟ ! بعضى نيز گفته‌اند معناى آيه اين است كه چه كسى از فرشتگان روح او را قبض مىكند و بالا مىبرد ؟ آيا فرشتگان عذاب ، يا فرشتگان رحمت ؟ ! و بعضى افزوده‌اند از آنجا كه فرشتگان الهى از گرفتن و بالا بردن روح چنين انسان بىايمانى كراهت دارند ملك الموت مىگويد : كيست كه روح او را بگيرد و بالا برد ؟\r\nولى تفسير اول از همه صحيحتر و مناسبتر است .\r\nدر آيه بعد به ياس كامل « محتضر » اشاره كرده ، مىگويد : « در اين حال او از زندگى به طور مطلق مايوس شده ، و يقين به فراق و جدايى از دنيا پيدا مىكند » ( * ( وَظَنَّ أَنَّه الْفِراقُ ) * ) .\r\n« و ساق پاها به هم پيچيده مىشود » و لحظه مرگ فرا مىرسد ( * ( وَالْتَفَّتِ السَّاقُ بِالسَّاقِ ) * ) .\r\nاين به هم پيچيدگى ، يا به خاطر شدت ناراحتى جان دادن است ، يا در نتيجه از كار افتادن دست و پا و بر چيده شدن روح ، از آنها .\r\nبراى اين آيه تفسيرهاى ديگرى نيز نقل شده است ، از جمله در حديثى از امام باقر ع مىخوانيم : التفت الدنيا بالآخرة : « دنيا به آخرت پيچيده مىشود » ( 1 ) .\r\nو در تفسير على بن ابراهيم نيز همين معنى آمده است ( 2 ) .\r\n\r\n","description":"","footnote":"\r\n( 1 ) و ( 2 ) « نور الثقلين » جلد 5 صفحه 465 .\r\n","page_name":" 309 ","page_number":309},
  {"content":"\r\nاز ابن عباس نيز نقل شده كه منظور « به هم پيچيدن شدت امر آخرت به امر دنيا » است .\r\nبعضى نيز گفته‌اند : منظور به هم پيچيدن شدائد مرگ با شدائد قيامت است .\r\nظاهر اين است كه همه اينها به همان معنى كه از امام باقر ع نقل شده باز مىگردد .\r\nاين تفسير از اينجا گرفته شده كه يكى از معانى « ساق » در لغت عرب ، حادثه شديد و مصيبت و بلاى عظيم است .\r\nو بعضى نيز گفته‌اند : منظور به هم پيچيدن ساق پاها در كفن است .\r\nالبته اين تفسيرها تضادى با هم ندارند ، و مىتواند همه آنها در معنى آيه جمع باشد .\r\nو در آخرين آيه مورد بحث مىفرمايد : « مسير همه خلايق در آن روز به سوى دادگاه پروردگار تو است » ( * ( إِلى رَبِّكَ يَوْمَئِذٍ الْمَساقُ ) * ) .\r\nآرى همه به سوى او بازمىگردند و در دادگاه عدل او حاضر مىشوند و تمام خطوط به او منتهى خواهد گشت .\r\nاين آيه هم تاكيدى بر مساله معاد و رستاخيز عمومى بندگان است ، و هم مىتواند اشاره اى به جهتگيرى حركت تكاملى خلايق به سوى ذات پاك او كه ذاتى است بىنهايت از هر جهت ، بوده باشد .\r\n","description":"","footnote":"","page_name":" 310 ","page_number":310},
  {"content":"\r\n\r\nنكته : لحظه دردناك مرگ\r\nچنان كه مىدانيم قرآن بارها روى مساله مرگ و مخصوصا لحظه جان دادن تكيه مىكند ، و به انسانها هشدار مىدهد كه همگى چنين لحظه اى را در پيش دارند ، گاه از آن به « سكرة الموت » ( مستى و گيجى حال مرگ ) تعبير كرده است ( 1 ) .\r\nو گاه تعبير به « غمرات الموت » يعنى « شدائد مرگ » ( 2 ) .\r\nگاه تعبير به « رسيدن روح به حلقوم » ( 3 ) و گاه تعبير به « رسيدن روح به تراقى » ، يعنى استخوانهاى اطراف گلوگاه نموده است ( آيات مورد بحث ) از مجموع اينها به خوبى استفاده مىشود كه آن لحظه - بر خلاف آنچه بعضى از ماديين مىگويند - لحظه سخت و دردناكى است ، چرا چنين نباشد در حالى كه لحظه انتقال از اين جهان به جهان ديگر مىباشد ، يعنى همانگونه كه انتقال انسان از عالم جنين به جهان دنيا توأم با درد و رنج فراوان است ، انتقال به جهان ديگر نيز طبعا چنين خواهد بود .\r\nولى از روايات اسلامى استفاده مىشود كه اين لحظه بر مؤمنان راستين آسان مىگذرد ، در حالى كه براى افراد بىايمان سخت دردناك است ، اين به خاطر آن است كه شوق به لقاى پروردگار و رحمت و نعمتهاى بىپايان او ،\r\n\r\n","description":"","footnote":"\r\n( 1 ) « * ( وَجاءَتْ سَكْرَةُ الْمَوْتِ بِالْحَقِّ ) * » ( سوره ق - آيه 19 ) .\r\n( 2 ) سوره انعام - 93 .\r\n( 3 ) * ( فَلَوْ لا إِذا بَلَغَتِ الْحُلْقُومَ ) * ( واقعه 83 ) .\r\n","page_name":" 311 ","page_number":311},
  {"content":"\r\nچنان گروه اول را از خود بىخود مىكند كه دردهاى لحظه انتقال را احساس نمىكنند .\r\nدر حالى كه گروه دوم وحشت مجازات از يك سو ، و مصيبت فراق از دنيايى كه به آن دل بسته بودند از سوى ديگر ، دردهاى لحظه انتقال از دنيا را براى آنها مضاعف مىكند .\r\nدر حديثى از امام على بن الحسين ع مىخوانيم هنگامى كه در باره مرگ از آن حضرت سؤال شد فرمود « مرگ براى مؤمن مانند كندن يك لباس چركين پرحشره ، و گشودن غل و زنجيرهاى سنگين ، و تبديل آن به بهترين لباسها ، و خشبوترين عطرها ، و راهوارترين مركبها ، و مرفه ترين منزلهاى است و نسبت به كافر مانند كندن يك لباس فاخر ، و نقل مكان از منزلها مرفه ، و تبديل آن به كثيفترين و خشنترين لباسها ، و وحشتناكترين منزلها و عظيمترين عذابها است ( 1 ) .\r\nدر حديث ديگرى از امام صادق ع مىخوانيم كه شخصى از حضرتش توصيف مرگ را خواست امام فرمود :\r\nللمؤمن كاطيب ريح يشمه فينعس لطيبه و ينقطع التعب و الالم كله عنه ، و للكافر كلسع الافاعى و لدغ العقارب او اشد !\r\n: « نسبت به مؤمن همچون عطر بسيار خشبويى است كه آن را مىبويد و حالتى شبيه خواب به او دست مىدهد ، و درد و رنج به كلى از او قطع مىشود ! و نسبت به كافر مانند گزيدن افعىها و عقربها و يا شديدتر از آن است » ! ( 2 ) .\r\nبه هر حال مرگ ، دريچه عالم بقا است ، چنان كه در حديثى از على ع آمده كه فرمود :\r\nلكل دار باب و باب دار الآخرة الموت\r\n: « هر خانه اى درى دارد\r\n\r\n","description":"","footnote":"\r\n( 1 ) « بحار الانوار » جلد 6 صفحه 155 .\r\n( 2 ) همان مدرك - صفحه 152 .\r\n","page_name":" 312 ","page_number":312},
  {"content":"\r\nو در خانه آخرت ، مرگ است » ( 1 ) .\r\nآرى توجه آن اثر عميقى در شكستن شهوات ، و پايان دادن به آرزوهاى دور و دراز ، و زدودن زنگار غفلت از آئينه دل دارد ، لذا در حديثى از امام صادق ع مىخوانيم :\r\nذكر الموت يميت الشهوات فى النفس و يقلع منابت الغفلة ، و يقوى القلب بمواعد اللَّه و يرق الطبع ، و يكسر اعلام الهوى ، و يطفئ نار الحرص ، و يحقر الدنيا ، و هو معنى ما قال النبى ( ص ) فكر ساعة خير من عبادة سنة\r\n: ياد مرگ شهوتهاى سركش را در درون آدمى مىميراند ، و ريشه‌هاى غفلت را از دل بر مىكند ، قلب را به وعده‌هاى الهى نيرو مىبخشد ، و به طبع آدمى نرمى و لطافت مىدهد ، نشانه‌هاى هوا پرستى را در هم مىشكند ، آتش حرص را خاموش مىكند . و دنيا را در نظر انسان كوچك مىكند ، و اين است معنى سخنى كه پيغمبر ص فرموده : يك ساعت فكر كردن از يك سال عبادت بهتر است « ! ( 2 ) .\r\nالبته منظور بيان يكى از مصداقهاى روشن تفكر است نه اينكه موضوع تفكر منحصر به آن بوده باشد .\r\nدر اين باره بحث ديگرى در جلد 22 صفحه 235 ( ذيل آيه 19 سوره ق ) گذشت .\r\n\r\n","description":"","footnote":"\r\n( 1 ) « شرح نهج ابن ابى الحديد » ج 20 صفحه 345 .\r\n( 2 ) « بحار الانوار » جلد 6 صفحه 133 .\r\n","page_name":" 313 ","page_number":313},
  {"content":"\r\n\r\n[ سوره القيامة ‹ 75 › : آيات 31 تا 40 
  ]\r\nفَلا صَدَّقَ وَلا صَلَّى ‹ 31 › وَلكِنْ كَذَّبَ وَتَوَلَّى ‹ 32 › ثُمَّ ذَهَبَ إِلى أَهْلِه يَتَمَطَّى ‹ 33 › أَوْلى لَكَ فَأَوْلى ‹ 34 › ثُمَّ أَوْلى لَكَ فَأَوْلى ‹ 35 ›\r\nأَ يَحْسَبُ الإِنْسانُ أَنْ يُتْرَكَ سُدىً ‹ 36 › أَ لَمْ يَكُ نُطْفَةً مِنْ مَنِيٍّ يُمْنى ‹ 37 › ثُمَّ كانَ عَلَقَةً فَخَلَقَ فَسَوَّى ‹ 38 › فَجَعَلَ مِنْه الزَّوْجَيْنِ الذَّكَرَ وَالأُنْثى ‹ 39 › أَ لَيْسَ ذلِكَ بِقادِرٍ عَلى أَنْ يُحْيِيَ الْمَوْتى ‹ 40 ›\r\n\r\nترجمه :\r\n31 - او هرگز ايمان نياورد و نماز نخواند .\r\n","description":"","footnote":"","page_name":" 314 ","page_number":314},
  {"content":"\r\n32 - بلكه تكذيب كرد ، و روى گردان شد .\r\n33 - سپس به سوى خانواده خود بازگشت در حالى كه متكبرانه قدم بر مىداشت .\r\n34 - عذاب الهى براى تو شايسته تر است ، شايسته تر ! 35 - سپس عذاب الهى براى تو شايسته تر است ، شايسته تر ! 36 - آيا انسان گمان مىكند بيهوده و بىهدف رها مىشود ؟\r\n37 - آيا او نطفه اى از منى كه در رحم ريخته مىشود نبود ؟\r\n38 - سپس به صورت خون بسته در آمد ، و او را آفريد و موزون ساخت ؟\r\n39 - و از او دو زوج مذكر و مؤنث آفريد .\r\n40 - آيا چنين كسى قادر نيست كه مردگان را زنده كند ؟ !\r\n\r\nتفسير : خدايى كه انسان را از نطفه بىارزش آفريد . . .\r\nدر ادامه بحثهاى مربوط به « مرگ » كه نخستين گام در سفر آخرت است و در آيات گذشته آمده ، در آيات مورد بحث از خالى بودن دست كافران از توشه اين مسافرت سخن مىگويد .\r\nنخست مىفرمايد : « اين انسان منكر معاد هرگز ايمان نياورد و آيات خدا را تصديق نكرد و براى او نماز نگذارد » ( * ( فَلا صَدَّقَ وَلا صَلَّى ) * ) ( 1 ) .\r\n« بلكه راه تكذيب را پيش گرفت و به فرمان خدا پشت كرد ( * ( وَلكِنْ كَذَّبَ وَتَوَلَّى ) * ) .\r\nمنظور از جمله * ( فَلا صَدَّقَ ) * عدم تصديق قيامت و حساب و جزا و آيات الهى\r\n\r\n","description":"","footnote":"\r\n( 1 ) ضمير در جمله‌ها « صدق و صلى » به « انسان منكر معاد » بازمىگردد كه از لحن كلام استفاده مىشود ، و در آغاز سوره نيز به آن اشاره شده است .\r\n","page_name":" 315 ","page_number":315},
  {"content":"\r\nو توحيد و نبوت پيامبر اسلام ص است ، ولى بعضى آن را اشاره به ترك انفاق و « صدقه » از ناحيه كافران دانسته‌اند ، به قرينه ذكر آن در كنار نماز .\r\nولى آيه دوم به خوبى گواهى مىدهد كه نقطه مقابل اين تصديق ، تكذيب است ، بنا بر اين تفسير اول صحيحتر به نظر مىرسد .\r\nدر آيه بعد مىافزايد : « سپس او به سوى خانواده خود بازگشت ، در حالى كه متكبرانه راه مىرفت » ( * ( ثُمَّ ذَهَبَ إِلى أَهْلِه يَتَمَطَّى ) * ) .\r\nاو به گمان اينكه با بىاعتنايى و تكذيب پيامبر ص و آيات الهى ، پيروزى مهمى به دست آورده ، از باده غرور سرمست بود ، و به سراغ خانواده خود مىآمد تا طبق معمول مسائل افتخار آميز را كه در خارج خانه رخ داده براى آنها بازگو كند ، حتى راه رفتنش و حركت اعضاء پيكرش همگى بيانگر اين كبر و غرور بوده .\r\n« يتمطى » از ماده « مطط » در اصل به معنى پشت است و « تمطى » به معنى كشيدن پشت از روى بىاعتنايى و غرور ، و يا كسالت و بىحالى است ، و در اينجا منظور همان معنى اول است .\r\nبعضى نيز آن را از ماده « مط » ( بر وزن خط ) به معنى كشيدن پا يا ساير اعضاى بدن به هنگام اظهار بىاعتنايى يا كسالت مىدانند ، ولى اشتقاق آن از « مطط » با ظاهر لفظ مناسبتر است ( 1 ) .\r\nبه هر حال اين معنى شبيه چيزى است كه در آيه 31 سوره « مطففين »\r\n\r\n","description":"","footnote":"\r\n( 1 ) زيرا اگر از ماده « مطط » باشد تغييرى در ظاهر لفظ حاصل نشده ، در حالى كه اگر از ماده « مط » باشد جمله « يتمطى » در اصل « يتمطط » بوده كه « طاء » آخر آن تبديل به « ياء » شده است .\r\n","page_name":" 316 ","page_number":316},
  {"content":"\r\nآمده است : وَإِذَا انْقَلَبُوا إِلى أَهْلِهِمُ انْقَلَبُوا فَكِهِينَ : « هنگامى كه آنها به سوى خانواده‌هاى خود بازمىگردند از روى استهزا درباره مؤمنان سخن مىگويند » .\r\nسپس اين گونه افراد بىايمان را مخاطب ساخته ، و به عنوان تهديد مىگويد :\r\n« عذاب الهى براى تو شايسته تر است ، شايسته تر » ! ( * ( أَوْلى لَكَ فَأَوْلى ) * ) .\r\n« باز هم عذاب الهى براى تو شايسته تر است ، شايسته تر » ! ( * ( ثُمَّ أَوْلى لَكَ فَأَوْلى ) * ) .\r\nتفسيرهاى متعدد ديگرى براى اين آيه نيز ذكر كرده‌اند از جمله اينكه :\r\nتهديدى است به آنها كه عذاب بر تو باد باز هم عذاب بر تو باد .\r\nيا اين حالتى را كه دارى براى تو سزاوارتر است ، سزاوارتر .\r\nيا سرزنش و مذمت براى تو بهتر است ، باز هم بهتر .\r\nيا واى بر تو ، باز هم واى بر تو .\r\nيا خيرات دنيا از تو دور باد ، و خيرات آخرت نيز دور باد .\r\nيا شر و عذاب دامنگير تو باد ، باز هم شر و عذاب دامنگيرت باد .\r\nيا عذابى كه در ميدان بدر مشاهده مىكنى براى تو در اين دنيا شايسته تر است ، و عذاب قبر و قيامت نيز براى تو شايسته تر ( 1 ) .\r\n\r\n","description":"","footnote":"\r\n( 1 ) مطابق بعضى از تفسيرها « أولى » در اينجا « افعل تفضيل » است و طبق بعضى از تفاسير « أولى » « فعل ماضى » از باب افعال از ماده « ولى » است ، و مفهوم جمله چنين مىشود « قاربك اللَّه العذاب » ، و بعضى گفته‌اند « أولى » از « اسماء افعال است ، و معنى » قارب « دارد ، ولى مناسب همان معنى اول است ( به البيان فى غريب اعراب القران ، و روح المعانى ، و الميزان ، و المنجد ، مراجعه شود ) .\r\n","page_name":" 317 ","page_number":317},
  {"content":"\r\nولى ناگفته پيدا است كه غالب اين معانى به يك معنى كلى و جامع بر مىگردد كه تهديد به عذاب و مذمت و شر و عقاب را در بر مىگيرد اعم از عذاب دنيا ، برزخ ، و قيامت .\r\nدر روايات آمده است كه رسول خدا ص دست ابو جهل را گرفت ( و طبق بعضى از روايات گريبان او را گرفت ) و فرمود : * ( أَوْلى لَكَ فَأَوْلى ثُمَّ أَوْلى لَكَ فَأَوْلى ) * ابو جهل گفت : « مرا به چه چيز تهديد مىكنى ، نه تو مىتوانى و نه پروردگارت مىتواند به من زيانى برساند ، من قدرتمندترين افراد اين سرزمين هستم ، » ! اينجا بود كه همين جمله‌ها بر پيامبر ص به صورت آيات قرآنى نازل شد ( 1 ) .\r\nسپس به دو استدلال جالب درباره معاد مىپردازد كه يكى از طريق بيان « هدف آفرينش و حكمت خداوند است ، و ديگرى از طريق بيان قدرت او به استناد تحول و تكامل نطفه انسان در مراحل مختلف عالم جنين .\r\nدر مرحله اول مىفرمايد : « آيا انسان گمان مىكند كه بيهوده و بىهدف رها مىشود » ؟ ! ( * ( أَ يَحْسَبُ الإِنْسانُ أَنْ يُتْرَكَ سُدىً ) * ) .\r\n« سدى » ( بر وزن هدى ) به معنى مهمل و بيهوده و بىهدف است ، عرب مىگويد : « ابل سدى » در مورد شترى كه بدون ساربان رها شده و هر جا مىخواهد به چرا مىرود .\r\nمنظور از « انسان » در اين آيه همان انسانى است كه منكر معاد و رستاخيز مىباشد ، آيه مىگويد : او چگونه باور مىكند خداوند اين جهان پهناور را ، با اين عظمت ، و اينهمه شگفتيها ، براى انسان بيافريند ، ولى در آفرينش انسان هدفى نباشد ، ؟ چگونه مىتواند باور كرد ، كه هر عضوى از اعضاى\r\n\r\n","description":"","footnote":"\r\n( 1 ) « مجمع البيان » جلد 10 صفحه 401 .\r\n","page_name":" 318 ","page_number":318},
  {"content":"\r\nانسان براى هدف خاصى آفريده شده باشد ، چشم براى ديدن و گوش براى شنيدن ، و قلب براى رسانيدن غذا و اكسيژن و آب به تمام سلولهاى بدن . حتى خطوط سر انگشتان انسان نيز حكمتى دارد ، ولى براى مجموع وجود او هيچ هدفى در كار نيست ، و بيهوده و مهمل و بدون هيچگونه برنامه و امر و نهى و تكليف و مسئوليت آفريده شده است ؟\r\nيك فرد عادى اگر مصنوع كوچكى بىهدف بسازد به او ايراد مىكنند ، و نامش را از زمره انسانهاى عاقل حذف مىنمايند ، چگونه خداوند حكيم على الاطلاق ممكن است چنين آفرينش بىهدفى داشته باشد ؟ ! و اگر گفته شود هدف همين زندگى چند روزه دنيا است ، همين خور و خواب تكرارى و آميخته با هزار گونه درد و رنج ، قطعا اين چيزى نيست كه بتواند آن آفرينش بزرگ را توجيه كند .\r\nبنا بر اين نتيجه مىگيريم كه اين انسان براى هدف بزرگترى يعنى زندگى جاويدان در جوار قرب رحمت حق ، و تكامل بىوقفه و بىپايان ، آفريده شده است ( 1 ) .\r\nسپس به بيان دليل دوم پرداخته ، مىافزايد : « آيا انسان در آغاز نطفه اى از منى نبود كه در رحم ريخته مىشود » ؟ ! ( * ( أَ لَمْ يَكُ نُطْفَةً مِنْ مَنِيٍّ يُمْنى ) * ) « سپس اين مرحله را پشت سر گذارد و به صورت خون بسته درآمد ،\r\n\r\n","description":"","footnote":"\r\n( 1 ) در اين زمينه بحث ديگرى در ذيل آيه 115 سوره مؤمنون ( جلد 14 صفحه 346 ) نيز داشتيم .\r\n","page_name":" 319 ","page_number":319},
  {"content":"\r\nو خداوند او را آفرينش تازه اى بخشيد ، و موزون ساخت « ( * ( ثُمَّ كانَ عَلَقَةً فَخَلَقَ فَسَوَّى ) * ) .\r\nباز در اين مرحله متوقف نماند « خداوند از همين نطفه دو جفت مرد و زن را آفريد » ( * ( فَجَعَلَ مِنْه الزَّوْجَيْنِ الذَّكَرَ وَالأُنْثى ) * ) .\r\nآيا كسى كه نطفه كوچك و بىارزش را در ظلمتكده رحم مادر ، هر روز آفرينش جديدى مىبخشد ، و لباس تازه اى از حيات و زندگى در تن او مىكند ، و چهره نوينى به او مىدهد ، تا سرانجام انسان مذكر يا مؤنث كاملى مىشود و از مادر متولد مىگردد « آيا چنين كسى قادر نيست مردگان را زنده كند » ؟ ! ( * ( أَ لَيْسَ ذلِكَ بِقادِرٍ عَلى أَنْ يُحْيِيَ الْمَوْتى ) * ) .\r\nاين بيان در حقيقت در مقابل منكرانى است كه در مساله معاد جسمانى غالبا دم از محال بودن مىزدند ، و امكان بازگشت به زندگى را بعد از مردن و خاك شدن نفى مىكردند ، و قرآن براى اثبات امكان اين معنى دست انسان را گرفته و او را به آغاز خلقتش بازمىگرداند ، مراحل عجيب جنين ، و تطورات شگفتانگيز انسان را در اين مراحل به او نشان مىدهد ، تا بداند او بر همه چيز قادر و توانا است ، و به تعبير ديگر بهترين دليل براى امكان يك شىء وقوع آن است .\r\n\r\nنكته‌ها :\r\n\r\n1 - تطورات جنين يا رستاخيزهاى مكرر !\r\n« نطفه » در اصل به معنى آب كم يا آب صاف است ، سپس به قطرات آبى\r\n","description":"","footnote":"","page_name":" 320 ","page_number":320},
  {"content":"\r\nكه از طريق لقاح سبب پيدايش انسان يا حيوانى مىشود گفته شده است .\r\nدر حقيقت تحول نطفه در دوران جنينى از عجيبترين پديده‌هاى جهان هستى است كه موضوع علم « جنينشناسى » مىباشد ، و در قرون اخير پرده از روى اسرار آن تا حد زيادى برداشته شده است .\r\nقرآن در آن روز كه هنوز اين مسائل كشف نشده بود كرارا به عنوان يكى از نشانه‌هاى قدرت خداوند روى آن تكيه كرده ، و اين خود از نشانه‌هاى عظمت اين كتاب بزرگ آسمانى است .\r\nگرچه در اين آيات تنها بعضى از مراحل جنينى ذكر شده ولى در آيات ديگر قرآن مانند آيات آغاز سوره حج ، و اوائل سوره مؤمنون ، مراحل بيشترى بيان گرديده است ، و ما شرح بيشترى در ذيل اين آيات در اين زمينه داده‌ايم ( 1 ) .\r\nضمنا به « ذلك » كه اسم اشاره به بعيد است در مورد خداوند كنايه از عظمت مقام او است و اشاره به اين است كه بقدرى ذات پاكش و الا است كه از دسترس افكار بشر بيرون است .\r\nدر روايتى آمده است هنگامى كه آيات * ( أَ لَيْسَ ذلِكَ بِقادِرٍ عَلى أَنْ يُحْيِيَ الْمَوْتى ) * : « آيا خداوند با اينهمه توانايى ، قادر نيست مردگان را زنده كند » ؟\r\nنازل گرديد ؟ رسول خدا ص عرضه داشت : سبحانك اللهم ، و بلى : منزهى تو اى خداوند آرى چنين قدرتى را دارى » .\r\nهمين معنى از امام باقر و امام صادق ع نيز نقل شده است ( 2 ) .\r\n\r\n","description":"","footnote":"\r\n( 1 ) به تفسير نمونه جلد 14 از صفحه 17 به بعد و از صفحه 206 به بعد مراجعه شود .\r\n( 2 ) مجمع البيان جلد 10 صفحه 402 .\r\n","page_name":" 321 ","page_number":321},
  {"content":"\r\n\r\n2 - نظام جنسيت در جهان بشريت\r\nبا تمام گفتگوهايى كه در باره عوامل جنسيت جنين شده ، و اينكه تحت تاثير چه امورى تبديل به جنس « مذكر » يا « مؤنث » مىشود ، هنوز هيچكس به درستى نمىداند كه عوامل اصلى چيست ؟\r\nدرست است كه بعضى از مواد غذايى يا پاره اى از داروها ممكن است در اين مساله بىتاثير نباشد . ولى يقينا هيچكدام عامل تعيين كننده محسوب نمىشود ، و به تعبير ديگر اين مطلبى است كه علمش نزد خداوند عالم است .\r\nاز سوى ديگر همواره يك تعادل نسبى در ميان اين دو جنس در همه جوامع ديده مىشود گرچه در غالب جوامع تعداد زنان كمى بيشتر و ندرتا در بعضى جوامع تعداد مردان كمى زيادتر است ولى رويهمرفته يك تعادل نسبى در ميان اين دو جنس وجود دارد .\r\nاگر فرضا روزى فرا رسد كه اين تعادل به هم بخورد ، و مثلا تعداد زنان ده برابر مردان ، يا تعداد مردان ده برابر زنان شود ، فكر كنيد چگونه نظام جامعه انسانى به هم مىخورد ؟ و چه مفاسد عجيبى از اين رهگذر به وجود مىآيد كه در برابر هر يك زن ده مرد ، و يا در برابر هر ده مرد يك زن وجود داشته باشد ، و چه جنجالى بر پا مىشود .\r\nآيات فوق كه مىگويد * ( فَجَعَلَ مِنْه الزَّوْجَيْنِ الذَّكَرَ وَالأُنْثى ) * اشاره لطيف و سر بسته اى به اين دو موضوع است : از يك سو به تنوع مرموز انسانها ، و تقسيم آنها به اين دو جنس در دوران جنين اشاره مىكند ، و از سوى ديگر به اين تعادل نسبى ( 1 ) .\r\n\r\n","description":"","footnote":"\r\n( 1 ) اينكه معروف است تعداد زنان در هر جامعه اى بيشتر از مردان است و آن را يكى از دلائل تعدد زوجات مىگيرند قابل قبول است ، اما اين منافات با تعادل نسبى ندارد ، فى المثل در يك جامعه 50 ميليون نفرى ممكن است 26 ميليون زن و 24 ميليون مرد باشد يعنى تفاوت اين دو تنها حدود يك دهم يا كمتر باشد اما اينكه تعداد زنان چند برابر مردان بوده باشد در هيچ جامعه اى ديده نشده است .\r\n","page_name":" 322 ","page_number":322},
  {"content":"\r\nخداوندا ! ما گواهى مىدهيم كه تو قادرى بر اينكه در يك لحظه تمام مردگان را لباس حيات بپوشانى ، چيزى در مقابل قدرت تو مشكل و پيچيده نيست .\r\nپروردگارا ! در آن روز كه جانها به گلوگاه مىرسد ، و از همه چيز قطع اميد مىكنيم تنها اميدمان به ذات پاك تو است .\r\nبار الها ! ما را به هدف آفرينش آشنا بفرما .\r\nآمين يا رب العالمين پايان سوره قيامت 7 : 7 ربيع الاول 1407\r\n","description":"","footnote":"","page_name":" 323 ","page_number":323},
  {"content":"\r\n","description":"","footnote":"","page_name":" 324 ","page_number":324},
  {"content":"\r\n\r\n‹ 76 › سوره انسان ( دهر ) اين سوره در مدينه نازل شده و 31 آيه دارد\r\n","description":"","footnote":"","page_name":" 325 ","page_number":325},
  {"content":"\r\n","description":"","footnote":"","page_name":" 326 ","page_number":326},
  {"content":"\r\n\r\nمحتواى سوره « انسان »\r\nاين سوره در عين كوتاهى محتواى عميق و متنوع و جامعى دارد و از يك نظر مىتوان آن را به پنج بخش تقسيم كرد :\r\nدر بخش اول از آفرينش انسان و خلقت او از نطفه « امشاج » ( مختلط ) و سپس هدايت و آزادى اراده او سخن مىگويد .\r\nدر بخش دوم سخن از پاداش ابرار و نيكان است كه شان نزول خاصى در مورد اهل بيت ع دارد كه به آن اشاره خواهد شد .\r\nدر بخش سوم دلائل استحقاق اين پاداشها را در جمله هايى كوتاه و مؤثر بازگو مىكند .\r\nدر بخش چهارم به اهميت قرآن ، و طريق اجراى احكام آن ، و راه پرفراز و نشيب خودسازى اشاره شده .\r\nو در بخش پنجم سخن از حاكميت مشيت الهى ( در عين مختار بودن انسان ) به ميان آمده است .\r\nبراى اين سوره نامهاى متعددى است كه مشهورترين آنها سوره « انسان » و سوره « دهر » و سوره « هل اتى » است كه هر كدام از آنها از يكى از كلمات اوائل سوره گرفته شده است ، هر چند در رواياتى كه بعدا در فضيلت سوره مىخوانيم تنها از « هل اتى » ياد شده است .\r\n","description":"","footnote":"","page_name":" 327 ","page_number":327},
  {"content":"\r\n\r\nآيا اين سوره در مدينه نازل شده است ؟\r\nدر اينكه سوره « هل اتى » مدنى يا مكى است ؟ در ميان مفسران گفتگو است ، ولى اجماع علما و مفسران شيعه بر اين است كه همه يا حد اقل قسمتى از آيات آغاز سوره كه مقام ابرار و اعمال صالح آنها را بيان مىكند در مدينه نازل شده ، كه شان نزول آن يعنى داستان نذر على ع و فاطمه زهرا و امام حسن و امام حسين ع و فضه مشروحا خواهد آمد .\r\nو همچنين مشهور در ميان علماى اهل سنت نيز نزول آن در مدينه است ، همانگونه كه قرطبى مفسر مشهور اهل تسنن در تفسيرش مىگويد : و قال الجمهور مدنية : « مشهور علما معتقدند كه در مدينه نازل شده است » ( 1 ) .\r\nاز كسانى كه تمام اين سوره يا قسمتى از آيات آن را كه در بالا اشاره شد « مدنى » مىدانند علماء زير را مىتوان نام برد :\r\n1 - حاكم ابو القاسم حسكانى از ابن عباس تعداد آياتى را كه در مكه و در مدينه نازل شده به ترتيب مشروحا نقل كرده است ، و اين سوره را جزء سوره‌هاى مدنى شمرده كه بعد از سوره « رحمن » ، و قبل از سوره « طلاق » نازل گرديده ( 2 ) .\r\nصاحب كتاب « ايضاح » استاد احمد زاهد نيز همين معنى را از ابن عباس آورده است ( 3 ) .\r\n2 - در « تاريخ القرآن » ابو عبد اللَّه زنجانى از كتاب « نظم الدرر و تناسق الآيات و السور » از جمعى از بزرگان اهل سنت نقل كرده كه سوره انسان را\r\n\r\n","description":"","footnote":"\r\n( 1 ) « تفسير قرطبى » جلد 10 صفحه 6909 .\r\n( 2 ) « مجمع البيان » جلد 10 صفحه 405 .\r\n( 3 ) همان مدرك .\r\n","page_name":" 328 ","page_number":328},
  {"content":"\r\nدر رديف سوره‌هاى مدنى آورده‌اند ( 1 ) .\r\n3 - و نيز در همان كتاب از « فهرست ابن نديم » از ابن عباس نقل شده كه سوره هل اتى را يازدهمين سوره مدنى مىشمارد ( 2 ) .\r\n4 - در « اتقان » سيوطى از بيهقى در « دلائل النبوة » از عكرمه نقل شده كه سوره هل اتى در مدينه نازل شده است ( 3 ) .\r\n5 - در « در المنثور » نيز همين معنى از ابن عباس به طرق مختلف نقل شده ( 4 ) .\r\n6 - « زمخشرى » در « تفسير كشاف » شان نزول معروف آيات آغاز اين سوره را در مورد نذر على ع و همسر و فرزندانش نقل كرده است ( 5 ) .\r\n7 - گذشته از موارد بالا جمع كثير ديگرى از بزرگان اهل سنت نزول آيات آغاز اين سوره را ( إِنَّ الأَبْرارَ . . . ) در باره على ع و فاطمه زهرا و حسن و حسين ع نقل كرده‌اند كه شهادتى است بر مدنى بودن آن ( زيرا مىدانيم تولد امام حسن و امام حسين ع در مدينه بوده است ) مانند واحدى در « اسباب النزول » بغوى در « معالم التنزيل » سبط بن جوزى در « تذكره » گنجى شافعى در « كفاية الطالب » و جمعى ديگر ( 6 ) .\r\nاين مساله به قدرى معروف و مشهور است كه « محمد بن ادريس شافعى » يكى از ائمه چهار گانه اهل سنت ، در شعر معروفش مىگويد :\r\n\r\n","description":"","footnote":"\r\n( 1 ) « تاريخ القرآن » صفحه 55 .\r\n( 2 ) « تاريخ القرآن » .\r\n( 3 و 4 ) « تفسير الميزان » جلد 20 صفحه 221 .\r\n( 5 ) « كشاف » جلد 4 صفحه 670 .\r\n( 6 ) « احقاق الحق » جلد 3 صفحه 157 - 170 ( با ذكر نام و شماره صفحه كتابهاى آنان ) .\r\n","page_name":" 329 ","page_number":329},
  {"content":"\r\n\r\nالى م الى م و حتى متى ؟\r\nاعاتب فى حب هذا الفتى !\r\nو هل زوجت فاطم غيره ؟\r\nو فى غيره هل اتى هل اتى ؟ !\r\n\r\nتا كى تا كى و تا چه زمانى ؟ مرا در محبت اين جوانمرد سرزنش مىكنيد ! مگر فاطمه به غير او تزويج شد ؟ و مگر هل اتى در باره غير او نازل شده است ؟ ! ( 1 ) مدارك فراوان ديگرى در اين زمينه وجود دارد كه به قسمتى از آنها به هنگام بيان شان نزول آيات إِنَّ الأَبْرارَ يَشْرَبُونَ . . . اشاره خواهيم كرد .\r\nاما با اين همه بعضى از متعصبان اصرار دارند كه آن را « مكى » بدانند ، و تمام روايات مربوط به نزول آن در مدينه ، و همچنين نزول اين سوره در باره على ع و فاطمه زهرا و حسنين انكار كنند ! راستى عجيب است ، هر جا آيه و روايتى منتهى به فضائل على و اهل بيت ع مىشود گروهى داد و فرياد بلند مىكنند و حساسيت فوق العاده اى نشان مىدهند گويى اسلام به خطر افتاده ! با اينكه ادعا مىكنند على ع را از خلفاى راشدين ، و از پيشوايان بزرگ اسلام مىدانند و نسبت به اهل بيت ع اظهار علاقه مىكنند ، به اعتقاد ما اين عصبيت نتيجه حاكميت روح اموى بر افكار اين گروه است و زائيده تبليغات آن دوران شوم ، خدا همه ما را از اين گونه اشتباهات حفظ كند .\r\n\r\n","description":"","footnote":"\r\n( 1 ) « همان مدرك » صفحه 158 .\r\n","page_name":" 330 ","page_number":330},
  {"content":"\r\n\r\nفضيلت تلاوت سوره انسان\r\nدر حديثى از پيغمبر اكرم ص آمده است :\r\nمن قرأ سورة « هل اتى » كان جزاؤه على اللَّه جنة و حريرا\r\n: « كسى كه سوره هل اتى را بخواند پاداش او بر خداوند بهشت و لباسهاى بهشتى است » ( 1 ) .\r\nو در حديثى از امام باقر ع آمده كه « يكى از پاداشهاى كسى كه سوره هل اتى را در هر صبح پنجشنبه بخواند اين است كه در قيامت با پيغمبر اكرم ص خواهد بود » ( 2 ) .\r\n\r\n","description":"","footnote":"\r\n( 1 و 2 ) - « مجمع البيان » جلد 10 صفحه 402 .\r\n","page_name":" 331 ","page_number":331},
  {"content":"\r\n\r\n[ سوره الإنسان ‹ 76 › : آيات 1 تا 4 
  ]\r\nبِسْمِ اللَّه الرَّحْمنِ الرَّحِيمِ\r\nهَلْ أَتى عَلَى الإِنْسانِ حِينٌ مِنَ الدَّهْرِ لَمْ يَكُنْ شَيْئاً مَذْكُوراً ‹ 1 › إِنَّا خَلَقْنَا الإِنْسانَ مِنْ نُطْفَةٍ أَمْشاجٍ نَبْتَلِيه فَجَعَلْناه سَمِيعاً بَصِيراً ‹ 2 › إِنَّا هَدَيْناه السَّبِيلَ إِمَّا شاكِراً وَإِمَّا كَفُوراً ‹ 3 › إِنَّا أَعْتَدْنا لِلْكافِرِينَ سَلاسِلَ وَأَغْلالًا وَسَعِيراً ‹ 4 ›\r\n\r\nترجمه :\r\nبنام خداوند بخشنده بخشايشگر 1 - آيا چنين نيست كه زمانى طولانى بر انسان گذشت كه چيز قابل ذكرى نبود ؟ ! 2 - ما انسان را از نطفه مختلطى آفريديم ، و او را مىآزمائيم ( لذا ) او را شنوا و بينا قرار داديم .\r\n3 - ما راه را به او نشان داديم ، خواه شاكر باشد ( و پذيرا گردد ) يا كفران كند .\r\n4 - ما براى كافران زنجيرها و غلها و شعله‌هاى سوزان آماده كرده‌ايم .\r\n","description":"","footnote":"","page_name":" 332 ","page_number":332},
  {"content":"\r\n\r\nتفسير : نطفه بىارزش را انسان كرديم ، و تمام وسائل هدايت را در اختيارش نهاديم\r\nبا اينكه بيشترين بحثهاى اين سوره پيرامون قيامت و نعمتهاى بهشتى است ، ولى در آغاز آن سخن از آفرينش انسان است چرا كه توجه به اين آفرينش زمينه ساز توجه به قيامت و رستاخيز است ، همانگونه كه در تفسير سوره « قيامت » در چند صفحه قبل شرح داديم .\r\nمىفرمايد : « آيا چنين نيست كه زمانى طولانى بر انسان گذشت كه چيزى قابل ذكر نبود » ؟ ( * ( هَلْ أَتى عَلَى الإِنْسانِ حِينٌ مِنَ الدَّهْرِ لَمْ يَكُنْ شَيْئاً مَذْكُوراً ) * ) ( 1 ) .\r\nآرى ، ذرات وجود او هر كدام در گوشه اى پراكنده بود ، در ميان خاكها ، در لابلاى قطرات آب درياها ، در هوايى كه در جو زمين وجود دارد ، مواد اصلى وجود او هر كدام در گوشه يكى از اين سه محيط پهناور افتاده بود ، و او در ميان آنها در حقيقت گم شده ، و هيچ قابل ذكر نبود .\r\nآيا منظور از « انسان » در اينجا نوع انسان است ، و عموم افراد بشر را شامل مىشود ؟ يا خصوص حضرت آدم است ؟ .\r\nآيه بعد كه مىگويد ما انسان را از نطفه آفريديم قرينه روشنى بر معنى اول مىباشد ، هر چند بعضى معتقدند كه « انسان » در آيه اول به معنى حضرت\r\n\r\n","description":"","footnote":"\r\n( 1 ) در اينكه « هل » در اينجا به معنى « قد » مىباشد ، يا به معنى استفهام تقريرى يا استفهام انكارى احتمالات مختلفى داده‌اند ، ولى ظاهر اين است كه استفهام تقريرى است ، و مفهوم جمله اين است « ا ليس قد * ( أَتى عَلَى الإِنْسانِ حِينٌ مِنَ الدَّهْرِ لَمْ يَكُنْ شَيْئاً مَذْكُوراً ) * » .\r\n","page_name":" 333 ","page_number":333},
  {"content":"\r\n« آدم » و « انسان » در آيه دوم اشاره به فرزندان آدم است ، ولى اين جدايى در اين فاصله كوتاه بسيار بعيد به نظر مىرسد .\r\nدر تفسير جمله « * ( لَمْ يَكُنْ شَيْئاً مَذْكُوراً ) * » : « چيز قابل ذكرى نبود » نيز نظرات ديگرى اظهار شده است ، از جمله اينكه : انسان به هنگامى كه در عالم نطفه و جنين بود موجود قابل ذكرى نبود ، ولى بعدا كه مراحل تكامل را پيمود به موجودى قابل ذكر تبديل شد .\r\nدر حديثى از امام باقر ع نقل شده كه فرمود : « انسان » در « علم خدا » مذكور بود ، هر چند در « عالم خلق » مذكور نبود ( 1 ) .\r\nدر بعضى از تفاسير نيز آمده كه منظور از « انسان » در اينجا علماء و دانشمندان است كه قبل از فرا گرفتن علم قابل ذكر نبودند ، اما بعد از رسيدن به نظام علم در ميان همه مردم ، در حيات و بعد از موتشان ، همه جا ذكر آنها است .\r\nبعضى نقل كرده‌اند كه « عمر بن خطاب » اين آيه را از كسى شنيد گفت اى كاش آدم هم چنان غير مذكور باقى مانده بود ، و از مادرزاده نمىشد ، و فرزندانش مبتلا نمىشدند ! ( 2 ) .\r\nو اين سخن تعجب آور است چرا كه در واقع ايرادى است به مساله آفرينش .\r\nبه هر حال بعد از اين مرحله نوبت آفرينش انسان ، و موجود قابل ذكر شدن است ، مىفرمايد .\r\n« ما انسان را از نطفه مختلطى آفريديم ، و او را مىآزمائيم ، و لذا او\r\n\r\n","description":"","footnote":"\r\n( 1 ) « مجمع البيان » جلد 10 صفحه 406 .\r\n( 2 ) « همان مدرك » .\r\n","page_name":" 334 ","page_number":334},
  {"content":"\r\nرا شنوا و بينا قرار داديم « ( * ( إِنَّا خَلَقْنَا الإِنْسانَ مِنْ نُطْفَةٍ أَمْشاجٍ نَبْتَلِيه فَجَعَلْناه سَمِيعاً بَصِيراً ) * ) .\r\n« امشاج » جمع « مشج » ( بر وزن نسج يا بر وزن سبب ) يا جمع « مشيج » ( بر وزن مريض ) به معنى شىء مخلوط است .\r\nآفرينش انسان از « نطفه مخلوط » ممكن است اشاره به اختلاط نطفه مرد و زن و تركيب « اسپر » و « اوول » بوده باشد همانگونه كه در روايات اهل بيت ع اجمالا به آن اشاره شده است . يا اشاره به استعدادهاى مختلفى كه در درون نطفه از نظر عامل وراثت از طريق ژنها و مانند آن وجود دارد ، و يا اشاره به اختلاط مواد مختلف تركيبى نطفه است ، چرا كه از دهها ماده مختلف تشكيل يافته ، و يا اختلاط همه اينها با يكديگر ، معنى اخير از همه جامعتر و مناسبتر است .\r\nاين احتمال نيز داده شده كه امشاج اشاره به تطورات نطفه در دوران جنينى است » .\r\nجمله « نبتليه » اشاره به رسيدن انسان به مقام « تكليف و تعهد و مسئوليت و آزمايش و امتحان » است ، و اين يكى از بزرگترين مواهب خدا است كه به انسان كرامت فرموده و او را شايسته « تكليف و مسئوليت » قرار داده است .\r\nو از آنجا كه « آزمايش و تكليف » بدون « آگاهى » ممكن نيست ، در آخر آيه اشاره به ابزار شناخت و چشم و گوش مىكند كه در اختيار انسانها قرار داده است .\r\n\r\n","description":"","footnote":"\r\n( 1 ) بايد توجه داشت با وجود اينكه « نطفه » مفرد است و صفت آن « امشاج » به صورت جمع آمده ، اين به خاطر آن است نطفه از اجزاء مختلفى تركيب يافته ، و در حكم جمع است و بعضى نيز مانند « زمخشرى » در « كشاف » گفته‌اند كه امشاج مفرد است هر چند بر وزن جمع مىباشد .\r\n","page_name":" 335 ","page_number":335},
  {"content":"\r\nبعضى نيز گفته‌اند منظور از ابتلاء و آزمايش در اينجا تطورات و تحولاتى است كه به جنين از مرحله نطفه تا رسيدن به يك انسان كامل دست مىدهد . ولى با توجه به تعبير « نبتليه » و همچنين تعبير به « انسان » تفسير اول مناسبتر است .\r\nضمنا از اين تعبير استفاده مىشود كه ريشه همه ادراكات انسان از ادراكات حسى او است : و به تعبير ديگر ادراكات حسى « مادر » همه « معقولات » است ، و اين نظريه بسيارى از فلاسفه اسلامى است ، و در ميان فلاسفه يونان « ارسطو » نيز طرفدار همين نظر بوده است .\r\nو از آنجا كه تكليف و آزمايش انسان علاوه بر مساله آگاهى و ابزار شناخت نياز به دو عامل ديگر يعنى به مساله « هدايت » و « اختيار » دارد آيه بعد به آن اشاره كرده ، مىفرمايد : « ما راه را به او نشان داديم ، خواه شاكر و پذيرا باشد ، يا كفران كننده و ناپذيرا » ( * ( إِنَّا هَدَيْناه السَّبِيلَ إِمَّا شاكِراً وَإِمَّا كَفُوراً ) * ) ( 1 ) .\r\n« هدايت » در اينجا معنى وسيع و گسترده اى دارد كه هم هدايت « تكوينى » را شامل مىشود و هم هدايت « فطرى » و هم « تشريعى » را هر چند سوق آيه بيشتر روى هدايت تشريعى است .\r\n« توضيح » اينكه از آنجا كه خداوند انسان را براى هدف « ابتلاء و امتحان » و تكامل آفريده است مقدمات وصول به اين هدف را در وجود او\r\n\r\n","description":"","footnote":"\r\n( 1 ) « شاكرا » و « كفورا » به عقيده بسيارى از مفسران حال براى ضمير مفعولى در « هديناه » مىباشد اين احتمال نيز وجود دارد كه خبر « يكون » محذوفى بوده باشد و در تقدير چنين است ( اما يكون شاكرا و اما يكون كفورا ) .\r\n","page_name":" 336 ","page_number":336},
  {"content":"\r\nآفريده ، و نيروهاى لازم را به او بخشيده اين همان هدايت « تكوينى » است .\r\nسپس در اعماق فطرتش عشق به پيمودن اين راه را قرار داده ، و از طريق الهامات فطرى مسير را به او نشان داده ، و از اين نظر هدايت « فطرى » نموده و از سوى ديگر ، رهبران آسمانى و انبياى بزرگ را به تعليمات و قوانين روشن براى « ارائه طريق » مبعوث كرده ، و به وسيله آنها هدايت « تشريعى » فرموده است ، و البته تمام اين شعب سه گانه هدايت ، جنبه عمومى دارد ، و همه انسانها را شامل مىشود .\r\nرويهمرفته اين آيه به سه مساله مهم و سرنوشتساز در زندگى انسان اشاره مىكند :\r\nمساله « تكليف » ، مساله « هدايت » و مساله « آزادى اراده و اختيار » كه لازم و ملزوم يكديگر و مكمل يكديگرند .\r\nدر ضمن جمله « * ( إِنَّا هَدَيْناه السَّبِيلَ إِمَّا شاكِراً وَإِمَّا كَفُوراً ) * » خط بطلان بر مكتب جبر مىكشد .\r\nتعبير به « شاكرا » و « كفورا » مناسبترين تعبيرى است كه در اينجا امكان دارد ، چرا كه در مقابل نعمت بزرگ هدايت الهى آنها كه پذيرا و تسليم شوند ، و راه هدايت پيش گيرند ، شكر اين نعمت را بجا آورده ، و آنها كه مخالفت كنند كفران كرده‌اند .\r\nو از آنجا كه از دست و زبان هيچكس بر نمىآيد ، كه از عهده شكرش بدر آيد ، در مورد « شكر » تعبير به اسم فاعل كرده ، در حالى كه در مورد « كفران » تعبير به « كفور » ( صيغه مبالغه ) آمده ، زيرا آنها كه اين نعمت بزرگ را ناديده بگيرند بالاترين كفران را كرده‌اند ، چرا كه خداوند انواع وسائل هدايت را در اختيار آنها گذارده ، و اين نهايت كفران است كه همه را ناديده بگيرد و راه خطا برود .\r\n","description":"","footnote":"","page_name":" 337 ","page_number":337},
  {"content":"\r\nضمنا بايد توجه داشت « كفور » واژه اى است كه هم در مورد « كفران نعمت » به كار مىرود و هم در مورد « كفر اعتقادى » ( همانگونه كه راغب در مفردات آورده است ) .\r\nدر آخرين آيه مورد بحث اشاره كوتاه و پرمعنايى به سرنوشت كسانى كه راه كفر و كفران را مىپويند كرده ، مىفرمايد : « ما براى كافران زنجيرها و غلها و شعله‌هاى سوزان آتش آماده كرده‌ايم » ( * ( إِنَّا أَعْتَدْنا لِلْكافِرِينَ سَلاسِلَ وَأَغْلالًا وَسَعِيراً ) * ) .\r\nتعبير به « اعتدنا » ( آماده كرده‌ايم ) تاكيدى است بر مساله حتمى بودن مجازات اين گروه ، درست است كه آماده كردن از قبل ، كار كسانى است كه توانايى محدودى دارند و احتمال مىدهند به هنگام نياز توانايى پيدا نكنند ، و اين معنى در باره خداوند موردى ندارد چرا كه هر چه را اراده كند با فرمان « كن » فورا موجود مىشود ، در عين حال براى بيان قطعى بودن مجازات كافران اعلام مىكند كه وسائل مجازات آنها از هم اكنون آماده است ! « سلاسل » جمع « سلسله » به معنى « زنجير » و « اغلال » جمع « غل » به معنى حلقه اى است كه بر گردن يا دستها قرار مىدهند ، سپس آن را با زنجير مىبندند ( 1 ) .\r\nبه هر حال ذكر غل و زنجير ، و سپس شعله‌هاى سوزان آتش بيانگر مجازات عظيم اين گروه است كه در آيات ديگر قرآن نيز به آن اشاره شده ، و « عذاب » و « اسارت » در آن جمع است .\r\nآزادى آنها در شهوات در اينجا سبب اسارت آنها در آنجا مىشود ،\r\n\r\n","description":"","footnote":"\r\n( 1 ) توضيح بيشتر در باره معنى « اغلال » را ذيل آيه 8 سوره يس ( جلد 18 صفحه 321 ) مطالعه فرمائيد .\r\n","page_name":" 338 ","page_number":338},
  {"content":"\r\nآتشهايى كه در اين دنيا بر پا كرده‌اند در آنجا تجسم مىيابد و دامانشان را مىگيرد .\r\n\r\nنكته : عالم پر غوغاى جنين :\r\nمىدانيم نطفه انسان از تركيب نطفه مرد و زن كه اولى « اسپر » يا « كرمك » و دومى « اوول » يا « تخمك » نام دارد تشكيل مىشود .\r\nاصل وجود « نطفه » و سپس تركيب آن ، و بعد مراحل مختلف جنين ، از عجائب و شگفتيهاى بزرگ جهان آفرينش است كه با پيشرفت علم « جنين شناسى » پرده از اسرار آن برداشته شده ، هر چند اسرار بيشترى هنوز در پرده نهان است .\r\nاز جمله شگفتيهاى مزبور كه گوشه كوچكى را تشكيل مىدهد امور زير است :\r\n1 - « اسپر » كه با آب نطفه مرد خارج مىشود موجود زنده متحرك بسيار كوچك ذره بينى است كه داراى يك سر و گردن و دم متحرك مىباشد ، و عجب اينكه در هر بار انزال مرد ممكن است از دو تا پانصد ميليون ! اسپر وجود داشته باشد كه مطابق جمعيت چندين كشور است ، ولى از اين عده بيشمار ، فقط يك يا چند عدد وارد تخمك شده ، و بارور مىگردد ، وجود اين تعداد نطفه نر به خاطر آن است كه اسپرها براى رسيدن به تخمك و تركيب با آن تلفات زيادى مىدهند ، و اگر اين تعداد عظيم نبود شايد امر بارور شدن\r\n","description":"","footnote":"","page_name":" 339 ","page_number":339},
  {"content":"\r\nمشكل مىشد .\r\n2 - « رحم » قبل از دوران باردارى فقط به اندازه يك گردو است ! اما بعد از انعقاد نطفه و پرورش جنين به قدرى بزرگ مىشود كه جاى زيادى را اشغال مىكند و عجب اينكه جدار آن بقدرى قابل ارتجاع است كه در برابر اين حجم عظيم كاملا مقاومت مىكند .\r\n3 - خون در ديواره رحم در عروق و رگها نيست ! بلكه به صورت ناودان در ميان عضلات جارى است ، زيرا اگر رگى وجود داشت مسلما در برابر كشش فوق العاده جدار رحم تاب مقاومت نمىآورد ! 4 - بعضى از دانشمندان معتقدند كه نطفه زن داراى الكتريسته « مثبت » است و اسپر دارى الكتريسته « منفى » ، و لذا به سوى هم كشيده مىشوند ، اما هنگامى كه اسپر وارد تخمك شد بار الكتريكى آن را منفى مىكند و به همين دليل اسپرهاى بيشمار ديگر كه در اطراف آن وجود دارند از آن رانده مىشوند ، و بعضى نيز گفته‌اند با ورود اسپر ، ماده شيميايى مخصوص ترشح مىشود كه ساير اسپرها را مىراند .\r\n5 - جنين در ميان كيسه اى بزرگ در آبى غليظ بنام « آمنىبوس » غوطه ور است كه خاصيت ضد ضربه در مقابل انواع حركات تند مادر ، و يا اصابت چيزى به شكم ، دارد ، بعلاوه جنين را به صورت يك نواخت گرم نگه مىدارد ، و تغيير حرارت خارجى در آن به زودى اثر نمىكند و از همه جالبتر اينكه او را در حالت بىوزنى قرار مىدهد ، و از فشار آوردن اعضاى مختلف جنين روى همديگر كه ممكن است موجب ضايعاتى شود جلوگيرى مىكند ! 6 - تغذيه جنين از طريق « جفت » و « بند ناف » صورت مىگيرد ، يعنى خون مادر با تمام مواد غذايى و اكسيژن وارد جفت شده ، و با تصفيه جديدى از\r\n","description":"","footnote":"","page_name":" 340 ","page_number":340},
  {"content":"\r\nطريق بند ناف وارد قلب جنين مىشود ، و از آنجا به تمام اعضاى بدن پخش مىگردد .\r\nجالب اينكه بطن چپ و راست قلب جنين با يكديگر مربوط است چون مساله تصفيه از طريقه ريه در آنجا مطرح نيست ، زيرا جنين تنفس نمىكند اما به محض ، تولد ، حفره‌ها از هم جدا مىشوند ، و دستگاه تنفس به كار مىافتد ! ( 1 ) .\r\n\r\n","description":"","footnote":"\r\n( 1 ) در اين بحث از جلد اول كتاب اولين دانشگاه و آخرين پيامبر و كتب ديگر استفاده شده است .\r\n","page_name":" 341 ","page_number":341},
  {"content":"\r\n\r\n[ سوره الإنسان ‹ 76 › : آيات 5 تا 11 
  ]\r\nإِنَّ الأَبْرارَ يَشْرَبُونَ مِنْ كَأْسٍ كانَ مِزاجُها كافُوراً ‹ 5 › عَيْناً يَشْرَبُ بِها عِبادُ اللَّه يُفَجِّرُونَها تَفْجِيراً ‹ 6 › يُوفُونَ بِالنَّذْرِ وَيَخافُونَ يَوْماً كانَ شَرُّه مُسْتَطِيراً ‹ 7 › وَيُطْعِمُونَ الطَّعامَ عَلى حُبِّه مِسْكِيناً وَيَتِيماً وَأَسِيراً ‹ 8 › إِنَّما نُطْعِمُكُمْ لِوَجْه اللَّه لا نُرِيدُ مِنْكُمْ جَزاءً وَلا شُكُوراً ‹ 9 ›\r\nإِنَّا نَخافُ مِنْ رَبِّنا يَوْماً عَبُوساً قَمْطَرِيراً ‹ 10 › فَوَقاهُمُ اللَّه شَرَّ ذلِكَ الْيَوْمِ وَلَقَّاهُمْ نَضْرَةً وَسُرُوراً ‹ 11 ›\r\n\r\nترجمه :\r\n5 - ابرار ( نيكان ) از جامى مىنوشند كه با عطر خوشى آميخته است .\r\n6 - از چشمه اى كه بندگان خاص خدا از آن مىنوشند ، و از هر جا بخواهند آن را جارى مىسازند ! 7 - آنها به نذر خود وفا مىكنند ، و از روزى كه عذابش گسترده است مىترسند .\r\n8 - و غذاى ( خود ) را با اينكه به آن علاقه ( و نياز ) دارند به مسكين و يتيم و اسير مىدهند .\r\n9 - ( و مىگويند : ) ما شما را براى خدا اطعام مىكنيم و ، هيچ پاداش و تشكرى از\r\n","description":"","footnote":"","page_name":" 342 ","page_number":342},
  {"content":"\r\nشما نمىخواهيم .\r\n10 - ما از پروردگارمان خائفيم در آن روز كه عبوس و شديد است .\r\n11 - از اين رو خداوند آنها را از شر آن روز نگه مىدارد و از آنها استقبال مىكند در حالى كه شادمان و مسرورند .\r\n\r\nشان نزول : ( سندى بزرگ بر فضيلت اهل بيت پيامبر « ص » ) .\r\nابن عباس مىگويد حسن و حسين ع بيمار شدند پيامبر ص با جمعى از ياران به عيادتشان آمدند ، و به على ع گفتند : اى ابو الحسن ! خوب بود نذرى براى شفاى فرزندان خود مىكردى ، على ع و فاطمه ع و فضه كه خادمه آنها بود نذر كردند كه اگر آنها شفا يابند سه روز روزه بگيرند ( طبق بعضى از روايات حسن و حسين ع نيز گفتند ما هم نذر مىكنيم روزه بگيريم ) .\r\nچيزى نگذشت كه هر دو شفا يافتند ، در حالى كه از نظر مواد غذايى دست خالى بودند على ع سه من جو قرض نمود ، و فاطمه س يك سوم آن را آرد كرد ، و نان پخت ، هنگام افطار سائلى بر در خانه آمد و گفت : السلام عليكم اهل بيت محمد ص « سلام بر شما اى خاندان محمد ! مستمندى از مستمندان مسلمين هستم ، غذايى به من بدهيد خداوند به شما از غذاهاى بهشتى مرحمت كند ، آنها همگى مسكين را بر خود مقدم داشتند ، و سهم خود را به او دادند و آن شب جز آب ننوشيدند .\r\nروز دوم را هم چنان روزه گرفتند و موقع افطار وقتى كه غذا را آماده كرده بودند ( همان نان جوين ) يتيمى بر در خانه آمد آن روز نيز ايثار كردند و غذاى خود را به او دادند ( بار ديگر با آب افطار كردند و روز بعد را\r\n","description":"","footnote":"","page_name":" 343 ","page_number":343},
  {"content":"\r\nنيز روزه گرفتند ) .\r\nدر سومين روز اسيرى به هنگام غروب آفتاب بر در خانه آمد باز سهم غذاى خود را به او دادند هنگامى كه صبح شد على ع دست حسن ع و حسين ع را گرفته بود و خدمت پيامبر ص آمدند هنگامى كه پيامبر ص آنها را مشاهده كرد ديد از شدت گرسنگى مىلرزند ! فرمود ! اين حالى را كه در شما مىبينم براى من بسيار گران است ، سپس برخاست و با آنها حركت كرد هنگامى كه وارد خانه فاطمه س شد ديد در محراب عبادت ايستاده ، در حالى كه از شدت گرسنگى شكم او به پشت چسبيده ، و چشمهايش به گودى نشسته ، پيامبر ص ناراحت شد .\r\nدر همين هنگام جبرئيل نازل گشت و گفت اى محمد ! اين سوره را بگير ، خداوند با چنين خاندانى به تو تهنيت مىگويد ، سپس سوره « هل اتى » را بر او خواند ( بعضى گفته‌اند كه از آيه « ان * ( الأَبْرارَ ) * » تا آيه كانَ سَعْيُكُمْ مَشْكُوراً كه مجموعا هيجده آيه است در اين موقع نازل گشت ) .\r\nآنچه را در بالا آورديم نص حديثى است كه با كمى اختصار در « الغدير » به عنوان « قدر مشترك » ميان روايات زيادى كه در اين باره نقل شده آمده است ، و در همان كتاب از 34 نفر از علماى معروف اهل سنت نام مىبرد كه اين حديث را در كتابهاى خود آورده‌اند ( با ذكر نام كتاب و صفحه آن ) .\r\nبه اين ترتيب روايت فوق از رواياتى است كه در ميان اهل سنت مشهور بلكه متواتر است ( 1 ) .\r\n\r\n","description":"","footnote":"\r\n( 1 ) « الغدير » جلد 3 صفحه 107 تا 111 و در كتاب « احقاق الحق » در جلد 3 صفحه 157 تا 171 حديث فوق از 36 نفر از دانشمندان و علماى اهل سنت با ذكر ماخذ نقل شده است .\r\n","page_name":" 344 ","page_number":344},
  {"content":"\r\nو اما علماى شيعه همه اتفاق نظر دارند كه اين هيجده آيه يا مجموع اين سوره ، در ماجراى فوق نازل شده است ، و همگى بدون استثناء در كتب تفسير يا حديث ، روايت مربوط به آن را به عنوان يكى از افتخارات و فضائل مهم على ع و فاطمه زهرا و فرزندانشان آورده‌اند .\r\nحتى چنان كه در آغاز سوره گفتيم اين مطلب به قدرى معروف و مشهور است كه در اشعار شعرا ، و حتى در شعر معروف « امام شافعى » آمده است .\r\nدر اينجا بهانه جويانى كه هر وقت به فضائل على ع مىرسند حساسيت فوق العاده اى نشان مىدهند منتهاى دقت را در اشكالتراشى به عمل آورده و خرده - گيرىهايى بر اين شان نزول دارند از جمله :\r\n1 - اين سوره « مكى » است در حالى كه داستان شان نزول مربوط به بعد از تولد امام حسن ع و امام حسين ع است كه قطعا در مدينه واقع شده ! ولى چنان كه در آغاز اين سوره مشروحا بيان كرديم دلائل روشنى در دست داريم كه نشان مىدهد تمام سوره « هل اتى » و يا لا اقل « هيجده آيه » در مدينه نازل شده است .\r\n2 - لفظ آيه عام است چگونه مىتوان آن را تخصيص به افراد معينى داد .\r\nولى ناگفته پيدا است كه عام بودن مفهوم آيه منافاتى با نزول آن در مورد خاصى ندارد ، بسيارى از آيات قرآن مفهوم عام و گسترده اى دارد ، ولى شان نزول كه مصداق اتم و اعلاى آن است مورد خاصى مىباشد ، و اين عجيب است كه عموميت مفهوم آيه اى را كسى دليل بر نفى شان نزول آن بگيرد .\r\n3 - بعضى ، شان نزولهاى ديگرى نقل كرده‌اند كه با شان نزول فوق سازگار نيست ، از جمله اينكه « سيوطى » در « در المنثور » نقل كرده كه مرد سياه پوستى خدمت پيامبر ص آمد و از « تسبيح » و « تهليل » سؤال كرد .\r\n","description":"","footnote":"","page_name":" 345 ","page_number":345},
  {"content":"\r\nعمر گفت : بس است زياد از رسول خدا سؤال كردى ، پيامبر ص فرمود عمر خاموش باش ، و در اين هنگام سوره « هل اتى » بر پيامبر ص نازل شد ! ( 1 ) .\r\nدر حديث ديگرى در همان كتاب آمده است كه مردى از حبشه خدمت رسول خدا ص آمد و مىخواست از او سؤال كند ، پيامبر ص فرمود سؤال كن و فرا گير ، عرض كرد اى رسول خدا گروه شما از نظر رنگ و صورت و نبوت به ما برترى داريد ، اگر من به آنچه تو ايمان آورده اى ايمان بياورم ، و همانند آنچه عمل مىكنى عمل كنم ، من با تو در بهشت خواهم بود ؟ فرمود آرى ، سوگند به كسى كه جانم به دست او است سفيدى سياه پوستان در بهشت از هزار سال راه ديده مىشود ، سپس پيامبر ثوابهاى مهمى براى گفتن لا إله الا اللَّه و سبحان اللَّه و بحمده بيان فرمود و در اين هنگام سوره هل اتى نازل شد ! ( 2 ) .\r\nولى با توجه به اينكه اين روايات تقريبا هيچگونه تناسبى با مضمون آيات سوره « هل اتى » ندارد ، به نظر مىرسد كه براى پايمال كردن شان نزول سابق از سوى عمال بنى اميه يا مانند آنان جعل شده باشد .\r\n4 - بهانه ديگر كه ممكن است در اينجا مطرح شود اين است كه چگونه انسان مىتواند سه روز گرسنه بماند و تنها با آب افطار كند ؟ ! ولى اين ايراد عجيبى است براى اينكه خود ما افراد متعددى را ديده‌ايم كه براى بعضى از معالجات طبى سه روز كه سهل است امساك معروف « چهل روز » را انجام داده‌اند ، يعنى چهل روز تمام تنها آب نوشيده‌اند ! و مطلقا غذايى نخورده‌اند ! و همين امر باعث درمان بسيارى از بيماريهاى آنها شده ،\r\n\r\n","description":"","footnote":"\r\n( 1 ) « در المنثور » جلد 6 صفحه 297 .\r\n( 2 ) همان مدرك .\r\n","page_name":" 346 ","page_number":346},
  {"content":"\r\nحتى يكى از اطباى معروف غير مسلمان بنام « الكسى سوفورين » كتابى در زمينه آثار درمانى مهم چنين امساكى با ذكر برنامه دقيق آن نوشته است ( 1 ) .\r\nحتى اگر تعجب نكنيد بعضى از همكاران در تفسير نمونه ، اين امساك را تا 22 روز عملا انجام داده‌اند .\r\n5 - بعضى ديگر براى اينكه به سادگى از كنار اين فضيلت بگذرند از طريق ديگرى وارد شده‌اند ، مثلا « آلوسى » مىگويد : اگر بگوئيم اين سوره در باره على ع و فاطمه س نازل نشده چيزى از قدر آنها نمىكاهد ، زيرا داخل بودن آنها در عنوان « ابرار » مطلب آشكارى است كه هر كس مىداند ، سپس به بيان بعضى از فضائل آنها پرداخته ، مىگويد : انسان چه در باره اين دو بزرگوار مىتواند بگويد جز اينكه على ع مولاى مؤمنان و وصى پيامبر ص و فاطمه س پاره تن رسول خدا ص و جزء وجود محمدى ص و حسنين ع روح و ريحان ، و آقايان جوانان بهشتند ، اما مفهوم اين سخن ترك ديگران نيست ، بلكه هر كس غير اين راه را بپويد گمراه است ( 2 ) .\r\nولى ما مىگوئيم اگر بنا شود فضيلتى را با اين شهرت ناديده بگيريم ، بقيه فضائل نيز تدريجا به چنين سرنوشتى دچار مىشود ، و روزى فرا خواهد رسيد كه بعضى اصل فضيلت على و بانوى اسلام و حسنين ع را نيز انكار كنند ! قابل توجه اينكه در بعضى از روايات از خود على ع نقل شده كه در موارد متعدد به نزول اين آيات در مورد خود و فرزندانش در مقابل مخالفان استدلال كرده است ( 3 ) .\r\n\r\n","description":"","footnote":"\r\n( 1 ) اين كتاب بنام كتاب « روزه ، روش نوين براى درمان بيماريها » به فارسى ترجمه و نشر شده است .\r\n( 2 ) « روح المعانى » جلد 29 صفحه 158 .\r\n( 3 ) « احتجاج طبرسى » و « خصال صدوق » ( طبق نقل الميزان جلد 20 صفحه 224 ) .\r\n","page_name":" 347 ","page_number":347},
  {"content":"\r\nاين نكته نيز قابل توجه است كه « اسير » معمولا در « مدينه » وجود داشت ، و در مكه به حكم آن كه هنوز غزوات اسلامى شروع نشده بود كمتر اسير ديده مىشد ، و اين گواه ديگرى بر مدنى بودن اين سوره است .\r\nآخرين نكته اى را كه در اينجا لازم به ياد آورى مىدانيم اين است كه به گفته جمعى از دانشمندان اسلامى از جمله « آلوسى » مفسر معروف اهل سنت بسيارى از نعمتهاى بهشتى در اين سوره بر شمرده شده است ولى از « حور العين » كه غالبا در قرآن مجيد در عداد نعمتهاى بهشتى آمده مطلقا سخنى مطرح نيست ، ممكن است اين امر به خاطر نزول اين سوره در باره فاطمه زهرا و همسر و فرزندانش مىباشد كه به احترام بانوى اسلام « س » ذكرى از « حور » به ميان نيامده ! ( 1 ) .\r\nگرچه بحث ما در زمينه اين شان نزول طولانى شد ولى در برابر اشكال - تراشيهاى بهانه جويان چاره اى جز اين نبود .\r\n\r\nتفسير : پاداش عظيم ابرار :\r\nدر آيات گذشته بعد از آن كه انسانها را به دو گروه « شكور » و « كفور » يا « شكرگزار » و « كفران كننده » تقسيم كرد ، اشاره كوتاهى به مجازات و كيفر سخت كفران كنندگان آمده بود ، آيات مورد بحث به سراغ پاداشهاى شكر گزاران و ابرار ( نيكان و پاكان ) مىرود ، و نكات جالبى در اين زمينه يادآورى مىكند .\r\nنخست مىفرمايد : « نيكان از جامى مىنوشند كه با عطر خوشى آميخته است »\r\n\r\n","description":"","footnote":"\r\n( 1 ) « روح المعانى » جلد 29 صفحه 158 .\r\n","page_name":" 348 ","page_number":348},
  {"content":"\r\n( * ( إِنَّ الأَبْرارَ يَشْرَبُونَ مِنْ كَأْسٍ كانَ مِزاجُها كافُوراً ) * ) .\r\n« ابرار » جمع « بر » ( بر وزن رب ) در اصل به معنى وسعت و گستردگى است ، و به همين جهت صحراهاى وسيع را « بر » مىگويند ، و از آنجا كه افراد نيكوكار اعمالشان نتائج گسترده اى در سطح جامعه دارد اين واژه بر آنها اطلاق مىشود ، و « بر » ( به كسر ب ) به معنى « نيكو كارى » است ، بعضى گفته‌اند فرق بيان آن و « خير » اين است كه « بر » به معنى « نيكى توام با توجه » است در حالى كه « خير » معنى اعمى دارد .\r\n« كافور » در لغت معانى متعددى دارد و يكى از معانى معروف آن بوى خوش است همچنين گياهى است خوشبو ، و يكى ديگر از معانى آن همان « كافور » معمولى است كه بوى تندى دارد ، و براى مصارف طبى از جمله ضدعفونى كردن به كار مىرود .\r\nبه هر حال آيه فوق نشان مىدهد كه اين شراب طهور بهشتى بسيار معطر و خوشبو است كه هم ذائقه از آن لذت مىبرد ، و هم شامه .\r\nبعضى از مفسران نيز گفته‌اند « كافور » نام يكى از چشمه‌هاى بهشتى است ، ولى اين تفسير با تعبير « * ( كانَ مِزاجُها كافُوراً ) * » كه مىگويد آميخته با كافور است سازگار نيست .\r\nاز سوى ديگر با توجه به اين كه كافور از ماده « كفر » به معنى « پوشش » است ، بعضى از ارباب لغت مانند « راغب » در « مفردات » معتقدند كه انتخاب اين نام براى « كافور » به خاطر پوشيده بودن ميوه درختى كه اين ماده از آن گرفته مىشود در ميان غلافها است .\r\nبعضى نيز تعبير « كافور » را اشاره به سفيدى فوق العاده و خنكى آن دانسته‌اند ، زيرا كافور معمولى نيز از نظر « خنكى » و « سفيدى » ضرب المثل است .\r\nاما روى هم رفته تفسير نخست از همه مناسبتر به نظر مىرسد ، به خصوص\r\n","description":"","footnote":"","page_name":" 349 ","page_number":349},
  {"content":"\r\nاين كه گاهى در عبارات كافور را همرديف مشك و عنبر شمرده‌اند كه از بهترين بوهاى خوش است .\r\nسپس به سرچشمه اى كه اين جام شراب طهور از آن پر مىشود اشاره كرده مىافزايد : « اين از چشمه خاصى است كه بندگان خدا از آن مىنوشند ، و آن را از هر جا بخواهند جارى مىسازند » ! ( * ( عَيْناً يَشْرَبُ بِها عِبادُ اللَّه يُفَجِّرُونَها تَفْجِيراً ) * ( 1 ) ( 2 ) ) .\r\nآرى اين چشمه شراب طهور چنان در اختيار ابرار و عباد اللَّه است كه هر جا اراده كنند از همانجا سر بر مىآورد ، و جالب اينكه در حديثى از امام باقر ع نقل شده كه در توصيف آن فرمود : هى عين فى دار النبى ( ص ) تفجر الى دور الانبياء و المؤمنين : « اين چشمه اى است در خانه پيغمبر اسلام ص كه از آنجا به خانه ساير پيامبران و مؤمنان جارى مىشود » ( 3 ) .\r\nآرى همانگونه كه در دنيا چشمه‌هاى علم و رحمت از خانه پيامبر اكرم\r\n\r\n","description":"","footnote":"\r\n( 1 ) در اينكه نصب « عينا » براى چيست ؟ احتمالات زيادى داده‌اند ، شايد از همه مناسبتر اين است كه « عينا » « منصوب به نزع خافض است ، و در تقدير » من عين « بوده ، بعضى نيز گفته‌اند » بدل « از » كافورا « و يا منصوب به اختصاص يا مدح است ، و يا مفعول فعل مقدرى است ، و در تقدير » يشربون عينا « مىباشد ، ولى همانگونه كه گفتيم معنى اول مناسبتر است .\r\n( 2 ) « يشرب » هم به وسيله با متعدى مىشود و هم بدون آن و « با » در « بها » ممكن است به معنى « من » باشد .\r\n( 3 ) تفسير « نور الثقلين » جلد 5 صفحه 477 و « روح المعانى » جلد 29 صفحه 155 .\r\n","page_name":" 350 ","page_number":350},
  {"content":"\r\nص به سوى بندگان خدا و نيكان سرازير مىشود ، در آخرت كه تجسم بزرگى از اين برنامه است چشمه شراب طهور الهى از همين بيت وحى مىجوشد ، و شاخه‌هاى آن به خانه‌هاى مؤمنان سرازير مىگردد ! « يفجرون » از ماده « تفجير » در اصل از ريشه « فجر » گرفته شده كه به معنى شكافتن وسيع است ، خواه شكافتن زمين باشد ، يا چيز ديگر ، و از آنجا كه نور صبح گويى پرده شب را مىشكافد به آن « فجر » گفته‌اند ، و به شخص فاسق از اين رو « فاجر » مىگويند كه پرده حيا و پاكى را دريده ، و از مسير حق خارج شده است .\r\nاما در آيه مورد بحث به معنى شكافتن زمين است .\r\nقابل توجه اينكه در ميان نعمتهاى فراوان بهشتى كه در اين سوره آمده است نخستين نعمت « شراب طهور معطر خاصى » ذكر شده ، و اين شايد به خاطر آن است كه پس از فراغ از حساب محشر در نخستين گام كه در بهشت مىنهند با نوشيدن از اين شراب هر گونه اندوه و ناراحتى و ناخالصى را از درون جان خود مىشويند ، و سرمست از عشق حق به استفاده از ساير مواهب بهشتى مىپردازند .\r\nدر آيات بعد به ذكر اعمال و اوصافى كه « ابرار » و « عباد اللَّه » دارند ، پرداخته با ذكر پنج وصف دليل استحقاق آنها را نسبت به اين همه نعمتهاى بىمانند توضيح مىدهد .\r\nمىفرمايد : « آنها به نذر خود وفا مىكنند » ( * ( يُوفُونَ بِالنَّذْرِ ) * ) .\r\n« و از روزى كه عذاب و شر آن گسترده است بيمناكند » ( * ( وَيَخافُونَ يَوْماً كانَ شَرُّه مُسْتَطِيراً ) * ) .\r\n","description":"","footnote":"","page_name":" 351 ","page_number":351},
  {"content":"\r\nجمله « يوفون » و « يخافون » و جمله‌هاى بعد از آن كه همه به صورت « فعل مضارع » آمده نشان مىدهد كه اين برنامه مستمر و هميشگى آنان است .\r\nالبته همانگونه كه در شان نزول گفتيم مصداق اتم و اكمل اين آيات امير مؤمنان على و فاطمه زهرا و فرزندان آنها حسن و حسين « سلام اللَّه عليهم اجمعين » مىباشند كه نذر خود را در مورد سه روز روزه داشتن ادا كردند ، و جز با آب افطار ننمودند ، و قلب آنان از خوف خدا و خوف قيامت مالا مال بود .\r\n« مستطير » به معنى گسترده و پراكنده است ، و اشاره به عذابهاى گوناگون و وسيع آن روز عظيم مىباشد .\r\nبه هر حال وقتى آنها به نذرهايى كه بر خويشتن واجب كرده‌اند وفا مىكنند به طريق اولى واجبات الهى را محترم شمرده و در انجام آن مىكوشند .\r\nترس آنها از شر آن روز بزرگ اشاره به ايمانشان به مساله معاد ، و احساس مسئوليت شديد در برابر فرمان الهى است .\r\nآنها به خوبى معاد را باور كرده‌اند ، و به تمام كيفرهاى بدكاران در آن روز ايمان دارند ، و اثر اين ايمان در اعمالشان كاملا نمايان است .\r\nسپس به ذكر سومين عمل شايسته آنها پرداخته ، مىگويد : « آنها غذاى خود را در عين اينكه به آن نيازمندند و دوست دارند به » مسكين « و » يتيم « و » اسير « مىدهند » ( * ( وَيُطْعِمُونَ الطَّعامَ عَلى حُبِّه مِسْكِيناً وَيَتِيماً وَأَسِيراً ) * ) .\r\nاطعام كردن آنها ساده نيست ، بلكه توام با ايثار در هنگام نياز شديد است ، و از سوى ديگر اطعامى است گسترده كه انواع نيازمندان را از « مسكين » و « يتيم » و « اسير » شامل مىشود ، و به اين ترتيب رحمتشان عام و خدمتشان گسترده است .\r\nضمير در « * ( عَلى حُبِّه ) * » به « طعام » باز مىگردد ، يعنى در عين اينكه علاقه به طعام\r\n","description":"","footnote":"","page_name":" 352 ","page_number":352},
  {"content":"\r\nدارند آن را انفاق مىكنند ، و به اين ترتيب شبيه چيزى است كه در آيه 92 سوره آل عمران آمده است لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ : « هرگز به حقيقت نيكوكارى نمىرسيد تا از آنچه دوست داريد انفاق كنيد » . بعضى نيز گفته‌اند ضمير مزبور به « اللَّه » بر مىگردد كه در آيات گذشته آمده يعنى آنها به عشق پروردگار اطعام اطعام مىكنند ولى با توجه به اينكه اين مطلب در آيه بعد مىآيد معنى اول صحيحتر به نظر مىرسد .\r\nمعنى « مسكين » و « يتيم » و « اسير » روشن است ، اما در اينكه اين اسير اشاره به كدام اسير است در ميان مفسران گفتگو است .\r\nبسيارى گفته‌اند منظور اسيرانى است كه از مشركان و كفار مىگرفتند ، و به قلمرو حكومت اسلامى در مدينه مىآوردند ، بعضى احتمال داده‌اند كه منظور از آن بردگانى است كه اسير دست مالك خود مىباشند ، و بعضى آن را به زندانيان تفسير كرده‌اند ، ولى تفسير اول از همه مناسبتر و مشهورتر است .\r\nدر اينجا اين سؤال پيش مىآيد كه مطابق شان نزول مرد اسير بر در خانه على ع به هنگام افطار آمد ، مگر اسيران زندانى نبودند ؟\r\nاما با توجه به يك نكته پاسخ اين سؤال روشن مىشود كه طبق نقل تواريخ در زمان پيامبر ص مطلقا زندانى وجود نداشت ، و حضرت ص اسيران را تقسيم كرده و به دست مسلمانان مىسپرد ، و مىفرمود مراقب آنها باشيد ، و به آنها نيكى كنيد ، و گاه كه توانايى بر تامين غذاى آنها نداشتند ، از ديگر مسلمانان براى اطعام اسيران كمك مىگرفتند ، و آنها را همراه خود و يا حتى بدون همراهى خود به سراغ ساير مسلمانان مىفرستادند ، تا به آنها كمك كنند .\r\nزيرا در آن موقع مسلمين سخت در مضيقه بودند .\r\nالبته بعدا كه حكومت اسلامى گسترش پيدا كرد ، و تعداد اسيران بالا گرفت\r\n","description":"","footnote":"","page_name":" 353 ","page_number":353},
  {"content":"\r\nو حتى مجرمان با گسترش دامنه حكومت زياد شدند ، زندان به وجود آمد ، و ارتزاق اسيران و مجرمان از طريق بيت المال صورت مىگرفت ( 1 ) .\r\nبه هر حال از آيه فوق به خوبى استفاده مىشود كه يكى از بهترين اعمال ، اطعام محرومان و نيازمندان است ، نه تنها نيازمندان مسلمان كه اسيران بلاد شرك نيز تحت پوشش اين دستور اسلامى قرار گرفته ، تا آنجا كه اطعام آنها يكى از كارهاى برجسته « ابرار » شمرده شده است .\r\nدر حديثى از رسول خدا ص مىخوانيم : استوصوا بالاسرى خيرا و كان احدهم يؤثر اسيره بطعامه : « با اسيران به نيكى رفتار كنيد ، مسلمانان هنگامى كه اين سخن را شنيدند گاه غذاى خود را به اسير داده و او را بر خويشتن مقدم مىشمردند » ( 2 ) .\r\nچهارمين عمل بر جسته ابرار را اخلاص مىشمرد ، و مىفرمايد : « آنها مىگويند ما شما را تنها براى خدا اطعام مىكنيم ، نه پاداشى از شما مىخواهيم و نه تشكرى » ( * ( إِنَّما نُطْعِمُكُمْ لِوَجْه اللَّه لا نُرِيدُ مِنْكُمْ جَزاءً وَلا شُكُوراً ) * ) .\r\nاين برنامه منحصر به مساله اطعام نيست كه تمام اعمالشان مخلصانه و براى ذات پاك خداوند است و هيچ چشمداشتى به پاداش مردم و حتى تقدير و تشكر آنها نيست ، و اصولا در اسلام ارزش عمل به خلوص نيت است ، و گرنه اعمالى كه انگيزه‌هاى غير الهى داشته باشد ، خواه رياكارانه باشد ، و يا به خاطر هواى نفس ، و يا تشكر و قدردانى مردم ، يا پاداش مادى ، و هيچگونه ارزش معنوى و الهى ندارد ، و حديث مشهور پيغمبر اكرم ص\r\nلا عمل الا بالنية و انما\r\n\r\n","description":"","footnote":"\r\n( 1 ) براى توضيح بيشتر به كتاب « احكام زندان در اسلام » مراجعه كنيد .\r\n( 2 ) « كامل ابن اثير » جلد 2 صفحه 131 .\r\n","page_name":" 354 ","page_number":354},
  {"content":"\r\nالاعمال بالنيات\r\nاشاره به همين معنى است .\r\nمنظور از « وجه اللَّه » همان ذات خدا است ، و گرنه خدا « صورت » جسمانى ندارد ، و اين همان چيزى است كه در ساير آيات قرآن نيز روى آن تكيه و تاكيد شده است ، در آيه 272 بقره مىخوانيم : وَما تُنْفِقُونَ إِلَّا ابْتِغاءَ وَجْه اللَّه : « شما جز براى خداوند انفاق نكنيد » و در آيه 28 سوره كهف در توصيف همنشينان شايسته پيامبر ص چنين آمده است : وَاصْبِرْ نَفْسَكَ مَعَ الَّذِينَ يَدْعُونَ رَبَّهُمْ بِالْغَداةِ وَالْعَشِيِّ يُرِيدُونَ وَجْهَه : « با كسانى باش كه پروردگار خود را صبح و شام مىخوانند ، و تنها ذات او را مىطلبند » .\r\nو در آخرين توصيف « ابرار » مىفرمايد : « آنها مىگويند : ما از پروردگارمان خائفيم از آن روز كه عبوس و شديد است » ( * ( إِنَّا نَخافُ مِنْ رَبِّنا يَوْماً عَبُوساً قَمْطَرِيراً ) * ) .\r\nاين سخن ممكن است زبان حال « ابرار » باشد يا زبان قال آنها .\r\nتعبير از روز قيامت به روز « عبوس » و « سخت » با اينكه عبوس از صفات انسان است و به كسى مىگويند كه قيافه اش را در هم كشيده ، به خاطر تاكيد بر وضع وحشتناك آن روز است ، يعنى آن قدر حوادث آن روز سخت و ناراحت كننده است كه نه تنها انسانها در آن روز عبوسند بلكه گويى خود آن روز نيز عبوس است .\r\nدر اينكه « قمطرير » از چه ماده اى گرفته شده ؟ در ميان مفسران و ارباب لغت گفتگو است ، بعضى آن را از « قمطر » مىدانند ، و بعضى آن را مشتق از ماده « قطر » ( بر وزن مرغ ) و ميم را زائده مىدانند .\r\nولى مشهور همان اول است كه به معنى شديد و عبوس است ( 1 ) .\r\n\r\n","description":"","footnote":"\r\n( 1 ) « مفردات » راغب « لسان العرب » ، « المنجد » ، « قرطبى » و « مجمع البيان » .\r\n","page_name":" 355 ","page_number":355},
  {"content":"\r\nدر اينجا سؤالى پيش مىآيد و آن اينكه اگر « ابرار » تنها براى ذات پاك خدا كار مىكنند پس چرا مىگويند ما از عذاب روز قيامت بيمناكيم ، آيا انگيزه الهى ، با انگيزه ترس از عذاب قيامت ، سازگار است ؟ ! اما با توجه به يك نكته پاسخ اين سؤال روشن مىشود ، و آن اين كه آنها به هر حال به خاطر خدا گام بر مىدارند ، و اگر از عذاب قيامت مىترسند به خاطر آن است كه عذاب الهى است ، و اگر به نعمتهاى بهشت علاقه دارند چون اين نعمتها از ناحيه او است ، و اين همان چيزى است كه در باب « نيت عبادت » در فقه مطرح است كه مىگويند : قصد قربت در عبادات منافات با انگيزه علاقه به ثواب ، و ترس از عقاب ، و يا حتى كسب مواهب مادى اين دنيا از سوى خداوند ( مانند نماز استسقا براى نزول باران ) ندارد ، زيرا همه اينها بازگشت به خداوند مىكند ، و به اصطلاح از قبيل « داعى بر داعى » است ، هر چند مرحله عالى عبادت اين است كه علاقه به نعمتهاى بهشت و ترس از عذاب دوزخ نيز انگيزه آن نباشد بلكه يك پارچه به عنوان « حبا للَّه » انجام گيرد .\r\nتعبير به « * ( إِنَّا نَخافُ مِنْ رَبِّنا يَوْماً عَبُوساً قَمْطَرِيراً ) * » نيز شاهد بر اين است كه اين خوف نيز خوف از پروردگار است .\r\nنكته قابل توجه اينكه دومين وصف از اوصاف پنجگانه ، و پنجمين وصف هر دو مساله خوف است ، با اين تفاوت كه در اولى تنها سخن از خوف روز قيامت است و در دومى خوف از پروردگار در روز قيامت ، در يك مورد روز قيامت چنين توصيف شده كه شر آن گسترده است و در مورد ديگر عبوس و شديد است كه در واقع يكى گستردگى آن را مىرساند و ديگرى گستردگى كيفى را .\r\nدر آخرين آيه مورد بحث به نتيجه اجمالى اعمال نيك و نيات پاكى كه\r\n","description":"","footnote":"","page_name":" 356 ","page_number":356},
  {"content":"\r\n« ابرار » دارند اشاره كرده ، مىفرمايد : « به خاطر همينها خداوند آنها را از شر آن روز نگهدارى مىكند ، و در حالى كه با طراوت و مسرور و شادمان هستند از آنها استقبال مىكند ( * ( فَوَقاهُمُ اللَّه شَرَّ ذلِكَ الْيَوْمِ وَلَقَّاهُمْ ) * نظرة و سرورا ) .\r\n« نظرة » به معنى طراوت و خرمى و شادابى خاصى است كه بر اثر وفور نعمت و رفاه به انسان دست مىدهد ، آرى رنگ رخسار آنها در آن روز آرامش و نشاط درونى آنان خبر مىدهد .\r\nبنا بر اين اگر در دنيا به خاطر احساس مسئوليت از آن روز بيمناك بودند ، خداوند در عوض آنها را در آن روز غرق شادمانى و سرور مىكند .\r\nتعبير به « لقاهم » از تعبيرهاى بسيار جالبى است كه نشان مىدهد خداوند بزرگ از اين ميهمانان گرانقدر با لطف خاصش استقبال مىكند ، و آنها را كه غرق شادى و سرورند در سايه رحمتش جاى مىدهد .\r\n\r\nنكته : سير كردن گرسنگان از بهترين حسنات است\r\nنه تنها در آيات مورد بحث اطعام طعام را يكى از كارهاى برجسته ابرار و عباد اللَّه مىشمرد ، بلكه در بسيارى از آيات قرآن روى اين معنى تكيه و تاكيد شده است ، و نشان مىدهد اين كار در پيشگاه خدا محبوبيت خاصى دارد .\r\nو اگر نگاه به دنياى امروز كنيم كه طبق اخبار منتشره هر سال ميليونها نفر از گرسنگى مىميرند ، در حالى كه در مناطق ديگر دنيا آن قدر غذاى اضافى به زباله دانها مىريزند كه حسابى براى آن نيست ، اهميت اين دستور اسلامى از يك سو و دورى دنياى امروز از موازين اخلاقى از سوى ديگر روشن مىگردد .\r\n","description":"","footnote":"","page_name":" 357 ","page_number":357},
  {"content":"\r\nدر روايات اسلامى نيز تاكيد بسيار در اين زمينه ديده مىشود كه به عنوان نمونه چند حديث را در اينجا مىآوريم :\r\n1 - در حديثى از پيغمبر اكرم ص آمده است :\r\nمن اطعم ثلاثة نفر من المسلمين اطعمه اللَّه من ثلاث جنان فى ملكوت السموات\r\n: « كسى كه سه نفر از مسلمانان را اطعام كند خداوند او را از سه باغ بهشتى در ملكوت آسمانها اطعام خواهد كرد » ( 1 ) .\r\nو در حديثى از امام صادق ع مىخوانيم :\r\nمن اطعم مؤمنا حتى يشبعه لم يدر احد من خلق اللَّه ما له من الاجر فى الآخرة ، لا ملك مقرب ، و لا نبى مرسل الا اللَّه رب العالمين\r\n: « كسى كه مؤمنى را اطعام كند تا سير شود احدى از خلق خدا نمىداند چقدر در آخرت پاداش دارد ، و نه فرشتگان مقرب الهى ، و نه پيامبران مرسل ، جز خداوند كه پروردگار عالميان است » ( 2 ) .\r\nدر حديث ديگرى از همان امام آمده است كه فرمود : « لان اطعم مؤمنا محتاجا احب الى من ان ازوره ، و لان ازوره احب الى من ان اعتق عشر رقاب : « اگر مؤمن نيازمندى را اطعام كنم نزد من محبوبتر است از اينكه تنها به ديدار او بروم ، و اگر بديدار او بروم نزد من محبوبتر است از اينكه ده برده را آزاد كنم » ! ( 3 ) .\r\nقابل توجه اينكه در روايات تنها روى نيازمندان و گرسنگان تكيه نشده بلكه در بعضى صريحا آمده است كه اطعام مؤمنان هر چند بىنياز باشند همچون آزاد كردن برده است ، و اين نشان مىدهد كه هدف از اين كار علاوه بر رفع نيازمنديها جلب محبت و تحكيم پيوندهاى دوستى و صميميت است ، به عكس\r\n\r\n","description":"","footnote":"\r\n( 1 ) « اصول كافى » جلد دوم باب « اطعام المؤمن » حديث 3 .\r\n( 2 ) « همان مدرك » حديث 6 .\r\n( 3 ) « همان مدرك » حديث 18 .\r\n","page_name":" 358 ","page_number":358},
  {"content":"\r\nآنچه در دنياى مادى امروز معمول است كه گاه دو دوست نزديك ، يا دو خويشاوند به مهمانخانه اى مىروند هر كدام بايد سهم خود را بپردازد ، گويى مساله ميهمانى كردن مخصوصا نفرات بسيار براى آنان بسيار شگفتآور است .\r\nدر بعضى از روايات نيز تصريح شده كه اطعام گرسنگان به طور مطلق ( هر چند مؤمن و مسلمان هم نباشند ) از افضل اعمال است ، چنان كه در روايتى از پيغمبر گرامى اسلام ص آمده است كه فرمود :\r\nمن افضل الاعمال عند اللَّه ابراد الكباد الحارة و اشباع الكباد الجائعة و الذى نفس محمد « صلى اللَّه عليه و آله » بيده لا يؤمن بى عبد يبيت شبعان و اخوه - او قال جاره - المسلم جائع :\r\n« يكى از برترين اعمال نزد خدا خنك كردن جگرهاى داغ است ، و سير كردن شكمهاى گرسنه ، سوگند به كسى كه جان محمد در دست او است بنده اى كه شب سير بخوابد و برادر - يا فرمود همسايه - مسلمانش گرسنه باشد به من ايمان نياورده است » ! ( 1 ) .\r\nذيل حديث فوق گرچه در باره سير كردن مسلمانان است ، ولى آغاز آن هر تشنه و گرسنه اى را شامل مىشود ، و بعيد نيست گستردگى مفهوم آن حتى حيوانات را نيز شامل شود .\r\nو در اين زمينه روايات بسيار است ( 2 ) .\r\n\r\n","description":"","footnote":"\r\n( 1 و 2 ) « بحار الانوار » جلد 74 صفحه 369 - قابل توجه اينكه مرحوم علامه مجلسى در اين زمينه بابى عنوان كرده كه 113 حديث در آن آورده است كه مربوط به اطعام مؤمن و سيراب كردن و لباس پوشاندن و اداء دين مىباشد ، و بعضى از آنها عموميت دارد .\r\n","page_name":" 359 ","page_number":359},
  {"content":"\r\n\r\n[ سوره الإنسان ‹ 76 › : آيات 12 تا 22 
  ]\r\nوَ جَزاهُمْ بِما صَبَرُوا جَنَّةً وَحَرِيراً ‹ 12 › مُتَّكِئِينَ فِيها عَلَى الأَرائِكِ لا يَرَوْنَ فِيها شَمْساً وَلا زَمْهَرِيراً ‹ 13 › وَدانِيَةً عَلَيْهِمْ ظِلالُها وَذُلِّلَتْ قُطُوفُها تَذْلِيلًا ‹ 14 › وَيُطافُ عَلَيْهِمْ بِآنِيَةٍ مِنْ فِضَّةٍ وَأَكْوابٍ كانَتْ قَوارِيرَا ‹ 15 › قَوارِيرَا مِنْ فِضَّةٍ قَدَّرُوها تَقْدِيراً ‹ 16 ›\r\nوَ يُسْقَوْنَ فِيها كَأْساً كانَ مِزاجُها زَنْجَبِيلًا ‹ 17 › عَيْناً فِيها تُسَمَّى سَلْسَبِيلًا ‹ 18 › وَيَطُوفُ عَلَيْهِمْ وِلْدانٌ مُخَلَّدُونَ إِذا رَأَيْتَهُمْ حَسِبْتَهُمْ لُؤْلُؤاً مَنْثُوراً ‹ 19 › وَإِذا رَأَيْتَ ثَمَّ رَأَيْتَ نَعِيماً وَمُلْكاً كَبِيراً ‹ 20 › عالِيَهُمْ ثِيابُ سُندُسٍ خُضْرٌ وَإِسْتَبْرَقٌ وَحُلُّوا أَساوِرَ مِنْ فِضَّةٍ وَسَقاهُمْ رَبُّهُمْ شَراباً طَهُوراً ‹ 21 ›\r\nإِنَّ هذا كانَ لَكُمْ جَزاءً وَكانَ سَعْيُكُمْ مَشْكُوراً ‹ 22 ›\r\n","description":"","footnote":"","page_name":" 360 ","page_number":360},
  {"content":"\r\n\r\nترجمه :\r\n12 - خداوند در برابر شكيبايى آنان ، بهشت و لباسهاى حرير بهشتى را به آنها پاداش مىدهد .\r\n13 - اين در حالى است كه بر تختهاى زيبا تكيه كرده‌اند ، نه آفتاب را در آنجا مىبينند ، نه سرما را .\r\n14 - و در حالى است كه سايه‌هاى آن ( درختان بهشتى ) بر آنها فرو افتاده ، و چيدن ميوه هايش بسيار آسان است .\r\n15 - و در گرداگرد آنها ظرفهايى از نقره ، و قدحهايى بلورين مىگردانند ( مملو از بهترين غذاها و نوشيدنىها ) 16 - ظرفهاى بلورينى از نقره ! كه آنها را به اندازه لازم آماده كرده‌اند .\r\n17 - و در آنجا از جامهايى سيراب مىشوند كه لبريز از شراب طهورى است كه با زنجبيل آميخته است .\r\n18 - از چشمه اى در بهشت كه نامش سلسبيل است .\r\n19 - و بر گرد آنها نوجوانانى جاودانى ( براى پذيرايى ) مىگردند كه هر گاه آنها را ببينى گمان مىكنى مرواريد پراكنده‌اند ! 20 - و هنگامى كه آنجا را ببينى نعمتها و ملك عظيمى را مىبينى ! 21 - بر اندام آنها ( بهشتيان ) لباسهايى است از حرير نازك سبز رنگ ، و از ديباى ضخيم و با دستبندهايى از نقره تزيين شده‌اند ، و پروردگارشان شراب طهور به آنها مىنوشاند ! 22 - اين جزاى شما است و سعى و تلاش شما مورد قدردانى است .\r\n","description":"","footnote":"","page_name":" 361 ","page_number":361},
  {"content":"\r\n\r\nتفسير : پاداشهاى عظيم بهشتى !\r\nبعد از اشاره اجمالى در آيات گذشته به نجات « ابرار و نيكان » از عذابهاى دردناك روز قيامت ، و رسيدن آنها به لقاى محبوب ، و غرق سرور و شادمانى شدن ، در آيات مورد بحث به شرح اين نعمتهاى بهشتى پرداخته ، حد اقل پانزده نعمت را در طى اين آيات بر مىشمرد :\r\nنخست از مسكن و لباس اين بهشتيان سخن مىگويد ، و مىفرمايد :\r\n« خداوند در برابر صبر و شكيبايى آنها بهشت و لباسها و فرشهايى از حرير را به آنها پاداش مىدهد » ( * ( وَجَزاهُمْ بِما صَبَرُوا جَنَّةً وَحَرِيراً ) * ) .\r\nآرى در برابر آن همه استقامت و ايثار كه نمونه آن وفاء به نذر ، و روزه داشتن ، و بخشيدن طعام مورد نياز خود هنگام افطار به مسكين و يتيم و اسير است ، خداوند آنها را در باغهاى مخصوصى از بهشت جاى مىدهد ، و بهترين لباسها را بر آنها مىپوشاند .\r\nنه تنها در اين آيه كه در آيات ديگر قرآن نيز به اين حقيقت تصريح شده كه پاداشهاى قيامت در مقابل صبر و شكيبايى انسان است ( صبر در طريق اطاعت ، صبر در برابر معصيت ، و صبر و استقامت در برابر مشكلات و مصائب ) .\r\nدر آيه 24 سوره رعد مىخوانيم فرشتگان به بهشتيان چنين خوشامد مىگويند : سَلامٌ عَلَيْكُمْ بِما صَبَرْتُمْ : « درود بر شما به خاطر صبر و استقامتى كه داشتيد » .\r\nو در آيه 111 مؤمنون آمده است : إِنِّي جَزَيْتُهُمُ الْيَوْمَ بِما صَبَرُوا أَنَّهُمْ هُمُ الْفائِزُونَ : « من امروز آنها را به خاطر صبر و استقامتشان پاداش دادم ، آنها پيروز و رستگارند » .\r\n","description":"","footnote":"","page_name":" 362 ","page_number":362},
  {"content":"\r\nسپس مىافزايد : « اين در حالى است كه آنها بر تختهاى زيبا تكيه كرده ، نه گرمى آفتاب را مىبينند ، و نه سردى هوا را » ( * ( مُتَّكِئِينَ فِيها عَلَى الأَرائِكِ لا يَرَوْنَ فِيها شَمْساً وَلا زَمْهَرِيراً ) * « :\r\nذكر اين حالت ( تكيه كردن بر تختها ) اشاره به آرامش و راحتى كامل آنها است ، چرا كه انسان معمولا در حالت آرامش در چنين حالتى به سر مىبرد ، و ذيل آيه نيز اشاره به اعتدال كامل هواى بهشت است .\r\nنه اينكه خورشيد و ماه در آنجا وجود نداشته باشد ، بلكه تابش ناراحت كننده خورشيد وجود ندارد ، با وجود سايه‌هاى درختان بهشتى .\r\n« زمهرير » از ماده « زمهر » به معنى شدت سرما ، يا شدت غضب ، يا سرخ شدن چشم بر اثر خشم ، مىباشد ، و در اينجا منظور همان معنى اول است .\r\nدر حديثى آمده است كه در جهنم نقطه اى وجود دارد كه از شدت سرما اعضاى بدن از هم متلاشى مىشود ( 1 ) .\r\n« ارائك » جمع « اريكه » در اصل به تختهايى مىگويند كه در حجله عروس مىنهند و منظور در اينجا تختهاى زيبا و فاخر است .\r\n« آلوسى » مفسر معروف اهل سنت در « روح المعانى » در حديثى از ابن عباس چنين نقل مىكند : بينا اهل الجنة فى الجنة اذا راوا ضوءا كضوء الشمس ، و قد اشرقت الجنان به فيقول اهل الجنة يا رضوان ما هذا ؟\r\nو قد قال ربنا * ( لا يَرَوْنَ فِيها شَمْساً وَلا زَمْهَرِيراً ) * ، فيقول لهم رضوان ليس هذا بشمس ، و لا قمر ، و لكن على ( ع ) و فاطمة ( ع ) ضحكا ، و اشرقت الجنان من نور ثغريهما ! : « هنگامى كه بهشتيان در بهشت هستند ناگهان نورى\r\n\r\n","description":"","footnote":"\r\n( 1 ) « در المنثور » جلد 6 صفحه 300 .\r\n","page_name":" 363 ","page_number":363},
  {"content":"\r\nهمچون نور آفتاب مشاهده مىكنند كه صحنه بهشت را روشن ساخته ، بهشتيان به رضوان ( فرشته مامور بهشت ) مىگويند : اين نور چيست با اينكه پروردگار ما فرموده در بهشت نه آفتاب را مىبينند و نه سرما را ؟ ! او در پاسخ مىگويد :\r\nاين نور خورشيد و ماه نيست ، ولى على ع و فاطمه س خندان شده‌اند و بهشت از نور دندانشان روشن گشته است « ! ( 1 ) .\r\nآيه بعد در ادامه اين نعمتها مىافزايد : « اين در حالى است كه سايه‌هاى درختان بهشتى بر آنها فرو افتاده ، و چيدن ميوه هايش براى آنها بسيار سهل و آسان است » : ( * ( وَدانِيَةً عَلَيْهِمْ ظِلالُها وَذُلِّلَتْ قُطُوفُها تَذْلِيلًا ) * ( 2 ) .\r\nنه مشكلى وجود دارد ، نه خارى در دست مىرود ، و نه احتياج به تلاش و حركتى براى چيدن ميوه‌ها است ! بار ديگر ياد آورى اين نكته را ضرورى مىدانيم كه اصول حاكم بر زندگى انسان در آن جهان با اين جهان بسيار متفاوت است ، و آنچه در باره نعمتهاى بهشتى در اين آيات و آيات ديگر قرآن آمده ، تنها اشاراتى است پر معنى به آن مواهب عظيم ، و گرنه طبق تصريح بعضى از روايات در آنجا نعمتهايى است كه هيچ چشمى نديده و هيچ گوشى نشنيده و بر انديشه هيچ كسى نگذشته است .\r\n« ابن عباس » سخنى دارد كه در ذيل بعضى از آيات همين سوره بيان كرده است : مىگويد : آنچه را خداوند در قرآن از نعمتهاى بهشتى نام برده مثل\r\n\r\n","description":"","footnote":"\r\n( 1 ) « روح المعانى » جلد 29 صفحه 159 .\r\n( 2 ) « قطوف » بر وزن « ظروف » جمع « قطف » ( بر وزن حفظ ) يا جمع « قطف » ( بر وزن حذف ) است كه اولى معنى وصفى دارد ، و دومى معنى مصدرى ، و به معنى ميوه‌هاى چيده شده يا چيدن ميوه است .\r\n","page_name":" 364 ","page_number":364},
  {"content":"\r\nو مانندى در دنيا ندارد ، ولى خداوند آن را با نامى كه براى ما شناخته شده است نام مىبرد ، مثلا از شراب طهورى نام مىبرد كه با « زنجبيل » ممزوج است اين ماده معطرى بود كه عرب به آن علاقه داشت ( 1 ) .\r\nدر آيه بعد به توضيح قسمتى از چگونگى پذيرايى از اين ميهمانان بهشتى خدا وسائل پذيرايى آنها ، و پذيرايى كنندگان مىپردازد و مىفرمايد : « در گرداگرد آنها ظرفهايى از نقره و قدحهايى بلورين مىگردانند » ( * ( وَيُطافُ عَلَيْهِمْ بِآنِيَةٍ مِنْ فِضَّةٍ وَأَكْوابٍ كانَتْ قَوارِيرَا ) * ) .\r\n« ظرفهاى بلورينى از نقره ! كه آن را به اندازه لازم آماده كرده‌اند » ( * ( قَوارِيرَا مِنْ فِضَّةٍ قَدَّرُوها تَقْدِيراً ) * ) .\r\nدر اين ظرفها انواع غذاهاى بهشتى ، و در آن قدحهاى بلورين انواع نوشيدنيهاى لذت بخش و نشاط آفرين ، به مقدارى كه مىخواهند و علاقه دارند موجود است ، و خدمتكاران بهشتى پيوسته گرد آنها دور مىزنند و به آنها عرضه مىكنند .\r\n« آنية » جمع « اناء » به معنى هر گونه ظرف است ، و « اكواب » جمع « كوب » ( بر وزن خوب ) به معنى ظرف آب است كه دسته نداشته باشد كه گاه از آن تعبير به « قدح » مىشود .\r\n« قوارير » جمع « قاروره » به معنى ظرف بلورين و شيشه اى است .\r\nعجب اينكه مىفرمايد : ظرفهاى بلورين بهشتى از نقره ساخته شده ! در حالى كه در عالم دنيا چنين ظرفى مطلقا وجود ندارد ، و ظرفهاى بلورين را\r\n\r\n","description":"","footnote":"\r\n( 1 ) « مجمع البيان » جلد 10 صفحه 411 .\r\n","page_name":" 365 ","page_number":365},
  {"content":"\r\nاز سنگهاى مخصوصى كه ذوب مىكنند مىسازند ، ولى همان خدايى كه اين امكان را در سنگ تيره آفريد كه قابل تبديل به شيشه و بلور باشد ، مىتواند در فلزى همچون نقره نيز بيافريند .\r\nو به هر حال از اين تعبير استفاده مىشود كه ظرفها و جامهاى بهشتى هم صفا و شفافيت بلور را دارد ، و هم درخشندگى و زيبايى نقره را ، و نوشابه هايى كه در آن است كاملا نمايان است .\r\nقابل توجه اينكه : در حديثى از امام صادق ع آمده است كه\r\nينفذ البصر فى فضة الجنة كما ينفذ فى الزجاج ! :\r\n« نور چشم انسان در نقره بهشتى نفوذ مىكند ، آن چنان كه در شيشه و بلور دنيا نفوذ دارد ( 1 ) .\r\nاين را نيز مىدانيم در عصر ما دانشمندان به اشعه هايى پى برده‌اند ( مانند اشعه ايكس ) كه از اجسام تيره نيز عبور مىكند و درون آن را مانند بلور نشان مىدهد .\r\nابن عباس مىگويد : همه نعمتهاى بهشتى شبيه و مانندى در دنيا دارد جز ظرفهاى بلورين كه از نقره است كه در دنيا شبيه و مانندى براى آن نيست ( 2 ) .\r\nسپس مىافزايد : « در آنجا از جامهايى سيراب مىشوند كه لبريز از شراب طهورى است كه با زنجبيل آميخته » ( * ( وَيُسْقَوْنَ فِيها كَأْساً كانَ مِزاجُها زَنْجَبِيلًا ) * ) .\r\nبسيارى از مفسران تصريح كرده‌اند كه عرب جاهلى از شرابهايى كه آميخته با زنجبيل بود لذت مىبرد زيرا كه تندى مخصوصى به شراب مىداد ، و قرآن در اينجا از جامهايى سخن مىگويد كه شراب طهورش با زنجبيل آميخته\r\n\r\n","description":"","footnote":"\r\n( 1 ) « مجمع البيان » جلد 10 صفحه 410 .\r\n( 2 ) « روح المعانى » جلد 29 صفحه 159 .\r\n","page_name":" 366 ","page_number":366},
  {"content":"\r\nاست ، ولى بديهى است ميان اين شراب و آن شراب تفاوت از زمين تا آسمان است ! و يا به تعبير ديگر تفاوت از دنيا تا آخرت است ! .\r\nبه نظر مىرسد كه عرب دو نوع شراب با دو حالت مختلف داشته يكى به اصطلاح نشاط آور و محرك ، و ديگرى سست كننده و آرام بخش كه اولى را با « زنجبيل » مىآميخته ، و دومى را با « كافور » ، و از آنجا كه حقايق عالم آخرت در قالب الفاظ اين جهان نمىگنجد چاره اى جز اين نيست كه اين الفاظ با معانى گسترده تر و والاترى براى آن حقايق بزرگ استخدام شود .\r\nگرچه در باره معنى « زنجبيل » تفسيرهاى مختلفى نقل شده ، ولى غالبا به همان ريشه معطر و خوشبويى كه در ادويه مخصوص غذا ، و نوشابه‌ها به كار مىرود تفسير كرده‌اند .\r\nسپس مىافزايد : « اين جامها از چشمه اى در بهشت پر مىشود كه سلسبيل ناميده مىشود » ( * ( عَيْناً فِيها تُسَمَّى سَلْسَبِيلًا ) * ) ( 1 ) .\r\n« سلسبيل » نوشيدنى بسيار لذيذى را مىگويند كه به راحتى در دهان و گلو جارى مىشود و كاملا گوارا است ، بسيارى معتقدند كه از ماده « سلاسه » به معنى « روانى » گرفته شده ، همانگونه كه به عبارات روان و جالب نيز « سليس » گفته مىشود .\r\nبعضى ديگر گفته‌اند از ماده « تسلسل » گرفته شده كه به معنى « حركت پى در پى » است در نتيجه روان بودن چيزى را تداعى مىكند ، بنا بر اين هر دو معنى به هم نزديك است ، و در هر صورت باء در آن اضافى مىباشد .\r\nبعضى نيز معتقدند كه اين واژه اى است مركب از دو كلمه « سال » و « سبيل »\r\n\r\n","description":"","footnote":"\r\n( 1 ) در محل اعراب « عينا » همان سخنى كه در چند آيه قبل گفتيم « عينا » جارى است ! و مناسب آن است كه از قبيل « منصوب به نزع خافض » باشد .\r\n","page_name":" 367 ","page_number":367},
  {"content":"\r\nو بعضى نيز آن را مركب از « سال » و « سبيل » مىدانند كه در صورت اول مفهومش اين است « راهى به طلب » و در صورت دوم « راهى طلبيد » و معنى كنايى هر دو « گوارا » است .\r\nبعضى نيز تصريح كرده‌اند كه در لغت عرب كلمه « سلسبيل » وجود نداشته و اين از ابداعات قرآن مجيد است ( 1 ) .\r\nولى معنى اول از همه مشهورتر و مناسبتر است .\r\nسپس از پذيرايى كنندگان اين بزم پرسرور كه در جوار رحمت حق در بهشت برين برپا مىشود سخن به ميان آورده ، مىگويد : « بر گرد آنها نوجوانان جاودانى مىگردند كه هر گاه آنها را ببينى گمان مىكنى مرواريدهاى پراكنده‌اند » ! ( * ( وَيَطُوفُ عَلَيْهِمْ وِلْدانٌ مُخَلَّدُونَ إِذا رَأَيْتَهُمْ حَسِبْتَهُمْ لُؤْلُؤاً مَنْثُوراً ) * ) .\r\nهم خودشان در بهشت جاودانى هستند ، و هم طراوت و زيبايى و نشاط جوانى آنها جاودانى است ، و هم پذيرايى كردن آنان ، چرا كه تعبير « مخلدون » از يك سو ، و تعبير « * ( يَطُوفُ عَلَيْهِمْ ) * » ( بر آنها طواف مىكنند ) از سوى ديگر بيانگر اين واقعيت است .\r\nتعبير به « * ( لُؤْلُؤاً مَنْثُوراً ) * » ( مرواريدهاى پراكنده ) اشاره اى است به زيبايى و صفا و درخشندگى و جذابيت آنها ، و هم حضورشان در همه جاى اين بزم الهى و روحانى .\r\n\r\n","description":"","footnote":"\r\n( 1 ) بعضى از مفسران گفته‌اند كه « سلسبيل » قاعدتا ما لا ينصرف است ، زيرا علميت و عجمه در آن جمع است ، و اينكه در اينجا تنوين به خود گرفته به خاطر هماهنگى با آخر آيات ديگر اين سوره است .\r\n","page_name":" 368 ","page_number":368},
  {"content":"\r\nو از آنجا كه نعمتهاى جهان ديگر به وصف نمىآيد هر قدر الفاظ گويا و رسا باشد ، در آيه بعد به صورت سربسته مىافزايد : « و هنگامى كه آنجا را مىنگرى نعمتها و ملك عظيمى را مىبينى » ! ( * ( وَإِذا رَأَيْتَ ثَمَّ رَأَيْتَ نَعِيماً وَمُلْكاً كَبِيراً ) * ) ( 1 ) .\r\nبراى « نعيم » و « ملك كبير » تفسيرهاى زيادى شده ، از جمله در حديثى از امام صادق ع مىخوانيم « معنى آيه اين است كه ملكى است كه هرگز زائل نمىشود و فنا نمىپذيرد » ( 2 ) .\r\nيا نعمتهاى بهشتى آن قدر گسترده است كه از نظر كثرت به وصف نمىآيد .\r\nيا اينكه « ملك كبير » آن است كه فرشتگان به هنگام دخول بر بهشتيان اذن مىگيرند ، و با سلام به آنها تحيت مىگويند .\r\nيا بهشتيان هر چه اراده كنند به آن دست مىيابند .\r\nيا پائينترين فرد بهشتى قلمرو ملكش به اندازه است كه وقتى نگاه مىكند فاصله هزار سال راه را مىبيند ! يا به معنى ملك دائمى و ابدى و توام با تحقق تمام آرزوها است .\r\nواژه « نعيم » كه در لغت به معنى « نعمتهاى فراوان » است ، و « ملك كبير » كه از عظمت و وسعت باغهاى بهشتيان خبر مىدهد مفهوم وسيع و گسترده اى\r\n\r\n","description":"","footnote":"\r\n( 1 ) بعضى از مفسرين تصريح كرده‌اند به اينكه « ثم » در اينجا « ظرف مكان » است و « رايت » معنى فعل لازم دارد و معنى آيه چنين مىشود « اذا رميت ببصرك * ( ثَمَّ رَأَيْتَ نَعِيماً وَمُلْكاً كَبِيراً ) * » اين احتمال نيز وجود دارد كه « ثم » « اسم اشاره به دور » باشد و مفعول به « رايت » .\r\n( 2 ) مجمع البيان جلد 10 صفحه 411 .\r\n","page_name":" 369 ","page_number":369},
  {"content":"\r\nدارند كه همه تفسيرهاى فوق را شامل مىشوند .\r\nتا اينجا به قسمتى از نعمتهاى بهشتى از قبيل « مساكن » و « تختها » و « سايه‌ها » و « ميوه‌ها » و « نوشيدنيها » و « ظرفها » و « گروه پذيرايى كنندگان » اشاره شد ، اكنون نوبت وسائل تزيينى بهشتيان است ، مىفرمايد : « بر اندام آنها لباسهايى است از حرير نازك سبز ، و از ديباى ضخيم » ( * ( عالِيَهُمْ ثِيابُ سُندُسٍ خُضْرٌ وَإِسْتَبْرَقٌ ) * ) ( 1 ) .\r\nسندس به معنى پارچه ابريشمين نازك است ، در حالى كه « استبرق » به معنى پارچه ابريشمين ضخيم است ، بعضى آن را از كلمه فارسى استبر يا « ستبر » مىدانند ، و بعضى احتمال داده‌اند كه از ريشه عربى « برق » به معنى تلالؤ گرفته شده . سپس مىافزايد : « و آنها با دستبندهايى از نقره تزيين شده‌اند » ( * ( وَحُلُّوا أَساوِرَ مِنْ فِضَّةٍ ) * ) .\r\nنقره هايى شفاف كه همچون بلور مىدرخشد ، و از ياقوت و در و مرواريد زيباتر است .\r\n« اساور » جمع « اسورة » ( بر وزن مغفرة ) و آن نيز به نوبه خود جمع « سوار » ( بر وزن غبار ) يا سوار ( بر وزن كتاب ) است كه در اصل از كلمه فارسى « دستوار » به معنى « دستبند » گرفته شده ، و به هنگام نقل به زبان عربى مختصر تغييرى در آن پيدا شده است ، و به صورت « سوار » در آمده است .\r\n\r\n","description":"","footnote":"\r\n( 1 ) در محل اعراب « عاليهم » دو احتمال است : نخست اينكه « ظرف » است به معنى « فوق » بنا بر اين مفهوم آيه چنين مىشود « فوقهم ثياب سندس » ديگر اينكه « حال » است براى ضمير « هم » كه در آيات قبل بود و به « ابرار » باز مىگردد و معنى جمله چنين مىشود « حالكونهم يعلوهم * ( ثِيابُ سُندُسٍ خُضْرٌ ) * » .\r\n","page_name":" 370 ","page_number":370},
  {"content":"\r\nانتخاب رنگ سبز براى لباسهاى بهشتى به خاطر آن است كه رنگى است بسيار نشاط آفرين ، همانند برگهاى زيباى درختان ، و البته رنگ سبز انواع و اقسامى دارد و هر كدام خود داراى لطفى است .\r\nدر بعضى از آيات قرآن مانند آيه 30 سوره كهف آمده است كه بهشتيان يا دستبندهايى از طلا تزئين مىشوند « يُحَلَّوْنَ فِيها مِنْ أَساوِرَ مِنْ ذَهَبٍ » و اين منافاتى با آنچه در آيه مورد بحث آمده ندارد ، زيرا ممكن است از جهت تنوع ، گاه با اين تزيين كنند ، و گاه با آن .\r\nدر اينجا اين سؤال پيش مىآيد كه مگر دستبند طلا و نقره زينت زنانه نيست ؟ چگونه براى مردان بهشتى اين زينت ذكر شده ؟\r\nولى جواب آن روشن است چرا كه در بسيارى از محيطها زينت طلا و نقره هم براى مردان است ، و هم براى زنان ( هر چند اسلام زينت طلا را براى مردان تحريم كرده ) ولى البته نوع دستبندهاى مردان و زنان متفاوت است ، و از آيه 53 سوره زخرف كه از قول فرعون نقل شده : فَلَوْ لا أُلْقِيَ عَلَيْه أَسْوِرَةٌ مِنْ ذَهَبٍ « چرا به موسى دستبندهايى از طلا داده نشده » ؟ بر مىآيد كه دستبند طلا براى مردان در محيط مصر نشانه عظمت محسوب مىشد .\r\nبعلاوه همانگونه كه بارها اشاره كرده‌ايم چون براى بيان نعمتهاى بهشتى الفاظ معمولى اين دنيا هرگز كافى نيست ، راهى جز اين وجود ندارد كه با اين الفاظ اشاراتى به آن نعمتهاى عظيم و توصيفناكردنى شود .\r\nو سرانجام در پايان آيه به عنوان آخرين و مهمترين نعمت از اين سلسله نعمتها مىفرمايد « و پروردگارشان شراب طهور به آنها مىنوشاند » ( * ( وَسَقاهُمْ رَبُّهُمْ شَراباً طَهُوراً ) * ) .\r\nدرست است كه در لابلاى اين نعمتها نيز سخن از نوشيدنيهاى گوارا ، از جامهايى كه از چشمه سلسبيل پر مىشود ، و بهشتيان از آن سيراب مىگردند ، در\r\n","description":"","footnote":"","page_name":" 371 ","page_number":371},
  {"content":"\r\nميان بود ، ولى ميان آنها و آنچه در اين آيه آمده است فرق بسيار است . زيرا از يك سو در آنجا ساقى « * ( وِلْدانٌ مُخَلَّدُونَ ) * » بودند ، اما در اينجا ساقى « خدا » است ، و چه تعبير عجيبى ؟ مخصوصا با تكيه بر كلمه « رب » خداوندى كه هميشه اين انسان را پرورش داده و مالك و مربى او است ، وى را در مراحل تكامل همواره به پيش برده تا به آخرين مرحله رسيده ، و اكنون نوبت آن است كه ربوبيتش را به حد اعلا برساند ، و با دست قدرتش از جام شراب طهور بندگان ابرار و نيكان را سيراب و سرخوش كند .\r\nو از سوى ديگر « طهور » به معنى چيزى است كه هم پاك است و هم پاك كننده به اين ترتيب اين شراب ، جسم و روح انسان را از هر گونه آلودگى و ناپاكى پاك مىكند ، و آن چنان روحانيت و نورانيت و نشاط به او مىبخشد ، كه وصفش در هيچ عبارتى نمىگنجد ، حتى در حديثى از امام صادق ع نقل شده است :\r\nيطهر هم عن كل شىء سوى اللَّه : « قلب و جان آنها را از همه چيز جز خداوند پاك مىكند » .\r\nپرده‌هاى غفلت را مىدرد ، حجابها را از بين مىبرد ، و انسان را شايسته حضور دائم در جوار قرب خدا مىكند ، نشئه اين شراب طهور از هر نعمتى برتر ، و از هر موهبتى بالاتر است .\r\nاگر شراب آلوده دنيا عقل را زايل مىكند ، و انسان را از خدا دور مىسازد ، اما شراب طهورى كه با دست ساقى « الست » داده مىشود ، او را از « ما سوى اللَّه » بيگانه كرده ، غرق در جمال و جلال او مىكند .\r\nكوتاه سخن اينكه لطفى كه در اين آيه و در اين نعمت نهفته است از همه برتر و بالاتر است .\r\n\r\n","description":"","footnote":"\r\n( 1 ) مجمع البيان جلد 10 صفحه 411 .\r\n","page_name":" 372 ","page_number":372},
  {"content":"\r\nاز حديثى كه از رسول خدا ص نقل شده استفاده مىشود كه چشمه شراب طهور بر در بهشت قرار دارد :\r\nفيسقون منها شربة فيطهر اللَّه بها قلوبهم من الحسد ! . . . و ذلك قول اللَّه عز و جل * ( وَسَقاهُمْ رَبُّهُمْ شَراباً طَهُوراً ) *\r\n: « جرعه اى از اين شراب طهور به آنها داده مىشود و خدا به وسيله آن قلوب آنها را از حسد ( و هر گونه صفات رذيله ) پاك مىسازد » ( 1 ) .\r\nجالب اينكه تعبير به « طهور » در قرآن مجيد فقط در دو مورد آمده يكى در مورد باران ( فرقان 48 ) كه همه چيز را پاك و زنده مىكند و ديگر در آيه مورد بحث در باره شراب مخصوص بهشتى كه آن نيز پاك كننده و حيات بخش است و در آخرين آيه مورد بحث آخرين سخن را در اين زمينه بيان كرده ، مىفرمايد : « از سوى خدا به آنها گفته مىشود : اين نعمتهاى عظيم و مواهب بىنظير پاداش اعمال شما است ، و سعى و كوشش و تلاش شما در طريق اطاعت فرمان حق مقبول و مشكور است » ( * ( إِنَّ هذا كانَ لَكُمْ جَزاءً وَكانَ سَعْيُكُمْ مَشْكُوراً ) * ) .\r\nمبادا كسى تصور كند كه اين مواهب و پاداشهاى عظيم را بىحساب مىدهند ، اينها همه جزاى سعى و عمل است ، و پاداش مجاهدتها و خودسازيها و چشمپوشى از گناه است ( 2 ) .\r\nبيان اين مطلب خود لذت و لطف خاصى دارد كه خداوند بزرگ ، يا فرشتگان او ، ابرار و نيكان را مخاطب ساخته و به عنوان قدردانى و تشكر از آنها مىگويد : اينها همه پاداش اعمال شما است ، و سعى شما مشكور است ، بلكه به\r\n\r\n","description":"","footnote":"\r\n( 1 ) « نور الثقلين » جلد 5 صفحه 485 ذيل حديث 60 .\r\n( 2 ) اين آيه در حقيقت جمله اى در تقدير دارد مانند « يقال » لهم « يا يقول اللَّه لهم »\r\n","page_name":" 373 ","page_number":373},
  {"content":"\r\nگفته بعضى از مفسران اين نعمتى است ما فوق همه نعمتها و موهبتى است بالاتر از همه مواهب كه خدا از انسان تشكر كند .\r\nتعبير به « كان » كه فعل ماضى است خبر از گذشته مىدهد ، ممكن است اشاره به اين باشد كه اين نعمتها از قبل براى شما فراهم شده است ، چرا كه هر وقت كسى به ميهمان خود بسيار اهميت دهد وسائل پذيرايى او را از مدتها پيش آماده مىكند .\r\n","description":"","footnote":"","page_name":" 374 ","page_number":374},
  {"content":"\r\n\r\n[ سوره الإنسان ‹ 76 › : آيات 23 تا 26 
  ]\r\nإِنَّا نَحْنُ نَزَّلْنا عَلَيْكَ الْقُرْآنَ تَنْزِيلًا ‹ 23 › فَاصْبِرْ لِحُكْمِ رَبِّكَ وَلا تُطِعْ مِنْهُمْ آثِماً أَوْ كَفُوراً ‹ 24 › وَاذْكُرِ اسْمَ رَبِّكَ بُكْرَةً وَأَصِيلًا ‹ 25 › وَمِنَ اللَّيْلِ فَاسْجُدْ لَه وَسَبِّحْه لَيْلًا طَوِيلًا ‹ 26 ›\r\n\r\nترجمه :\r\n23 - مسلما ما قرآن را بر تو نازل كرديم .\r\n24 - پس در ( تبليغ و اجراى ) حكم پروردگارت شكيبا باش ، و از هيچ گنهكار و كافرى از آنان اطاعت مكن .\r\n25 - و نام پروردگارت را هر صبح و شام به ياد آور .\r\n26 - و در شبانگاه براى او سجده كن ، و مقدارى طولانى از شب ، او را تسبيح گوى .\r\n\r\nتفسير : پنج دستور مهم براى موفقيت در اجراى حكم خدا\r\nآيات اين سوره از آغاز تا كنون در باره خلقت انسان و سپس معاد و رستاخيز او سخن مىگفت ، در آيات مورد بحث روى سخن را به پيامبر ص كرده ، دستورات مؤكدى براى هدايت انسانها و صبر و مقاومت در اين راه به او مىدهد ، در واقع اين آيات راه وصول به آن همه نعمتهاى بىمانند را نشان داده است كه\r\n","description":"","footnote":"","page_name":" 375 ","page_number":375},
  {"content":"\r\nتنها از طريق تمسك به قرآن و پيروى از رهبرى چون پيامبر اسلام ص و الهام گرفتن از دستورات او امكان پذير است .\r\nنخست مىفرمايد : « مسلما ما قرآن را بر تو نازل كرديم » ( * ( إِنَّا نَحْنُ نَزَّلْنا عَلَيْكَ الْقُرْآنَ تَنْزِيلًا ) * ) .\r\nبعضى از مفسران « تنزيلا » را كه به صورت « مفعول مطلق » در آيه فوق آمده اشاره به « نزول تدريجى قرآن » دانسته‌اند كه اثر تربيتى آن روشن است ، و بعضى اشاره به عظمت مقام اين كتاب آسمانى و تاكيدى بر نزول قرآن از ناحيه خداوند ، مخصوصا با توجه به تاكيدات ديگر كه در آيه آمده ( تاكيد به وسيله « ان » و « نحن » و « جمله اسميه » ) مىدانند ، و در حقيقت پاسخى است به كسانى كه پيامبر ص را به كهانت و سحر و افترا بر خداوند متهم مىكردند .\r\nسپس پنج دستور مهم به پيامبر اسلام ص مىدهد كه نخستين آن دعوت به صبر و استقامت است ، مىفرمايد : « اكنون كه چنين است در طريق تبليغ و اجراى احكام پروردگارت صابر و شكيبا باش » ( * ( فَاصْبِرْ لِحُكْمِ رَبِّكَ ) * ) .\r\nاز مشكلات و موانع راه و كثرت دشمنان و سرسختى آنها ترس و هراسى به خود راه مده ، و هم چنان به پيش حركت كن .\r\nقابل توجه اينكه : دستور به استقامت را ( با توجه به « فاء تفريع » در « فاصبر » ) فرع بر نزول قرآن از سوى خدا مىگيرد ، يعنى چون پشتيبان تو خدا است قطعا در اين راه استقامت كن ، و تعبير به « رب » اشاره لطيف ديگرى به همين معنى است .\r\nو در دومين دستور پيامبر ص را از هر گونه سازش با منحرفان بر حذر داشته مىگويد : « از هيچ گنهكار و كافرى از آنها اطاعت مكن » ( * ( وَلا تُطِعْ مِنْهُمْ\r\n","description":"","footnote":"","page_name":" 376 ","page_number":376},
  {"content":"\r\n* ( آثِماً أَوْ كَفُوراً ) * ) :\r\nدر حقيقت اين حكم دوم تاكيدى است بر حكم اول چرا كه جمعيت دشمنان تلاش مىكردند كه از طرق مختلف پيامبر ص را در مسير باطل به سازش بكشانند ، چنان كه نقل شده كه « عتبة بن ربيعه » و « وليد بن مغيره » به پيامبر ص مىگفتند از دعوت خود باز گرد ، ما آن قدر ثروت در اختيار تو مىگذاريم كه راضى شوى ، و زيباترين دختران عرب را به همسرى تو در مىآوريم ، و پيشنهادهاى ديگرى از اين قبيل ، و پيامبر ص به عنوان يك رهبر بزرگ راستين بايد در برابر اين وسوسه‌هاى شيطانى ، يا تهديداتى كه بعد از بىاثر ماندن اين تطميعات عنوان مىشود ، صبر و استقامت به خرج دهد ، نه تسليم تطميع گردد ، و نه تهديد .\r\nدرست است كه پيامبر اسلام ص هرگز تسليم نشد ، ولى اين تاكيدى است بر اهميت اين موضوع در مورد آن حضرت ص و سرمشقى است جاودانى براى ساير رهبران راه خدا .\r\nگرچه بعضى از مفسران « آثم » را به « عتبة بن ربيعه » و « كفور » را به « وليد بن مغيره » يا « ابو جهل » كه هر سه از مشركان عرب بودند تفسير كرده‌اند ، ولى روشن است كه « آثم » ( گنهكار ) و « كفور » ( كافر و كفران كننده ) مفهوم وسيع و گسترده اى دارد كه همه مجرمان و مشركان را شامل مىگردد ، هر چند اين سه نفر از مصداقهاى روشن آن بودند .\r\nاين نكته نيز قابل توجه است كه « آثم » مفهوم عامى دارد كه « كفور » را نيز شامل مىشود ، بنا بر اين ذكر « كفور » از قبيل ذكر « خاص » بعد از « عام » و براى تاكيد است .\r\nولى از آنجا كه صبر و استقامت در برابر هجوم اين مشكلات عظيم كار آسانى\r\n","description":"","footnote":"","page_name":" 377 ","page_number":377},
  {"content":"\r\nنيست ، و پيمودن اين راه را دو توشه خاصى لازم دارد ، در آيه بعد مىافزايد :\r\n« نام پروردگارت را هر صبح و شام به ياد آور » ( * ( وَاذْكُرِ اسْمَ رَبِّكَ بُكْرَةً وَأَصِيلًا ) * ) .\r\n« و شبانگاه براى او سجده كن ، و مقدار زيادى از شب او را تسبيح گوى » ( * ( وَمِنَ اللَّيْلِ فَاسْجُدْ لَه وَسَبِّحْه لَيْلًا طَوِيلًا ) * ) .\r\nتا در سايه آن « ذكر » و اين « سجده » و « تسبيح » ، نيروى لازم و قدرت معنوى و پشتوانه كافى براى مبارزه با مشكلات اين راه فراهم سازى .\r\n« بكرة » ( بر وزن نكته ) به معنى آغاز روز است و « اصيل » نقطه مقابل آن يعنى شامگاهان و آخر روز است .\r\nبعضى گفته‌اند اطلاق اين واژه بر آخر روز با توجه به اينكه از ماده « اصل » گرفته شده ، به خاطر آن است كه آخر روز اصل و اساس شب را تشكيل مىدهد .\r\nاز بعضى از تعبيرات استفاده مىشود كه « اصيل » گاه به فاصله ميان ظهر و غروب اطلاق مىگردد ( مفردات راغب ) .\r\nو از بعضى ديگر بر مىآيد كه « اصيل » به اوائل شب نيز گفته مىشود ، زيرا كه آن را به « عشى » تفسير كرده‌اند و « عشى » آغاز شب است چنان كه نماز مغرب و عشا را « عشائين » مىگويند ، حتى از بعضى كلمات استفاده مىشود كه « عشى » از زوال ظهر تا صبح فردا را نيز شامل مىشود ( 1 ) .\r\nولى با توجه به اينكه « اصيل » در آيه شريفه در مقابل « بكرة » ( صبحگاهان ) قرار گرفته ، و بعد از آن نيز سخن از عبادت شبانه به ميان آمده ، روشن مىشود\r\n\r\n","description":"","footnote":"\r\n( 1 ) « مفردات راغب » .\r\n","page_name":" 378 ","page_number":378},
  {"content":"\r\nكه منظور همان طرف آخر روز است .\r\nبه هر حال اين دو آيه در حقيقت بيانگر لزوم توجه شبانه روزى و مستمر به ذات مقدس پروردگار است .\r\nبعضى آن را به خصوص نمازهاى پنجگانه ، يا به اضافه نماز شب ، يا خصوص نماز صبح و عصر و مغرب و عشا تفسير كرده‌اند ، ولى ظاهر اين است كه اين نمازها مصداقهايى از اين ذكر مستمر الهى ، و تسبيح و سجده در پيشگاه مقدس اوست .\r\nتعبير به « * ( لَيْلًا طَوِيلًا ) * » اشاره به اين است كه مقدار زيادى از شب را تسبيح خدا كن ، در حديثى از امام على بن موسى الرضا ع در تفسير آن آمده كه در پاسخ اين سؤال كه منظور از اين تسبيح چيست ؟ فرمود : منظور نماز شب است ( 1 ) ! .\r\nولى بعيد نيست كه اين تفسير نيز از قبيل بيان مصداق روشن باشد ، چرا كه نماز شب در تقويت روح ايمان ، و تهذيب نفوس ، و زنده نگهداشتن اراده انسان در طريق اطاعت خدا ، تاثير فوق العاده اى دارد .\r\nدر اينجا بايد به اين نكته توجه داشت كه دستورهاى پنجگانه آيات فوق گرچه به صورت برنامه اى براى پيامبر اسلام ص ذكر شده ، ولى در حقيقت سرمشقى است براى همه كسانى كه در مسير رهبرى معنوى و انسانى جامعه بشرى گام بر مىدارند .\r\nآنها بايد بدانند بعد از اطمينان و ايمان كامل به هدف و رسالتى كه دارند لازم است صبر و استقامت پيشه كنند ، و از انبوه مشكلات راه ، وحشت نداشته باشند ، چرا كه هدايت يك جمعيت به خصوص زمانى كه در مقابل انسان افراد ناآگاه و دشمنان لجوج وجود داشته باشند ، هميشه توام با مشكلات عظيم بوده و هست ،\r\n\r\n","description":"","footnote":"\r\n( 1 ) « مجمع البيان » جلد 10 صفحه 413 .\r\n","page_name":" 379 ","page_number":379},
  {"content":"\r\nو اگر صبر و استقامت رهبران نباشد هيچ رسالتى به ثمر نمىرسد .\r\nو در مرحله بعد بايد در برابر وسوسه‌هاى شياطينى كه مصداق آثم و كفورند ، و با انواع حيل و تزوير سعى در منحرف ساختن رهبران و پيشوايان مىكنند ، تا رسالت آنها عقيم ماند ، با كمال قدرت مقاومت كنند ، نه فريب تطميع بخورند و نه واهمه اى از تهديد به خود راه دهند .\r\nو در تمام مراحل براى كسب قدرت روحى ، و نيروى اراده ، عزم راسخ ، و تصميم آهنين ، هر صبح و شام به ياد خدا باشند ، و پيشانى را بر درگاهش بسايند ، مخصوصا از عبادتهاى شبانه و راز و نياز با او مدد گيرند كه اگر اين امور رعايت شود پيروزى حتمى است .\r\nو اگر در پاره اى از مراحل مصيبت و شكستى رخ دهد در پرتو اين اصول مىتوان آنها را جبران كرد ، برنامه زندگى پيامبر اسلام ص و دعوت و رسالت او سرمشق مؤثرى براى رهروان اين راه است .\r\n","description":"","footnote":"","page_name":" 380 ","page_number":380},
  {"content":"\r\n\r\n[ سوره الإنسان ‹ 76 › : آيات 27 تا 31 
  ]\r\nإِنَّ هؤُلاءِ يُحِبُّونَ الْعاجِلَةَ وَيَذَرُونَ وَراءَهُمْ يَوْماً ثَقِيلًا ‹ 27 › نَحْنُ خَلَقْناهُمْ وَشَدَدْنا أَسْرَهُمْ وَإِذا شِئْنا بَدَّلْنا أَمْثالَهُمْ تَبْدِيلًا ‹ 28 › إِنَّ هذِه تَذْكِرَةٌ فَمَنْ شاءَ اتَّخَذَ إِلى رَبِّه سَبِيلًا ‹ 29 › وَما تَشاؤُنَ إِلَّا أَنْ يَشاءَ اللَّه إِنَّ اللَّه كانَ عَلِيماً حَكِيماً ‹ 30 › يُدْخِلُ مَنْ يَشاءُ فِي رَحْمَتِه وَالظَّالِمِينَ أَعَدَّ لَهُمْ عَذاباً أَلِيماً ‹ 31 ›\r\n\r\nترجمه :\r\n27 - آنها زندگى زودگذر دنيا را دوست دارند در حالى كه پشت سر خود روز سخت و سنگينى را رها مىكنند .\r\n28 - ما آنها را آفريديم و پيوندهاى وجودشان را محكم كرديم ، و هر زمان بخواهيم جاى آنان را به گروه ديگرى مىدهيم .\r\n29 - اين يك تذكر و ياد آورى است و هر كس بخواهد ( با استفاده از آن ) راهى به سوى\r\n","description":"","footnote":"","page_name":" 381 ","page_number":381},
  {"content":"\r\nپروردگارش انتخاب مىكند .\r\n30 - و شما چيزى را نمىخواهيد مگر اينكه خدا بخواهد ، خداوند عالم و حكيم است .\r\n31 - هر كس را بخواهد ( و شايسته ببيند ) در رحمت خود وارد مىكند ، و براى ظالمان عذاب دردناكى فراهم ساخته است .\r\n\r\nتفسير : اين يك هشدار است ، و انتخاب راه با شماست !\r\nدر آيات گذشته به پيامبر ص هشدار داده شده كه تحت تاثير افراد « آثم » و « كفور » ( مجرم و كافر ) هرگز واقع نشود ، و به شهادت تاريخ ، آنها كسانى بودند كه به پندار خامشان براى نفوذ در اراده و تصميم پيامبر ص مىخواستند از تطميع به مال و مقام و زنهاى زيبا كمك بگيرند .\r\nآيات مورد بحث معرفى بيشترى از آنها كرده ، مىگويد : « آنها زندگى زود گذر اين جهان را دوست دارند ، در حالى كه در پشت سر خود روز سخت و سنگينى را رها مىكنند و ناديده مىگيرند » ! ( * ( إِنَّ هؤُلاءِ يُحِبُّونَ الْعاجِلَةَ وَيَذَرُونَ وَراءَهُمْ يَوْماً ثَقِيلًا ) * ) .\r\nافق افكار آنها از خور و خواب و شهوت فراتر نمىرود ، و آخرين نقطه ديد آنها همين لذائذ بىقيد و شرط مادى است ، و عجب اينكه مىخواهند روح بزرگ پيامبر ص را نيز با همين مقياس بسنجند .\r\nاما اين بىخبران كوردل توجه ندارند كه چه روز سنگينى در پيش دارند ؟ ! ، سنگين از نظر مجازاتها ، سنگين از نظر محاسبه ، و سنگين از نظر طول زمان و فضاحت و رسوايى سنگين .\r\nتعبير به « وراءهم » ( پشت سرشان ) با اينكه بايد قاعدتا پيش روى آنها گفته شود به خاطر آن است اينها آن روز را به دست فراموشى مىسپارند ،\r\n","description":"","footnote":"","page_name":" 382 ","page_number":382},
  {"content":"\r\nگويى پشت سر انداخته‌اند ، ولى به گفته بعضى از مفسران كلمه « وراء » گاه به معنى پشت سر ، و گاه به معنى پيش رو به كار مىرود ( 1 ) .\r\nدر آيه بعد به آنها هشدار مىدهد كه از نيرو و قدرت خود مغرور نشوند كه اينها را همه خدا داده ، و هر زمان بخواهد به سرعت باز پس مىگيرد ، مىفرمايد :\r\n« ما آنها را آفريديم ، و پيوندهاى وجودشان را محكم كرديم ، به آنها قوت و قدرت بخشيديم ، و هر زمان بخواهيم آنها را مىبريم و گروه ديگرى را جانشينشان مىسازيم » ( * ( نَحْنُ خَلَقْناهُمْ وَشَدَدْنا أَسْرَهُمْ وَإِذا شِئْنا بَدَّلْنا أَمْثالَهُمْ تَبْدِيلًا ) * ) ( 2 ) .\r\n« اسر » ( بر وزن عصر ) در اصل به معنى بستن چيزى با زنجير است ، و اسيران را از اين جهت « اسير » ناميده‌اند كه آنها را مىبندند ، ولى « اسر » در اينجا اشاره به استحكام پيوندهاى وجودى انسان است كه قدرت حركت و توانايى فعاليتهاى مهم به او مىدهد .\r\nبه راستى قرآن در اينجا انگشت روى نقطه حساسى گذارده ، و آن پيوندهاى مختلف اجزاى وجود بشر است از عصبهاى كوچك و بزرگ كه همچون طنابهاى آهنين عضلات را به يكديگر مربوط مىسازد گرفته ، تا رباطها و عضلات مختلف ،\r\n\r\n","description":"","footnote":"\r\n( 1 ) در تفسير « روح البيان » آمده است كه اگر « وراء » به « فاعل » اضافه شود به معنى پشت سر است ، و اگر به « مفعول » اضافه شود به معنى پيش رو است ( روح البيان جلد 8 صفحه 439 ) .\r\n( 2 ) اين آيه محذوفى دارد و در تقدير چنين است : بدلناهم امثالهم ( توجه داشته باشيد كه تبديل غالبا دو مفعول مىگيرد در اينجا ضمير « هم » مفعول اول و « امثالهم » مفعول دوم است ) .\r\n","page_name":" 383 ","page_number":383},
  {"content":"\r\nآن چنان قطعات كوچك و بزرگ استخوان و گوشتهاى اندام انسان را به يكديگر محكم بسته كه از مجموع آنها يك واحد كاملا منسجم كه آماده انجام هر گونه فعاليتى است ساخته ، اما رويهمرفته اين جمله كنايه از قدرت و قوت است .\r\nاين آيه در ضمن غنا و بىنيازى ذات پاك خدا را ، از آنها ، و از اطاعت و ايمانشان ، روشن مىسازد ، تا بدانند اگر اصرارى براى ايمان آنها است ، در حقيقت لطف و رحمتى است از ناحيه پروردگار .\r\nنظير اين معنى در آيه 133 سوره انعام نيز آمده است ، آنجا كه مىفرمايد :\r\nوَ رَبُّكَ الْغَنِيُّ ذُو الرَّحْمَةِ إِنْ يَشَأْ يُذْهِبْكُمْ وَيَسْتَخْلِفْ مِنْ بَعْدِكُمْ ما يَشاءُ :\r\n« پروردگار تو بىنياز و مهربان است ، اگر بخواهد همه شما را مىبرد ، و هر كس را بخواهد جانشين شما مىسازد » .\r\nسپس به كل بحثهايى كه در اين سوره آمده است كه مجموعا يك برنامه جامع سعادت را ارائه مىدهد اشاره كرده ، مىگويد : « اين يك تذكر و يادآورى است ، و هر كس بخواهد با استفاده از آن راهى به سوى پروردگارش انتخاب مىكند » ( * ( إِنَّ هذِه تَذْكِرَةٌ فَمَنْ شاءَ اتَّخَذَ إِلى رَبِّه سَبِيلًا ) * ) ( 1 ) .\r\nوظيفه ما نشان دادن راه است ، نه اجبار بر انتخاب ، اين شما هستيد كه بايد با عقل و درك خود ، حق را از باطل تشخيص دهيد ، و با اراده و اختيار خود تصميم بگيريد .\r\nاين در حقيقت تاكيدى است بر آنچه در آغاز سوره گذشته كه فرمود :\r\n\r\n","description":"","footnote":"\r\n( 1 ) بعضى براى آيه محذوفى قائلند ، و مىگويند : در تقدير چنين است « فمن شاء اتخذ الى رضا ربه سبيلا » ، يا « الى طاعة ربه سبيلا » ولى انصاف اين است كه نيازى به تقدير ندارد ، چرا كه همه راههاى تكامل به سوى خدا منتهى مىشود .\r\n","page_name":" 384 ","page_number":384},
  {"content":"\r\nإِنَّا هَدَيْناه السَّبِيلَ إِمَّا شاكِراً وَإِمَّا كَفُوراً : « ما راه را به او نشان داديم ، خواه پذيرا شود و شكر اين نعمت را بجا آورد ، يا اعراض و كفران كند » .\r\nو از آنجا كه ممكن است افراد كوته فكر از تعبير فوق نوعى تفويض و واگذارى مطلق به بندگان تصور كنند ، در آيه بعد براى نفى اين توهم مىافزايد : « شما چيزى را نمىخواهيد مگر اينكه خدا بخواهد » ( * ( وَما تَشاؤُنَ إِلَّا أَنْ يَشاءَ اللَّه ) * ) ( 1 ) .\r\n« چرا كه خداوند عالم و حكيم است » ( * ( إِنَّ اللَّه كانَ عَلِيماً حَكِيماً ) * ) .\r\nو اين در حقيقت اثبات اصل معروف « الامر بين الامرين » است ، از يك سو مىفرمايد : « خدا راه را نشان داده و انتخاب با شما است » و از سوى ديگر مىافزايد : « انتخاب شما منوط به مشيت الهى است » يعنى شما استقلال كامل نداريد بلكه قدرت و توان و آزادى اراده شما همه به خواست خدا و از ناحيه او است ، و هر زمان اراده كند مىتواند اين قدرت و آزادى را سلب كند .\r\nبه اين ترتيب نه « تفويض » و واگذارى كامل است و نه اجبار و سلب اختيار ، بلكه حقيقتى است دقيق و ظريف در ميان اين دو ، يا به تعبير ديگر : نوعى آزادى وابسته به مشيت الهى است ، كه هر لحظه بخواهد مىتواند آن را باز پس گيرد ، تا هم بندگان بتوانند بار تكليف و مسئوليت را كه رمز تكامل آنهاست بر دوش گيرند و هم خود را بىنياز از خداوند تصور نكنند .\r\nخلاصه اين تعبير براى آن است كه بندگان ، خود را بىنياز از هدايت\r\n\r\n","description":"","footnote":"\r\n( 1 ) در اينكه محل اعراب « * ( أَنْ يَشاءَ اللَّه ) * » چيست ؟ جمعى از مفسران گفته‌اند منصوب به ظرفيت است ، و در معنى چنين است « ما تشاؤن الا وقت مشية اللَّه » ولى اين احتمال نيز وجود دارد كه در اينجا « شيئا » در تقدير باشد ، و در معنى چنين است « و ما تشاؤن الا شيئا يشاء اللَّه » .\r\n","page_name":" 385 ","page_number":385},
  {"content":"\r\nو حمايت و توفيق و تاييد ذات مقدس او ندانند ، و در عين تصميمگيرى در كارها ، خود را به او بسپارند ، و تحت حمايت او قرار دهند .\r\nاز اينجا روشن مىشود اينكه بعضى از مفسران جبرى مسلك مانند « فخر رازى » به اين آيه چسبيده‌اند به خاطر پيشداوريهايى است كه در اين مساله داشته‌اند ، او مىگويد : و اعلم ان هذه الاية من جملة الآيات التي تلاطمت فيها امواج الجبر و القدر ! : « بدان كه اين آيه از آياتى است كه امواج جبر در آن متلاطم است ! ( 1 ) .\r\nآرى ، اگر اين آيه را از آيات قبل جدا كنيم جاى اين توهم وجود دارد ولى با توجه به اينكه در يك آيه بيان تاثير اختيار شده ، و در يك آيه ديگر بيان تاثير مشيت پروردگار ، به خوبى مساله « الامر بين الامرين » تثبيت مىگردد .\r\nعجيب است طرفداران تفويض به همان آيه اى مىچسبند كه سخن از اختيار مطلق مىگويد ، و طرفداران جبر به آيه اى كه به تنهايى بوى جبر مىدهد ، و هر كدام مىخواهند پيشداوريهاى خود را با آن توجيه كنند ، در حالى كه فهم صحيح كلام الهى ( و هر كلام ديگر ) ايجاب مىكند كه همه را در كنار هم بگذارند ، و بدون تعصب و پيشداورى قبلى قضاوت كنند .\r\nذيل آيه كه مىفرمايد : * ( إِنَّ اللَّه كانَ عَلِيماً حَكِيماً ) * نيز ممكن است اشاره به همين معنى باشد چرا كه علم و حكمت خدا ايجاب مىكند بندگان را در پيمودن راه تكامل آزاد بگذارد ، و گرنه تكامل اجبارى و تحميلى تكامل نيست ، بعلاوه علم و حكمت او اجازه نمىدهد كه افرادى را مجبور به كار خير و افرادى را مجبور به كار شر ، كند ، و بعد گروه اول را پاداش دهد ، و گروه دوم را مجازات كند .\r\n\r\n","description":"","footnote":"\r\n( 1 ) تفسير « فخر رازى » جلد 30 صفحه 262 .\r\n","page_name":" 386 ","page_number":386},
  {"content":"\r\nو سرانجام در آخرين آيه اين سوره ، به سرنوشت نيكوكاران و بدكاران در يك جمله كوتاه و پرمعنى اشاره كرده ، مىفرمايد : « خدا هر كس را بخواهد در رحمتش وارد مىكند ، و براى ظالمان عذاب دردناكى فراهم ساخته است » ( * ( يُدْخِلُ مَنْ يَشاءُ فِي رَحْمَتِه وَالظَّالِمِينَ أَعَدَّ لَهُمْ عَذاباً أَلِيماً ) * ) .\r\nجالب اينكه در آغاز آيه مىگويد : « هر كس را بخواهد در رحمت خود وارد مىكند » ولى در پايان آيه ، عذاب را روى ظالمان متمركز مىسازد ، و اين نشان مىدهد كه مشيت او بر عذاب به دنبال مشيت انسان بر ظلم و گناه است ، و به قرينه مقابله روشن مىشود كه مشيت او در رحمت نيز به دنبال اراده انسان در ايمان و عمل صالح و اجراى عدل است ، و جز اين از حكيم نمىتوان انتظار داشت .\r\nعجب اينكه با اين قرينه روشن باز افرادى مانند فخر رازى صدر آيه را دليل بر مساله جبر گرفته‌اند بىآنكه ذيل آيه را كه در باره آزادى اراده و عمل ظالمان سخن مىگويد مورد توجه قرار دهند ! ( 1 ) .\r\nخداوندا ! ما را در رحمتت داخل كن ، و از عذاب اليمى كه در انتظار ظالمان است برهان .\r\nپروردگارا ! تو راه را نشان دادى ، ما نيز تصميم به پيمودن اين راه داريم ، ما را مدد فرما ! بارالها ! اگر از « ابرار » نيستيم دوستدار آنهائيم ، ما را به آنها ملحق نما .\r\nپايان سوره انسان ( دهر ) 1 ربيع الثانى 1407\r\n\r\n","description":"","footnote":"\r\n( 1 ) شرح بيشتر در باره آيات « مشيت » را در جلد 19 صفحه 468 - 461 ( ذيل آيه 37 سوره زمر ) مطالعه فرمائيد .\r\n","page_name":" 387 ","page_number":387},
  {"content":"\r\n","description":"","footnote":"","page_name":" 388 ","page_number":388},
  {"content":"\r\n\r\n‹ 77 › سوره مرسلات اين سوره در مكه نازل شده و داراى 50 آيه است\r\n","description":"","footnote":"","page_name":" 389 ","page_number":389},
  {"content":"\r\n","description":"","footnote":"","page_name":" 390 ","page_number":390},
  {"content":"\r\n\r\nمحتواى سوره « مرسلات »\r\nمعروف اين است كه اين سوره در « مكه » نازل شده ، ولى بعضى تصريح كرده‌اند به اين كه آيه 48 « و إِذا قِيلَ لَهُمُ ارْكَعُوا لا يَرْكَعُونَ » « مدنى » است ، هر چند دليل روشنى براى آن ذكر نكرده‌اند ، و اگر مساله « ركوع » و « نماز » سبب اين استنباط شده ، درست به نظر نمىرسد ، زيرا مدتها مسلمانان در مكه نماز مىخواندند و ركوع مىكردند .\r\nبه هر حال بيشترين مطلبى كه در اين سوره مطرح شده است ، مسائل مربوط به قيامت و تهديد و انذار مكذبان و منكران است .\r\nو از امتيازات اين سوره اين است كه آيه « وَيْلٌ يَوْمَئِذٍ لِلْمُكَذِّبِينَ » :\r\n« واى در آن روز بر تكذيب كنندگان » ده بار در آن تكرار شده ، و هر بار به دنبال مطلب تازه اى .\r\nبعد از ذكر سوگندهايى ، از قيامت و حوادث سنگين و سخت رستاخيز خبر مىدهد ، و به دنبال آن همين آيه را ذكر مىكند ، و مىگويد : « واى بر تكذيب كنندگان در آن روز » ! در مرحله بعد سرگذشت غمانگيز اقوام گنهكار پيشين .\r\nو در مرحله سوم گوشه اى از ويژگيهاى آفرينش انسان .\r\nو در مرحله چهارم قسمتى از مواهب الهى در زمين .\r\nو در مرحله پنجم قسمتهايى از عذاب تكذيب كنندگان را شرح مىدهد .\r\nهمچنين در هر مرحله اشاره اى به مطلبى بيدارگر و تكان دهنده كرده ، و به دنبال آن اين آيه را تكرار مىكند ، و حتى در بخشى از آن به نعمتهاى\r\n","description":"","footnote":"","page_name":" 391 ","page_number":391},
  {"content":"\r\nبهشتى كه نصيب پرهيزگاران شده اشاره نموده تا انذار را با بشارت بياميزد و تهديد را با تشويق .\r\nو به هر حال اين تكرار ، تكرار بعضى از آيات را در سوره الرحمن تداعى مىكند ، با اين تفاوت كه در آنجا سخن از نعمتها بود ، و در اينجا غالبا از عذابهاى مكذبان است .\r\nانتخاب نام « مرسلات » براى اين سوره به تناسب نخستين آيه اين سوره است .\r\n\r\nفضيلت تلاوت اين سوره\r\nدر حديثى از پيامبر اكرم ص مىخوانيم : « من قرء سورة و المرسلات كتب انه ليس من المشركين » : « كسى كه سوره مرسلات را بخواند نوشته مىشود كه او از مشركان نيست » ( 1 ) .\r\nو در حديث ديگرى از امام صادق ع آمده است : « من قراها عرف اللَّه بينه و بين محمد ( ص ) » : « كسى كه اين سوره را بخواند خداوند او را با پيامبر آشنا ( و همجوار ) مىسازد » ( 2 ) .\r\nبدون شك اين ثواب و فضيلت از آن كسانى است كه بخوانند و بينديشند و عمل كنند ، و لذا در حديثى آمده است : بعضى از ياران پيامبر ص خدمتش عرض كردند : اسرع الشيب اليك يا رسول اللَّه ( ص ) : « چه زود آثار پيرى در شما نمايان شده اى رسول خدا » ؟ !\r\n\r\n","description":"","footnote":"\r\n( 1 و 2 ) « مجمع البيان » جلد 10 صفحه 414 .\r\n","page_name":" 392 ","page_number":392},
  {"content":"\r\nفرمود : « شيبتنى هود و الواقعه و المرسلات و عم يتساءلون » ! : « سوره‌هاى هود ، واقعه ، مرسلات ، و عم يتساءلون مرا پير كرده » ! ( 1 ) .\r\nقابل توجه اين كه در تمام اين سوره‌ها احوال قيامت و مسائل هولانگيز آن دادگاه بزرگ منعكس است ، و همينها بوده كه در روح مقدس پيامبر ص اثر گذارد .\r\nبديهى است تلاوت بدون فكر و تصميم بر عمل نمىتواند چنين اثرى بگذارد .\r\n\r\n","description":"","footnote":"\r\n( 1 ) « خصال صدوق » « باب الاربعه » حديث 10 .\r\n","page_name":" 393 ","page_number":393},
  {"content":"\r\n\r\n[ سوره المرسلات ‹ 77 › : آيات 1 تا 15 
  ]\r\nبِسْمِ اللَّه الرَّحْمنِ الرَّحِيمِ\r\nوَ الْمُرْسَلاتِ عُرْفاً ‹ 1 › فَالْعاصِفاتِ عَصْفاً ‹ 2 › وَالنَّاشِراتِ نَشْراً ‹ 3 › فَالْفارِقاتِ فَرْقاً ‹ 4 ›\r\nفَالْمُلْقِياتِ ذِكْراً ‹ 5 › عُذْراً أَوْ نُذْراً ‹ 6 › إِنَّما تُوعَدُونَ لَواقِعٌ ‹ 7 › فَإِذَا النُّجُومُ طُمِسَتْ ‹ 8 › وَإِذَا السَّماءُ فُرِجَتْ ‹ 9 ›\r\nوَ إِذَا الْجِبالُ نُسِفَتْ ‹ 10 › وَإِذَا الرُّسُلُ أُقِّتَتْ ‹ 11 › لأَيِّ يَوْمٍ أُجِّلَتْ ‹ 12 › لِيَوْمِ الْفَصْلِ ‹ 13 › وَما أَدْراكَ ما يَوْمُ الْفَصْلِ ‹ 14 ›\r\nوَيْلٌ يَوْمَئِذٍ لِلْمُكَذِّبِينَ ‹ 15 ›\r\n","description":"","footnote":"","page_name":" 394 ","page_number":394},
  {"content":"\r\n\r\nترجمه :\r\n1 - سوگند به فرشتگانى كه پى در پى فرستاده مىشوند .\r\n2 - و آنها كه همچون تند باد حركت مىكنند .\r\n3 - و سوگند به آنها كه ( ابرها را ) مىگسترانند ، و منتشر مىسازند .\r\n4 - و آنها كه جدا مىكنند .\r\n5 - و سوگند به آنها كه آيات بيدار كننده ( الهى ) را به ( انبياء ) القا مىنمايند .\r\n6 - براى اتمام حجت ، يا انذار ! 7 - كه آنچه به شما ( در باره قيامت ) وعده داده مىشود به وقوع مىپيوندد .\r\n8 - در آن هنگام كه ستارگان محو و تاريك گردند ، 9 - و ( كواكب ) آسمان از هم بشكافند ، 10 - و در آن زمان كه كوه‌ها از جا كنده شوند .\r\n11 - و در آن هنگام كه براى پيامبران ( به منظور اداء شهادت ) تعيين وقت شود .\r\n12 - اين امر براى چه روزى به تاخير افتاده ؟\r\n","description":"","footnote":"","page_name":" 395 ","page_number":395},
  {"content":"\r\n13 - براى روز جدايى ( حق از باطل ) .\r\n14 - تو چه مىدانى روز جدايى چيست ؟\r\n15 - واى در آن روز بر تكذيب كنندگان .\r\n\r\nتفسير : وعده‌هاى الهى حق است ، واى بر تكذيب كنندگان !\r\nدر آغاز اين سوره مقدمه در پنج آيه ، پنج سوگند آمده كه در تفسير معنى آنها سخن بسيار است :\r\nمىفرمايد : « سوگند به آنها كه پى در پى فرستاده مىشوند » ( * ( وَالْمُرْسَلاتِ عُرْفاً ) * ( 1 ) .\r\n« و آنها كه همچون طوفان و تند باد حركت مىكنند » ( * ( فَالْعاصِفاتِ عَصْفاً ) * ) .\r\n« و سوگند به آنها كه مىگسترانند و منتشر مىسازند » ( * ( وَالنَّاشِراتِ نَشْراً ) * ) .\r\n« و آنها كه جدا مىكنند » ( * ( فَالْفارِقاتِ فَرْقاً ) * ) .\r\n« و آنها كه آيات بيدار كننده را القا مىنمايند » ( * ( فَالْمُلْقِياتِ ذِكْراً ) * ) .\r\n\r\n","description":"","footnote":"\r\n( 1 ) « عرف » به معنى متتابع و پى در پى آمده ، و در اصل به معنى « يال اسب » است كه روى هم مىريزد و گاه آن را به معنى « كار خوب و شناخته شده » نيز تفسير كرده‌اند .\r\n","page_name":" 396 ","page_number":396},
  {"content":"\r\n« براى اتمام حجت يا انذار » ( * ( عُذْراً أَوْ نُذْراً ) * ) ( 1 ) .\r\nاكنون ببينيم اين سوگندهاى سربسته كه از مسائل مهمى خبر مىدهد مفهومش چيست ؟\r\nدر اينجا سه تفسير معروف وجود دارد :\r\n1 - تمام اين قسمتهاى پنجگانه اشاره به « بادها و طوفانها » است ، كه نقش مؤثرى در بسيارى از مسائل جهان طبيعت دارند ، بنا بر اين مفهوم آيات چنين مىشود : سوگند به بادهايى كه پشت سر هم مىوزند .\r\nو سوگند به طوفانهايى كه شديدا حركت مىكنند .\r\nو قسم به آنها كه ابرها را مىگسترانند و قطرات حياتبخش باران را از لابلاى آنها روانه سرزمينهاى خشك مىكنند .\r\nو سوگند به آنها كه ابرها را بعد از ريزش باران پراكنده مىسازند .\r\nو قسم به اين بادها كه با اين برنامه انسانها را به ياد خدا مىاندازند .\r\n( بعضى نيز « * ( فَالْعاصِفاتِ عَصْفاً ) * » را اشاره به طوفانهاى عذاب كه نقطه مقابل بادهاى حياتبخش است دانسته‌اند كه آن هم به نوبه خود مايه تذكر و بيدارى است ) .\r\n2 - تمام اين سوگندها اشاره به « فرشتگان آسمان » است ، يعنى قسم به فرشتگانى كه پى در پى به سوى انبياء فرستاده مىشوند ( يا فرشتگانى كه با برنامه‌هاى شناخته شده و معروف فرستاده مىشوند .\r\nو قسم به آنها كه همچون طوفان با سرعت تمام به دنبال ماموريت خود مىروند .\r\n\r\n","description":"","footnote":"\r\n( 1 ) محل اعراب « * ( عُذْراً أَوْ نُذْراً ) * » نصب به خاطر مفعول لاجله است و بعضى آن را حال دانسته‌اند .\r\n","page_name":" 397 ","page_number":397},
  {"content":"\r\nو به آنها كه آيات كتب آسمانى را در برابر پيامبران مىگسترانند و نشر مىدهند .\r\nو آنها كه با اين عمل حق را از باطل جدا مىسازند .\r\nو آنها كه ذكر حق و دستورات او را به انبياء القا مىكنند .\r\n3 - سوگند اول و دوم ناظر به مساله « بادها و طوفانها » است ، و سوگند سوم و چهارم و پنجم را ناظر به نشر آيات حق به وسيله « فرشتگان » ، و سپس جدا كردن حق از باطل ، و بعد القاء ذكر و دستورهاى الهى به پيامبران ، به منظور اتمام حجت و انذار است .\r\nچيزى كه مىتواند شاهد بر تفسير سوم باشد اولا جداسازى اين دو دسته از سوگندها در آيات به وسيله « واو » است ، در حالى كه بقيه به وسيله « فاء » عطف شده كه نشانه ارتباط و پيوند آنها است .\r\nثانيا چنان كه خواهيم ديد همه اين سوگندها براى مطلبى است كه در آيه هفتم آمده ، يعنى حقانيت و واقعيت رستاخيز و معاد ، و مىدانيم در آستانه رستاخيز دگرگونى عظيمى در عالم پيدا مىشود ، طوفانهاى شديد زلزله‌ها و حوادث تكاندهنده از يك سو ، و سپس تشكيل دادگاه عدل الهى از سوى ديگر كه در آنجا فرشتگان نامه‌هاى اعمال را نشر مىدهند ، و ميان صفوف مؤمنان و كافران جدايى مىافكنند ، و حكم الهى را در اين زمينه القا مىكنند .\r\nاگر قسمتهاى پنجگانه فوق طبق اين تفسير بيان شود تناسبى با مقسم به يعنى چيزى كه براى آن سوگند ياد شده است خواهد داشت و تفسير اخير از اين نظر برترى دارد .\r\nذكر در جمله « * ( فَالْمُلْقِياتِ ذِكْراً ) * » يا به معنى علوم و دانشهايى است كه به انبياء القا شده ، يا آياتى است كه بر آنها نازل گشته است ، و مىدانيم در آيات قرآن از خود قرآن تعبير به « ذكر » شده است ، چنان كه در آيه 6 سوره حجر\r\n","description":"","footnote":"","page_name":" 398 ","page_number":398},
  {"content":"\r\nآمده است وَقالُوا يا أَيُّهَا الَّذِي نُزِّلَ عَلَيْه الذِّكْرُ إِنَّكَ لَمَجْنُونٌ ( دشمنان ) مىگفتند اى كسى كه ذكر بر تو نازل شده است تو ديوانه اى » ! تعبير به « الملقيات » به صورت « جمع » با اينكه فرشته وحى يعنى جبرئيل يك فرد بيشتر نبود ، به خاطر اين است كه از بعضى از روايات استفاده مىشود كه گاه براى نزول آيات قرآن گروه‌هاى عظيمى از فرشتگان جبرئيل را همراهى مىكردند ، در آيه 15 سوره عبس نيز آمده است بِأَيْدِي سَفَرَةٍ يعنى « آيات قرآنى به دست سفيران الهى ( فرشتگان ) بر پيامبر اسلام نازل شده است » .\r\nحال بايد ديد كه اين سوگندها براى چه منظورى است ؟ در آيه بعد پرده از روى اين معنى برداشته ، مىگويد : آنچه به شما وعده داده مىشود واقع خواهد شد « ( * ( إِنَّما تُوعَدُونَ لَواقِعٌ ) * ) .\r\nبعث و نشور ، ثواب و عقاب ، حساب و جزا ، همه حق است ، و ترديدى در آن نيست .\r\nبعضى نيز آن را اشاره به تمام وعده‌هاى الهى ، اعم از وعده هايى كه به نيكان يا بدان در دنيا ، يا در آخرت داده است ، ولى آيات بعد نشان مىدهد كه منظور فقط وعده قيامت است ( 1 ) .\r\nگرچه در اين آيه استدلالى بر مساله معاد نشده است و تنها به ادعا قناعت گرديده ، ولى لطف مطلب اينجا است كه در قسمهاى پيشين مطالبى آمده كه خود از دلائل معاد است ، از جمله زنده شدن زمينهاى مرده به وسيله نزول بارانها كه خود نمونه اى از صحنه معاد است ديگر نزول تكاليف الهى بر پيامبران و ارسال رسل كه بدون وجود معاد نامفهوم است ، خود نشان مىدهد كه وعده رستاخيز\r\n\r\n","description":"","footnote":"\r\n( 1 ) عطف با « فاء » نيز اين مطلب را تقويت مىكند .\r\n","page_name":" 399 ","page_number":399},
  {"content":"\r\nقطعى است .\r\nنظير اين مطلب در آيه 23 سوره ذاريات نيز آمده است كه خداوند مىفرمايد :\r\nفَوَ رَبِّ السَّماءِ انه لحق : « سوگند به پروردگار آسمان كه روزى شما حق است » سوگند به « رب » كه اشاره به ربوبيت پروردگار و تدبير او در جهان آفرينش است ايجاب مىكند كه بندگان را بىروزى نگذارد .\r\nسپس به بيان نشانه‌هاى اين روز موعود پرداخته ، مىفرمايد : « اين روز موعود زمانى فرا مىرسد كه ستاره‌ها از صفحه آسمان محو و تاريك گردند » .\r\n( * ( فَإِذَا النُّجُومُ طُمِسَتْ ) * ) .\r\n« و آسمان ( كواكب آسمان ) از هم شكافته شود » ( * ( وَإِذَا السَّماءُ فُرِجَتْ ) * ) « و زمانى كه كوه‌ها از جا كنده شود » ( * ( وَإِذَا الْجِبالُ نُسِفَتْ ) * ) .\r\n« طمست » از ماده « طمس » ( بر وزن شمس ) به معنى محو كردن و زائل كردن آثار چيزى است ، و در اينجا ممكن است اشاره به محو نور ستارگان باشد يا متلاشى شدن آنها ، ولى تفسير اول مناسبتر است ، همانگونه كه در آيه 2 - تكوير آمده است وَإِذَا النُّجُومُ انْكَدَرَتْ : « در آن هنگام كه ستارگان تاريك شوند » .\r\nو « نسفت » از ماده « نسف » ( بر وزن حذف ) در اصل به معنى ريختن دانه‌هاى غذايى در غربال و تكان دادن آن است تا پوست از دانه جدا شود ، و در اينجا به معنى خرد شدن و سپس بر باد رفتن كوه‌ها است .\r\nاصولا از آيات متعددى در قرآن مجيد استفاده مىشود كه پايان اين جهان\r\n","description":"","footnote":"","page_name":" 400 ","page_number":400},
  {"content":"\r\nبا يك سلسله حوادث بسيار هولانگيز و كوبنده همراه است ، به طورى كه نظام آن را به كلى متلاشى مىسازد ، و جهان آخرت با نظامى نوين جايگزين آن مىگردد .\r\nبه طورى كه اين حوادث عجيب و وحشتناك است كه با هيچ بيانى نمىتوان آن را توصيف كرد ، آيا حوادثى كه كوه‌ها را از جا مىكند و چنان به هم مىكوبد كه تبديل به غبار مىشود ، و به صورت پشمهاى زده شده در مىآورد قابل توصيف است ؟\r\nو به تعبير بعضى از مفسران عظمت اين حوادث به قدرى است كه عظيمترين زلزله هايى كه انسان به چشم ديده در برابر آن مانند ترقه‌هاى كوچكى است كه بچه‌ها براى بازى منفجر مىكنند در برابر بزرگترين بمب اتم .\r\nو به هر حال اين تعبيرات قرآنى دليل بر تفاوت زياد نظامات آخرت با نظامات دنيا است .\r\nو به دنبال آن اشاره اى به صحنه رستاخيز كرده مىافزايد : « و اين در هنگامى است كه براى پيامبران تعيين وقت مىشود كه به نوبت بيايند و شهادت خود را در باره امتها بدهند » ( * ( وَإِذَا الرُّسُلُ أُقِّتَتْ ) * ) ( 1 ) .\r\nهمانگونه كه در آيه 6 سوره اعراف آمده است ، فَلَنَسْئَلَنَّ الَّذِينَ أُرْسِلَ إِلَيْهِمْ وَلَنَسْئَلَنَّ الْمُرْسَلِينَ : « ما هم از كسانى كه رسولان به آنها مبعوث شدند سؤال مىكنيم ، و هم از رسولان » .\r\n\r\n","description":"","footnote":"\r\n( 1 ) « اقتت » در اصل « وقتت » از ماده « وقت » بوده كه واو مضموم در آن تبديل به همزه شده ، و به معنى « توقيت وقت » براى رسولان پروردگار است ، و اين نيز معلوم است كه وقت براى خود آنها تعيين نمىشود ، بلكه براى عمل آنها يعنى شهادتشان تعيين مىگردد ، و لذا گفته‌اند كه آيه محذوفى دارد .\r\n","page_name":" 401 ","page_number":401},
  {"content":"\r\nسپس مىافزايد : « براى چه روزى شهادت اين رسولان و گواهى آنها بر امتها به تاخير افتاده » ؟ ! ( * ( لأَيِّ يَوْمٍ أُجِّلَتْ ) * ) ( 1 ) .\r\n« براى روز جدايى » ( * ( لِيَوْمِ الْفَصْلِ ) * ) .\r\nروز جدايى حق از باطل ، جدايى صفوف مؤمنان از كافران ، و نيكوكاران از بدكاران ، و روز داورى مطلق حق در باره همگان .\r\nاين سؤال و جواب براى بيان عظمت آن روز بزرگ است و چه تعبير پر معنى و گويايى از آن روز شده است « روز جداييها » ! سپس براى بيان عظمت آن روز مىفرمايد : « تو چه مىدانى يوم الفصل و روز جداييها چيست » ؟ ( * ( وَما أَدْراكَ ما يَوْمُ الْفَصْلِ ) * ) .\r\nجايى كه پيامبر ص با آن علم وسيع و گسترده ، و با آن ديده تيز بينى كه اسرار غيب را مشاهده مىكرد ابعاد عظمت آن روز را به درستى نداند ، تكليف بقيه مردم روشن است ، و همان گونه كه بارها گفته‌ايم درك تمام اسرار با عظمت قيامت براى ما زندانيان قفس دنيا ممكن نيست تنها شبحى از آن را مىبينيم و به آن ايمان داريم .\r\n\r\n","description":"","footnote":"\r\n( 1 ) طبق اين تفسير ضمير در « اجلت » به شهادت انبيا و رسل باز مىگردد كه از آيه قبل استفاده مىشود ، ولى بعضى گفته‌اند : به تمام امور مربوط به انبياء و اخبارى كه آنها در مورد ثواب و عقاب و حوادث قيامت و مانند آن دادند بازمىگردد ، بعضى نيز آن را اشاره به تمام امورى كه در آيات قبل آمده مانند تاريك شدن ستارگان و . . . مىدانند ، ولى روشن است كه تفسير اول از همه مناسبتر مىباشد ، چرا كه مرجع ضمير در آيه متصل به آن است .\r\n","page_name":" 402 ","page_number":402},
  {"content":"\r\nو در آخرين آيه مورد بحث ، تكذيب كنندگان آن روز را شديدا مورد تهديد قرار داده ، مىفرمايد : « واى در آن روز بر تكذيب كنندگان » ( * ( وَيْلٌ يَوْمَئِذٍ لِلْمُكَذِّبِينَ ) * ) .\r\n« ويل » را بعضى به معنى « هلاكت » ، و بعضى به معنى « انواع عذاب » و بعضى آن را به معنى « وادى پر عذابى در جهنم » تفسير كرده‌اند ، اين كلمه معمولا در مورد حوادث اسفناك به كار مىرود ، و در اينجا حكايت از سرنوشت دردناك تكذيب كنندگان در آن روز مىكند ( 1 ) .\r\nمنظور از « مكذبين » در اينجا كسانى است كه قيامت را تكذيب مىكنند ، و مىدانيم كسى كه ايمان به قيامت و دادگاه عدل خداوند و حساب و جزا نداشته باشد به آسانى مرتكب هر گونه گناه و ظلم و فسادى مىشود ، اما ايمان راسخ به آن روز به انسان تعهد و احساس مسئوليت و تقوى و پرهيزگارى مىبخشد .\r\n\r\nنكته : 1 - محتواى اين سوگندها !\r\nدر آيات فوق نخست به بادها و طوفانها سوگند ياد شده ، و اين بخاطر نقش مهمى است كه آنها در جهان آفرينش دارند : ابرها را به حركت در مىآورند ، و سپس آنها را بر فراز زمينها خشك و مرده پيوند مىدهند ، و بعد از نزول باران آنها را متفرق مىسازند .\r\nبذرهاى گياهان را جابجا مىكنند ، و جنگلها و مرتعها به وجود مىآورند .\r\nبسيارى از گلها و ميوه‌ها را بارور مىسازند ، و حرارت و برودت را از\r\n\r\n","description":"","footnote":"\r\n( 1 ) توضيح بيشترى در زمينه معنى « ويل » و تفاوت آن با « ويس » و « ويح » در جلد 22 صفحه 402 ذيل آيه 60 سوره « ذاريات » آمده است .\r\n","page_name":" 403 ","page_number":403},
  {"content":"\r\nمناطق مختلف زمين به نقاط ديگر مىبرند و هوا را تعديل مىكنند .\r\nهواى زنده و پر اكسيژن را از مزارع و صحراها به شهرها مىبرند ، و هواى آلوده را براى تصفيه به صحراها مىفرستند .\r\nآبهاى دريا را متلاطم و مواج ، و براى موجودات زنده آبزى پر اكسيژن مىكنند آرى بادها و نسيمها خدمات عظيم و حياتى در جهان دارند .\r\nبخش ديگر اين سوگندها كه از برنامه نزول وحى به وسيله فرشتگان سخن مىگويد نيز در عالم معنى شباهت با وزش نسيم در عالم ماده دارد ، فرشتگان ، كلمات وحى را كه همچون قطرات باران زنده كننده است بر قلوب پيامبران خدا نازل مىكنند ، و گلها و ميوه‌هاى معارف الهى و تقوى را در قلبها مىرويانند ، و به اين ترتيب خداوند هم به مربيان عالم ماده و هم مربيان عالم معنى سوگند ياد كرده است .\r\nو جالب اينكه تمام اين سوگندها براى بيان واقعيت روزى است كه تمام اين تلاشها و كوششها به ثمر مىنشيند روز قيامت و يوم الفصل .\r\n","description":"","footnote":"","page_name":" 404 ","page_number":404},
  {"content":"\r\n\r\n[ سوره المرسلات ‹ 77 › : آيات 16 تا 28 
  ]\r\nأَ لَمْ نُهْلِكِ الأَوَّلِينَ ‹ 16 › ثُمَّ نُتْبِعُهُمُ الآخِرِينَ ‹ 17 › كَذلِكَ نَفْعَلُ بِالْمُجْرِمِينَ ‹ 18 › وَيْلٌ يَوْمَئِذٍ لِلْمُكَذِّبِينَ ‹ 19 › أَ لَمْ نَخْلُقْكُمْ مِنْ ماءٍ مَهِينٍ ‹ 20 ›\r\nفَجَعَلْناه فِي قَرارٍ مَكِينٍ ‹ 21 › إِلى قَدَرٍ مَعْلُومٍ ‹ 22 › فَقَدَرْنا فَنِعْمَ الْقادِرُونَ ‹ 23 › وَيْلٌ يَوْمَئِذٍ لِلْمُكَذِّبِينَ ‹ 24 › أَ لَمْ نَجْعَلِ الأَرْضَ كِفاتاً ‹ 25 ›\r\nأَحْياءً وَأَمْواتاً ‹ 26 › وَجَعَلْنا فِيها رَواسِيَ شامِخاتٍ وَأَسْقَيْناكُمْ ماءً فُراتاً ‹ 27 › وَيْلٌ يَوْمَئِذٍ لِلْمُكَذِّبِينَ ‹ 28 ›\r\n","description":"","footnote":"","page_name":" 405 ","page_number":405},
  {"content":"\r\n\r\nترجمه :\r\n16 - آيا ما اقوام ( مجرم ) نخستين را هلاك نكرديم ؟\r\n17 - سپس آخرين را به دنبال آنها مىفرستيم .\r\n18 - ( آرى ) اين گونه با مجرمان رفتار مىكنيم .\r\n19 - واى در آن روز بر تكذيب كنندگان .\r\n20 - آيا شما را از آبى پست و ناچيز نيافريديم ؟\r\n21 - سپس آن را در قرارگاهى محفوظ و آماده قرار داديم .\r\n22 - تا مدتى معين .\r\n23 - ما قدرت بر اين كار داشتيم پس ما قدرتمند خوبى هستيم ( و امر معاد براى ما سهل است ) .\r\n24 - واى در آن روز بر تكذيب كنندگان .\r\n25 - آيا زمين را مركز اجتماع انسانها قرار نداديم ؟\r\n26 - هم در حال حياتشان و هم مرگشان .\r\n27 - و در آن كوه‌هاى استوار و بلند قرار داديم ، و آبى گوارا به شما نوشانديم .\r\n28 - واى در آن روز بر تكذيب كنندگان .\r\n\r\nتفسير : با اينهمه مظاهر قدرت باز در معاد شك داريد ؟ !\r\nدر اين آيات نيز از طرق مختلف به منكران رستاخيز هشدار مىدهد ، و با بيانات گوناگون آنها را از خواب سنگين غفلت بيدار مىكند .\r\nنخست دست آنها را گرفته و به گذشته تاريخ مىبرد ، و سرزمينهاى بلا ديده اقوام كفار پيشين را به آنها نشان مىدهد ، مىفرمايد : « آيا ما اقوام نخستين كه راه كفر و انكار را پيش گرفتند هلاك نكرديم ( * ( أَ لَمْ نُهْلِكِ الأَوَّلِينَ ) * ) .\r\nآثار آنها نه تنها بر صفحات تاريخ كه بر صفحه روى زمين نيز نمايان است ،\r\n","description":"","footnote":"","page_name":" 406 ","page_number":406},
  {"content":"\r\nاقوامى همچون قوم « عاد » و « ثمود » و قوم « نوح » و قوم « لوط » و قوم « فرعون » كه گروهى با طوفان ، و جمعى با صاعقه ، و عده اى با تندباد ، و قومى با زلزله و سنگهاى آسمانى به كيفر اعمالشان مجازات و نابود شدند .\r\n« سپس ما اقوام آخرين را كه اعمال مشابهى دارند به دنبال آنها مىفرستيم ( * ( ثُمَّ نُتْبِعُهُمُ الآخِرِينَ ) * ) .\r\nچرا كه اين يك سنت مستمر است و تبعيض و استثنا برنمىدارد ، مگر ممكن است گروهى را به جرمى مجازات كند و همان جرم را براى ديگران بپسندد ؟ ! و لذا در آيه بعد مىافزايد : « اين گونه ما با گنهكاران رفتار مىكنيم » ( * ( كَذلِكَ نَفْعَلُ بِالْمُجْرِمِينَ ) * ) .\r\nاين آيه در حقيقت به منزله بيان دليل بر هلاكت « اقوام اولين » و به دنبال آنها هلاكت « اقوام آخرين » است ، چرا كه عذابهاى الهى نه جنبه انتقامجويى دارد ، و نه تصفيه حساب شخصى است ، بلكه تابع اصل استحقاق و مقتضاى حكمت است .\r\nبعضى گفته‌اند : منظور از « اولين » اقوامى هستند كه در گذشته دور بودند ، مانند قوم نوح و عاد و ثمود ، و « آخرين » اقوامى مىباشند كه بعد از آنها آمدند ، مانند قوم لوط و قوم فرعون ، ولى با توجه به اينكه « نتبعهم » به صورت « فعل مضارع » آمده در حالى كه « * ( أَ لَمْ نُهْلِكِ ) * » معنى ماضى دارد روشن مىشود كه « اولين » تمام اقوام پيشين را مىگيرد كه به عذاب الهى هلاك شدند ، و « آخرين » كفارى را شامل است كه در عصر پيامبر ص بودند ، يا بعد از آن پا به عرصه وجود مىگذارند و آلوده جرم و گناه و ظلم و فساد مىشوند .\r\n","description":"","footnote":"","page_name":" 407 ","page_number":407},
  {"content":"\r\nو سرانجام نتيجه گيرى كرده ، مىافزايد : « واى در آن روز بر تكذيب كنندگان » ( * ( وَيْلٌ يَوْمَئِذٍ لِلْمُكَذِّبِينَ ) * ) .\r\n« يومئذ » در اينجا اشاره به روز رستاخيز است كه مجازات اصلى و مهم آنها مربوط به آن روز است ، و اين تكرار براى تاكيد مطلب است ، و اينكه بعضى احتمال داده‌اند كه اين آيه ناظر به عذاب دنيا مىباشد ، و آيه مشابه آن كه قبلا آمد ناظر به عذاب آخرت است بسيار بعيد به نظر مىرسد .\r\nسپس دست آنها را گرفته ، و به عالم جنين مىبرد ، و عظمت و قدرت خداوند ، و كثرت مواهب او را در اين جهان اسرار آميز ، به آنها نشان مىدهد ، تا از يك سو به قدرت خدا بر مساله رستاخيز و معاد پى ببرند ، و از سوى ديگر خود را مديون نعمتهاى بيشمارش بدانند ، و سر تعظيم بر آستانش فرود آورند .\r\nمىفرمايد « آيا ما شما را از آبى پست و ناچيز نيافريديم » ؟ ! ( * ( أَ لَمْ نَخْلُقْكُمْ مِنْ ماءٍ مَهِينٍ ) * ) .\r\nسپس ما آن را در قرار گاهى مناسب و محفوظ و آماده قرار داديم « ( * ( فَجَعَلْناه فِي قَرارٍ مَكِينٍ ) * ) ( 1 ) .\r\nقرار گاهى كه تمام شرائط حيات و پرورش و رشد و محافظت نطفه انسان در آن از هر نظر تامين شده ، و آن قدر عجيب و جالب و موزون است كه هر انسانى\r\n\r\n","description":"","footnote":"\r\n( 1 ) « قرار » به معنى « محل استقرار » و « مكين » به معنى « محفوظ » است ، و در اصل از « مكانت » است كه به معنى « تمكن » آمده ( البته « مكانت » گاه به معنى منزلت نيز آمده است ) .\r\n","page_name":" 408 ","page_number":408},
  {"content":"\r\nرا در شگفتى فرو مىبرد .\r\nسپس مىافزايد : « قرار گرفتن نطفه در آن جايگاه محفوظ تا مدت معينى ادامه دارد » ( * ( إِلى قَدَرٍ مَعْلُومٍ ) * ) .\r\nمدتى كه آن را هيچكس جز خدا نمىداند ، مدتى مملو از تغييرات و دگرگونيها و تحولات بسيار كه هر روز لباس تازه اى از حيات و زندگى بر نطفه پوشانيده مىشود ، و او را در مسير تكامل در آن مخفيگاه پيش مىبرد .\r\nسپس نتيجه گيرى مىكند « ما قدرت بر اين كار داشتيم كه از نطفه بىارزش و حقير و ناچيزى چنان انسان شريف و كاملى بسازيم ، پس ما قادر و تواناى خوبى هستيم » ( * ( فَقَدَرْنا فَنِعْمَ الْقادِرُونَ ) * ) ( 1 ) ( 2 ) .\r\nاين همان دليلى است كه قرآن بارها براى اثبات مساله معاد روى آن تكيه كرده است ، از جمله در آيات آغاز سوره حج مىگويد : چگونه در بازگشت مردگان به حيات جديد ترديد مىكنيد با اينكه قدرت او را در آفرينش اين انسان از يك نطفه بىارزش مشاهده مىكنيد كه هر روزش معاد و رستاخيزى\r\n\r\n","description":"","footnote":"\r\n( 1 ) آيه محذوفى دارد و در تقدير « فنعم القادرون نحن » است ( به اصطلاح مخصوص بالمدح حذف شده ) .\r\n( 2 ) بعضى از مفسران اين آيه را چنين تفسير كرده‌اند كه : « ما نطفه را با اندازه گيريهاى لازم و مقدرات مختلف ، و ويژگيهايى در جسم و جان تقدير نموديم ، و خوب تقدير كننده اى هستيم » ولى اين تفسير با توجه به اينكه متن قرآن و قرائت معروف بدون تشديد است بعيد به نظر مىرسد هر چند بعضى گفته‌اند كه ماده ثلاثى مجرد نيز به معنى اندازه گيرى آمده است ولى در استعمالات معمول « قادر » به اين معنى استعمال نمىشود .\r\n( دقت كنيد ) .\r\n","page_name":" 409 ","page_number":409},
  {"content":"\r\nاست ؟ ! چه تفاوتى ميان خاك و آن نطفه بىارزش است ؟\r\nدر پايان باز همان جمله را تكرار فرموده ، مىگويد : « واى در آن روز بر تكذيب كنندگان » ( * ( وَيْلٌ يَوْمَئِذٍ لِلْمُكَذِّبِينَ ) * ) .\r\nواى بر آنها كه اينهمه آثار قدرت او را مىبينند و باز او را انكار مىكنند .\r\nامير مؤمنان على ع در اين زمينه مىفرمايد :\r\nايها المخلوق السوى ، و المنشا المرعى فى ظلمات الارحام ، و مضاعفات الاستار ، بدئت من سلالة من طين ، و وضعت فى قرار مكين ، الى قدر معلوم ، و اجل مقسوم ، تمور فى بطن امك جنينا ، لا تحير دعاء ، و لا تسمع نداء ، ثم اخرجت من مقرك الى دار لم تشهدها ، و لم تعرف سبل منافعها ، فمن هداك لاجترار الغذاء من ثدى امك ، و عرفك عند الحاجة مواضع طلبك و ارادتك ؟ !\r\n« اى مخلوقى كه با اندام متناسب و در محيطى محفوظ آفريده شده اى ! در ظلمات رحم و پرده‌هاى مضاعف ، آفرينش تو از عصاره گل آغاز شده ، و در قرارگاه محفوظى تا زمان معلوم و سرآمد معينى قرار داده شدى .\r\nآن روز كه چنين بودى و در رحم مادر حركت داشتى نه قدرت پاسخگويى در تو بود ، و نه توانايى شنيدن صداى كسى .\r\nسپس از اين قرارگاه به سرايى آمدى كه هرگز آن را مشاهده نكرده بودى ، و راه منافع آن را نمىشناختى .\r\nبگو چه كسى در مكيدن شير از پستان مادرت تو را هدايت كرد ؟ و چه كسى راههاى وصول به نيازهايت را به تو نشان داد » ( 1 ) ؟\r\n\r\n","description":"","footnote":"\r\n( 1 ) « نهج البلاغه » خطبه 163 .\r\n","page_name":" 410 ","page_number":410},
  {"content":"\r\nدر بخش ديگرى از اين آيات به بيان قسمتى از آيات و نشانه‌هاى آفاقى خداوند و نعمتها و مواهب او در جهان بزرگ مىپردازد كه هم دليل بر قدرت و رحمت واسعه او است ، و هم دليلى بر امكان معاد ، در حالى كه در آيات گذشته سخن از آيات انفسى و مواهب خداوند در آفرينش خود انسان بود .\r\nمىفرمايد : « آيا ما زمين را مركز اجتماع انسانها قرار نداديم » ؟ ! ( * ( أَ لَمْ نَجْعَلِ الأَرْضَ كِفاتاً ) * ) ( 1 ) .\r\n« هم در حال حيات و هم مرگشان » ( * ( أَحْياءً وَأَمْواتاً ) * ) ( 2 ) .\r\n« كفات » ( بر وزن كتاب ) و « كفت » ( بر وزن كشف ) به معنى جمع كردن و ضميمه كردن چيزى به يكديگر است ، و به پرواز سريع پرندگان نيز « كفات » گفته مىشود ، چرا كه به هنگام پرواز سريع بالها را جمع مىكند تا با سرعت بيشترى هوا را بشكافد و به پيش رود .\r\nمنظور اين است كه زمين قرار گاهى است براى همه انسانها ، زندگان را روى خود جمع مىكند ، و تمام حوائج و نيازهايشان را در اختيارشان مىگذارد ، و مردگان آنها را نيز در خود جاى مىدهد ، كه اگر زمين آماده براى دفن مردگان نبود عفونت و بيماريهاى ناشى از آن فاجعه اى براى همه زندگان به وجود مىآورد .\r\nآرى زمين همچون مادرى كه فرزندان را دور خود جمع مىكند و زير\r\n\r\n","description":"","footnote":"\r\n( 1 ) « كفاتا » مفعول دوم است براى « جعلنا » و مصدرى است كه به معنى اسم فاعل آمده است .\r\n( 2 ) « * ( أَحْياءً وَأَمْواتاً ) * » حال است براى ضمير مفعولى محذوفى و در تقدير « كفاتا لكم احياء و امواتا » مىباشد .\r\n","page_name":" 411 ","page_number":411},
  {"content":"\r\nپر و بال خويش قرار مىدهد انسانها را روى خود جاى مىدهد ، نوازش مىكند ، تغذيه مىنمايد ، لباس مىپوشاند ، مسكن مىدهد ، و همه حوائجشان را تامين مىنمايد و مردگان آنها را نيز در دل خود نگاه مىدارد ، و جذب مىكند ، و آثار سوء آنها را از بين مىبرد .\r\nبعضى در اينجا « كفات » را به معنى « پرواز سريع » تفسير كرده ، و آيه را اشاره به حركت زمين به دور آفتاب و حركات ديگر مىدانند كه در زمان نزول قرآن مسلما كشف نشده بود .\r\nولى با توجه به آيه بعد از آن يعنى « * ( أَحْياءً وَأَمْواتاً ) * » تفسير اول مناسبتر به نظر مىرسد .\r\nبه خصوص اينكه در روايتى آمده است كه امير مؤمنان على ع هنگامى كه از ميدان صفين باز مىگشت به نزديك كوفه رسيد ، هنگامى كه چشمان مباركش به قبرستانى كه بيرون دروازه كوفه بود افتاد فرمود : هذه كفات الاموات اى مساكنهم :\r\n« اين كفات مردگان است يعنى منزلگاههاى آنها است » و سپس نگاهى به خانه‌هاى كوفه كرده ، و فرمود : هذه كفات الاحياء : « اين هم منازل زندگان است » سپس آيات فوق را تلاوت فرمود : * ( أَ لَمْ نَجْعَلِ الأَرْضَ كِفاتاً أَحْياءً وَأَمْواتاً ) * ( 1 ) .\r\nاشاره به اينكه فاصله زيادى ميان منازل زندگان و مردگان وجود ندارد ! سپس به يكى از نعمتهاى بزرگ الهى در كره زمين اشاره كرده ، مىافزايد :\r\n« در آن كوه‌هاى ثابت و استوار و بلند قرار داديم »\r\n\r\n","description":"","footnote":"\r\n( 1 ) « تفسير برهان » جلد 4 صفحه 417 ( نقل از تفسير على بن ابراهيم ) .\r\n","page_name":" 412 ","page_number":412},
  {"content":"\r\n( * ( وَجَعَلْنا فِيها رَواسِيَ شامِخاتٍ ) * ) ( 1 ) .\r\nاين كوه‌ها كه سر به آسمان كشيده ، و ريشه‌هاى آن به يكديگر پيوسته است از يك سو همچون زرهى زمين را در بر گرفته ، و در برابر فشار داخلى و فشارهاى ناشى از جزر و مد خارجى حفظ مىكند ، و از سوى ديگر جلو اصطكاك قشر هوا را با زمين مىگيرد ، و پنجه در هوا انداخته و آن را با خود به گردش در مىآورد ، و از سوى سوم طوفانها و بادهاى عظيم را كنترل مىكند ، و به اين ترتيب از جهات مختلف به اهل زمين آرامش مىبخشد .\r\nو در ذيل همين آيه به يكى ديگر از بركات كوه‌ها اشاره كرده مىافزايد :\r\n« و آبى گوارا به شما نوشانديم » ( * ( وَأَسْقَيْناكُمْ ماءً فُراتاً ) * ) .\r\nآبى كه هم براى شما گوارا و مايه حيات است ، و هم براى حيوانات شما و زراعتها و باغهايتان .\r\nدرست است كه تمام آبهاى گوارا از باران است ، ولى كوه‌ها مهمترين نقش را در آن ايفا مىكند ، بسيارى از چشمه‌ها و قناتها از كوه‌ها مىجوشد ، و سرچشمه بسيارى از نهرها و شطهاى عظيم از برفهاى متراكمى است كه بر قله‌هاى كوه‌ها مىنشيند ، و مهمترين ذخائر آبى انسانها را تشكيل مىدهد .\r\nقله كوه‌ها به خاطر دورى از سطح زمين هميشه سرد است و مىتواند ذخائر برف را ساليان دراز در خود جاى دهد تا تدريجا در پرتو آفتاب آب شود و به صورت نهرها جريان يابد .\r\n\r\n","description":"","footnote":"\r\n( 1 ) « رواسى » جمع « راسيه » به معنى ثابت و پابرجا است ، و « شامخات » جمع « شامخ » به معنى بلند است ، و در بعضى از عبارات مانند « شمخ باتقة » كنايه از تكبر است ( مفردات راغب ) .\r\n","page_name":" 413 ","page_number":413},
  {"content":"\r\nدر پايان اين قسمت باز مىفرمايد : « واى در آن روز بر تكذيب كنندگان » ( * ( وَيْلٌ يَوْمَئِذٍ لِلْمُكَذِّبِينَ ) * ) .\r\nهمان كسانى كه اينهمه آيات و نشانه‌هاى قدرت حق را با چشم خود مىبينند ، و اينهمه نعمتهاى الهى را كه در آن غرقند مشاهده مىكنند باز هم رستاخيز و دادگاه قيامت را كه مظهر عدل و حكمت او است انكار مىنمايند .\r\n","description":"","footnote":"","page_name":" 414 ","page_number":414},
  {"content":"\r\n\r\n[ سوره المرسلات ‹ 77 › : آيات 29 تا 40 
  ]\r\nانْطَلِقُوا إِلى ما كُنْتُمْ بِه تُكَذِّبُونَ ‹ 29 › انْطَلِقُوا إِلى ظِلٍّ ذِي ثَلاثِ شُعَبٍ ‹ 30 › لا ظَلِيلٍ وَلا يُغْنِي مِنَ اللَّهَبِ ‹ 31 › إِنَّها تَرْمِي بِشَرَرٍ كَالْقَصْرِ ‹ 32 › كَأَنَّه جِمالَتٌ صُفْرٌ ‹ 33 ›\r\nوَيْلٌ يَوْمَئِذٍ لِلْمُكَذِّبِينَ ‹ 34 › هذا يَوْمُ لا يَنْطِقُونَ ‹ 35 › وَلا يُؤْذَنُ لَهُمْ فَيَعْتَذِرُونَ ‹ 36 › وَيْلٌ يَوْمَئِذٍ لِلْمُكَذِّبِينَ ‹ 37 › هذا يَوْمُ الْفَصْلِ جَمَعْناكُمْ وَالأَوَّلِينَ ‹ 38 ›\r\nفَإِنْ كانَ لَكُمْ كَيْدٌ فَكِيدُونِ ‹ 39 › وَيْلٌ يَوْمَئِذٍ لِلْمُكَذِّبِينَ ‹ 40 ›\r\n","description":"","footnote":"","page_name":" 415 ","page_number":415},
  {"content":"\r\n\r\nترجمه :\r\n29 - ( و در آن روز به آنها گفته مىشود ) بيدرنگ برويد به سوى همان چيزى كه پيوسته آن را انكار مىكرديد ! 30 - برويد به سوى سايه سه شاخه ( دودهاى خفقان بار آتش ! ) .\r\n31 - سايه اى كه نه آرامبخش است ، و نه از شعله‌هاى آتش جلوگيرى مىكند ! .\r\n32 - جرقه هايى از خود پرتاب مىكند مانند يك كاخ ! 33 - گويى ( در سرعت و كثرت ) همچون شتران زرد رنگى هستند ( كه به هر سو پراكنده مىشوند ) .\r\n34 - واى در آن روز بر تكذيب كنندگان .\r\n35 - امروز روزى است كه سخن نمىگويند ( و قادر بر دفاع از خويش نيستند ) .\r\n36 - و به آنها اجازه داده نمىشود كه عذر خواهى كنند .\r\n37 - واى در آن روز بر تكذيب كنندگان .\r\n38 - امروز همان روز جدايى ( حق از باطل ) است كه شما و پيشينيان را در آن جمع كرده‌ايم .\r\n39 - اگر چاره اى در برابر من ( براى فرار از چنگال مجازات ) داريد انجام دهيد .\r\n40 - واى در آن روز بر تكذيب كنندگان .\r\n\r\nتفسير : نه قدرت بر دفاع دارند نه راهى براى فرار !\r\nدر اين آيات سرنوشت نهايى تكذيب كنندگان قيامت ، و منكران آن دادگاه عدل الهى بيان شده است ، بيانى كه به راستى انسان را در وحشتى عميق فرو مىبرد ، و ابعاد فاجعه را روشن مىسازد .\r\nمىفرمايد : « به آنها گفته مىشود بىدرنگ رهسپار شويد به سوى همان چيزى كه پيوسته آن را انكار مىكرديد » ! ( * ( انْطَلِقُوا إِلى ما كُنْتُمْ بِه تُكَذِّبُونَ ) * ) .\r\nرهسپار شويد به سوى جهنم سوزان كه هميشه آن را به باد استهزا\r\n","description":"","footnote":"","page_name":" 416 ","page_number":416},
  {"content":"\r\nمىگرفتيد .\r\nحركت كنيد به سوى انواع عذابها كه با اعمالتان آن را از پيش فراهم ساخته‌ايد .\r\n« انطلقوا » از ماده « انطلاق » به معنى حركت كردن بدون توقف است ، و يك نوع آزادى از قيد و بند نيز در آن نهفته شده ، و اين در حقيقت توضيحى است براى وضع آنها در عرصه محشر كه آنها را مدتى طولانى براى حساب نگه مىدارند ، سپس آنها را رها ساخته ، مىگويند بدون توقف به سوى دوزخ حركت كنيد .\r\nگوينده اين سخن ممكن است خداوند متعال باشد كه مستقيما به آنها خطاب مىكند ، و يا فرشتگان عذاب ، و به هر حال لحنى است آميخته با سرزنشى عميق كه خود عذابى است دردناك و جانكاه .\r\nسپس به توضيح بيشترى در باره اين عذاب پرداخته مىگويد : « رهسپار شويد به سوى سايه اى از دودهاى خفه كننده آتش كه داراى سه شعبه است » ! ( * ( انْطَلِقُوا إِلى ظِلٍّ ذِي ثَلاثِ شُعَبٍ ) * ) .\r\nشاخه اى از بالاسر ، و شاخه اى از طرف راست ، و شاخه اى از طرف چپ ، و به اين ترتيب از هر طرف اين دود غليظ مرگبار آنها را احاطه مىكند ، و در كام خود فرو مىبرد .\r\n« اما سايه اى كه آرام بخش نيست ، و هرگز دوزخيان را از شعله‌هاى آتش جلوگيرى نمىكند » ( * ( لا ظَلِيلٍ وَلا يُغْنِي مِنَ اللَّهَبِ ) * ) .\r\nچه اينكه خود بر خاسته از آتش است .\r\n","description":"","footnote":"","page_name":" 417 ","page_number":417},
  {"content":"\r\nممكن است تعبير به « ظل » ( سايه ) اين تصور را ايجاد كند كه در آنجا سايه اى وجود دارد كه از سوزندگى شعله‌هاى آتش ، كمى مىكاهد ، ولى اين آيه بر اين پندار غلط خط بطلان مىكشد ، و مىگويد : اين سايه هرگز سايه اى كه شما تصور مىكنيد نيست ، سايه اى است سوزان و خفقان آور ، و بر خاسته از دودهاى غليظ آتش كه مىتواند گرماى شعله‌ها را كاملا منعكس كند ( 1 ) .\r\nشاهد اين سخن آيات سوره واقعه است كه در باره « اصحاب الشمال مىفرمايد :\r\nفِي سَمُومٍ وَحَمِيمٍ وَظِلٍّ مِنْ يَحْمُومٍ لا بارِدٍ وَلا كَرِيمٍ : « آنها در ميان بادهاى كشنده و آب سوزان قرار دارند ، و در سايه دودهاى متراكم و آتشزا ، سايه اى كه نه خنك مىباشد ، و نه مفيد و آرام بخش » ( سوره واقعه 41 - 44 ) .\r\nبعضى گفته‌اند اين شعبه‌هاى سه گانه بازتابى است از تكذيبهاى سه گانه آنها نسبت به اساس دين ، يعنى « توحيد » و « نبوت » و « معاد » زيرا تكذيب معاد از تكذيب نبوت و توحيد جدا نيست .\r\nو بعضى گفته‌اند اشاره اى است به مبدءهاى سه گانه گناه « قوه غضبيه » و « شهويه » و « وهميه » آرى آن دود تاريك تجسمى است از تاريكيهاى شهوات :\r\n\r\nز تاريكى خشم و شهوت حذر كن\r\nكه از دود آن چشم دل تيره گردد !\r\n\r\n\r\nغضب چون در آيد رود عقل بيرون\r\nهوى چون شود چيره جان خيره گردد !\r\n\r\nسپس در توصيف ديگرى از آن آتش سوزان مىافزايد : « جرقه هايى از خود بيرون مىدهد مانند يك كاخ عظيم » ! ( * ( إِنَّها تَرْمِي بِشَرَرٍ كَالْقَصْرِ ) * ) ( 2 ) .\r\n\r\n","description":"","footnote":"\r\n( 1 ) « لا ظليل » صفت است براى « ظل » و به همين جهت مجرور ذكر شده است .\r\n( 2 ) « شرر » ( بر وزن ضرر ) جمع « شراره » به معنى اجزاء كوچكى است كه از آتش جدا مىشود ، و به هوا پرتاب مىگردد ، و از ماده « شر » گرفته شده است .\r\n","page_name":" 418 ","page_number":418},
  {"content":"\r\nنه همچون جرقه‌هاى آتش اين دنيا كه گاه به اندازه سر سوزنى بيش نيست تعبير به « قصر » ( كاخ ) در اينجا تعبير پر معنايى است ، شايد تصور شود مناسبتر اين بود كه گفته شود جرقه هايى همچون كوه ، ولى نبايد فراموش كرد كوه‌ها همان گونه كه در آيات قبل اشاره شد منبع انواع بركات است و سرچشمه‌هاى آب فرات و گوارا ، اين قصرها و كاخهاى ستمكاران هستند كه منشا شعله‌هاى سوزان و آتشهاى شرربارند ( 1 ) .\r\nدر آيه بعد به توصيف ديگرى از شراره‌ها و جرقه‌هاى اين آتش سوزان پرداخته ، مىفرمايد : « آنها همچون شترهاى زرد رنگى هستند » ( * ( كَأَنَّه جِمالَتٌ صُفْرٌ ) * ) ( 2 ) .\r\n« جمالة » جمع « جمل » به معنى « شتر » است ( مانند حجر و حجارة ) و « صفر » ( بر وزن قفل ) جمع « اصفر » به معنى چيزى است كه زرد رنگ باشد و گاه به رنگهاى تيره و متمايل به سياه نيز اطلاق شده ، ولى در اينجا مناسب همان معنى اول است زيرا جرقه‌هاى آتش زرد متمايل به سرخ است .\r\nدر آيه قبل اين جرقه‌ها از نظر حجم به كاخ بزرگ تشبيه شده بود ، و در اين آيه از نظر كثرت و رنگ و سرعت حركت و پراكنده شدن به هر سو به گروهى از شتران زرد رنگ تشبيه شده كه به هر سو روانند .\r\n\r\n","description":"","footnote":"\r\n( 1 ) بعضى از مفسران مانند « فخر رازى » از « ابن عباس » نقل كرده‌اند كه در تفسير « قصر » گفته است منظور چوبهايى است كه از بيابان مىبريدند و جمعآورى مىكردند براى زمستان رويهم مىچيدند ( بعيد نيست اين تفسير نيز بخاطر آن باشد كه انبوه هيزمهاى رويهم چيده شده را تشبيه به يك قصر بلند مىكردند ) .\r\n( 2 ) ضمير « كانه » ممكن است به « قصر » برگردد ، يا به « شرر » ولى چون « شرر » جمع است بدون تاويل ممكن نيست مگر اينكه « شرر » را اسم جمع بدانيم .\r\n","page_name":" 419 ","page_number":419},
  {"content":"\r\nجايى كه جرقه‌ها اين چنين باشد ، پيدا است كه خود آن آتش سوزان چگونه است ؟ و در كنار آن چه عذابهاى دردناك ديگرى قرار گرفته ؟ ( خداوند همه ما را به رحمت و لطفش از آن حفظ كند ) .\r\nبار ديگر در پايان اين بخش از آيات همان هشدار را تكرار كرده ، مىفرمايد : « واى در آن روز بر تكذيب كنندگان » ( * ( وَيْلٌ يَوْمَئِذٍ لِلْمُكَذِّبِينَ ) * ) .\r\nسپس فصل ديگرى از مشخصات آن روز هولناك را شروع كرده ، مىافزايد :\r\n« امروز ، روزى است كه سخن نمىگويند : ( * ( هذا يَوْمُ لا يَنْطِقُونَ ) * ) ( 1 ) .\r\nآرى خداوند در آن روز بر دهان مجرمان و گناهكاران مهر سكوت مىزند همانگونه كه در آيه 65 سوره يس آمده است ، « الْيَوْمَ نَخْتِمُ عَلى أَفْواهِهِمْ » : امروز بر دهانشان مهر مىنهيم « و باز همانگونه كه در ذيل همين آيه آمده است » دست و پاى آنها به سخن درمىآيند « و حتى طبق آيات ديگر قرآن پوستهاى آنان زبان باز مىكنند و همه گفتنيها را مىگويند .\r\nسپس مىافزايد : « و به آنها اجازه داده نمىشود كه عذر خواهى كنند » ( * ( وَلا يُؤْذَنُ لَهُمْ فَيَعْتَذِرُونَ ) * ) ( 2 ) .\r\n\r\n","description":"","footnote":"\r\n( 1 ) توجه داشته باشيد كه « يوم » در اينجا بدون تنوين است ، و اين بخاطر آن است كه به مفهوم جمله « * ( لا يَنْطِقُونَ ) * » اضافه شده است .\r\n( 2 ) در اينكه چرا جمله « فيعتذرون » به صورت مرفوع آمده با اينكه قاعدة بايد منصوب باشد و نون حذف گردد ، بعضى گفته‌اند بخاطر آن است كه ترك عذرخواهى آنان به علت آن است كه عذرى ندارند نه اينكه به علت عدم اذن الهى است .\r\n","page_name":" 420 ","page_number":420},
  {"content":"\r\nنه اجازه سخن گفتن دارند ، و نه عذر خواهى و دفاع از خويشتن ، چرا كه همه حقايق در آنجا روشن است ، و چيزى براى گفتن ندارند ، آرى اين زبان پشت هم انداز كه در دنيا از آزادى خود سوء استفاده كرده ، به تكذيب انبياء ، و استهزاء اولياء ، و باطل كردن حق ، و حق جلوه دادن باطل ، مىپرداخت در آنجا بايد به كيفر آن اعمال قفل شود ، و از كار بيفتد ، كه اين خود عذاب و شكنجه دردناكى است كه در چنان صحنه اى انسان قدرت بر دفاع از خويش ، و يا عذرخواهى نداشته باشد .\r\nدر حديثى از امام صادق ع آمده است كه « خداوند برتر و عادلتر و بزرگتر از آن است كه بنده اش عذر موجهى داشته باشد و به او اجازه عذرخواهى ندهد ، بلكه آنها در حقيقت هيچ عذر موجهى ندارند كه مطرح كنند » ( 1 ) .\r\nالبته از بعضى از آيات قرآن استفاده مىشود كه در قيامت مجرمان گاهى سخن مىگويند ، اين بخاطر آن است كه همان گونه كه قبلا هم اشاره كرده‌ايم - در قيامت مواقف زيادى است ، در بعضى از مواقف زبان از كار مىافتد و نوبت به گواهى اعضاء مىرسد ، و در بعضى ديگر زبان گشوده مىشود ، و مطالبى را بازگو مىكند كه نشانه حسرت و اندوه شديد و سرگردانى و بدبختى آنها است .\r\nباز در پايان اين مقطع مىگويد : « واى در آن روز بر تكذيب كنندگان » ( * ( وَيْلٌ يَوْمَئِذٍ لِلْمُكَذِّبِينَ ) * ) .\r\nدر مقطع ديگر روى سخن را به مجرمان كرده ، به عنوان حكايت از صحنه آن روز ، مىگويد : « امروز همان روز جدايى است كه همه شما و پيشينيان را\r\n\r\n","description":"","footnote":"\r\n( 1 ) « نور الثقلين » جلد 5 صفحه 49 .\r\n","page_name":" 421 ","page_number":421},
  {"content":"\r\nدر آن جمع كرده‌ايم « ( * ( هذا يَوْمُ الْفَصْلِ جَمَعْناكُمْ وَالأَوَّلِينَ ) * ) .\r\nامروز همه انسانها را بدون استثنا از اولين گرفته ، تا آخرين ، همه را براى حسابرسى و فصل خصومت در اين عرصه و دادگاه بزرگ گرد آورده‌ايم .\r\n« اكنون اگر شما در برابر من چاره اى براى فرار از چنگال مجازات داريد انجام دهيد » ( * ( فَإِنْ كانَ لَكُمْ كَيْدٌ فَكِيدُونِ ) * ) ( 1 ) .\r\nآيا مىتوانيد از قلمرو حكومت من بگريزيد ؟\r\nيا مىتوانيد بر قدرت من غلبه كنيد ؟\r\nيا توانايى داريد با پرداختن فديه اى آزاد شويد ؟\r\nو يا قدرت داريد ماموران حسابرسى را فريب دهيد ؟\r\nهر كار از دست شما ساخته است انجام دهيد ، ولى بدانيد كارى از شما ساخته نيست ! در حقيقت اين امر به اصطلاح « امر تعجيزى » است كه براى روشن ساختن عجز و ناتوانى طرف مقابل ذكر مىشود ، مثل همان چيزى كه در مورد قرآن مجيد آمده است كه مىفرمايد : « اگر در آنچه بر بنده خود نازل كرده‌ايم ترديد داريد سوره اى مانند آن را بياوريد » .\r\n« كيد » ( بر وزن صيد ) به طورى كه « راغب » در « مفردات » ميگويد :\r\nنوعى چاره جويى است كه گاه نكوهيده و گاه قابل تمجيد است ، هر چند استعمال\r\n\r\n","description":"","footnote":"\r\n( 1 ) « نون » در « فكيدون » مكسور است ، و كسره آن به جاى ياء متكلم مىباشد ، و در اصل « فكيدونى » بوده ، « ياء » حذف شده ، و كسره كه دليل آن است باقيمانده ، و ضمير متكلم طبق ظاهر آيات به ذات پاك خدا بر مىگردد و احتمال اينكه به شخص پيغمبر ( ص ) برگردد بسيار بعيد است .\r\n","page_name":" 422 ","page_number":422},
  {"content":"\r\nآن در موارد مذموم بيشتر است ( همانگونه كه در آيه مورد بحث نيز چنين است ) .\r\nمسلما در آن روز كارى از دستشان ساخته نيست ، چرا كه مىدانيم آن روز روزى است كه دست انسان از هر گونه اسباب و وسائل كوتاه مىگردد ، چنان كه در آيه 166 سوره بقره آمده است : « وَتَقَطَّعَتْ بِهِمُ الأَسْبابُ » .\r\nقابل توجه اينكه از يك سو مىفرمايد : آن روز ، « * ( يَوْمُ الْفَصْلِ ) * » يعنى روز جداييها است ، از سوى ديگر مىفرمايد آن روز « يَوْمَ الْجَمْعِ » يعنى روز اجتماع است كه هر كدام از اين دو در يك مقطع انجام مىشود ، نخست همه را در آن دادگاه بزرگ جمع مىكنند ، و سپس بر حسب عقائد و اعمالشان در صفوف مختلفى از هم جدا مىشوند ، حتى آنها كه رهسپار بهشت مىشوند صفوف گوناگون و درجات مختلفى دارند و راهيان دوزخ نيز صفوف متفاوت و دركاتى دارند .\r\nآرى آن روز روز جدايى حق از باطل ، و ظالم از مظلوم است .\r\nو باز همان جمله تهديد آميز و بيدار كننده را تكرار كرده ، مىفرمايد « واى در آن روز بر تكذيب كنندگان » ( * ( وَيْلٌ يَوْمَئِذٍ لِلْمُكَذِّبِينَ ) * ) .\r\n","description":"","footnote":"","page_name":" 423 ","page_number":423},
  {"content":"\r\n\r\n[ سوره المرسلات ‹ 77 › : آيات 41 تا 50 
  ]\r\nإِنَّ الْمُتَّقِينَ فِي ظِلالٍ وَعُيُونٍ ‹ 41 › وَفَواكِه مِمَّا يَشْتَهُونَ ‹ 42 › كُلُوا وَاشْرَبُوا هَنِيئاً بِما كُنْتُمْ تَعْمَلُونَ ‹ 43 › إِنَّا كَذلِكَ نَجْزِي الْمُحْسِنِينَ ‹ 44 › وَيْلٌ يَوْمَئِذٍ لِلْمُكَذِّبِينَ ‹ 45 ›\r\nكُلُوا وَتَمَتَّعُوا قَلِيلًا إِنَّكُمْ مُجْرِمُونَ ‹ 46 › وَيْلٌ يَوْمَئِذٍ لِلْمُكَذِّبِينَ ‹ 47 › وَإِذا قِيلَ لَهُمُ ارْكَعُوا لا يَرْكَعُونَ ‹ 48 › وَيْلٌ يَوْمَئِذٍ لِلْمُكَذِّبِينَ ‹ 49 › فَبِأَيِّ حَدِيثٍ بَعْدَه يُؤْمِنُونَ ‹ 50 ›\r\n","description":"","footnote":"","page_name":" 424 ","page_number":424},
  {"content":"\r\n\r\nترجمه :\r\n41 - افراد با تقوى در سايه‌هاى ( درختان بهشتى ) و در ميان چشمه‌ها قرار دارند .\r\n42 - و ميوه هايى از آنچه مايل باشند .\r\n43 - بخوريد و بنوشيد گوارا ، اينها در برابر اعمالى است كه انجام مىداديد .\r\n44 - ما اين گونه نيكوكاران را جزا مىدهيم .\r\n45 - واى در آن روز بر تكذيب كنندگان .\r\n46 - ( در مقابل ، به مجرمان گفته مىشود ) بخوريد و بهره گيريد در اين مدت كم ( ولى بدانيد عذاب الهى در انتظار شما است ) چرا كه شما مجرميد .\r\n47 - واى در آن روز بر تكذيب كنندگان .\r\n48 - و هنگامى كه به آنها گفته شود ركوع كنيد ركوع نمىكنند .\r\n49 - واى در آن روز بر تكذيب كنندگان .\r\n50 - ( اگر آنها به اين قرآن ايمان نمىآورند ) پس به كدام سخن بعد از آن ايمان مىآورند .\r\n\r\nتفسير : اگر به قرآن ايمان نمىآورند به كدام سخن ايمان مىآورند ؟ !\r\nمىدانيم برنامه قرآن آميختن انذار به بشارت ، و تهديد به تشويق است ، و همچنين ذكر سرنوشت مؤمنان در برابر سرنوشت مجرمان تا با قرينه مقابله مسائل بهتر درك شود .\r\nبر اساس همين سنت ، در آيات فوق به دنبال بيان مجازاتهاى گوناگون مجرمان در قيامت ، اشاره پر معنى و كوتاهى در باره وضع پرهيزكاران در آن روز كرده ، مىفرمايد : « افراد با تقوى در سايه‌هاى درختان و در ميان چشمه‌ها قرار دارند » ( * ( إِنَّ الْمُتَّقِينَ فِي ظِلالٍ وَعُيُونٍ ) * ) .\r\nاين در حالى است كه مجرمان چنان كه از آيات قبل دانسته شد در سايه\r\n","description":"","footnote":"","page_name":" 425 ","page_number":425},
  {"content":"\r\nشرر بار و سوزان دودهاى خفه كننده‌اند .\r\n« ظلال » جمع « ظل » به معنى سايه است ، خواه سايه اى مانند سايه درختان در روز ، و يا سايه اى كه در تاريكى شب حاصل مىشود ، در حالى كه « فىء » به سايه اى گفته مىشود كه تنها در مقابل يك مبدء نورانى به وجود مىآيد همچون سايه درختان در مقابل آفتاب .\r\nسپس مىافزايد : « آنها در ميان انواع ميوه‌ها از آنچه مايل باشند و مىخواهند قرار دارند » ( * ( وَفَواكِه مِمَّا يَشْتَهُونَ ) * ) .\r\nروشن است ذكر « ميوه‌ها » و « سايه‌ها » و « چشمه‌ها » اشاره به گوشه اى از مواهب عظيم الهى بر آنها است ، گوشه اى كه با زبان اهل دنيا قابل بيان و ترسيم است ، اما آنچه در بيان نمىگنجد ، و به فكر ساكنان دنيا خطور نمىكند ، از آن به مراتب برتر و بالاتر است .\r\nجالب اينكه آنها در اين ميهمان سراى الهى به عاليترين وجهى پذيرايى مىشوند ، همان گونه كه در آيه بعد آمده كه به آنها گفته مىشود « بخوريد و بنوشيد گوارا ، اينها در برابر اعمالى است كه انجام مىداديد » ! ( * ( كُلُوا وَاشْرَبُوا هَنِيئاً بِما كُنْتُمْ تَعْمَلُونَ ) * ) .\r\nاين جمله خواه مستقيما از سوى خداوند به عنوان خطاب به آنها باشد ، يا وسيله فرشتگان توام با لطف و محبتى است آشكار كه غذايى است براى روح و جان آنها .\r\nتعبير « * ( بِما كُنْتُمْ تَعْمَلُونَ ) * » ( در مقابل اعمالى كه انجام مىداديد ) اشاره به اين است كه اين مواهب را بدون حساب به كسى نمىدهند ، و با ادعا و خيال\r\n","description":"","footnote":"","page_name":" 426 ","page_number":426},
  {"content":"\r\nو پندار به دست نمىآيد ، تنها به وسيله اعمال صالح فراهم مىشود .\r\n« هنىء » ( بر وزن مليح ) به گفته « راغب » در « مفردات » هر چيزى است كه مشقتى به دنبال ندارد ، و ناراحتى توليد نمىكند ، و لذا به غذا و آب گوارا « هنىء » گفته مىشود ، گاه به زندگى گوارا نيز اطلاق مىگردد .\r\nو اين اشاره به آن است كه ميوه‌ها و غذاها و نوشابه‌هاى بهشتى ، همانند آب و غذاى دنيا نيست كه گاه آثار سويى در بدن مىگذارد يا عوارض نامطلوبى به دنبال دارد .\r\nدر ميان مفسران گفتگو است كه اين امر به خوردن و نوشيدن آيا براى بيان مباح بودن استفاده از اين نعمتها است ، و يا واقعا امر و فرمان و دستور است ؟\r\nولى بايد توجه داشت اين گونه اوامر كه به هنگام پذيرايى گفته مىشود نوعى طلب و خواست گوينده است كه براى عظمت و احترام ميهمان بيان مىگردد ، و ميزبان دوست دارد غذايش را بيشتر بخورد تا اكرام بيشترى از او شده باشد .\r\nدر آيه بعد باز روى اين مطلب تكيه مىكند كه اين نعمتها بىحساب نيست ، مىافزايد : « مسلما ما اين گونه ، نيكوكاران را جزا مىدهيم » ( * ( إِنَّا كَذلِكَ نَجْزِي الْمُحْسِنِينَ ) * ) .\r\nجالب اينكه در آيه نخست روى مساله « تقوى » تكيه شده ، و در آيه بعد از آن روى « عمل » و در اين آيه روى « احسان و نيكوكارى » .\r\n« تقوى » هر گونه پرهيز از گناه و فساد و شرك و كفر است و « احسان » انجام هر كار نيك ، و « عمل » نيز ناظر به اعمال صالح است ، تا روشن شود برنامه نعمتهاى الهى تنها مربوط به اين گروه است ، نه مدعيان دروغين ايمان ،\r\n","description":"","footnote":"","page_name":" 427 ","page_number":427},
  {"content":"\r\nو آلودگان به انواع فساد ، هر چند ظاهرا در سلك اهل ايمان در آيند .\r\nو در پايان اين مقطع باز تكرار مىكند : « واى در آن روز بر تكذيب كنندگان » ( * ( وَيْلٌ يَوْمَئِذٍ لِلْمُكَذِّبِينَ ) * ) .\r\nواى بر آنها كه از تمام اين نعمتها و محبتها محروم مىشوند ، كه حسرت اين محروميت آزارش كمتر از آتش سوزان دوزخ نيست ؟\r\nو از آنجا كه يكى از عوامل انكار معاد پرداختن به لذات زودگذر دنيا ، و تمايل به آزادى بىقيد و شرط براى بهره گيرى از اين لذات است ، در آيه بعد روى سخن را به مجرمان كرده با لحنى تهديد آميز مىفرمايد : « بخوريد و بهره گيريد در اين چند روز كوتاه ، ولى بدانيد عذاب الهى در انتظار شما است ، چرا كه شما مجرم و گنهكاريد » ( * ( كُلُوا وَتَمَتَّعُوا قَلِيلًا إِنَّكُمْ مُجْرِمُونَ ) * ) .\r\nتعبير به « قليلا » مىتواند اشاره به مدت كوتاه عمر انسان در دنيا باشد ، و هم ناچيز بودن مواهب اين جهان در برابر نعمتهاى بىحساب آخرت .\r\nگرچه بعضى از مفسران گفته‌اند كه اين خطاب را در آخرت به مجرمان مىكنند ، ولى با توجه به اينكه در آخرت هيچ گونه تمتع و بهره گيرى براى مجرمان از مواهب حيات تصور نمىشود ، بايد قبول كرد كه اين سخن خطابى است به آنها در اين دنيا .\r\nدر حقيقت « متقين » و پرهيزگاران با نهايت احترام در آخرت پذيرايى مىشوند ، و با جمله پر از لطف * ( كُلُوا وَاشْرَبُوا هَنِيئاً ) * مخاطب مىگردند ، ولى دنيا پرستان در اين دنيا با جمله تهديد آميز * ( كُلُوا وَتَمَتَّعُوا قَلِيلًا ) * مخاطبند .\r\nبه پرهيزكاران مىفرمايد : * ( بِما كُنْتُمْ تَعْمَلُونَ ) * ( اينها در برابر اعمال صالحى\r\n","description":"","footnote":"","page_name":" 428 ","page_number":428},
  {"content":"\r\nاست كه انجام مىداديد ) .\r\nو به اينها نيز مىگويد : « * ( إِنَّكُمْ مُجْرِمُونَ ) * » : « اين تهديد به خاطر آن است كه شما مجرميد » ( 1 ) .\r\nو به هر حال نشان مىدهد كه سرچشمه عذاب الهى جرم و گناه انسان است كه از بىايمانى يا اسارت در چنگال شهوات ناشى مىشود .\r\nسپس اين تهديد را بار ديگر با جمله : « واى در آن روز بر تكذيب كنندگان تكميل مىكند ( * ( وَيْلٌ يَوْمَئِذٍ لِلْمُكَذِّبِينَ ) * ) .\r\nهمانها كه به زرق و برق دنيا و لذات و شهوات آن مغرور و فريفته شدند ، و عذاب الهى را براى خود خريدند .\r\nدر آيه بعد به يكى ديگر از عوامل انحراف و بدبختى و آلودگى آنها اشاره كرده ، مىافزايد : « چنان از باده غرور سرمستند كه وقتى به آنان گفته شود در برابر پروردگار ركوع كنيد ركوع نمىكنند » ( * ( وَإِذا قِيلَ لَهُمُ ارْكَعُوا لا يَرْكَعُونَ ) * ) .\r\nبسيارى از مفسران گفته‌اند كه اين آيه در باره قبيله « ثقيف » نازل شد كه پيامبر ص به آنها فرمود : « نماز بخوانيد » آنها گفتند : ما هرگز در برابر كسى خم نمىشويم ، و اين براى ما عيب است ! پيامبر ص فرمود :\r\nلا خير فى دين ليس فيه ركوع و لا سجود\r\n: « دينى كه در آن ركوع و سجود نباشد ارزشى ندارد » ! ( 2 ) .\r\nآنها نه فقط از ركوع و سجود ابا داشتند بلكه اين روح غرور و نخوت\r\n\r\n","description":"","footnote":"\r\n( 1 ) اين آيه در حقيقت محذوفى دارد و در تقدير به گفته مجمع البيان چنين است * ( كُلُوا وَتَمَتَّعُوا قَلِيلًا ) * فان الموت كائن لا محالة ولى به نظر مىرسد مناسبتر اين است كه در تقدير چنين باشد : * ( كُلُوا وَتَمَتَّعُوا قَلِيلًا ) * و انتظروا العذاب فانكم مجرمون .\r\n( 2 ) « مجمع البيان » جلد 10 صفحه 419 ، و همين معنى را « آلوسى » در « روح المعانى » و « قرطبى » در تفسير خود و « زمخشرى » در « كشاف » و « روح البيان » ذيل آيه مورد بحث نقل كرده‌اند .\r\n","page_name":" 429 ","page_number":429},
  {"content":"\r\nدر تمامى افكار و زندگيشان منعكس بود ، نه در برابر خدا تسليم بودند ، و نه در برابر دستورات پيامبر ص ، نه حقوق مردم را به رسميت مىشناختند و نه تواضعى در برابر خالق و فروتنى در برابر خلق داشتند در حقيقت اين دو عامل ( غرور و شهوت پرستى ) از مهمترين عوامل جرم و گناه و كفر و ظلم و طغيان است .\r\nبعضى احتمال داده‌اند كه اين خطاب اركعوا ( ركوع كنيد ) در قيامت به آنها گفته مىشود ، ولى اين احتمال بعيد به نظر مىرسد ، مخصوصا با در نظر گرفتن آيات قبل و بعد .\r\nو بعد براى دهمين و آخرين بار در اين سوره مىفرمايد : « واى در آن روز بر تكذيب كنندگان » * ( وَيْلٌ يَوْمَئِذٍ لِلْمُكَذِّبِينَ ) * » .\r\nو در آخرين آيه مورد بحث كه آخرين آيه سوره « مرسلات » است با لحنى آميخته از عتاب ، و مملو از سرزنش ، به صورت يك استفهام آميخته با تعجب مىفرمايد : « اگر به اين قرآن كه دلائل صدقش از تمام آياتش نمايان است ، و حقانيتش در تمام تعبيراتش منعكس مىباشد ايمان نياورند ، به كدام سخن بعد از آن ايمان مىآورند » ؟ ! ( * ( فَبِأَيِّ حَدِيثٍ بَعْدَه يُؤْمِنُونَ ) * ) .\r\nكسى كه به قرآنى كه اگر بر كوه‌ها نازل مىشد لرزان و خاشع مىشدند و از هم مىشكافتند ايمان نياورد ، در برابر هيچ كتاب آسمانى ، و هيچ منطق عقلانى تسليم نخواهد شد ، و اين نشانه روح عناد و لجاج است .\r\n","description":"","footnote":"","page_name":" 430 ","page_number":430},
  {"content":"\r\n\r\nنكته :\r\nهمان گونه كه در آغاز سوره اشاره كرديم ده بار جمله « * ( وَيْلٌ يَوْمَئِذٍ لِلْمُكَذِّبِينَ ) * » در آن تكرار شده ، و اين براى تاكيد بر يك واقعيت مهم و تكان دهنده است ، و شبيه آن در سخنان فصحا و بلغا فراوان است كه قسمتى را كه عنايت و تاكيد مخصوصى روى آن دارند در شعر و نثر تكرار مىكنند .\r\nولى بعضى از مفسران معتقدند كه هر يك از اين ده آيه اشاره به نكته جديدى است كه به تكذيب مطالب قبل از آن مربوط مىشود بنا بر اين تكرارى در بين نيست .\r\nاين سوره را با جمله اى از تفسير « روح البيان » خاتمه مىدهيم ، او مىگويد اين سوره در غارى در نزديكى مسجد « خيف » در سرزمين « منى » بر پيامبر نازل گرديد ، و من شخصا اين غار را زيارت كرده‌ام .\r\nخداوندا ! ما را توفيقى مرحمت كن كه هرگز آلوده تكذيب آيات تو نشويم .\r\nپروردگارا ! ما را از غرور و نخوت و هوا و هوس كه سرچشمه‌هاى اصلى جرائمند محفوظ دار .\r\nبارالها ! در آن روزى كه پرهيزگاران در جوار قرب تو با احترام تمام پذيرايى مىشوند ما را در صف آنان قرار ده .\r\nآمين يا رب العالمين 11 ربيع الثانى 1407 23 : 9 : 1365 پايان جلد 25 تفسير نمونه\r\n\r\n","description":"","footnote":"","page_name":" 431 ","page_number":431}
  ]