[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n . \r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nمناقب علوى در آيينهء شعر فارسى\r\nتأليف\r\nدكتر ابوالقاسم رادفر\r\nپژوهشگاه علوم انسانى و مطالعات فرهنگى\r\nتهران ، 1381\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nرادفر ، ابوالقاسم\r\nمناقب علوى در آيينهء شعر فارسى / تأليف ابوالقاسم رادفر - تهران : پژوهشگاه علوم انسانى و مطالعات فرهنگى ، 1381 .\r\nچهل و پنج ، 410 ص . - ( پژوهشگاه علوم انسانى و مطالعات فرهنگى ، 4 - 81 )\r\nISBN 964 - 426 - 168 - 2\r\nفهرستنويسى بر اساس اطلاعات فيپا .\r\nص . ع . به انگليسى : Alavi virtuest in the mirror of persian poetry .\r\nكتابنامه : ص . 401 - 410 ، همچنين به صورت زير نويس .\r\n1 . على بن ابى طالب ( ع ) ، امام اول ، 23 قبل از هجرت - 40 ق - شعر . 2 . على بن ابى طالب ( ع ) ، امام اول ، 23 قبل از هجرت - 40 ق - مدايح و مناقب . 3 . شعر فارسى - مجموعه ها . 4 . شعر مذهبى - مجموعه ها . 5 . شاعران ايرانى - سرگذشتنامه . الف . پژوهشگاه علوم انسانى و مطالعات فرهنگى . ب . عنوان .\r\n2 ر 82 ع / 4072 PIR\r\n008351 / 1 فا 8\r\nكتابخانهء ملى ايران / 10490 - 81 م\r\nمناقب علوى در آيينهء شعر فارسى\r\nتأليف دكتر ابوالقاسم رادفر\r\nناشر : پژوهشگاه علوم انسانى و مطالعات فرهنگى\r\nمدير نشر : رحمت الله رحمت پور\r\nچاپ اول : تابستان 1381\r\nتيراژ : 2000 نسخه\r\nناظر چاپ : سيد ابرهيم سيد على\r\nليتوگرافى ، چاپ و صحافى : شركت چاپ فرشيوه\r\nرديف انتشار : 4 - 81\r\nحق چاپ براى پژوهشگاه علوم انسانى و مطالعات فرهنگى محفوظ است .\r\nشابك 2 - 168 - 426 - 964 / ISBN 964 . 426 . 168 . 2\r\nنشانى : تهران ، صندوق پستى : 6419 - 14155 ، تلفن : 3 - 8046891 ، فاكس : 80363173\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\nتقديم به روح شادروان مهندس غلامرضا كيانى به پاس خوبى ها و بزرگوارى هايش\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\n\r\nفهرست مطالب\r\nمقدمه نه\r\nزندگينامهء منظوم امام على ( ع ) سى و هفت\r\nفهرست شاعران ( حدودا به ترتيب تاريخى ) چهل و يك\r\nمتن 1 - 400\r\nمنابع 401 - 410\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\n\r\nديباچه\r\n« امير المؤمنين ( ع ) يك الگوى كامل براى همه است . جوانى پر شور و پر حماسهء او ، الگوى جوانان است ؛ حكومت سراسر عدل و انصاف او ، الگوى دولتمردان است ؛ زندگى سراپا مجاهدت و سراپا مسئوليت او ، الگوى همهء مؤمنان است ؛ آزادگى او ، الگوى همهء آزادگان جهان است ؛ سخنان حكمت آميز و درس‌هاى ماندگار او ، الگوى عالمان و دانشمندان و روشنفكران است . »\r\nمقام معظم رهبرى\r\nدر آستانهء سال 1379 شمسى رهبر معظم انقلاب اسلامى ، حضرت آيت الله خامنه‌اى - مدّ ظله العالى - اين سال را سال امير المؤمنين على ( ع ) ناميدند . در پى آن شوراى عالى انقلاب فرهنگى ، ستاد بزرگداشت سال امير المؤمنين على ( ع ) را براى برنامه ريزىهاى لازم تشكيل داد و از جمله مصوبات اين ستاد ، بر پايى كنگرهء بين‌المللى امام على ( ع ) و عدالت ، وحدت و امنيت در اين سال بود كه مقارن با عيد سعيد غدير در ايام 23 - 26 اسفند در تهران برگزار شد .\r\nپژوهشگاه علوم انسانى و مطالعات فرهنگى افتخار داشت و دارد كه در اين كنگره شركت فعال داشته باشد و همزمان با برپايى اين كنگره تعدادى تأليفات در خصوص ابعاد مختلف شخصيت اين امام عظيم الشأن ، امام امامان ، پيشواى پرهيزكاران ، پشتيبان مستضعفان و نداى عدالت انسانى ، منتشر نمايد .\r\nكتاب حاضر ، مناقب علوى در آيينهء شعر فارسى ، تاليف جناب آقاى دكتر ابو القاسم رادفر ، هشتمين اثرى است كه در اين راستا از سوى پژوهشگاه علوم انسانى و مطالعات\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\nفرهنگى منتشر مىشود . از خداوند متعال مسألت دارم كه اين تلاش فرهنگى متواضعانه را از پژوهشگاه علوم انسانى بپذيرد و اين اثر در نشر معارف علوى مؤثر واقع شود .\r\n رَبَّنا تَقَبَّلْ مِنَّا إِنَّكَ أَنْتَ السَّمِيعُ الْعَلِيمُ  دكتر مهدى گلشنى رئيس پژوهشگاه علوم انسانى و مطالعات فرهنگى و دبير كنگرهء بين‌المللى امام على ( ع ) 11 / 3 / 1380\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\n\r\nمقدمه\r\nادبيات گرانسنگ فارسى از دورانهاى پيشين تاكنون همواره فراز و فرودهاى بسيارى را پشت سر گذاشته و در درازناى تاريخ طولانى خود ، همواره با تأثير و تأثّرها و داد و ستدهاى فراوانى روياروى بوده است .\r\nدستاوردهاى علمى ، فرهنگى ، ادبى ، هنرى و ديگر مواريث گرانبهاى ما ، خود مىتواند گوياى گوشه‌هايى از سهم ارزشمند تلاش‌هاى فكرى مردم اين كهن مرز و بوم در عرصهء فرهنگ و تمدّن جهانى باشد كه فعلا مجال بحث آن فراهم نيست .\r\nاگر چه اين نكته را نبايد فراموش كرد كه ايران نيز از سپيده دمان تاريخ تا امروز در مقاطعى از دوران‌هاى خود همواره تحت تأثير برخى فرهنگ‌ها قرار گرفته كه حيات فرهنگى ، به ويژه حوزه زبان و ادبيات ما ، يكى از آنهاست . البتّه در همان عصرها هم ايران تنها يك كشور اثر پذير نبوده ، بلكه تأثيرگذار هم بوده است و مشتركات فرهنگى ايرانى - اسلامى سده‌هاى نخستين اسلامى گواه اين حقيقت است .\r\nيكى از مهم‌ترين عوامل تأثيرگذار ، اسلام و فرهنگ اسلامى - قرآنى است كه بيشترين سهم را در تغيير ساختار و محتواى زبان و ادبيات و فرهنگ ما داشته است .\r\nچون بحث ما فعلا موضوع تأثيرپذيرى و تأثيرگذارى ادبيات فارسى در دورهء اسلامى از آغاز آن ( نيمه سدهء سوم هجرى ) تاكنون در ابعاد گوناگون نيست از آن درمىگذريم زيرا اين خود حديث مفصّلى دارد و خارج از حوزهء كار ماست .\r\nامّا آنچه در اين جا گفتنى است - آن هم به اجمال - تأثير كلام امام على ( ع ) در اشعار برخى از شاعران پارسىگوى ايرانى است كه در طول بيش از يك هزار و يك صد سال همواره از درياى پر فيض و جوشان كلام مولاى خود - البتّه با فراز و فرودهايى - بهره‌ها\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nبرده و مضامين و مفاهيم آن سخنان گهربار را چاشنى سخن خود كرده‌اند . اين نكته را هم نبايد از خاطر دور داشت كه تأثير قرآن بر كلام شاعران خيلى وسيع‌تر و گسترده‌تر از آن است كه بتوان با نوشتن چندين جلد كتاب آن را كارى پايان يافته تلقى كرد . زيرا از همان آغاز شعر فارسى به جرأت مىتوان گفت كه كمتر شعرى از شاعران معروف و نامعروف فارسى پيدا مىشود كه نتوان تأثيرى از آيات قرآنى به صور گوناگون در آن نيافت .\r\nبا اين كه در آغاز نشو و نماى شعر فارسى به خصوص در شعر شاعران سده‌هاى آغازين اين نفوذ اندك است امّا اين واقعيت را نشان مىدهد كه شعر فارسى در بستر كلام خدا و احاديث نبوى و كلام درر بار ائمهء معصومين ( عليهم السلام ) به رشد و تعالى غير قابل وصفى دست يافته است كه اگر امروزه بخواهيم اين گونه اشعار را جدا از پرتو شعاع آيات و احاديث بررسى كنيم ديگر براى آنها جلوه و درخششى باقى نخواهد ماند و بالطبع اين اشعار جاذبه و گيرايى خود را از دست خواهند داد .\r\nاز آن جا كه شعر نو پاى فارسى سرآغاز نوخاستگى تا اوج بلوغ خود را زير نفوذ معارف قرآنى سپرى كرده بود ، بالمآل تقريبا كمتر شعرى به ويژه از اشعار گذشتگان را مىتوان يافت كه در آن بارقهء فرهنگ قرآنى - اسلامى نتابيده باشد . اين را هم بايد گفت دامنهء اين تأثير و نفوذ صرفا در اشعار فارسى - البتّه بيشتر اشعار عرفانى - نيست بلكه در آثار مختلف علمى ، تاريخى و ادبى صرف هم تلألوى مضامين كلام الهى را مشاهده مىكنيم . شايد علّت عمدهء رويكرد شاعران و نويسندگان به قرآن مجيد تنها به دليل مضامين و مفاهيم آن نباشد بلكه اوج جنبه‌هاى بلاغى و هنرى آن هم انگيزهء ديگرى باشد براى روى آوردن به قرآن كريم .\r\nدنياى ژرف و بطون قرآن ، سرچشمهء جوشانى است كه سخنوران زبان فارسى را بر آن داشته كه همواره به صيد مرواريدهاى غلطان و گوهرهاى تابناك از اين درياى سراسر هنر و زيبايى و انديشه و معانى بپردازند و بر غناى محتوايى - هنرى شعر خود بيفزايند و با اين كار پسنديده تسخير قلوب مردمى كنند كه با قرآن و حديث انس و الفت ديرينه دارند . اين مطلب را نيز نبايد از نظر دور داشت كه گاه شاعرى پيدا شده كه به قصد تبرّك ، به آيات قرآنى استناد كرده يا استشهاد به آيات و احاديث را دليل بر فضل و دانش خود مىدانسته ، يا از آن به عنوان ابزارى جهت آراستن و زينت‌دادن كلام خود سود مىجسته است . به هر صورت قرآن از آغاز ادب فارسى در دوران بعد از اسلام همواره به عنوان مأخذى عمده در پيش نظر شاعران بوده و هست و خواهد بود .\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\nهمانطور كه اشاره شد پيشينهء توجّه شاعران پارسىگوى به قرآن و حديث به آغاز شعر فارسى مىرسد . اگر چه بسيارى از اين آثار از بين رفته ولى همين مقدار باقى مانده حاكى از بهره‌گيرى سخنوران پارسىسراى از قرآن و حديث است .\r\nاگر نخستين سخنور فارسى گوى را بنابر نقل تاريخ سيستان ، محمّد بن وصيف سگزى بدانيم ، همورا بايد اوّلين شاعر پارسىگويى به شمار آوريم كه در اين بيت او :\r\n لمن الملك بخواندى تو اميرا به يقين * با قَليل الفِئَه كت داذ ور آن لشكر كام \r\nاقتباس از آيهء 16 سورهء 40 ( مؤمن ) و آيهء 249 از سورهء 2 ( بقره ) را مىبينيم .\r\nاز آن جايى كه محور اصلى شعر فارسى درى در سده‌هاى آغازين بيشتر مضامين مدح و ستايش يا عشق و غزل است كمتر با مايه‌هاى قرآن و حديث پيوند دارد ، امّا با گذشت زمان و گسترش شعر فارسى نزديكى تنگاتنگى با قرآن و حديث پيدا مىكند ، به طورى كه برخى سخنوران تواناى فارسى زبان تمام همّت و تلاش خود را بر آن مىنهند كه شعر آنان بازتابى از مفاهيم قرآن و حديث باشد ، به ويژه شاعرانى كه هدف آنان از سرودن شعر تعليم و تبليغ دين است . از اين رو از آيات و احاديث به نحو شايسته‌اى در پيشبرد و پيشرفت مسائل دينى سود مىجويند ، چون ناصر خسرو كه كلامش پيوند شريعت و عقل است ، يا بزرگ سخنوران عارف پيشه‌اى چون سنايى ، عطّار ، مولوى و حافظ كه در كمتر شعرى از آنان تأثير آيه‌اى و حديثى ديده نمىشود . آرى كار ارزشمند اين بزرگان فقط و فقط از بركت دولت قرآن و كلام معصومان بزرگوار ( عليهم السلام ) است . همانطور كه حافظ شيرين سخن مىگويد : «\r\n هر چه كردم همه از دولت قرآن كردم \r\n» . نحوهء اثر پذيرى از آيات ، شيوه‌هاى گوناگون دارد ، گاه آشكار است و گاه پنهان و مضمون آيه در بطن عبارات و اشعار چنان با ظرافت آمده است كه جز با مدد ممارست و مؤانست با قرآن امكان پذير نيست كه البتّه در بيشتر اشعار فارسى توجّه به مفاهيم و معانى آيات قرآنى است . البته گاهى هم شاعر به قصد تفنّن يا هنرنمايى به شيوه التزام و اعنات تلاش مىكند كه تمام ابيات سرودهء خود را با آيات و احاديث زيور دهد و گاه تا جايى در اين كار پيش مىرود كه بخش‌هايى از آيات و احاديث را به جاى قافيه استفاده مىكند مانند سنايى كه براى اوّلين بار در قصيده‌اى دست به چنين كارى يازيده است :\r\n اى منزّه ذات توعمّا يقول الظالمون * گفت علمت جمله را ما لم تكونوا تعلمون \r\nيا مولانا نيز در غزلى با همين وزن و قافيه و احتمالا با گوشه چشمى به قصيدهء خاقانى از\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\nاين شيوه پيروى كرده است . « 1 »\r\nاز آن جا كه بحث در نحوهء اثر پذيرى شعر فارسى از قرآن كريم مقوله‌ايست گسترده و موضوع آن از حوصلهء حوزهء كار اين مقال بيرون است ، « 2 » تنها به عنوان نمونه و به مصداق مثل ، مشت نمونهء خروار تأثير آيات قرآنى را در يك دو بيتى از بابا طاهر عريان نشان مىدهيم تا مشخّص شود كه تا چه ميزان سخنوران پارسى گوى تحت تأثير كلام الهى بوده‌اند .\r\n خوشا آنان كه اللّه يارشان بى * به حمد و قل هو الله كارشان بى \r\n خوشا آنان كه دايم در نمازند * بهشت جاودان بازارشان بى \r\nبا كمى دقّت و توجّه مىبينيم كه هر چهار مصراع به آيات مختلفى اشاره دارد و مضامين ابيات تماما برگرفته از آيات قرآنى است . در مصراع اوّل به آيهء  « وَ اعْتَصِمُوا بِاللَّهِ هُوَ مَوْلاكُمْ فَنِعْمَ الْمَوْلى وَ نِعْمَ النَّصِيرُ »  ( حجّ / 78 ) استشهاد شده است ؛ مصراع دوم كه كاملا روشن است ، مصراع سوم ناظر به آيهء   « إِلَّا الْمُصَلِّينَ الَّذِينَ هُمْ عَلى صَلاتِهِمْ دائِمُونَ »   است ( معارج / 22 - 23 ) و مصراع چهارم نيز مضمون آيهء شريفهء  « الَّذِينَ يَرِثُونَ الْفِرْدَوْسَ هُمْ فِيها خالِدُونَ »  ( مؤمنون / 11 ) را در بر دارد .\r\nامّا از آن جا كه بحث ما پيرامون تأثير سخنان امير المؤمنان على ( ع ) بر اشعار فارسى است از زمينه‌هاى ديگر درمىگذريم و به اختصار به سخن اصلى مىپردازيم .\r\nهمانطور كه اشاره شد در شعر نخستين سخنور زبان فارسى درى ( محمّد بن وصيف ) تأثير آيات قرآنى به وضوح ديده مىشود ، نه يك بار بلكه چندين بار . « 3 » امّا شايان توجّه اين بيت است از او :\r\n كوشش بنده سبب از بخشش است * كار قضا بود و تو را عيب نيست \r\nمشابه است با اين سخنان مولا على ( ع ) كه مىفرمايد : « خداوند هر كار را آن گونه كه خود مىخواهد سامان مىدهد نه آن گونه كه تو مىپسندى » . « 4 »\r\nيادى از ثناهاى امام على ( ع ) در شعر شهيد بلخى ( متوفّى حدود 325 ه ق ) نيز آمده :\r\n دانشا چون دريغم آيى از آنك * بى بهايى و ليكن از تو بهاست \r\n بى تو از خواسته مبادم گنج * همچنين زار وار با تو رواست \r\n\r\n\r\n","description":"","footnote":"\r\n( 1 ) . تجلّى و حديث در شعر فارسى ، ص 13 .\r\n( 2 ) . فرهنگ كاربرد آيات و روايات در اشعار شيخ فريد الدّين عطّار نيشابورى ؛ تجلّى قرآن و حديث در شعر فارسى .\r\n( 3 ) . تجلّى قرآن و حديث ، صص 91 - 92 .\r\n( 4 ) . غرر الحكم ، ج 2 ص 500 ( به نقل از تجلّى قرآن و حديث ) ، ص 91 .\r\n","page_name":" مقدمه 12 ","page_number":12},
  {"content":"\r\n\r\n با ادب را ادب سپاه بس است * بى ادب با هزار كس تنهاست \r\n« 5 » بيت نخست الهام گرفته از روايتى است كه ارزش آدمى را به دانش او شمرده‌اند ، مانند :\r\n« قيمة كلّ امرء ما يعلم » ( ارزش هر كس به دانسته‌هاى اوست . ) « 6 »\r\nبيت دوم و سوم هم سمت و سو با اين سخن حضرت امير ( ع ) است « ادب نيكو ، بهترين ياور و برترين همنشين است » . « 7 »\r\nهمچنين در دانشنامهء حكيم ميسرى ( متولّد 321 ه ق ) كهن‌ترين منظومهء طبّى فارسى ( 367 - 370 ه ق ) ، علاوه بر آن كه اين مثنوى با توحيدى قرآنى و اسلامى صرف آغاز شده ، اشعارى هم در ستايش پيغمبر و آل او در آن آمده است :\r\n درودش بر محمّد صد هزاران * پس آنگه بر همه فرخنده ياران \r\n درودش بر على هرچ آن نكوتر * و بر جفت وى آن پاكيزه دختر \r\n پس آنگه بر حسين و بر حسن بر * به فرزندان ايشان تن به تن بر \r\nميسرى ، در شعر خويش ، گاه ترجمهء كلمات و احاديثى را نيز مىآورد . چنان كه خود در ترجمهء اين سخن معروف امام على ( ع ) « قيمة المرء ما يحسنه » گويد :\r\n على نيز اين به تازى بازراند * كه مردم را بها چندان كه داند « 8 » \r\nمعروفى ، به نقل از رودكى ، نخستين شاعر بزرگ ايران ( متوفّى 329 ه ق ) كه مسلمانى شيعى است ، نيز گويد :\r\n از رودكى شنيدم سلطان شاعران * كاندر جهان به كس مگرو جز به فاطمى « 9 » \r\nدر اشعار باقى ماندهء رودكى هم گاه به ابياتى برمىخوريم كه تأثير آيات و احاديث در آن به وضوح ديده مىشود مانند اين بيت :\r\n دانش اندر دل چراغ روشن است * وز همه بد بر تن تو جوشن است \r\nكه مصراع نخست هم مضمون و هم تصوير است با اين سخنان مولا ( ع ) : العلم مصباح العقل ( دانش چراغ دل و عقل است يا خرد ، دل و جان را روشن مىكند آن گونه كه چراغ ، خانه را ) و مصراع دوم با اين سخنان او : العلم حجاب من الآفات ( دانش حجاب و حفاظ آدمى در برابر آفت و آسيب است ) يا اين بيت :\r\n\r\n\r\n","description":"","footnote":"\r\n( 5 ) . اشعار پراكنده ، ص 24 .\r\n( 6 ) . غرر الحكم ، ج 4 ، ص 502 ( به نقل از : تجلّى قرآن و حديث ص 94 ) .\r\n( 7 ) . همان ، ص 94 .\r\n( 8 ) . « كهن‌ترين منظومهء طبّى به فارسى » ، ص 56 ؛ اشعار پراكنده ، ص 181 ؛ دانش مسلمين ، ص 194 .\r\n( 9 ) . همان ، ص 192 .\r\n","page_name":" مقدمه 13 ","page_number":13},
  {"content":"\r\n\r\n هر كه نامخت از گذشت روزگار * هيچ ناموزد ز هيچ آموزگار \r\nكه ترجمه‌وارى از اين سخن مولا ( ع ) است : « هر كس از گذشت روزگار و دگرگونىهاى آن عبرت نيندوزد پند هيچ آموزگارى در او كارگر نخواهد بود . »\r\nيا :\r\n اندر بلاى سخت پديد آيد * فضل و بزرگ مردى و سالارى \r\nكه ترجمه‌وارى از اين سخن مولا ( ع ) : « در دگرگونى احوال ، جوهر مردان آشكار مىشود يا در آزمون است كه مرد سرفراز و سپيدروى يا سر به زير و سيه‌روى مىشود . » « 10 »\r\nدر اشعار ابو منصور محمّد دقيقى ( متوفّى در حدود 365 ه ق ) - با اين كه او را شاعرى زردشتى نوشته‌اند و در اين مورد بين محقّقان اختلاف نظر وجود دارد - نيز آثار معارف اسلامى هويداست . از تكريم پيامبر اكرم ( ص ) گرفته تا مدح امام على بن ابى طالب ( ع ) و ياد عاشورا و ستم آل سفيان و اشارت به بانوى اكرم حضرت فاطمه زهرا ( ع ) :\r\n شفيع باش برِ شه مرا به ذين زلّت * چو مصطفى بر داذار بر روشنان را \r\n چنان كز چشم ئاو ترسم نترسيذ * جهوذ خيبرى از تيغ حيدر \r\n چنان كان چشم او كردست با من * نكرد آن نامور حيدر به خيبر \r\n چنان بر من كنذ آن جورو بيداذ * نكردند آل بو سفيان به شبّر \r\n چنان چون من بر او گريم نگريذ * ابر شبيّر زهرا روز محشر \r\nبيت‌هاى يك و دو تلميح و اشارت به گشايش قلعهء خيبر به دست تواناى امام على ( ع ) دارد . بيت سوم تلميح و اشارت به بيدادها و نامردمىهايى كه بو سفيانيان بر فرزند پيامبر ، شبّر ( حضرت حسن ع ) وارد كردند و بيت چهارم اشارت دارد به روايت‌هايى كه از گريهء افزون و فراوان حضرت زهرا ( س ) بر امام حسين ( ع ) سخن مىگويند .\r\n* * *\r\n گر او رفتى به جاى حيدر گرد * به رزم شاه گردان عمرو عنتر \r\n نش آهن درع بايستى نه دلدل * نه سر پايانش بايستى نه مغفر \r\n* * *\r\n به عرش و سروش و به جان نبى * به طاعات عثمان و علم على \r\n\r\n\r\n","description":"","footnote":"\r\n( 10 ) . تجلّى قرآن و حديث ، صص 99 - 100 .\r\n","page_name":" مقدمه 14 ","page_number":14},
  {"content":"\r\n\r\nو موارد ديگر . « 11 »\r\nدر شعر دقيقى به ذكر واقعهء غدير نيز برمىخوريم :\r\n كيوس‌وار بگيرذ همى به چشم آلوس * به سان فرّخ شهبا امير روز غدير « 12 » \r\nبدين گونه نخستين شعر فارسى كه در آن ذكر غدير آمده است و تاكنون از آن آگاهى يافته‌ايم از آن دقيقى است . « 13 » اگر چه مرحوم ضياء الدين سجادى از منوچهرى دامغانى ( متوفى 432 ه ق ) به عنوان اولين شاعر غديريه گوى نام مىبرد و به بيتى در ضمن يكى از مسمّطهاى منوچهرى كه در تهنيت جشن مهرگان و مدح سلطان مسعود غزنوى سروده اشاره مىكند . آن جا كه مىگويد :\r\n آهنى در كف ، چون مرد غدير خم * به كتف باز فكنده سر هر دو كم \r\nكه مرد غدير خم ، مراد حضرت على بن ابى طالب ( ع ) است ، چنان كه دكتر دبير سياقى مصحّح ديوان منوچهرى نيز در تعليقات بدان اشاره كرده و مرحوم دهخدا هم در لغت نامه ، ذيل غدير خم ، همين بيت را از منوچهرى ذكر كرده است . « 14 »\r\nدر اشعار زير :\r\n جهانا ، همانا فسوسى و بازى * كه بر كس نپايى و با كس نسازى \r\n چو ماه از نمودن چو خور از شنودن * به گاه ربودن چو شاهين و بازى \r\n. . .\r\n به ظاهر يكى بيت پر نقش آزر * به باطن چو خوك پليد و گرازى \r\nاز ابو طيّب محمّد بن حاتم مصعبى مورّخ معروف نصر بن احمد سامانى ( 301 - 331 ه ق ) « 15 » كه توصيفاتى از دورويى و ناپايدارى دنيا را در بر دارد همسو با اين سخنان مولا على ( ع ) است كه مىفرمايند : « خانهء به بلا اندوده و به فريب آميخته ، نه احوالش پايدار است و نه ساكنانش در سلامت » . « 16 » يا اشعار زير از ابو الهيثم گرگانى :\r\n بجوى و بنويس آنگه بخوان و باز بپرس * پسش بياموز آنگه بدان و بر دل كار \r\n\r\n\r\n","description":"","footnote":"\r\n( 11 ) . دانش مسلمين ، ص 193 ؛ اشعار پراكنده ، صص 116 ، 118 - 120 ، 141 ، 152 ، 155 ، 171 .\r\n( 12 ) . اشعار پراكنده ، ص 157 .\r\n( 13 ) . دانش مسلمين ، ص 193 .\r\n( 14 ) . يادنامهء علامه امينى ، صص 415 - 416 .\r\n( 15 ) . پيشاهنگان شعر پارسى ، صص 68 و 71 .\r\n( 16 ) . تجلّى قرآن و حديث ، ص 102 .\r\n","page_name":" مقدمه 15 ","page_number":15},
  {"content":"\r\n\r\n شكار شير گوزن است و آن يوز آهو * و مرد بخرد را علم و حكمت است شكار « 17 » \r\nكه مصراع چهارم آن موافق است با سخن معروف امام على ( ع ) : الحكمة ضالة المؤمن ( حكمت گمشده و شكار مؤمن است . ) يا تعابيرى از سخنان مولا ( ع ) چون : يا اشباه الرجال و لا رجال ( اى مرد نمايان نامرد ) در بيت زير ابو الهيثم آمده :\r\n بسا كسا كه همى « من » شمارد او خود را * به ذرّه‌اى نگرايد كه بر كشى به عيار \r\nهمين موضوع در شاهنامه ( ج 4 ص 310 ) ، ديوان ناصر خسرو ( ص 58 ) و قصايد سعدى ( ص 61 ) نيز آمده است . يا اين بيت ابو شكور بلخى از شاعران معروف سدهء چهارم هجرى صاحب منظومهء آفرين نامه :\r\n نهاده ز بن خود چنين آمده است * كه از مه به دانش گزين آمده است \r\nكه احتمالا برگرفته از اين سخن مولا ( ع ) است كه مىفرمايد : « دانش تو را بر فضل تو گواه مىآورند . » يا ابيات زير :\r\n سخن تا نگويى تو را زير دست * زبر دست شد كز دهان تو جست \r\n سخن كو ز سى و دو دندان بجست * به سى و دو گوش و دل اندر نشست \r\n نيايد دگر باز ، زى مردمان * سخن كز دهان جست و تير از كمان \r\nكه الهام گرفته از اين سخنان مولا ( ع ) است : « سخن تا گفته نشود در بند توست ، و چون گفته شود ، تو در بند آنى يا سخن را چون بگويى تو را زير دست مىكند و چون نگويى ، زير دست توست . » همين مضمون را فردوسى در شاهنامه و سعدى در بوستان ( ص 181 ) نيز گفته‌اند . « 18 » يا اين بيت از ابو شكور :\r\n ابى دانشان بار تو كى كشند ؟ * ابى دانشان دشمن دانشند \r\nكه مصراع دوم ترجمه‌وارى است از سخنان على ( ع ) : « هيچ كس به اندازهء نادانان با دانايان دشمنى نمىورزد . » و موارد ديگر كه به همين مقدار بسنده مىشود . « 19 »\r\nاكنون نوبت به بزرگ منقبت سراى مولاى متقيّان على ( ع ) يعنى ابو الحسن مجد الدّين اسحق كسايى مروزى ( متوفّى 391 ه ق ) مىرسد . كسى كه ناصر خسرو ، شاعر معروف پيوسته در اشعار پند و اندرز و منقبتى خود از او ياد كرده و او را سرمشق خود خوانده\r\n\r\n\r\n","description":"","footnote":"\r\n( 17 ) . اشعار پراكنده ، ص 62 .\r\n( 18 ) . تجلّى قرآن و حديث ، صص 103 - 109 .\r\n( 19 ) . همان ، صص 110 - 115 .\r\n","page_name":" مقدمه 16 ","page_number":16},
  {"content":"\r\n\r\nاست . شاعرى كه به سبب « استوارى عقيده و پاكى ضمير از مدح خلق به ستايش خاندان عزّت و پيامبر اسلام و امام اوّل شيعيان روى آورده است و اين شيعى پاك نهاد كه به گفتهء عبد الجليل قزوينى در كتاب النقض در تشيع او « خود خلافى نيست كه همهء ديوان او مدايح و مناقب حضرت مصطفى ( ص ) و آل اوست » اشعارى از سر صدق در اين زمينه دارد كه برخى از آنها در ميان سخنان بازماندهء او باقى است . » « 20 »\r\n مدحت كن و بستاى كسى را كه پيمبر * بستود و ثنا كرد و به دو داد همه كار \r\n. . .\r\nكه اشارت و تلميحى است به برخى آيات و همچنين سخنان فراوان حضرت پيامبر ( ص ) در ستايش اهل بيت و حضرت على ( ع ) ، مثلا : « على از من است و من از اويم و او سرپرست هر مؤمن است . » يا : « انّ هذا اخى و وصيى و خليفتى فيكم ، فاسمعوا له و اطيعوا » ( اين برادر من ، وصىّ من و جانشين من در ميان شماست ، پس سخن او را بشنويد و از او پيروى كنيد . » « 21 »\r\nتأثيرپذيرى فردوسى از كلام على ( ع ) در جاى جاى شاهنامه به شيوه‌هاى مستقيم و غير مستقيم نسبتا بسيار است كه در متن ، ذيل فردوسى بدان‌ها اشاره خواهد شد .\r\n« اوست كه على ( ع ) را شايستهء فضايل و مكارم اخلاقى غير قابل وصف مىيابد و پايانى بر آن مترتّب نمىداند كه :\r\n همه پاك بودند و پرهيزگار * سخن‌هايشان برگذشت از شمار \r\nدر نتيجه فردوسى راه خود را مشخّص مىكند و پس از مقدّمه‌اى مىسرايد :\r\n گرت زين بد آيد گناه من است * چنين است و اين دين و راه من است \r\nپس شاعر ما راه على را برمىگزيده و محكم و استوار از آن دفاع كرده است ، به گونه‌اى كه كسى نمىتواند در مقابلش عرض اندام نمايد ، كه راه على ( ع ) نيز راه پيغمبر و از خورشيد وجود او كسب نور نموده كه :\r\n نبى ( ص ) آفتاب و صحابان چو ماه * به هم بستئى يك دگر راست راه \r\n منم بندهء اهل بيت نبى * ستايندهء خاك پاى وصى . . . » « 22 » \r\nجهت تتميم مطلب چند بيت از فردوسى را كه مشتمل بر مضامين كلام مولا ( ع ) است در\r\n\r\n\r\n","description":"","footnote":"\r\n( 20 ) . پيشاهنگان شعر پارسى ، صص 125 - 126 .\r\n( 21 ) . تجلّى قرآن و حديث ، ص 121 .\r\n( 22 ) . جاذبه‌هاى فكرى فردوسى ، صص 113 - 114 ؛ فردوسى نامهء مهر ، صص 232 - 272 ؛ تجلّى قرآن و حديث ، صص 123 - 140 و . . .\r\n","page_name":" مقدمه 17 ","page_number":17},
  {"content":"\r\n\r\nاين جا مىآوريم :\r\n خرد بهتر از هر چه ايزد بداد * ستايش خرد را به از راه داد \r\n( شاهنامه 1 / 13 ) كه ترجمه‌وارى است از اين سخنان مولا ( ع ) : « خداوند به بندگان خويش چيزى برتر از خرد نبخشيد يا : خرد بهترين بخشش خداست . يا : خرد بهترين خلعت خدايى است . » كه فردوسى در چندين جا از اين سخنان سود جسته است مانند :\r\n تو چيزى مدان كز خرد برتر است * خرد بر همه نيكوىها سر است \r\n( شاهنامه 7 / 405 )\r\n خرد مرد را خلعت ايزدى است * سزاوار خلعت نگه كن كه كيست \r\n( شاهنامه 8 / 139 )\r\n فزون از خرد نيست اندر جهان * فروزندهء كهتران و مهان \r\n( شاهنامه 7 / 405 )\r\nيا اين بيت :\r\n ز دانش چو جان تو را مايه نيست * به از خاموشى هيچ پيرايه نيست \r\n( شاهنامه 8 / 118 ) كه همسو با اين سخنان مولا ( ع ) است : « چون دانايى گويا نباشى ، شنوايى هشيار باش . يا سكوت نادان پوشش اوست . يا : سكوتى كه سلامت آرد به از گفتارى كه ملامت آرد . » « 23 »\r\nپس از فردوسى ، نخست بايد از بندار رازى شاعر شيعى منقبت سراى ياد كرد و بعد از ناصر خسرو ، حكيم و شاعر بلند مرتبهء سدهء پنجم هجرى بايد نام برد كه شعرش يكسره حكمت و دين و عقايد مذهبى است و در اين زمينه قصايدش بى مانند است . او فراوان از على و آل او نام برده و آنان را ستوده و پيروى از آن بزرگان را فرض شمرده و توصيه كرده است . او علاوه بر تأثيرپذيرى از قرآن و حديث به ويژه از كلام امير مؤمنان ( ع ) كه بعدا بدان‌ها اشاره خواهد شد اشعار چندى دربارهء واقعهء « غدير » دارد كه ابياتى را تيمنا به عنوان نمونه مىآوريم :\r\n با خرد باش يكدل و همبر * چون نبى با على به روز غدير \r\n( ديوان ، تصحيح تقوى / 172 ) يا :\r\n\r\n\r\n","description":"","footnote":"\r\n( 23 ) . تجلّى قرآن و حديث ، صص 127 - 128 و 131 .\r\n","page_name":" مقدمه 18 ","page_number":18},
  {"content":"\r\n\r\n بياويزد آن كس به غدر خداى * كه بگريزد از عهد روز غدير \r\n چه گويى به محشر اگر پرسدت * از آن عهد محكم ، شبر يا شبير \r\n( همان / 194 ) يا :\r\n شرف چيز به هنگام پديد آيد ازو * چون پديد آمد تشريف على روز غدير \r\n( همان / 295 ) يا :\r\n آگاه تو نيى كه پيمبر كرا سپرد * روز غدير خم ، به منبر ، ولايتش \r\n( همان / 214 ) و . . . « 24 »\r\nناصر خسرو مىگويد : « فرمانبردار فرمان رسول ( ص ) شو و خود را بشناس زيرا خداى تعالى به اعطاى عقل و خرد تو را قابل كرده است كه تو خداى را بشناسى . بعد از خدا شناسى اطاعت رسول و آل او كن . . . از علم و حكمت لباس نفس مهيّا كن و براى كسب علم و حكمت در شهر علوم را تلاش كن ، بيابى . در شهر علوم حضرت حيدر كرّار است . حكيم اشاره بدين حديث نبوى مىكند : انا مدينة العلم و على بابها ( من شهر علم هستم و على ( ع ) در آن ) .\r\n پيغمبر بد شهر همه علم و بران شهر * شايسته درى بود و قوى حيدر كرّار \r\n اين قول رسول است و در اخبار نوشتست * تا محشر ازان روز نويسندهء اخبار \r\n از پند و ز علم آنچه برون نامد ازين در * از علم مگو آن را و ز پند مپندار \r\n« 25 » يا اين بيت :\r\n گر به شارستان علم اندر بگيرى خانه‌اى * روز خويش امروز و فردا فرّخ و ميمون كنى \r\n\r\n\r\n","description":"","footnote":"\r\n( 24 ) . يادنامهء علامه امينى ، صص 416 - 417 .\r\n( 25 ) . فلسفهء اخلاقى ناصر خسرو و ريشه‌هاى آن ، صص 92 - 95 .\r\n","page_name":" مقدمه 19 ","page_number":19},
  {"content":"\r\n\r\nكه اشاره به حديث نبوى « انا مدينة العلم و على بابها » دارد . « 26 »\r\nشجاعت على ( ع ) همچون علم على ( ع ) بسيار مورد توجّه حكيم ناصر خسرو است .\r\nاو معتقد است كه هر كه علم و شجاعت دارد شايسته و لايق راهنمايى و سردارى است .\r\nاز آن جا كه حضرت على ( ع ) اين هر دو را دارا بود ، پيغمبر اسلام او را وصى خود ساخت . . . او بود كه توانست با اين دو خصلت ، عدل و انصاف را بگستراند :\r\n آن كه بيش از دگران بود به شمشير و به علم * و ان كه بگزيد و وصى كرد نبى بر سر ماش \r\n آن كه معروف به دو شد به جهان روز غدير * و ز خداوند ظفر خواست پيمبر به دعاش \r\n. . .\r\n معدن علم على ( ع ) بود به تأويل و به تيغ * مايهء جنگ و بلا بود و جدال و پرخاش \r\n هر كه از علم على ( ع ) روى بتابد به جفا * چون كر و كور بماند بكند جهل سزاش \r\n تيغ و تأويل على ( ع ) بر سر امّت يكسر * اى برادر قدر حاكم عدلست و قفاش \r\n مايهء خوف و رجا را به على ( ع ) داد خداى * تيغ و تأويل على ( ع ) بود همه خوف و رجاش \r\n. . .\r\nشريعت اسلام از شجاعت حضرت على ( ع ) نصرت يافت . او در زمان جنگ بردبار و شجاع بود . شمشير براى دين حق - اسلام - مىزد نه براى زر و سيم . او بود كه پهلوانان نامور را به خاك مىافكند :\r\n بلى اژدها بود در چنگ شير * به دست على ذوالفقار على \r\n سران را سرافكند در زير پاى * سر تيغ جوشن گذار على \r\n نبود اختيار على سيم و زر * كه دين بود و علم اختيار على \r\n\r\n\r\n","description":"","footnote":"\r\n( 26 ) . همان ، ص 182 .\r\n","page_name":" مقدمه 20 ","page_number":20},
  {"content":"\r\n\r\n شريعت كجا يافت نصرت مگر * ز بازوى خنجر گذار على \r\n هميشه ز هر عيب پاكيزه بود * زبان و دو دست وازار على \r\nشمشير على ( ع ) حامى و مددكار قرآن كريم و شريعت اسلامى بود و بعد از پيغمبر اسلامى هيچ نظيرى نداشت و همواره نبى را مددكار و همكار بود .\r\n بر سر لشكر كفّار به هنگام نبرد * چشم تقدير به شمشير على بود قرير \r\n روز صفّين و به خندق به سوى ثغر جحيم * عاصى و طاغى را تيغ على بود مشير \r\nحضرت على ( ع ) بعد از پيامبر ( ص ) از همه شجاع‌تر و بىباكتر و كريم‌تر بود و از هر لحاظ بر همه برترى داشت :\r\n جز كه على ( ع ) را پس از رسول ( ص ) كرا بود * تيغ گران و دل قوى و كف راد « 27 » \r\nناصر خسرو شيعه و مبلّغ تشيّع بود و مهّم‌ترين دلايلى كه شيعيان براى اثبات خلافت و اولويت حضرت على ( ع ) ياد كرده‌اند را در ديوان خود آورده است از جمله :\r\n1 - تصريح و تنصيص پيغمبر به ولايت حضرت على ( ع ) در غدير خم :\r\n پس از خطبهء غدير خُم شنيدى * على او را ولى باشد به پيمان \r\n2 - خويشاوندى و نزديكى حضرت على ( ع ) با پيغمبر ( ص )\r\n3 - احاديثى كه از پيغمبر دربارهء على ( ع ) روايت شده مانند : « على منّى بمنزلة هرون من موسى الّا انّه لا نبى بعدى »\r\n جز او دانى كرا هارون امّت * چو باشد مصطفى فرزند عمران \r\nو همچنين : « انا مدينة العلم و على بابها فمن اراد العلم فليأت الباب »\r\n در بود مر مدينهء علم رسول را * زيرا جز او نبود سزاى امانتش \r\n گر علم بايدت به در شهر علم شو * تا بر دلت بتابد نور سعادتش \r\nو نيز : يا على انت قسيم الجنّة و النار :\r\n قسمت نشد به خلق درون دوزخ و بهشت * بر كافر و مسلمان الّا به قسمتش \r\nو . . . بنابر ادلّهء فوق ، او مذهب شيعه را حق مىداند و همه را به آن مذهب مىخواند :\r\n زاب خرد گر خبرستى تو را * ميل توزى مذهب شاعيستى « 28 » \r\nناصر خسرو معتقد است كه « فقط خاندان علىاند كه مىتوانند عهده‌دار تأويل شوند و\r\n\r\n\r\n","description":"","footnote":"\r\n( 27 ) . همان ، صص 332 - 336 .\r\n( 28 ) . يادنامهء ناصر خسرو ، صص 496 - 497 .\r\n","page_name":" مقدمه 21 ","page_number":21},
  {"content":"\r\n\r\nحديثى از پيغمبر نقل مىكند كه فرموده است من صاحب تنزيل و على صاحب تأويل است و به همين مناسبت اسماعيليه اهل تأويل خوانده مىشوند . » « 29 »\r\nاشعار بسيارى در ديوان ناصر خسرو وجود دارد كه متأثر از مضامين كلام مولا على ( ع ) است مانند :\r\n بر طريق راست رو چون نال گردنده مباش * گاه با باد شمال و گاه با باد صبا \r\n( ديوان / 497 ) يا :\r\n با باد جنوبى سوى جنوبى * با باد شمالى سوى شمالى \r\n( همان / 466 )\r\nكه كنايتى از نفاق و نيرنگ و بوقلمون صفتى است الهام گرفته از اين سخن مولا ( ع ) :\r\n« مردم سه گروهند : عالم ربّانى ، جويندهء دانش بر راه نجات و هرزگان لوده‌اى كه پيرو هر صدايى هستند و با باد اين سوى و آن سوى مىشوند . »\r\nيا اين ابيات :\r\n نيك بنگر به روزنامهء خويش * در مپيماى خاك و خس به خراب \r\n با تن خود حساب خويش بكن * گر مقرّى به روز حشر و حساب \r\n( همان / 28 ) كه الهام گرفته از اين سخن مولا ( ع ) است : « از خود حسابرسى كنيد ، پيش از آن كه از شما حسابرسى كنند ، خويش را بسنجيد ، پيش از آن كه شما را برسنجند . » « 30 »\r\nمسعود سعد سلمان ( متوفّى 515 ه ق ) هم ضمن قصيده‌اى در مدح مسعود سوم از على ( ع ) و ذوالفقار او چنين ياد مىكند :\r\n چون رستم از غلاف برآورد گاوسار * چون حيدر از نيام برآهيخت ذوالفقار « 31 » \r\nسنايى نخستين شاعر غزلسراى عارف ايران ( متوفّى 545 ه ) در آثار منظوم خود چون ديوان و حديقة الحقيقه اشعارى در منقبت مولا على ( ع ) دارد كه در متن كتاب حاضر بدان‌ها پرداخته مىشود و تكرار آن در اين‌جا ضرورتى ندارد .\r\n\r\n\r\n","description":"","footnote":"\r\n( 29 ) . همان ، ص 508 .\r\n( 30 ) . تجلّى قرآن و حديث ، صص 141 و 145 ؛ يادنامهء ناصر خسرو ، صص 481 - 484 و 493 - 519 ؛ فلسفهء اخلاقى ناصر خسرو و ريشه‌هاى آن ، صص 331 - 343 .\r\n( 31 ) . امير مسعود سعد سلمان همدانى ، ص 239 .\r\n","page_name":" مقدمه 22 ","page_number":22},
  {"content":"\r\n\r\nآنچه لازم است در اين مختصر سخن بدان اشاره شود تأثير پذيرى سنايى از كلام مولا ( ع ) است كه نمونه‌هايى نقل مىشود .\r\nسنايى در ديوان و حديقه اشعارى به شرح زير دارد :\r\n گر از زحمت همى ترسى ز نااهلان بِبُر صحبت * كه از دام زبون گيران به عزلت رسته شد عنقا \r\n( ديوان / 54 )\r\n با بدان كم نشين كه بد مانى * خوپذير است نفس انسانى \r\n تا نباشى حريف بيخردان * كه نكو كار بد شود ز بدان \r\n يار بد همچو خاردان به درست * كه همى دامنت بگيرد چيست \r\n( حديقه / 450 ) بيت مذكور ديوان كه از نظر مضمون همسو با اين كلام امام على ( ع ) است : « شايسته است آن كه مىخواهد نفس خويش را به صلاح آرد و دين خويش را پاس دارد ، از نااهلان دنيا پرست كناره كند . » و ابيات حديقه با رواياتى چون : « از دوستى با بدان بپرهيز كه بدى با بدى گرد مىشود . و يا : دوستى با بدان بدى مىآورد ، چونان باد كه چون بر گندناكى بگذرد ، گندناك مىشود . » « 32 »\r\nيا اين بيت :\r\n تا تو بيمار هواى نفس باشى مر تو را * بايدت بر خاك خوارى خفت و بستر داشتن \r\n( ديوان / 472 ) كه هم سمت و سو با اين سخنان على ( ع ) است : « هوا پرستى مركب خوارى است . » يا :\r\n« هر كه هوا پرستى كرد ، خويش را خوار كرد . » « 33 »\r\nدر ديوان اوحد الدّين محمّد انورى ( متوفّى 583 ه ق ) هم اشعارى وجود دارد كه مضامين آن مأخوذ از كلام مولا ( ع ) است مانند اين ابيات :\r\n آلوده منت كسان كم شو * تا يك شبه در وثاق تو نان است \r\n اى نفس به رستهء قناعت شو * كان جا همه چيز نيك ارزان است \r\n\r\n\r\n","description":"","footnote":"\r\n( 32 ) . تجلّى قرآن و حديث ، ص 158 ( به نقل از غرر الحكم ، به ترتيب ج 6 ص 446 ، ج 2 ص 289 ، ج 4 ص 205 ) .\r\n( 33 ) . همان ، صص 167 - 167 .\r\n","page_name":" مقدمه 23 ","page_number":23},
  {"content":"\r\n\r\nكه ياد آور اين سخنان مولا ( ع ) است : « همه هزينه‌هاى دنيا براى قناعت پيشه ارزان است . » يا : « همانا اگر قناعت ورزيد ، توانگر مىگرديد و هزينه‌هاى دنيا بر شما ارزان و سبك مىگردد . » « 34 »\r\nتأثّر خاقانى ( متوفّى 595 ه ق ) از نهج البلاغه و سخنان حضرت مولا ( ع ) درخور توجّه است . « چنين به نظر مىرسد كه خاقانى ( قرن 6 ه ق ) نيز به واسطهء متأثّر شدن از نهج البلاغه ، چند قصيده از قصايد خود را كه در مدح كعبه است به اسم‌هاى مخصوصى ، نام‌گذارى كرده و در ميان مردم نيز به همان نام‌ها مشهور شده است :\r\nمنطق الطير ؛ نهزة الارواح و نزهة الاشباح ؛ حرز الحجاز ؛ كنز الرّكاز ؛ باكورة الاسفار و مذكورة الاسحار ؛ تحفة الحرمين و تفّاحة الثقلين ؛ ترنّم المصائب . « 35 »\r\nبيت زير از خاقانى نيز يادآور شكوهء جانسوز و جگرگداز حضرت مولا ( ع ) در گزارش صبر تلخ تحميلى بيست و پنج ساله‌اش است :\r\n گلشكر را ز رشك نيشكرش * زهر در حلق و خار در جگر است \r\n( ديوان / 88 ) آن جا كه مولا ( ع ) مىفرمايد : « پس خار در چشم و استخوان در گلو ، صبر كردم . » « 36 »\r\nيا اين ابيات او :\r\n ناورد محنت است درين تنگناى خاك * محنت براى مردم و مردم براى خاك \r\n جز حادثات حاصل اين تنگناى چيست * اى تنگ حوصله چه كنى تنگناى خاك \r\n( همان / 237 ) كه يادآور اين سخن مولا ( ع ) است : « خانه‌اى به اندوه اندوه و به فريب شناخته . » « 37 »\r\nدر آثار نظامى گنجوى ( متوفّى در حدود 604 ه ق ) هم مضامين بسيارى از كلام امير مؤمنان ( ع ) مشاهده مىكنيم كه به جهت اختصار فقط به ذكر دو نمونه بسنده مىشود . بيت زير :\r\n اى شرف نام نظامى به تو * خواجگى اوست غلامى به تو \r\n( مخزن الاسرار / 110 )\r\n\r\n\r\n","description":"","footnote":"\r\n( 34 ) . همان ، صص 179 - 180 .\r\n( 35 ) . نهج البلاغه ، صص سى و يك - سى و دو .\r\n( 36 ) . تجلّى قرآن و حديث ، ص 190 ( به نقل از نهج البلاغه ، خطبهء 3 ، ص 48 ) .\r\n( 37 ) . همان ، صص 192 - 193 .\r\n","page_name":" مقدمه 24 ","page_number":24},
  {"content":"\r\n\r\nكه يادآور اين نيايش حضرت مولا ( ع ) است : « خداى من ! اين خواجگى مرا بس كه غلام توام و اين بزرگى مرا بس كه تو خواجهء منى . » يا اين بيت :\r\n بدان خود را كه از راه معانى * خدا را دانى ار خود را بدانى \r\n( خسرو و شيرين / 411 ) كه الهام گرفته از اين سخن معروف مولا ( ع ) است : « هر كه خويش را شناخت ، خداى خويش را شناخت . » « 38 »\r\nعارفان و شاعران عارف پيشه با توجّه به اين كه سر حلقهء ارادت خود را به مولاى متقّيان على ( ع ) مىرسانند بيش از ديگر شاعران ، از كلام حضرت امير ( ع ) متأثّرند از جمله عطّار نيشابورى ( متوفّى 627 ه ق ) كه علاوه بر ذكر منقبت مولا على ( ع ) در اكثر آثار منظومش - كه در متن بدان‌ها اشارت خواهد رفت - از مضامين كلام على ( ع ) بهره‌ها برده كه تيمّنا و به عنوان نمونه به ذكر دو مورد بسنده مىشود .\r\n بيا تا ترك خود گيرم كه خود را * بتر از خويش دشمن مىندانم \r\n( ديوان / 456 ) اين بيت الهام گرفته از حديث نبوى « دشمن‌ترين دشمنان تو نفس توست كه در درون تو جاى دارد . » و كلام مولا على ( ع ) است كه « نفس تو نزديك‌ترين دشمن توست . » . همين مضمون در بيت زير هم آمده :\r\n چون بلاى خويشتن ديدم وجود * از وجود خويش پنهان مىزيم \r\n( همان / 502 ) شاعران ديگر چون سنايى ، مولوى و سعدى هم اين مفهوم را در اشعار خود آورده‌اند . « 39 »\r\nيا ابيات :\r\n دل ز دست ديده در ماتم بماند * ديده رويت ديد ، دل در غم بماند \r\n آنچه من از ديده ديدم كس نديد * و آنچه من از دل كشيدم كس نديد \r\n( منطق الطير / 74 ) كه همخوان و خون با اين سخنان مولا ( ع ) است : « ديده پيك دل است . » يا « چشم‌ها طلايه‌داران دل‌هايند . » يا « چشم پيشواى فتنه‌هاست . » بسنجيد با :\r\n ز دست ديده و دل هر دو فرياد * كه هر چه ديده بيند دل كند ياد \r\n\r\n\r\n","description":"","footnote":"\r\n( 38 ) . همان ، صص 196 و 205 .\r\n( 39 ) . همان ، صص 224 - 225 .\r\n","page_name":" مقدمه 25 ","page_number":25},
  {"content":"\r\n\r\n بسازم خنجرى نيشش ز فولاد * زنم بر ديده تا دل گردد آزاد \r\n« 40 » ( بابا طاهر ) يا توصيفى كه عطّار از على ( ع ) در منطق الطير مىكند :\r\n خواجهء حق ، پيشواى راستين * كوه حلم و باب علم و قطب دين \r\n ساقى كوثر ، امام رهنماى * ابن عمّ مصطفى ، شير خداى \r\n مرتضاى مجتبى ، جفت بتول * خواجهء معصوم ، داماد رسول \r\n. . .\r\nآيا سخنى از اين گرم‌تر و دلنشين‌تر ، در مدح مولا على ( ع ) از كسى مىتوان شنيد . علمى و معرفتى چون معرفت عطّار بايد تا چنين عاشقانه و خردمندانه ، از يعسوب الدّين امير المؤمنين ، على مرتضى بسرايد و در اين راه از زبان پاك پيامبر خدا ( ص ) كمك بگيرد تا بتواند شمّه‌اى از بسيار و قطره‌اى از درياى درر بار « على » بگويد . « 41 »\r\nدر آثار مولوى ، خداوندگار عرفان ( متوفّى 672 ه ق ) تأثير آيات و احاديث به حدّى است كه دربارهء آن كتاب‌هاى مستقّل نوشته شده يا در حال تأليف است زيرا اگر تأثير فرهنگ اسلامى به ويژه قرآن و احاديث را از آثار مولانا حذف كنيم چيزى به عنوان مولوى شهره آفاق باقى نمىماند . مولوى ضمن ستايش‌ها و منقبت‌سرايىها از مقام شامخ مولا على ( ع ) به ويژه در مثنوى در كلام خود پيوسته از منبع فيّاض و پر بار قرآن و احاديث نبوى و علوى بهره‌ها برده و شعر خود را بدين وسيله بارور و سرشار از معارف الهى كرده است .\r\nنظر بر اختصار ، با اشاره‌اى به دو سه مورد از تأثير پذيرى مولانا از كلام مولا على ( ع ) بسنده مىشود . على ( ع ) مىفرمايد : « در آغاز سرما خود را از آن بپاييد و در پايانش بدان روى نماييد كه سرما با تن‌ها آن مىكند كه با درختان . آغازش مىسوزاند و پايانش برگ مىروياند . » و اين معنى را جلال الدّين محمّد از رسول ( ص ) روايت كرده كه در اصل از امير المؤمنين على ( ع ) است :\r\n گفت پيغمبر ز سرماى بهار * تن مپوشانيد ياران ، زينهار \r\n زان كه با جان شما آن مىكند * كان بهاران با درختان مىكند \r\n ليك بگريزند از سرد خزان * كان كند كاو كرد با باغ و رزان « 42 » \r\n\r\n\r\n","description":"","footnote":"\r\n( 40 ) . همان ، صص 227 - 228 .\r\n( 41 ) . فرهنگ كاربرد آيات و روايات ، صص د - ه 23 ، 65 - 66 و . . .\r\n( 42 ) . مضامين مشترك در ادب فارسى و عربى ، ص 296 .\r\n","page_name":" مقدمه 26 ","page_number":26},
  {"content":"\r\n\r\n( مثنوى ، ج 1 / بيت 46 - 2048 طبع نيكلسون ) تعبير بانگ رحيل به مرگ در كلّيات شمس :\r\n اين بانگ از پيش و پس بانگ رحيل است و جرس * هر لحظه‌اى نفس و نفس سر مىكشد در لا مكان \r\n( غزل ، 1789 / 673 ) ناظر است بر اين كلام حضرت امير ( ع ) :\r\nو . . اعلم انّك انّما خلقت للآخرة لا للدّنيا ، و للفناء لا للبقاء ( و بدان كه تو براى آن جهان آفريده شده‌اى نه براى اين جهان ، و براى نيستى نه براى زندگى جاودان ) . « 43 »\r\nيا اين بيت مثنوى :\r\n پس كجا زارد كجا نالد لئيم * گر تو نپذيرى به جز نيك اى كريم \r\n( مثنوى ، ج 2 / 335 ) كه ياد آور اين نيايش حضرت امير ( ع ) است :\r\n« خداى من ! اگر تو نبخشايى جز نيكوكاران و پيراستگان را ، پس چه كسى دست گيرد گنهكاران و هوس فرسودگان را . » « 44 »\r\nيا :\r\n ذرّه ذرّه كاندرين ارض و سماست * جنس خود را هر يكى چون كهرباست \r\n( مثنوى ، ج 6 / 2900 ) كه هم سمت و همسو با اين سخنان مولا ( ع ) است : ( هر چيز به همجنس خود مىگرايد . » يا : « هر فرد به همسان خود گرايش دارد . ) « 45 »\r\nسعدى هم از جمله شاعران و نويسندگانى است كه سخت تحت تأثير نهج البلاغه و كلام درر بار مولا على ( ع ) قرار گرفته و كمتر شعر و حكايتى از او مىتوان يافت كه در آن‌ها به نوعى متأثّر از كلام الهى و احاديث نبوى و سخنان مولى الموحدين على ( ع ) نباشد . اگر چه سعدى به طور مستقيم چندان به ذكر مناقب مولا ( ع ) نپرداخته ، امّا بايد گفت در كليات سعدى نمونه‌هاى فراوانى از اين برخوردارى و بهره‌مندى وجود دارد كه ياد آور سخن مولاست . در اينجا به ذكر نمونه‌هايى بسنده مىشود .\r\n\r\n\r\n","description":"","footnote":"\r\n( 43 ) . نهج البلاغه ، ترجمهء سيد جعفر شهيدى ، نامهء 31 ، صص 303 - 304 و نهج البلاغه ، ترجمهء مصطفى زمانى ، صص 707 - 708 .\r\n( 44 ) . تجلّى قرآن و حديث ، ص 234 .\r\n( 45 ) . همان ، صص 240 - 241 .\r\n","page_name":" مقدمه 27 ","page_number":27},
  {"content":"\r\n\r\nمولا على ( ع ) در نهج البلاغه مىفرمايد : « اصدقوا فى اقوالكم و اخلصوا فى اعمالكم » و سعدى در بوستان سروده است :\r\n به صدق و ارادت ، ميان بسته دار * ز طامات و دعوى ، زبان بسته دار \r\n قدم بايد اندر طريقت نه دم * كه اصلى ندارد دمِ بى قَدَم « 46 » \r\nدر گلستان سعدى مىخوانيم : « لقمان را گفتند ادب از كه آموختى ؟ گفت : از بى ادبان . »\r\n( حكايت 20 ، باب دوم ) نظير آن است از نهج البلاغه :\r\n« براى ادب شدن ، ترا همين كافى است كه از آنچه از ديگران نمىپسندى خود اجتناب ورزى . » « 47 »\r\nدر فهرست اعلام شرح گلستان سعدى از محمّد خزائلى موارد بسيارى آمده كه سعدى از سخنان مولا على ( ع ) بهره‌مند شده است . « 48 »\r\nاين بيت بوستان :\r\n چرا گويد آن چيز در خفيه مرد * كه گر فاش گردد شود روى زرد \r\n( بوستان / 180 )\r\n سخنى در نهان نبايد گفت * كه برِ انجمن نشايد گفت \r\nكه ترجمه‌وارى از اين سخن مولا ( ع ) است : « كارى را كه آشكار از انجامش شرم دارى ، پنهانى انجام مده . » بسنجيد با :\r\n هر چه آن آشكار نتوان كرد * مكن اندر نهان به هيچ سبيل « 49 » \r\n( ديوان ابن يمين / 462 ) يا اين بيت :\r\n مكن به چشم ارادت نگاه در دنيا * كه پشت مار بنقش است و زهر او قتّال \r\n( قصايد / 35 ) كه هم تصوير با اين سخن على ( ع ) است : « دنيا چون مار است ، پوستى نرم‌وار دارد و زهرى مرگبار . » « 50 » يا ابيات معروف سعدى :\r\n\r\n\r\n","description":"","footnote":"\r\n( 46 ) . همان ، ص 52 .\r\n( 47 ) . همان ، ص 60 .\r\n( 48 ) . شرح گلستان ، خزائلى ، ص 83 .\r\n( 49 ) . تجلّى قرآن و حديث ، صص 256 - 257 .\r\n( 50 ) . همان ، ص 259 .\r\n","page_name":" مقدمه 28 ","page_number":28},
  {"content":"\r\n\r\n بنى آدم اعضاى يكديگرند * كه در آفرينش ز يك گوهرند \r\n چو عضوى به درد آورد روزگار * دگر عضوها را نماند قرار \r\n تو كز محنت ديگران بى غمى * نشايد كه نامت نهند آدمى \r\n( گلستان / 25 ) ترجمه وارى است از اين سخن مولا ( ع ) : « مؤمنان در همدوستى و همراهى و همسازى پيكرى را مىمانند كه چون عضوى از آن به درد آيد ، ديگر عضوها در بيدارى و دردمندى با او همراه مىشوند . »\r\nبسنجيد با :\r\n بر مسلمانان نمىآرى رحم * مؤمنان خويشند و يك تن شحم و لحم \r\n رنج يك جزوى ز تن رنج همه‌ست * گردم صلح است يا خود ملحمه‌ست « 51 » \r\n( مثنوى ، ج 4 / 3247 ) سعدى مىگويد : « رحم‌آوردن بر بدان ، ستم است بر نيكان . »\r\nعلى ( ع ) در خطبهء خويش به مالك اشتر مىفرمايد :\r\n« نيكى كننده و بدى كننده نبايد در پيشگاه تو در يك مقام باشند . چه اين كار موجب عدم رغبت اهل نيكى به نيكى و مايهء تشويق اهل بدى به بدى است . »\r\nسعدى در گلستان مىنويسد : « جان در حمايت يك دم است و دنيا وجودى ميان دو عدم . »\r\nدر اشعار منسوب به على ( ع ) مىخوانيم :\r\n« آنچه از دست رفته ، سپرى شده و آنچه در آينده مىآيد ، نامعلوم است . پس برخيز و فرصت را در ميان دو عدم ، غنيمت شمار . » « 52 »\r\nخواجه شمس الدّين محمّد حافظ شيرازى ( متوفّى 791 ه ق ) سرآمد شاعران و عارفان كه شعرش همه بيت الغزل معرفت است و كلامش سرشار از مضامين آيات و احاديث ، علاوه بر اشعار مستقلّى كه در منقبت مولا على ( ع ) سروده است ، در لا به لاى اشعارش مضامين بسيارى از سخنان امام عارفان حضرت مولى الموحدين امير المؤمنين ( ع ) را آورده كه به ذكر نمونه‌هايى بسنده مىشود .\r\nحافظ مىفرمايد :\r\n\r\n\r\n","description":"","footnote":"\r\n( 51 ) . همان ، صص 260 - 261 .\r\n( 52 ) . مضامين مشترك در ادب فارسى و عربى ، ص 67 - 68 ، 61 - 63 .\r\n","page_name":" مقدمه 29 ","page_number":29},
  {"content":"\r\n\r\n دلبر از ما به صد اميد ستد اوّل دل * ظاهرا عهد فراموش نكند خلق كريم \r\n( ديوان / 386 ) كه مضمون مصراع دوم بىشباهت به تعابير موجود در اين سخنان مولا ( ع ) نيست :\r\n« كريم چون وعده دهد ، وفا كند و چون بيم دهد چشم پوشد » يا : « شيوهء كريمان وفاى به عهد است . » « 53 »\r\nدر اشعار مولانا عبد الرحمن جامى ( متوفّى 898 ه ق ) كه به خاتم الشعرا معروف است مدايح فراوانى در ارتباط با خاندان رسالت وجود دارد به ويژه در قصايد و غزليات او كه چند مديحه در منقبت امير المؤمنين على بن ابى طالب و حسين بن على و امام موسى كاظم ( عليهم السلام ) ديده مىشود كه اين‌ها برهانى قوى است بر اعتقاد و باور قلبى اين شاعر عارف .\r\nجامى در ركن ششم كتاب شواهد النّبوه كه دربارهء زندگينامهء پيغمبر اسلام ( ص ) و اثبات نبوّت اوست از صحابهء رسول و اهل بيت رسالت سخن گفته و به تاريخ احوال و ذكر فضايل و مناقب ايشان پرداخته و كرامات و خوارق عادات منسوب به آنان را جمع آورده است بدين صورت كه وى پس از ذكر خلفاى اربعه ، به ذكر مناقب ائمّهء اثنى عشر پرداخته و از على بن ابى طالب ( ع ) تا حجة بن الحسن ( ع ) به احترام و ادب بسيار از يكايك ائمه سخن گفته است .\r\nامّا اشعارى كه مستقلا در مدح ائمّهء شيعه سروده متعدّد است كه معروف‌ترين آنها قصيدهء معروف اوست كه در هنگام توجّه به نجف اشرف گفته كه در متن كتاب حاضر آمده است :\r\n مىبوسم آستانهء قصر جلال تو * در ديده اشك عذر ز تقصير ما سلف \r\nيا در مقالهء چهارم تحفة الاحرار حكايت بيرون آوردن پيكان را از بدن مبارك على ( ع ) به تمثيل به نظم آورده :\r\n شير خدا شاه ولايت على * صيقلى شرك خفى و جلى « 54 » \r\nالى آخر و موارد ديگر كه بيانگر اشتياق و ميل باطنى شاعر به پيشگاه مولا على ( ع ) است . شاعران بعد از جامى تا دورهء معاصر غالبا اشعارى در مدح حضرت امير ( ع ) دارند ، به ويژه از قرن نهم هجرى تا پايان عصر صفوى كه اكثر شعراى فارسى گوى ايرانى\r\n\r\n\r\n","description":"","footnote":"\r\n( 53 ) . تجلّى قرآن و حديث ، صص 272 - 273 .\r\n( 54 ) . جامى ، صص 137 - 142 .\r\n","page_name":" مقدمه 30 ","page_number":30},
  {"content":"\r\n\r\nو حتّى بيشتر آنانى كه به شبه قارّهء هند و پاكستان سفر كردند را شامل مىشود . سرودن شعر مذهبى در انحاى گوناگون آن به ويژه منقبت سرايى رواج بسيار داشته و سرودن شعر مذهبى يكى از مهّم‌ترين انواع شعر اين دوره است . مهّم‌ترين مضامين شعر مذهبى در اين دوره حمد خداوند ، ذكر وحدت و عظمت وى ، نعت پيامبر ( ص ) ، ثناى ائمّهء دين خاصه على بن ابى طالب ( ع ) ، مناجات ، توبه و استغفار ، رثاى ائمه خاصه حسين بن على ( ع ) و ذكر واقعهء كربلاست كه فعلا از تمام موارد آن چشم پوشى كرده ، فقط به اختصار به ثناى على ( ع ) اشاره‌اى مىكنيم . از نمونه‌هاى فراوان اشعار كه منتخبى از آنها را در اين دفتر آورديم بر مىآيد كه از ميان مدايح ائمه ، قسمت اعظم آن ثنا و درود مولا على ( ع ) است . اين مدايح نمايندهء احساسات مذهبى و آرزوهاى قهرمانى گويندگان و هم مسلكان ايشان است . شور و گرمى و قوتى كه در اين اشعار مشهود است در ساير اشعار دينى يافت نمىشود . اختلاف مذهبى شيعيان با ديگر فرق اسلامى و حميت و غيرتى را كه اهل تشيّع در تعلّق به كيش خويش داشته‌اند همه در مدايح امام اوّل فرصت بروز يافته است . مضمون اين مدايح تعظيم على بن ابى طالب ( ع ) و دلاورىهاى او و صحّت و صايت و ولايت او و كرم اخلاق و محاسن صورى و معنوى او و مناقب خاندان اوست .\r\nاز ميان شعراى اين دوره لطف اللّه نيشابورى ، كاتبى ، شاه نعمت اللّه ولى و ابن حسام بيش از ديگر شعرا در مدح على بن ابى طالب ( ع ) اشعار سروده‌اند ، « 55 » به ويژه شاه نعمت اللّه كه بدون اغراق بايد گفت كه اشعار او در پرتو مسألهء ولايت و تجليل و تبجيل مقام شامخ مولا على ( ع ) به صور گوناگون و مناسبت‌هاى گوناگون - آشكار و پنهان - رنگ و صبغهء خاصى گرفته است .\r\n جام گيتى نما علىّ ولىّ * معنى انّما علىّ ولى \r\n در ولايت ولىّ و الا قدر * سرور اوليا على ولى « 56 » \r\n. . .\r\nشايان ذكر است كه در اشعار بعضى از اين سخنوران مستقيما نام « غدير » و توصيف آن آمده و برخى بدون اين كه از اين واقعهء مهّم تاريخ اسلام به نام اشاره كنند به عبارت : « من كنت مولاه . . . » و « وال من والاه » اشاره دارند . و يادآورى اين همه شعر در اين كتاب در موضوع غدير از يك سو و ذكر مناقب علوى از جانب ديگر به هيچ وجه امكان ندارد و\r\n\r\n\r\n","description":"","footnote":"\r\n( 55 ) . شعر فارسى در عهد شاهرخ ، صص 222 - 225 .\r\n( 56 ) . ديوان شاه نعمت اللّه ولى كرمانى ، ص 533 .\r\n","page_name":" مقدمه 31 ","page_number":31},
  {"content":"\r\n\r\nموجب اطناب و نهايتا ملال مىشود . امّا مىتوان به بعضى اشارتى كرد ، مثلا از شاعر قرن هشتم هجرى ابن يمين فريومدى نام برد كه در قصيده‌اى به مطلع :\r\n مقتداى اهل عالم چون گذشت از مصطفى * ابن عمّ مصطفى را دان ، على مرتضى \r\nمىگويد :\r\n اوست « مولانا » به فرمانى كه از حق ناطق است * چون توان منكر شدن در شأن او « من كنت » را \r\nشاعران قرن دهم هجرى مانند وحشى بافقى نيز قصايد فراوان در مدح على ( ع ) دارند .\r\nهمچنين در قرن يازدهم و دوازدهم هجرى اين گونه قصايد بسيار است .\r\nامّا مىتوان گفت كه بيشتر رواج و رونق قصيده‌هاى « غديريه » و ساختن قصايد غرّا و عالى در اين خصوص و منقبت در قرن سيزدهم هجرى بوده مانند : قاآنى شيرازى ( متوفّى 1272 ه ) - شاعر دورهء قاجاريه - از مدّاحان بنام رسول اكرم و خاندان اوست و دو قصيده خاص دربارهء عيد غدير دارد يكى به مطلع :\r\n دوش چو شد بر سرير چرخ مدور * ماه فلك جانشين مهر منور \r\nو قصيدهء ديگر به اين مطلع :\r\n شراب تاك ننوشم دگر زخم عصير * شراب پاك خورم زين سپس ز خمّ غدير \r\nديگر شمس الشعرا سروش اصفهانى ( متوفّى 1285 ه ق ) است مدّاح رسول اكرم ( ص ) و حضرت على ( ع ) و فرزندانش كه كتاب شمس المناقب و هزار بيت او در اين باره شاهد صادق است . علاوه بر آن قصايد بسيار در ديوانش دربارهء مولاى متقيان ( ع ) دارد . . .\r\nهمين شاعر در منظومهء ارديبهشت نامه ضمن اشعارى كه دربارهء آمدن بزرگان قريش به مهمانى حضرت رسول اكرم ( ص ) دارد ، مىگويد :\r\n خضر شد على جاودان كامياب * كز آن چشمهء زندگى خورد آب \r\n وصيش پيمبر بدان روز كرد * نه در روز خم ، چيست چندين نبرد \r\nميرزا محمّد كاظم صبورى ( متوفّى 1322 ه ق ) ملك الشعراى آستان قدس رضوى هم قصايد بسيار در مدح و منقبت و نعت حضرت رسول اكرم ( ص ) و امامان بزرگوار دارد .\r\nاين شاعر توانا ، فقط سيزده قصيده ، تحت عنوان « غديريه » دارد كه از آن جمله است :\r\n امروز روز رونق دين پيمبر است * امروز روز جلوهء آيين داور است \r\n امروز روز تقويت دين مصطفى است * امروز روز تهنيت شرع انور است \r\n\r\n","description":"","footnote":"","page_name":" مقدمه 32 ","page_number":32},
  {"content":"\r\n\r\nديگر از سخن سرايان ، كه در مناقب حضرت على ( ع ) مدايح غرّا دارد ، حاج ميرزا حبيب اللّه شهيدى خراسانى ( متوفّى 1327 ه ق ) است كه غزليات عرفانى بسيار لطيف مىسروده است . او در مدح مولا ( ع ) اشعار بسيارى دارد ، از جمله تركيب بندى است كه در آن گويد :\r\n آيينهء كبريا على بود * مرآت خدا نما على بود \r\n ميرى كه به برنمود تشريف * از خلعت « هل اتى » على بود \r\n هر نامه كه شد فرود از حق * در مدحت مرتضى على بود \r\n. . .\r\nاديب الممالك فراهانى ، متخلّص به اميرى ( متوفّى 1336 ه ق ) نيز قصايدى در منقبت و مناسبت عيد غدير سروده كه در ضمن يكى از آنها چنين گويد :\r\n آن على بن ابى طالب راد * كه بود ختم رسل را بن عم \r\n مالك عرصهء امكان و حدوث * خسرو كشور ايجاد و قدم \r\n. . .\r\nديگر از مدّاحان حضرت رسول اكرم ( ص ) و على بن ابى طالب ( ع ) ، ابو الحسن ميرزا شيخ الرئيس متخلّص به « حيرت » ( متوفّى 1336 ه ق ) است كه مسمّطى دارد به مناسبت عيد غدير كه در بخشى از آن چنين گويد :\r\n فرمود نبى كاين حكم از عالم بالاست * امروز چو در رتبه ، على از همه اعلى است \r\n در ملك ولايت ، ولى و والى و والاست * هر گونه تصرّف كند او از همه اولى است \r\n بايست بداند كه على سيّد و مولاست * آن كس كه مرا مولا مىداند و سالار \r\nشاعر ديگر ملك الشعراى بهار ( متوفّى 1330 ش ) است كه مدايح فراوان دربارهء حضرت رسول اكرم ( ص ) و على بن ابى طالب ( ع ) و حضرت رضا و امام حسين و ساير امامان ( عليهم السلام ) دارد . ابياتى از يك قصيدهء او را كه در منقبت و مناسبت عيد غدير خم است در اين جا مىآوريم :\r\n در غدير خم خطاب آمد ز حق بر مصطفى * تا على را او ولى بر مهتر و كهتر كند \r\n\r\n","description":"","footnote":"","page_name":" مقدمه 33 ","page_number":33},
  {"content":"\r\n\r\n گويد آن كاو را منم مولا ، على مولاى اوست * زينهار از طاعت او گر كسى سر در كند \r\n جشن نوروز وى است امروز كز كاخ امام * بانگ كوس و تهنيت گوش فلك را كر كند « 57 » \r\nستايش و مناقب مولا على ( ع ) در اشعار شاعران دورهء معاصر به ويژه شاعران بعد از انقلاب اسلامى نسبتا زياد است . با اين حال نمونه‌هايى از آن اشعار در حدّ امكان ضمن كتاب حاضر آمده است ، امّا بايد اذعان كرد كه حق مطلب آن طور كه بايد و شايد ادا نشده و احتمالا كتاب حاضر ، غث و سمين فراوان دارد ، چه بسا نام بعضى شاعران برجسته و اشعار ناب آنان در اين مجموعه خالى است و بالعكس اشعارى آمده باشد كه چندان قوى نباشد . شايد عمدهء دليل آن كمى وقت و عدم دسترسى به آثار اين عزيزان باشد . به هر صورت اميدوارم كه اين نارسايىها را بر نگارندهء اين سطور ببخشايند . ضمنا اين نكته نيز گفتنى است كه البتّه جاى بعضى مباحث در اين كتاب خالى است چنان كه در برخى موارد همانند ذكر مناقب على ( ع ) در فتوت نامه‌ها ، ساقىنامه‌ها و اشعار عاميانه كما بيش اشاره‌اى كوتاه رفته است .\r\nامّا آن طور كه بايد و شايد كارى درخور صورت نگرفته كه ان شاء اللّه جداگانه بدان پرداخته خواهد شد . نكتهء آخر اين كه رشيد وطواط را رساله‌اى است با نام مطلوب كلّ طالب كه در آن صد عبارت از جملات قصار حضرت مولا ( ع ) را افزون بر اندك شرحى به فارسى و عربى ، در صد قطعهء دو بيتى به پارسى گردانده است ، اينك نمونه‌اى از كار او تيمّنا در پايان سخن ذكر مىشود .\r\n آنچه نايد به كار مردم را * گر به جستنش هيچ بگرايد \r\n فوت گردد ز دست او بى شك * آنچه او را همى به كار آيد \r\nكه ترجمه‌اى آزاد است از : « هر كه چيزى را بجويد كه سودى ندارد ، آنچه را سودى دارد ، از دست بدهد . » « 58 »\r\nدر پايان سخن از توجه و همكارى صميمانه جناب آقاى دكتر مهدى گلشنى رياست محترم پژوهشگاه علوم انسانى و مطالعات فرهنگى نهايت تشكر و سپاسگزارى را دارم ، چرا كه بى يارى ايشان تدوين و تأليف اين اثر امكان پذير نبود . همچنين از تمامى زحمات\r\n\r\n\r\n","description":"","footnote":"\r\n( 57 ) . يادنامهء علامه امينى ، صص 419 - 430 .\r\n( 58 ) . تجلّى قرآن و حديث ، ص 42 .\r\n","page_name":" مقدمه 34 ","page_number":34},
  {"content":"\r\n\r\nبى دريغ و صادقانهء بخش انتشارات به ويژه جناب آقاى رحمت اللّه رحمت پور رياست محترم انتشارات پژوهشگاه سپاس دارم .\r\nدر ضمن از جناب آقاى مهدى مدائنى ، سركار خانم رباب صادقى اسكويى و سركار خانم افسانهء محجوب آفاق به جهت زحمات فراوانشان صميمانه سپاسگزارم . همچنين از تمام عزيزان خواننده تقاضا مىشود كه اگر كوتاهى يا لغزشى مشاهده مىكنند - كه البتّه بسيار است - بر نگارنده ببخشايند .\r\nابو القاسم رادفر بهمن 1379\r\n\r\n","description":"","footnote":"","page_name":" مقدمه 35 ","page_number":35},
  {"content":"\r\n . \r\n","description":"","footnote":"","page_name":" مقدمه 36 ","page_number":36},
  {"content":"\r\n\r\n\r\nزندگينامهء منظوم امام على ( ع )\r\nمولانا حسن كاشى « 1 » ( 648 - پيش از 716 ه ق ) ذكر الامام ابو الحسن اسد اللّه الغالب امير المؤمنين على بن ابى طالب عليه السلام و التحية من ابتداء ولادته الى آخر وفاته\r\n اكنون ز على همى كنم ياد * جان‌ها به فداى نام او باد \r\n شاهى كه سد اللّه‌ست نامش * كردست به حق نبى امامش \r\n\r\nاسماءه عليه السلام\r\n اول على است نام اعلاش * ثانى ولى است اسم والاش \r\n نام سيومش نهاده حَيدر * بگشاده به معجزات خيبر \r\n\r\nالقابه عليه السلام\r\n القابش امير مؤمنين است * ثانيش به مرتضاى دين است \r\n مير نحلش سيوم لقب شد * منقادش نحل بى تعب شد \r\n\r\nكنيته عليه السلام\r\n بودست به كنيتين خطابش * از بو الحسن و ابو ترابش \r\n\r\n\r\n","description":"","footnote":"\r\n( 1 ) . زندگينامهء او در صفحهء 50 آمده است .\r\n","page_name":" مقدمه 37 ","page_number":37},
  {"content":"\r\n\r\n\r\nتاريخ ولادته عليه السلام\r\n يوم الجمعه به اول روز * گشت از رخ او جهان چو نوروز \r\n از روز شده سه ساعت و نيم * كافروخت فروغ او اقاليم \r\n چون سيزده از رجب برآمد * آن شاه جهان ز مادر آمد \r\n در سيزده سال عام فيل است « 1 » * تاريخ جهان از آن قتيل است \r\n\r\nموضع ولادته عليه السلام\r\n در كعبه بزاد آن جهاندار * آن جفت بتول و شير كرار \r\n در كعبه چو او كسى نزاده * اين منزلتش خداى داده \r\n گويند على ز كعبه بو يافت * خود كعبه ازو فضيلتى يافت \r\n\r\nاسم امه عليه السلام\r\n از فاطمه دختر اسد زاد * كو هاشمى است پاك و آزاد \r\n از عبد مناف داشت انساب * موصوف به اوليا و اصحاب \r\n مستوره كزين جهان بپرداخت * از پيرهنش نبى كفن ساخت \r\n با پيرهن نبىست در خاك * آن جوهر فرد و گوهر پاك \r\n\r\nذكر اولاده عليه السلام\r\n اولاد بنين و از بناتش * اسماى همه مخدّراتش \r\n هر يك ز كدام مادر آمد * وز جمله كدام بر سر آمد \r\n از فرد كه ماند و با كه شد جفت * يك يك ز ره ادب توان گفت \r\n\r\nاولاده من فاطمه عليها السلام\r\n از فاطمه داشت چار گوهر * بعد از حسن و حسين دو دختر \r\n آن هر دو به زينب‌اند موسوم * بودست كنيه ام كلثوم \r\n\r\nساير ولده\r\n از دختر جعفرش ، محمد * بو القاسم پاك دين چو احمد \r\n خوله ست نشان و نام مادر * قيسش جده‌ست و باب جعفر \r\n كو را حنفيه خواندندى * بر ديدهء جان نشاندندى \r\n\r\nساير ولده عليه السلام\r\n عبد اللّه و جعفرست و عثمان * عباس نخست اوست را خوان \r\n\r\n\r\n","description":"","footnote":"\r\n( 1 ) . عبارت چنين است . تولد امير مؤمنان در سال سىام عام الفيل يا سالى پيش از آن بوده است .\r\n","page_name":" مقدمه 38 ","page_number":38},
  {"content":"\r\n\r\n از ام بنين بزاده هر چار * آن شير دلان پاك دين دار \r\n بودست حزام خالدش باب * از شعبه وارميش انساب \r\n ايشان كه گزيدهء خدايند * هر چار شهيد كربلايند \r\n\r\nساير اولاده عليه السلام\r\n از ام حبيب هم دوازده * آن هر دو گهر نرست و ماده \r\n اين رقيه و آن عمر دو هم زاد * مادر دو گهر به يك صدف زاد \r\n\r\nساير اولاده عليه السلام\r\n از ليلى دارمى دو ديگر * دريافت نشان درّ و گوهر \r\n آن بوده محمد اصغرش نام * بو بكر نهاده كنيتش مام \r\n ديگر چو عبيد بوده شيرى * در محرب دشمنان دليرى \r\n آن هر دو به كربلا شهيدند * همچون حسن و حسين سعيداند \r\n\r\nساير اولاده عليه السلام\r\n از ام عُميس زاد يحيى * آن شاه علوم دين و دنيا \r\n اسماست نشان آن وفادار * بوده زن جعفر ابن طيار \r\n زو داشت چهار شير فرزند * در عالم مكرمت برومند \r\n عبد اللّه و عون محمد آن گاه * بوبكر كه بد چهارمين شاه \r\n جعفر چو از اين ميانه برخاست * بوبكر ورا ز بهر خود خواست \r\n بوبكر چو شد خليفه ناگاه * با او به خصومت آمد آن شاه \r\n از بهر خلافت و امامى * زو داد مخاصمت تمامى \r\n زان شيوه فتادشان فسانه * كافتاد طلاق در ميانه \r\n چون گشت جداييش ز شوهر * كردش به زنى امام حيدر \r\n\r\nاسامى بناته عليه السلام\r\n ام الحسن است و رمله ثانى * چون زينب رقيه ام هانى \r\n ميمونه خديجه و امامه * ام سلمه‌ست با سلامه \r\n ديگر چون نفيسه « 2 » و جمانه * معصومه عفيفهء زمانه \r\n چون ام كرام كو پسين است * با فاطمه بيست و هفتمين است \r\n اين درّ و گهر نرند و ماده * هر چند ز مادرى بزاده \r\n\r\n\r\n","description":"","footnote":"\r\n( 2 ) . در اصل : قينه .\r\n","page_name":" مقدمه 39 ","page_number":39},
  {"content":"\r\n\r\n\r\nذكر اعقابه عليه السلام\r\n از پنج گزيده داشت اعقاب * منسوب به نامِ خوب و القاب \r\n هر دو كه پديد شد از آن پنج * بودست بهار آن دو صد گنج \r\n در گوش جهان كنم من آن دُر * تا گوش جهان شود از آن پر \r\n در دُرّ سخن به جان بكوشم * من دُر سخنم نه دُر فروشم \r\n تاريخ نويس خاندانم * دُرّ مىچكد از سر زبانم \r\n پر مىكنم از جواهر پاك * دامان زمين و جيب افلاك \r\n هر در كه من از زبان فشانم * در گوش جهانيان فشانم \r\n آفاق كنم به نظم زرين * از مدح ائمه گوهر آگين \r\n\r\nاولاده من اعقابه عليه السلام\r\n اول حسن و حسين و عباس * شاهان علوم افضل الناس \r\n ديگر چو محمد و عمر بود * زين پنج گوهر جهان برآسود \r\n از فاطمه نيز نطفهء پاك * نابوده تمام رفت در خاك \r\n كردت رسول محسنش نام * آن نطفه نديده روى ايام \r\n زان پنج گوهر كنم حكايت * هر يك به روايت از روايت \r\n\r\nنقش خاتمه عليه السلام\r\n منقوش نگين شاه مردان * بودست به نام پاك يزدان « 3 » \r\n\r\n\r\n","description":"","footnote":"\r\n( 3 ) . تاريخ محمّدى ، صص 96 - 99 .\r\n","page_name":" مقدمه 40 ","page_number":40},
  {"content":"\r\n\r\n\r\nفهرست شاعران ( حدودا به ترتيب تاريخى )\r\n1 - حلاج بيضاوى ، حسين بن منصور 1 2 - كسايى مروزى 3 3 - بندار رازى 7 4 - فردوسى 8 5 - ناصر خسرو قباديانى 12 6 - سنايى غزنوى 17 7 - خاقانى شروانى 23 8 - نظامى گنجوى 26 9 - قوامى رازى 28 10 - عطّار نيشابورى 30 11 - مولوى 38 12 - ذوالفقار شروانى 44 13 - سعدى شيرازى 46 14 - كاشى ، مولانا شيخ حسن 50 15 - امير حسينى هروى 54 16 - اوحدى مراغى 56 17 - خواجوى كرمانى 60 18 - ابن يمين 64\r\n\r\n","description":"","footnote":"","page_name":" مقدمه 41 ","page_number":41},
  {"content":"\r\n\r\n19 - سلمان ساوجى 67 20 - حافظ شيرازى 70 21 - شاه نعمت اللّه ولى 72 22 - كاتبى نيشابورى 76 23 - آذرى طوسى 78 24 - ابن حسام خوسفى 81 25 - جامى ، عبد الرحمن 86 26 - بابا فغانى شيرازى 90 27 - اهلى شيرازى 101 28 - وحشى بافقى 106 29 - محتشم كاشانى 111 30 - عرفى شيرازى 115 31 - فضولى بغدادى 120 32 - ظهورى ترشيزى 124 33 - شيخ بهايى عاملى 127 34 - طالب آملى 129 35 - رضى الدين ارتيمانى 136 36 - شفايى اصفهانى 139 37 - اسير شهرستانى 141 38 - سليم تهرانى 146 39 - فيّاض لاهيجى 149 40 - صائب تبريزى 155 41 - والى كرمانى 157 42 - جوياى تبريزى 158 43 - باذل مشهدى 161 44 - مشتاق اصفهانى 163 45 - حزين لاهيجى 169 46 - عاشق اصفهانى 174\r\n\r\n","description":"","footnote":"","page_name":" مقدمه 42 ","page_number":42},
  {"content":"\r\n\r\n47 - خاورى شيرازى 180 48 - هاتف اصفهانى 182 49 - قصّاب كاشانى 184 50 - حياتى كرمانى 186 51 - راجى كرمانى 188 52 - مظفّر عليشاه 190 53 - صحبت لارى 193 54 - وصال شيرازى 197 55 - قاآنى شيرازى 199 56 - عليل قراباغى 204 57 - فروغى بسطامى 206 58 - يغماى جندقى 208 59 - سروش اصفهانى 210 60 - هماى شيرازى 212 61 - وقار شيرازى 214 62 - آغا كوچك 216 63 - ترابى ، خاكى قراباغى 217 64 - غافل مازندرانى 219 65 - جيحون يزدى 224 66 - شهيد قراباغى 226 67 - صفى على شاه 227 68 - صبورى كاشانى 231 69 - عمّان سامانى 233 70 - اديب الممالك فراهانى 235 71 - فرصت شيرازى 237 72 - ايرج ميرزا 239 73 - اديب پيشاورى 241 74 - رفعت سمنانى 243\r\n\r\n","description":"","footnote":"","page_name":" مقدمه 43 ","page_number":43},
  {"content":"\r\n\r\n75 - موافق 247 76 - نسيم شمال ( سيد اشرف الدين حسينى ) 252 77 - مرعشى شوشترى 254 78 - معلوم تبريزى 257 79 - عليقلى قراباغى 258 80 - بنده 259 81 - افسر قاجار 261 82 - فوأد كرمانى 263 83 - صفاى اصفهانى 266 84 - صغير اصفهانى 273 85 - نادرى 275 86 - گلزار اصفهانى 277 87 - خراسانى ، حاج ميرزا حبيب 283 88 - طوطى همدانى 286 89 - بهار ، محمّد تقى 289 90 - نجاتى ، محمّد على 293 91 - رنجى تهرانى ، هادى 295 92 - نوربخش دهكردى 297 93 - سرمد ، صادق 300 94 - جلى ، ابو تراب 302 95 - رسا ، قاسم 304 96 - رهى معيّرى 306 97 - منشى كاشانى ، حسينعلى 308 98 - صمدانى كرمانى ، ابو القاسم 311 99 - آيتى بيرجندى 312 100 - مرعشى كرمانى ، محمّد تقى 314 101 - الهى قمشه‌اى ، مهدى 316 102 - شهرى ، عبّاس 320\r\n\r\n","description":"","footnote":"","page_name":" مقدمه 44 ","page_number":44},
  {"content":"\r\n\r\n103 - رياضى يزدى ، محمّد على 322 104 - صهبا ، ابراهيم 324 105 - كيوان ، مجتبى 326 106 - سهيلى خوانسارى ، احمد 328 107 - حالت ، ابو القاسم 330 108 - ورزى ، ابو الحسن 334 109 - ناظرزادهء كرمانى ، احمد 339 110 - مقدّس فانى 341 111 - پژمان بختيارى ، حسين 343 112 - عماد خراسانى 345 113 - همايى ، جلال الدّين 347 114 - منشى ، محمود 350 115 - جواهرى وجدى ، غلامحسين 352 116 - سهيلى ، مهدى 356 117 - شهريار ، محمّد حسين 360 118 - واله كرمانى 365 119 - سبزوارى ، حميد 366 120 - مشفق كاشانى 370 121 - معينى كرمانشاهى 374 122 - قدسى ، غلامرضا 376 123 - بهبهانى ، سيمين 379 124 - اوستا ، مهرداد 380 125 - معتمدى ، مهيندخت 384 126 - بهجتى ( شفق ) ، محمد حسين 386 127 - ميرزا زاده ، نعمت 388 128 - محبوب 391 129 - موسوى گرمارودى 393 130 - مردانى ، ناصر 399\r\n\r\n","description":"","footnote":"","page_name":" مقدمه 45 ","page_number":45},
  {"content":"\r\n . \r\n","description":"","footnote":"","page_name":" مقدمه 46 ","page_number":46},
  {"content":"\r\n\r\n\r\nحلّاج بيضاوى ، حسين بن منصور ( احتمالا 244 - 309 ه . ق . )\r\nابو مغيث عبد اللّه بن احمد بن ابى طاهر حسين بن منصور حلاج از مردمان « بيضاى فارس » معروف به « حلاج » از بزرگ‌ترين مشايخ صوفيه بود كه در بغداد اقامت داشت .\r\nوى متهم بود كه در حال جذبه نداى « انا الحق » برمىآورد . همين امر موجب شد كه او را به قتل رسانيدند . از حلاج كتاب‌هاى فراوان نقل شده است . از آنهاست :\r\nطواسين ؛ طاسين الازل و الجوهر الاكبر ؛ كتاب الهياكل ؛ الكبريت الاحمر ؛ نور الاصل ؛ الجسم الاكبر ؛ الجسم الاصغر ؛ بستان المعرفة ؛ قرآن القرآن و همچنين اشعارى نيز از او باقى است . « 1 » البتّه در هويت اين كتاب كه آيا اين اشعار از حلّاج است يا نه سخن بسيار است . به هر صورت ديوانى به نام ديوان منصور حلاج چاپ شده كه اشعار زير برگرفته از آن كتاب است :\r\n\r\nسالار اهل ملّت و سلطان اصفيا\r\n اى دور مانده از حرم خاص كبريا * سوى وطن رجوع كن از خطّهء خطا \r\n در خارزار انس چرا مىبرى به سر * چون در رياض انس بسى كرده‌اى چرا \r\n بگذر ز دلق كهنهء فانى كه پيش از اين * بر قامت تو دوخته‌اند از بقا قبا \r\n از كوچهء حدوث قدم گر برون نهى * گويد ز پيشگاه قدم حق كه مرحبا \r\n. . .\r\n آيينه را ز آه بود تيرگى و ليك * از آه صبح آينه دل برد صفا \r\n كبر و ريا گذار و قدم در طريق نه * تا راه باشدت به سر كوى كبريا \r\n\r\n\r\n","description":"","footnote":"\r\n( 1 ) . سرآمدان فرهنگ و تاريخ ايران ، صص 308 - 309 .\r\n","page_name":" 1 ","page_number":47},
  {"content":"\r\n\r\n بيگانه شو ز خويش ، به گرد تنت متن * تا جان شود به حضرت جانانت آشنا \r\n تا تو به حرف لا نكنى نفى هر دو كون * تو از كجا و منزل الّا اللّه از كجا \r\n عشق است پيشواى تو در راه بيخودى * پس واگريز از خودى و جوى پيشوا \r\n در جان چو سوز عشق نباشد كجا برد * مشكوة دل ز شعلهء مصباح دين ضيا \r\n آن شهسوار بر سر ميدان عاشقى * جولان كند كه از همه عالم شود جدا \r\n از كام عشق بگذر و راه رضا سپر * زيرا كه از رضا همه حاجت شود روا \r\n چون تو مراد خويش به دلبر گذاشتى * هر دم هزار گونه مرادت دهد عطا \r\n سيراب شد چنان كه دگر تشنگى نديد * هر كس كه راه يافت به سرچشمهء رضا \r\n گر آرزوى شاهى ملك رضا كنى * پيوسته باش بندهء درگاه مرتضى \r\n سالار دين احمد و سردار دار فضل * سالار اهل ملّت و سلطان اصفيا \r\n داماد مصطفاى معلا على كه هست * خاك درش ز روى شرف كعبهء علا \r\n روح الامين امانت از او كرده اقتباس * روح القدس گرفته از او زينت و بها \r\n گر زان كه نصّ « نفسك نفسى » شنيده‌اى * دانى كه اصطفاست همان عين ارتضا \r\n اى آستين دولت تو منشأ مراد * وى آستان حرمت تو قبلهء دعا \r\n بر تارك جلال تو تاج لعمرك است * بر قد كبرياى تو ديباج لا فتى \r\n گر چه يگانه‌اى و ترا نيست ثانى اى * ثانى تست حضرت عزّت به هل اتى \r\n اى اوليا ز خرمن جود تو خوشه چين * وى اصفيا ز گنج عطاى تو بانوا \r\n هم عقل را معلّم لطفت شده اديب * هم خلق را مفرّح خلقت شده شفا \r\n عمرى است تا « حسين » جگر خسته مانده است * در دست ديو نفس گرفتار صد بلا \r\n امروز دست گير كه از پا فتاده‌ام * آخر نه دست من تو گرفتى در ابتدا \r\n روى نياز بر در فضلت نهاده‌ام * اى خاك آستان تو بهتر ز كيميا « 2 » \r\n\r\n\r\n","description":"","footnote":"\r\n( 2 ) . ديوان منصور حلاج ، صص 1 - 5 .\r\n","page_name":" 2 ","page_number":48},
  {"content":"\r\n\r\n\r\nكسايى مروزى ( 341 - بعد از 394 ه . ق . )\r\nحكيم مجد الدّين ابو الحسن اسحاق كسايى مروزى از سرايندگان بنام قرن چهارم و پنجم ، معاصر اواخر عهد سامانى و اوايل عهد غزنوى است . در آغاز شاعرى مدّاح بود و سلطان محمود غزنوى را مدح گفته و بعضى مدايحش در تذكره‌ها موجود است . ولى در اواخر عمر از اين كار پشيمان گشت . اين شاعر شيعى بوده و از نخستين شاعرانى است كه قصايد دينى و مطالب حكمى و پندهاى اخلاقى سروده و از اين لحاظ مىتوان گفت كه او سر مشق ناصر خسرو در سرودن اين گونه اشعار بوده است . « 1 »\r\nاز مجد الدّين كسايى جز اندك مايه سخن آبدار و شعر رنگين در دست نيست . امّا آنچه كه در اختيار داريم ممتاز است و لطيف ، خيال انگيز و پر نكته ، درخور بزرگداشت و مغتنم و در رديف اشعار طراز اوّل زبان فارسى . « 2 »\r\nدر سبب تخلّص وى نيز به « كسايى » نظرهاى گوناگونى اظهار شده كه همه مبنى بر حدس و احتمال است . واله و هدايت نوشته‌اند سبب اين تخلّص آن است كه كسوت زهد در بر داشته و كلاه فقر بر سر مىگذاشته است . . . برخى گفته‌اند كه چون بافنده يا فروشندهء كسا بوده به كسايى معروف شده . . . محمّد امين رياحى سبب تخلّصش را با نسبت او به تشيّع و توجّه به حديث كسا مربوط مىداند . « 3 »\r\nزادگاه كسايى را همهء ارباب تذكره ، شهر مرو نوشته‌اند . بنا به نقل واله داغستانى ( صاحب رياض الشعرا ) و هدايت ( صاحب مجمع الفصحا ) كسايى عمرى دراز داشته و شايد تا زمان به شهرت رسيدن ناصر خسرو در قيد حيات بوده است و ناصر خسرو كه به\r\n\r\n\r\n","description":"","footnote":"\r\n( 1 ) . تاريخ ادبيات ايران ، ج 1 ، ص 123 .\r\n( 2 ) . پيشاهنگان شعر پارسى ، ص 121 .\r\n( 3 ) . اشعار حكيم كسايى مروزى ، صص 3 - 4 .\r\n","page_name":" 3 ","page_number":49},
  {"content":"\r\n\r\nسال 394 ه تولّد يافته با وى معارضاتى داشته و در اشعار خود مكرّر از كسايى نام برده است . « 4 »\r\nكسايى پس از ترك دربار و اختيار كردن گوشهء انزوا ، طريق زهد و تقوا و وارستگى و طاعت حق پيش گرفت و به سرودن اشعار پندآميز پرداخت و در منقبت و مدح پيغمبر اكرم ( ص ) و اولاد طاهرش شعرهايى به نظم آورد . با اين كه كسايى ديوان اشعارى داشته كه تا نيمهء دوم قرن ششم موجود بوده ولى متأسّفانه از بين رفته است ، زيرا در زمان تأليف كتاب معتبر النقض ، ديوان كسايى به رؤيت مؤلّف كتاب مذكور رسيده بود چنان كه او در اين باره مىنويسد : « همه ذكر مناقب و مدايح پيغمبر اكرم و آل طاهرين اوست . . . » « 5 »\r\nهمانطور كه اشاره شد كسايى از شيعيان و معتقدان به خاندان عصمت و طهارت بود و آنچه نيز موجب جلوه و برجستگى خاص وى در ميان ساير سخنوران گرديده ، يكى همين اعتقاد وى به مذهب تشيّع و اخلاص او به خاندان پيغمبر اكرم ( ص ) است كه اين نكته از پاره‌اى از اشعار بازماندهء او استنباط مىشود . بالاتر از همه ، سخن نويسندگانى معتمد و موثّق دربارهء او كه خود مؤيّد اين معنى است . مانند قول صاحب النقض . . . با توجّه به تعصّبات شديد مذهبى در قرن چهارم و پنجم و به عهد پادشاهى غزنويان و سلجوقيان سخن از مدح و منقبت على و اولاد او گفتن كارى ساده و آسان به نظر نمىرسيد و مستلزم داشتن ايمانى كامل و شهامتى كم نظير بود .\r\nو اين كسايى مروزى است كه در چنين دورانى على را زين الاصفيا و فخر اوليا و امام المتقين و ركن مسلمانى مىداند و او را فاضل‌تر از همه كس بعد از نبى اكرم مىشمارد و به بانگ بلند مىسرايد : « 6 »\r\n مدحت كن و بستاى كسى را كه پيمبر * بستود و ثنا كرد و به دو داد همه كار \r\n آن كيست بدين حال و كه بوده‌ست و كه باشد * جز شيرِ خداوندِ جهان حيدر كرّار \r\n اين دين هُدى را به مَثَل دايره‌اى دان * پيغمبر ما مركز و حيدر خطِ پرگار \r\n علم همه عالم به على داد پيمبر * چون ابر بهارى كه دهد سيل به گلزار « 7 » \r\nدر آن روزگار تيرگى و تعصّب كه برخى از كوردلان بى ايمان براى على و اولاد او قائل به هيچ گونه فضايلى نبودند و گاهى براى دشنام و طعن و لعن او نيز محملى مىتراشيدند\r\n\r\n\r\n","description":"","footnote":"\r\n( 4 ) . همان ، صص 4 و 5 .\r\n( 5 ) . همان ، ص 6 .\r\n( 6 ) . همان ، صص 19 - 21 .\r\n( 7 ) . پيشاهنگان شعر پارسى ، ص 136 .\r\n","page_name":" 4 ","page_number":50},
  {"content":"\r\n\r\nسخن از تولّاى على ( ع ) به ميان آوردن و او را برترين خلق خدا بعد از پيغمبر اكرم خواندن كار  وَ الَّذِينَ آمَنُوا وَ عَمِلُوا الصَّالِحاتِ  بود . . . جاى تأسف بسيار است ديوانى كه به قول صاحب النقض و مؤلّف لباب الالباب همه مناقب خاندان على و اولاد اوست امروزه از بين رفته و جز چند بيتى منقول در لباب الالباب و قصيده‌اى در مدح حيدر كرّار اثرى در دست نيست . « 8 »\r\n فهم كن گر مؤمنى فضل امير المؤمنين * فضل حيدر شير يزدان مرتضاى پاكدين \r\n فضل آن كس كز پيمبر بگذرى فاضل‌تر اوست * فضل آن ركن مسلمانى امام المتقين \r\n فضل زين الاصفيا داماد فخر انبيا * كافريدش خالق خلق آفرين از آفرين \r\n اى نواصب گر ندانى فضل سرّ ذوالجلال * آيت « قربى » نگه كن و ان اصحاب اليمين \r\n قل تعالوا ندع بر خوان ور ندانى گوش دار * لعنت يزدان ببين از نبتهل تا كاذبين \r\n « لا فتى الا على » بر خوان و تفسيرش بدان * يا كه گفت و يا كه داند گفت جز « روح الامين » \r\n آن نبى وز انبيا كس نى به علم او را نظير * وين ولى وز اوليا كس نى به فضل او را قرين \r\n آن چراغ عالم آمد وز همه عالم بديع * وين امام امّت آمد وز همه امت گزين \r\n آن قوام علم و حكمت چون مبارك پى قوام * وين معين دين و دنيا وز منازل بى معين \r\n از متابع گشتن او حور يا بى با بهشت * وز مخالف گشتن او ويل يا بى يا انين \r\n اى به دست ديو ملعون سال و مه گشته اسير * تكيه كرده بر گمان برگشته از عين اليقين \r\n گر نجات خويش خواهى در سفينهء نوح شو * چند باشى چون رهى تو بينواى دل رهين \r\n دامن اولاد حيدر گير و از طوفان مترس * گرد كشتى گير و بنشان اين فزع اندر پسين \r\n گر نياسايى تو هرگز روزه نگشايى به روز * وز نماز شب هميدون ريش گردانى جبين \r\n بى توالا بر على و آل او دوزخ تراست * خوار و بى تسليمى از تسنيم و از خلد برين \r\n هر كسى كو دل به نقص مرتضى معيوب كرد * نيست آن كس بر دل پيغمبر مكّى مكين \r\n اى به كرسى برنشسته آية الكرسى به دست * نيش زنبوران نگه كن پيش خان انگبين \r\n گر به تخت و گاه و كرسى غرّه خواهى گشت خيز * سجده كن كرسى گران را در نگارستان چين \r\n سيصد و هفتاد سال از وقت پيغمبر گذشت * سير شد منبر ز نام و خوى سكين و تكين \r\n منبرى كالوده گشت از پاى مروان و يزيد * حق صادق كى شناسد و آن زين العابدين \r\n مرتضى و آل او با ما چه كردند از جفا * يا چه خلعت يافتيم از معتصم يا مستعين \r\n\r\n\r\n","description":"","footnote":"\r\n( 8 ) . اشعار حكيم كسايى مروزى ، ص 22 .\r\n","page_name":" 5 ","page_number":51},
  {"content":"\r\n\r\n كان همه مقتول و مسمومند و مجروح از جهان * وين همه ميمون و منصورند امير الفاسقين \r\n اى كسايى هيچ منديش از نواصب و ز عدو * تا چنين گويى مناقب دل چرا دارى حزين « 9 » \r\n\r\n\r\n","description":"","footnote":"\r\n( 9 ) همان ، صص 46 - 47 .\r\n","page_name":" 6 ","page_number":52},
  {"content":"\r\n\r\n\r\nبندار رازى ( - 401 يا 433 ه . ق . )\r\nخواجه كمال الدّين بندار از اماجد و فضلا و مشاهير شعراست . ظهير الدّين فاريابى و ديگران وى را مدح گفته‌اند و در مدح امير مجد الدولهء ديلمى قصيده‌ها گفته است .\r\nگويند صاحب بن عبّاد در تربيت بندار سعى وافى مبذول داشته ، گر چه ديوانش در دست نيست ولى به عربى و فارسى و ديلمى شعرها گفته است . « 1 »\r\nبندار كتابى در لغت به اسم منتخب الفرس دارد . وى از شاعران بزرگ آل بويه و از مختصّان صاحب بن عباد است . « 2 »\r\nشايد بتوان بندار رازى را يكى از نخستين منقبت سرايان زبان فارسى دانست كه دو بيتى زير از او برجاى مانده است :\r\n تا تاج ولايت على بر سر مه * هر روج مرا خوش‌تر و نيكوتر مه \r\n شكرانه اين كه مير دين حيدر مه * از فضل خدا و منّتِ مادر مه « 3 » \r\nقطعهء زير :\r\n از مرگ حذر كردن دو روز روا نيست * روزى كه قضا باشد و روزى كه قضا نيست \r\n روزى كه قضا باشد كوشش نكند سود * روزى كه قضا نيست درو مرگ روا نيست \r\nكه ترجمه وارى از دو بيت منسوب به حضرت امير ( ع ) از ملك الكلام بندار رازى است .\r\nهمين مضمون را ابن يمين فريومدى هم گفته است . ( ر ك : ديوان / 400 ) . « 4 »\r\n\r\n\r\n","description":"","footnote":"\r\n( 1 ) . گلزار جاويدان ، ج 1 ، ص 216 .\r\n( 2 ) . تاريخ نظم و نثر ، ج 1 ، ص 23 و ج 2 ، ص 715 .\r\n( 3 ) . تجلّى قرآن و حديث در شعر فارسى ، صص 41 - 42 .\r\n( 4 ) . تاريخ محمّدى ، ص 11 ( به نقل از مجمل فصيحى ، بخش 2 ، ص 163 ؛ قصران ، ج 1 ، ص 577 ) .\r\n","page_name":" 7 ","page_number":53},
  {"content":"\r\n\r\n\r\nفردوسى ( حدود 329 - 411 يا 416 ه . ق . )\r\nحكيم ابو القاسم حسن بن اسحاق بن شرف شاه فردوسى ، مايهء افتخار ايران و زنده كنندهء زبان و ملّيت ايرانى ، در قريهء باژ ( يا پاز ) از قراى طابران طوس به دنيا آمد .\r\nاو از طبقهء دهقانان بود كه طبقه‌اى از مردم اصيل و بزرگوار ايران بودند و به حفظ آثار باستانى ايران علاقهء فراوان داشتند . فردوسى نيز بنا بر علاقهء وافر به ملّيت و افتخارات ايرانى ، در حدود سال 370 ه به نظم شاهنامه پرداخت . البته چند تن پيش از او اين كار را به نظم يا نثر آغاز كرده ، امّا به انجام نرسانيده بودند . چند تن از بزرگان و امراى طوس نيز فردوسى را در ساختن شاهنامه كمك كردند .\r\nاستاد بزرگ طوس ، پس از سى و پنج سال ( و به روايتى سى سال ) رنج و زحمت و صرف عمر و مال ، نظم شاهنامه را به انجام رساند و اين شاهكار عالى ادبيات جهانى را به پايان آورد و آن را حدود سال 395 ه . به پايمردى ابو العباس فضل بن احمد اسفراينى به محمود غزنوى تقديم كرد . امّا قدر استاد آن گونه كه بايد شناخته نشد و رنجيده خاطر گرديد و از غزنين بيرون آمد و مدّتى متوارى شد . سپس به طبرستان رفت و خواست آن را به نام فرمانرواى طبرستان تغيير دهد ولى او نپذيرفت و گفت دربارهء او بد گويى كرده‌اند و به زودى سلطان ترا مىخواهد و حق زحمت ترا مىگذارد و شاهنامه را به نام محمود نگه‌دار . فردوسى پس از آن به طوس بازگشت و در موطن خود مسكن گزيد . چندى بعد به كمك احمد بن حسن ميمندى ، سلطان محمود ، فردوسى را به خاطر آورد و از رفتار خود نسبت به او پشيمان گشت و جايزه‌اى بس گرانبها براى او به طوس فرستاد ، امّا اين جايزه هنگامى رسيد كه فردوسى چشم از جهان فرو بسته بود . او را در بيرون دروازه ، در باغى كه ملك خود او بود دفن كردند .\r\nفردوسى مذهب تشيّع داشت و به ايران و ايرانيان و افتخارات ايرانى عشق مىورزيد .\r\n\r\n","description":"","footnote":"","page_name":" 8 ","page_number":54},
  {"content":"\r\n\r\nمردى حكيم و روشن بين و دانا بود . شاهنامه‌اش در حدود 50 هزار بيت شعر دارد و بزرگ‌ترين حماسهء ملّى ايران است . « 1 » امّا آنچه بيش از همه در كار عظيم سخن سراى بزرگ طوس در نظم داستان‌هاى باستانى جلوه دارد بينش خاصّ مذهبى و ارادت راستين او به مسأله ولايت و نعت و ستايش على بن ابى طالب ( ع ) و خاندان گرامى آن حضرت صلوات اللّه عليهم اجمعين است . اگر چه فردوسى اشعار زيادى در مدح على ( ع ) و آل او ندارد ولى در لابلاى همين ابيات اندك علاقه و ارادت كامل خود را نسبت به خاندان نبوّت و ولايت ابراز نموده و نشان داده است كه شيعى مذهب ، معتقد و متعهّد و در واقع كم گوى گزيده گوى بوده است . . . حكيم طوس رعايت ارزش انسانى و انسانيت را در تعاليم على ( ع ) و آل او جلوه‌گر مىداند . و اين خود اخلاص و صفا و پاكى خاطر او را به على ( ع ) نشان مىدهد . به سبب روشن دلى ، مهر نبى و على در جانش ريشه دوانيده و در نتيجه ترس و وحشت را از وجودش زدوده است . از اين روى از هيچ كس و هيچ قدرتى نمىهراسد و پيوسته چنين زمزمه مىكند :\r\n منم بندهء اهل بيت نبى * ستايندهء خاك پاى وصى \r\n بر اين زادم و هم برين بگذرم * چنان دان كه خاك پى حيدرم \r\nزندگيش با مهر على ( ع ) شروع شده ، وجودش از مهر بزرگ انسان عالم بشريت سرشار گشته و اين مهر ، تار و پود او را به هم پيوند داده است . تنها افتخارش اين است كه بتواند ذرّه‌اى ناچيز در مقابل اين موجودات لاهوتى مقدّس و خاك كف پاى آنان باشد . مىداند كه روح مذهب تشيّع ، دوستى ولايت على ( ع ) است . فردوسى ، دشمنى با على و فرزندانش را دشمنى با انسان و انسانيت مىداند و دشمنان على ( ع ) ، گل سر سبد عالم هستى ، را بد بخت‌ترين و بيچاره‌ترين و زارترين افراد در دنيا و آخرت مىداند . او آگاه است كه ورود به شهر از دروازهء آن ميّسر است ، پس مىگويد آنان كه بخواهند خود را دوستدار پيامبر اكرم ( ص ) بدانند و از دستورات وحى پيروى كنند راهى جز دوستى و شناسايى على ( ع ) ندارند كه او دست پروردهء نبى معظّم ( ص ) و مورد توجّهء خاص او بوده است . « 2 »\r\n و گر دل نخواهى كه باشد نژند * نخواهى كه دايم بوى مستمند \r\n\r\n\r\n","description":"","footnote":"\r\n( 1 ) . كارنامهء بزرگان ايران ، صص 222 - 224 .\r\n( 2 ) . جاذبه‌هاى فكرى فردوسى ، صص 105 - 109 .\r\n","page_name":" 9 ","page_number":55},
  {"content":"\r\n\r\n به گفتار پيغمبرت راه جوى * دل از تيرگىها بدين آب شوى \r\n نبى آفتاب و سحابان چو ماه * به هم بستئى يك دگر راست راه \r\n منم بندهء اهل بيت نبى * ستايندهء خاك پاى وصى \r\n حكيم اين جهان را چو دريا نهاد * برانگيخته موج ازو تند باد \r\n چو هفتاد كشتى بر او ساخته * همه بادبان‌ها برافراخته \r\n يكى پهن كشتى به سان عروس * بياراسته همچو چشم خروس \r\n محمد ( ص ) به دو اندرون با على ( ع ) * همان اهل بيت نبى و ولى \r\n خردمند كز دور دريا بديد * كرانه نه پيدا و بن ناپديد \r\n بدانست كو موج خواهد زدن * كس از غرق بيرون نخواهد شدن \r\n به دل گفت اگر با نبى و وصى * شوم غرقه دارم دو يار وفى \r\n همانا كه باشد مرا دستگير * خداوند تاج و لوا و سرير \r\n به پيغمبرش بر كنيم آفرين * به يارانش بر هر يكى همچنين \r\n خداوند جوى مى و انگبين * همان چشمهء شير و ماءِ معين \r\n اگر چشم دارى به ديگر سراى * به نزد نبى و على گير جاى \r\n گرت زين بد آيد گناه من است * چنين است و اين دين و راه من است \r\n ازو بر روان محمد ( ص ) درود * به يارانش بر هر يكى برفزود \r\n درود تو بر گور پيغمبرش * كه صلوات تاج است بر منبرش \r\n ترا گر محمد ( ص ) بود پيش رو * بدين كهن گويم از دين نو \r\n ز جنى سخن گفت و از آدمى * ز گفتار پيغمبر هاشمى \r\n اگر شاه بپذيرد اين دين راست * دو عالم به شاهى و شادى وراست \r\n همان تاج دارد همان گوشوار * همه ساله با بوى و رنگ و نگار \r\n شفيع از گناهش محمد ( ص ) بود * تنش چون گلاب مصعّد بود \r\n به كارى كه پاداش يا بى بهشت * نبايد به باغ بلا كينه كشت \r\n چهارم على بود جفت بتول * كه او را به خوبى ستايد رسول \r\n كه من شهر علمم عليّم در است * درست اين سخن گفت پيغمبر است \r\n گواهى دهد كاين سخن‌ها ازوست * تو گويى دو گوشم پر آواز اوست \r\n على را چنين گفت و ديگر همين * كزيشان قوى شد به هر گونه دين \r\n بر اين زادم و ، هم بر اين بگذرم * چنان دان كه خاك پى حيدرم \r\n\r\n","description":"","footnote":"","page_name":" 10 ","page_number":56},
  {"content":"\r\n\r\n دلت گر به راه خطا مايل است * ترا دشمن اندر جهان خود دل است \r\n نباشد به جز بى پدر دشمنش * كه يزدان به آتش بسوزد تنش \r\n هر آن كس كه در جانش بغض على ( ع ) است * از او زارتر در جهان زار كيست \r\n نگر تا ندارى به بازى جهان * نه بر گردى از نيك پى همرهان \r\n همه نيكيت بايد آغاز كرد * چو با نيكنامان بوى همنورد \r\n از اين در سخن چند راندم همى * همانا كرانش ندانم همى \r\n ازو بر روان محمد ( ص ) درود * به يارانش بر هر يكى برفزود \r\n سر انجمن بد ز ياران على * كه خوانند او را على ولى \r\n همه پاك بودند و پرهيزكار * سخن‌هايشان برگذشت از شمار \r\n اگر در دلت هيچ حب على است * ترا روز محشر به خواهش ولى است « 3 » \r\n\r\n\r\n","description":"","footnote":"\r\n( 3 ) . همان ، صص 113 - 115 .\r\n","page_name":" 11 ","page_number":57},
  {"content":"\r\n\r\n\r\nناصر خسرو قباديانى ( 394 - 481 ه . ق . )\r\nابو معين ناصر بن خسرو بن حارث قباديانى بلخى مروزى ملقّب به « حميد الدين » ، « سفير » ، « مختار امام عصر » و متخلّص به « حجّت » حكيم ، شاعر و نويسندهء بزرگ قرن پنجم هجرى ايران است كه سلسله نسبش با هشت واسطه به امام على بن موسى الرّضا ( ع ) و اصل مىگردد .\r\nدر آغاز جوانى به خدمات دربارى اشتغال داشت و در خدمت سلاطين غزنوى ، محمود و مسعود ، مىزيست آن گاه از اشتغالات ديوانى كناره گرفت و در جستجوى حقيقت و كسب كمال معرفت به مسافرت پرداخت ، در مدّت هفت سال ، مكّهء معظّمه ، شرق و غرب ايران ، آسياى صغير ، شام ، سوريه ، فلسطين ، مصر ، قيروان و سودان را سياحت كرد . هنگام اقامت در مصر به طريقهء فاطميان گرويد و از جانب خليفهء فاطمى مصر ، المستنصر باللّه ، به عنوان حجّت جزيرهء خراسان معنون گرديد .\r\nناصر خسرو در پنجاه سالگى به خراسان بازگشت و بر اثر شورش عوام به مازندران و گرگان گريخت و سپس به « يمگان » پناه برد و تا پايان عمر در پناهگاه خود به سر برد .\r\nاو راست : جامع الحكمتين ؛ خوان الاخوان ؛ ديوان اشعار متضمّن 11047 بيت شعر ؛ رسالهء آفاقنامه در تصوّف ؛ رسالهء بستان العقول كه تاكنون نسخه‌اى از آن به دست نيامده ولى در گفتار بيست و دوم زاد المسافرين به وجود آن اشارت داده است ؛ زاد المسافرين ؛ سفر نامه ؛ قانون اعظم در علوم غريبه ؛ كنز الحقايق ؛ گشايش و رهايش ؛ مثنوى روشنايى نامه ؛ وجه دين در ذكر عقايد اسماعيليه و . . . « 1 »\r\nاز آن جا كه شعر ناصر خسرو در خدمت دين و برخاسته از كلام الهى و تعاليم قرآنى است و از آن هدفى جز تبيين مسائل شريعت و امور عقلانى ندارد ، همواره ذكر و ياد\r\n\r\n\r\n","description":"","footnote":"\r\n( 1 ) . فهرست مشاهير ايران . صص 558 - 560 .\r\n","page_name":" 12 ","page_number":58},
  {"content":"\r\n\r\nپيامبر اكرم ( ص ) و على و خاندان بزرگوارش ( عليهم السلام ) در لابه‌لاى كلمات و اشعار او موج مىزند و حبّ و دوستى على و آل على ( ع ) به اندازه‌اى وجود او را سرشار و آكنده كرده است كه پيوسته بدان مىنازد و آنچه را براى خود فخر و مباهات مىداند چيزى جز دوستى على ( ع ) و خاندان او نيست .\r\n من شرف و فخر آل خويش و تبارم * گر دگرى را شرف به آل و تبارست \r\nاز اين روست كه قصايد او در اين باره حجّتى قاطع در حقّانيت على ( ع ) و خاندان گرامى ايشان است .\r\n اين رقيبان كه بر اين گنبد پيروزه دَرَنْد * گر چه زيرند گهى جمله ، هميشه زبرند \r\n گر رقيبان به بصر تيز بوند از بر ما * اين رقيبان سماوى همه يكسر بصرند \r\n نامشان زى تو ستاره‌ست و ليكن سوى من * پيشكاران و رقيبان قضا و قدرند \r\n چون گريزم ز قضا ، يا ز قدر ، من چو همى * به هزاران بصر ايشان به سوى من نگرند ؟ \r\n سوى ما زان نگرند ايشان كز جوهرشان * خرد جان سخن گوى به ما در اثرند \r\n خرد و جان سخن گوى كه از طاعت و علم * پريانند بر اين گنبد پيروزه پَرَند \r\n اين چراگاه دل و جان سخن گوى تو است * جهد كن تا بجز از طاعت دانش نچرند \r\n اندر اين جاى گياهان زيان كار بسيست * زين چراگاه ازيرا حكما برحذرند \r\n جسد مردمى ، اى خواجه ، درختى عجبست * كه برو فكرت و تمييز ترا برگ و برند \r\n از درخت جسدت برگ و بر خويش بِچِنْ * پيشتر زان كه از اين بستان بيرونْت برند \r\n زاد بر گير و سبك باش و مكن جاى قرار * خانه‌اى را كه مقيمانش همه بر سفرند \r\n همگان برخطرند آن كه مقيم‌اند و گر * ره نيابند سوى با خطران بىخطرند \r\n چون مقيمان همه مشغول مقامند و ليك * يك يك از ساختهء خويش همى برگذرند \r\n راهشان يوز گرفتست و ندارند خبر * زان چو آهو همه در پوى و تگ و بابطرند \r\n بر خريدارِ فسون سخره و افسوس كنند * وانگهى جز كه همه تنبل و افسون نخرند \r\n گرچه شان كار همه ساخته از يكدگر است * همگان كينه‌ور و خاسته بر يكدگرند \r\n دردمندند به جان جمله نبينى كه همى * جز همه آن كه زيان كار بُوَدْشان نخورند ؟ \r\n حكمت آبيست كجا مرده به دو زنده شود * حكما بر لب اين آب مبارك شجرند \r\n شجر حكمت ، پيغمبر ما بود و برو * هر يك از عترت او نيز درختى ببرند \r\n پسران على امروز مرو را بسزا * پسرانند چو مر دختر او را پسرند \r\n\r\n","description":"","footnote":"","page_name":" 13 ","page_number":59},
  {"content":"\r\n\r\n پسران على آنها كه امامان حقند * به جلالت به جهان در چو پدر مشتهرند \r\n سپس آن پسران رو ، پسرا ، زان كه ترا * پسران على و فاطمه زاتش سپرند \r\n سپرى كرد توانند ترا زاتش تيز * چون همى زير قدم گردن كيوان سپرند \r\n اى پسر دين محمّد به مثل چون جسديست * كه بر آن شهره جسد فاطميان همچو سرند \r\n چون شب دين سيه و تيره شود ، فاطميان * صبح صادق ، مه و پروين و ستارهء سحرند \r\n داد در خلقِ جهان جمله پدرشان گسترد * چه عجب گر پسران همچو پدر دادگرند \r\n سودمندند همه خلق جهان را چو شكر * جان من باد فداشان كه به طبع شكرند \r\n از شكر نفع همى گيرد بيمارو درست * دشمن و دوست ازيشان همه مى نفع گرند \r\n سخن خوب بياموز كه هرك از همه خلق * سخن خوب ندارند همه بىهنرند « 2 » \r\n مردم نبود صورت مردم حكمااند * ديگر خس و خارند و قماشات و دغااند \r\n اين‌ها كه نيند از تو سزاى كَه و كَهْدان * مر حور و جنان را تو چه گويى كه سزااند ؟ \r\n باندوه چِرايند شب و روز بمانده * از چون و چِرا ؟ زان كه ستوران چَرااند \r\n اين خيل چَرا جويند و ز خيلِ چِرا جوى * اين خلق بد انديش كزين گرنه جرااند \r\n در عالم انسانى مردم چو نباتست * اين‌ها چو رياحين‌اند ، آنها چو گيااند \r\n در دستِ شه اين‌ها سِپرَغْمَنْد كماهى * در پيشِ خر آنها چو گياهند و غذااند \r\n گر تو سِپَرَغْمى شوى ، اى پور ، به طاعت * آنهات گزينند كه بر ما امرااند \r\n دانا بر من كيست جز آنها كه در امّت * خير البشراند و خلف اهل عبااند ؟ \r\n ايشان كه به فرمان خدا از پدر و جدّ * ميمون خلفااند و بر امّت خلفااند \r\n آنها كه به تأييد الهى به رَهِ دين * اندر شب گُم راهى اجرام سمااند \r\n آنها كه مر ايشان را اندر شرف و فضل * مردان و زنان جمله عبيداند و امااند \r\n آنها كه به تقدير جهان داورْ ما را * از درد جهالت به نكو پند شفااند \r\n آنها كه جهان را به چراغى كه خداوند * بفروختش اندر شب دين روى ضيااند \r\n آنها كه گوااند بر اين خلق و بر ايشان * ز ايزد پدر و جدّ بحقّ عَدْل گوااند \r\n آنها كه ز پاكيزه نسب شيعت خود را * از حوض جد خويش و نِيا آبْ سقااند \r\n آنها كه گه حمله به تأييد الهى * چون ما ز ستورانِ چرايند جدااند \r\n\r\n\r\n","description":"","footnote":"\r\n( 2 ) . ديوان اشعار حكيم ناصر خسرو قباديانى ، صص 64 - 68 .\r\n","page_name":" 14 ","page_number":60},
  {"content":"\r\n\r\n آنها كه بريشان ما را همه هموار * ميراث نياييم كه ميراث نيااند \r\n آنها كه چو محراب شريفند و مقدّم * ديگر به صفا جمله وضيعند و ورااند \r\n حجّاج و كريمان و حكيمان جهانند * ويشان به رهِ حكمت قبلهء حكمااند \r\n كعبهء شرف و علم خفيّات كتابست * ويشان به مثل كعبهء ركن‌اند و صفااند \r\n زيشان به هر اقليم يكى تند زبانيست * گويا به صلاح گُرُهى كز صلحااند \r\n بر اهل ولا ابر صلاحند و بر آنهاك * نه اهل ولااند مَثَل باد بلااند \r\n كوهيست به هر كشور از ايشان كه از اين خلق * آنها كه نبينند نه از اهل ولااند \r\n كوهى كه بر و چشمهء پاك آب حياتست * نخجير درو مؤمن و كبگان علمااند \r\n كوهيست به يمگان كه بيبنند گروهيش * كز چشم حقيقت سپرِ سرّ صفااند \r\n كوهى كه درو نور الهيست جواهر * آنها كه همى جويند جوهر به كجااند ؟ \r\n زين گوهر باقى نكند هيچ كسى قصد * كز كور دلى شيفته بر دار فنااند \r\n آنست مرا كز دل با من به مِرا نيست * آنها كه نه مرااند كه با من به مِرااند \r\n در گردِ دل من به مِرا هرگز ره نيست * پاكيزه كه بى هيچ مِرااند مرااند \r\n مر گوهر با قيمت و با فضل و بها را * اين‌ها نه سزااند كه بى قدر و بهااند \r\n از عدل و صوابست بقازاده و اين‌ها * نه اهل بقااند كه بر جور و خطااند \r\n پشّه ز چه يك روز زيد ، پيل دو صد سال ؟ * زيرا ز پشه پيلان در رنج و عنااند \r\n عدليست عطا ز ايزد ما را و ز دوزخ * آنند رها كز درِ اين شهره عطااند \r\n گر عادلى از طاعت بگزار حق وقت * بنگر به بصيرت كه در اين جا بصرااند \r\n وانها كه ندانند به طاعت حق روزى * بر جور و جفااند نه بر عدل و وفااند \r\n يا رب ، چه شد آن خلق كه بر آل پيمبر * چون كژدم و مارند و چو گرگان و قلااند ؟ \r\n اين‌ها كه همى دشمن اولاد رسولند * از مادر اگر هرگز نايند روااند \r\n دانم كه رها يابد از دوزخ ابليس * گر ز آتشْ اين قوم بدين فعل رهااند \r\n دانم كه بدين فعل كه مىبينم هر چند * گويند تراايم حقيقت نه ترااند \r\n آنها كه ترااند ز فعل بد اين‌ها * درمانده و دل خسته و با درد و بكااند \r\n دانند كه در عالم دين شهره لوائيست * پنهان شده در سايهء اين شهره لوااند \r\n آن شمس كه روزيش بر آرى تو ز مغرب * از فضل تو خواهنده مرو را به دعااند \r\n تا جاى پدر بازستانند ز ديوان * اين‌ها كه سزاى صلوات‌اند و ثنااند \r\n اى امّت برگشته ز اولاد پيمبر * اولاد پيمبر حَكَم روز قضااند \r\n\r\n","description":"","footnote":"","page_name":" 15 ","page_number":61},
  {"content":"\r\n\r\n اين قوم كه اين راه نمودند شما را * زى آتش جاويد دليلان شمااند \r\n اين رشوت خواران فقهااند شما را * ابليس فقيهست گر اينها فقهااند \r\n از بهر قضا خواستن و خوردن رشوت * فتنه همگان بر كتب بيع و شرااند \r\n رشوت بخورند آنگه رخصت بدهندت * نه اهل قضااند بل از اهل قفااند \r\n گر احمد مرسل پدر امّت خويش است * جز شيعت و فرزند وى اولاد زنااند \r\n ما بر اثر عترت پيغمبر خويشيم * و اولاد زنا بر اثر راى و هوااند \r\n اسلام ردايى ز رسولست و امامان * از عترت او ، حافظ اين شهره ردااند \r\n آنان كه فلانست و فلان زمرهء ايشان * نزديك حكيمان ز در عيب و هجااند \r\n ما را چو كند پير چه گوييم كه رهبر * در دين حق از عترت پيغمبر مااند ؟ \r\n اى حجّت ، مىگوى سخن‌هاى بحجّت * زيرا كه صبايى تو و خصمانْت هبااند \r\n موسىّ زمان را تو يكى شهره عصايى * وان كه نشناسند كه خصمان عقلااند « 3 » \r\n\r\n\r\n","description":"","footnote":"\r\n( 3 ) . همان ، صص 246 - 248 .\r\n","page_name":" 16 ","page_number":62},
  {"content":"\r\n\r\n\r\nسنايى غزنوى ( در حدود 473 - 535 ه . ق . )\r\nحكيم ابو المجد مجدود بن آدم سنايى غزنوى از شاعران صاحب سبك زبان فارسى و نخستين شاعر بزرگ عرفانى ايران زمين است . در تاريخ تولّد و وفات او اختلاف است .\r\nسال‌هاى 437 ، 463 و 467 ه را هم به عنوان تاريخ تولّد و سال 529 ه را براى سال وفات او نيز ذكر كرده‌اند . سنايى پس از رشد و باليدن در شاعرى ، به دستگاه شهرياران غزنوى راه جست . شاعرى دربارى بود و در چنگ آز گرفتار . در نتيجهء تحوّلى روحانى ، دست در دامن عرفان زد و از جهان و جهانيان روى دركشيد . در اين باب داستان‌ها آورده‌اند . وى چند سال از دوران جوانى خويش را در شهرهاى بلخ و سرخس و هرات و نيشابور گذراند و سپس از بلخ عازم مكّه شد و دوباره بدان جا باز آمد و بالاخره در 518 ه به غزنين بازگشت . يادگار و ره آورد اين سفر دراز مدّت قصايد و اشعارى است كه در خراسان سروده است . قديم‌ترين مثنوىهاى او كارنامهء بلخ در حدود پانصد بيت كه در بلخ سروده و بنياد آن بر طيبت و مزاح است . بدين روى آن را مطايبه نامه هم مىگويند .\r\nتغيير حال و مجذوب شدن سنايى نيز در همين سفر روى نموده است . سنايى را شاگرد و مريد ابو يوسف يعقوب همدانى دانسته‌اند . وى پس از بازگشت به غزنين تا پايان زندگانى خود در حالت عزلت بود . شاهكار بى همتاى او حديقة الحقيقه در ده باب و در حدود ده هزار بيت كه در سال‌هاى 524 و 525 ه در همين شهر به نام بهرام شاه غزنوى سروده است . آثار ديگر او عبارتند از سير العباد الى المعاد بر وزن حديقه در بيشتر از هفتصد بيت ، طريق التحقيق بر وزن حديقه در حدود يك هزار بيت در معانى عرفانى ، عشقنامه در حدود هزار بيت و مثنوىهاى عقل نامه و تجربة العلم كه به مثنوىهاى ستّه سنايى مشهور است . ديوان سنايى مشتمل است بر مدايح و زهديات و غزليات و قلندريات و رباعيات و مقطعات مشتمل بر 13346 بيت . آنچه سنايى را نام‌آور و معروف كرده همانا اشعار\r\n\r\n","description":"","footnote":"","page_name":" 17 ","page_number":63},
  {"content":"\r\n\r\nمرحلهء دوم زندگانى اوست كه محتوى افكار اخلاقى و عرفانى است و سبك اصيل سنايى را در شاعرى بايد از اين گونه آثار جست . همين اسلوب بعدها مورد عنايت خاقانى شروانى و جمال الدّين عبد الرزّاق اصفهانى قرارگرفته است .\r\nسنايى ، ديوان مسعود سعد سلمان را جمع آورى كرده و مخصوصا در اوايل شاعرى از سبك استادان پيشين چون عنصرى ، فرّخى و مسعود سعد سلمان بهره‌ور آمده است ، خاصه به فرّخى بيشتر اقتدا مىكرد . « 1 »\r\nآنچه دربارهء سنايى ، على رغم اختلاف نظرها دربارهء اهل سنّت بودن يا شيعه بودن او ، درخور ذكر است اعتقاد راستين و دوستى خالصانهء او به « اهل بيت ( عليهم السلام ) بوده و حتّى بسيارى از روايات شيعه را در شعرش آورده است . او بعد از مدح عثمان ، خليفهء سوم به مدح على ( ع ) پرداخته است و فرموده :\r\n اى سنايى به قوّت ايمان * مدح حيدر بگو پس از عثمان \r\n با مديحش ، مدايح مطلق * زَهَق الباطل است و جاء الحق . . . \r\n آل ياسين شرف به دو داده * ايزد او را به علم بگزيده \r\n نايب مصطفى به روز غدير * كرده در شرع مرو را به امير . . . \r\nو سرانجام :\r\n جانب هر كه با على نه نكوست * هر كه گو باش ، من ندارم دوست \r\nو در مدح و فضيلت امير المؤمنين حسن بن على و امير المؤمنين حسين بن على ( عليهما السلام ) نيز فصولى مشبع پرداخته است . » « 2 »\r\n\r\nدر مدح حضرت ولايت پناه على مرتضى ( ع )\r\n مرتضايى كه كرد يزدانش * همره جان مصطفى ( ص ) جانش \r\n هر دو يك قبله و خردشان دو * هر دو يك روح كالبدشان دو \r\n دو رونده چو اخترِ گردون * دو برادر چو موسى و هارون \r\n هر دو يك دُر ز يك صدف بودند * هر دو پيرايهء شرف بودند \r\n\r\n\r\n","description":"","footnote":"\r\n( 1 ) . سرآمدان فرهنگ و تاريخ ايران ، صص 484 - 486 .\r\n( 2 ) . آب آتش فروز ، ص 9 .\r\n","page_name":" 18 ","page_number":64},
  {"content":"\r\n\r\n تا نه بگشاد علمِ حيدر در * ندهد سنّت پيمبر بَر « 3 » \r\n\r\nستايش امير المؤمنين على ( ع )\r\n آن ز فضل آفت سراى فضول * آن علمدار و علم دار رسول \r\n آن سرافيل سرفراز از علم * ملك الموت ديو آز از حلم \r\n آن فدا كرده از ره تسليم * هم پدر هم پسر چو ابراهيم \r\n آن كه در شرع تاج دين او بود * و آن كه تاراج كفر و كين او بود \r\n حكم تسليم را خليل به شرط * درگه شرع را وكيل به شرط \r\n نشنيده ز مصطفى تأويل * گشته مكشوف بر دلش تنزيل \r\n مصطفى چشم روشن از رويش * شاد زهرا چو گشت وى شويش \r\n شرف چرخ تيز گرد او بود * در حديق و حديد مرد او بود \r\n باغ سنت به امر نو كرده * هر چه خود رُسته بود خو كرده \r\n هرگز از خشم هيچ سر نبريد * جز به فرمان حسام برنكشيد \r\n خيبر از تيغ او خراب شده * سرِ آبش همه سراب شده \r\n هرگز از بهر بدره و بَرده * خلق را خصم خويش ناكرده \r\n هر عدو را كه در فكند از پاى * در زمان مالكش ببرد از جاى \r\n وان كه را زد به ضربِ دين آراى * نام بر دستش و زننده خداى \r\n نامش از نام يار مشتق بود * هر كجا رفت همرهش حق بود \r\n فخر از آل صخر بربوده * رستخيزى به نقد بنموده \r\n خواب و آرام مرّه و عنتر * كرده در مغز عقل زير و زبر \r\n از درِ كفر ، گل برآرنده * درِ دين را نگاه دارنده \r\n به دو تيغ ، آن هِزَبرِ دين ، بى ميغ * كرده اسلام را همه يك تيغ \r\n به دو تيغ ، او ، به ذوالفقار و زبان * كرده يك تيغ ، همچو تير ، جهان \r\n بود تيغى ، زبان گوهر پاش * كه به دو كرده علمِ عالم ، فاش \r\n ديگرى ذو الفقارِ بُرّان بود * كافتِ جانِ شير غُرّان بود \r\n زان دو تيغِ كشيده در عالم * شرع را كرده همچو تير و قلم \r\n\r\n\r\n","description":"","footnote":"\r\n( 3 ) . شعر فارسى ، صص 14 - 15 .\r\n","page_name":" 19 ","page_number":65},
  {"content":"\r\n\r\n نورِ علمش چشندهء كوثر * نارِ تيغش كشندهء كافر \r\n آمد از سِدره ، جبرئيلِ امين * لا فتى كرده مرو را تلقين \r\n ذوالفقارى كه از بهشت ، خداى * بفرستاده بود ، شرك زداى \r\n آوريدش به نزدِ پيغمبر * گفت : كاين هست بابتِ حيدر \r\n تا به دو دينت آشكار كند * لشكرِ كفر ، تار و مار كند \r\n مصطفى داد مرتضى را ، گفت : * كه به دين آر ، دين ، برون ز نُهفت \r\n نه جگر بود داعيهء مرديش * نه ظفر باعث جوانمرديش \r\n آن چنان آخت او ز باغى كين * كايچ تاوان نبُد ورا در دين \r\n چون نه از خشم بود ، از ايمان بود * آز و كافر كُشيش يكسان بود \r\n آلِ ياسين شرف به دو ديده * ايزد او را به علم بگزيده \r\n نايب مصطفى ، به روز غدير * كرده در شرع ، مرو را به امير \r\n به فصاحت چو او سخن گفتى * مستمع زان حديث ، دُر سُفتى \r\n مُحرم او بوده كعبهء جان را * مَحرم او بوده سرّ يزدان را \r\n صدفِ صد هزار بحر ، دلش * شرفِ صد هزار عرش ، گِلش \r\n مصطفى را مطيع و فرمانبر * همه بشنيده رمزِ دين يكسر \r\n بهرِ او گفته مصطفى به إله * كاى خداوند : « والِ مَن والاه » \r\n كدخداى زمانه ، چاكرِ او * خواجهء روزگار ، قنبرِ او \r\n مصطفى از براى جان و تنش * - نه ز بهرِ كلاه و پيرهنش - \r\n نام او كرده از ولايتِ علم * على از علم و بو تراب از حلم \r\n در سراى فنا و كشورِ دين * حيدرِ مُلك بود و كوثرِ دين \r\n دلِ او عالم معانى بود * لفظِ او آبِ زندگانى بود \r\n تنگ از آن شد بر او جهانِ ستُرگ * كه جهان تنگ بود و مرد ، بزرگ « 4 » \r\n\r\nقصّهء امير المؤمنين على ( ع )\r\n در احُد مير حيدرِ كرّار * يافت زخمى قوى در آن پيكار \r\n ماند پيكانِ تير در پايش * اقتضا كرد آن زمان ، رايش ، \r\n\r\n\r\n","description":"","footnote":"\r\n( 4 ) . حديقة الحقيقه و شريعة الطريقة ، صص 245 - 255 .\r\n","page_name":" 20 ","page_number":66},
  {"content":"\r\n\r\n كه برون آرد از قدم ، پيكان * كه همان بود مر و را ، درمان \r\n زود ، مرد جرايحى چو بديد * گفت : بايد به تيغ ، باز بريد \r\n تا كه پيكان مگر پديد آيد * بستهء زخم را كليد آيد \r\n هيچ طاقت نداشت با دَمِ گاز * گفت : بگذار تا به وقتِ نماز \r\n چون شد اندر نماز ، حجّامش * ببريد آن لطيف اندامش \r\n جمله پيكان ازو برون آورد * و او شده بى خبر ز ناله و دَرد \r\n چون برون آمد از نماز ، على * - آن مر او را خداى خوانده ولى - \r\n گفت ، كمتر شد آن الَم ، چون است ؟ * وز چه جاىِ نماز ، پر خون است ؟ \r\n گفت با او ، جمالِ عصر ، حُسَين * آن بر اولادِ مصطفى شده زَين \r\n گفت : چون در نماز رفتى تو * برِ ايزد فراز رفتى تو ، \r\n كرد پيكان برون ز تو ، حجّام * باز ناداده از نماز ، سلام \r\n گفت حيدر ، بخالِق الاكبر ! * كه مرا زين الَم نبود خبر \r\n اى شده در نماز ، بس معروف * به عبادت برِ كسان موصوف ، \r\n اين چنين كن نماز و شرح بدان * ورنه برخيز و خيره ريش ملان \r\n چون تو با صدق در نماز آيى * با همه كامِ خويش باز آيى \r\n ور تو بى صدق ، صد سلام كنى * نيستى پخته ، كارِ خام كنى \r\n يك سلامت دو صد سلام ارزد * سجدهء صدق ، صد قيام ارزد \r\n كان نمازى كه عادتى باشد * خاك باشد كه باد برپا شد « 5 » \r\n\r\nشهر علم را حيدر دَرَست\r\n بحر پر كشتىست ، ليكن جمله در گرداب خوف * بى سفينه نوح نتوان چشم معبر داشتن \r\n گر نجات دين و دل خواهى همى تا چند ازين * خويشتن چون دايره بى پا و بى سر داشتن \r\n من سلامت خانهء نوح نبى بنمايمت * تا توانى خويشتن را ايمن از شر داشتن \r\n شو مدينه علم را در جوى و پس در وى خرام * تا كى آخر خويشتن چون حلقه بر در داشتن \r\n چون همى دانى كه شهر علم را حيدر ، درست * خوب نبود جز كه حيدر مير و مهتر داشتن \r\n مر مرا بارى نكو نايد ز روى اعتقاد * حق زهرا بردن و دين پيمبر داشتن \r\n\r\n\r\n","description":"","footnote":"\r\n( 5 ) . آب آتش افروز ، ص 38 .\r\n","page_name":" 21 ","page_number":67},
  {"content":"\r\n\r\n آن كه او را بر سر حيدر همى خوانى امير * كافرم گر مىتواند كفش قنبر داشتن \r\n تا سليمان‌وار باشد حيدر اندر صدر ملك * زشت باشد ديو را بر تارك افسر داشتن \r\n آفتاب اندر سما با صد هزاران نور و تاب * زُهره را كى زَهره باشد چهره ازهر داشتن \r\n خضر فرخ پى دليلى را ميان بسته چو كلك * جاهلى باشد ستورلنگ ، رهبر داشتن \r\n گر همى خواهى كه چون مهرت بود مهرت قبول * مهر حيدر بايدت با جان برابر داشتن \r\n چون درخت دين به باغ شرع حيدر در نشاند * باغبانى زشت باشد جز كه حيدر داشتن \r\n جز كتاب اللّه و عترت ز احمد مرسل نماند * يادگارى كان توان تا روز محشر داشتن \r\n از گذشت مصطفاى مجتبى جز مرتضى * عالم دين را نيارد كس معمّر داشتن \r\n از پى سلطان دين پس چون روا دارى همى * جز علىّ و عترتش محراب و منبر داشتن \r\n اندر آن صحرا كه سنگ خاره خون گردد همى * وندر آن ميدان كه نتوان پشت و ياور داشتن \r\n هفت زندان را زبانى برگشايد هفت در * از براى فاسق و مجرم مجاور داشتن \r\n هشت بستان را كجا هرگز توانى يافتن * جز به حبّ حيدر و شبّر و شبّر داشتن \r\n گر همى مؤمن شمارى خويشتن را بايدت * مهر زرّ جعفرى بر دين جعفر داشتن \r\n اى « سنائى » وارهان خود را كه نازيبا بود * دايه را بر شيرخواره مهر مادر داشتن \r\n بندگى كن آل ياسين را به جان تا روز حشر * همچو بىدينان نبايد روى اصفر داشتن \r\n زيور ديوان خود ساز اين مناقب را از آنك * چاره نبود نو عروسان را ز زيور داشتن « 6 » \r\n\r\n\r\n","description":"","footnote":"\r\n( 6 ) . على ( ع ) در شعر و ستايش فارسى ، صص 197 - 200 .\r\n","page_name":" 22 ","page_number":68},
  {"content":"\r\n\r\n\r\nخاقانى شروانى ( 520 - 595 ه . ق . )\r\nحسّان العجم افضل الدّين بديل ( ابراهيم ) بن على نجّار خاقانى حقايقى شروانى از شاعران بزرگ ايران است كه در شروان متولّد شد . از اشعار خاقانى دريافته مىشود كه پدرش خواستار پرداختن فرزند به حرفهء درودگرى يا نجّارى بود و بر اين نكته اصرار داشت . ولى عمّ شاعر يعنى كافى الدّين عمر بن عثمان با درك استعداد او ، به تربيت وى همّت گماشت . كافى الدّين طبيب و فيلسوف بود و از رياضيات و ساير دانش‌ها ، آگاهى بسيار داشت و از اين رو شخصيت علمى و تعليمى او بر سخن سراى شروان تأثيرى عظيم داشت . كافى الدّين بعدها در 25 سالگى شاعر درگذشت و خاقانى مراثى سوزناكى در مرگ او سرود . مادر خاقانى كنيزك نسطورى مسلمان شده‌اى بود كه در نوجوانى به عقد نجّار شروانى در آمده بود . اين موضوع هم در كنجكاوى خاقانى نسبت به آيين مسيحيت بى تأثير نبود .\r\nخاقانى در ابتداى كار شاعرى ، حقايقى تخلّص مىكرد . اين تخلّص بىتأثير از توجّه شاعر به سنايى غزنوى و كتاب حديقة الحقيقه نبود . پس از آن كه به پايمردى پدر زنش ابو العلاى گنجوى به دربار خاقان اكبر منوچهر شروانشاه راه يافت تخلّص خود را به خاقانى تغيير داد . خاقانى مدّتى را در زندان گذراند . همچنين سفرهاى دور و نزديك چندى كرد كه اين سفرها در روحيه و آفرينش‌هاى شعرى او مؤثّر بوده است .\r\nاز آثار وى ديوان شعر و مثنوى تحفة العراقين و منشآت اوست . ديوان او حدود 17 هزار بيت دارد . شهرت وى در قصيده سرايى است . تركيب آفرينى و مضمون سازى و نوآورىاش او را در طراز اوّل استادان شعر فارسى قرار داده است . وى در سرودن شعر عربى هم چيرگى داشت .\r\nبر خلاف آنچه در كتاب‌هاى مجالس المؤمنين و طرايق الحقايق دربارهء شيعه بودن\r\n\r\n","description":"","footnote":"","page_name":" 23 ","page_number":69},
  {"content":"\r\n\r\nخاقانى آمده است ، بايد پذيرفت كه او قطعا شيعه مذهب نبوده است امّا با اين حال علاقهء او به علويان مطلبى غير قابل انكار است . در جايى مىگويد :\r\n علوى دوست باش خاقانى * كز عشيرت على است فاضل‌تر \r\n هر كه بد بينى از نژاد على * نيك‌تر ز خلق و عادل‌تر \r\n بدشان نيك‌تر ز مردم دان * نيكشان از فرشته كامل‌تر \r\nاو همچنين در تحفة العراقين ، در ستايش مشهد مقدس حضرت امير المؤمنان ( ع ) اشعارى دارد كه گوياى حبّ استوار على ( ع ) در دل اوست كه آن را در اين جا مىآوريم .\r\nهمچنين با صراحت بسيار ، يكى از انگيزه‌هاى اشتياق خود براى سفر به خراسان را زيارت مشهد امام رضا ( ع ) مىداند :\r\n روضهء پاك رضا ديدن اگر طغيان است * شايد ار بر ره طغيان شدنم نگذارند \r\n( ديوان : 154 )\r\nگفتنى است كه امام دوازدهم شيعيان متجاوز از سى و سه بار در ديوان خاقانى مورد اشاره قرار گرفته است . اين‌ها نمونه‌هايى از پاك اعتقادى خاقانى به امامان بزرگوار شيعه است . « 1 »\r\n\r\nدر ستايش مشهد مقدّس حضرت امير المؤمنين على ( ع )\r\n سرها بينى كلاه در پاى * در مشهد مرتضى جبين ساى \r\n جان‌ها چو سپاه نحل پر جوش * بر خاك امير نحل مدهوش \r\n در خدمت شير مرد عالم * چون شاخ گوزن قد كنى خم \r\n از حوض جنان به هفت دولاب * آن خاك طهور از نى آب \r\n وز نافهء صبح مشك اذفر * سايى به صلايهء فلك بَر \r\n رضوان به دو عيد اضحى و فطر * از خاك مقدّسش برد عطر \r\n ارواح كه عيسوى شعارند * زان خاك گياى عطر آرند \r\n خاكش چو به فيض حق شود تَر * مُهرى نهد آسمان بر او بر \r\n مُهرش چو بر او قرار گيرد * رضوان اللّه نگار گيرد \r\n\r\n\r\n","description":"","footnote":"\r\n( 1 ) . ارمغان صبح ، برگزيدهء قصايد خاقانى شروانى . صص 8 - 19 ؛ سرآمدان فرهنگ و تاريخ ايران ، ص 325 و نيز رك : قصيدهء فنّى و تصوير آفرينى خاقانى شروانى . صص 30 - 34 .\r\n","page_name":" 24 ","page_number":70},
  {"content":"\r\n\r\n هر ديده كه ظلمت آب او ريخت * زان خاك شياف شاخى انگيخت \r\n جنّت رقمى ز رقبت اوست * تبّت اثرى ز تُربت اوست \r\n در خاك هزار تبّتش دان * بر خاك هزار رتبتش خوان \r\n چندان كه تراب بو تراب است * آبستن نافه‌هاى نابست \r\n زين روى براى مشك زادن * شد آهوى تبّتى سترون \r\n ديريست كه پيش چشم احرار * تبّت غزلست و كوفه بر كار \r\n عطّارانى كه در جهانند * مشك سَره خاك كوفه دانند \r\n زان نافه كه آهو آورد بر * خاك اسد اللّه است بهتر \r\n آن خون كثيف تيره‌ناكست * وين خاك لطيف نور پاك است \r\n رضوانش سلاح‌دار در بر * غلمانش جنبيه‌دار بر در \r\n افلاك فرود رفعت اوست * و ايّام غلام شيعت اوست \r\n چون كافهء كوفيان بديدى * در روضهء مرتضى رسيدى \r\n آيى به هزار حالت و وجد * با نجدهء شوق بر ره نَجد \r\n دانم كه نباشى اعجمى زاد * نجديات عرب كنى ياد \r\n گويى به سماع با صبا نجد * خوانى به نياز حَبّذا نجد \r\n بى زحمت گنبد مقرنس * آيى سوى وادى مقدّس « 2 » \r\n\r\n\r\n","description":"","footnote":"\r\n( 2 ) . مثنوى تحفة العراقين ، صص 113 - 115 .\r\n","page_name":" 25 ","page_number":71},
  {"content":"\r\n\r\n\r\nنظامى گنجوى ( 540 ؟ - 598 ه . ق )\r\nحكيم نظام الدين ( يا جمال الدين ) ابو محمّد الياس بن يوسف نظامى از استادان بزرگ و از اركان مهمّ شعر فارسى است . عارفى متّقى ، اصلا از تفرش قم كه خود ضمن پاره‌اى اشعار ، از دهى به نام « تا » در ديار قم ياد كرده است ( اين ده هنوز در تفرش وجود دارد و در آن جا خانه‌اى هم به نام حكيم نظامى معروف است ) . با اين وجود نظامى در شهر گنجه متولّد شده است . وى پس از تحصيل علم و ادب به شاعرى پرداخت و به جز سفرى كه به حج كرده از مولد خود خارج نشده است .\r\nنظامى در عقايد مذهبى خود متعصّب بود . مفاخره ، خود ستايى ، اظهار فضل ، بد بينى و شكايت از گمنامى در اشعارش پيداست . او با اين كه براى امرار معاش مديحه سرايى كرده ولى هيچ گاه در مدح مبالغه نكرده و مناعت و بزرگ منشى را از دست نداده و اشعار نغز در پند و اندرز و حكمت سروده است . نظامى در سراسر عمر ، سه بار ازدواج كرد كه محمّد ، محصول نخستين وصلت او با آفاق بود . بعضى روايت‌هاى مختلف تاريخ وفات او را 596 ه و 599 ه نيز ذكر كرده‌اند .\r\nآنچه باعث شهرت نظامى شده گذشته از ديوان قصايد و غزليات ، پنج گنج يا خمسهء اوست بدين شرح : مخزن الاسرار ، خسرو و شيرين ، ليلى و مجنون ، هفت پيكر شامل بهرام نامه و هفت گنبد و اسكندر نامه شامل اقبال نامه و شرف نامهء اسكندرى . پنج گنج نظامى از شهرت بسيارى در اقطار جهان برخوردار است و در طول قرن‌ها بارها توسّط سخن پردازان مورد اقتفا قرار گرفته است . « 1 »\r\n\r\n\r\n","description":"","footnote":"\r\n( 1 ) . فهرست مشاهير ايران ، صص 590 - 591 ؛ تاريخ ادبيات و تاريخ شعرا ، ص 193 ؛ كتابشناسى نظامى گنجوى ، به ويژه صص 205 - 236 .\r\n","page_name":" 26 ","page_number":72},
  {"content":"\r\n\r\n\r\nخاك پاى مرتضى\r\n خدايا چون گل ما را سرشتى * وثيقت نامه‌اى بر ما نوشتى \r\n تو با چندان عنايت‌ها كه دارى * ضعيفان را كجا ضايع گذارى \r\n بدين امّيدهاى شاخ در شاخ * كرم‌هاى تو ما را كرد گستاخ \r\n و گرنه ما كدامين خاك باشيم * كه از ديوار تو گردى تراشيم \r\n خلاصى ده كه روى از خود بتابيم * به خدمت كردنت توفيق يابيم \r\n اگر خواهى به ما خط در كشيدن * ز فرمانت كه يا رد سر كشيدن \r\n بيامرز از عطاى خويش ما را * كرامت كن لقاى خويش ما را \r\n در آن ساعت كه ما ، ماييم و هويى * از آن جايش فرو مگذار مويى \r\n تويى كاوّل ز خاكم آفريدى * به فضلم ز آفرينش برگزيدى \r\n چو روى افروختى چشمم برافروز * چو نعمت داديم شكرم در آموز \r\n شناسا كن به حكمت‌هاى خويشم * برافكن پردهء غفلت ز پيشم \r\n به تقصيرى كه از حد بيش كردم * خجالت را شفيع خويش كردم \r\n ترا جويم ز هر نقشى كه دانم * تو مقصودى ز هر حرفى كه خوانم \r\n به عزم خدمتم برداشتم پاى * گر از ره ياوه گشتم راه بنماى \r\n يكى را پاى بشكستى و خواندى * يكى را بال و پر دادى و راندى \r\n ندانم تا من مسكين كدامم * ز مرحومان و مقبولان چه نامم \r\n اگر دين دارم و گر بُت پرستم * بيامرزم به هر نوعى كه هستم \r\n ندارد فعل من آن زور بازو * كه با عدل تو باشد هم ترازو \r\n بلى از فعل من فضل تو بيش است * اگر بنوازيم بر جاى خويش است \r\n به خدمت خاص كن خرسنديم را * به كس مگذار حاجتمنديم را \r\n دل مست مرا هشيار گردان * ز خواب غفلتم بيدار گردان \r\n زبانم را چنان ران بر شهادت * كه باشد ختمِ كارم بر سعادت \r\n دماغ دردمندم را دوا كن * دواش از خاك پاى مرتضى كن « 2 » \r\n\r\n\r\n","description":"","footnote":"\r\n( 2 ) . على ( ع ) در ستايش و شعر فارسى ، صص 258 - 259 .\r\n","page_name":" 27 ","page_number":73},
  {"content":"\r\n\r\n\r\nقوامى رازى ( سدهء 6 ه . ق . )\r\nشرف الشعرا يا اشرف الشعرا امير بدر الدّين قوامى رازى از شاعران معروف نيمهء اوّل قرن ششم هجرى است كه به مواعظ و حكم و مناقب خاندان رسالت شهرت دارد . وى ساكن شهر رى بود ، اوايل كار نانوايى مىكرد و دكان خبّازى داشت . قديم‌ترين كسى كه نام قوامى را آورده عبد الجليل قزوينى در كتاب النقض است . قوامى از شاعران شيعى و مدّاح اهل بيت ( عليهم السلام ) بوده ، شعرش مشحون از پند و اندرز و زهد و طاعت است و در اين راه سنايى را مقتداى خود قرار داده است . قصايد وعظ و اندرز او لفظا و معنا متوسّط و بيشتر مقصود بر ايراد معانى و افكار عادى دينى است . « 1 »\r\n\r\nسپهدار اسلام شير خداى\r\n چو صاحب شريعت پس از كردگار * ثناگوى بر صاحب ذوالفقار \r\n سپهدار اسلام شير خداى * امير عرب سيّد بردبار \r\n گزارنده در يارى شرع تيغ * برآرنده از بت پرستان دمار \r\n ستاننده از پهلوانان روان * گشاينده در نصرت دين حصار \r\n برآورده از خار اسلام گُل * فرو برده در ديدهء كفر خار \r\n ز تأييدش ادريس را گل فشان * ز تهديدش ابليس را سنگسار \r\n ولى نعمت اهل دين از رسول * ولى عهد پيغمبر كردگار \r\n معلّى ز نسبت معرّى ز عيب * برى از خطا و برون از عَوار \r\n ز تقواش حلّه ، ز پرهيز تاج * ز عصمت ردا و ز طهارت ازار \r\n\r\n\r\n","description":"","footnote":"\r\n( 1 ) . فهرست مشاهير ايران ، ص 370 ؛ تاريخ ادبيات در ايران ، ج 2 ، صص 615 - 697 .\r\n","page_name":" 28 ","page_number":74},
  {"content":"\r\n\r\n فرو هشته از علم برقع به روى * نبوده چو جاهل خليع العذار \r\n مبارز چو روباه گمراه بود * ز شمشير آن شير در كارزار \r\n اگر كارزار على نيستى * شدى اهل اسلام را كار ، زار \r\n سپر بود در پيش دين تيغ او * همى كرد در راه حق جان سپار \r\n به مردى حديث على گو ، مگوى * كه رستم چه كردست و اسفنديار \r\n مريد على باش نه خصم او * كه اين در جوالست و آن در جوار \r\n چو گويى به علم على بود كس * خرد گويد از روى من شرم دار \r\n سرافراز از اصحاب و ز اهل بيت * همى كن ز هر يك جدا افتخار \r\n و ليكن يقين دان كه فاضل‌تر است * محمّد ز پنج و على از چهار \r\n چو باغيست دين و پيمبر درخت * شريعت چو شاخ و امامان چو بار \r\n مبين دشمنان على را ؛ چرا * كه بىنور باشند اصحاب نار \r\n ببين شيعتش را كه ديده نه‌اى * جمال جوانان دار القرار \r\n سپاه هُدى را كفايت بود * على پهلوان و نبى شهريار \r\n على چون محمّد نگويم كه هست * رَهى چون بود چون خداوندگار \r\n ولى گويم از امّتش بهتر است * يكى مرد باشد فزون از هزار \r\n ز بعد على يازده سيّدند * به ميدان دين در ، ز عصمت سوار \r\n ز جدّ و پدر يافته علم دين * نه از روزگار و نه ز آموزگار \r\n يكى مانده زيشان نهان در جهان * جهانى ازو مانده در انتظار « 2 » \r\n* * *\r\n مرتضى بايد كه بعد از مصطفى فرمان دهد * تا بدين در علم دارووار او درمان دهد \r\n هر كه منبر جز على را سازد او باشد چو آن * كس كه مصحف را به دست كودك نادان دهد \r\n هر كه دين آور بود در حق به حق پرور شود * هر كه دريا برشود كشتى به كشتيبان دهد \r\n اى كه اندر دين على را باز پس دارى همى * اين چنين رخصت به دستت ديو پردستان دهد \r\n من نگويم مرتضى را تو نمىدانى امام * كاين زيادت بر تو بستن علم را نقصان دهد « 3 » \r\n\r\n\r\n","description":"","footnote":"\r\n( 2 ) . ديوان قوامى رازى ، صص 141 - 143 .\r\n( 3 ) . همان ، ص 111 .\r\n","page_name":" 29 ","page_number":75},
  {"content":"\r\n\r\n\r\nعطّار نيشابورى ( حدود 539 يا 540 - 618 ه . ق )\r\nشيخ فريد الدّين ابو حامد محمّد بن ابراهيم عطّار نيشابورى از عارفان شاعر و شاعران عارف سدهء ششم و اوايل سدهء هفتم هجرى است . زندگى اين مرد ، همچون مردان برجستهء ديگر ، در هاله‌اى از افسانه‌ها و حكايت‌ها پوشيده است . بنا بر اصحّ روايات در سال 540 ه در قريهء كدكن نيشابور ديده به جهان گشود و پس از گذراندن دوران تحصيل و طىّ مراحل سير و سلوك و دوستى با طايفهء درويشان به مراحل بالايى از شناخت و عرفان مىرسد . آنچه از منابع برمىآيد اين است كه وى معلومات وسيع در علوم دينى ، فقه ، حديث ، حكمت ، كلام ، تاريخ ، علوم پزشكى و علوم قرآنى و نجوم داشته و اين مطلب از آثارش آشكار است . امّا اين كه او نزد چه استادانى درس خوانده و پيران طريقت او در سير و سلوك چه كسانى بوده‌اند ، به درستى معلوم نيست .\r\nاز آثار او برمىآيد كه در ميان دانش‌هاى مختلف ، عطّار دلبستهء علمِ دين است و از بين همهء علوم ، علم الاديان را علم حقيقى مىداند و فلسفه ستيزى او هم برخاسته از همين باور است :\r\n مردِ دين شو ، محرم اسرار گرد * وز خيال فلسفى بيزار گرد \r\nجهان بينى دينى عطّار بر خلاف فردوسى كه شاعر خرد گراست ، تابع شرع و شريعت است . البتّه اعتقاد به اين علوم سبب نشده كه علوم ديگر را رها كند ، مخصوصا عرفان را .\r\nاو راه رفته‌اى است به پايان راه رسيده و سالكى است به حق و اصل شده .\r\nآثار اصلى عطّار عبارتند از : منطق الطير يا مقامات طيور و مصيبت نامه كه هر دو مثنوىاند در بحر رمل مسدّس محذوف يا مقصور ؛ الهى نامه و اسرار نامه كه اين دو مثنوى هم در بحر هزج مسدّس محذوف يا مقصور سروده شده‌اند ؛ مختار نامه كه مجموعهء رباعيات اوست ؛ ديوان قصايد و غزليات و تذكرة الاولياء كه به نثر است .\r\n\r\n","description":"","footnote":"","page_name":" 30 ","page_number":76},
  {"content":"\r\n\r\nمرحوم فروزانفر ، كتاب خسرو نامه را نيز از عطّار نيشابورى مىداند كه مسلّما از عطّار نيست . در مورد مذهب عطّار نيز بايد گفت : او اهل سنّت است و دوستدار خاندان رسالت و آل او كه با شوق عجيب و درخور اعتنا از اين خاندان مبارك و مهبط وحى الهى سخن مىگويد .\r\nباب اوّل تذكرة الاولياء را به ذكر امام جعفر صادق ( ع ) اختصاص داده ، در مصيبت نامه علاوه بر ذكر فضيلت خلفاى چهار گانه به ذكر فضيلت حسن ( رض ) و حسين ( رض ) پرداخته است و با لحنى بسيار گرم و گيرا آنان را مىستايد ، خصوصا امام حسين ( ع ) را كه در مصيبت او مويه مىكند ، فرياد مىزند و مىگريد و در پايان مىسرايد :\r\n كاشكى اى من سگ هندوىِ او * كمترين سگ بودمى در كوى او \r\n يا در آن تشوير آبى گشتمى * در جگر او را شرابى گشتمى \r\nعطار او را سلطان و پيشرو ده معصوم پس از وى مىشمارد .\r\nوى داستان‌هايى دربارهء حضرت على ( ع ) و خاتون جنت ، فاطمهء زهرا ( س ) در كتاب‌هاى خود آورده است . و بالاتر از همه اين‌ها در هر يك از آثارش با زبانى گرم و گيرا و زنده و پويا ستايش خداوند را آغاز مىكند و با عجز و انكسار ، سر بر درگاه بى چون و چراى او مىسايد كه :\r\n يا إله العالمين ! درمانده‌ام * غرقِ خون ، بر خشك ، كشتى رانده‌ام \r\n دست من گير و مرا فرياد رس * دست بر سر ، چند دارم چون مگس \r\nو از رسول خدا ( ص ) هم عاشقانه سخن مىگويد و از « خواجهء دنيا و دين » و « رحمة للعالمين » چنين درخواست دارد :\r\n يا رسول اللّه بس درمانده‌ام * باد در كف ، خاك بر سر مانده‌ام \r\n بى كسان را كس تويى در هر نفس * من ندارم در دو عالم جز تو ، كس \r\n يك نظر سوى من غمخواره كن * چارهء كار من بيچاره كن \r\n گر چه ضايع كرده‌ام عمر از گناه * توبه كردم ! عذر من از حق بخواه . . . \r\nبعد از بيان فضيلت خلفا ، از على ( ع ) چنين مىسرايد :\r\n خواجهء حق ، پيشواى راستين * كوه حلم و باب علم و قطب دين \r\n ساقى كوثر ، امام رهنماى * ابن عمّ مصطفى ، شير خداى \r\nالى آخر .\r\nآيا سخنى از اين گرم‌تر و دلنشين‌تر ، در مدح مولا على ( ع ) مىتوان شنيد . علمى و\r\n\r\n","description":"","footnote":"","page_name":" 31 ","page_number":77},
  {"content":"\r\n\r\nمعرفتى چون معرفت عطّار بايد تا چنين عاشقانه و خردمندانه ، از يعسوب الدين امير المؤمنين على مرتضى بسرايد . « 1 »\r\nبا وجود آنچه گفتيم و يادآور شديم عطّار بر مذهب اهل تسنّن است اما « اخلاص و ارادت و نحوهء ستايش او از حضرت مولاى متّقيان به طورى صدق آميز و مبنى بر حسن اعتقاد است كه قاضى نور اللّه ششترى وى را شيعهء پاك و خالص شمرده و مدايح او را در حق ياران پيغمبر ( ص ) تأويل نموده است .\r\nسخن راست آن است كه بزرگان اهل سنّت هرگز منكر فضايل حضرت امير ( ع ) نبوده و نيستند و مرتبت آن حضرت و اختصاص وى به جناب سيّد انبيا ( ص ) آن اندازه آشكار و مدلّل است كه جز نواصب و خوارج هيچ كس را ياراى انكار آن نبوده است و آن گروه نيز به اتّفاق مسلمين مردوداند و از حقيقت دين محجوب .\r\nشيخ ما نيز خواه سنّى و يا شيعى باشد در مسلك تصوّف قدم مىزده است و عموم صوفيان ( به استثناى نقشبنديه كه به ابوبكر نيز خود را پيوسته مىشمارند ) سند خرقهء خود را به نقطهء دايرهء ولايت محمّديه متّصل مىسازند و در عقد بيعت و لويّه يدا بيد على را دستگير خود مىدانند و ساغر محبّت و عشق به طاق ابروى مردانهء وى مىكشند ( ع ) و بنابراين عشق و اخلاص او بدان ولىّ مطلق و مرشد كلّ امرى است بسيار طبيعى و به اقتضاى رسوخ اوست در مسلك تصوّف . . . » « 2 »\r\n\r\nهم بو الحسن هم بو تراب\r\n ز مشرق تا به مغرب گر امام است * امير المؤمنين حيدر تمام است \r\n گرفته اين جهان زخم سنانش * گذشته زان جهان وصف سه نانش \r\n چو در سِرّ عطا اخلاص او راست * سه نان را هفده آيت خاص او راست \r\n سه قرصش چون دو قرص ماه و خورشيد * دو عالم را به خوان بنشاند جاويد \r\n ترا گر تير باران بر دوام است * عَلىٍّ حُبّهُ جَنة تمام است \r\n پيمبر گفتش اى نور دو ديده * ز يك نوريم هر دو آفريده \r\n على چون با نبى باشد ز يك نور * يكى باشند هر دو از دويى دور \r\n\r\n\r\n","description":"","footnote":"\r\n( 1 ) . كلاه بى سران ، صص 5 - 8 ؛ فرهنگ كاربرد آيات و روايات در اشعار شيخ فريد الدّين نيشابورى ، صص ب - ه .\r\n( 2 ) . شرح احوال و نقد و تحليل آثار شيخ فريد الدّين محمّد عطّار نيشابورى ، صص 57 - 58 .\r\n","page_name":" 32 ","page_number":78},
  {"content":"\r\n\r\n چنان در شهر دانش باب آمد * كه جنّت را به حق بَوّاب آمد \r\n چنان مطلق شد اندر فقر و فاقه * كه زرّ نقره بودش سه طلاقه \r\n اگر چه سيم و زر با حرمت آمد * ولى گوسالهء اين امّت آمد \r\n كجا گوساله هرگز رنجه گردد * كه با شيرى چنين هم پنجه گردد \r\n اگر خاكش شوى حسن المأب است * كه او هم بو الحسن هم بو تراب است \r\n چنين گفت او كه گر منبر نهندم * به دستورىّ حق داور دهندم \r\n ميان خلق عالم جاودانه * كنم حكم از كتاب چارگانه \r\n زهى چشم و زهى عِلم و زهى كار * زهى خورشيد شرع و بحر ذخّار « 3 » \r\n\r\nمقتداى دين\r\n خواجهء حق پيشواى راستين * كان علم و بحر حِلم و قطب دين \r\n ساقى كوثر امام رهنما * ابن عمّ مصطفى شير خدا \r\n مرتضاى مجتبى جفت بتول * خواجهء معصوم و داماد رسول \r\n در بيانِ رهنمونى آمده * صاحب سِرّ سَلَونى آمده \r\n مُقتداى دين به استحقاق اوست * معنى مطلق ، عَلى الاطلاق اوست \r\n چون على از عين‌هاى حق يكيست * عقل را در پيش او خود كى شكيست \r\n از دم عيسى چو مرده زنده خاست * او به دَم دست بُريده كرد راست \r\n گشته اندر كعبه آن صاحب قبول * بت شكن بر پشتى دوش رسول \r\n در ضميرش بود مكنونات غيب * زان برآوردش يد بيضا ز جيب \r\n گر يَد بيضا نبودش آشكار * كى گرفتى ذو الفقار آن جا قرار \r\n گاه در جوش آمدى در كار خويش * گه فرو گفتى به چه اسرار خويش \r\n در همه آفاق همدم مىنيافت * در درون مىگشت و محرم مىنيافت \r\n\r\n\r\n","description":"","footnote":"\r\n( 3 ) . الهى نامه ، صص 22 - 23 .\r\n","page_name":" 33 ","page_number":79},
  {"content":"\r\n\r\n\r\nحكايت حضرت امير المؤمنين على ( ع ) و مورچه\r\n على ( ع ) مىرفت روزى گرمگاهى * رسيد آسيب او بر مور راهى \r\n مگر آن مور زد پايى و دستى * ز عجزش در على ( ع ) آمد شكستى \r\n بترسيد و بغايت مضطرب شد * چنان شيرى ز مورى منقلب شد \r\n بسى بگريست ، حيلت كرد بسيار * كه تا آن مور باز آمد به رفتار \r\n شبانگه مصطفى ( ص ) را ديد در خواب * به دو گفت اى على ( ع ) در راه مشتاب \r\n كه دو روز از پى يك مور دايم * ز تو بود آسمان‌ها پر مظالم \r\n نباشى از سلوك خويش آگاه * كه مورى را كنى آزرده در راه \r\n چنان مورى كه معنى دار بودست * همه ذكر خدايش كار بودست \r\n على ( ع ) را لرزه بر اندام افتاد * ز مورى شير حق در دام افتاد \r\n پيمبر گفت خوش باش و مكن شور * كه نزد حق شفيعت شد همان مور \r\n كه يارب قصد حيدر در ميان نيست * اگر خصمى من بود اين زمان نيست \r\n جوانمردا بدان كز درد دين بود * كه با مورش چنان شيرى چنين بود « 4 » \r\n\r\nفى فضيلت امير المؤمنين على رضى اللّه عنه\r\n سوار دين پسر عم پيمبر * شجاع صدر صاحب حوض كوثر \r\n به تن رستم سوار رخش دلدل * به دل غوّاص درياى توكّل \r\n على القطع افضل ايّام او بود * على الحق حجة الاسلام او بود \r\n منادى سلونى در جهان داد * به يك رمز از دو عالم صد نشان داد \r\n چنين بايد نماز از اهل رازى * كه تا باشد نماز تو نمازى \r\n چنان شد در نماز از نور حق جانش * كه از پايى برون كردند پيكانش \r\n نمازش چون چنين باشد گزيده * به الحمدش چنان گردد بريده \r\n ز جودش ابر دريا پرتوى بود * به چشمش عالمى پُر زر جوى بود \r\n تو اى زر زرد گرد از نااميدى * تو نيز اى سيم مىكن اين سپيدى \r\n\r\n\r\n","description":"","footnote":"\r\n( 4 ) . شعر فارسى ، ص 105 .\r\n","page_name":" 34 ","page_number":80},
  {"content":"\r\n\r\n كه چون اين سرخ رو سر سبز ره شد * سپيد و زرد بر چشمش سيه شد \r\n زهى صدرى كه تا بنياد دين بود * دلش اسرار دان و راه بين بود \r\n ز طفلى تا كه خود را پير كردى * برين دنياى دون تكبير كردى \r\n چو دنيا آتش و تو شير بودى * از آن معنى ز دنيا سير بودى \r\n اگر چه كم نشيند گرسنه شير * نخوردى نان دنيا يك شكم سير \r\n از آن جستى به دنيا فقر و فاقه * كه دنيا بود پيشت سه طلاقه \r\n الا يا در تعصب جانت رفته * گناه خلق با ديوانت رفته \r\n ز نادانى دلى پُر زرق و پُر مكر * گرفتار على گشتى و بوبكر \r\n گهى اين يك بود نزد تو مقبول * گهى آن يك شود از كار معزول \r\n گرين يك به ، گر آن ديگر ترا چه * چو تو چون حلقه‌اى بر در ترا چه \r\n همه عمرت درين محنت نشستى * ندانم تا خدا را كى پرستى \r\n ترا چند از هوا راه خدا گير * خدايت گر ازين پرسد مرا گير \r\n يقين دانم كه فردا پيش حلقه * يكى گردند هفتاد و دو فرقه \r\n چه گويم جمله گر زشت ار نگويند * چو نيكو بنگرى جويان اويند \r\n خدايا نفس سركش را زبون كن * فضولى از دماغ ما برون كن \r\n دل ما را به خود مشغول گردان * تعصّب جوى را معزول گردان « 5 » \r\n\r\nدر نعت شاه اوليا على ( ع )\r\n دين اگر خواهى سخن را راست گو * باش تابع بر امام راستگو \r\n شهسوار لو كشف شير خدا * از خدا دانى جهان را رهنما \r\n آن امامى كو به حق اسرار گفت * گفت با منصور و هم با دار گفت \r\n مصطفى سرّ خدا با او بگفت * از حقايق ذرّه‌اى كى او نهفت \r\n مصطفى اسرار حق از وى شنفت * هم از او بشنيد و هم با او بگفت \r\n او همىدانست سرّ من لدن * ز آن همى فرمود ز اسرار او سخن \r\n سرّ اسرار خدايى او بود * نور انوار عطايى او بود \r\n سرّ اسرار محمّد دان كه اوست * خود بدانستى كه آخر هم خود اوست \r\n\r\n\r\n","description":"","footnote":"\r\n( 5 ) . اسرار نامه ، صص 27 - 28 .\r\n","page_name":" 35 ","page_number":81},
  {"content":"\r\n\r\n تو مگر قرآن نخواندى اى پسر * يا مگر از حق ندارى تو خبر \r\n سال‌ها در جهل و ظلمت رفته‌اى * وز تعصّب گرد دوزخ تفته‌اى \r\n اى تو را دنيا و دين بس نادرست * چون تو را ناپاكيى از اصل رست \r\n اى تو مردود ضرورى آمده * در صور كوشيده صورى آمده \r\n رو ز صورت بگذر و حق را ببين * تا شود اين صورتت حقّ اليقين \r\n حق نخواهى ديد الّا با على * رهبر كلّ جهانست آن ولىّ \r\n باز گويم سرّ اسرارت تمام * گر تو هستى واقف سرّ كلام \r\n نى خدا گفته است با او هل اتى ؟ * نى خدا گفته است با او انما ؟ \r\n نى خدا گفته است بلّغ در كلام ؟ * گر بدانى علم تو گردد تمام \r\n گفت با آدم خدا كه بر مگير * گندم و در عالم جان تو ممير \r\n حيدر كرّار گندم را نخورد * زان سبب در ملك معنى او نمرد \r\n اين سخن را بى زبان عطّار گفت * و اين چنين درّ يقين عطّار سفت \r\n گر تو مرد حقّى اين سرّ گوش كن * در زبان خامشى خاموش كن \r\n كين زبان را خود زبانى ديگر است * وين سخن را خود بيانى ديگر است \r\n اين سخن در مدرسه با درس نيست * در ميان عاشقان خود ترس نيست \r\n چار عنصر را گذار و فرد باش * در ميان عاشقان خود مرد باش \r\n اوليا با انبيا هر دو يكند * هر دو نور ذات بى چون بى شكند \r\n مصطفى ختم رسل شد در جهان * مرتضى ختم ولايت در عيان \r\n جمله فرزندان حيدر ز اوليا * جمله يك نورند حق كرد اين ندا \r\n پاك و معصوم و مطهّر چون نبى * اين سخن را مىنداند هر صبى « 6 » \r\n\r\nدر فضيلت امير المؤمنين على ( ع )\r\n رونقى كان دين پيغمبر گرفت * از امير مؤمنان حيدر گرفت \r\n چون اميرِ نحل ، شير فحل شد * ز آهن او سنگ ، مومِ نحل شد \r\n مير نحل از دست و جان خويش بود * زان كه علمش نوش و تيغش نيش بود \r\n\r\n\r\n","description":"","footnote":"\r\n( 6 ) . مظهر العجايب و مظهر ، صص 2 - 3 .\r\n","page_name":" 36 ","page_number":82},
  {"content":"\r\n\r\n گفت : اگر در رويم آيد صد سپاه * كس نبيند پشتِ من در حربگاه \r\n روستم گر اهل و گر نا اهل بود * چون ز زالى يافت مردى ، سهل بود \r\n مردى او ، از خداى لا يزال * وانِ رستم يا ز دستان يا ز زال \r\n شيرِ حق با تيغ حق ، دين پرورى * همچو زالِ رستم دستان گرى ؟ \r\n او دو مغز است از حسين و از حَسَن * بل دو مغز است او ، از اين هر دو سخن \r\n لا فتى الّا عليش از مصطفاست * وز خداوند جانش هل اتى است \r\n از دو دستش ، لا فتى آمد پديد * وز سه قرصش هل اتى آمد پديد \r\n چون نبى ، موسى ، على ، هارون بوَد * گر برادرشان نگويى ، چون بوَد ؟ \r\n او چو قلبِ آل ياسين آمده است * قلبِ قرآن ، يا و سين ، زين آمده است \r\n قلبِ قرآن ، قلبِ پر قرآن اوست * والِ من والاه اندر شان اوست \r\n مصطفى گفته است : چون آدم به علم * نوح فهم ، آن گاه ، ابراهيم حلم \r\n باز يحيى زُهد و موسى بطش ، كيست ؟ * گر نمىدانى ، شجاع دين ، علىست « 7 » \r\n\r\n\r\n","description":"","footnote":"\r\n( 7 ) . كلاه بى سران . ص 15 .\r\n","page_name":" 37 ","page_number":83},
  {"content":"\r\n\r\n\r\nمولوى ( 604 - 672 ه . ق . )\r\nمولانا جلال الدّين محمّد پسر بهاء الدّين محمّد بن حسين الخطيبى ، شاعر و عارف و متفكّر بزرگ ايران ، در ششم ربيع الاوّل سال 604 ه . ق . در بلخ متولّد شد . پدرش بهاء الدّين ملقّب به « بهاء ولد » نوهء دخترى خوارزمشاه بود و از مشايخ و دانشمندان به شمار مىرفت و چون از خوارزمشاه رنجش يافت در سال 618 ه با پسرش جلال الدّين ، بلخ را ترك گفت و چنان كه گفته‌اند ، در نيشابور شيخ فريد الدّين عطّار را ديدار كرد و عطّار يك نسخه از مثنوى اسرار نامهء خود را به جلال الدّين داد .\r\nبهاء الدّين به بغداد سفر كرد و سپس عازم مكّه شد و پس از زيارت خانهء خدا به « ملاطيه » رفت و پس از چهار سال به « لارنده » كه مركز حكومت سلجوقيان آسياى صغير بود ، وارد شد و پس از هفت سال به « قونيه » روى آورد و در آن جا به ارشاد و هدايت پرداخت .\r\nهنگامى كه جلال الدّين بيست و چهار ساله بود ، بهاء الدّين وفات يافت و پس از او جلال الدين در خدمت سيد برهان الدّين محقق ترمذى كه از شاگردان سابق پدرش بود ، كسب فيض كرد . سپس به شام و حلب رفت و به كسب علوم و معارف پرداخت و آن گاه به قونيه آمد و ارشاد و وعظ آغاز كرد و چون شمس الدّين تبريزى كه پيرى بزرگ و صوفيى عاليقدر بود به قونيه آمد ، ديدارش جلال الدّين مولوى را چنان دگرگون ساخت ، كه ارشاد و وعظ و تدريس را كنار گذاشت و شوريده‌اى آشفته حال و دل از كف داده شد و تنها حلقهء ارادت شمس را در گوش گرفت .\r\n. . . ديدار شمس تبريزى در مولوى چنان مؤثّر افتاد كه سراپاى او را سوزاند و در پى آن عشق آتشينى سراسر وجود او را گرفت به طورى كه هفت سال پس از غيبت و يا به قولى كشته شدن شمس ، سرايش مثنوى را آغاز كرد و آن را به خواهش شاگرد و مريد\r\n\r\n","description":"","footnote":"","page_name":" 38 ","page_number":84},
  {"content":"\r\n\r\nخود حسام الدين چلبى در شش دفتر سرود كه گنجينهء بزرگى از عرفان و حكمت و سراسر پند و تمثيل و قصّه و روايت است .\r\nاز آثار او غير از مثنوى ، ديوان كبير غزليات اوست كه به نام شمس تبريزى به ديوان شمس تبريزى معروف شده و همچنين فيه ما فيه و مكاتيب ( به نثر ) از او باقى است .\r\nجلال الدّين ، در يكشنبهء پنجم جمادى الآخر سال 672 ه . ق . در قونيه وفات يافت و او را در مقبرهء پدرش به خاك سپردند . « 1 »\r\nدر دفاتر شش گانهء مثنوى اشعار بسيارى در ستايش و منقبت مولا على ( ع ) آمده است كه ذكر تمام آنها در اين مختصر نمىگنجد و نقل نمونه‌هايى از آن را به نشانى ارادت قلبى و ايمان راستين مولانا به مقام شامخ ولايت و امامت بسنده مىكنم : « 2 »\r\n\r\nاخلاص عمل\r\n از على آموز اخلاص عمل * شيرِ حق را دان مطهّر از دغل \r\n در غزا بر پهلوانى دست يافت * زود شمشيرى برآورد و شتافت \r\n او خدو انداخت بر روى على * افتخار هر نبى و هر ولى \r\n آن خدو زد بر رخى كه روىِ ماه * سجده آرد پيشِ او در سجده گاه \r\n در زمان انداخت شمشير آن على * كرد او اندر غزااش كاهلى \r\n گشت حيران آن مبارز زين عمل * وز نمودن عفو و رحمت بى مَحَل \r\n گفت بر من تيغِ تيز افراشتى * از چه افكندى مرا بگذاشتى \r\n آن چه ديدى بهتر از پيكارِ من * تا شدستى سُست در اشْكارِ من \r\n آن چه ديدى كه چنين خشمت نشست * تا چنان برقى نمود و باز جست \r\n آن چه ديدى كه مرا ز آن عكس ديد * در دل و جان شعله‌اى آمد پديد \r\n آن چه ديدى برتر از كَوْن و مكان * كه به از جان بود و بخشيديم جان \r\n در شجاعت شيرِ ربّانيستى * در مروّت خود كه داند كيستى \r\n اى على كه جمله عقل و ديده‌اى * شمّهء واگو از آنچه ديده‌اى \r\n تيغِ حِلْمت جانِ ما را چاك كرد * آبِ عِلْمت خاكِ ما را پاك كرد \r\n\r\n\r\n","description":"","footnote":"\r\n( 1 ) . كارنامهء بزرگان ايران ، صص 247 - 248 .\r\n( 2 ) . مثنوى ، استعلامى ، ج 7 فهرست‌ها و كشف الابيات ، ص 99 .\r\n","page_name":" 39 ","page_number":85},
  {"content":"\r\n\r\n بازگو دانم كه اين اسرارِ هُوست * ز آنك بى شمشير كشتن كارِ اوست \r\n صانع بى آلت و بى جارحه * واهب اين هديه‌هاى رابحه \r\n صد هزاران مىچشاند هوش را * كه خبر نبود دو چشم و گوش را \r\n بازگو اى بازِ عرش خوش شكار * تا چه ديدى اين زمان از كردگار \r\n چشمِ تو ادراكِ غيب آموخته * چشم‌هاى حاضران بر دوخته \r\n راز بگشا اى على مرتضى * اى پس سُوء القضا حُسْن القضا \r\n يا تو واگو آنچه عقلت يافتست * يا بگويم آنچ بر من تافتست \r\n از تو بر من تافت پنهان چون كنى * بى زبان چون ماه پرتو مىزنى \r\n ليك اگر در گفت آيد قرصِ ماه * شبروان را زودتر آرد به راه \r\n از غلط ايمن شوند و از ذهول * بانگ مه غالب شود بر بانگِ غول \r\n ماه بى گفتن چو باشد رَهْنما * چون بگويد شد ضيا اندر ضيا \r\n چون تو بابى آن مدينهء علم را * چون شعاعى آفتاب حلم را \r\n باز باش اى باب بر جوياى آب * تا رسد از تو قُشور اندر لُباب \r\n باز باش اى بابِ رحمت تا ابد * بارگاه ماله كفؤا أحد \r\n باز گو اى بازِ پرّ افروخته * با شه و با ساعدش آموخته \r\n بازگو اى بازِ عنقاگير شاه * اى سپاهِ اشْكن به خود نى با سپاه \r\n امّت وحدى يكى و صد هزار * باز گو اى بنده بازت را شكار \r\n در محلّ قهر اين رحمت ز چيست * اژدها را دست دادن راهِ كيست \r\n\r\nجواب گفتن امير المؤمنين كه سبب افكندن شمشير از دست چه بود در آن حالت\r\n گفت من تيغ از پى حق مىزنم * بندهء حقّم نه مأمور تنم \r\n شيرِ حقّم نيستم شيرِ هوا * فعلِ من بر دينِ من باشد گوا \r\n مَا رَمَيْتَ إذ رميتم در حِراب * من چو تيغم و آن زننده آفتاب \r\n رختِ خود را من ز رَه برداشتم * غيرِ حق را من عدم انگاشتم \r\n من چو تيغم پُر گهرهاى وصال * زنده گردانم نه كُشته در قتال \r\n خون نپوشد گوهر تيغ مرا * باد از جا كَى برد ميغ مرا \r\n كَه نِيَم كوهم ز حلم و صبر و داد * كوه را كى در ربايد تند باد \r\n آنك از بادى رود از جا خسيست * ز آنك باد نا مُوافق خود بسيست \r\n\r\n","description":"","footnote":"","page_name":" 40 ","page_number":86},
  {"content":"\r\n\r\n بادِ خشم و بادِ شهوت بادِ آز * برد او را كه نبود اهل نماز \r\n كوهم و هستىّ من بنيادِ اوست * ور شوم چون كاه بادم بادِ اوست \r\n جز به باد او نجنبد مَيْلِ من * نيست جز عشق احد سر خَيْلِ من \r\n خشم بر شاهان شه و ما را غلام * خشمِ را هم بسته‌ام زير لگام \r\n تيغ حلمم گردن خشمم ز دست * خشمِ حق بر من چو رحمت آمدست \r\n غرقِ نورم گر چه سقفم شد خراب * روضه گشتم گر چه هستم بو تُراب \r\n چون در آمد در ميان غير خدا * تيغ را اندر ميان كردن سزا \r\n تا أَحَب للّه آيد نامِ من * تا كه أبْغَضْ للّه آيد كامِ من \r\n تا كه أَعْطا للّه آيد جودِ من * تا كه أَمْسَكْ للّه آيد بودِ من \r\n بخلِ من للّه عطا للّه و بس * جمله للّه ام نِيَم من آنِ كس \r\n و آنچ للّه مىكنم تقليد نيست * نيست تخييل و گمان جز ديد نيست \r\n ز اجتهاد و از تحرّى رَسته‌ام * آستين بر دامن حق بسته‌ام \r\n گر همى پرّم همى بينم مَطار * ور همى گردم همى بينم مَدار \r\n ور كشم بارى بدانم تا كجا * ماهم و خورشيد پيشم پيشوا \r\n بيش ازين با خلق گفتن روى نيست * بحر را گنجايى اندر جوى نيست \r\n\r\nتيغ حلم\r\n گفت امير المؤمنين با آن جوان * كه به هنگام نبرد اى پهلوان \r\n چون خُدو انداختى در روىِ من * نفس جنبيد و تَبَه شد خوى من \r\n نيم بَهْر حق شد و نيمى هوا * شِرْكت اندر كارِ حق نبود روا \r\n تو نگاريدهء كف مَوْليستى * آنِ حقّى كردهء من نيستى \r\n نقشِ حق را هم به امر حق شكن * بر زجاجهء دوست سنگ دوست زن \r\n گبر اين بشْنيد و نورى شد پديد * در دل او تا كه زُنّارى بُريد \r\n گفت من تخم جفا مىكاشتم * من ترا نوعى دگر پنداشتم \r\n تو ترازوى احَد خو بوده‌اى * بل زبانهء هر ترازو بوده‌اى \r\n تو تبار و اصل و خويشم بوده‌اى * تو فروغ شمعِ كيشم بوده‌اى \r\n من غلام آن چراغ چشم جُو * كه چراغت روشنى پذْرفت ازو \r\n\r\n","description":"","footnote":"","page_name":" 41 ","page_number":87},
  {"content":"\r\n\r\n من غلامِ موجِ آن درياى نور * كه چنين گوهر بر آرد در ظهور \r\n عرضه كن بر من شهادت را كه من * مر ترا ديدم سرافراز زَمن \r\n قُرب پنجه كس ز خويش و قومِ او * عاشقانه سوى دين كردند رُو \r\n او به تيغ حِلْم چندين حَلْق را * وا خريد از تيغ چندين خَلْق را \r\n تيغِ حلم از تيغِ آهن تيزتر * بل ز صد لشكر ظَفَر انگيزتر « 3 » \r\n\r\nدر مدح حضرت امير المؤمنين على ( ع )\r\n تا صورت پيوند جهان بود على بود * تا نقش زمين بود و زمان بود على بود \r\n شاهى كه ولى بود و وصى بود على بود * سلطان سخا و كرم و جود على بود \r\n هم آدم و هم شيث و هم ادريس و هم ايّوب * هم يوسف و هم يونس و هم هود على بود \r\n عيسى به وجود آمد و در حال سخن گفت * آن نطق و فصاحت كه در او بود على بود \r\n مسجود ملائك كه شد آدم ز على شد * در قبلهء محمّد ( ص ) بُد و مقصود على بود \r\n از لَحْمُكَ لَحْمى بشنو كه تا كه بيابى * كان يار كه او نفس نبى بود على بود \r\n آن شاه سرافراز كه اندر شب معراج * با احمد ( ص ) مختار يكى بود على بود \r\n محمود نبودند كسانى كه نديدند * كاندر ره دين احمد و محمود ( ص ) على بود \r\n آن معنى قرآن كه خدا در همه آيات * كردش صفت عصمت و بستود على بود \r\n اين كفر نباشد سخن كفر نه اينست * تا هست على باشد و تا بود على بود \r\n آن قلعه گشايى كه در از قلعهء خيبر * بركند به يك حمله و بگشود على بود \r\n آن گُردِ سرافرار كه اندر ره اسلام * تا كار نشد راست نياسود على بود \r\n آن شير دلاور كه براى طمع نفس * بر خوان جهان پنجه نيالود على بود \r\n سرّ دو جهان جمله ز پيدا و ز پنهان * شمس الحق تبريز چو بنمود على بود « 4 » \r\nهمچنين مولوى اشعار زير را در منقبت مولا به نام مراد و مرشد خود شمس تبريزى سروده تا ارادت خود را به آن دو بزرگ نشان دهد .\r\n\r\n\r\n","description":"","footnote":"\r\n( 3 ) . مثنوى ، دفتر اوّل ، صص 175 - 187 .\r\n( 4 ) . شعر فارسى ، صص 12 - 13 .\r\n","page_name":" 42 ","page_number":88},
  {"content":"\r\n\r\n\r\nمعنى قرآن\r\n هر كه را دردى بود در راه دين درمان على است * دُرّ درياى حقيقت بحر بى پايان على است \r\n مرهم چشم موالى ميخ چشم خارجى * مؤمنان را روز محشَر رهبر و رهبان على است \r\n آن سرافرازى كه پا بر كتف پيغمبر نهاد * آن كه در منبر سلونى گفت در كيهان على است \r\n شاه مكه مير يثرب آفتاب شرق و غرب * خواجهء شرع و شريعت ، معنى قرآن على است \r\n آدم و نوح و خليل اللّه و عيسى در سخن * يونس و هارون و يوشع موسى عمران على است \r\n هود و لوت و خضر و داود و سليمان و شعيب * يحيى و ادريس و لقمان يوسف كنعان على است \r\n مصطفى بُد شهريار و مرتضى بُد شهريار * مصطفى بُد با صفا و لايق و با جان على است \r\n سنبل و سرو و صنوبر ، سوسن باغ صفا * در سرابستان عصمت لاله و ريحان على است \r\n « شمس تبريزى » بود از جان غلام مرتضى * زان كه اندر دو جهان فرمانده و سلطان على است « 5 » \r\n\r\n\r\n","description":"","footnote":"\r\n( 5 ) . على ( ع ) در شعر و ستايش فارسى ، ص 46 .\r\n","page_name":" 43 ","page_number":89},
  {"content":"\r\n\r\n\r\nذوالفقار شروانى ( - 679 ه . ق . )\r\nسيّد قوام الدّين حسين بن صدر الدّين على معروف به ذوالفقار شروانى از افاضل عصر خود بوده است . ظهور او در روزگار دولت سلطان محمّد بن تكش خوارزمشاه بوده است . در علم شعر به غايت ماهر است و پيش از خواجه سلمان ساوجى كسى در صنعت شعر و قصيده مانند ذوالفقار قصيده نگفته است كه مجموع صنايع و بدايع شعر را شامل باشد . . . وى معاصر خاقانى شروانى و فلكى شروانى و جمال الدّين اصفهانى است . او مدّاح يوسف شاه لر بوده و در شاعرى رتبتى ارجمند و در فنون ادب پايگاهى بلند داشته است .\r\nذوالفقار با اين كه شاعرى شيعه مذهب بوده ولى قصايد و اشعار كاملى در منقبت مولاى متّقيان امام على ( ع ) ندارد . با اين وجود از لابه‌لاى ديوان او كه متأسّفانه هنوز چاپ انتقادى آن منتشر نشده است ، ابياتى مىتوان يافت كه نشان دهندهء ارادت قلبى و عقيدت دينى اوست . « 1 » از آن جمله است اين ابيات :\r\n مگر كه برد نصيبى ز سيرت حسنش * از آن مكان كه على يافت زهرهء زهرا \r\n* * *\r\n همش ز قدر على كوب خورده ذروهء اطلس * همش ز خلق حسن رشك برده زهرهء زهرا \r\n* * *\r\n رخشان شود ز تيرگى شب جمال روز * چون فكر مرتضى ز ضمير معاويه \r\n* * *\r\n جان معنى على كه يزدانش * صدق بوبكر داد و عدل عمر \r\n\r\n\r\n","description":"","footnote":"\r\n( 1 ) . تذكرة الشعراى دولتشاه ، صص 100 - 104 ؛ گلزار جاويدان ، ج 2 ، ص 523 .\r\n","page_name":" 44 ","page_number":90},
  {"content":"\r\n\r\n* * *\r\n مير اعظم شرف دولت و دين حيدر را * شرف حيدر و تعظيم پيمبر بادا \r\n* * *\r\n بى رضاى مرتضى در اصطفا كس ره نبرد * كاصطفاى مصطفى آمد رضاى مرتضى \r\n از رضاى حق جدا شد ناشناسى گر شناخت * زبدهء طه و ياسين جز على موسى الرضا \r\n ميوهء بستان عصمت مهر برج افتخار * گوهر كان فنون و درّ درج لا فتى \r\n* * *\r\n ز غم بيگانه بادا طبع ايشان * همه با شادمانى آشنا باد \r\n بر آن مرحوم هر ساعت به تجديد * نويد از مصطفى و مرتضى باد \r\n* * *\r\n ذوالفقار آن كز ثناى مرتضى و آل او * در سخن دارد زبانى رشك تيغ آبدار \r\n تيغ ذات او چو با آن خاندان هم گوهر است * فكر صبح آسايش را از تيغ خورشيد است عار \r\n جز ثناىِ اهل بيت ار گفت ، مىگويد كنون * زين تغابن شرمسارم شرمسارم شرمسار \r\n لاجرم در اهتمام فضلشان تا روز حشر * ختم شد بر ذكر او ، لا سيف الّا ذوالفقار « 2 » \r\n\r\n\r\n","description":"","footnote":"\r\n( 2 ) . برگرفته از ديوان سيّد ذوالفقار شروانى ( هنوز چاپ نشده ) .\r\n","page_name":" 45 ","page_number":91},
  {"content":"\r\n\r\n\r\nسعدى شيرازى ( 604 - 694 ه . ق . )\r\nشيخ مشرف الدّين مصلح بن عبد اللّه سعدى شيرازى ، يكى از بزرگ‌ترين نويسندگان و شاعران ايران ، در شيراز به دنيا آمد . در كودكى پدر خود را از دست داد . در حدود پانزده سالگى شيراز را ترك گفت و براى كسب علوم و معارف به بغداد رفت و در مدرسهء نظاميهء آن جا به تحصيل پرداخت . پس از فراغ از تحصيل به شام ، دمشق ، حجاز و مكّه سفر كرد . بعدها در جنگ‌هاى صليبى اسير شد و او را به كار گل گماشتند تا امير حلب وى را شناخت و او را بازخريد و دختر خود را به عقد او درآورد . اگر چه سعدى از تند خويى و بد رفتارى آن دختر آزرده‌خاطر مىگرديد .\r\nپس از چهل سال سير و سياحت ، گشت و گذار ، فرا گرفتن علوم و ملاقات با دانشمندان و اهل حقّ ، به شيراز بازگشت . در آن هنگام ، اتابك ابو بكر بن سعد بن ابو بكر زنگى از اتابكان فارس ، در آن جا حكومت مىكرد . سعدى تخلّص خود را نيز از همين امير گرفته و به تشويق و حمايت او در شيراز اقامت گزيد و آنچه را كه آموخته و ديده بود ، به نظم و نثر نگاشته و به يادگار گذاشت .\r\nدر سال 656 ه . ؛ يك اثر بديع و عالى نثرى به نام گلستان در هشت باب تصنيف كرد كه عالىترين نمونهء نثر مسجّع است و در سال 655 ه بوستان را به نظم آورد كه در ده باب و حكايات و حكم و امثال ، در آن درج است .\r\nعلاوه بر اين دو اثر گرانبها ، غزليات نغز ، شيرين و روان فراوان سروده كه هر يك نمودارى از فصاحت و شيوايى و براعت او در سخنورى است و بيهوده نيست كه او را افصح المتكلّمين لقب داده‌اند .\r\nمجموعهء آثار سعدى به نام كلّيات سعدى شايد بيش از هر كتاب فارسى ديگر تاكنون استنساخ شده و به چاپ رسيده باشد . كليّاتش شامل : مجالس ، گلستان ، بوستان ، طيّبات ،\r\n\r\n","description":"","footnote":"","page_name":" 46 ","page_number":92},
  {"content":"\r\n\r\nبدايع ، غزليات قديم و خواتيم است .\r\nپس از سعدى ، عدّه‌اى بسيار از گويندگان و نويسندگان ، سبك او را در نثر و نظم پيروى كرده و شيوهء نويسندگى و غزلسرايى اين سخنور بزرگ را سرمشق خويش قرار داده‌اند .\r\nسعدى پس از فوت در سعديهء شيراز به خاك سپرده شد . « 1 »\r\nبا اين كه در آثار سعدى به صورت مستقل ، اشعار زيادى در منقبت على بن ابى طالب ( ع ) وجود ندارد امّا به طور ضمنى موارد بسيارى از محتواى كلام على ( ع ) را در مجموعهء آثار سعدى مىبينيم كه حاكى از اخلاص و ارادت او به مولاى متّقيان ( على ) است ، از جمله درس بزرگى كه « سعدى در حكايتى از باب چهارم بوستان از رفتار انسانى و بزرگوارى و حق پذيرى آن حضرت به همگان داده است و خواسته است در برابر خود خواهىهاى بشر ، با نمايش گوشه‌اى از فضايل آن انسان يگانه ، ما را به راه راست رهنمون شود . » « 2 » و آن حكايت چنين است :\r\n كسى مشكلى برد پيش على * مگر مشكلش را كند منجلى \r\n امير عدو بند كشور گشاى * جوابش بگفت از سر علم وراى \r\n شنيدم كه شخصى در آن انجمن * بگفتا : چنين نيست يا بو الحسن \r\n نرنجيد از آن حيدر نامجوى * بگفت ار تو دانى ازين به بگوى \r\n بگفت آنچه دانست و بايسته گفت * به گِل چشمهء خور نشايد نهفت \r\n پسنديد از او شاه مردان جواب * كه من بر خطا بودم او بر صواب « 3 » \r\n« حكايت بوستان بسيار كوتاه است امّا پرمغزست و نكته آموز و به خاطر سپردنى . همين كه سخن از على ( ع ) و رفتار او به ميان مىآيد كافى است هر مسلمان پاك اعتقاد و هر ستايشگر آزاد مردى و انسانيت را به خود جلب كند . زيرا كردار و گفتار و انديشه‌هاى على ( ع ) هميشه نور ايمان و حقيقت و دادگرى مىافشاند و شخص را از اين دنياى فرودين برمىگيرد و به عالمى مىبرد سرشار از روشنايى و پاكى و راستى و آزادگى و زيبايى . در اين حكايت بوستان نيز شخصيت على ( ع ) همهء فضاى داستان را تسخير كرده است ، پرتو وجود او و فكر او و بزرگ منشى و اخلاق او ، چنان مىدرخشد كه انسان را\r\n\r\n\r\n","description":"","footnote":"\r\n( 1 ) . كارنامهء بزرگان ايران ، صص 258 - 260 .\r\n( 2 ) . روان‌هاى روشن ، ص 21 .\r\n( 3 ) . شرح بوستان ، صص 273 - 274 .\r\n","page_name":" 47 ","page_number":93},
  {"content":"\r\n\r\nسخت به سوى خود مىكشد و به تدريج كه حكايت را مىخواند در برابر على ( ع ) و فضايل او با اعجاب سر تعظيم فرود مىآورد و مجذوب وى مىشود . على ( ع ) با آن مقام بزرگ و فضيلت و شجاعت و دانايى و شرف و تقوى ، در اين جا عكس العملى از خود نشان مىدهد كه از انسانى بزرگ و بزرگ انديش و بزرگوار چون او مىسزد ، رفتار بزرگ مردى مؤمن به حق ، دوستدار و مروّج حقيقت و انصاف و حرّيت ، حق گزار و حق پذير . » « 4 »\r\nاز اين گونه تأثير پذيرىها در آثار سعدى فراوان است . او بزرگ سخنورى است كه پيوند و پيوستگىاش با قرآن و احاديث و كلام بزرگان بسيار است . « كوتاه سخن ، سعدى همه جا با قرآن است . در تعزّل ، در رثاء ، در وصف ، در مدح ، در شيوه‌هاى وعظ و طامات و پند و در هنگامه‌هاى خشت و كوپال و گرز گران در نثر و نظم ، همه و همه جا سعدى با قرآن است و قرآن با سعدى . . . در مورد انفعال و بهره بردارى ذهن سعدى از احاديث نبوى نيز مىتوان همهء مطالبى را كه در مورد قرآن گفته آمد جارى و صادق دانست . . . برخوردارى گلستان و بوستان از حديث به حدّى است كه با در نظر گرفتن حجم اين دو كتاب ، جز مثنوى مولانا ، مشكل است شاهكارى پارسى را نشان داد كه به اندازهء اين دو اثر از مبانى و مضامين حديث برخوردار باشد . . . سعدى در گلستان و بوستان به ترتيب 102 و 115 مورد از آيات قرآنى و 70 و 52 مورد از احاديث نبوى را آورده است . « 5 » انعكاس سخنان و احاديث مولا على ( ع ) در كلام سعدى هم درخور توجّه است كه به عنوان نمونه به ذكر موردى بسنده مىشود .\r\nسعدى در گلستان آورده : دوستى را كه به عمرى فراچنگ آرند نشايد كه به يك دم بيازارند .\r\n سنگى به چند سال شود لعل پاره‌اى * زنهار تا به يك نفسش نشكنى به سنگ « 6 » \r\nكه ناظر است به اين كلام مولا على ( ع ) اعجز الناس من عجز عن اكتساب الاخوان ، و اعجز منه من ظفر به منم ( ناتوان‌ترين مردم كسى است كه نيروى به دست آوردن دوستان ندارد و ناتوان‌تر از او كسى بود كه دوستى به دست آرد و او را ضايع گذارد . )\r\nسعدى در ديباچهء بوستان دربارهء حضرت على ( ع ) مىگويد :\r\n خردمند عثمان شب زنده‌دار * چهارم على ، شاه دلدل سوار « 7 » \r\n\r\n\r\n","description":"","footnote":"\r\n( 4 ) . روان‌هاى روشن ، صص 21 - 22 .\r\n( 5 ) . شناختى تازه از سعدى ، صص 40 - 41 .\r\n( 6 ) . برگزيده متون ادب فارسى ، ص 24 .\r\n( 7 ) . شرح بوستان ، ص 51 .\r\n","page_name":" 48 ","page_number":94},
  {"content":"\r\n\r\nو در جاى ديگر گويد :\r\n جوانمرد ، اگر راست خواهى ، وليست * كرم ، پيشهء شاه مردان عليست \r\nجوانمردان و صوفيان و زاهدان و سخنوران و جنگجويان و عادلان اسلامى همه امير مؤمنان على ( ع ) را حقّا سر سلسلهء خود مىشناسد . » « 8 »\r\nسخن خود را در ذكر تأثير پذيرى سعدى از كلام على ( ع ) به همين مقدار بسنده مىكنيم .\r\n\r\nسردار اتقيا\r\n كس را چه زور و زهره كه وصف على كند * جبّار در مناقب او گفت هل اتى \r\n زور آزماى قلعهء خيبر كه بند او * در يك دگر شكست به بازوى لا فتى \r\n مردى كه در مصاف زره پيش بسته بود * تا پيش دشمنان نكند پشت بر غزا \r\n شير خدا و صفدر ميدان و بحر جود * جانبخش در نماز و جهانسوز در دعا \r\n ديباچهء مروت و ديوان معرفت * لشكر كش فتوت و سردار اتقيا \r\n فردا كه هر كسى به شفيعى زنند دست * ماييم و دست و دامن معصوم مرتضى \r\n* * *\r\n پيغمبر آفتاب منيرست در جهان * آلش ستارگان بزرگند و مُقتدا \r\n يا رب به نسل طاهر اولاد فاطمه ( ع ) * يا رب به خون پاك شهيدان كربلا \r\n يا رب خلاف امر تو بسيار كرده‌ايم * اميد هست از كرمت عفو ما مضى « 9 » \r\n\r\n\r\n","description":"","footnote":"\r\n( 8 ) . همان ، ص 171 .\r\n( 9 ) . شعر فارسى ، صص 8 - 9 .\r\n","page_name":" 49 ","page_number":95},
  {"content":"\r\n\r\n\r\nكاشى ، مولانا شيخ حسن ( 648 - پيش از 716 ه . ق . )\r\nملّا حسن كاشى كه در برخى از منابع به لقب « تاج الدّين » وى هم اشاره شده ، تاريخ محمّدى را در سال 708 ه سروده است . منابع اطلاعاتى مربوط به كاشى در درجهء نخست ، اشعار خود اوست كه در جاى جاى آن ، دربارهء خود سخن گفته است .\r\nوى على رغم آن كه شهرت به كاشى دارد ، در اصل متولّد مازندران و شهر آمل است ، امّا پدر و جدّ وى از كاشان بوده‌اند . وى از زندگى در آمل سخت ناخشنود بوده ، از آن روى كه در اين شهر در فقر مىزيسته و كسى هم به او توجّهى نداشته است . . .\r\nنكتهء مهمّى كه در علايق و انديشه‌هاى وى قابل توجّه بوده و مكرّر از آن ياد كرده اين است كه وى تنها ستايشگر اهل بيت بوده و شعرش را تنها و تنها در خدمت اعتقاد مذهبى خود به كار گرفته است . البتّه اشعارى هم در تاريخ محمّدى دربارهء اولجايتو دارد امّا همان جا هم تأكيد مىكند كه اين اشعار به دليل آشكار كردن نام شيعه مىباشد كه سال‌ها در پردهء تقيه بوده است . وى در اين باره كه شعرش نه براى مدّاحى شاهان بلكه امامان بوده ، اشعارى در تاريخ محمّدى دارد . در اين جا نمونه‌هايى را مىآوريم :\r\n من غلام حيدر و آن گاه مدّاحى غير * خواجگان حشر كى معذور دارندم در اين \r\n آن حسن نامم كه اندر مدح داماد نبى * مىكند بر طبع پاكم روح حسّان آفرين « 1 » \r\nيا :\r\n ثناى مرتضى گويم شب و روز * كزين بهتر مرا ورد و دعا نيست « 2 » \r\n\r\n\r\n","description":"","footnote":"\r\n( 1 ) . مجالس المؤمنين ، ج 2 ، ص 627 ( به نقل از تاريخ محمّدى ، ص 15 ) .\r\n( 2 ) . تاريخ محمّدى ، ص 16 .\r\n","page_name":" 50 ","page_number":96},
  {"content":"\r\n\r\nشيخ حسن كاشى ، صرف نظر از شخصيت علمى ، داراى يك شخصيت مردمى بوده و شعرش هم شعر مردمى مىباشد و به همين دليل ، براى چند قرن به شدت ، در ميان مردم محبوبيت داشته است . برافراشته بودن بقعهء وى در سلطانيه و توجّهى كه در دورهء صفوى به او و شعرش شده ، نشان از وجههء مردمى وى دارد .\r\nكاشى در درجهء نخست شاعر و پس از آن متكلّم و منشى بوده است . آثار شناخته شده وى عبارتند از :\r\n1 - تاريخ محمّدى يا دوازده امام يا تاريخ رشيدى يا تاريخ الاولاد لحضرة المصطفى كه تنها نسخهء آن در كتابخانهء ملّى تبريز است . موضوع آن هم همانطور كه اشاره شد تاريخ منظوم زندگينامهء چهارده معصوم ( ع ) مىباشد 2 - معرفت نامه رساله‌اى منظوم در علم كلام 3 - هفت بند در ستايش امير مؤمنان 4 - كتاب الانشاء مشتمل بر علم و ادب و شعر و حكمت 5 - ديوان حسن كاشى و برخى اشعار پراكنده كه در جنگ‌هاى شعرى از شيخ حسن آمده است . « 3 »\r\nازوست :\r\n\r\nسر حلقهء زمرهء طريقت\r\n نقليش به حكم نص آيت * كآمد به روايت از روايت \r\n در باب ولايتى كه او راست * معنيش به جاى خود هويداست \r\n در لفظ وَليّكم ز قرآن * تا آخر راكعون فرو خوان \r\n آن كس كه نماز را به پا داشت * يك موى سر از نماز نگذاشت \r\n ديگر صدقات اوست مشهور * بر دفتر روزگار مسطور \r\n داده به ركوع در به سائل * خاتم به روايت و دلايل \r\n ختمست به نام او فتوّت * زان نوع كه بر نبى نبوّت \r\n سرحلقهء زمرهء طريقت * سر خيل طوايف حقيقت « 4 » \r\n\r\n\r\n","description":"","footnote":"\r\n( 3 ) . همان ، صص 11 - 26 .\r\n( 4 ) . همان ، ص 99 .\r\n","page_name":" 51 ","page_number":97},
  {"content":"\r\n\r\n\r\nگنجور سرِ خزينهء حلم\r\n كو شهره بود به دانش و دين * آراسته از وقار و تمكين \r\n مخصوص به عصمت و ديانت * با راى رزين و با امانت \r\n فارغ ز معاصى و قبايح * خوش خلق به سان مشك فايح \r\n آن گاه شجاع و عالم و راد * آزاد ز ظلم و جور و بيداد \r\n چون باشدش اين خصايص خوب * موصوف بدين صفات منسوب \r\n سازند ورا رئيس و مهتر * سر بر خط او نهند يكسر \r\n گردند همه مطيع رايش * خوانند رئيس و پيشوايش \r\n آن كوست بدين نشانه مخصوص * بايد كه بود امام منصوص \r\n او بعد رسول حق كه برخاست * اين جمله بدان كه مر على راست \r\n سيف اللّه و شاه ذوالفقار است * بر دلدل دين به حق سوار است \r\n شك نيست در آن كه اين خصايل * بودست درو به صد دلايل \r\n دانندهء راز امّ هانى * كشّاف رموز آسمانى \r\n هم تابع ملك بيعتين است * هم هاجر راه هجرتين است \r\n لم يشرك باللّه‌اش صفاتست * سيف اللّه و منخر العرابست . . . \r\n سازندهء مسجد و مكانات * دارندهء مودى و امانات \r\n هم اعلم و اقضى القضايات * هم ارشد و هادى الهدايات \r\n برهان حلال و الحرام است * سازندهء كار خاص و عام است \r\n از قوّت قلب ليث مقدام * در قلب غزا هزبر ضرغام \r\n از صفوت قايمين نشانه * وز افضل قانتين فسانه \r\n ضارب سوى طاغيان به سيفين * طاعن بر طاغيان به رمحين \r\n انوار مسبّحين بيانش * اذكار مذكّرين زبانش \r\n هم مُطفى نار موقدين بود * هم نحر قريش اجمعين بود \r\n داماد نبى عالمين اوست * ابن عم رسول دين اوست \r\n كان كرم و مكان علم است * جان خرد و جهان حلم است \r\n استاد درِ مدينهء علم * گنجور سر خزينهء حلم \r\n\r\n","description":"","footnote":"","page_name":" 52 ","page_number":98},
  {"content":"\r\n\r\n در محرب حرب اوست كرّار * عيار و حبيب خاص جبّار \r\n در حلقهء زهد جان اصحاب * او بود حريف ذكر و محراب \r\n او بود به حق خليفهء راست * كز علم و عمل جهان بياراست \r\n منصوص عليه بر امامت * او راست نشانه تا قيامت \r\n آن مير عرب شه عجم را * آن صاحب سيف و القلم را \r\n وصفش به كدام مايه گويم ؟ * راهش به كدام پايه پويم ؟ « 5 » \r\n\r\n\r\n","description":"","footnote":"\r\n( 5 ) . همان ، صص 100 - 101 .\r\n","page_name":" 53 ","page_number":99},
  {"content":"\r\n\r\n\r\nامير حسينى هروى ( 641 تا 646 - 717 تا 719 ه . ق . )\r\nسيد ركن الدّين حسين بن عالم حسينى غورى هروى ، متخلّص به « حسينى » و معروف به امير حسينى سادات ، عارف نامدار قرن هفتم و هشتم و از شاعران و نويسندگان ايران در آن عهد است .\r\nمولد او « غزيو » يا « گزيو » از بلاد غور بوده است . امير حسينى بيشتر عمر خود را در هرات گذراند و سبب شهرتش به هروى ، همين درنگ طولانى وى در آن شهر است . در مورد سال تولّد وى علاوه بر تاريخ‌هاى فوق ، مرحوم صفا سال 671 ه را در تاريخ ادبيات خود نوشته‌اند .\r\nامير حسينى در آغاز جوانى به تحصيل دانش‌هاى متداول زمان پرداخت . دربارهء مقام علمى و عرفانى وى ، جامى نوشته است : « عالم بوده به علوم ظاهرى و باطنى » ( نفحات الانس ، ص 605 ) و شيخ محمود شبسترى او را « بزرگى از بزرگان خراسان برشمرده است كه در اقسام هنر مشهور بوده و خرد و كلان او را بر همهء بزرگان عصر ترجيح مىداده‌اند . » « 1 »\r\nشهرت امير حسينى بيشتر به اين جهت بوده است كه وى سرايندهء پرسش‌هاى منظوم هجده گانه‌اى است كه شيخ شبسترى ، گلشن راز خود را در پاسخ به آن پرسش‌ها سروده است . از ديگر منظومه‌هاى او كنز الرموز ، زاد المسافرين ، سى نامه و ديوان شعر است . آثار غير منظوم او عبارتند از : 1 - طرب المجالس ، آميزه‌اى از نثر مسجّع و نظم 2 - نزهة الارواح كتابى به شيوهء گلستان سعدى و رسائل خواجه عبد اللّه ، مشتمل بر يك ديباچه در حمد خداوند و نعت پيامبر ( ص ) و منقبت مولا على بن ابى طالب ( ع ) و 28 فصل مانند طرب المجالس به شيوهء نثر موزون در آميخته به شعر 3 - صراط المستقيم رساله‌اى كوتاه دربارهء\r\n\r\n\r\n","description":"","footnote":"\r\n( 1 ) . مثنوىهاى عرفانى امير حسينى هروى ، ص 3 .\r\n","page_name":" 54 ","page_number":100},
  {"content":"\r\n\r\nوظيفهء سالكان و بيان شيوهء سلوك ، با نثرى روان و خالى از تكلّف .\r\nعلاوه بر آثارى كه بر شمرده شد جامى در نفحات الانس از اثر ديگرى به نام روح الارواح ياد مىكند و نيز اثرى ديگرى در منابع به نام عنقاى مغرب دربارهء معارف و حقايق به او منسوب است . « 2 »\r\n\r\nدر مناقب امير المؤمنين على بن ابى طالب ( رض )\r\nو بر آن سرور مطّلبى ابن عم نبى ، آن اصل شجرهء ولايت و آن فرع ثمرهء نهايت . آن كه بى او مدينهء علم را در مىبايست و آن كه با او حصر دين را هيچ در نمىبايست . آن مردى كه در هيجا در همه جا از دشمن روى نتابيد و آن شيرى كه در هيچ جا به هيچ پشت ، رو نياورد . آن پردلى كه به يك نعره قلب لشكر را دو پاره مىشكست . آن صفدرى كه به يك حمله قلعه‌اى را در پا مىافكند . سخنش يك رويه بود ، از ان بر دل دوستان مىنشست .\r\nتيغش دو رويه بود از ان در ميان دشمنان مىرفت .\r\n\r\nقطعه\r\n شير يزدان كز نهيب خنجرش * خصم را بفسرده خون در حنجره \r\n بود از آسيب او پيش از اجل * جان دشمن از غرى در غرغره \r\n اوست قلب لشكر اسلام از ان * مهر دين بى مهر او نامد سره \r\n بر فراز قصر عالى منظرش * من نگويم آسمان را كنگره \r\n چون كم از يك نقطهء موهوم بود * در محيط مركزش نه دايره « 3 » \r\n\r\n\r\n","description":"","footnote":"\r\n( 2 ) . همان ، صص 1 - 16 .\r\n( 3 ) . نزهة الارواح ، ص 13 .\r\n","page_name":" 55 ","page_number":101},
  {"content":"\r\n\r\n\r\nاوحدى مراغى اصفهانى ( تقريبا حدود 673 - 738 ه . ق )\r\nشيخ اوحد الدّين يا ركن الدين بن حسين اوحدى مراغى اصفهانى از شاعران و عارفان عهد خويش است . صاحب ديوان قصايد ، ترجيعات ، غزل‌ها و رباعيات ، متجاوز از هشت هزار بيت ؛ ده نامه يا منطق العشاق و مثنوى جام جم كه در آذربايجان آن را سروده است . وى قسمت آخر عمر خود را همان جا به سر آورده است .\r\nاوحدى به سبب تولّد در مراغه به « مراغه‌اى » يا « مراغى » و به سبب مسكن گزيدن در اصفهان به « اصفهانى » مشهور شده است . تخلّص او از لقب اوحد الدّين ابو حامد كرمانى كه به يك واسطه مريدش بوده مأخوذ است . « 1 »\r\nاز اوست :\r\n\r\nهم كوه حلم ، هم شاخ شرع\r\n بر كوفه و خاك على ، اى باد صبح ، ار بگذرى * آن جا به حق دوستى كز دوستان ياد آورى \r\n خوش تحفه‌اى ز آن آب و گل ، بوسيده ، بردارى بدل * تا ز ان هواى معتدل پيش هواداران برى \r\n با او بگويى : كاى ولى ، وى سرّ احسان و يلى * زان كيمياى مقبلى در ده كه جان مىپرورى \r\n اى قبلهء روح و جسد ، وى بيشهء دين را اسد * ذات تو خالى از حسد ، نفس تو از تهمت برى \r\n\r\n\r\n","description":"","footnote":"\r\n( 1 ) . سرآمدان فرهنگ و تاريخ ايران ، ص 206 .\r\n","page_name":" 56 ","page_number":102},
  {"content":"\r\n\r\n كافى كف كوفى وطن ، صافى دل صوفى بدن * هم بو الوفا هم بو الحسن ، هم مرتضى ، هم حيدرى \r\n هستى نبى را ابن عم ، از روى معنى لحم و دم * زان گونه بودى لا جرم ، زين گونه دارى سرورى \r\n از جام علمت با طرب ، جوشيده مغزان عرب * در بسته صد معدى كرب ، پيشت ميان چاكرى \r\n كفر از كفت شد كاسته ، دين از تو شد آراسته * از زير دستت خاسته ، صد چون جنيد و چون سرى \r\n بوذر وكيل خرج تو ، سلمان رسيل درج تو * گردون چه داند ارج تو ؟ تو آفتاب خاورى \r\n بى پايهء علم تو كس ، زين‌ها ندارد دسترس * مهدى تو خواهى بود و بس ، گر مهد اين پيغمبرى \r\n هم كوه حلمش را كمر ، هم چرخ خلقش را قمر * هم شاخ شرعش را ثمر ، هم شهر علمش را درى \r\n علم از تو گشت اندوخته ، شرع از تو گشت افروخته * از ذوالفقارت سوخته ، آيين كفر و كافرى \r\n ياسين ز نامت آيتى ، طاها ز علمت رايتى * كشف تو از مه غايتى ، برداشت مهر دخترى \r\n شمعى و ماهت هم نفس ، پيشى نگيرد بر تو كس * هر چند شمع از پيش و پس ، فارغ بود ، چون بنگرى \r\n رمحت شهاب و مه سپر ، خوانت بهشت و كاسه خور * پاى ترا كرده به سر ، گردون گردان منبرى \r\n هم مير نحل و هم نحل ، اى خسرو گردون محل * كاخ تو ايوان زحل ، هم تخت كاخ مشترى \r\n هم تيغ دارى ، هم علم ، هم علم دارى ، هم حكم * هم زهد دارى هم كرم ، ديگر چه باشد مهترى ؟ \r\n از مهر در هر منزلى ، مهرى نهادى بر دلى * همچون سليمان ولى ، ديوت نبود انگشترى \r\n\r\n","description":"","footnote":"","page_name":" 57 ","page_number":103},
  {"content":"\r\n\r\n خط ترا نقاش چين ، ماليده بر چشم و جبين * كلك تو از روى زمين ، گم كرده نقش آزرى \r\n راى تو دشمن مال را ، رويت مبارك فال را * نهج تو اهل حال را ، كرد از بلاغت ياورى \r\n از بهر حكم و مال و زر ، هرگز نجستى شور و شر * نفسى كه چندينش هنر باشد ، جه جويد داورى ؟ \r\n روزى كه ياران دگر ، از دور كردندى نظر * از خيبر و باروش در ، كندى ، زهى زور آورى ! \r\n عصمت شعار آل تو ، ايمان و تقوى مال تو * كشف حقيقت حال تو ، سير طريقت بر سرى \r\n پيش كسان بودت كسى ، بعد از نبى بودى بسى * پيشى تو ، هر چند از پسى ، اى نامدار گوهرى \r\n اى مكيان را پيش صف ، وى شحنهء نجد و نجف * هستى خلافت را خلف ، از مايهء نيك اخترى \r\n گر با تو كين ورزد خسى ، نامش نمىماند بسى * و آن جا كه گم كرده كسى ، علم تو داند رهبرى \r\n راى تو جفت تير شد ، چون مهر عالم گير شد * عقل بلندت پير شد ، در كار معنى گسترى \r\n اى گنج صد قارون ترا ، گفتا : نبى هارون ترا * زان دشمن وارون ترا ، منكر شود چون سامرى \r\n گردون گردان جاى تو ، خورشيد خاك پاى تو * اى پرتوى از راى تو ، آيينهء اسكندرى \r\n نام وجودت « لا فتى » منشور و جودت « هل اتى » * « يا منيتى حتى متى ، انا فى اساً و تَحُسّرى » \r\n من بستهء بند توام ، خاك دو فرزند توام * در عهد و پيوند توام ، با داغ و طوق قنبرى \r\n\r\n","description":"","footnote":"","page_name":" 58 ","page_number":104},
  {"content":"\r\n\r\n پر شد از بوى گلت ، زان اوحدى شد بلبلت * اى خاك نعل دلدلت ، بر فرق چرخ چنبرى \r\n اندر بيابانش مهل ، غلتان ميان خون و گل * جامى فرو ريزش به دل ، ز آن باده‌هاى كوثرى « 2 » \r\n\r\n\r\n","description":"","footnote":"\r\n( 2 ) . ديوان اوحدى اصفهانى معروف مراغى ، صص 36 - 38 .\r\n","page_name":" 59 ","page_number":105},
  {"content":"\r\n\r\n\r\nخواجوى كرمانى ( 689 - 753 ه . ق )\r\nكمال الدّين ابو العطاء محمود بن على بن محمود مرشدى كرمانى « نخلبند شعرا » عارف و شاعر بزرگ ايران در سدهء هشتم هجرى است . او نخستين مسير كسب فضايل را در زادگاه خود پيمود . سپس به مسافرت پرداخت و با اشخاص و طوايف گوناگون گرد آمد و جهان و جهانيان را بيازمود .\r\nبه موجب اخبار متواتر به شهرهاى مهم عصر از شيراز و اصفهان و همدان و بغداد رفت و با اهل ذوق و دانش معاشرت كرد و در كازرون از محضر شيخ امين الدّين محمّد كازرونى و در سمنان از علاء الدولهء سمنانى كسب فيض كرد و حلقهء ارادت شيخ علاء الدوله را به گوش آويخت . خواجه پس از سياحت شهرهاى مختلف سرانجام در حدود 738 ه به موطن خود كرمان برگشت .\r\nخواجو علاوه بر قصايد مدحى ، قصايد عرفانى هم دارد كه نمونهء ذوق و مشرب تصوّف شاعر است و در استحكام به پاى قصايد سنايى مىرسد .\r\nخواجو گذشته از قصايد و مدايح ، غزليّاتى شيوا دارد و در اين نوع پيرو و مقلّد سبك شيخ سعدى است . سخن پرداز بزرگ آن عصر حافظ شعر او را مىپسنديد و تتبّع و اقتفا مىكرد .\r\nخواجو گذشته از ديوان اشعارش مثنوىهايى به سبك استاد نظامى سروده و خمسه‌اى به وجود آورده است كه اسامى آنها به قرار ذيل است :\r\nهماى و همايون ؛ گل و نوروز كه هر دو منظومه‌اى عاشقانه‌اند ؛ كمالنامه كه مثنوى عرفانى است به وزن هفت پيكر ؛ روضة الانوار به سبك مخزن الاسرار حاوى بيست مقاله با حكايات و موضوعات عرفانى و دينى و اخلاقى ؛ گوهر نامه در وزن خسرو و شيرين در اخلاق و تصوّف ؛ سام نامه داستانى عشقى ؛ مفاتيح القلوب برگزيده از اشعارش و يكى دو\r\n\r\n","description":"","footnote":"","page_name":" 60 ","page_number":106},
  {"content":"\r\n\r\nرساله مانند رسالة الباديه و رسالة سبع المثانى و رسالهء مناظرهء شمس و سحاب . مدفن خواجو در « تنگ اللّه اكبر » شيراز است . « 1 »\r\nاز اشعار و آثار خواجو بر مىآيد كه وى شاعرى است ديندار و معتقد به قرآن و احاديث . اشارات قرآنى فراوان و تضمين اخبار و احاديث در كلام او به ويژه كلام مولا على ( ع ) شعر او را رنگ و صبغهء خاصى بخشيده است . عباراتى مانند : لا فتى الّا على لا سيف الّا ذوالفقار و انا مدينة العلم و علىّ بابها و . . . ذكر القاب آن بزرگوار در ضمن اشعار خواجو ، خود نيز نشانگر ارادت خالصانه اين شاعر كرمانى به مقام والاى ولايت است .\r\n\r\nتركيب بند فى منقبة اسد اللّه الغالب على ابن ابى طالب كرم اللّه وجهه و رضى عنه\r\n مرحبا اى نكهت عنبر نسيم نو بهار * جان فداى نفحه‌ات باد اى شميم مشكبار \r\n سنبل اندر جيب دارى يا سمن در آستين * عود و صندل در ميان يا مشك و عنبر در كنار \r\n دوش هنگام سحر بر كوفه افكندى گذر * يا ز راه شامت افتاده‌ست بر يثرب گذار \r\n يا نسيم روضهء دار القرار آورده‌اى * كز تو مىيابد روان بى قرار ما قرار \r\n يا مگر بر مرقد مير نجف بگذشته‌اى * كز تو مىآيد نسيم نافهء مشك تتار \r\n شاه مردان چون خليل اللّه به صورت بت شكن * شير يزدان از رسول اللّه به معنى يادگار \r\n مهر او از آسمان لا فتى الّا على * تيغ او از گوهر لا سيف الّا ذوالفقار \r\n عالم او را گر امير المؤمنين خواند رواست * آدم او را گر امام المتقين داند سزاست \r\n غرّه ماه منوّر بين كه غرّا كرده‌اند * شاميان را طرهء مشكين مطرّا كرده‌اند \r\n بر اميد آن كه سازندش قبا آل عبا * اطلس زربفت را پيروزه سيما كرده‌اند \r\n چون بر آمد جوش جيش شاه مردان در مصاف * از غبار تازيان چرخ معلّا كرده‌اند \r\n نعل دلدل را كله داران طاق چنبرى * تاج فرق فرقدين و طوق جوزا كرده‌اند \r\n روشنان قصر كحلى گرد خاك پاى او * سرمهء چشم جهان بين ثريّا كرده‌اند \r\n با وجود شمّهء گردون عصمت فاطمه * زهره را اين تيره روزان نام زهرا كرده‌اند \r\n\r\n\r\n","description":"","footnote":"\r\n( 1 ) . تاريخ ادبيات ايران ، صص 479 - 488 ؛ سرآمدان فرهنگ و تاريخ ايران ، صص 334 - 335 .\r\n","page_name":" 61 ","page_number":107},
  {"content":"\r\n\r\n خون او را تحفه سوى باغ رضوان برده‌اند * تا از آن گلگونهء رخسار حورا كرده‌اند \r\n آن كه طاووس ملايك پاى بند دام اوست * حرز هفت اندام نه گردون سه حرف نام اوست \r\n باز ديگر بر عروس چرخ زيور بسته‌اند * پردهء زربفت بر ايوان اخضر بسته‌اند \r\n چرخ كحلى پوش را بند قبا بگشوده‌اند * كوه آهن چنگ را زرّين كمر دربسته‌اند \r\n اطلس گلريز اين سيمابگون خرگاه را * نقش پردازان چينى نقش ششتر بسته‌اند \r\n مهد خاتون قيامت مىبرند از بهر آن * ديده‌بانان فلك را ديده‌ها بر بسته‌اند \r\n يا ز بهر حجّة الحق مهدى آخر زمان * نقره خنگ آسمان را زينى از زر بسته‌اند \r\n دانه ريزان كبوتر خانهء روحانيان * نام اهل البيت بر بال كبوتر بسته‌اند \r\n دل در آن تازى غازى بند كاندر غزو روم * تازيانش شبه اندر قصر قيصر بسته‌اند \r\n عصمت احمد ز مطرودان بو جهلى مجوى * قصّهء حيدر به مردودان مروانى مگوى \r\n معشر المستغفرين صلّوا على خير الورى * زمرة المسترحمين حيوا الوفى المرتضى \r\n قلعه گير كشور دين حيدر درنده حى * دسته بند لالهء عصمت وصى مصطفى \r\n كاشف سرّ خلافت راز دار لو كشف * قاضى دين نبى مسند نشين هل اتى \r\n مالك ملك سلونى باب شهرستان علم * سالك اطوار لم اعبد شه تخت رضا \r\n سرو بستان امامت درّ درياى هدى * شمع ايوان ولايت نور چشم اوليا \r\n معنى درس الهى خاتم دست كرم * گوهر جام فتوت روح شخص لا فتى \r\n مقتداى سروران ملك دين جفت بتول * پيشواى رهروان راه حق شير خدا \r\n ديگر از برج امامت مثل او اختر نتافت * بحر در درج كرامت همچو او گوهر نيافت \r\n ديشب از آهم حمايل در بر جوزا بسوخت * وز نفير سوزناكم كلّه خضرا بسوخت \r\n چون نسوزم كز غم سبطين سلطان رسل * جان منظوران اين نه منظر مينا بسوخت \r\n آتش بيداد آن سنگين دلان چون شعله زد * ماهى اندر بحر و مه بر غرفهء بالا بسوخت \r\n چون چراغ ديدهء زهرا بكشتندش به زهر * زهره را دل بر چراغ ديدهء زهرا بسوخت \r\n چون روان كردند خون از قرّة العين نبى * چشم عيسى خون بباريد و دل ترسا بسوخت \r\n ديدهء تر دامن آن روزش بيفكندم ز چشم * كان نهال باغ پيغمبر ز استقسا بسوخت \r\n بسكه دريا ناله كرد از حسرت آن تشنگان * گوهر سيراب را جان بر دل دريا بسوخت \r\n\r\n","description":"","footnote":"","page_name":" 62 ","page_number":108},
  {"content":"\r\n\r\n ديو طبعان بين كه قصد خاتم جم كرده‌اند * بغض اولاد على را نقش خاتم كرده‌اند \r\n در قيامت كافرينش خيمه بر محشر زنند * سكّهء دولت به نام آل پيغمبر زنند \r\n تشنگان وادى ايمان چو در كوثر رسند * از شعف دست طلب در دامن حيدر زنند \r\n شهسواران در ركاب راكب دلدل روند * خاكيان لاف از هواى صاحب قنبر زنند \r\n هر كه او چون حلقه نبود بر در حيدر مقيم * رهروان راه دين چون حلقه‌اش بر در زنند \r\n مؤمنان حيدرى را مىرسد كز بهر دين * حلقهء ناموس حيدر بر در خيبر زنند \r\n ره به منزل برد هر كو مذهب حيدر گرفت * آب حيوان يافت آن كو خضر را رهبر گرفت « 2 » \r\n\r\n\r\n","description":"","footnote":"\r\n( 2 ) . ديوان اشعار . . . ، صص 133 - 135 .\r\n","page_name":" 63 ","page_number":109},
  {"content":"\r\n\r\n\r\nابن يمين ( 685 - 769 ه . ق )\r\nابن يمين در قريهء فريومد از قراى جوين خراسان چشم به جهان گشود . نامش امير محمود و نام پدرش امير يمين الدوله معروف به طغرايى فريومدى است . هنر ابن يمين در سرودن قطعات اخلاقى و اجتماعى است كه در آن همنوعان را به آزادگى ، عزّت نفس و قناعت دعوت مىكند و دانش و فضيلت را مىستايد . ابن يمين پس از انورى بزرگ‌ترين شاعر قطعه‌سراى پارسى است . بيشتر زندگى ابن يمين در قريهء فريومد گذشته و با مختصر املاكى كه از پدر به او رسيده بود ، روزگار مىگذراند . وى جزو مستوفيان زمان خود به شمار مىرفت . . . چندى در گرگان و هرات در مصاحبت امرا بزيست . ديوان اشعار وى در حدود پانزده هزار بيت است كه نزديك به سه هزار بيت آن مقطعات اخلاقى است و بقيه غزل و قصيده و مثنوى . ابن يمين در مولد خود چشم از جهان فرو بست . « 1 »\r\n\r\nپادشاه اوليا\r\n مقتداى اهل عالم چون گذشت از مصطفى * ابن عمّ مصطفى را دان على مرتضى \r\n آن على اسم و مسمّى كز علوّ مرتبت * اوج گردون با حبابش ارض باشد با سما \r\n آن كه از مغرب به مشرق كرد رجعت آفتاب * تا نماز بى نياز او نيفتد در قضا \r\n آن كه نسبت خرقه را يكسَر به درگاهش برند * سالكان راهِ حق از اوليا و اتقيا \r\n وان كه مىزيبد كه روح اللّه ز بهر افتخار * نوبت صيتش زند فوق السماوات العلا \r\n اوست مولانا به فرمانى كه از حق ناحق است * چون توان منكر شدن در شأن او « من كنت » را \r\n بر جهان جاهش سرادق مىكشد خورشيدوار * وز تواضع او به زير سايبانى از عبا \r\n\r\n\r\n","description":"","footnote":"\r\n( 1 ) . سير سخن ، ج 2 ، صص 168 - 169 .\r\n","page_name":" 64 ","page_number":110},
  {"content":"\r\n\r\n خسرو سيّاره بر شير فلك بودى سوار * چون به دلدل بر نشستى مرتضى روز وغا \r\n جز به قوّت‌هاى روحانى كجا ممكن شدى * در ز خيبر كندن و بر هم دريدن اژدها \r\n زان كرامت‌ها كه ايزد كرد و خواهد كرد نيز * با على اكنون بشارت مىرساند « هل اتى » \r\n بهر اثبات امامت گر بود قاضى عدل * علم و جود و عفّت و مرديش بس باشد گوا \r\n گر نكردى در نبوّت را نبىّ اللّه مُهر * مرسلى بودى على افضل ز كلّ انبيا \r\n آن كه در حين صلوة از مال خود دادى زكات * جز على را كس نمىدانم به نصّ انّما \r\n آنچه او را از فضايل هست از اقرانش مجوى * جهل باشد جستن انسانْت از مردم گيا \r\n كى رسيدش ار نبودى افضليّت وصف او * از سلونى دم زدن در بارگاه مصطفى \r\n رهنمايى جوى از وى كو شناسد راه را * چون نبرد اين ره كسى هرگز به سَر بى رهنما \r\n ترك افضل بهر مفضول از فضول نفس دان * در طريق حق مكن جز نور عصمت پيشوا \r\n وان ندانم هيچ كس را از نبى چون بگذرى * جز علىّ مرتضى را پادشاه اوليا \r\n در ولاى او نمايم پايدارى همچو قطب * ور بگرداند فلك بر سَر به خونم آسيا \r\n منقبت از جان و دل ك « ابن يمين » مىگويدش * هست اظهار عبوديّت نه انشاء ثنا \r\n من كه باشم كش ثنا گويم ولى مقصودم آنك * از شمار بندگان داند مرا روز جزا \r\n كردگارا مجرمم امّا تو آگاهى كه من * بنده اويم چه باشد گر به دو بخشى مرا « 2 » \r\n\r\nقصيده در مدح حضرت ولايت\r\n نورى كه هست مطلع آن هل اتى على است * خلوت نشين صومعهء اصطفا على است \r\n مهر سپهر حكمت و جان و جهان فضل * فهرست كارنامهء اهل صفا على است \r\n آن كس كه بت پرستى و ميخوارگى نكرد * سلطان اوليا و شه اصفيا على است \r\n آن كس كه در يقينش نگنجد زيادتى * صد بار اگر ز پيش برافتد غطا على است \r\n آن طفل شير دل كه به توفيق ايزدى * در عهد مهد كرد شكار اژدها على است \r\n آن كس كه با نبى چو به خلوت دمى زدى * گِرد سرادقات جلال از عباعلى است \r\n و آن كو براى دين به سر كفر برفشاند * از ميغ تيغ صاعقه روز وَغا على است \r\n آمد ز حق ندا به نبى در مضيق حرب * كان كس كه بر كند در خيبر ز جا على است \r\n\r\n\r\n","description":"","footnote":"\r\n( 2 ) . ديوان اشعار ابن يمين ، صص 10 - 11 .\r\n","page_name":" 65 ","page_number":111},
  {"content":"\r\n\r\n گر بود مستحقّ ز سلف يك وجود كو * باشد به حق وصى ز پى مصطفى ، على است \r\n وز حجّت نبوّت امامت عدالتست * با عفت و شجاعت و جود و سخا على است \r\n علم نبى همى طلبى از على طلب * كاو هست شهر علم ، درِ آن شهر را على است \r\n نشگفت اگر ملائكه گردند مقتدى * آن را كه در مناهج حقّ مقتدا على است \r\n هرگز جهان نبود كه در وى على نبود * بى ابتدا على بد و بى انتها على است \r\n بوده‌ست و هست و باشد و تصديق واجبست * زيرا كه نور ساطع ذات خدا على است \r\n كردن بيان رفعت قدرش چه حاجتست * دانند اهل عقل كه فوق السما على است \r\n ما عمرو و زيد را نشناسيم در جهان * ما را بس اين شناخت كه مولاى ما على است \r\n ترك حسب بگير خود اين بس كه در نسب * داماد و ابن عمّ شه انبيا على است \r\n از هر عطيّه كابن يمين را خداى داد * فاضل‌ترينش دوستى مرتضى على است \r\n دارم اميد عفو گرم هست صد گناه * بر اعتماد آن كه مرا پيشوا على است \r\n اى دل ز تشنگىّ قيامت مترس از آنك * ساقىّ حوض كوثر دار البقا على است \r\n دانم كه از تو باز ندارد به هيچ حال * يك شربت آب از آن كه سر اسخيا عليست « 3 » \r\n\r\n\r\n","description":"","footnote":"\r\n( 3 ) . همان ، صص 39 - 40 .\r\n","page_name":" 66 ","page_number":112},
  {"content":"\r\n\r\n\r\nسلمان ساوجى ( دههء اوّل سدهء هشتم - 778 ه . ق . )\r\nخواجه جمال الدّين بن خواجه علاء الدّين محمّد ساوجى شاعر معروف سدهء هشتم هجرى در ساوه تولّد يافت . در جوانى مدّاح خواجه غياث الدّين محمّد وزير بود و در همهء مدّت وزارتش او را مدح گفت و پس از بر هم خوردن اساس سلطنت ايلخانى و مرگ ابو سعيد به خدمت امراى آل جلاير پيوست و شيخ حسن بزرگ ، مؤسس آن سلسله و همسر او دلشاد خاتون را مدح گفت و مدّت چهل سال در سفر و حضر و تبريز و بغداد مدّاحى آن خانواده را كرد .\r\nسرانجام به مناسباتى عزلت گزين شد و به ساوه مسقط الرأس خود آمد و در ملكى كه داشت مقيم گشت و همان جا درگذشت . او آخرين قصيده سراى بزرگ ادب فارسى بعد از حملهء مغول است . علاوه بر ديوان قصايد ، نزديك پنج هزار بيت غزليات و مقطعات و ترجيعات و تركيبات و رباعيات دارد و داراى دو مثنوى است :\r\n1 - جمشيد و خورشيد داستانى ابداعى و عاشقانه .\r\n2 - فراقنامه در ذكر محبّت ميان سلطان اويس و پيرانشاه پسر خواجه مرجان . شيوهء سلمان در قصيده سرايى تا حدّى ميانهء قدما و متأخّرين است . وى عدّه‌اى از مشاهير شاعران را جواب گفته است . سخن سلمان استوار و روان و استادانه است . مضامين تازه دارد و التزام رديف‌هاى گوناگون مىكند و صنايع مختلف را به كار مىبندد .\r\nدر ديوان شاعر قصايد دينى در نعت خدا و رسول و ائمّه ( ع ) هم هست و اين قسمت اخير بخصوص قصيده در مدح حضرت على ( ع ) بدين نحو آشكار تا زمان او زياد معمول نبود . « 1 »\r\n\r\n\r\n","description":"","footnote":"\r\n( 1 ) . سرآمدان فرهنگ و تاريخ ايران ، صص 478 - 479 ؛ تاريخ ادبيات ايران ، صص 496 - 500 .\r\n","page_name":" 67 ","page_number":113},
  {"content":"\r\n\r\n\r\nختم شد بر تو ولايت چون نبوّت بر رسول\r\n اى زمينت آسمان عالم بالا شده * در هوايت آسمان چون ذرّه اندر وا شده \r\n طاق محراب تو رشك قاب قوسين آمده * نور ماه قبّه‌ات بر قرب او ادنى شده \r\n در فضاى پيشگاهت عقل و دين جا يافته * در هواى بارگاهت جان و دل و الا شده \r\n بادِ صحنت خاك غيرت بر رخ جنّت زده * گرد فرشت آبروى عنبر سارا شده \r\n سدره‌ات هر سالكان را بيت معمور آمده * حلقه‌ات فردوسيان را عروة الوثقى شده \r\n هر كجا در باب فضلت عقل فصلى خوانده است * انس و جان گوياى آمنّا و صدّقنا شده \r\n گر تو دريايى چه دارى ابر رحمت در كنار * ور تو كانى كى بود كان معدن دريا شده \r\n لطف حق و نور رحمت در دلت جا يافته * آفتاب و آسمانى در دلت پيدا شده \r\n آفتاب كبريا درياى درّ لا فتى * فخر آل مصطفى مخصوص نصّ هل اتى \r\n آن كه چوگان مروت در كف احسان اوست * لا جرم گوى فتوت در خم چوگان اوست \r\n شرع بر مسند نشسته عقل تمكين يافته * جهل دست و پا شكسته فتنه در زندان اوست \r\n باب شهر علم مىخوانندش اما نزد عقل * عالم علم اوست كو چون عالم عقل آن اوست \r\n هر كجا در علم وحدانيت او خلوت كند * آستانش لا مكان روح الامين دربان اوست \r\n با همه رفعت كه دارد آسمان چون بنگرى * گوشه‌اى از گوش‌هاى گوشهء ايوان اوست \r\n لحمك لحمى نبيّش گفت و بر تصديق آن * قل تعالوا ندع از حق منزل اندر شأن اوست \r\n خاطر ما وصف ذاتش چون تواند كرد چون * ناطقه مدهوش و دل سرگشته جان حيران اوست \r\n آن كه ذات او مقدم بر وجود عالم است * بهر ايجاد وجود او وجود آدم است \r\n اى برابر كرده ايزد با خليلت در وفا * آيت يوفون بالنذر است بر قولم گوا \r\n بوده با ايوب همبر در ره صبر و شكيب * گشته با جبريل همره در ره خوف و رجا \r\n نوح را در شكر اگر عبد الشكورا گفت گفت * از برايت سعيكم مشكور اندر هل اتى \r\n ور سليمان خلعت ملكا عظيما يافت يافت * آيت ملكا كبيرا خلعت تست از خدا \r\n ور به طاعت گفت عيسى را واو صانى الصلاة * در يقيمون الصلاة آمد ترا از حق ندا \r\n ور به عزت مصطفى را در مع الله بركشيد * گشت منزل عهد اعزاز تو نص انّما \r\n\r\n","description":"","footnote":"","page_name":" 68 ","page_number":114},
  {"content":"\r\n\r\n مىكنم اقرار و دارم اعتقاد آن كه نيست * در ره دين رهبرى همچون تو بعد از مصطفا \r\n بر زبان روح گفته با محمد آشكار * لا فتى الّا على لا سيف الّا ذوالفقار \r\n كنيتت مرغان طوبى نقش بر پر كرده‌اند * مدحتت كروبيان عرش از بر كرده‌اند \r\n فهم و وهمت مشكلات راه دين پيموده‌اند * دست و طبعت سيم و زر را خاك بر سر كرده‌اند \r\n قدرتت را شرح در فصل سلاسل خوانده‌اند * قوتت را وصف اندر باب خيبر كرده‌اند \r\n يك دليلت در ولايت كرد نعل دلدلت * كز غبارش ديدهء گردون منور كرده‌اند \r\n يك مثالت در امامت روى موى عنبر است * كز سواد گيسوش شب را معطر كرده‌اند \r\n در دانش را دلت درياى معنى ديده‌اند * آفرينش را كفت فهرست دفتر كرده‌اند \r\n چون علم بر آستين بگرفته‌اندت شرع و دين * تا ز جيب جبهء تقدير سر بر كرده‌اند \r\n ختم شد بر تو ولايت چون نبوت بر رسول * شير يزدان ابن عم مصطفى جفت بتول \r\n اين منم در حلقهء دل عالم جان يافته * وين منم در عالم جان ملك ايمان يافته \r\n اين منم با خضر بعد از مدت راه دراز * در سواد رحمت تو آب حيوان يافته \r\n اين منم با يوسف از چاه بلا بيرون شده * بس چو عيسى رتبت خورشيد تابان يافته \r\n اين منم كز بعد چندين التماس از لطف حق * ملكتى زيباتر از ملك سليمان يافته \r\n اين منم در بارگاه مقتداى جن و انس * با قصور عجز خود را منقبت خوان يافته \r\n اين منم با لكنت باقل درين عاليجناب * دستگاهى در فصاحت همچو سحبان يافته \r\n اين منم بر آستان فخر آل مصطفى * رتبت حسّانى و مقدار سلمان يافته \r\n حجت قاطع امام حق امير المؤمنين * بحر دانش كان مردى لطف رب العالمين \r\n تا كه در درياى مدحت آشنايى مىكنم * هر چه نه مداحى تست آن ريايى مىكنم \r\n آرزوى مدحتت داريم در بحر خيال * با چنين طبعى نه آخر بى حيايى مىكنم \r\n من ز راه افتادگان واله و سرگشته‌ام * از ولايت التماس رهنمايى مىكنم \r\n تا مگر خود را به منزل در رسانم از درت * بر اميد توشهء راهى گدايى مىكنم \r\n با همه ملك گدايى تا گدايت گشته‌ايم * بر سر شاهان عالم پادشاهى مىكنم « 2 » \r\n\r\n\r\n","description":"","footnote":"\r\n( 2 ) . ديوان سلمان ساوجى ، صص 322 - 327 .\r\n","page_name":" 69 ","page_number":115},
  {"content":"\r\n\r\n\r\nحافظ شيرازى ( حدود 727 - 792 ه . ق . )\r\nدر مقدّمهء ديوان حافظ به قلم محمّد گلندام ، اسم و لقب خواجه چنين آمده است :\r\n« شمس الملّة و الدّين محمّد حافظ الشيرازى » . حافظ يكى از بزرگ‌ترين شاعران نغز گوى ايران و از اعاظم گويندگان جهان و از اكابر گرانقدران شعر فارسى است . نزد قوام الدّين عبد اللّه به تحصيل علوم پرداخت و به تفسير و حكمت و ادبيات عرب دست يافت و قرآن مجيد را با 14 روايت از برداشت و به همين مناسبت حافظ تخلّص كرد . دورهء زندگانى او با امراى اينجو ( جلال الدّين مسعود شاه ، شاه شيخ ابو اسحق ) و سلاطين آل مظفّر كه در فارس حكومت داشتند و ملوك ايلخانى ( ايلكانى ) مقارن است . اواخر عمر او مصادف با چيرگى و جهانگيرى امير تيمور است . استادى وى در غزل يگانه و بى بديل است ، با اين كه در ديوان حافظ به قصيده و مثنوى و رباعى هم برمىخوريم . او بود كه نخست بار غزل عاشقانه و عارفانه را به هم آميخت و اين از جهاتى است كه واژه‌ها و اصطلاحات حافظ را به صورت‌هاى گوناگون قابل تعبير و تفسير ساخته است . حافظ شعر شاعران گذشته و معاصر را به خوبى خوانده و مضامين مختلفى از سعدى ، سلمان ، خواجو و ديگران گرفته و با قدرت بيان خود آن را جاويدان كرده است . آشنايى حافظ با روح زبان فارسى و آگاهى به ظرايف و دقايق كلام و استفادهء درست و بجا از صنايع لفظى و معنوى ، به ويژه ايهام و ابهام و تناسب و صور بلاغى زيبا و هنرمندانه و انتخاب كلمات سنجيده و پر معنا ، همه و همه دست به دست هم داده و در مجموع شعر حافظ را به درجه‌اى از رفعت و اعتلا رسانده كه تاكنون كسى نتوانسته است با وى پهلو زند . محتواى بار در شعر حافظ نتيجهء تلاش مستمر شاعر در ساليان دراز عمر اوست كه همواره با درس و بحث و كتاب و قرآن مأنوس و همدم بوده و لحظه‌اى از تفكّر و تدبّر سرباز نزده و همين آشنايى عميق با فرهنگ و معارف اسلامى و بشرى رنگ و جلايى خاص به شعر او\r\n\r\n","description":"","footnote":"","page_name":" 70 ","page_number":116},
  {"content":"\r\n\r\nداده است . « 1 »\r\n\r\nعلى بحر سخا و على كوه وقار\r\n نوشته بر در فردوس كاتبان قضا * نبى رسول و ولى عهد حيدر كرّار \r\n ز نام اوست معلّق سما و كرسى و عرش * ز ذات اوست مطبّق زمين بدين هنجار \r\n على امام و على ايمن و على ايمان * على امين و على سرور و على سردار \r\n على عليم و على عالم و على اعلم * على حكيم و على حاكم و على مختار \r\n على نصير و على ناصر و على منصور * على مظفر و غالب على سپهسالار \r\n على عزيز و على عزت و على افضل * على لطيف على انور و على انوار \r\n عليست فتح فتوح و عليست راحت روح * عليست بحر سخا و عليست كوه وقار \r\n على سليم و على سالم و على مسلم * على قسيم و على است قاسم نار \r\n على صفىّ و على صافى و على صوفى * على وفى و على صفدر و على كرّار \r\n على نعيم و على نعمت و على منعم * على بود اسد اللّه قاتل الكفار \r\n على ز بعد محمد ز هر كه هست به است * اگر تو مؤمن پاكى بكن بر اين اقرار \r\n\r\nشحنهء نجف\r\n طالع اگر مدد كند دامنش آورم به كف * گر بكشم زهى طرب ور بكشد زهى شرف \r\n طرف كرم ز كس نبست اين دل پر اميد من * گر چه سخن همى برد قصّهء من به هر طرف \r\n چند به ناز پرورم مهر بتان سنگدل * ياد پدر نمىكنند اين پسران ناخلف \r\n از خم ابروى توام هيچ گشايشى نبود * وه كه درين خيال كج عمر عزيز شد تلف \r\n ابروى دوست كى شود دستكش من ضعيف * كس نزدست ازين كمان تير مراد بر هدف \r\n من به خيال زاهدى گوشه نشين و طرفه آنك * مغبچه‌اى به هر طرف مىزندم به چنگ و دف \r\n بى خبرند زاهدان نقش بخوان و لا تقل * مست رياست محتسب باده بنوش و لا تخف \r\n صوفى شهر بين كه چون لقمهء شبهه مىخورد * پاردمش دراز باد آن حيوان خوش علف \r\n « حافظ » اگر قدم زنى در ره خاندان به صدق * بدرقه رهت كنم همّت شحنة النجف « 2 » \r\n\r\n\r\n","description":"","footnote":"\r\n( 1 ) . حافظ پژوهان و حافظ پژوهى ، صص ده - چهارده ؛ سرآمدان فرهنگ و تاريخ ايران ، صص 296 - 297 .\r\n( 2 ) . على ( ع ) در شعر و ستايش فارسى ، صص 112 - 113 و 150 .\r\n","page_name":" 71 ","page_number":117},
  {"content":"\r\n\r\n\r\nشاه نعمت اللّه ولى كرمانى ( 731 - 834 ه . ق )\r\nشاه نور الدّين معروف به شاه نعمت اللّه ولى كرمانى فرزند مير عبد اللّه از اقطاب بزرگوار و مشايخ نامدار ايران است كه در حلب تولّد يافت . نسب او به نوزده واسطه به حضرت پيغمبر اكرم ( ص ) مىپيوندد . وى پس از تحصيل علوم ظاهرى و صورى به سفر رفت و با بسيارى از اكابر زمان صحبت و گفتگو داشت . در مكّهء معظّمه به حلقهء مريدان شيخ عبد اللّه يافعى ( م 768 ه ) صاحب كتاب مرآة الجنان درآمد و مراحل سير و سلوك را طى كرد تا به سر منزلِ كمال رسيد و پيشوايى كامل شد . سال‌هايى از عمرش را در مصر و ماوراء النّهر و هرات و يزد و ماهان كرمان به سر برد .\r\nشاه نعمت اللّه ولى سر سلسلهء فرقهء نعمت اللهيّه است كه چراغ تصوّف اسلامى را در عهد خويش فروغ تازه‌اى بخشيد و هواخواهان بسيارى در ايران و هندوستان پيدا كرد .\r\nوى به لحاظِ كثرت آثار منظوم و منثور ، داراى مقام و مرتبتى عظيم است . سرانجام به سال 834 ه / 1431 م در سنّ كهولت درگذشت و در ماهان كرمان مدفون شد . « 1 »\r\nبا اين كه شاه نعمت اللّه ولى طبق شواهد و دلايل محكم ، پيرو مذهب تسنّن بوده است با اين حال در سرتاسر ديوان اشعار و همچنين رسايل خود از اظهار ارادت و اخلاص بى شايبه به حضرت على ( ع ) و اولاد او و مخالفت شديد با خوارج ، خوددارى نكرده و قصايد متعدّد دارد كه مطالعِ برخى از آنها را در زير مىآوريم :\r\n تا ز نور روى او گشته منوّر آفتاب * نور چشم عالم است و خوب و درخور آفتاب \r\n( ديوان : 7 )\r\n\r\n\r\n","description":"","footnote":"\r\n( 1 ) . تحقيق در احوال و نقد آثار و افكار شاه نعمت اللّه ولى ، ص نوزده ؛ « بررسى شروح لمعات عراقى » ، صص 54 - 55 .\r\n","page_name":" 72 ","page_number":118},
  {"content":"\r\n\r\n از نور روى اوست كه عالم منوّر است * حُسنى چنين لطيف چه حاجت به زيور است \r\n( ديوان : 7 - 8 )\r\n مرد مردانه شاه مردان است * در همه حال مرد مرد آن است \r\n( ديوان : 8 - 9 )\r\n گفتيم خداى هر دو عالم * گفتيم محمّد و على هم \r\n( ديوان : 26 - 27 )\r\n دم به دم دم از ولاى مرتِضى بايد زدن * دستِ دل در دامن آل عبا بايد زدن \r\n( ديوان : 29 - 30 )\r\n آن امير المؤمنين يعنى على * وان امام المتّقين يعنى على \r\n( ديوان : 33 - 34 ) در غزليات و رباعيات به ويژه ترجيعات نيز مدايحى از همين دست آورده و گفته است :\r\n دوستى خاندان ، درد دلم را دواست * حُبّ نبى و ولّى ، از صفت اولياست \r\n جان علّىِ ولىّ ، در حرم كبرياست * نور ظهور ازل ، درّهء بيضاى ماست \r\n صورت او هَل اتى ، معنى او انّماست * باب حسين و حسن ، ابن عم مصطفاست \r\n( ديوان ، چاپ كرمان 1337 ه ق : 68 - 69 )\r\n از علّىِ ولىّ ولايت جو * هم ولايت فداى والى كن \r\n بندهء خادم على مىباش * فخر بر جملهء موالى كن \r\n باش مولاىِ حضرتِ مولى * منصب خويش نيك عالى كن \r\n( ديوان ، چاپ علمى : 462 )\r\n نفس خير المرسلين است آن ولىّ كردكار * لا فتى الّا على لا سيف الّا ذوالفقار \r\n نور چشم عالمش خوانم على مرتضى * محرم راز رسول و ابن عمّ مصطفى \r\n. . .\r\n نيست مؤمن هر كه دارد با على \r\n\r\n","description":"","footnote":"","page_name":" 73 ","page_number":119},
  {"content":"\r\n\r\n يك مو خلاف * يار مؤمن شو چو ما و تابع آل عبا . . . \r\n( ديوان ، ترجيعات : 559 )\r\nو . . . « 2 »\r\n\r\nولاىِ مرتضى\r\n دم به دم دم از ولاى مرتضى بايد زدن * دست دل در دامن آل عبا بايد زدن \r\n نقش حُبّ خاندان بر لوح جان بايد نگاشت * مُهر مهر حيدرى بر دل چو ما بايد زدن \r\n دم مزن با هر كه او بيگانه باشد از على * گر نفس خواهى زدن با آشنا بايد زدن \r\n رو به روى دوستان مرتضى بايد نهاد * مدّعى را تيغ غيرت بر قفا بايد زدن \r\n لا فتى الّا على لا سيف الّا ذوالفقار * اين نفس را از سَر صدق و صفا بايد زدن \r\n در دو عالم چارده معصوم را بايد گزيد * پنج نوبت بر در دولت سرا بايد زدن \r\n پيشوايى بايدت جستن ز اولاد رسول * پس قدم مردانه در راه خدا بايد زدن \r\n گر بلايى آيد از عشق شهيد كربلا * عاشقانه آن بلا را مرحبا بايد زدن \r\n هر درختى كو ندارد ميوهء حبّ على * اصل و فرعش چون قلم سر تا به پا بايد زدن \r\n دوستان خاندان را دوست بايد داشت دوست * بعد از آن دم از وفاى مصطفى بايد زدن \r\n\r\n\r\n","description":"","footnote":"\r\n( 2 ) . همان ، صص 598 - 600 .\r\n","page_name":" 74 ","page_number":120},
  {"content":"\r\n\r\n سرخى روى موالى سكّهء نام عليست * بر رخ دنيا و دين چون پادشا بايد زدن \r\n بى ولاى آن ولى لاف از ولايت مىزنى * لاف را بايد كه دانى از كجا بايد زدن \r\n ما لوايى از ولاى آن ولى افراشتيم * طبل در زير گليم آخر چرا بايد زدن \r\n بر در شهر ولايت خانه‌اى بايد گزيد * خيمه در دار السّلام اوليا بايد زدن \r\n از زبان نعمت اللّه منقبت بايد شنيد * بر كف نعلين سيّد بوسه‌ها بايد زدن \r\n* * *\r\n جام گيتى نما علىّ ولى * معنى انبيا علىّ ولى \r\n در ولايت ولىّ و الا قدر * سرور اوليا علىّ ولى \r\n ابن عم رسول و دامادش * هست سرّ خدا علىّ ولى \r\n به سنان و سه نان گرفته همه * ملكت دو سرا علىّ ولى \r\n مخزن گنج كنت كنزاً اوست * محرم كبريا علىّ ولى \r\n حضرت مصطفى رسول خدا * خدمت مرتضى علىّ ولى \r\n هر كه در عشق او شود كشته * دهدش خونبها علىّ ولى \r\n كى گدا از درش رود محروم * چون بود پادشا علىّ ولى \r\n هر كسى را امام و راهبريست * رهبر جان ما علىّ ولى \r\n گر نهى سر به پاى فرزندش * دست گيرد ترا علىّ ولى \r\n نور چشم محقّقان جهان * ديدهء بى غطا علىّ ولى \r\n غم نباشد ز خويش و بيگانه * گر بود آشنا علىّ ولى \r\n مس قلب ار برى به حضرت او * كندش كيميا علىّ ولى \r\n نعمت اللّه فقير حضرت اوست * شاه ملك غنا علىّ ولى « 3 » \r\n\r\n\r\n","description":"","footnote":"\r\n( 3 ) . ديوان شاه نعمت اللّه ولى ، صص 24 - 32 .\r\n","page_name":" 75 ","page_number":121},
  {"content":"\r\n\r\n\r\nكاتبى نيشابورى ( ترشيزى ) ( - 838 الى 850 ه . ق . )\r\nمحمّد بن عبد اللّه نيشابورى ملقّب به شمس الدّين ، متولّد ترشيز از شاعران عارف قرن نهم هجرى كه بر علوم ظاهريه و باطنيه آگاه بود . در جوانى از ترشيز به نيشابور رفت و مريد سيد نسيمى ( در برخى منابع سيمى ) شيرازى شد و اصول خط و كتابت را از وى فرا گرفت .\r\nاز آثار قلمى اوست : بهرام و گلندام كه منظومه‌اى فارسى است ؛ حسن و عشق كه هم چنان يك مثنوى لطيف فارسى است ؛ ديوان اشعار معروف به ديوان كاتبى ؛ مجمع البحرين كه منظومه‌اى است ذو بحرين و ذوقافيتين ؛ محبّ و محبوب ؛ ناظر و منظور يا ناصر و منصور كه از مثنويات دلنشين فارسى است . وى بر اثر وباى عمومى استر آباد فوت كرد . « 1 »\r\n\r\nدر منقبت على بن ابى طالب ( ع )\r\n به چشم عقل اقاليم سبعه گنج زر است * ولى چو در نگرى اژدهاى هفت سر است \r\n به لعل و زر مرو از راه و لشكرى پيش آر * كه كوه را پس از اين سنگ مار در كمر است \r\n درون گنبد گردون به فكر كارى باش * مگرد هرزه به هر سو كه خانهء پدر است \r\n اگر فلك بودت پرده‌دار پرده‌سرا * به پرده دارى او دل منه كه پرده‌در است \r\n ز دال دايرهء فقر جوى دولت دين * كه هر چه هست جزين دال ، ذال الحذر است \r\n مشو حريص و ز وجه رسيده باذل باش * كه بذل ، بدرقهء سير هر نكو سير است \r\n هنر سخاست دگر جمله دست افزارند * اگر ترا به هر انگشت خويش صد هنر است \r\n\r\n\r\n","description":"","footnote":"\r\n( 1 ) . فهرست مشاهير ايران ، صص 374 - 375 .\r\n","page_name":" 76 ","page_number":122},
  {"content":"\r\n\r\n سپهر را ز زر و جود ساخت حلقه به گوش * دُرِ محيط نجف كافتاب بحر و بر است \r\n امير يَمْ دل ، كان كف ، علىّ عاليقدر * كه از سحاب علومش دو كَوْن يك مطْر است \r\n بدان شجر كه فگند ابر همّتش سايه * خيال سبز سپهرش چو دانه در ثمر است \r\n نجوم جوهر شمشير چرخ سيمابش * به قطع باديه‌هاى سلوك راهبر است \r\n قضاى باز و كبوتر از او به قطع رسيد * كسى كه نيست بدين‌ها مقرّ چو جانور است \r\n رسول گفت مر او را دَرِ مدينهء علم * تو خواجهء دو سرا بين به شاه در چه در است \r\n به دانه‌اى كه ز خرما فگند بر سلمان * نموده شد به عرب كو چو نخل بارور است \r\n ز بال او طيران يافت جعفر طيّار * كه همچو طاير قدسش هزار زير پر است \r\n به دامن حجر الاسود است مَوْلِد او * چه جوهر است ندانم كه مولدش حجر است \r\n زهى هماى همايون كه طوطى افلاك * به جنب قصر جلال تو كم ز كبك در است \r\n تو را ز خوان نبى در زمان مهمانى * حديث لحمك لحمى كمينه ما حضر است \r\n بر آفتاب در آن عصر حكم فرمودى * مدينه را ز تو اين هم ولايتى دگر است \r\n به دلدل تو عداوت ز اصل ناپاكى است * به ذوالفقار تو يارى ز پاكى گهر است \r\n نديده چون تو سلاسل گشاى در دوران * فلك كه سلسله جنبان حلقهء صور است \r\n شها ! نه حدّ من است اينكه باشمت داعى * چرا كه داعيه‌هاى چنين نه مختصر است \r\n مرا به سايهء خود خوان كه نخل سبز سپهر * مظلّه‌اى است كه عشر مضرّتش عشر است \r\n هميشه تا سخن از كوثر و بهشت بود * كه مؤمنان همه را چار جويش آبخور است \r\n به فرق باد مرا ظلّ ساقى كوثر * كه طوطى نعم او بهشت هشت در است « 2 » \r\n\r\n\r\n","description":"","footnote":"\r\n( 2 ) . مجالس المؤمنين ، ( به نقل از مناقب علوى ، صص 38 - 39 ) .\r\n","page_name":" 77 ","page_number":123},
  {"content":"\r\n\r\n\r\nآذرى طوسى ( - 866 ه . ق . )\r\nشيخ فخر الدّين حمزة بن على ملك طوسى اسفراينى بيهقى متخلّص به « آذرى » از مشاهير مشايخ و شعراى قرن نهم هجرى است كه بخشى از روزگار خود را در هند و بيشتر آن را در ايران سپرى كرد .\r\nوى از عنفوان شباب ، شاعرى را آغاز كرد و در اين راه شهرتى به دست آورد . در اثناى اين كار نسيم فقر و عالم تحقيق بر رياض خاطر او وزيد و آفتاب جهان تاب فقر بر روزن كلبهء احزان او پرتوى انداخت . . . قدم در كوى فقر نهاد و اسم و رسم و سود و زيان به باد فنا برداد و به صحبت شريف شيخ محيى الدّين الطوسى الغزالى رسيد و پس از فوت وى به سيد نعمة اللّه رجوع نمود و مدّتى در خدمت سيّد به سلوك مشغول بود و بسى اوليا را دريافت و خدمت كرد و دو نوبت پياده حج اسلام گزارد و مدّت يكسال در بيت اللّه الحرام مجاور شد و كتاب سعى الصفا را در حرم نوشت و بعد از آن به ديار هند افتاد و چند گاه در آن ديار به سر برد .\r\nدر همين سفر هند بود كه شيخ خدمت سلطان احمد شاه بهمنى از سلاطين بهمنى دكن و گلبرگه را كه از دوستداران مشايخ و شيفتهء آشفتگان راه حق بود ، درك كرد و در شمار ملازمان او در آمد و عنوان ملك الشعرايى او را يافت . پس از مدّتى به وطن بازگشت و پاى قناعت در دامن كشيد تا بالاخره در هشتاد و دو سالگى در اسفراين فوت كرد و همان جا مدفون شد .\r\nاز آذرى به نظم و نثر آثارى مانده است . ديوان او مشتمل است بر قصيده و غزل و ترجيع و تركيب و قطعه و رباعى كه مجموع آن‌ها از پنج هزار بيت در نمىگذرد . اثر منظوم ديگرش بهمن نامه است در شرح سلطنت سلاطين بهمنى دكن كه متأسّفانه در دست\r\n\r\n","description":"","footnote":"","page_name":" 78 ","page_number":124},
  {"content":"\r\n\r\nنيست « 1 » . . .\r\n\r\nمهر سپهر\r\n چنان كه هست فلك را دوازده تمثال * كه آفتاب بر آن دور مىزند مه و سال \r\n بر آسمان ولايت دوازده برجند * چو آفتاب نبوّت همه به اوج كمال \r\n شهان بى سپه و خسروان بى شمشير * ملوك بى حشم و اغنياى بى اموال \r\n از اين دوازده برج و دوازده خورشيد * على است مهر سپهر و على است مطلع آل \r\n عليست آن كه به كُنه حقيقتش نرسد * به غير دست خداوند قادر متعال « 2 » \r\n\r\nشاه نجف\r\n از خسروان روى زمين ننگ آيدم * تا من گداى حضرت ساقىّ كوثرم \r\n شاه نجف امير ولايت على كه هست * بر سر ز فخر خاك ره او چو افسرم \r\n تا سر بر آستانهء جاهش نهاده‌ام * مهرست متّكا و سپهر است بسترم \r\n من خود كيم كه دعوى مهر على كنم * من از كمينه خيل غلامان قنبرم \r\n بر رغم خارجى بكنم نكته‌اى بيان * از ننگ نام سكّه و صورت قلندرم \r\n از منكر و نكير نترسم گه سؤال * زيرا كه در حمايت شُبّير و شَبّرم \r\n نسبت به خاندان علىّ و هم آل او * زان كرده‌ام درست كه پاك است مادرم \r\n آن را كه هست با علويّان ارادتى * گر از نژاد ترك بود هست داورم \r\n نشنيده‌اى مگر كه ز آهن درى چنان * چون در رُبود روز وغا مير خيبرم \r\n گر همچو بو تراب كسى در كمال و فضل * گويند هست بعد نبى ، نيست باورم \r\n در كام من ز مدحت حيدر حلاوتيست * كز ذوق آن حرام شده طعم شكّرم \r\n شاها منم غلام تو آن آذرى كه هست * در صورت بتان سخن دست آذرم \r\n گر آذر و بُتان وى اين شعر بشنوند * مؤمن شوند معجز طبع سخنورم \r\n\r\n\r\n","description":"","footnote":"\r\n( 1 ) . تاريخ ادبيات در ايران ، ج 4 ، صص 323 - 327 .\r\n( 2 ) . على ( ع ) در شعر و ستايش فارسى ، ص 171 .\r\n","page_name":" 79 ","page_number":125},
  {"content":"\r\n\r\n بت‌هاى آذرى كه به صورت نداشت جان * گردند زنده از نفس روح پرورم \r\n هست از براى خصم توأم در محاربه * دستى بسان تيغ و زبانى چو خنجرم \r\n از تيغ ، دست و گردن دشمن برافكنم * وز خنجر زبان جگر خصم بردرم \r\n پاى ملخ ز مور ، سليمان قبول كرد * پس رد مكن تو هم سخنان محقّرم \r\n با حُبّ خاندان چو بر آرم ز خاك سر * بر جمله خلق فخر بود روز محشرم \r\n ساقى كوثرى تو و من « آذرىّ » تو * برسان به آب كوثر و برهان ز آذرم « 3 » \r\n\r\n\r\n","description":"","footnote":"\r\n( 3 ) . همان ، صص 177 - 178 .\r\n","page_name":" 80 ","page_number":126},
  {"content":"\r\n\r\n\r\nابن حسام خوسفى ( - 875 ه . ق . )\r\nمحمّد بن حسام الدّين حسن متخلّص به « ابن حسام » ، در شهر خوسف در چهار فرسنگى جنوب غربى بيرجند به دنيا آمد . از جزئيات زندگى او اطّلاع زيادى در دست نيست ، جز اين كه روزگار را به دهقانى مىگذرانيده و نان حلالى كسب مىكرده است . شاعر جز در مواقع ضرورى براى گذران زندگانى كه مدايحى براى صاحبان قدرت مىسرود همواره از ارباب زر و زور و بزرگان كناره گيرى مىكرد و همواره به منقبت گويى مىپرداخت .\r\nعلاقه و ارادت او به خاندان رسول ( ص ) و اهل بيت ( عليهم السلام ) به حدّى بود كه خاوران نامه را به تقليد شاهنامه در شرح دلاورىهاى امام على ( ع ) در 22500 بيت سرود . گذشته از آن ، قصايد چندى در مدح رسول اكرم ( ص ) و امامان و ديگر پيشوايان دين سروده كه همهء آنها نشان دهندهء اعتقاد راستين او مىباشد .\r\nابن حسام گذشته از د يوان « 1 » دو مثنوى حماسى دارد . به نام‌هاى :\r\nمثنوى خاوران نامه يا خاور نامه در داستان جنگ‌هاى حضرت على ( ع ) برگرفته از افسانه‌هاى ايرانى ، مانند جنگ ايشان با ديوان و اژدهايان و با قباد شاه و فتوحات حضرت در افغانستان و خاوران است كه سرودن آن به سال 830 ه به پايان رسيده است . « 2 »\r\n« نظم خاوران نامه به وسيلهء ابن حسام و قصايد فراوان او در زمينهء مناقب ، گواه اعتقاد راسخ و ايمان جزم شاعر نسبت به مسائل اعتقادى به ويژه ولايت و امامت است . . .\r\nخاوران نامه خود عظيم‌ترين بيانيهء مكارم حضرت امير المؤمنين ( ع ) و مهم‌ّترين نظم اعتقادى ابن حسام است . » « 3 »\r\n\r\n\r\n","description":"","footnote":"\r\n( 1 ) . به اهتمام احمد احمدى بيرجندى و محمّد تقى سالك چاپ شده است .\r\n( 2 ) . منظومه‌هاى فارسى ، ص 130 .\r\n( 3 ) . « خاوران نامه يك حماسهء دينى تاريخى يا يك منقبت نامهء اعتقادى تبليغى » ، ص 59 .\r\n","page_name":" 81 ","page_number":127},
  {"content":"\r\n\r\nابن حسام در پرداختن داستان‌ها و صحنه‌آرايىهايى جنگى و گاه بزمى نهايت مهارت و استادى خود را به منصّهء ظهور رسانده و منظومه‌اش مقدّم بر ديگران است . بى جهت نيست كه ابن حسام را « فردوسى ثانى » گفته‌اند . « 3 »\r\nنسب نامه . اين مثنوى از منظومه‌هاى حماسى به شمار مىرود . در حدود 1500 بيت دارد و در بحر هزج مسدّس به سال 849 ه سروده شده است . نسخهء خطّى اين منظومه در كتابخانهء ملك به شمارهء 5155 موجود است و اين چنين آغاز مىشود :\r\n ثنايى كان بود شايسته اولى * به نام حضرت بى چون مولى « 4 » \r\nنكتهء بسيار مهمّى كه در مثنوى خاوران نامهء ابن حسام به چشم مىخورد ، رويكرد فضاى مناقب او شديدا برگرفته از عناصر فرهنگ ملّى به ويژه قهرمانان شاهنامه است . به عنوان نمونه به ابيات زير توجّه كنيد :\r\nدر مدح امير المؤمنين ( ع ) :\r\n داراى تاج بخش سكندر سعادتى * خاقان دادگستر جمشيد منظرى \r\n( ديوان ابن حسام : 102 )\r\nيا اين ابيات در مدح حضرت على ( ع ) :\r\n مهرهء بازوى سهراب است يا مهراب مهر * يا مگر زال از كمر با موسى زريون مىرسد \r\n يا مگر خون سياووش است اندر طشت زر * يا سر ايرج به درگاه فريدون مىرسد \r\n( ديوان ابن حسام : 161 )\r\nوجود چنين نمونه‌هايى كه در اشعار شاعران ديگر هم ديده مىشود ، نشان دهندهء تلفيق عناصر حماسه و فرهنگ ملّى ريشه‌دار گذشته‌هاى دور با باورها و اعتقادات مذهبى شاعران منظومه پرداز دينى است . بيت معروف مولانا :\r\n زين همرهان سست عناصر دلم گرفت * شير خدا و رستم دستانم آرزوست \r\nگوياترين دليل بر اين مدّعاست كه « شير خدا و رستم دستان » به موازات هم در چشم انداز آرزوهاى وى قرار گرفته‌اند . « 5 »\r\n\r\n\r\n","description":"","footnote":"\r\n( 3 ) . « ديدگاه‌هاى اخلاقى و اجتماعى محمّد بن حسام خوسفى » ، ص 34 .\r\n( 4 ) . منظومه‌هاى فارسى ، ص 131 .\r\n( 5 ) . « مناقب فارسى در پرتو شاهنامه » ، صص 96 و 98 .\r\n","page_name":" 82 ","page_number":128},
  {"content":"\r\n\r\n\r\nدر مدح امير ولايت پناه عليه السلام\r\n شاهى كه خسروان دو عالم گداى اوست * ماهى كه آفتاب ، فروغ لقاى اوست \r\n پشت شريعت نبوى مرتضى عليست * كز روى جاه پشت فلك‌ها دو تاى اوست \r\n روح الامين كه قابض وحى رسالتست * زان شد امين وحى كه محكوم راى اوست \r\n آن كو سراى سورى او با سرور يافت * دار السرور روضهء رضوان سراى اوست \r\n هر ناسزا كه آتش قهرش درو گرفت * روز قيامت آتش دوزخ سزاى اوست \r\n انعام عام او كه خواصيست بر عوام * در هل اتى بجوى كه وصف سخاى اوست \r\n گر بايدت عنايت حق بى ريا و كبر * بى كبر و بى ريا سخن كبرياى اوست \r\n اسرار كاينات چه پنهان و چه آشكار * اندر بيان گفتهء كشف الغطاى اوست \r\n گر آيت مودّت قربى نخوانده‌اى * قل را بخوان كه اسألكم در قفاى اوست \r\n بعضى اگر عطيّهء زر مىنموده‌اند * هنگام جود هم زر و هم سر عطاى اوست \r\n معراج مصطفى اگر از سدره درگذشت * تا منتهاى سدره كه آن منتهاى اوست \r\n معراج اوست بازو و دوش محمدى * بر كتف مصطفاى معلّا چو پاى اوست \r\n دانى چه گفت روح قدس در ثناى او * اوصاف تيغ ، با سخن لافتاى اوست \r\n با آن گرانى در خيبر چو درربود * رمزى ز زور بازوى خيبر گشاى اوست \r\n آن جا كه بى الم علم مصطفى ببرد * يا مرحبا كسى كه ولايش لواى اوست \r\n زلفين حوريان كه مقيمان روضه‌اند * جاروب فرش مسند خير النساى اوست \r\n بالاى طايران حريم حرم نشين * طاووس چار بال همايون هماى اوست \r\n هم روضة الرياض رياحين حضرتش * هم جنّة النعيم نعيم ولاى اوست \r\n بى دولتان چو راه به منزل نمىبرند * با دولت آن كسى كه على رهنماى اوست \r\n ما مقتدى به حيدر و او مقتداى ماست * خوشوقت آن كسى كه على مقتداى اوست \r\n پيشين گرفته بر همه عالم به مهترى * هر مهترى كه شير خدا پيشواى اوست \r\n اندر صفوف صفّه نشينان كبريا * اصفى الصفوف آن كه على را صفاى اوست \r\n يا ايّها الرّسول خطاب محمّد است * ليك اين خطاب سوى محمد براى اوست \r\n اين پردهء مزيّن خرگاه نيل فام * دانى كه چيست پردهء پرده سراى اوست \r\n ايمن شود ز غرقهء دريا چو اهل بيت * آن كس كه در سفينهء نوح آشناى اوست \r\n\r\n","description":"","footnote":"","page_name":" 83 ","page_number":129},
  {"content":"\r\n\r\n چون بلبلان به وقت سحر بر نشاط گل * ابن حسام بلبل مدحت سراى اوست \r\n ما فى الضّمير من همه مهر و محبّتش * ما فى اللسان من همه مدح و ثناى اوست \r\n هرگز به دو كفايت شعرم كجا رسد * كافىترين سخن سخن قد كفاى اوست \r\n\r\nو ايضا فى مدحه ( ع )\r\n زلفت رواج نافهء تاتار بشكند * عطرت شميم طبلهء عطّار بشكند \r\n ياقوت تو به خنده چو گردد گهر نماى * يا قفل درج لعل گهر بار بشكند \r\n اين آب روى جزع يمانى دهد به باد * و آن قدر و زيب لؤلؤ شهوار بشكند \r\n اى سرو سبز پوش چو گل بر چمن خرام * تا سرو را خرام تو بازار بشكند \r\n نطق شكر شكن بگشا تا نثار او * بازار طوطيان شكر خوار بشكند \r\n بخرام گرد باغ و ز رخ برشكن نقاب * تا عارض تو رونق گلزار بشكند \r\n يك تار موى خود بگشا در شبان تار * تا تار او سواد شب تار بشكند \r\n شب برقع سياه برانداز تا رخت * بازار حسن ماه ده و چار بشكند \r\n گر جلوهء جمال دهد بر چمن رخت * حسنت طراوت گل فرخار بشكند \r\n ظلّ ظليل سايهء شمشاد سركشت * زيبندگى ظلهء اشجار بشكند \r\n لعلت مزاح خسته دلان را شفا دهد * چشمت خمار نرگس بيمار بشكند \r\n نقّاش چين چو نقطهء خال تو بنگرد * از دايره بيفتد و پرگار بشكند \r\n مشكن دلم به سنگ جفا كآبگينه را * چون بشكنى هر آينه ناچار بشكند \r\n خود گو كه خود فروشى حسنت كه مىخرد * چون مير من عمامه عرب وار بشكند \r\n بر مه قصب مبند هلالى چو شاه من * بر آفتاب شُقّهء دستار بشكند \r\n شاهى كه روز رزم به نيروى روى تيغ * پشت سپاه زمرهء كفّار بشكند \r\n بر فرق ، درق بشكند از رمح برق سوز * زانسان كه باد برگ گل از خار بشكند \r\n گر قاف تا به قاف بگيرد جهان سپاه * در جنبش ركاب به يك بار بشكند \r\n دستش اگر به قهر شود قهرمان تيغ * بس گردن دلاور قهّار بشكند \r\n مرغى است تير پرّ و دو منقار تيغ او * كو درق آفتاب به منقار بشكند \r\n با او ز بر فراز اگر گردد آسمان * پشتش به زور بازوى جرّار بشكند \r\n گر بر كشد به معركه شمشير تابناك * تابش ، فروغ مشعلهء نار بشكند \r\n\r\n","description":"","footnote":"","page_name":" 84 ","page_number":130},
  {"content":"\r\n\r\n چو گردن جبابره پشت اكاسره * در معركه به تيغ شرر بار بشكند \r\n گاهى به گاهواره به برهان موسوى * دندان زهر در گلوى مار بشكند \r\n گاهى به ذوالفقار چنان كز عصا كليم * تزوير سحر و رونق سحّار بشكند \r\n امرش به احترام شريعت به دست نهى * قانون و ساز مطرب و خمّار بشكند \r\n گر جز بر آستانهء قدرش كند سجود * پشت سپهر با همه مقدار بشكند \r\n بى يرلغ ولايت او منشى قضا * كلكش ز كف بيفتد و طومار بشكند \r\n گر بر درست ، خور نزند ، سكه ، حكم او * وزنش خفيف گردد و معيار بشكند \r\n چون با حجاب مطّلع سرّ غيب بود * حاجت نبُد كه پردهء اسرار بشكند \r\n سبّوحيان ز سبحهء ذكرش سبق برند * آن جا كه درج نطق به اذكار بشكند \r\n كحل السّواد بينش كروبيان شود * خاكى كه نعل دلدل رهوار بشكند \r\n گر بوى خلق او برساند صبا به باغ * طيب شميم طرّهء ازهار بشكند \r\n بذل سحابى كف دريا عطاى او * هنگام جود ، رونق مدرار بشكند \r\n فيّاض فيض همّت باران نثار او * بذل عميم قلزم زخّار بشكند \r\n جودش به يك سؤال صد اشتر به زير بار * بدهد به يك عطا چو سربار بشكند \r\n گر چه نبود مالك دينار دست او * بذلش سخاى مالك دينار بشكند \r\n شهرى است علم دين و بر آن شهر در على است * لعنت بر آن كه خواست كه مسمار بشكند \r\n ظالم كسى كه روى ارادت ز در بتافت * ظالم‌تر آن كسى است كه ديوار بشكند \r\n اى آن كه بى اشعهء راى تو آفتاب * ناممكن است كاين حُجُب قار بشكند \r\n ار تيغ زنگ خوردهء زنگارگون چرخ * هم صيقلى مهر تو زنگار بشكند \r\n ابن حسام اگر چه به گاه سخنورى * نظمش رواج شعر درربار بشكند \r\n آن جا كه منتهاى كمال ثناى تست * فهم از بيان بماند و اشعار بشكند \r\n آيا چه واقع است كه از واقعات دهر * پشتم جفاى چرخ ستمكار بشكند \r\n مسكين دلم حوادث دوران روزگار * اندك درست سازد و بسيار بشكند \r\n شاها بپرس تا فلك دون چرا مرا * هر دم فضاى سينهء افگار بشكند \r\n گر سعى روزگار بود بر شكست من * مأمور امر تست تو مگذا ر بشكند « 6 » \r\n\r\n\r\n","description":"","footnote":"\r\n( 6 ) . ديوان محمد بن حسام خوسفى ، صص 178 - 179 ، 129 - 131 .\r\n","page_name":" 85 ","page_number":131},
  {"content":"\r\n\r\n\r\nجامى ، عبد الرّحمن ( 817 - 898 ه . ق . )\r\nنور الدّين عبد الرحمن جامى در محلّ خرجرد ولايت جام خراسان تولّد يافت . نام پدرش نظام الدّين احمد دشتى منسوب به محلّهء دشت اصفهان بوده است كه بعدها به ولايت جام مهاجرت كرده‌اند . تخلّص جامى هم به مناسبت ولايت جام است و هم به حكم ارادتى كه نسبت به شيخ الاسلام احمد جامى ( م 536 ه ق ) داشته است .\r\nجامى مقدّمات را در حضور پدر آموخت . بعد به همراهى پدر به هرات و سپس به سمرقند رفت و در آن ديار كه از مراكز علوم اسلامى و ادبيات ايرانى بود به كسب علم و ادب پرداخت و در علوم دينى و تاريخ و ادب كمال يافت و سپس به عالم عرفان پاى نهاد و به سير و سلوك افتاد و روز به روز به مقامات معنوى خود افزود تا به مرتبهء ارشاد رسيد و در سلك رؤساى طريقهء عرفانى نقشبندى كه مؤسّس آن بهاء الدّين نقشبند بود ، درآمد . . .\r\nمىتوان گفت جامى بزرگ‌ترين شاعر و اديب قرن نهم هجرى و از آخرين شعراى بزرگ متصوّفه است كه اسم او را مىتوان در رديف انورى ، سعدى ، مولوى و حافظ و خيّام و فردوسى برد . جامى نه تنها شعر مىسرود بلكه در فنون علوم دين و ادب و تاريخ مهارتى بسزا داشت . در اشعارش تأثير شعراى سلف پيداست مخصوصا شعراى متصوّفه را اقتفا كرد و سبك آنان را به كار برد .\r\nآثارش در نظم و نثر فارسى و عربى فراوان است . از آثار منظوم او يكى ديوان اشعار اوست كه قصايد و غزليات و مراثى و ترجيع بند و تركيب بند و مثنويات و رباعيات دارد .\r\nدر ميان اشعار او ملمّعات نيز ديده مىشود كه شاهد وقوف كامل او به زبان عربى است .\r\nبه طور كلّى جامى قصايد متين و غزليات عرفانى شيرين با اوزان نادر مطلوب دارد .\r\nدر ميان قصايد شاعر ، اشعار روحانى و بيانگر عقايد اسلامى او كم نيست كه هر يك\r\n\r\n","description":"","footnote":"","page_name":" 86 ","page_number":132},
  {"content":"\r\n\r\nدليل ايمان و ديانت اوست .\r\nجامى در سرودن مثنوى هم دستى داشته و در اين راه نظامى را سرمشق خود قرار داده است و در مقابل خمسهء نظامى ، هفت مثنوى به عنوان هفت اورنگ سروده كه اسامى آنها به قرار ذيل است : 1 - سلسلة الذهب در مسائل فلسفى و دينى و اخلاقى با حكايات و امثله 2 - سلامان و ابسال كه از قصّه‌هاى قديم اقتباس شده و در آن معانى عرفانى منظور است . 3 - تحفة الاحرار مثنوى دينى و عرفانى بر وزن مخزن الاسرار نظامى 4 - سبحة الابرار در معانى دينى و عرفانى 5 - يوسف و زليخا 6 - ليلى و مجنون 7 - خردنامهء اسكندرى .\r\nآثار منثور او عبارتند از : 1 - نقد النّصوص فى شرح نقش الفصوص در حكمت و عرفان 2 - نفحات الانس در زندگينامهء 614 تن از فضلا و علما و مشايخ صوفيه 3 - لوايح در مضامين عرفانى 4 - لوامع در شرح قصيدهء خمرّيه ابن فارض 5 - شواهد النبوّه در شرح مقامات حضرت رسول ( ص ) و وصف اصحاب او 6 - اشعة اللمعات در شرح و تفسير عرفانى لمعات عراقى 7 - بهارستان به سبك گلستان مركّب از حكايات لطيف و نكات ظريف و آثار ديگر . وى را « خاتم الشعرا » لقب داده‌اند . تا 54 اثر و بيشتر از آن را براى او برشمرده‌اند . « 1 »\r\n\r\nمدح و ثناى شاه ولايت\r\n چون شاه زنگ تيغ مُهنَّد كند عَلَم * داراى روم باز گذارد سرير جم \r\n يعقوب ليل از مژه گوهر فشان شود * چون يوسف نهار فتد در چهِ ظلم \r\n ماهىّ شرق يونس مَه را بر افكند * ثعبان غرب ضيغم خود را كشد به دم \r\n نيلوفرى شود فلك از شبنم نجوم * مانند سبزوار ارم در صباح نم \r\n صرّاف صبح بر زبر نطع نيلگون * ريزد نقود ثابت و سيّاره چون درم \r\n دوشيزگان پردهء شب رخ نهان كنند * چون ديده‌بان صبح بر آرد سَر از عدم \r\n بازار شام را چو فروزان بود چراغ * عطّار صبح جمع كند دودهء ظَلم \r\n وانگه مداد سازد از آن دوده و كند * مدح و ثناى شاه ولايت على رقم \r\n اللّه شكل پنجهء قدرت نماى تست * اين است فى الحقيقه يد اللّه فوقهم \r\n\r\n\r\n","description":"","footnote":"\r\n( 1 ) . سرآمدان فرهنگ و تاريخ ايران ، صص 250 - 251 ؛ تاريخ ادبيات ايران ، صص 521 - 534 .\r\n","page_name":" 87 ","page_number":133},
  {"content":"\r\n\r\n در عرصهء مصاف جز آن محتشم كسى * تنها مبارزت نكند با دو صد حشم \r\n با جان حق شناس و دلى خالى از هراس * روز غزا غضنفر و روز دعا غنم \r\n در طاعت خداى شب و روز ، روز و شب * چون آفتاب راست شود چون هلال خم \r\n اى آن كه نقد عمر به غفلت سپرده‌اى * عمر از براى بندگى اوست مغتنم \r\n بشنو حديث قصّهء قدرت نماى او * روزى كه بود در حرم مهد محترم \r\n ناگاه قصد گوهر آن گنج حسن كرد * مارى به تن چو كوه دُم و كام پر ز سم \r\n بر لوح سينه بازوى خيبر گشاى او * شق كرد بر ميان تن او چون شق قلم \r\n افتاد بر يمين و يسارش دو پار پار * يك پاره‌اش نبود ز يك كوه خاره كم \r\n خيل سپاه خواب برآمد به تركشش * چون در ميان جان ز نسيم بهار نم \r\n مادر نهاد ديدهء سر زير پاى او * گوش خرد ز پنبهء خواب گران اصم \r\n برخاست تا كه شكّر او تر كند به شير * گويا بود حكايت شير و شكر بهم \r\n زان صورتش مشاهده افتاد و درفتاد * در خاك و خون ز پيكر آن اژدر دژم \r\n افغان كنان دويد برِ مهد مرتضى * بيدار شد امير عرب خسرو عجم \r\n مادر چو ابر گريه‌كنان بود و بو الحسن * خنده كنان چو برگ گل از باد صبحدم \r\n چون شاخ گل نهاد سَر شكر بر زمين * منّت خداى را كه بر او كرد اين كرم \r\n حيدر بدان سبب شده نام مباركش * تكرار نام او بكن ار نيستى به كم \r\n جا در جوار او كن و فارغ شو از بلا * دم از ولاى او زن و فارغ شو از ندم \r\n از عاصيان امّت احمد كمينه است * بر وى ترحّمى بكن اى قبلهء امم \r\n « جامى » غلام تست نه مدّاح يا على * او را چه حدّ لاف غلاميت بلكه كَم « 2 » \r\n\r\nيا شحنة النَّجف\r\n اصبَحتُ زايراً لَكَ يا شحنة النجف * بهر نثار مرقد تو نقد جان به كف \r\n تو قبلهء دعايى و اهل نياز را * روى اميد سوى تو باشد ز هر طرف \r\n مىبوسم آستانهء قصر جلال تو * در ديده اشك عذر ز تقصير ما سلف \r\n گر پرده‌هاى چشم مرصّع به گوهرم * فرش حريم قبر تو گردد زهى شرف \r\n\r\n\r\n","description":"","footnote":"\r\n( 2 ) . على در ستايش و شعر فارسى ، صص 185 - 186 .\r\n","page_name":" 88 ","page_number":134},
  {"content":"\r\n\r\n خوشحالم از تلاقى خدّام روضه‌ات * باشد كنم تلافى عمرى كه شد تلف \r\n رو كرده‌ام ز جملهء اكناف سوى تو * تا گيريم ز حادثهء دهر در كَنَف \r\n دارم توقّع اين كه مثال رجاى من * يابد ز كلك فضل تو توقيع لا تخف \r\n مه بى كَلَف نديده كسى وين عجب كه هست * خورشيدوار ماه جمال تو بى كَلَف \r\n بر روى عارفان ز تو مفتوح گشته است * ابواب كُنْت كَنز به مفتاح من عرف \r\n جز گوهر ولاى ترا پرورش نداد * هر كس كه با صفاى درون زاد چون صدف \r\n خصم تو سوخت در تب تبّت چو بو لهب * ناديده از زبانهء قهرت هنوز تف \r\n رفت از جهان كسى كه نه پى بر پى تو رفت * لب پر نفير يا اسفا دل پر از اسف \r\n اوصاف آدمى نبود در مخالفت * سرّ پدر كه يافت ز فرزند نا خلف \r\n زان پايه برترى تو كه كُنه كمال تو * داند شدن سهام خيالات را هدف \r\n ناجنس را چه حد كه زند لاف حُبّ تو * او را بود به جانب موهوم خود شعف \r\n جنسيّت است عشق و موالات را سبب * حاشا كه جنس گوهر رخشان بود خزف \r\n مشكل بود ز خوان نوالت نواله ياب * خر سيرتى كه ديده بر آب است يا علف \r\n بر كشف سرّ لوْ كُشف آن را كجاست دست * كز پوست پا برون ننهادست چون كَشَف \r\n جامى ز آستان تو كانجا پى سجود * هر صبح و شام اهل صفا مىكشند صف \r\n گردى به ديده رُفت و به جيب صبا نهفت * اهدى الى احبّة اشرف التحف « 3 » \r\n\r\n\r\n","description":"","footnote":"\r\n( 3 ) . ديوان كامل جامى ، صص 55 - 56 .\r\n","page_name":" 89 ","page_number":135},
  {"content":"\r\n\r\n\r\nبابا فغانى شيرازى ( - 925 ه . ق . )\r\nهيچ يك از تذكره نويسان و مورّخان ، ذكرى از دوران طفوليت او نكرده‌اند ، جز اين كه زادگاه او شيراز است . امّا دربارهء توانايى او در سرودن اشعار و شيوهء شاعريش سخن‌ها گفته‌اند . از جمله صاحب هفت اقليم دربارهء او چنين مىنويسد : « بابا فغانى پادشاه ملك سخنرانى و سلطان شهرستان نكته دانى بوده ، چه آن مايه ذوق و خوبى و شوق و شوخى كه در شعر اوست در ديوان هيچ يك از سالكان سخندان نيست و در فنون اشعار بخصوص غزل بيرون از حدّ كمال است و كمال چاشنى سخنان نمكينش افزون از حيّز وهم و خيال » « 1 » . صاحب رياض العارفين دربارهء او مىنويسد : « فغانى شيرازى در مبادى حال خمّار بود . به سبب تأثير صحبت اهل اللّه توبه نمود ، روى نياز به درگاه ملائك پناه حضرت شمس الدّين امام طوس آورد و در آن آستان مجاورت اختيار كرد » « 2 » . برخى بابا فغانى را پيشواى سبك هندى مىدانند زيرا تمام مشخّصات آن سبك در شعر وى آشكار است . خصوصيات و مميّزات شعر فغانى به اختصار عبارتند از :\r\n1 - سادگى و روانى 2 - مبالغه 3 - تازگى تشبيهات و استعارات و تركيب‌هاى نو 4 - تشخّص معانى 5 - خيال پردازى و مضمون آفرينى 6 - ايجاز 7 - تغزّل 8 - شدّت احساس 9 - سوز و گداز 10 - رديف و قافيه و اوزان . « 3 »\r\nسرودن اشعار دينى مخصوصا اشعارى كه موافق عقيدهء شيعيان باشد ، در زمان بابا فغانى رواجى زياد پيدا كرده بود و با توجّه به اين كه فغانى هيچ وقت خود را از دنياى عشق و رندى خلاص نكرد تا بتواند به دين و مذهب توجّه كند ، امّا مضامينى مانند\r\n\r\n\r\n","description":"","footnote":"\r\n( 1 ) . شرح احوال و سبك اشعار بابا فغانى شيرازى ، ص 46 .\r\n( 2 ) . همان ، ص 60 .\r\n( 3 ) . همان ، صص 149 - 183 .\r\n","page_name":" 90 ","page_number":136},
  {"content":"\r\n\r\nتوحيد و حمد پروردگار ، نعت رسول ( ص ) و منقبت ائمّهء اطهار ( عليهم السلام ) در قصايد و غزليات او ديده مىشود مانند مطلع اين غزل در حمد و ثناى پروردگار :\r\n اى سرِ نامه نامِ تو عقلِ گره گشاى را * ذكر تو مطلعِ غزل طبع سخن سراى را \r\nيا مطلع اين غزل در نعت رسول اكرم ( ص ) :\r\n اى از لبِ تو خطبه كلام قديم را * باعث ، رسوم شرع تو اميد و بيم را \r\nالبتّه قصايد زيادى در نعت حضرت رسول ( ص ) و مدح حضرت على ( ع ) و در منقبت امام هشتم على بن موسى الرضا ( ع ) دارد كه مىتوان آنها را از بهترين نمونه‌هاى اشعار دينى و مذهبى بابا فغانى به شمار آورد مانند قصيدهء معروف او به مطلع :\r\n باغِ جهان و هرچه درين قصر نه درست * يكسر طفيل حيدر و اولاد حيدرست \r\nشعر او در منقبت على ( ع ) حاكى از شور و شوق شاعر به آن وجود مبارك است و ما در تمام طول قصيده شاهد اين جوش و جذبه هستيم . در ديوان فغانى ابياتى وجود دارد كه ذوق سرشار و محبّت فغانى را به ائمّهء اطهار ( عليهم السلام ) نشان مىدهد . « 4 »\r\n\r\nدر مدح مولاى متقيان امير المومنين على بن ابى طالب ( ع )\r\n باغ جهان و هر چه درين قصر نه درست * يكسر طفيل حيدر و اولاد حيدرست \r\n آثار لوح و خامهء قدرت نگار اوست * مجموعه صورتى كه ز الوان مصوّرست \r\n از جلوهء جمال على دارد آب و رنگ * هر گل كه در رياض بقا سايه گسترست \r\n مرآت دل كه جلوه‌گر نور كبرياست * از مهر روى شاه ولايت منوّرست \r\n اين روشنى كه مهر دهد روز و ماه و شب * نور چراغ دولت شبير و شبّرست \r\n تسبيح بلبلان چمن هر صباح و شام * حمد و ثناى قاضى باز و كبوترست \r\n آيينهء ضمير منيرش مه تمام * پروانهء چراغ دلش مهر انورست \r\n از ابر دست حيدر كرّار قطره‌هاست * آن دانه‌ها كه حاصل اين بحر اخضرست \r\n تيغش و بال شعشعهء ماه نخشبست * كلكش مزيل صورت اصنام آزرست \r\n لب تشنگان باديهء اشتياق را * مهرش به سوى چشمهء تحقيق رهبرست \r\n از تاب آفتاب قيامت چه اضطراب * آن را كه سايهء اسد اللّه بر سرست \r\n باشد محيط خاطر دريا نثار او * بحرى كه نظم معرفتش عقد گوهرست \r\n\r\n\r\n","description":"","footnote":"\r\n( 4 ) . همان ، صص 190 - 193 .\r\n","page_name":" 91 ","page_number":137},
  {"content":"\r\n\r\n بر علم نه مجلّد گردون بود محيط * لوح دلش كه حامل اين چار دفترست \r\n بهر بيان گوهر توحيد خامه‌اش * پيوسته در محيط معانى شناورست \r\n تا جبرييل ناد على بر نبى نخواند * ظاهر نشد به خلق خدا كو چه مظهرست \r\n كشف ضمير و سير مقامات و طىّ ارض * بيرون ز گردش فلك و سير اختر است \r\n گر پيش ازو عدو به نيابت رسد چه شد * اين‌ها علامت فلك سفله پرورست \r\n شاهى كه چند بار سر خود به خصم داد * او را كجا خيال سر و ياد افسرست \r\n اسباب زيورش عمل و دانشست و بس * آن را كه ترك زيور و اسباب زيورست \r\n خوانده در مدينهء علمش همى رسول * دولت دران سرى كه هواخواه اين درست \r\n ارض مقدس نجف از طيب خلق او * چون خاك كعبه آب رخ هفت كشورست \r\n بهر عيار بوته گدازان كوى فقر * مهر على و آل چو گوگرد احمرست \r\n بر انتقام خون جگر گوشه‌هاى او * باشد خدا گواه چه حاجت به محضرست \r\n بس ناخوشست عيش جهان بر جهانيان * زيرا كه در پيش الم فتنه و شرست \r\n بر آب زندگى نگشايد دهان خشك * آن را كه ديده از ستم كربلا ترست \r\n فرقست از آن شراب كه آتش سزاى اوست * تا آب ما كه از كف ساقىّ كوثرست \r\n باشد ميان جمع موالى و خارجى * فرقى كه در ميان مسلمان و كافرست \r\n اى صفدرى كه شعلهء برق حسام تو * فتّاح رزم خندق و مفتاح خيبرست \r\n از طاعت دو كون فزونتر نهاده‌اند * فضلى كه در محاربهء عمرو عنترست \r\n سر دفتر سپاه ظفر پيكر ترا * حرف كتابهء علم اللّه اكبرست \r\n دارد خدا ميان تو و ابن عمّ تو * سرّى كه در ميان كليم و برادرست \r\n يك ذرّه مهر روى تو در صورت عمل * با صد هزار ساله عبادت برابرست \r\n مهريست با خيال تو پيوسته خلق را * اين كز خيال مىنروى مهر ديگرست \r\n كمتر ز ذرّه‌يى نتوان شد در اعتقاد * در هر كه نيست مهر تو از ذرّه كمترست \r\n يابد ز نور صيقل مهر تو روشنى * آيينهء دلى كه ز عصيان مكدّرست \r\n نام تو بعد نام خدا و رسول اوست * حرفى كه بر كتابهء اين هفت منظرست \r\n در بحر كبرياى تو رفتن ز روى عقل * تمثيل آب خضر و خيال سكندرست \r\n فقر و فناى خاك نشينان كوى تو * برتر ز جاه و حشمت خاقان و قيصرست \r\n فرّاش آستان سراپردهء ترا * ز انجم گل چراغ و ز شب دود مجمرست \r\n طاووس مرغزار ترا قرص آفتاب * همچون هلال يك شبه در ظلّ شهپرست \r\n\r\n","description":"","footnote":"","page_name":" 92 ","page_number":138},
  {"content":"\r\n\r\n تازىّ صيد گير ترا خون خارجى * صد بار سازگارتر از شير مادرست \r\n شاها بگير دست فغانى و جمع ساز * اجزاى هستيش كه پريشان و ابترست \r\n او را چه حدّ لاف غلامى ولى ز صدق * خاك ره بلال و هواه‌خواه قنبرست \r\n چون صبح تا ز مهر رخت مىزنم نفس * لوح دلم چو خامهء مشكين معطّرست \r\n هر بيت ازين قصيده كه شمعيست دلفروز * پروانهء خلاصيم از هول محشرست \r\n تا بر زبان خامهء ارباب علم و فضل * تحرير نسبت عرض و بحث جوهرست \r\n بعد از اداى نام خدا و رسول باد * نام بزرگوار تو كان سكّه برزست \r\n\r\nدر منقبت امير المؤمنين و امام المتقين اسد اللّه الغالب على بن ابى طالب ( ع )\r\n منم پيوسته در بزم سَقيهم ربّهم شارب * ز جام ساقى كوثر على بن ابى طالب \r\n به دوران گر نصيب خضر گشتى جرعه‌اى زان مى * به آب چشمهء حيوان نگشتى تا ابد راغب \r\n گدايان قلندر شيوهء ملك ولايت را * بود نزل بقا از خوان شاه اوليا راتب \r\n دران مجلس كه مىنوشند مستان ره عشقش * خضر آن‌جا بود ساقى و افلاطون بود مطرب \r\n به تخت اصطفى شاهى چو شاه اوليا بايد * كه سلطان رسالت را بود در ملك دين نايب \r\n در ايوان حريم حرمتش روح الامين محرم * به گرد بارگاه عزتش فهم و خرد حاجب \r\n ز يمن دست گوهر بخش و زور بازوى همت * در فردوس را فاتح لواى فتح را ناصب \r\n كشد گوى فصاحت در خم چوگان انديشه * براق برق رفتار خيالش چون شود لاعب \r\n\r\n","description":"","footnote":"","page_name":" 93 ","page_number":139},
  {"content":"\r\n\r\n به هر صورت كه خورشيد جمالش جلوه‌گر آمد * چراغ چشم حاضر گشت و نور ديدهء غايب \r\n سحاب قهر او هر گه كه باران بلا بارد * خراب آباد عالم را بود سيل فنا خارب \r\n دو بخش از بحر فضل آمد زبان خامه‌اش گويا * علوم اوّلين و آخرين را هر يكى سايب \r\n ز لوح آفرينش در معلّم خانهء وحدت * به يك تعليم او شد آتش از روح الامين هارب \r\n شود روشن ز نور شمع ايمان قبلهء ترسا * اگر نامش برآيد در عبادتخانهء راهب \r\n ز مرآت جهان جز واحد مطلق نديد الحق * چو بر ذات وحيدش نشأة توحيد شد غالب \r\n نبى آن روز عرض گوهر او كرد از رفعت * كه هر دو گوشوار عرش را جا داد بر منكب \r\n چو زخم تيغ خورشيد ولايت كارگر آمد * ز مشرق رفت موج بحر خون تا دامن مغرب \r\n ز برق ذوالفقار عالم افروزش هويدا شد * فروغ آتش لامع طلوع كوكب ثاقب \r\n حساب ضرب و قسمت بين كه از تيغ دو سر صدره * به ضربى چار بخش راست كردى مركب و راكب \r\n ثواب كشتن عنتر نيايد راست در دفتر * فرشته گر شود تا حشر با اهل قلم كاتب \r\n عدو گر فى المثل پولاد باشد در صف هيجا * چو موم از آتش برق حسام او شود ذايب \r\n چنان كز فيض دستش بارها خاك سيه زر شد * به دريا گوهر جان يافت از امرش گل لازب \r\n ز تاب قهر چون روى عرقنا كش برافروزد * شود روشن ميان آب ساكت آتش لاهب \r\n\r\n","description":"","footnote":"","page_name":" 94 ","page_number":140},
  {"content":"\r\n\r\n ز نعل دلدل صحرا نوردش تا دم محشر * صفاى مطلع خورشيد دارد مكّه و يثرب \r\n چه باشد خارجى دور از حريم كعبهء وصلش ؟ * سگ ديوانه‌يى گم كرده راه خانهء صاحب \r\n به صورت گر چه غايب شد به معنى حاضرست آرى * كمال شاه انجم را چه نقصان گر شود غارب \r\n زهى چون دين لازم طاعتت بر اهل دين لازم * زهى چون فرض واجب سجده‌ات بر مرد و زن واجب \r\n زهى نور يقينت چشمهء تحقيق را رهبر * زهى ذات وحيدت نشأة توحيد را غالب \r\n ترا تخت خلافت جا و جن و انس در خدمت * تو بر دلدل سوار و خلق شرق و غرب در موكب \r\n سليمان گر به تخت سلطنت مشغول دنيا شد * تو بر سجادهء دين ملك عقبى را شدى كاسب \r\n ز نورى گر شنيد از دور موسى نكتهء وحدت * خدا خود از زبان بى زبانى با تو شد خاطب \r\n به عمرى كرد عيسى مرده‌اى را زنده از معجز * تو كشتى خلق را و زنده كردى از دم جاذب \r\n جهانى ديگر از نور ولايت ساختى روشن * به هر وقتى كه چون خورشيد گشتى از نظر غايب \r\n ترا بر ممكنات آن روز واجب شد خداوندى * كه واجب ساخت تعظيمت بر ارباب خرد واجب \r\n ترا از آستين آن جا يد اللّه آشكارا شد * كه بر سلمان نمودى دستهء گل از كف صارب \r\n چو پيش آرد شهيد كربلا پيراهن خونين * بود رنگ قميص از خون يوسف شهرتى كاذب \r\n سماع بزم گردون از دم سبطين زهرا دان * نه از صوت صداى ارغنون زهرهء لاعب \r\n\r\n","description":"","footnote":"","page_name":" 95 ","page_number":141},
  {"content":"\r\n\r\n به صحراى قيامت روى آن ظالم سيه بادا * كه شد ميراث زين العابدين را از همه غاصب \r\n بشويد قطرهء آب وضوى باقر از رحمت * خطاى امّت عاصى گناه بندهء مذنب \r\n بود نسبت به علم و حكمت كهف امم جعفر * معرّى شافعى از فقه و عارى بو على از طب \r\n كمال حلم كاظم بين كه از دست جفا كيشان * چنان رطل گرانى را فرو خورد و نشد غاصب \r\n طواف روضهء هشتم كسى را فرض عين آمد * كه باشد در طريق كعبهء صدق و صفا ذاهب \r\n به قربان تقى گردم كه در آيينهء هستى * خدا بين و خدا دان شد دلش از فكرت صايب \r\n تقى را تا فرح بخشد مه نو بر سپهر دين * به قال سعد همچون قرعه مىگردد به هر جانب \r\n به حرب خارجى بايد ز بعد صاحب دلدل * سوارى همچو شاه عسكرى در راه دين حارب \r\n به خاك درگه صاحب زمان چون خسرو انجم * مسيح از منظر چارم نهد رو از پى منصب \r\n نه حدّ من بود شاها به وصفت گوهر افشانى * مرا اين موهبت آمد ز بحر رحمت واهب \r\n فغانى بلبل دستانسراى آل يس شد * به وصف غير آمد از گلستان ازل تايب \r\n ز ابر صبح تا چون پيكر بيضاى حور العين * به قدر گوهر شهوار گردد قطره‌اى ساكب \r\n دُر نظم ثنايت زيور گوش جهان بادا * كه هست اين گوهر منظوم را كون و مكان طالب \r\n\r\n","description":"","footnote":"","page_name":" 96 ","page_number":142},
  {"content":"\r\n\r\n\r\nو له ايضا\r\n تا جهان بحر و سخن گوهر و انسان صدفست * گوهر بحر سخن مدحت شاه نجفست \r\n والى ملك عرب سرور اشراف قريش * آن كه تشريف قدومش دو جهان را شرفست \r\n شمع جمعست چو در گوشهء محراب دعاست * آفتابيست فروزنده چو در پيش صفست \r\n نغمهء مهر على از دل پر درد شنو * كاين نه صوتيست كه در زمزمهء چنگ و دفست \r\n كن فكان امر و قضا حكم و يد اللّه خطاب * آسمان رفعت و دريا دل و خورشيد كفست \r\n سامع مدح على باش نه افسانهء غير * صدف گوهر شهوار نه جاى خزفست \r\n نقد عمرى كه نه در طاعت او صرف شود * گر بود زندگى خضر سراسر تلفست \r\n هر كه گردن كشد از بندگى آل على * فى المثل گر پسر نوح بود ناخلفست \r\n اى سرافراز كه از گرمى روز عرصات * خلق را سايهء الطاف عميمت كنفست \r\n حاصل بحر ازل گوهر يك دانهء اوست * صورت انجم و اشكال فلك جوش و كفست \r\n قرص خاور صدف گوهر اسرار عليست * روشن آن گوهر شهوار كه اينش صدفست \r\n علم او نور شناسايى خورشيد بقاست * سرّ او آينهء لو كشف و من عرفست \r\n نشود منبسط از بوى على گلشن او * حيوانى كه دلش بستهء آب و علفست \r\n\r\n","description":"","footnote":"","page_name":" 97 ","page_number":143},
  {"content":"\r\n\r\n گر خسى را به رياست بگزينند خسان * نتوان در ره او رفت كه قول سلفست \r\n فارغ از موت و حياتم به تمنّاى على * نى ز موتم حذر و نى ز حياتم شعفست \r\n شمع ايوان تو ايمن ز دم باد صباست * ماه اقبال تو ايمن ز كسوف و كلفست \r\n ذكر تسبيح تو مقبول بود وقت ركوع * از كمان تير دعاى تو روان بر هدفست \r\n بر تو از احمد مختار صلوتست و سلام * بر تو از مبدأ فيّاض درود و تحفست \r\n قصر اقبال تو جاييست كه از رفعت و قدر * لمعهء شمس و قمر پرتو نور غرفست \r\n سوز گفتار فغانى دل كوه آبله ساخت * اين هنوز از جگر سوخته‌اش تاب و تفست \r\n تا ز نور نظر سعد برين طاق بلند * اختر بخت تو پيوسته به برج شرفست \r\n سيه از سنگ بلا باد به گرداب اجل * روى ادبار يزيدى كه چو پشت كشفست \r\n\r\nو له ايضا\r\n بر كاينات آنچه يقين فرض و واجبست * مهر و محبت اسد اللّه غالبست \r\n انسان ندانمش كه نداند بهين قوم * آن را كه هل اتى على الانسان مناقبست \r\n فرقست از آن كه زادهء دين آمد از ازل * با آن نو اعتقاد كه ده روزه طالبست \r\n با آن كه آفتاب به حكمش كند عمل * صدق دروغ كج نظران صبح كاذبست \r\n قدر على ز صاحب معراج باز پرس * تا روشنت شود كه در اعلى مراتبست \r\n گر افضليتست اتمّ افاضلست * ور اقربيّتست اقّر اقاربست \r\n خواند از وفا حبيب خدايش حبيب خويش * اخلاص تا كجا كه مطلوب طالبست \r\n\r\n","description":"","footnote":"","page_name":" 98 ","page_number":144},
  {"content":"\r\n\r\n دست بريده كرد درست اين غريب نيست * بخشيد سر به خصم خود اين از غرايبست \r\n نبود عجب گر از همه شانى كند ظهور * ذات على كه مظهر كلّ عجايبست \r\n علمش خبر دهد كه سعيدست يا شقى * از هر چه در ميانهء صلب و ترايبست \r\n يك گام صوريش ز مدينه‌ست تا تبوك * يك سير معنيش به ثريّا ز يثربست \r\n در بارگاه شاهِ نجف هر صباح و شام * پروانه آفتاب و مه بدر حاجبست \r\n امرش بر امّتان نبى دين و لازمست * مهرش به بندگان خدا فرض و واجبست \r\n نيك اخترى كه يافت فروغ چراغ او * نزد خدا و خلق سعيد العواقبست \r\n نسبت به طاق روضه سراى امير نحل * اين پرده‌هاى سبز چو بيت عناكبست \r\n خدّام شاه را ز تفِ آتشِ جحيم * پروانهء نجات و برات مواجبست \r\n اصحاب صفّه را عوض جيفهء فنا * هر بامداد عمر ابد نزل راتبست \r\n آن خس كه خار خار دل اهل بيت خواست * رگ در تنش به قصد چو نيش عقاربست \r\n آن بد گمان كه با اسد اللّه كينه باخت * گو ديده باز كن كه به خواب اراتبست \r\n ديگر مكن مناظره با غاصب فدك * او را همين بسست كه گويند غاصبست \r\n در حيف نخل باغ جگر گوشهء رسول * از جويبار ديده روان دمعِ ساكبست \r\n شايستهء مصيبت و رنجست ناصبى * كو دشمن امام ز حب مناصبست \r\n زخم زبان كه هست به دل نقش فى الحجر * بر قلب رو سياه خوارج مناسبست \r\n نور على ز ارض نجف مىرسد به عرش * باشد چراغ دل اگر از ديده غايبست \r\n صوت نهان و معنى مقصود در حضور * جان واله مشاهده و تن مراقبست \r\n تعداد رشحهء قلم فيض بخش او * بيرون ز جذر و مدّ رقوم محاسبست \r\n در صورت ار نهانست به معنى بود عيان * خورشيد را چه نقص كه گويند غاربست \r\n يك پرتو از فروغ رخش مهر لامعست * يك شعله از چراغ دلش نجم ثاقبست \r\n ناد على چو ورد زبان ساخت متّقى * آسوده از بلا و مصون از نوايبست \r\n دانش و بال و زهد ريا بى قبول او * گر شيخ خانقاه و گر پير راهبست \r\n عين عليست آينهء اعتقاد مرد * روى كسى سفيد كه پاك از معايبست \r\n زان دم كه خواست تافت بر اهل شك آفتاب * دامن به خون دل زده در چاه مغربست \r\n ساغر ز دست ساقى كوثر كشد مدام * آن كز زلال چشمهء تحقيق شاربست \r\n اشيا به آستين يد اللّه داده دست * چون اختيار بنده كه در دست صاحبست \r\n اى شسته از مطالب ارباب جيفه دست * دامان شاه گير كه ذيل مآربست \r\n\r\n","description":"","footnote":"","page_name":" 99 ","page_number":145},
  {"content":"\r\n\r\n بر خود مساز مذهب هفتاد و دو دراز * يك رنگ آل باش كه اصل مذاهبست \r\n در مدح حيدر آنچه خدا و رسول گفت * راجع به ذات مهدى صاحب مواهبست \r\n هم نشأة نبى و ولى صاحب الزّمان * شاهى كه فتح و نصرتش از اين دو جانبست \r\n خلقش عظيم و طبع كريم و دلش رحيم * اين موهبت تمام ز توفيق واهبست \r\n با شرع و دين ز جنبش اوليست توأمان * با عقل كل ز غيب هويت مصاحبست \r\n تسبيح كرده ز اختر و دفتر ز ماه و مهر * تا روز همدم شب مشكين ذوايبست \r\n اينست بندگى كه بود خاصه بهر حق * نه طاعتى كه بهر وصول كواعبست \r\n زهدش شفيع قهقههء صبح ضاحكست * علمش مزيل شعبدهء چرخ لاعبست \r\n دشمن گداز و دوست نوازست روز رزم * در ميمنه‌ست جاذب و بر قلب حاربست \r\n آن جا كه عرض لشكر نصرت شعار اوست * اجرام سبعه گرد نعال مراكبست \r\n شاها به قادرى كه وضيع و شريف را * از وى اميد لطف نجات از مصايبست \r\n كاين بنده تا به شارع هستى مجال يافت * همراه اين جناب و پى اين مواكبست \r\n واثق به عفوتست فغانى كه از خطا * عنوان نامهء عملش عبد مذنبست \r\n ظلّ على و آل على مستدام باد * اينست مطلبى كه اهمّ مطالبست « 5 » \r\n\r\n\r\n","description":"","footnote":"\r\n( 5 ) . ديوان اشعار بابا فغانى شيرازى ، صص 8 - 23 .\r\n","page_name":" 100 ","page_number":146},
  {"content":"\r\n\r\n\r\nاهلى شيرازى ( 858 - 942 ه . ق . )\r\nشيخ محمّد اهلى شيرازى از شاعران معروف قرن نهم هجرى است كه دربارهاى تيمورى و تركمان و صفوى را ديده و مدّتى را به گوشه نشينى گذرانده و دورانى نسبتا طولانى از ميانهء سدهء نهم تا قسمتى از نيمهء اوّل سدهء دهم را درك كرده است . وى در سن هشتاد و چهار سالگى وفات يافت و در جوار تربت حافظ شيرازى مدفون شد . مادّه تاريخ وفاتش را ملّا ميرك از معاصرانش بدين گونه سرود :\r\n در ميان شعرا و فضلا * پير با صدق و صفا بود اهلى \r\n رفت با مهر على از عالم * پيرو آل عبا بود اهلى \r\n سال فوتش ز خرد جستم گفت * پادشاه شعرا بود اهلى \r\nوى در جوانى از شيراز به هرات رفت و چند گاهى در دربار سلطان حسين بايقرا به سر برد و پس از جلوس شاه اسماعيل به خدمت او پيوست و او را ستود و مثنوى سحر حلال را به نام او ساخت و پس از مرگ آن سلطان به شيراز بازگشت و در آن شهر به سر برد تا درگذشت .\r\nاهلى در سرودن انواع شعر ماهر بود . قصايد را به اقتفاى استادان مقدّم بر خود ، خاصه انورى ، خاقانى ، ظهير ، كمال اصفهانى و سلمان ساوجى مىسرود و در غزل از استادان بزرگ پيش از خود خاصه سعدى و حافظ پيروى مىكرد . انواع ديگر شعر نيز در ديوان او ديده مىشود .\r\nاهلى جز مثنوى سحر حلال ( 520 بيت ) مثنوى ديگرى به نام شمع و پروانه در هزار بيت دارد . « 1 »\r\n\r\n\r\n","description":"","footnote":"\r\n( 1 ) . تاريخ ادبيات در ايران ، صفا ، ج 4 ، صص 447 - 452 .\r\n","page_name":" 101 ","page_number":147},
  {"content":"\r\n\r\n\r\nدر منقبت امير المؤمنين على ( ع ) گويد\r\n اى جان همه جان‌ها روح القدسى گويا * پنهان ز نظر اما در ديدهء جان پيدا \r\n در مكه و در يثرب شاهنشه ذو موكب * در مشرق و در مغرب خورشيد جهان آرا \r\n عيسى فلك رتبت موسى ملك همت * دانا به همه حكمت در علم نظر بينا \r\n هم مهدى و هم حارث بى ثانى و بى ثالث * در علم نبى وارث عالم به همه اشيا \r\n هر كو به تو آمد كج شد از در حق مخرج * اين نكته بود مدرج در سرّ قدر حقا \r\n از لطف تو شد مشرح معنى « انا املح » * مرغان اولى اجنح در گلشن تو پيدا \r\n بر هر كه نمايى رخ در عرصه زند شه رخ * بنماى رخ فرخ منصوبهء ما بگشا \r\n هر كو به تو رو آورد يا آن كه به مهرت مرد * از دست اجل جان برد در دنيى و در عقبا \r\n آن كز تو نشد ملتذّ دوزخ شودش مأخذ * مشكل كه بود منفذ از دوزخ غم او را \r\n شاهنشه دين حيدر شاهى كه شعاع خور * به نوشته به كلك زر منشور ترا طغرا \r\n خورشيد جهان افروز بر تشنه لبان دلسوز * بخشندهء جان امروز ساقى جنان فردا \r\n آيينهء عقل و حسّ گنجينهء هر مفلس * آرايش هر مجلس آسايش جان ما \r\n اى مظهر خلق خوش گر خصم شود سركش * باد از عقب آتش در خاك تنش بادا \r\n در حجت خاص الخاص نام تو برم ز اخلاص * تا زهره شود رقاص در اين چمن خضرا \r\n بر جمله سجودت فرض لازم چو اداى قرض * خورشيد فتد بر ارض در سجده تو صد جا \r\n حرفى كه نشد منقوط از داغ تو شد مسقوط * هرگز نشود مبسوط بى داغ تو دل قطعا \r\n از هر چه شود ملفوظ ذكر تو بود ملحوظ * آنى كه شود محظوظ از ياد خوشت جان‌ها \r\n اى شمع همه مجمع نور همه را مطلع * هم افضل و هم اشجع هم اعلم و هم اعلا \r\n نرگس چو شقايق داغ دارد ز حسد در باغ * كز سرمه‌كش ما زاغ شد نرگس او شهلا \r\n اى در همه جا معروف از خلق و كرم موصوف * مهدى صفتى موقوف از غيب برون فرما \r\n در قول و عمل صادق علمت به عمل عاشق * در حكمت و دين حاذق در علم و ادب دانا \r\n بر هر دو جهان مالك و ز هر دو جهان تارك * در راه حق اى سالك سالك‌ترى از عنقا \r\n مهر تو به جان و دل آميخت در آب و گل * ما را همه الحاصل حاصل تويى از دنيا \r\n هم آدم و هم خاتم خرم به تو در عالم * مقصود بنى آدم از عالم و ما فىها \r\n ديد از تو دم كشتن بخشيدن جان دشمن * جانى همه جسم و تن روحى همه سر تا پا \r\n\r\n","description":"","footnote":"","page_name":" 102 ","page_number":148},
  {"content":"\r\n\r\n مهر تو دهد پرتو كاين زورق ماه نو * گرديد سلامت رو بر جنبش اين دريا \r\n اى از همه حال آگه هم راز نبى اللّه * باشاه رسل همره در منزل او أدنا \r\n بى مدح على اصلا نگرفت سخن بالا * اهلى تو پى مولا اهلى بشدى اهلا \r\n يا رب به كمال وى كافروخت ازو هر شى * كاين نامه چو گردد طى جرمم به كرم بخشا « 2 » \r\n\r\nدر منقبت شاه ولايت على ( ع ) گويد\r\n آن شهنشاهى كه بحر لا فتى را گوهر است * شحنهء دشت نجف شاه ولايت حيدرست \r\n جويبار ذوالفقار از آب رحمت پروريد * گلشن هر دو سرا زان صاحب هر دو سرست \r\n ذات پاك مرتضى را با كسى نسبت مكن * زان كه اين آب حيات از چشمه سار ديگرست \r\n معنى قول « على باب‌ها » آسان مدان * كاين سخن را صد جهان معنى به هر بابى درست \r\n سرّ سبحانى كه پنهانست در ناد على * هم به معنى مظهرش او هم به معنى مظهرست \r\n در ارادت اوليا را منطق او موردست * معجزات انبيا را مظهر او مصدرست \r\n از فروغ روى او خورشيد ذرّات جهان * هر يكى جام جم و آيينهء اسكندرست \r\n هم شراب كوثر و هم آب خضر از لطف اوست * آرى آن نخل كرم هر جا بود بار آورست \r\n پيرو شاه نجف شو گر به كوثر مايلى * زان كه آن آب بقا را خضر راهش رهبرست \r\n لحمك لحمى بدان و جسمك جسمى بخوان * تا بدانى ذات حيدر از كدامين جوهرست \r\n\r\n\r\n","description":"","footnote":"\r\n( 2 ) . ديوان اشعار اهلى شيرازى ، صص 420 - 422 .\r\n","page_name":" 103 ","page_number":149},
  {"content":"\r\n\r\n هر كه را باشد حصارى جز پناه مرتضى * بشكند دست ولايت گر حصار خيبر است \r\n پا به دوش مصطفى بهر شكست بت نهاد * پايهء قدرش نگر كز هر دو عالم برترست \r\n در شب جان باختن بر جاى احمد تكيه كرد * زان كه جاى مصطفى هم مرتضى را درخورست \r\n شاهى ملك جهان او را سزد كز روى قدر * هر گداى آستانش صد عزيز و قيصر است \r\n پيش لطفش هشت جنت واديى باشد سراب * نزد قهرش هفت دوزخ تودهء خاكسترست \r\n عالم علم نهان كاندر دبيرستان او * تختهء تعليم طفلان قصهء خير و شرست \r\n تا جهان بوده‌ست بود و تا جهان باشد بود * زان كه نفس كاملش و اصل به حىّ اكبرست \r\n از خطاكارى كسى كز مهر او بويى نبرد * گر همه آهوى مشكين است از سگ كمترست \r\n سينهء ناپاك بد مهرى كه در جان و دلش * جاى شاهنشاه مردان نيست جاى خنجرست \r\n گر ز دشت ارژن و سلمان كسى ياد آورد * آب گردد زهرهء او گر همه شير نر است \r\n هر كه را كين غلامان على در دل بود * گر برادر باشدم گويم گناه مادر است \r\n گر ز روى مقبلى قنبر غلام شاه بود * من سگ آن بختيارم كو غلام قنبر است \r\n يا امير المؤمنين آنى كه گر گويد كسى * نيست جز حب تو ايمان مؤمنان را باور است \r\n هر كه نبود ميوهء حب تواش چون چوب خشك * آتشش بايد زدن گر خود همه عودتر است \r\n\r\n","description":"","footnote":"","page_name":" 104 ","page_number":150},
  {"content":"\r\n\r\n چون نسوزد دشمنت از داغ دل كاندر تنش * چون انار از نازكى هر قطره خون يك اخگرست \r\n خطبه بر نامت چو خواند بلبل روح القدس * گلبن طوبى ز روى پايه چوب منبر است \r\n بحر الطاف ترا درياى اخضر نيم موج * بلكه هر يك قطره‌اى از آن چو بحر اخضرست \r\n اى چراغ شرع و شمع دين دليل راه شو * كاندرين ظلمت سرا نور تو ما را رهبرست \r\n كرد اهلى جان فدا بهر شهيد كربلا * وز « سقاهم ربهم » مزدش شراب كوثرست \r\n گر حسودان همچو رو به دشمن جان‌ويند * غم ندارد آن كه او را شير يزدان رهبرست \r\n سايهء آل على پاينده بادا كاين پناه * سايبانى از براى آفتاب محشرست « 3 » \r\n\r\n\r\n","description":"","footnote":"\r\n( 3 ) . همان ، صص 427 - 428 .\r\n","page_name":" 105 ","page_number":151},
  {"content":"\r\n\r\n\r\nوحشى بافقى ( - 991 ه . ق )\r\nكمال الدّين وحشى بافقى كرمانى متولّد بافق يزد از شاعران عهد صفوى و از سرايندگان نامدار سدهء دهم هجرى است . در روزگار شاهى شاه تهماسب صفوى در يزد به گوشه‌نشينى روزگار مىگذراند و گاه گاه فرمانروايان آن شهر را مىستوده است .\r\nنويسندگان و تذكره نويسان پيشين از دير زمان تاكنون همواره او را ستوده‌اند . صاحب هفت اقليم از وحشى چنين ياد مىكند :\r\n« مولانا وحشى به لطف طبع ناظم مناظم خوشگويى است لآلى آبدار مثنويش زينت قلادهء فصاحت است و فرايد شاهوار غزلش تمايم بازوى بلاغت .\r\n نور معنى در سواد شعر اوست * چون سحر در زلف عنبر بار شب \r\nو مولانا هيچ وقت بى زمزمهء دردى و سوزى نبوده و پيوسته نشأة عشقى بر مزاجش غالب مىگشته » . « 1 » از آثار مهّم او غزليات اوست كه داراى سوز و گداز و لطافت خاصى است .\r\nديوان او شامل قصيده ، قطعه ، تركيب بند ، ترجيع بند ، رباعى است .\r\nوحشى به تقليد از نظامى چند مثنوى سروده است ، به نام‌هاى خلد برين ، ناظر و منظور ، فرهاد و شيرين و مثنوىهاى پراكندهء ديگر .\r\nاز وحشى قصايدى در ستايش حضرت اسد اللّه الغالب على بن ابى طالب ( ع ) در ديوان او موجود است كه نشانگر قدرت طبع و توانايى شاعر در سرودن اين گونه اشعار است .\r\n\r\n\r\n","description":"","footnote":"\r\n( 1 ) . ديوان وحشى بافقى ، پيشگفتار ، ص يك .\r\n","page_name":" 106 ","page_number":152},
  {"content":"\r\n\r\n\r\nدر ستايش مولى الموحدين امير المؤمنين على ( ع )\r\n شاه انجم چو زر افشان شود از برج حمل * پر زر ناب كند غنچهء نو رسته بغل \r\n تا ز آيينهء ايام برد زنگ ملال * آرد از قوس قزح ابر بهارى مصقل \r\n در ته كاسهء خيرى پى نقاشى باغ * به سر انگشت كند غنچهء رعنا ز رحل \r\n دوزد از رشتهء باران و سر سوزن برف * ابر بر قامت اشجار دو صد گونه حلل \r\n اى خوشا خلعت نوروزى بستان افروز * جامه از اطلس زنگارى و تاج از مخمل \r\n تا گزندى نرسد شاخ گل زنبق را * كرده از غنچهء نورسته حمايل هيكل \r\n چون فروزان نبود عرصهء گلزار كه هست * بر سر چوب ز گلزار هزاران مشعل \r\n درد سر گر نشد از سردى باد سحرش * آبى از بهر چه بر ناصيه مالد سندل \r\n پنجهء تاك ز سرماى سحر مىلرزد * لاله از بهر همين كرده فروزان منقل \r\n از چه رو گشته چنين شاخ گل آغشته به خون * فحل نگشوده اگر نشتر خارش اكحل \r\n لاله سر بر زده از سنگ ز سرتاسر كوه * گل برون آمده از خاك ز پا تا سر تل \r\n گويى از كشته شده پشته سراسر در و دشت * از دم تيغ جهاندار به هنگام جدل \r\n مسند آراى امامت على عالى قدر * والى مالك و ملل پادشه دين و دول \r\n باعث سلسلهء هستى ملك و ملكوت * عالم مسألهء كلى اديان و ملل \r\n حكمتش گر به طبايع نظرى بگشايد * نتوان نام و نشان يافت ز امراض و علل \r\n پيش درگاه تو چون سايه بود در بن چاه * گر چه بر دايرهء چرخ برين است زحل \r\n اهتمام تو اگر مصلح اضداد شود * سر بر آرد ز گريبان ابد شخص ازل \r\n پيش ماضى اگر از حفظ تو باشد سدى * هرگز از حال تجاوز نكند مستقبل \r\n تافت بر يكدگر از خيط زر مهر رسن * ساربان تو به پا بستن زانوى جمل \r\n نيست خورشيد فلك بر طرف جرم هلال * طبل بازيست ترا تعبيه در زين كتل \r\n روز ناورد كه افتد ز كمينگاه جدال * در فلك زلزله از غلغلهء كوس جدل \r\n پر زند مرغ عقاب افكن تيز از چپ و راست * بال نسرين سماوى شود از واهمه شل \r\n خاك ميدان شود آميخته با خون سران * پاى اسبان سبك خيز بماند به وحل \r\n بر رگ جان فتد آن عقده ز پيكان خدنگ * كه به دندان اجل نيز نگردد منحل \r\n لرزه بر مهر فتد از اثر موجهء خون * كه مبادا شود اين سقف مقرنس مختل \r\n\r\n","description":"","footnote":"","page_name":" 107 ","page_number":153},
  {"content":"\r\n\r\n دامن فتنه اجل گيرد و پرسد كه چه شد * گويدش فتنه چه ياراى سخن لا تسئل \r\n شد پر آشوب جهان وقت گريز است گريز * قوّت پا اگرت هست محل است محل \r\n گرنه پاى اجل از خون يلان سست شود * صد بيابان به هزيمت برود زين مرحل \r\n بر كشى تيغ زر افشان و بر انگيزى رخش * آورى حمله سوى قبلگه خصم دغل \r\n از پى روشنى ديدهء اجرام كشند * گرد يكران تو سكّان فلك بر مكحل \r\n آنچه از واقعهء نوح بر آفاق گذشت * ز آب تيغ تو همان حادثه آيد به عمل \r\n ز آتش تيغ جهانسوز تو آيد به دمى * آنچه در مدت صد قرن نيايد ز اجل \r\n آورد از اثر موجهء گردون فرساى * قلزم قهر تو در زورق افلاك خلل \r\n فى المثل گر به فلك خصم بر آيد چو نجوم * سايه بر عرصهء اعلا فكنى از اسفل \r\n بر كشى تيغ چو خورشيد به يكدم كم و بيش * اندر آن عرصه نه اكثر بگذارى نه اقل \r\n داورا دادگرا داد ز بى مهرى چرخ * كه از او شادى من جمله به غم گشت بدل \r\n آه كز گردش سيّاره به رخسار مرا * هست چون صفحهء تقويم ز خون صد جدول \r\n كام ما چون نبود تلخ كه از شورى بخت * گر نشانيم نى قند برآيد حنظل \r\n منم از حرف تمنّى و ترجّى فارغ * شسته از صفحهء خاطر رقم ليت و لعل \r\n پى زر كج نكنم گردن خود چون نرگس * خرقه بر خرقه از آن دوخته‌ام همچو بصل \r\n وحشى افسانهء درد تو مطوّل سخنى است * طول گفتار ز حد رفت مكن زين اطول \r\n تا كند فرق كه اوّل نبود چون آخر * خواه آن كس كه بود عاقل و خواهى اجهل \r\n عمر خصم تو چنان باد كه از كوتاهى * آخرش را نتوان فرق نهاد از اوّل « 2 » \r\n\r\nدر ستايش حضرت اسد اللّه الغالب على بن ابى طالب ( ع )\r\n تا به روى تو شد برابر گل * غنچه بسيار خنده زد بر گل \r\n در گلستان ز مستى شوقت * جامه را چاك زد سراسر گل \r\n بر تنش گشته پيرهن خونين * كز غمت خار كرده بستر گل \r\n پيش روى تو آفتابى زلف * زير لطف تو سايه پرور گل \r\n چو رخ آتشين بر افروزى * از خوى شرم مىشود تر گل \r\n\r\n\r\n","description":"","footnote":"\r\n( 2 ) . همان ، صص 225 - 227 .\r\n","page_name":" 108 ","page_number":154},
  {"content":"\r\n\r\n اى خطت بر فراز گل سبزه * وى رخت بر سر صنوبر گل \r\n سوى باغ آ كه سبزه نو برخاست * رست از شاخه‌هاى نو پر گل \r\n زير پا سبزه فرش زنگاريست * بر زبر چتر سايه‌گستر گل \r\n تا كشد بى خبر هزاران را * زير دامان گرفته خنجر گل \r\n غنچه تا لب نبندد از خنده * ريختش زعفران به ساغر گل \r\n نيست شبنم كه بهر زينت دوخت * بر كنار كلاه گوهر گل \r\n اثر بخت سبز بين كه نمود * شهر سبز چمن مسخّر گل \r\n سايه‌بان هر طرف سليمان‌وار * زد ز بال هزار بر سر گل \r\n تا رود خيل سبزه را بر سر * باد را مىكند تكاور گل \r\n هست قائم مقام آتش طور * بر فراز نهال اخضر گل \r\n پى نقّاشى سراچهء باغ * دارد اندر صدف معصفر گل \r\n بسته يك بند كهربا به ميان * در چمن شد مگر قلندر گل \r\n گشت يكدل به غنچه تا بگشود * خانهء گنج باغ را در گل \r\n غنچه را جام جم فتاد بدست * يافت آيينهء سكندر گل \r\n كرده اوراق سرخ دفتر خويش * سبز كرده است جلد دفتر گل \r\n از كشش‌هاى قطرهء شبنم * بر ورق‌ها كشيده مسطر گل \r\n تا كند حرف‌هاى رنگين درج * بر وى از مدح آل حيدر گل \r\n شاه دين مرتضا على كه شدش * به هزاران زبان ثناگر گل \r\n بسكه در دشت خيبر از تيغش * رست از گل ز خون كافر گل \r\n گر خزان رياض دهر شود * نشود كم ز شدت خيبر گل \r\n در كفش از غبار اشهب او * مشگ دارد بنفشه عنبر گل \r\n در بغل از خزانهء كف او * ياسمين سيم دارد و زر گل \r\n باد قهرش اگر بر آن باشد * ندمد تا به حشر ديگر گل \r\n ور شود فيض او بر اين ماند * تازه تا صبحگاه محشر گل \r\n بود از رشح جام احسانش * كه به اين رنگ گشت احمر گل \r\n باشد از ياد عطر اخلاقش * كه بر اين گونه شد معطر گل \r\n خلق او هست غنچه‌اى كه از او * زير دامان نهاد مجمر گل \r\n در ازل بسته است قدرت او * اندر اين شيشهء مدوّر گل \r\n\r\n","description":"","footnote":"","page_name":" 109 ","page_number":155},
  {"content":"\r\n\r\n گر نهد در رياض لطفش پاى * دمد از ناخن غضنفر گل \r\n حرز خود گر نساختى نامش * كى شدى بر خليل آذر گل \r\n اى كه باغ علوّ قدرت را * چرخ نيلوفر است و اختر گل \r\n دم ز لطفت اگر خطيب زند * دمد از چوب خشك منبر گل \r\n گر دهندش ز باغ قهرت آب * بر دمد همچو خار نشتر گل \r\n گر اشارت كنى كه در گلشن * نبود رو گشاده ديگر گل \r\n پيچد از بيم شحنهء غضبت * غنچه‌سان خويش را به چادر گل \r\n گر نسيم بهار احسانت * سوى گلزار بگذرد بر گل \r\n گردد از دولت حمايت تو * بر سپاه خزان مظفّر گل \r\n باد قهرت اگر به خلد وزد * خرمن آتشى شود هر گل \r\n ور به دوزخ رسد نم لطفت * دود گردد بنفشه اخگر گل \r\n خشك ماند درخت گل بر جاى * گر بگويى دگر مياور گل \r\n گر نيايد ز جوى لطف تو آب * نخل طبعم كى آورد بر گل \r\n خيز وحشى كه در دعا كوشيم * زان كه بسيار شد مكرّر گل \r\n تا شود از نتيجهء صرصر * پست و با خاك ره برابر گل \r\n باد آزار آه خصم ترا * آنچه دارد ز باد صرصر گل « 3 » \r\n\r\n\r\n","description":"","footnote":"\r\n( 3 ) . همان ، 222 - 224 .\r\n","page_name":" 110 ","page_number":156},
  {"content":"\r\n\r\n\r\nمحتشم كاشانى ( - 996 ه . ق . )\r\nمولانا كمال الدّين على فرزند خواجه مير احمد ، از اعيان زادگان كاشان ، اصلا از نراق و از اعاظم شعراى ايرانى عهد شاه تهماسب صفوى بود . دوازده بند او در مراثى حضرت حسين بن على ( ع ) و وقايع كربلا در اوج شهرت است و نظيرى ندارد .\r\nمحتشم در اصل و بنياد شاعرى خود ، قصيده سرايى مدّاح بود . ولى بعد به دنبال رخدادى به سرودن اشعار مذهبى ، خاصه رثاى اهل بيت ( ع ) روى آورد . در علّت اشتغال محتشم بدين گونه شعر ، اسكندر بيك منشى در عالم آراى عبّاسى چنين مىگويد :\r\nوقتى محتشم قصيده‌اى در مدح شاه تهماسب مىسرايد او اظهار نارضايتى كرده و مىگويد « كه من راضى نيستم كه شعرا زبان به مدح و ثناى من آلايند ، قصايد در شأن شاه ولايت پناه و ائمّهء معصومين عليهم السلام بگويند ، صله اوّل از ارواح مقدّسهء حضرات و بعد از آن از ما توقّع نمايند . . . » ( عالم آراى عبّاسى ، ص 178 ) . محتشم در عهد خود از شاعران نام‌آور و مورد احترام و توجّه بود . چند تن از شاعران معروف زمان مثل مير تقى الدين كاشانى و ظهورى ترشيزى و نوعى خبوشانى از شاگردان او بودند . آثار او عبارتند از : 1 - جامع اللطايف مجموعه‌اى از قصايد و معميات 2 - جلاليه متضمّن غزل‌هاى عاشقانه 3 - دوازده بند در مراثى خامس آل عبا ( ع ) 4 - دو مرثيه كه يكى در رثاى امام حسين ( ع ) و ديگرى در رثاى برادر صاحب ترجمه است و نسخهء مخطوطى از آن در كتابخانه ملّى است . 5 - ديوان غزليات كه ظاهرا غير از جلاليه است . 6 - غزليات محتشم كه نسخه‌اى از آن در كتابخانه ملّى موجود است . 7 - ديوان معميات 8 - شيبيه شامل اشعار دوران پيرى او 9 - ضروريات شامل ماده تاريخ‌ها 10 - قصايد و مراثى و قطعات 11 - منظومهء شبابيه شامل اشعار دوران جوانى 12 - منظومهء صبابيه متضمن اشعار دوران كودكى او 13 - نقل عشاق متضمّن ماجرايى عاشقانه كه در حقيقت ، شرحى به نثر\r\n\r\n","description":"","footnote":"","page_name":" 111 ","page_number":157},
  {"content":"\r\n\r\nبر جلاليه است .\r\nمزار وى در كاشان است . محتشم يكى از مناقب سرايان معروف عهد خود است .\r\nشور و حالى كه در اشعار منقبتى و مراثى او وجود دارد به حدّى است كه به قول آذر « در اكثر بلاد اسلام بين الخاص و العام مشهورست . » « 1 »\r\n\r\nبحر السخا بدر الدجّى\r\n اى نثار شام گيسويت خراج مصر و شام * هندوى خال ترا صد يوسف مصرى غلام \r\n چهره‌ات افروخته ، ماه درخشان را عذار * جلوه‌ات آموخته ، كبك خرامان را خرام \r\n كاكلت بر آفتاب از ساحرى افكنده ظلّ * سنبلت بر روى آب از جادويى گسترده دام \r\n طوبى از قدت پياپى مىكند رفتار ، كسب * طوطى از نطقت دمادم مىكند گفتار ، وام \r\n گل به بويت گر چه مىباشد ، نمىپايد بسى * مه به رويت گر چه مىماند ، نمىماند تمام \r\n گر نسازم سَر فدايت ، بر تو خون من حلال * ور نميرم در هوايت ، زندگى بر من حرام \r\n كوكب اوج جلالى باد حسنت لا يزال * آفتاب بى زوالى باد ظِلّت مستدام \r\n شاه خوبانى چو جولان مىكنى بر پشت زين * ماه تابانى چو طالع مىشوى از طَرف بام \r\n صد هزاران شيوه دارد ، آن پرى در دلبرى * من ندارم جز دِلى ، آيا نِهم دل بر كدام ؟ \r\n يافتم دى ، رخصت طوف رياض عارضش * زد صبا زان گلستان ، بوى بهشتم بر مشام \r\n روضه‌اى ديدم چو جنّت ، جنّت از وى برده فيض * چشمه‌اى ديدم چو كوثر از وى جُسته كام \r\n بر لب آن چشمه ، از خالش نشسته هندويى * چون سواد ديدهء مردم ، به عين احترام \r\n مانع لب تشنه‌ها زان چشمهء زمزم صفات * ناهى دلخسته‌ها زان شربت عنّاب فام \r\n غيرتم زد در دل آتش ، كز چه باشد بى سبب * هندوى شيرين مذاق ، از دلبر ما تلخ كام \r\n خواستم منعش كنم ناگاه عقل دور بين * بانگ بر من زد كه اى در نكته‌دانى ناتمام \r\n هندويى كز زيركى و مقبلى رضوان صفت * گشته كوثر را حفيظ و كرده جنت را مقام \r\n خود نمىگويى كه خواهد بود ؟ اى ناقص خرد * جز غلام ، شاه انجم چاكر و كيوان غلام \r\n سَرور فرّخ رخ عادل دلِ دلدل سوار * قِسور جنگ‌آور اژدر دَر ليث انتقام \r\n حيدر صفدر كه ، در رزم از تنِ شير فلك * جان بر آرَد ، چون بر آرد تيغ خونريز از نيام \r\n ساقى كوثر كه تا ساقى نگردد در بهشت * انبيا را ز آب كوثر تر نخواهد گشت كام \r\n\r\n\r\n","description":"","footnote":"\r\n( 1 ) . فهرست مشاهير ايران ، صص 438 - 439 ؛ تاريخ ادبيات در ايران ، ج 5 ، بخش 2 ، صص 792 - 796 .\r\n","page_name":" 112 ","page_number":158},
  {"content":"\r\n\r\n فاتح خيبر كه گر بودى زمين را حلقه‌اى * در زمان كندى و افكندى در اين فيروزه بام \r\n قاتل عنتر ، كه بريكران ، چو مىگردد سوار * مىفرستد خصم را سوى عدم در نيم گام \r\n خواجهء قنبر كه هندوى كُميتَش ماه را * خوانده چون كيوان ، غلام خويش بَدرَش كرده نام \r\n داور محشر ، كه تا ذاتش نگردد ملتطف * بر خلايق جنّت و دوزخ نيابد انقسام \r\n ابن عم مصطفى بحر السّخا بَدر الدُجَى * اصل و نسل بو البشَر ، خير البشر كهف الانام \r\n از تقدّم در امور مؤمنان نِعم الامير * وز تقدّس در صَلوة قُدسيان نِعم الامام \r\n آن كه گر تغيير اوضاع جهان خواهد ، شود * شرق مغرب ، غرب مشرق ، شام صبح و صبح شام \r\n وان كه گر جمع نقيضين آيد او را در ضمير * آب و آتش را دهد با هم به يكدم التيام \r\n آب پيكانش ، گر آيد در دل عظم رميم * از زمين خيزد كه سُبحان الَّذى يحيى العظام \r\n پشت عصيان را به ديوار عطايش اعتماد * دست طاعت را به دامان قبولش اعتصام \r\n گر نبودى صيقل شمشير برق آيين وى * مىگرفت آيينه اسلام را زنگ ظُلام \r\n ور نكردى مِهر ذاتش ، در طبايع انطباع * نور ايمان را نبودى در ضماير ارتسام \r\n اى كه هر صبح از سلام ساكنان هفت چرخ * بارگاهت مىشود از شش جهت دار السّلام \r\n وى بهر شام از سجود محرمان نُه فلك * هست قَدر و احترامت ثانى بيت الحرام \r\n گر نبودى رايض امرت ، به امر هيچكس * توسن گردن كش گردون ، نمىگرديد رام \r\n ور نكردى پايهء عونت ، مدد افلاك را * اين رواق بى ستون ، ايمن نبود از انهِدام \r\n آب دريا ، موج بر گردون زدى ، گر يافتى * قطره‌اى از لجّه قَدر تو با وى انضمام \r\n بس كه دست انتقام ، از قوّت عدلت قويست * لاله رنگ از خون شاهين است چنگال حمام \r\n از ائمّه ذات ممتاز تو ، ممتاز آمده * آن چنان كز اشهر اثنا عشر شهر صيام \r\n اى مقالت مثل ما قالَ النَبى ، خَير المَقال * وى كلامت بعد قرآن مبين ، خير الكَلام \r\n من كجا و مدحت معجز كلامى ، همچو تو * خاصه با اين شعر بى پرگار و نظم بى نظام \r\n سويت اين ابيات سست آورده و شرمنده‌ام * زان كه معلوم است نزد جوهرى قدر رخام \r\n ليك مىخواهم به يُمن مدحتت پيدا شود * در كلام « محتشم » اى شاه گردون ، احتشام \r\n زور شعر كاتبى ، سوز كلام آذرى * گرمى انفاس كاشى حدّت ابن حسام \r\n حاصل از اكسير لطف چاشنى بخشت شود * طبع نامقبول من ، مقبول طبع خاص و عام \r\n يك تمنّاى دگر دارم كه چون در روز حشْر * بر لب كوثر بود لب تشنگان را ازدحام \r\n زان ميان ظِلّ ظَليلَم بر سَر اندازى ز لطف * وز شراب سلسبيلم جرعه‌اى ريزى به كام \r\n مدّعا چون عرض شد ساكت شو اى دل تا كنم * اختيار اختصار و ابتداى اختتام \r\n\r\n","description":"","footnote":"","page_name":" 113 ","page_number":159},
  {"content":"\r\n\r\n تا در اين ديرينه دير از سير سلطان نجوم * نور روز و ظلمت شب را بُوَد ثبت و دوام \r\n روز احباب تو ، نورانى الى يوم الحساب * روز اعداى تو ظلمانى الى يوم القيام \r\n\r\nدر منقبت حضرت امير المؤمنين على ابن ابى طالب ( ع )\r\n خوش آن زبان كه شود چون زبان لوح و قلم * به مدح و منقبت شاه ذوالفقار علم \r\n خوش آن بنان كه چو در خامه آورد جنبش * نخست ثبت كند مدحت امام امم \r\n خوش آن بيان كه بود همچو لعل در دل سنگ * در مناقب شاه نجف در آن مدغم \r\n دمى ز نخل خيالت ثمر دهد شيرين * كه جز به مدح شه نخل بر نيارى دم \r\n به خاك رفته فرو نظم آبدار تو به * اگر از آن نشود باغ منقبت خرم \r\n درين جهان به ستايش مشو نديم كسى * كه در جهان دگر همينت نديم ندم \r\n فسانه طى كن و در مدحت كريمى كوش * كه در كرم سگ او عار دارد از حاتم \r\n به مدح كام دهى عقد نطق بند كزو * شوى به معنى بكرى زمان زمان ملهم \r\n به مجلس كرم از ساقئى طلب كن جام * كه تا ابد نكنى عرض احتياج به جم \r\n برات خويش به مهر دهنده‌اى برسان * كه در ركوع به خواهنده مىدهد خاتم \r\n حيات جو ز دم زنده‌اى كه مىآيد * ز طفل مكتب او كار عيسى مريم \r\n به سايه اسدى رو كه گرگ مردم خوار * ز بيم او نتواند شدن غنيم غنم \r\n ببر به محكمهء قاضئى شكايت چرخ * كه در ميانهء بازو كبوتر است حكم \r\n به صدق شو سگ آن آستان كه محترمند * سگان شير خدا همچو آهوان حرم \r\n بدان كه در كتب آسمانى آمده است * ابو الحسن همه جا بر ابو البشر اقدم \r\n مهم خويش بود خلق را اهم مهام * مرا ثناى امام امم مهم اهم \r\n رسيد مطلع ديگر ز سكه خانه فكر * كه مىدود چو زر سكه‌دار در عالم « 2 » \r\n\r\n\r\n","description":"","footnote":"\r\n( 2 ) . ديوان محتشم ، صص 141 - 144 .\r\n","page_name":" 114 ","page_number":160},
  {"content":"\r\n\r\n\r\nعرفى شيرازى ( 963 - 999 ه . ق )\r\nعرفى شيرازى از شاعران مرتبهء اوّل سدهء دهم هجرى است . در ايران و هند و روم شهرت يافته و از گويندگان بزرگ عهد خويش شمرده شده و با حداثت سن و مرگ در جوانى اثرهاى خوبى باز نهاده است . نام و نسبش را به گونه‌هاى گوناگون ضبط كرده‌اند ، امّا صحيح آن چنين است : جمال الدّين محمّد معروف به جمال الدّين سيدى ( جمال سيدى ) پسر خواجه زين الدّين على بلو ( زين بلو ) پسر جمال الدّين سيدى . وى در شيراز ولادت يافت و همان جا به كسب ادب و بعضى مقدّمات علمى پرداخت و به قدر وسع از موسيقى و ادوار وقوف يافت و در خط نسخ مهارت به دست آورد و به شعر توجّه كرد و آغاز مجالست با شاعران نمود . عرفى تا سال 989 ه را در زادگاه خويش گذرانيد و درين فاصله در شهر و ديار خود شهرتى به هم رساند . و با شاعران مراوده يافت . عرفى در بيست سالگى به علّت بيمارى آبله چهرهء ناخوشايندى يافت به طورى كه هر كس او را مىديد از او روى بر مىگرداند . همين امر موجب گرديد كه او شيراز را ترك كند و روى به هندوستان نهاد و به درگاه خانخانان راه يافت . در آن جا كارش بالا گرفت تا جايى كه به قول مير غلامعلى آزاد در خزانهء عامره ، خانخانان در برابر يك قصيده هفتاد هزار روپيه به وى بخشيد و نيز او بود كه پاى عرفى را در دربار اكبر و پسرش شاهزاده سليم ، جهانگير شاه ، گشود . البته دوران طلايى زندگانى عرفى طولانى نبود و او در سال 999 ه درگذشت ، حال آن كه هنوز بيش از سى و شش سال نداشت . او را در لاهور به خاك سپردند و سى سال پس از مرگش استخوان‌هاى او را به نجف انتقال داده ، در آن جا دفن كردند . . .\r\nبا مطالعهء شعر عرفى خاصه قصيده‌هايش ، ورود او در مقدمات علم پزشكى و منطق و حكمت آشكار مىشود . امّا نكتهء مهم‌تر در قصيده‌هاى او ، روانى آنهاست . گاه اين\r\n\r\n","description":"","footnote":"","page_name":" 115 ","page_number":161},
  {"content":"\r\n\r\nروانى كلام به حدّى مىرسد كه گويى عرفى به بيان سخنان روزانه و حكايت احوال خويش سرگرم است . امّا اين روانى كلام ، جز در پاره‌اى از موارد ، مانع استوارى سخن اين شاعر هنرمند نشده و او به قول پيشينيان سلاست و جزالت و متانت كلام را با هم جمع كرده است .\r\nشهرت عرفى در قصيده سازى به چند سبب است . 1 - به علّت تتبّع در شيوهء استادان پيش از خود 2 - به سبب توانايى در آوردن سخنان روان و خالى از تكلّف و در همان حال منتخب و استوار همراه با نازك خيالىها و مضمون يابىها 3 - براى گنجانيدن انديشه‌هاى علمى و نكته‌هايى كه مىتوان از آن استخراج كرد .\r\nعرفى گذشته از مثنوى مجمع الابكار ( در حدود 1400 بيت ) و فرهاد و شيرين كه ناتمام مانده ( 440 بيت ) و برخى آثار پراكندهء ديگر در نظم و نثر ، كلياتى از قصيده و غزل و قطعه و رباعى به سال 996 ه ترتيب داد ولى گردآورى نهايى ديوانش در حيات او انجام نشد تا اين كه در سال 1024 ه محمّد قاسم اصفهانى متخلّص به سراج و معروف به سراجا بدين كار همّت گماشت و بالاخره پس از يك سال و نيم كوشش در سال 1026 ه كليات او را كه مشتمل بر چهارده هزار بيت قصيده و غزل و قطعه و رباعى و مثنوى بود ترتيب داد .\r\nعرفى را ارادت خاصى به مولى الموالى حضرت على ( ع ) بوده كه قصايد او حاكى از محبّت و شور و احساس وى به مقام والاى ولايت است . « 1 »\r\n\r\nدر مدح امير المؤمنين على ( ع )\r\n منم آن سحر بيان كز مدد طبع سليم * نبرد ناطقه نام سخنم بى تعظيم \r\n منم آن مايهء فطرت كه گر انصاف بود * با وجودم نتوان گفت به انديشه فهيم \r\n منم آن بحر لبالب ز معانى كه بود * قطرهء آب ز شرم سخنم درّ يتيم \r\n گر به ياد سخنم عود بر آتش مانند * حشر اموات شود هر طرف از نشر شميم \r\n از حجاب سخنم بسكه عرق داد برون * صورت شيشه بر آورد زلال تسنيم \r\n در حرمگاه دل و حجله گه طبع من است * حامله مريم و جز مريم اگر هست عقيم \r\n فوج فوج است معانى به دلم در پرواز * همچو مرغان اولى اجنحه در باغ نعيم \r\n\r\n\r\n","description":"","footnote":"\r\n( 1 ) . تاريخ ادبيات در ايران ، صفا ، ج 5 ، بخش 2 ، صص 799 - 809 .\r\n","page_name":" 116 ","page_number":162},
  {"content":"\r\n\r\n غنچه از نسبت سحبان به سخن عار كند * گر كنم طرز سخن باد صبا را تعليم \r\n در پذيرد ز دمم صورت ديوار ، حيات * مايهء فطرت از او وام كند فهم حكيم \r\n آن خردمند حكيمى كه به سبّابهء عقل * گيرم اندر حرم جوهر گل نبض سقيم \r\n چون به بازيچه شوم ملزم ارباب كلام * خنده جوهر فرد است دليل تقسيم \r\n هر نفس قافله‌اى در دلم از عالم عقل * مىرسد جنس متاعش همه عجز و تسليم \r\n زهر خندى كند از چشمهء طبعم به بهشت * در دكان حلاوت نگشايد تسنيم \r\n با چنين رتبه كه مىگويم هجويست مرا * بسكه انصاف بود فانى و ادراك عديم \r\n با من از جهل معارض شده نامنفعلى * كه گرش هجو كنم اين بودش مدح عظيم \r\n كه به صد قرن دگر امر بديهى نكند * عقل اوّل به براهين مبينش تفهيم \r\n هيچ زين گونه دلم را نبود گرد ملال * گر چه اين واقعه بسيار عذابى است عليم \r\n زان كه از مشك سخن شاه دم استشمام * حالت جمله كند منكشف از لطف عميم \r\n دوش بر دوش نبى در شرف ذات على * كه عديم است عديلش چو خداوند كريم \r\n آن كه با مرتبه همت او اوج حضيض * آن كه با نازكى طبع وى انديشه جسيم \r\n آيد از دور چو سيلاب سياهى به نظر * متأثر شود از برق عتابش چو نسيم \r\n اى كه نسبت به جلال تو هم از بىادبى است * كه فلك نام شكوه تو برد با تعظيم \r\n خانه زاد خردش جوهر اول با وى * گفت كاى دانش من در بر علم تو سقيم \r\n حرفى از مصلحتى گويم و از من بپذير * اين سخن گر چه به راه ادب افتاده ذميم \r\n جاه را پايه بيفزاى مبادا كه قضا * زندش طعنه به همسايگى عرش عظيم \r\n چشم اعمى شود از رأى تو گر نورپذير * به نظر نقطه موهوم نمايد تقسيم \r\n چشم اشهل به صف ديده احول گردد * گر حسام تو نگاهش بشكافد به دو نيم \r\n گرم رفتار به حدى است كه دود انگيزد * گر رود مركب خوش كام تو بر سطح نسيم \r\n گر به عمان نگرد رأى تو در بينايى * نايب مردمك ديده شود درّ يتيم \r\n گر به عصر ابد انجام تو سنجند به طول * به ميانش نرسد سلسله عهد قديم \r\n آن كه از روضه لطف تو شود فيض پذير * كه بود غيرت فردوس ز بس ناز و نعيم \r\n گر به شمشير سياست به دو نيمش سازند * نشود تا ابدش سلب حيات از هر نيم \r\n هر كه را ضربت گُرز تو درآيد به ضمير * در بدن‌ها شود از سايه او عظم رميم \r\n اى كه در عالم اجسام ، حكيمانه اگر * دفع افساد عوارض كنى از لطف عميم \r\n گفتگويى كه بتان را به نگه مىباشد * بيشتر از دل عاشق شنود گوش صميم \r\n\r\n","description":"","footnote":"","page_name":" 117 ","page_number":163},
  {"content":"\r\n\r\n كى دهند اهل محبت نعم لطف ترا * كه ستانند عوض ، مايدهء باغ نعيم \r\n شبهتى نيست در اين واقعه كاصحاب بهشت * « منّ و سلوى » بفروشند به زقّوم جحيم \r\n اى كه با نسبت سير فلك عزم تو چرخ * بى نصيب از حركت آمده چون حلقهء ميم \r\n آسمان نهمين حصر شكوه تو كند * در ميان گيرد اگر دايره را نقطهء جيم \r\n طمع گوشهء چشم است مرا از تو و بس * ورنه مستغنيم از مال و منال و زر و سيم \r\n زده‌ام پاى به عيش دو جهان از همّت * ز آن ندارد به دلم دست ، چه امّيد و چه بيم \r\n شكر للّه كزان جمع نيم گر چه ز من * همه افعال قبيح آمد و اعمال ذميم \r\n كه به صد حيله كنم راه اگر در بزمى * دلم از غصه شود همچو دل پسته دو نيم \r\n كز چه معنى كنم از سفله نهادان تأخير * وز چه بر صدر نشينان ننمايم تقديم \r\n عرفى اين طول سخن چيست به آهنگ دعا * دست بردار به درگاه خداوند كريم \r\n تا شود منبسط از بذل درم طبع سخن * منقبض باد دل خصم تو چون دست لئيم \r\n\r\nعلى ولى معدن كرم\r\n سلطان دين وصى نبى قهرمان شرع * شاه نجف على ولى معدن كرم \r\n آن واهب النعم كه ز داوود نطق او * نشنيد گوش آز به جز نغمهء نعم \r\n اول به آب چشمه كوثر وضو كند * جبريل گر به خاك جنابش خورد قسم \r\n عزم طواف كعبهء ز كويش چنان بود * كايند از براى تيمّم برون ز يم \r\n اندوزد از عبادت يزدان عدوى تو * اجرى كه برهمن برد از طاعت صنم \r\n از قدر خواستم كه فلك خوانمش ، قضا * گفت اى برى ز شيوهء تمييز مدح و ذم \r\n او را سپهر گويى و اين ننگرى كه هست * او منبع عطوفت و اين مصدر ستم \r\n مشاطهء ولايش اگر زيب گر شود * ز اعجاز عيسوى كند آرايش صنم \r\n اى طوف بارگاه تو پيرايهء شرف * وى دودمان جاه تو همسايهء قدم \r\n در باغ فطرت تو مسيحا چو يك نسيم * در فوج حشمت تو سليمان چو يك خدم \r\n مست غرور كرد عروسان خلد را * دعوى باغ لطف تو با روضهء ارم \r\n هرگز زمين رزم تو از خون نگشت خشك * از بس كه خنجر تو رسانيد نم به نم \r\n\r\n","description":"","footnote":"","page_name":" 118 ","page_number":164},
  {"content":"\r\n\r\n آن كينه پرورى كه ز بغض تو دم زند * و آن خون گرفته‌اى كه به كينت كشد علم \r\n با تيغ روزگار كند قصد كارزار * با قهر كردار به ميدان نهد قدم « 2 » \r\n\r\n\r\n","description":"","footnote":"\r\n( 2 ) . ديوان اشعار عرفى شيرازى ، صص 103 - 107 .\r\n","page_name":" 119 ","page_number":165},
  {"content":"\r\n\r\n\r\nفضولى بغدادى ( سدهء 10 ه . ق . )\r\nمحمّد بن سليمان بغدادى متخلّص به فضولى از شاعران پارسى سرا و تركى گوى كه از طايفهء بيات و اصلا آذربايجانى است . اما زادگاهش در عراق عرب و ظاهرا كربلا بوده ؛ از اين رو به بغدادى شهرت يافته است .\r\nتحصيلاتش در همان ديار و بيشتر در حلّه صورت گرفت . بر كيش دوازده امامى بود .\r\nشاعرى را از عنفوان شباب آغاز كرد . وى مانند خطايى ( شاه اسماعيل صفوى ) از بنيان گذاران ادب منظوم تركى آذربايجانى است . از كليات فارسى او ( شامل قصيده و غزل و قطعه و رباعى و يك ساقى نامه به نام هفت جام ) نسخه‌هاى متعدّد و همچنين نمونهء چاپى آن در دست است . وى به تركى هم ديوان قصيده و غزل و همچنين مثنوى ليلى و مجنون ، شاه و گدا ، بنگ و باده ( به نام شاه اسماعيل در 350 بيت ) و جز آن دارد .\r\nكتاب روضة الشهداى ملا حسين كاشفى را به زبان تركى ترجمه كرد و حديقة السعداء ناميد . وى رساله‌اى به نام لطايف المعارف يا سفر نامهء روح دارد كه مناظره‌اى است ميان روح و عشق . رساله‌اى به نظم و نثر به اسم رند و زاهد پرداخته كه به سال 1275 ه در تهران چاپ شد . فضولى به عربى هم شعر مىگفت و ديوانى نيز بدان زبان دارد . اشعار فارسى او خواه مثنوى ، قصيده ، غزل و جز آن ، ساده و روان است . در قصيده متوسّط و در قطعه و غزل تواناتر است ، به جز ستايش از بزرگان عهد خود منقبت‌هايى هم دارد و بعضى از قصيده‌ها و قطعه‌هايش متضمّن وعظ و اندرز است . « 1 »\r\n\r\n\r\n","description":"","footnote":"\r\n( 1 ) . تاريخ ادبيات در ايران ، ج 5 ، بخش 2 ، صص 674 - 676 .\r\n","page_name":" 120 ","page_number":166},
  {"content":"\r\n\r\n\r\nعلى ميان خدا و نبى پيامبر است\r\n نه درخورست كه گويم بر آسمان وجود * نبى ز كوكبهء شمس آمد و ولى قمرست \r\n على كسيست كه در عزم قرب حق جبريل * به راه مانده ازو همچو خاك ره گذرست \r\n چه سان برابر جبريل دارم و گويم * على ميان خدا و نبى پيام‌برست \r\n به شهر علم نبى چون عليست در چه عجب * ز جبريل گر او را ز حاجبان درست \r\n زهى سپهر ولايت كه در ولايت‌ها * ولايت تو چو خورشيد و ماه مشتهرست \r\n به شهر علم نبى از براى معمورى * ز معجزات تو هر يك ولايت دگرست \r\n نشان داغ وفايت به سينهء احباب * به دفع تير حوادث نمونهء سپرست \r\n سر سرافكن تيغ تو در تن بدرگ * به خون فاسد طغيان كفر نيشترست \r\n ز ذوالفقار تو و دلدل تو دشمن و دوست * بر اسم پى روى و سركشى به نفع ضرست \r\n به دلدلت بود آن دال دال سوى نجات * به ذوالفقار تو آن ذال ذال الحذرست \r\n ز تيغ تو جگر دشمنان همه شده خون * به عزم دشمنى تيغ تو كه را جگرست \r\n اگر به ملك جهان دل نداده‌اى چه عجب * تو شاهبازى و اين صيد صيد مختصرست \r\n فضاى ملك عبوديت تو صحرا نيست * كه همچو طاير قدسش هزار جانورست \r\n هواى بندگى درگه تو فايده‌ايست * كه صد خليل به ادرار ازو وظيفه خورست \r\n كسى نيافت به قدر تو در صف عزّت * قضا كه انجمن آراى محفل قدرست \r\n گلى نديده به رنگ تو در بهار وجود * صبا كه چهره گشاى عرايس زهرست \r\n هزار شكر كه در سلك خادمان توام * همين سعادت من بس كه قدرم اين قدرست \r\n شها به لطف نظر كن همين كه با چه كسان * مرا به قوّت مدح تو دست در كمرست \r\n گرفت كاتبى اين راه حيرتى از پى * قدم به رسم تتبع نهاده بى سپرست \r\n ميان اين دو سخن هست گفتهء من حشو * چرا كزان دو يكى رو يكى چو آسترست \r\n درين لباس حد نظم من معيّن شد * كه گر بود ز يكى زير از يكى زبرست \r\n فضوليم من و كارم گنه اگر زين كار * كشم به عذر زبان عذرم از گنه بترست \r\n اميد هست كه بد گو مرا معاف كند * چو هرز مدح تو از هر ملامتم مقرست \r\n هميشه تا به مكافات خير و شر به جهان * اميد و بيم به دو نيك جنّت و سقرست \r\n خوشم بدين كه هميشه ز قرب تو حاصل * طواف كعبه مرا بى مشقّت سفرست \r\n\r\n","description":"","footnote":"","page_name":" 121 ","page_number":167},
  {"content":"\r\n\r\n مرا جدا نكند حق ز جنّت در تو * كه هر كه هست ز جنّت برون سقر مقرست \r\n\r\nخاك پاى ساقى كوثر به از ملك جم است\r\n سجدهء خاك نجف مرغوب اهل عالم است * چون نباشد سجده‌گه جايى كه خاكش آدم است \r\n قدر خواهى سير صحراى نجف كن كز شرف * بان رفعت را صفوف نقش ريگش سلم است \r\n فيض جويى روى نه بر ريگ درياى نجف * كز صفا هر ذرّه‌اش سرچشمهء صد زمزم است \r\n هست زينت بخش صحراى نجف خطهاى ريگ * يا طراز مهد حيدر گشته نقش ارقم است \r\n حيدرست آسوده در دشت صفا بخش نجف * يا مسيحا خفته بر دامان پاك مريم است \r\n ساكن خاك نجف را هست عار از سلطنت * خاك پاى ساقى كوثر به از ملك جم است \r\n نى همين سرّ تن آدم شدست آن خاك پاك * نوح را هم توتياى ديده‌هاى پر نم است \r\n نيست در عالم مقامى خوش‌تر از خاك نجف * آرى آرى آن مقام مقتداى عالم است \r\n شير يزدان حيدر كرّار با توفيق فضل * در حريم قدر معراج رسالت محرم است \r\n آن امام مشرق و مغرب كه در احكام دين * حكم او بر هر چه لاحق شد قضاى مبرم است \r\n آن كرم پيشه كه دارد احتمال عفو او * جرم قصد قتل او مجرم كه ابن ملجم است \r\n با وجود جود آن رسّام قانون كرم * دعوى جود و سخا كفرست گر از حاتم است \r\n كى بود جولان گرد دلدل او رخش را * كمتر از زاليست در ميدان او گر رستم است \r\n نور او كز بطن غيب افتاده در مهد ظهور * با شعاع لمعهء نور نبوّت توأم است \r\n نور وحدت منقسم گشته‌ست در صورت ولى * صورت الفت دليل اتّحاد مقسم است \r\n مرتضى را كس ندانسته‌ست غير از مصطفى * هست نفس او به معنى گر به صورت بن عم است \r\n فيض بر دامان آن كس مىزند دست قبول * كش به دامان على دست ارادت محكم است \r\n دامن پاك على موجيست از درياى فيض * فيض درياى على مانند ياى مدغم است \r\n هيچ كس را نيست درك رفعت درگاه او * رفعت درگاه او بالاتر از نه طارم است \r\n عرش اعظم زير دست همّت والاى اوست * آفتاب رفعت او عين عرش اعظم است \r\n سنگ باد آن سنگدل كان را كند نسبت به لعل * گر انگشت رسالت را نگين خاتم است \r\n با وجود آن كه دارد دوست در ذكرش جذر * با وجود آن كه دشمن در ثنايش ابكم است \r\n در ميان دوستان و دشمنان اوصاف او * خارج از حصر و برون از حيطهء كيف و كم است \r\n ذكر او را نقش كن پيوسته بر لوح زبان * اى كه در عالم دلت از كثرت غم درهم است \r\n\r\n","description":"","footnote":"","page_name":" 122 ","page_number":168},
  {"content":"\r\n\r\n يا دلى كز ذكر او دارد صفا عمر . . . * ذكر او مرآت دل را صيقل ژنگ غم است \r\n در جهان گر هست گمره دشمن او دور نيست * دشمن او را جهان محنت سراى مظلم است \r\n چون نباشد خصم او در عالم تيره حزين * خصم او را عالم تيره لباس ماتم است \r\n منّت ايزد را كه بر رغم عدو با مهر او * خاطر من شاد در عالم دل من خرم است \r\n نيست كم از هيچ كس اخلاص من در راه او * بلكه مىگويم كه او را مخلصى چون من كم است \r\n يا امير المؤمنين شد مدت پنجاه سال * كز جناب حق به مدح تو فضولى ملهم است \r\n ليك نى مانند مدّاحان ديگر هست دور * متّصل خاك درت او را مطاف و ملثم است \r\n قامتش بشكست پيرى ليك دارد شكرها * زان كه فرق او در اين درگاه خاك مقدم است \r\n دايم از خوان تو ادرار مقرّر مىبرد * روز و شب با چاكران آستانت همدم است \r\n پير شد در خاك درگاه تو و بهر همين * قامت او زير بار منّت دوران خم است \r\n گر بود انصاف در هر جا كه باشد هر كه هست * پيش او در دعوى اثبات نسبت ملزم است \r\n تا بود دل را تميز اعتبار نيك و بد * تا زبان را قدرت گفتار در مدح و ذم است \r\n باد ورد هر زمان ذكر امير المؤمنين * زان كه ذكر او جراحت‌هاى دل را مرهم است \r\n\r\nدلا ز سر بگذر در ره وفاى على\r\n تويى كه روح رسول الهى سر خدا * تويى كه اصل حديثى و معنى قرآن \r\n معاون دم جان بخش عيسى مريم * مقوّى يد بيضاى موسى عمران \r\n خداست مظهر علم تو و تو مظهر او * تو را چگونه جدا از خدا كند نادان \r\n روايت است كه بسيار كس به آن معجز * ز جام صدق كشيدند شربت ايمان \r\n عليست آن كه جهان را همه مسلمان ساخت * به ضرب تيغ و به تأثير حجّت برهان \r\n عليست آن كه دل و ديدهء محبّانش * منزّه است ز خبث و شرارت شيطان \r\n دلا ز سر بگذر در ره وفاى على * كه مردن است در اين ره حيات جاويدان \r\n هزار شكر كه از جان و دل فضولى زار * هميشه هست على را كمين مناقب خوان « 2 » \r\n\r\n\r\n","description":"","footnote":"\r\n( 2 ) . ديوان فارسى فضولى ، صص 128 - 130 ، 142 - 146 ، 177 و نيز رك : صص 132 - 137 ، 157 - 161 ، 178 .\r\n","page_name":" 123 ","page_number":169},
  {"content":"\r\n\r\n\r\nظهورى ترشيزى ( - 1026 ه . ق . )\r\nنور الدّين محمّد ظهورى ترشيزى از شاعران مشهور نيمهء دوم قرن دهم تا ربع اوّل قرن يازدهم هجرى است كه از حيث تقدّس و تقوى و فضل و كمال و مقام شعرى و حسن خلق و خوشنويسى مورد ستايش تذكره نويسان هم عصر و اقران و امثال خود بوده است .\r\nاصل وى از ترشيز است . در شاعرى طبعش در نهايت كمال و جودت ذهن است . در قصيده و شيوهء مدّاحى نبى اكرم و خاندان نبوّت ( ص ) استاد و در قسم غزل و طريق عاشقى اشعار متين و ابيات دلنشين بسيار دارد و امروزه پس از خواجه حسين ثنايى سرآمد شاعران روزگار خود است . در اوايل جوانى از خراسان به يزد رفت و روزگارى نيز در خدمت ابراهيم عادلشاه پادشاه هند به سر برد .\r\nاز آثار ظهورى مىتوان از ساقى نامهء چهار هزار و پانصد بيتى او نام برد كه به نام برهان نظام شاه ثانى ( 999 - 1003 ه ق ) سروده است ، نام برد . ديگر ، ديوان غزل اوست كه در هندوستان چاپ شده است . منتخبات مفصّلى از ساقى نامهء او - كه به طور كامل در هندوستان چاپ شده - در تذكرهء ميخانه تصحيح احمد گلچين معانى مسطور است .\r\nساقى نامهء مذكور مورد تتبّع و تقليد شاعران پس از وى نيز واقع شده است .\r\nسه نثر ظهورى و مينا بازار و پنج رقعهء وى از كتب رايج درسى مسلمانان هند بوده و جمعا بيست و سه بار چاپ شده است .\r\nاز ظهورى اشعارى در نعت حضرت نبى اكرم ( ص ) و منقبت على ( ع ) در دست است كه بيانگر احساسات عميق قلبى و ارادت شاعر به آستان مباركهء آن دو بزرگوار است كه به ذكر قصيده‌اى از او كه در منقبت مولاى متّقيان ( ع ) است ، بسنده مىكنيم .\r\n زهر خود را تلخكامان تو شكّر كرده‌اند * اطلس عيش از پلاس غصّه در بر كرده‌اند \r\n كشتى امّيد را در قلزم بى طاقتى * از دل پر حسرت خود فكر لنگر كرده‌اند \r\n\r\n","description":"","footnote":"","page_name":" 124 ","page_number":170},
  {"content":"\r\n\r\n تا نيفتد بخيه‌اى بر روى كار رازها * شوق را در چاك جيب جان رفو گر كرده‌اند \r\n رخش راه پى غلط را بسته نعل واژگون * سر ز بزم عيش در صحراى غم بر كرده‌اند \r\n زخم درد و مرهم درمان بر ايشان گشته عرض * خويش را در راحت و محنت مخيّر كرده‌اند \r\n هر نفس در آرزوى پرسش بيگانه‌اى * خويش را با ناتوانى آشناتر كرده‌اند \r\n در تب بيچارگى از آرزوى غمزه‌اى * بهر دل از نشتر الماس ، بستر كرده‌اند \r\n تا ز شمع مجلسى پروانه‌سان بينند خير * شعله‌اى از داغ دل نذر سمندر كرده‌اند \r\n تا بماند گردن اقبالشان در طوق شوق * دست قدرت را به زور ضعف ، چنبر كرده‌اند \r\n شادى شب زنده‌دارى در شبستان غمى * سرمه از دود جگر در چشم اختر كرده‌اند \r\n در صباح كام ، خواب در هم خود را به فال * از شكن پيرايى زلفى ، معنبر كرده‌اند \r\n بر سر كويى به خون غلطيده چون قربانيى * از سر انگشت شگون پيشانيى تر كرده‌اند \r\n خندهء شيرين اگر شكّر نريزد ، گو مريز * از نگاه تلخ ، جان را زهر پرور كرده‌اند . . . \r\n عافيت را چهره گم گرديده در گرد بلا * بر سر كوى غم از بس خاك بر سر كرده‌اند \r\n بُردِ نقش پاكبازى را حساب ديگرست * خانه پردازان تلاش نقش ششدر كرده‌اند \r\n مستى سرشار ما مىخواست اين رطل گران * آرى آرى آن چنان را آن چنان‌تر كرده‌اند \r\n كفر عشقت تيشه تا بر پاى اهل دين زده‌ست * طعنهء بى نسبتى در كار آزر كرده‌اند \r\n تا كمر چست از براى سير بستان بسته‌اى * صد نزاكت ، جلوه بر سرو و صنوبر كرده‌اند \r\n حرف و صلى از زبانت جسته در بزم فريب * مزد عقل ساده لوحانى كه باور كرده‌اند \r\n صاحبى كن جاى در جانهاى مشتاقان بگير * داد پيش صاحب جاى پيمبر كرده‌اند \r\n سرور صفدر امير المؤمنين حيدر ، كزو * بو البشر را بر ملك سالار و سرور كرده‌اند \r\n چون نگشتى بر ملايك سجدهء تعظيم فرض ؟ * ز آب مهرش خاك آدم را مخمّر كرده‌اند \r\n چون مسيح و خضر در دشت ولايش صد هزار * وعده با هم بر كنار حوض كوثر كرده‌اند \r\n بر سر خوان عطاى حق ، طفيل دعوتش * خلق را روز ازل روزى مقدّر كرده‌اند \r\n شهر علم سرور امّى لقب را اوست در * باب ايمان بر جهان مفتوح ازين در كرده‌اند \r\n گر چه با خود زندگى شيرينيى آورده است * لذّتش در شكّر مهر تو مضمر كرده‌اند . . . \r\n چون ظهورى خويش را سوداييانت هر زمان * در تخيّل شاد از سوداى ديگر كرده‌اند \r\n گاه در دشت تمنّاى طواف مرقدت * در ره تعظيم ، پاى سعى از سر كرده‌اند \r\n گاه بر درگاه شاه كربلا از روى عجز * راه رخصت را به اشك بيخودى تر كرده‌اند \r\n بر اميد آن كه صف بندند گرد تربتت * سينه را از تير آه غم ، محجّر كرده‌اند . . . \r\n\r\n","description":"","footnote":"","page_name":" 125 ","page_number":171},
  {"content":"\r\n\r\n تا به زور طبع ، ملّاحان بحر منقبت * نيل معنى را به جسر لفظ ، معبر كرده‌اند \r\n باد حاصل ، وايهء آنها كه از بيچارگى * كشتى عزم نجف در هند لنگر كرده‌اند « 1 » \r\n\r\n\r\n","description":"","footnote":"\r\n( 1 ) . با كاروان هند ، ج 2 ، صص 823 - 834 .\r\n","page_name":" 126 ","page_number":172},
  {"content":"\r\n\r\n\r\nشيخ بهايى عاملى ( 953 - 1030 يا 1031 ه . ق . )\r\nشيخ الاسلام بهاء الدّين محمّد بن حسين بن عبد الصّمد عاملى متخلّص به بهايى و معروف به شيخ بهايى از جمله عالمان و شاعران معروف سدهء يازدهم هجرى است .\r\nپدرش شيخ عز الدّين از عالمان دينى جبل عامل لبنان بود و در شهر بعلبك سكونت داشت و از آن جا در عهد شاه تهماسب صفوى با خاندان خود به ايران مهاجرت كرد و سه سال در اصفهان ماند و سپس به دعوت شاه تهماسب به پايتخت او ، قزوين سفر كرد و شيخ الاسلام آن شهر شد و پس از مسافرت‌هاى ديگر بالاخره در 984 ه در بحرين درگذشت .\r\nو امّا پسرش بهاء الدّين محمّد ( شيخ بهايى ) در بعلبك ولادت يافت و در خردسالى به همراه پدر و خانواده‌اش به ايران آمد و با برادرش عبد الصّمد در محضر پدر و بعضى از عالمان ديگر تربيت يافت و در ادب عربى و فارسى و دانش‌هاى دينى و بعضى از دانش‌هاى عقلى ، به ويژه رياضى ، مهارتى حاصل كرد . چنان كه نوشته‌اند مدّت سى سال به سياحت پرداخت و آن گاه به ايران بازگشت و از آن پس در اصفهان ملازم درگاه شاه عبّاس و از مقرّبان او گرديد و با عالمان مشهورى مانند مير محمّد باقر داماد در آن شهر معاشرت داشت و به تأليف كتاب‌ها و ساختن منظومه‌ها و تربيت شاگردان خود سرگرم بود تا در هشتاد و اند سالگى درگذشت . جسدش را به مشهد انتقال دادند و در خانه‌اى كه آن جا داشت به خاك سپردند .\r\nآثار معروف او عبارتند از : خلاصة الحساب ، تشريح الافلاك ، جامع عبّاسى به پارسى ، كشكول و كلّيات شعر فارسى شامل منظومه‌هاى نان و حلوا ، شير و شكر ، نان و پنير و . . .\r\nشيخ بهايى به فارسى و عربى شعر مىسرود . در اشعارش چاشنى تند عرفانى وجود\r\n\r\n","description":"","footnote":"","page_name":" 127 ","page_number":173},
  {"content":"\r\n\r\nدارد و همين امر موجب رواج اشعار بهايى شده است . « 1 »\r\n\r\nاى خاك درت سرمهء ارباب بصارت\r\n اى خاك درت سرمهء ارباب بصارت * در تأديت مدح تو خم پشت عبارت \r\n گرد قدم زايرت از غايت رفعت * بر فرق فريدون ننشيند ز حقارت \r\n در روضهء تو خيل ملايك ز مهابت * گويند به هم مطلب خود را به اشارت \r\n هر صبح كه روح القدس آيد به طوافت * در چشمهء خورشيد كند غسل زيارت \r\n در حشرْ به فرياد « بهايى » برس از لطف * كز عمر نشد حاصل او غير خسارت \r\n\r\nشراب روحانى\r\n ساقيا بده جامى زان شراب روحانى * تا دمى بياسايم زين حجاب جسمانى \r\n بهر امتحان اى دوست گر طلب كنى جان را * آن چنان برافشانم كز طلب خجل مانى \r\n بىوفا نگار من مىكند به كار من * خنده‌هاى زير لب عشوه‌هاى پنهانى \r\n دين و دل به يك ديدن باختيم و خرسنديم * در قمار عشق اى دل كى بود پشيمانى \r\n ما ز دوست غير از دوست مطلبى نمىخواهيم * حور و جنّت اى زاهد بر تو باد ارزانى \r\n رسم و عادت رنديست از رسوم بگذشتن * آستين اين ژنده مىكند گريبانى \r\n زاهدى به ميخانه سرخ رو ز مى ديدم * گفتمش مبارك باد بر تو اين مسلمانى \r\n زلف و كاكل او را چون به ياد مىآرم * مىنهم پريشانى بر سر پريشانى \r\n خانهء دل ما را از كرم عمارت كن * پيش از آن كه اين خانه رو نهد به ويرانى \r\n ما سيه گليمان را جز بلا نمىشايد * بر دل « بهايى » نه هر بلا كه بتوانى \r\n روز حشرم از عصيان كى هراس و پرواييست * تا كه بسته‌ام پيمان با علىّ عمرانى \r\n\r\n\r\n","description":"","footnote":"\r\n( 1 ) . تاريخ ادبيات در ايران ، صفا ، ج 5 ، بخش 2 ، صص 1039 - 1043 .\r\n","page_name":" 128 ","page_number":174},
  {"content":"\r\n\r\n\r\nطالب آملى ( 987 - 1035 يا 1036 ه . ق . )\r\nطالب آملى ( طالبا ) از شاعران معروف ايران در سدهء يازدهم هجرى است كه در ديار هند شهرت بسيار يافته و در صف اوّل شاعران عهد خود جاى گرفته بود . وى در شعر به نام خود « طالب » تخلّص مىكرد . ولادتش در آمل اتّفاق افتاد و همان جا به تحصيل دانش و ادب پرداخت و در آستانهء شباب ، خيلى زود ، زبان به شاعرى گشود .\r\nطالب در حدود سال 1010 ه از مازندران بيرون رفت و چندى در اصفهان اقامت كرد . بعد از اصفهان نشان طالب را در كاشان داريم كه بنا بر نقل صاحب ميخانه مدّتى « در آن‌جا متوطّن شد و تأهّل اختيار كرد . » پس از چهار يا پنج سال اقامت در كاشان به زادگاه خود و از آن جا به خراسان رفت و بعد به مرو شاهجهان و سپس راهى هندوستان شد .\r\nپس از چندى سرگردانى در هند عاقبت ستارهء بخت خود را در قندهار و در ملازمت ميرزا غازى خان ترخان متخلّص به « وقارى » يافت و چند گاهى در خدمتش به رفاهيت گذراند . پس از مرگ ميرزا غازى ترخان به سال 1021 ه طالب ناگزير دومين دور از سفر هند را آغاز كرد . اين تاريخ مصادف با دوران پادشاهى جهانگير بود . طالب خود را به بارگاه جهانگير رسانيد و به سرعت مراحل و مدارج ترقّى را پيمود تا در سال 1028 ه مرتبهء ملك الشعرايى يافت و بعد از آن در كمال عزّت زيست تا هفت هشت سال بعد ، پس از مدّتى رنجورى و بروز اختلال گونه‌اى در حواس درگذشت .\r\nديوان او را تذكره‌نويسان از نه هزار تا پانزده هزار نوشته‌اند ولى نسخهء چاپى آن ( تهران 1346 ش ) كه به همّت طاهرى شهاب به طبع رسيده ، شامل 22968 بيت از قصيده و تركيب و ترجيع و مثنوى و غزل و قطعه و رباعى و مفردات است . طالب به سبب تأثيرى كه در تحوّل سبك شعر دوران صفوى دارد ، شاعر قابل توجّه و تحقيقى\r\n\r\n","description":"","footnote":"","page_name":" 129 ","page_number":175},
  {"content":"\r\n\r\nاست . « 1 »\r\n\r\nدر منقبت مولاى متقيان على بن ابى طالب ( ع )\r\n ز طاق دلم آسمان اوفتاده * ز چشمم زمين و زمان اوفتاده \r\n بسوزاد گردون كزين خرمن حسن * مرا شعله در خان و مان اوفتاده \r\n بميراد شمع كواكب كز ايشان * مرا دود در مغز جان اوفتاده \r\n دلم را ازين چار بازار اركان * به هر بيع چندين زيان اوفتاده \r\n تنم را ازين هفت گلزار گردون * گل شعله در پرنيان اوفتاده \r\n جهان رسم افسردگى كرده شايع * به نوعى كه شمع از زبان اوفتاده \r\n تنى را دل زنده‌اى نيست گويى * كه طاعون دل در جهان اوفتاده \r\n وفا همچو دانش به انداز دستى * ز بحر جهان بر كران اوفتاده \r\n كرم همچو عنقا به افشان بالى * به آن سوى كون و مكان اوفتاده \r\n نماندست بر جا چنان دستگيرى * كه كرده ازو شادمان اوفتاده \r\n به سعى كه آخر كسى خيزد از جا * زمين اوفتاده زمان اوفتاده \r\n ز افسردگى بلبلان چمن را * گره‌هاى دل بر زبان اوفتاده \r\n گلى نشكفد بر دل از دهر گويى * كه آتش در اين گلستان اوفتاده \r\n جهان را يكى بيشه‌يى دان كه در وى * اجل همچو شير ژيان اوفتاده \r\n گوزنان آن بيشه غافل كزينسان * حريفان به دنبالشان اوفتاده \r\n يكى بهر مشت علف در تك و دو * يكى سير خورده ستان اوفتاده \r\n يكى ز آن سوى خوابگه مست جولان * يكى در نشيمن چران اوفتاده \r\n يكى را به دل كرده تأثير دهشت * يكى را هراسى به جان اوفتاده \r\n يكى را حرير تن از نقش خالى * يكى داغ بر پرنيان اوفتاده \r\n يكى در چراگه چو آهو خرامان * يكى بر مكان چون سگان اوفتاده \r\n يكى بر صبا چون رياحين سبكرو * يكى همچو شبنم گران اوفتاده \r\n يكى سبزه فرسا يكى دشت پيما * يكى فارغ از اين و آن اوفتاده \r\n يكى لب مكيده يكى گل گزيده * يكى در گيا برق سان اوفتاده \r\n\r\n\r\n","description":"","footnote":"\r\n( 1 ) . تاريخ ادبيات در ايران ، صفا ، ج 5 ، بخش 2 ، صص 1056 - 1062 .\r\n","page_name":" 130 ","page_number":176},
  {"content":"\r\n\r\n يكى غافل از كار در خواب غفلت * يكى اندكى در گمان اوفتاده \r\n يكى جفت خود را بر آورده آنگه * به آشوب شير اندر آن اوفتاده \r\n يكى بر لب زاده گستاخ بستان * به يك دست چون دايگان اوفتاده \r\n هم از ضعف پيرى و زور جوانى * كه مخصوص پير و جوان اوفتاده \r\n يكى ز آن سوى نهر جيحون بجستن * به اندازهء صد كمان اوفتاده \r\n يكى از لب جوى سوفار تيرى * اگر جسته اندر ميان اوفتاده \r\n يكى را ز غفلت دل از بيم خالى * يكى لرزه بر استخوان اوفتاده \r\n در آخر مر آن شير را اين گوزنان * به نوبت به چنگ و دهان اوفتاده \r\n به غفلت مزن گام كآهوى غافل * به چنگال شير ژيان اوفتاده \r\n تذروى كه بر شاخ غافل نشسته * به يك جنبش از آشيان اوفتاده \r\n مكن كبر كز شومى كبر شيطان * به تحت الثرى ز آسمان اوفتاده \r\n نمك نيست در شيوهء سربلندان * همان اوفتاده همان اوفتاده \r\n سخن آسمانى سزد گو سخنور * بود پست چون آستان اوفتاده \r\n سر نكته بايد كه بر عرش سايد * چه غم گر بود نكته‌دان اوفتاده \r\n مرا با بلندى فطرت نظر كن * كه در پاى خلقم چنان اوفتاده \r\n سخن‌هاى چرب از نى كلك خشكم * چو مغزيست كز استخوان اوفتاده \r\n سخن بكر زاييد از صلب فكرم * چو گوهر كه از جيب كان اوفتاده \r\n رخ صفحه از خامهء عنبرينم * مزلّف چو روى بُتان اوفتاده \r\n به شعر تر از خامهء بى سياهم * مرا نقش بر پرنيان اوفتاده \r\n بر اوراق نظمم گر افتاده چشمى * به رخسارهء نو خطان اوفتاده \r\n از آن پايمالم كه مرغ خيالم * به غايت بلند آشيان اوفتاده \r\n حديث از لبم پاى ننهاده بيرون * چو آيات بر هر زبان اوفتاده \r\n ز انديشهء خامهء نيش فعلم * كه سر تيز همچون سنان اوفتاده \r\n بلرزيده آن نوع دست عطارد * كه همراه كلكش بنان اوفتاده \r\n عروسان طبع مرا از لطافت * ز ايما به عارض نشان اوفتاده \r\n غبارى كه در سينه‌ام كرده منزل * گذارش به آيينه‌دان اوفتاده \r\n نه از مستيم راز پنهانى دل * به يك بار بر هر زبان اوفتاده \r\n كه اين گوهر از تنگى ظرف دريا * به موج دويى بر كران اوفتاده \r\n\r\n","description":"","footnote":"","page_name":" 131 ","page_number":177},
  {"content":"\r\n\r\n ز طبعم بجوشيد زهر آب تلخى * ز نطقم به شكرستان اوفتاده \r\n بدين طبع هر دم ز نيش سپهرم * به دل كاو كاو سنان اوفتاده \r\n به بخت من اين گنبد توتيايى * سيه دل‌تر از سرمه‌دان اوفتاده \r\n به شب‌هاى غم كآسمان با دل من * معارض به تيغ و سنان اوفتاده \r\n عمودى زده صبح بر فرق گردون * كه مغز سرش در دهان اوفتاده \r\n ندانم كه اين خوشه‌چين طبع‌گردون * چه در خرمنم برق سان اوفتاده \r\n فلك بر سر كينه جوييست با من * از آن در تنم هول جان اوفتاده \r\n سرشكى است سيّارهء طالع من * كه از چشم هفت آسمان اوفتاده \r\n ز بى طالعى ساغر اعتبارم * ز طاق دل دوستان اوفتاده \r\n ز اشك جگر فام شب تا سحرگه * به روى حريرم سنان اوفتاده \r\n مرا تكيه بر خار و از هر كنارم * به خرمن گل ارغوان اوفتاده \r\n ز بس برده‌ام سجده زلف الم را * شكستم به موى ميان اوفتاده \r\n ز ضعف تنم استخوان خرد گشته * گرم سايه از نردبان اوفتاده \r\n ز بس ناتوانيم و وامانده از ره * چو عكسم در آب روان اوفتاده \r\n ميان گشته در ساعت از آب چشمم * اگر زد رقم بر كران اوفتاده \r\n ندانم چه انديشم آخر چه سازم * مرا كار با آسمان اوفتاده \r\n چه بگشايد از ناخن چاره سازى * به كارم گره بيش از آن اوفتاده \r\n به گردابى افتاده كشتى سعيم * و ز او لنگر و بادبان اوفتاده \r\n عجب گر توانم به صد قرن ديدن * از او تخته‌اى بر كران اوفتاده \r\n گر افتاده‌ام شكر بارى كه هستم * به راه امام زمان اوفتاده \r\n على ولى آن كه از ضرب تيغش * تن خصم چون فرقدان اوفتاده \r\n گهر گشته آوازهء جودش آن گه * به گوش گرام جهان اوفتاده \r\n به پايش سر و جان فدا كرده دشمن * وز او ضرب تيغ زبان اوفتاده \r\n تب لرزه از هيبت ذوالفقارش * بر اندام هفت آسمان اوفتاده \r\n نسيمى كه از جيب خلقش وزيده * روان پرور انس و جان اوفتاده \r\n غبارى كه دامانش از دست داده * به ظلمتگه سرمه‌دان اوفتاده \r\n دم دشمنش در گزند طبايع * خنك‌تر ز باد خزان اوفتاده \r\n زهى رتبه كز ديدنش چشم بينش * به ديدار حق در گمان اوفتاده \r\n\r\n","description":"","footnote":"","page_name":" 132 ","page_number":178},
  {"content":"\r\n\r\n صدف گشته خاك نجف گوهرش را * از آن آبروى جهان اوفتاده \r\n جناح فلك بوده آرامگاهش * ز نعلين او گر نشان اوفتاده \r\n چو ( طالب ) من و سجدهء آستانش * كه آن قبلهء راستان اوفتاده « 2 » \r\n\r\nدر مدح مولاى متقيان على ( ع )\r\n سحر كه بر مژه افروختم چراغ نگاه * به دست شعله شكستم كلاه گوشهء آه \r\n بيا كه بى چمن عارضت مشبّك شد * نقاب ديدهء صبرم ز گاهگاه نگاه \r\n به ياد وصل تو گر قفل ديده بگشايم * عجب كه از مژه‌ام بحر بگذرد به شناه \r\n دليست بى تو مرا كز سواد دود نفس * نويد وسمهء ابرو دهد به شاه آه \r\n ز اشتياق نمك پاشى لبت هر دم * تراود از جگرم زخم‌هاى مرهم كاه \r\n به دامن جگرم ريز تا بكى دارى * نهال قامت مژگان ز بار عمر دو تاه \r\n تو نيم خواب و من از هر تبسّم مژه‌ات * چمن چمن گل حسرت كنم به جيب نگاه \r\n ز شرم بى رهى خستگان ناز ترا * خوى تمامى اعضا فرو چكد ز جباه \r\n بيا كه در غم بيهوده رنجش نازت * تمام شرم نگاهم تمام عذر گناه \r\n ز بس نگه جگر آلوده زاده از چشمم * ز دامن مژه‌ام لعل پوش رسته نگاه \r\n عجب ندارم گر شاهد خيال ترا * ز داغ زار دل تنگ من بود اكراه \r\n بلى چه ذوق رسد طبع شوخ يوسف را * ز سير لالهء سيراب در نشيمن چاه \r\n غمت به سهو فشارم گهر ز پيكر دل * چنان كه كوه فشارد كسى ز پيكر كاه \r\n زرشگ بى خفقان مىكشم نفس كه مباد * بزلف پر شكنت مشتبه شود ناگاه \r\n ز فيض درد تو آه محبت آلودم * به كشت‌زار فلك سبز كرد مهر گياه \r\n چنان هوا زنم گريه‌ام رطوبت يافت * كه تا فلك ز لبم آه مىرود به شناه \r\n خموش تا ز لبم شوخ مطلعى جوشد * كه تا به حشر بود زيب و زينت افواه \r\n جبين بخت مرا خاكروب هر درگاه * زمانه ساخت كه روى زمانه باد سياه \r\n به جز سياهى داغ دلم سپهر نيافت * گلى كه شاهد بختم زند به طرف كلاه \r\n مرا كه زيب تن از حلّهء مغيلانست * چه جيب ذوق گشايم به اطلس و ديباه \r\n\r\n\r\n","description":"","footnote":"\r\n( 2 ) . كليات اشعار ملك الشعراء طالب آملى ، صص 90 - 94 .\r\n","page_name":" 133 ","page_number":179},
  {"content":"\r\n\r\n سپهر يافته گويى كه شخص خواهش طبع * ز شش جهت به ديار دلم ندارد راه \r\n از آن چو نرد هوس با من آورد به ميان * نخست قاعدهء شرط را نهد دلخواه \r\n به سوى كشور دل كز رواج درد آن جا * نمىكنند به جنس كساد عيش نگاه \r\n زرشگ جلوهء آهم هميشه افعى درد * به خويش پيچد و بيرون جهد ز آتشگاه \r\n زمان زمان نگهم كاروان حسرت را * نشان دهد به سر انگشت‌هاى مژگان راه \r\n سياه بودن شامم پس از دميدن صبح * نبوده از اثر جلوه‌هاى بخت سياه \r\n ز بسكه زير لبى بوده خندهء صبحم * نكرد شاهد خورشيد را ز خواب آگاه \r\n شبم به مژدهء صبح وصال كاذب بود * از آن جبينش نمودم به دود آه سياه \r\n شكست خاطرم افزون شد از مفرّح صبر * به هرزه من گله نارم ز موميايى آه \r\n به نوش خانهء پرنيش روزگار نديد * لبم حلاوت يك زهر خند خاطر خواه \r\n گره ز گوشهء ابروى خاطرم نگشود * مگر به ياد زمين بوس شاه عرش سپاه \r\n ضياى ديدهء دانش صفاى سينهء عقل * فروغ ناصيهء دين على ولى اللّه \r\n همان كه سلسلهء شاهدان قدسى را * عبير بو كند از خاكروبى درگاه \r\n همان كه فخركنان ز آستان او روبند * مقدّسان فلك با جباه گرد جباه \r\n همان كه يوسف رايش چو پرتو اندازد * به سينه‌اى كه دهد تيرگى به سينهء چاه \r\n چنان شود كه بر اين نيل بركه نصب كنند * به دست شعشعه فواره‌هاى نور از آه \r\n سياه نامه اسيرى كه با لب تسليم * برد به درگه عفوش ز روى عجز پناه \r\n فرشته محو كند از جريدهء عملش * هر آن ثواب كه باشد در او حروف گناه \r\n هوا ز فيضش گر بهره‌ور شود شايد * كه خون شعله فرو ريزد از عروق گياه \r\n ز فيض مقدم او خاك آن قدر بالد * كه خاكيان ز ته عرش بگذرند دو تاه \r\n چو عدل او كند امداد عاجزان شايد * كه پوستين ز تن شير نر كند روباه \r\n كنون كه جنبش ابروى شاهد عفوش * اشارتيست به تعظيم نامه‌هاى سياه \r\n سياه مار قلم بر اناملش پيچد * اگر فرشته نويسد به غير حرف گناه \r\n شها منم كه نه شادابى سخن دارم * طبيعتى كه گل آرد برون ز آتشگاه \r\n دم سواد فشارم عروق معنى را * ز بيم آن كه نرويد ز جيب صفحه گياه \r\n گهى كه دعوى سبحانيم به جوش آيد * ز طبع و ناطقه آرم دو دلپذير گواه \r\n خموش « طالب » زين نغمه‌ها تفاخر بس * برآر دست دعا بر در حريم إله \r\n هميشه تا نبود تشنگان باديه را * زبان دل مترنم به غير حرف مياه \r\n\r\n","description":"","footnote":"","page_name":" 134 ","page_number":180},
  {"content":"\r\n\r\n مرا كه تشنه لب خاكبوس درگاهم * هميشه ورد زبان باد خاك درگه شاه « 3 » \r\n\r\n\r\n","description":"","footnote":"\r\n( 3 ) . همان ، صص 94 - 96 .\r\n","page_name":" 135 ","page_number":181},
  {"content":"\r\n\r\n\r\nرضى الدّين ارتيمانى ( - 1037 ه . ق . )\r\nسيّد محمّد متخلّص به « رضى » در نيمهء دوم قرن دهم هجرى در « ارتيمان » از توابع تويسركان چشم به جهان گشود . ايّام كودكى او در همان محلّ نزد پدرش سپرى شد و در اوان شباب براى تحصيل علوم دينى به همدان رفت و پس از چندى به جرگهء شاگردان مير مرشد بروجردى ( متوفّى 1030 ه ق ) درآمد . ظاهرا مقام عرفانى و علمى مرشد ، او را شيفته كرد به طورى كه مدّت‌ها در سلك مريدان او روزگار مىگذراند .\r\nرضى به زودى در دربار شاه عبّاس بزرگ جاى شايستهء خويش را پيدا كرده و مورد عنايت او قرار مىگيرد .\r\nوى از جمله شاعرانى است كه به قول هرمان اته راه خود را پيموده و در بند وزن و قافيهء متصنّع نبوده و در حقيقت شعر را به خاطر نشان دادن واقعيات و جلوه‌گر ساختن احساسات مىسروده ، نه به ضرورت احتياج و تشريفات . . .\r\nرضى در سرودن غزل و قصيده و رباعى مهارت نشان داده و در به كار بردن مفاهيم عالى و رسانيدن معانى عرفانى توانايى داشته ، همچنين سادگى انتخاب و روانى بيان از ويژگىهاى شعر اوست . ساقى نامه‌اش را استادانه طرح و شاعرانه دنبال مىكند و ماهرانه به پايان مىرساند . سوگند نامهء وى قدرت شاعرانه و سيماى ادبى او را به خوبى نشان مىدهد . اشعار او را بين هزار تا هزار و پانصد بيت تخمين مىزنند . « 1 »\r\n\r\nقصيده در مدح مولاى متقيان على ( ع )\r\n دگر چه شد كه دلم بركشيد نالهء زار * دگر چه رفت ، كه سر نيست در غم دستار \r\n\r\n\r\n","description":"","footnote":"\r\n( 1 ) . ديوان رضى الدّين ارتيمانى ، صص 1 - 16 .\r\n","page_name":" 136 ","page_number":182},
  {"content":"\r\n\r\n صبا چه گفت به بلبل ، ز بى وفايى گل * كه همچو اخگر ، آتش‌فشان شد از منقار \r\n مگر كه يار شكسته است ساغر پيمان * مگر كه دوست گذشتست از سر اقرار \r\n فغان ز دست شكن‌هاى طرهء مشكين * امان ز دست ستم‌هاى نرگس بيمار \r\n به عهد آن يك ، بى نصيبم از آرام * به دور اين يك ، بىنيازم از گفتار \r\n ببين ببين كه چسان مىبرند دل ز ميان * ببين ببين كه چسان مىكشند ، خود به كنار \r\n كنار داد ز خويشم به چين پيشانى * چو موج بحر ، كه خاشاك افكند به كنار \r\n به غير يار نداريم در نظر با آنك * به عمر خود نگشوديم ديده بر ديدار \r\n به بزم وصل به ديدار مىنپردازم * بيا ببين كه چه گرم است شوق را بازار \r\n رفيق بهر خدا دل ازو مگو برگير * تو چشم من بكن و چشم ازو مگو بردار \r\n هزار بار بگفتم تو را كه اى بىشرم * هزار بار بگفتم تو را كه اى بىعار \r\n تو از كجا و نشستن به پاى سايهء سرو * تو از كجا و گذشتن به جانب گلزار \r\n تو را به گشت گل و لالهء چمن چه رجوع * تو را به صحبت چنگ و نى و پياله چه كار \r\n به خون ما چه مدارا كنى ؟ بگو اى چرخ * كه دشمنى به كجا رفت ؟ ، دوستى به كنار \r\n چه دشمنى كه نكردى از آن بتر با من * چه گويمت كه نباشى از آن بتر صد بار \r\n اگر به حكم تو جان در بر است ، گو برگير * وگر به امر تو سر بر تن است ، گو بردار \r\n چرا هميشه مرا دارى اين چنين رنجور * چرا هميشه مرا دارى اين چنين بيمار \r\n رفيق طرّه پريشان نشسته بر بالين * طبيب دست همانا كشيده از بيمار \r\n ز روى لطف بگوييد تا دگر نشود * طبيب رنجه ، كه ما را گذشت كار از كار \r\n به كار خويش فرومانده‌ام نمىدانم * گره به كار من ، از سبحه است يا زنّار \r\n به يمن پير خرابات عشق دانستم * كه دام راه گهى سبحه است و گه زنّار \r\n كنون ز شوق طريق دگر نمىدانم * رهى به ما بنماييد ، يا اولوا الابصار \r\n ز قرب غير مگوييد با من مهجور * حديث مرگ مخوانيد بر سر بيمار \r\n چو نيست چهرهء زردى ، چه خانقاه و چه دير * چو نيست جذبهء دردى ، چه آدمى چه حمار \r\n تو را كه گفت ندانم بيا بگو اى چرخ * كه جور خود همه بر جان عاشقان بگمار \r\n كسى مباد چو من در غم تو بوقلمون * كسى مباد چو من از غم تو بوتيمار \r\n يكيست خاصيت زعفران و گريهء من * به هر دلى كه اثر كرده خندهء بسيار \r\n به غير ديدهء خونبار ، هيچ دريايى * نديده‌ايم كه باشد هميشه طوفان‌وار \r\n هزار نوح ، نسازد علاج طوفانم * گر اختيار گذارم به ديدهء خونبار \r\n\r\n","description":"","footnote":"","page_name":" 137 ","page_number":183},
  {"content":"\r\n\r\n مگر كه بر لب من شهد ناب كرده گذر * مگر كه در دل من آفتاب كرده گذار \r\n زبان چو برگ گلم باز عنبر آگين است * زبان ز بوى خوشم گشته نافهء تاتار \r\n مگر ز شاه نجف سر زد از دلم حرفى * مگر گذشت حديثى ز حيدر كرّار \r\n علىّ عالىّ اعلا امير كلّ امير * وصى احمد مرسل قسيم جنّت و نار \r\n تو همچو من به ثناى على زبان بگشا * كه مرحبا شنوى هر دم از در و ديوار \r\n من از عقيدهء خود بر نمىتوانم گشت * نصيروار هلاكم كنند اگر صد بار \r\n زبان به توبه نگردد چرا كه بگذرد * شفاعت تو ، گنه زير بار استغفار \r\n غلط نكرده اگر ابروش گمان برده * كه هر كه هر چه ازو خواست داده ايزدوار \r\n سخن بلند شود ور نه گفتمى با تو * كه كيست در پس اين پرده روز و شب در كار \r\n زمانه كيست ؟ مر او را كمينه فرمانبر * سپهر چيست ؟ مر او را كمينه خدمتكار \r\n تو خود بگو كه چسان نسبتت كنم به يكى * كه نسبت تو بسى كرده‌اند با جبّار \r\n ز سنگلاخ قيامت كجا رود بيرون * چرا كه اين خر لنگ آبگينه دارد بار \r\n چنان مكن كه چو روباه پيچ و تاب زنى * تو را اگر به سگان درش فتد سر و كار \r\n هر آن نفس كه در آن مدحت تو صرف شود * هزار بار از آن كرده‌ايم استغفار \r\n چو نام دوست مكرر نمىشود هرگز * هزار بار اگر « يا على » كنم تكرار \r\n هميشه تا كه بود غنچه را شكفتن ، جوى * هميشه تا كه بود بيد را بريدن ، دار \r\n بريده باد سر دشمنانت همچون بيد * شكفته باد رخ دوستانت همچو بهار \r\n اميدوار چنانم كه وقت جان دادن * سپاريم به يكى ز آستان هشت و چهار \r\n « رضى » ثناى چنين مظهرى نيارى گفت * زبان دراز مكن ، كن به عجز خود اقرار « 2 » \r\n\r\n\r\n","description":"","footnote":"\r\n( 2 ) . همان ، صص 110 - 115 .\r\n","page_name":" 138 ","page_number":184},
  {"content":"\r\n\r\n\r\nشفايى اصفهانى ( 996 - 1037 ه . ق . )\r\nحكيم شرف الدّين حسن بن حكيم ملّا محمّد حسين اصفهانى ، ملقّب به « حكيم شفايى » و متخلّص به « شفايى » طبيب دربار شاه عباس بزرگ و شاعر مشهور عصر صفوى است .\r\nبه قول هدايت : فضل « حكيم » را طبابت و طبابت او را شاعرى محجوب داشته است .\r\nغزليات و هجويات دارد . مثنوى نمكدان حقيقت از اوست كه به تقليد حديقهء سنايى ساخته . همچنين بيست باب و قرابادين شفايى را در طب نوشت و مثنوى ديدهء بيدار را به نام شاه عبّاس سرود و مجمع البحرين را در برابر تحفة العراقين خاقانى به نظم آورد و مثنوى مهر و محبّت نيز از اوست .\r\nآثار منظوم حكيم شفايى يك دست نيست . در غزلسرايى ، چون بسيارى ديگر از شعراى آن روزگار مقلّد بابا فغانى شيرازى بود . « 1 »\r\n\r\nنقش پاى على\r\n بعد حمد محمّد آن كه وليست * مظهر خالق و رسول عليست \r\n روى معبود را به ديدهء جان * نپرستيد تا نديد عيان \r\n ساختى با خدا چو بزم حضور * جامهء تن ز خود فكندى دور \r\n در نماز آن چنان ز جا رفتى * كه دعاوار بر سما رفتى \r\n گرد كفر از وجود خود رُفتى * هر دم اللّه اكبرى گفتى \r\n چون هواى شكست عزّى كرد * مصطفى پاى خويش كرسى كرد \r\n آن كه مُهر نبوّتش خوانى * نقش پاى علىست گر دانى \r\n\r\n\r\n","description":"","footnote":"\r\n( 1 ) . سرآمدان فرهنگ و تاريخ ايران در دورهء اسلامى ، صص 314 - 315 .\r\n","page_name":" 139 ","page_number":185},
  {"content":"\r\n\r\n متّحد با عليست در همه چيز * جز نبوّت كه هست اصل تميز \r\n نفسى از سر هوا نزدى * بى عبوديّت خدا نزدى « 2 » \r\n\r\n\r\n","description":"","footnote":"\r\n( 2 ) . على ( ع ) در شعر و ستايش فارسى ، ص 266 .\r\n","page_name":" 140 ","page_number":186},
  {"content":"\r\n\r\n\r\nاسير شهرستانى ( 1029 - 1049 و 1069 ه . ق . )\r\nمير جلال الدّين محمّد پسر ميرزا مؤمن شهرستانى اصفهانى از خاندانى بزرگ و از سادات محترم اصفهان بود . وى در دوران شاه عبّاس بزرگ و شاه صفى و شاه عباس دوم زندگى كرد و از هم طرازان ميرزا صائبا شاعر استاد عهد صفوى بود . دورهء جوانيش به كسب دانش و ادب و مجالست با اهل ذوق و هنر گذشت و به زودى در شاعرى نام برآورد . . . مقام بلند اجتماعى ميرزا جلال و انتسابش به خاندان شاهى و ذوق ادبى و هنرى وى مايهء آن بود كه محفل او را محلّ اجتماع اهل ادب و سخنورى گردد و بزرگانى چون كليم و صائب وى را در سخنان خود بستايند .\r\nاز ديوان اسير نسخه‌هاى متعدّد موجود است . مجموع اشعارش را از قصيده و غزل و مثنوى و قطعه و ترجيع و تركيب و تخميس و رباعى تا بيست هزار بيت نوشته‌اند .\r\nقصايدش در مدح امامان و بعضى از قطعه‌هايش در ستايش شاه صفى است .\r\nاسير يكى از شاعرانى است كه در سير تكاملى سبك شعر در سدهء يازدهم هجرى اثر آشكار دارد . اهميّت او در آن است كه بنياد معانى خود را چنان بر تخيّل و توهّم نهاده است كه هيچ مضمون و نكته‌اى در سخنش خالى از آن نيست . . . اين بنيادگذارى سخن بر تخيّل موجب به كار بردن تشبيه‌ها يا خلق تركيب‌هاى مجازى و استعارى بسيار تازه در سخن او گرديد . . . « 1 »\r\n\r\nقصيده در مدح حضرت على ( ع )\r\n چشم دل داريم پنهان در تماشاى تو باز * مىتوان خواند از لب خاموشِ ما تعبير راز \r\n\r\n\r\n","description":"","footnote":"\r\n( 1 ) . تاريخ ادبيات در ايران ، صفا ، ج 5 ، بخش 2 ، صص 1212 - 1215 .\r\n","page_name":" 141 ","page_number":187},
  {"content":"\r\n\r\n توشهء ره زخمى از مژگان نازش برده‌ايم * گر بيفشارى ز خاكم مىچكد خونِ نياز \r\n برده‌اند از خاطرم يكباره يادِ نام و ننگ * گريهء بى اختيار و نالهء بى احتراز \r\n دور چشم بد كه از ننگ مداوا فارغيم * آب تيغ آتش مزاج و زخم ما مرهم گداز \r\n پاس رازش بين كه كمتر مىكند سويم نگاه * تا نيايد از گل بىهوشى من بوى راز \r\n مىكند در هر قدم بوى بهارى پايمال * تا چه در سر دارد آن سرو قيامت جلوه ناز \r\n عمرها پروانهء شمع محبّت بوده‌ايم * مىتوان خواند از بياض ديده‌ام سوز و گداز \r\n كيش مذهب ديگر و آيين مشرب ديگرست * بيدلان را حلقهء دام‌ست محرابِ نماز \r\n يك نفس غافل مباش از عشق اگر دل زنده‌اى * دل ز اعضا با شكوهِ عشق دارد امتياز \r\n مطلب از هستى سجود قبلهء آزادگيست * سجده‌اى كن شرم بادت زين وضوى بىنماز \r\n سكّهء نام محبت گر زنم در دل رواست * ديده‌ام همچون شرر در بوتهء هستى گداز \r\n بى محبّت ناله گر مطرب شود خارج نواست * كى اثر مىبخشد از مطرب جدا افتاده ساز \r\n سر به سر اميدم از ياد جنون ذكرش به خير * زندهء جاويدم از عشق كهن عمرش دراز \r\n مطلب از عشق آن هوس پرور مى بى نشئه نيست * كآورد بر هر سر سوداى خامش تركتاز \r\n عشق يعنى گوهر تابندهء كوثر نقاب * عشق يعنى صاف جام ساقى معجز طراز \r\n وه چه مى مجلس ز دورانش بهار بىخزان * وه چه ساقى دل ز احسانش جهان بىنياز \r\n ساقى كوثر كه بخشيدست دُرد ساغرش * آب حيوان را گرامى گوهر عمر دراز \r\n طاعتش را چون نياز زندگى آب وضو * سجده‌اش را اختر فرخندگى مهر نماز \r\n آن كه در مدحش رياض صفحه گردد گلفشان * خامه در كف عندليب آسا شود مطلع طراز \r\n آن كه از خاك درش افتادگى شد سرفراز * آن كه از فيض كفش درماندگى شد چاره‌ساز \r\n گر نباشد حلقه در گوش غلامانش به حشر * طوق در گردن كشد محمود از زلف اياز \r\n عاجزم عاجز نمىدانم چه گويم در خطاب * اى تو اصل هر حقيقت وى تو فرع هر مجاز \r\n اى كه با دلگرمى لطفت شفاعت پيشه است * مىكشد آميزش از عصيانِ بىاندازه ناز \r\n مىشود بالِ هما پامال گردِ انفعال * گر كند بر چرخ از راهت غبارى تركتاز \r\n نقش پاى زائرانت آفتاب اعتبار * گرد راه چاكرانت آسمان امتياز \r\n تا زند شاها به نامت سكّه در بخشد چمن * برو از منقار خود بلبل زر گل را به گاز \r\n روشن از جود تو همچون سرمه شد چشم اميد * پر زر از دستِ تو همچون سكّه شد دامان آز \r\n بسكه شد از بيم زهرت نغمه‌اش در دل گره * رشتهء تسبيح شد در چنگ مطرب تار ساز \r\n داد رس شاها شكايت نامه‌اى دارد دلم * رخصتت مىخواهد اين آيينه در افشاى راز \r\n\r\n","description":"","footnote":"","page_name":" 142 ","page_number":188},
  {"content":"\r\n\r\n خاكمال پستى و طالع مرا از پا فگند * راه من گرديد سرتاسر نشيب بىفراز \r\n تا ببينم غير عكس مدعا با كار خويش * كرده بخت واژگون آه مرا آيينه ساز \r\n پيش از آن كايم به دار الملك غربت از وطن * گرد غربت كرد يك منزل دلم را پيشواز \r\n در سفر پيوسته مىخندم ولى بر حال خويش * مست پروازم ولى چون كبك در چنگال باز \r\n پاكبازم داغها دارم ز بختِ بد قمار * كعبتين طالعم كم نقش و گردون سخت باز \r\n بخت بيدارم كه مىخنديد بر تعبير خواب * ديده را بر روى صد خواب پريشان كرده باز \r\n كام بخشا آرزو دارم كه بر رغم فلك * از حصول بيخ مطلب سازدم شه سرفراز \r\n آستان بوس شه و جمعيت اسباب دل * در دو عالم خاطرى از هر دو عالم بىنياز \r\n بر زبانها تا حديثِ بلبل و گل بشكفد * بلبل صلوات بر گلزار مدحت نغمه‌ساز \r\n\r\nقصيده در مدح حضرت على ( ع )\r\n عشق بر باد داد هستى من * از غبارم چراغ‌ها روشن \r\n وطن از وحشتم بيابان گرد * غربت از حيرتم سفر دشمن \r\n از خمارم پياله‌ها سرشار * بى دماغم دماغ‌ها گلشن \r\n دشمنان دادگرىهاى سفر * دوستان داد از اختلاط وطن \r\n چه وطن دامگاه صيد ملال * چه سفر دشتِ وحشيان ختن \r\n بوى خير از جهان نمىآيد * خار در كارم عافيت مشكن \r\n مىچكد خونِ دل ز خندهء گل * آبِ شمشير از هواى چمن \r\n غم گدازد در استخوانم مغز * تا كند در چراغ دل روغن \r\n سر به سر كار خلق ساختگىست * قرعهء بى تكلفى مفكن \r\n عيب‌پوشى درين جهان اعلا * راست گويى درين زمان الكن \r\n ساقى بزم‌ها ترش روئى * جوهر تيغ‌ها رگ گردن \r\n عيب جويى كشيده سرمهء ناز * خاك در چشم عيب پوشيدن \r\n دو زبانى چو خامه راست بيان * سينه صافى چو صفحه محض سخن \r\n شعله‌اى در لب بيان دارم * دوستان عيب نيست پرسيدن \r\n تا كى از شرم سينه صافى من * دشمن كينه كينه ورزيدن \r\n\r\n","description":"","footnote":"","page_name":" 143 ","page_number":189},
  {"content":"\r\n\r\n گرم آتش پرست سوختنم * مهربان‌ست درد با دل من \r\n قطره چون دوستى كند به غبار * شعله چون پوشد از صبا جوشن \r\n چه كنم با صد آسمان اختر * چه كنم با جهان جهان دشمن \r\n همه آيينه صاف تيره نهاد * همه گرم اختلاط سرد سخن \r\n يك جهان مهربانى جاويد * صلح كردم به كينه‌هاى كهن \r\n سبق شكوه‌ها فراموشى * سينه صافم چه مىتوان كردن \r\n خلد عشق از كجا و خار هوس * بزم حور از كجا و ديو محن \r\n مىنويسم به خاك كوى نياز * مصرعى پيش مصرع گلشن \r\n مىزند دل بر آتشم دامن * مىبرد باده بوى پيراهن \r\n زود رنجى بهار خاطر تو * دير صلحى بلاى طاقت من \r\n خاك را هم شده غبار زمين * پردهء ديده چند پرويزن \r\n گريه شيرين نمىكنم جنگ‌ست * نبرد غنچه‌اى به خنديدن \r\n خنده رنگين نمىكنم صلح‌ست * نتپد گل به دام رنجيدن \r\n حاصلِ عمر انتظار اينست * جگر پاره كرده‌ام خرمن \r\n خون عاشق حلال سربازى * شعله از تيغ مىكشد دامن \r\n دل زبان را به معذرت خواهى * جان بيان را به تهنيت گفتن \r\n كاخ انديشه‌ام بناى شهى * سجده مىرويد از جبين سخن \r\n دين پناهى كه صيقل خلقش * خاك را كرده نقشبند چمن \r\n شاه مردان كه شد ز ابر كفش * حاصل برق خورد دُرّ عدن \r\n نور ايمان چراغ خلوت جان * شعله افروز وادى ايمن \r\n شهسوارى كه تيغ خونريزش * خورده آب از دلِ عقيقِ يمن \r\n دل شكارى كه خلق شيرينش * ريخت در جيب خار برگ سمن \r\n عندليب گل ثنايش وحى * چه بگويم نمىتوان گفتن \r\n از هواداريش درين گلزار * وز نگهبانيش درين گلخن \r\n شبنم از آفتاب ما مغفر * شعله از موج آب در جوشن \r\n كمترين چاكرش به روز مصاف * گر كشد تيغ حمله بر دشمن \r\n نشناسد ستم سبك سيرش * سر رستم ز گردن بيژن \r\n برق هوشى كه همچو عمر عزيز * به شتابش نمىرسد ديدن \r\n\r\n","description":"","footnote":"","page_name":" 144 ","page_number":190},
  {"content":"\r\n\r\n از نسيم سُمش بهار كند * گل زخم از بهار رويين تن \r\n شعله خويى كه كرد گرد رهش * چون شرر رخنه در دل آهن \r\n باد پايى كه گشته ميخ سُمش * گوهر تاج شهرت بهمن \r\n باد خاكش به روى هموارى * آب بادش به روز رقصيدن \r\n كى برد جان ز گردِ جولانش * شعله بر خاك مىكشد دامن \r\n به خرامش نمىرسد وحشى * به غبارش نمىرسد جستن \r\n بر چنان راكبى هزار درود * بر چنين مركبى هزار احسن \r\n ذوالفقارش كه مطلع اجل‌ست * كرده ديوان فتنه را الكن \r\n شعله در صلب خاره آب شود * چون كشد جوهرش رگ گردن \r\n گر به مغفر شود شكاف انداز * گر به محشر شود شكار افكن \r\n همه جوزا شود ستارهء خصم * چاك رويد ز خاك رويين تن \r\n دو زبان‌ست تشنهء ايماست * كه ربايد دو سر ز يك دشمن \r\n هر زبانش ترانه‌اى دارد * كه دو عالم غلام شاه ز من \r\n اى ز قدرِ تو اوج‌ها پستى * وى به مدح تو نقطه‌ها الكن \r\n در دو عالم رفيع منزلتى * سايه‌ات كم مباد از سر من « 2 » \r\n\r\n\r\n","description":"","footnote":"\r\n( 2 ) . كليات ميرزا جلال اسير ، صص 40 - 42 و 72 - 75 .\r\n","page_name":" 145 ","page_number":191},
  {"content":"\r\n\r\n\r\nسليم تهرانى ( - 1057 ه . ق . )\r\nميرزا محمّد قلى سليم طرشتى تهرانى از شاعران نيمهء اوّل سدهء يازدهم هجرى است . از بدايت حالش اطّلاع كافى در دست نيست و چنان كه نوشته‌اند تحصيل منظّم مدرسه‌اى نداشت ولى از شعرش چنين دريافت مىشود كه گذشته از استعداد فطرى ، از دانش‌هاى زمان بىاطّلاع نبود . روزگار نخست شاعرى او در لاهيجان گذشت و سپس راه عراق در پيش گرفت و مدّتى را در اصفهان به سر برد و سپس به پايمردى ميرزا ابو الحسن حسينى فراهانى شارح ديوان انورى به امام قلى خان والى فارس معرّفى شد و چندى در خدمت او به سر برد ، ليكن اقامتش در آن شهر هم پا نگرفت و ناچار در جست و جوى آب و نان راه هند پيش گرفت و حدود سال 1041 ه به گجرات رسيد و ديرى نگذشت كه در سلك ملازمان مير عبد السلام مشهدى درآمد . اين مير عبد السلام از رجال معروف عهد شاه جهان بود .\r\nسليم پس از چند سال ملازمت او و آمد و شد به مركزهاى قدرت هند در كشمير انزوا گزيد و همان جا ساكن بود تا به سال 1057 ه يعنى همان سال وفات حامى خود ، درگذشت . گورش در مزار الشعراى كشمير است .\r\nديوان سليم نزديك به نه هزار بيت و مشتمل بر قصيده و غزل و قطعه و رباعى و مثنوىهاى قضا و قدر و وصف كشمير در 1800 بيت به بحر هزج مسدّس مقصور و مثنوى در بحر سريع مطوى موقوف ( وزن مخزن الاسرار ) و جز آنها است .\r\nسليم را به نازكى خيال و خلق مضمون‌هاى دقيق تازه و سعى در ارسال مثل و تمثيل وصف كرده‌اند . زبانش در شعر ساده و گاه ( خاصه در قصيده و مثنوى ) تا حدّ سستى و نزديك به زبان عاميانه است . . . « 1 »\r\n\r\n\r\n","description":"","footnote":"\r\n( 1 ) . تاريخ ادبيات در ايران ، صفا ، ج 5 ، بخش 2 ، صص 1158 - 1161 .\r\n","page_name":" 146 ","page_number":192},
  {"content":"\r\n\r\n\r\nشه سرير ولايت\r\n شه سرير ولايت على ولى اللّه * كه مىكند به كفش كار ذوالفقار انگشت \r\n ايا شهى كه بود گلستان همّت را * كف تو گلبن احسان و شاخسار انگشت \r\n برد به پايهء قدر تو آسمان حسرت * گزد ز حيرت جاه تو روزگار انگشت \r\n به كشورى كه سپاه تو رو نهد چون سيل * ز گرد باد برآرد به زينهار انگشت \r\n ز ذوق عهد تو خيزد صداى چينى ازو * ز برق ابر زند چون به كوهسار انگشت \r\n ز فيض بخشى عهد تو خوبرويان را * چو سرخ بيد برآرد ز خود نگار انگشت \r\n كف نوال تو درياى همّتست و ازو * بود روانه به هر سو چو جويبار انگشت \r\n نسيم از آتش قهرت خبر به گلشن برد * بود به رعشه ازان در كف چنار انگشت \r\n به زير سر چو نهد دست دشمنت در خواب * شود براى سرش نيزه لاله‌وار انگشت \r\n چنان محيط كفت در سخا تلاطم كرد * كه همچو موج ازو رفت بر كنار انگشت \r\n پى اطاعت راى تو تا نهد بر چشم * دميده پنجهء خورشيد را هزار انگشت \r\n به خاك كشتهء تيغ تو شمع كى باشد * به زينهار برآورده از هزار انگشت \r\n بود ز مايهء بحر كف تو در عالم * گهر فشان چو رگ ابر نوبهار انگشت \r\n به انقياد ضمير تو گر نهد بر چشم * برد ز ديدهء اعمى برون غبار انگشت \r\n محبّت تو دم مرگ دستگير بود * چنان كه اهل هنر را به وقت كار انگشت \r\n از اين كه مدح ترا مىكند به صفحه رقم * به عضوهاى دگر دارد افتخار انگشت \r\n به سر چو تاج خروسست جاى پنجهء من * ز بس گرفته ز مدح تو اعتبار انگشت \r\n همان به صفحه ثناى ترا رقم سازم * به دست اگر شودم خشك خامه‌وار انگشت \r\n ز گرد باد شد از روشنايى مدحت * بلند در طلب من ز هر ديار انگشت \r\n عجب كه وادى مدح تو طى تواند كرد * به سعى خامه چو طفلان نى سوار انگشت \r\n شها منم كه بر خصم طبع من هرگز * به پشت چشم نماليده شرمسار انگشت \r\n ز اعتراض كلامم هميشه حاسد را * خزيده در شكن آستين چو مار انگشت \r\n ورق ز گفتهء رنگين من حنايى شد * مگر نهاده به حرف من آن نگار انگشت \r\n به گلستان ثناى تو چون گل صد برگ * ازين قصيده به دستم بود هزار انگشت \r\n بلندتر بود از آفتاب در معنى * رباعيم كه به صورت بود چهار انگشت \r\n\r\n","description":"","footnote":"","page_name":" 147 ","page_number":193},
  {"content":"\r\n\r\n به معنى سخنم نارسيده نيست عجب * نهد به حرف من از خصم بىوقار انگشت \r\n مقرّر است كه از بهر امتحان اوّل * نهند بر دم شمشير آبدار انگشت \r\n سليم عرض هنر پيش شاه بىادبيست * بكش عنان قلم را نگاهدار انگشت \r\n برآر دست دعا پيش از آن كه از سخنت * زبان برآورد از بهر زينهار انگشت \r\n هميشه تا كه شود پنجه از حنا رنگين * مدام تا كه ببندند در نگار انگشت \r\n جهان به زير نگين تو باد چون خاتم * كند به چشم حسود تو روزگار انگشت « 2 » \r\n\r\n\r\n","description":"","footnote":"\r\n( 2 ) . ديوان كامل محمّد قلى سليم تهرانى ، صص 415 - 417 .\r\n","page_name":" 148 ","page_number":194},
  {"content":"\r\n\r\n\r\nفيّاض لاهيجى ( - 1072 و به روايتى 1051 ه . ق . )\r\nعبد الرزّاق بن على بن حسين لاهيجى از مشهورترين علماى عصر صفويه است . اصل آن جناب از لاهيجان بود ، ولى چون در اوايل عمر به قم آمد و در آن ديار سكونت گزيد ، به قمى مشهور است . در فلسفه و حكمت شاگرد صدر المتألّهين ملا صدراى شيرازى ( وفات 1050 ه ) بود و سپس همچون فيض كاشانى افتخار دامادى وى را به دست آورد و از جانب استاد ملقّب به « فيّاض » گرديد .\r\nفيّاض از حكما و متكلّمين اماميهء صوفى مشرب است و تبحّرش در علوم عقلى است . آثار عمدهء وى بدين قرار است :\r\nگوهر مراد در كلام شيعه و اثبات اصول عقايد به طريق برهان ؛ سرمايهء ايمان كه منتخبى است از گوهر مراد ( به زبان فارسى ) ؛ شوارق الالهام كه شرح ناتمامى است بر كتاب تجريد الكلام خواجه نصير طوسى ( به زبان عربى ) ؛ كلمات طيّبه ؛ حدوث العالم ؛ شرح الهياكل . علاوه بر آثار حكمى و كلامى مذكور ، ديوان شعرى به زبان فارسى از وى برجا مانده است .\r\nشعر فيّاض كه بيشتر در قالب غزل و قصيده است رنگ محيط و عصر خود را دارد و روشنگر طرز تفكّر و بيان عقايد شاعر است . « 1 » اشعار مذهبى فراوانى در توحيد ، نعت و منقبت امامان بزرگوار ( ع ) در ديوان فيّاض وجود دارد .\r\n\r\nدر مدح امير المؤمنين على ( ع )\r\n به مشامم نرسد بوى گلى از چپ و راست * مگر از زلف كجت سلسله بر پاى صباست \r\n\r\n\r\n","description":"","footnote":"\r\n( 1 ) . ديوان فيّاض لاهيجى ، صص يازده - سيزده .\r\n","page_name":" 149 ","page_number":195},
  {"content":"\r\n\r\n در چمن بس كه نسيم تو كند غارت هوش * نفسى بوى گل از جا نتواند برخاست \r\n حسن را اين همه سامان كه ز روى تو فزود * بر پريشانى گل گريهء شبنم بىجاست \r\n سرفرازى ز قدت رتبهء ديگر دارد * سرو و شمشاد گر از پاى نشينند رواست \r\n خاطرم جمع شد از دغدغهء مرهميان * كه سر زلف تو بر داغ دلم غاليه ساست \r\n نمك زهر به زخم جگرم باد حرام * حسرتش گر نه به شمشير تو خميازه گشاست \r\n گيسوى حور كند جذب به تقريب عبير * گر غبارى ز سر زلف تو در خاطر ماست \r\n در سر كوى تو كارش همه شب قطره ز نيست * اشك را گر چه ز خون جگرم پا به حناست \r\n شده عمرى كه ز كم مايگى خون جگر * قسمت اشك من از آبله‌هاى كف پاست \r\n بس كه افتادهء كوى تو شدم رشك برم * به غبارى كه ز راه تو تواند برخاست \r\n طبع شوخ تو گر از مطلع اول نشكفت * مطلع ديگرم از پردهء دل جلوه نماست \r\n\r\nتجديد مطلع\r\n در چمن پيش لبت وانشد ار غنچه رواست * كه ز سامان جمال تو چمن تنگ فضاست \r\n مىتواند به دلم شيوهء استغنا داد * آن كه سر تا قدمت را به تغافل آراست \r\n دلبران عذر ستم خود طلبند از عشاق * تو جفايى كه كنى عذر مرا بايد خواست \r\n مىتوان چارهء ناز تو به استغنا ليك * نگذارد به خودم دل ، چه كند عشق بلاست \r\n مايل جنگى و از طرز نگه معلومست * تشنهء خونى و از رنگ تغافل پيداست \r\n رو ترش كردنت از ناز برد غصه ز دل * گره چين جبينت گره عقده گشاست \r\n نه همين حسرت پيكان تو در دل گر هست * در دل از جوهر شمشير توام آبله‌هاست \r\n گفته‌اى در حق من حرف رقيبست صواب * اين صوابيست كه در سر حد اقليم خطاست \r\n جرم اگر خواستن تست گنهكار بسيست * اين قدر فرق ميان هوس و عشق كجاست \r\n روزى از خوان غمم هيچ مكرر نرسد * كه مرا مادر طالع همگى نادره زاست \r\n پردهء چشم گر از سرمه گشايد شايد * كه نگاه تو ز كار دل من پرده‌گشاست \r\n منت نيش غمم بر دل و جان بسيارست * كه به عشق تو مرا چهرهء داغى آراست \r\n عرض حسن تو ز تكرار مطالع غرضست * مِهر هر روز در اقليم دگر جلوه نماست \r\n\r\n","description":"","footnote":"","page_name":" 150 ","page_number":196},
  {"content":"\r\n\r\n\r\nتجديد مطلع\r\n جلوه‌ات دوش كه سامان چمن مىآراست * پيش شمشاد قدت سرو نشست و برخاست \r\n سايهء سرمه ز نامحرمى آن جا نفتد * كنج چشمت كه حرمگاه عروسان حياست \r\n حسرت شوق به انداز گريبان نرسد * سخن عقده‌گشايى تو در بند قباست \r\n هر كه درد تو به اندازهء طاقت خواهد * پس ازان درد نبيند كه سزاوار دواست \r\n طور او وقت تجلّى ببرد صبر از دست * ضبط دل با تو نه در حوصلهء طاقت ماست \r\n عاشقان گرد ره وعدهء خوبان مخوريد * نامهء وصل بتان بر پر سيمرغ وفاست \r\n اگر از راست نرنجد دل بىحوصله‌ام * حدّ عشق من و حسن تو كجا تا به كجاست \r\n عشقم از هر چه توان گفت فزونست ولى * مىتوان خواست ترا درخور حسنى كه تراست \r\n با چنين حسن مكن منع من از خواهش خويش * كه ترا ديدن و عاشق نشدن كار خداست \r\n ابر را مايه ز درياست ولى چشم مرا * مژه ابريست كه سرمايه ده صد درياست \r\n هر يك از ديده جدا خون دلم صرف كنند * غلطست اين كه اگر كيسه جدا كاسه جداست \r\n پنبه در گوش نه اى گمشدهء وادى عشق * آن كه ره مىزند اين قافله را بانگ دراست \r\n هر چه با خسته دلم غمزهء بىرحم تو كرد * نگه گوشهء چشمان تو عذر همه خواست \r\n عمرها از تو به دل تخم وفا كاشته‌ام * آنچه برداشته‌ام حاصل ازين كشت بلاست \r\n پختگى دل به جفاى تو نهادن بودست * آنچه مىسوزدم اكنون طمع خام وفاست \r\n گر چه ناكام توام شادم ازين كز دو جهان * به ولاى شه مردان دل من كامرواست \r\n شه اقليم ولايت على عاليقدر * كه بر آيات جلالش دو جهان تنگ فضاست \r\n كبريايش چو درآيد به تجلّى صفات * وحدت از كثرت انديشه فتد در كم و كاست \r\n خويش را در بغل قطره نهان مىخواهد * در مقامى كه كفش قطره‌فشان بر درياست \r\n بحر از خجلت دستش به عرق مىآيد * قطره را كى سر و سامان شكوه درياست \r\n مهر در پيش رخش دست نهد بر سر چشم * ذرّه را تاب نظر بازى خورشيد كجاست \r\n جوهر كل نگشايد گره پيشانى * تا شنيدست كه او نايب تقدير قضاست \r\n اين خدا داند و آن نايب تقدير خدا * كفر را بر سر اين مسئله با دين غوغاست \r\n نُه فلك نقطهء موهوم نمايد به نظر * در بر قصر جلالش كه جهان تنهاست \r\n قدرش آن جا كه زند خيمه به صحراى ظهور * عرش را جا زادب در پس ديوار خفاست \r\n\r\n","description":"","footnote":"","page_name":" 151 ","page_number":197},
  {"content":"\r\n\r\n با تمناى عطاى كفش از گوهر كام * دامن فقر گرانمايه‌تر از جيب غناست \r\n قبهء بارگه اوست كه از رفعت شأن * چرخ را در كنف سايهء ديوارش جاست \r\n سايهء بام وى آخر به سر چرخ فتاد * بيضهء جغد ببينيد كه در ظلّ هماست \r\n نه كنون شد شرفش قافله سالار وجود * قدرش از روز ازل سلسله جنبان قضاست \r\n چرخ اگر كوى تو با كعبه شود مشتبهش * بى تميزيست كه نشناخته دست چپ و راست \r\n بر در كعبهء كوى تو همان قبلهء خلق * كه درو حلقهء در حلقهء چشم بيناست \r\n من در حلقه به گوشى زنم و در رشكم * كه به گوش فلك آوازهء اين حلقه رساست \r\n خون لعل از رگ كان نشتر جود تو گشود * بس كه از رشك عطاى تو تپش در اعضاست \r\n آب شمشير تو از تشنگيش نرهاند * مرض دشمن جاه تو مگر استسقاست \r\n برق شمشير تو هر گه جهد از ابر غلاف * لشكر خصم ترا وعدهء باران بلاست \r\n دشمن جاه ترا راه عدم گم نشود * كز دم تيغ كجت جادهء گم دارد راست \r\n جوهر تيغ تو در بيضه سمندر دارد * زان در آتشكدهء تيغ شرر بارش جاست \r\n شعلهء قهر خدا خصم تو در تيغ تو ديد * به يد اللّهيت اقرار اگر كرد بجاست \r\n تا نشد تيغ تو كج راه خدا راست نشد * ابروى تيغ تو در وادى دين قبله نماست \r\n دوستان شعلهء تيغ تو نبينند به خواب * التفات دم تيغ تو نصيب اعداست \r\n بيضهء جوهر تيغت چو دهد جوجهء مرگ * آبش از خون سر دشمن و از مغز غذاست \r\n وعده‌هايى كه به پيكان تو كردست اجل * نرسد تا به دل خصم تو كى گردد راست \r\n به رسالت نرود جز به سوى سينهء خصم * بسته بر بال و پر تير تو مكتوب فناست \r\n گو زره چشم مكن سخت كه رد نتوان كرد * سخن تير تو در حق عدو حكم قضاست \r\n سخنش سخت اثر در دل بدخواه تو كرد * ناوك خصم فريب تو زبانش گيراست \r\n هر دم از كوتهى بخت چرا مىنالد * سر خصمت كه به فتراك كمند تو رساست \r\n نيزه در گوش سمند تو ندانم كه چه گفت * كه جدا هر سر موييش به شوخى برخاست \r\n آن سبكرو كه چو در ديده نهد پا گويى * كه در آيينهء دل صورت جان جلوه نماست \r\n گرم سيرى كه چو گردن به عنان بار نهد * آنچه بر خاطر گردش نرسد باد صباست \r\n شوخ چشمى كه ز آسيب تنك چشمى او * دست بر پشت وى آن كس كه رسانيده فناست \r\n ندهد تن به تماشا كه چو آهوى نگاه * مژه تا بازگشايى ز نظر ناپيداست \r\n توسن عمر اگر سرعت ازو وام كند * خضر را عمر ابد مايهء يك عهد صباست \r\n مضطرب چون نشود گاه سبك‌خيزى او * سُم او خاره و ميدان فلك پر ميناست \r\n\r\n","description":"","footnote":"","page_name":" 152 ","page_number":198},
  {"content":"\r\n\r\n ميخ در چشم هلال ار كند از نعل سزد * دست و پايى كه ز خون شفقش رنگ حناست \r\n اين چنين كز دو جهان رفته روا دانستم * كه ز يكرنگى نعلش مه نو نيم رواست \r\n نبود در ضرر از آتش و آبش كه چو باد * گذرش گاه بر آتشكده گه بر درياست \r\n بر سرش شعله صفت دستهء كاكل گويى * طرّهء دود پريشان شده در دست صباست \r\n باد آهى شود آشفته مگر جوى كسيست * به نگاهى جهد از جاى مگر رنگ حياست \r\n زين به پشت وى از آراستگى چون طاووس * دو ركاب از دو طرف حلقهء چشم عذراست \r\n دُم ز آشفته سرى موى سر مجنونست * يال در سلسله بندى سر زلف ليلاست \r\n جعد يال از دل سودا زده اندوهبرست * گره موى دُم از رشتهء جان عقده گشاست \r\n به گه جلوه‌گرى كاكل آشفتهء او * سر خط زلف پريشان عروسان ختاست \r\n جلوه‌اش در جگر كون و مكان رخنه فكن * وز دل فتح و ظفر شيههء او زنگ زداست \r\n چشم نصرت همه بر نقش پى اوست بلى * صورت فتح در آيينهء نعلش پيداست \r\n زنگ اگر از دل ايام برد جا دارد * گرد راهش كه بر آيينهء خورشيد ضياست \r\n كس نديدست چو او ديده مگر همت تو * كه به يك گام تواند ز دو عالم برخاست \r\n اى بليغى كه نشد لفظ تو تا زيب سخن * معنى پرده‌نشين چهره نيارست آراست \r\n در مذاق فصحا طعم سخن بىمزه است * تا نكرد از نمك لفظ فصيحت مزه راست \r\n گوهر لفظ تو سيراب به نوعيست ز فيض * كه چو امواج درو فوج معانى بشناخت \r\n به كلام تو بسنجند كلام دگرى * كه به درياى سخن گوهر لفظت يكتاست \r\n فكر ارباب سخن گر چه بلندست ولى * نسبت سحر به اعجاز كجا تا به كجاست \r\n شب چراغيست كلام تو كه از پرتو آن * گوش چون ديده به اسرار معانى بيناست \r\n مىزند جوش ز گوش دل من چشمهء نوش * كه ز شيرينى لفظ تو پر از شهد صداست \r\n دفترت طرفه سواديست در اقليم سخن * كز دم عيسى و آب خضرش آب و هواست \r\n خطّهء فيض كه در سايهء سرچشمهء آن * عمرها شد كه خضر منتظر آب بقاست \r\n سرخط مِسطر او جدول فيضست روان * عوض ريگ درو گوهر معنى پيداست \r\n حلقهء حرف كجش را دو جهان حلقه به گوش * در كف پير خرد هر الف او چو عصاست \r\n سرمهء چشم جهان بين مضامين دقيق * خط و خال رخ خوبان معانى رساست \r\n عقل كل در كف او لوحِ الفبا بودست * طفل طبعت چو دبستان ازل مىآراست \r\n قلم عقل تو را صفحهء مشقى نشود * عقل اول كه كهن نسخهء تصوير فضاست \r\n تاب خميازه به آغوش دهد علم دو كون * هر كجا كنه تو در حوصله سنجى برخاست \r\n\r\n","description":"","footnote":"","page_name":" 153 ","page_number":199},
  {"content":"\r\n\r\n درك كنهت نشود دستزد فهم كسى * اين عروسيست كه در حجله گه علم خداست \r\n حسرت مرقد پاك تو دلم مىسوزد * كه دران روضه مرا نقد جهان بر كف پاست \r\n حبّذا روضهء پر نور كه در سايهء آن * مىتوان ديد كليد در فردوس كجاست \r\n مهر اگر تيره شود شمع شبستانش هست * گر فتد چرخ ز پا قبهء او پا برجاست \r\n خادمش شمع به كف شام چو آيد بيرون * عَلَم صبح تو گويى كه ز مشرق برخاست \r\n هر طرف بال و پر سوخته افتد ز فلك * چون ز نو خادم او چهره شمعى آراست \r\n دود اين شمع چو از دور عيان ديد كليم * در شك افتاد كه از طور چراغى برخاست \r\n عرش و كرسى چو فلك گرد سرش مىگردند * دل خورشيد ز قنديل زرش خون پالاست \r\n مهر را دعوى هم چشمى شمعش مرضست * چرخ را همسرى دود چراغش سوداست \r\n قدر اين قبه بلندست به حدّى كه به جهد * سر انديشه به فتراك درش نيم رساست \r\n به فريب چمن خلد ز دستش ندهم * گر ز راه تو مرا آبله‌اى بر كف پاست \r\n حرف عشق تو مرا وِرد زبانست و دلست * چه غم ار طاعت من جمله ازين شغل قضاست \r\n گر چه از ذرّه كمم در دو جهان ليك چه غم * كه دل از مهر توام ذرّهء خورشيد نماست \r\n قد خميد از غم عشق تو و شادم كه مرا * در همه عمر همين است نمازى كه مراست \r\n شكوه پيش تو ز بىمهرى گردون نكنم * كاين غباريست كه از راه تو روزى برخاست \r\n بستهء كام نيم پيش تو با دعوى عشق * كه به ناكاميم اينك ز تو صد كام رواست \r\n بس بود از توام اين كام كه روزى شنوم * از زبان تو كه « فياض » سگ كوچهء ماست \r\n حلقهء بندگى تست به گوشم زازل * از سر زلف تو در گردن جان سلسله‌هاست \r\n سگ زنجير توام با كه زنم لاف وفا * كار در دست توام از كه شود كارم راست \r\n دستگير دو جهانىّ و من افتاده ز پا * اگرم دست نگيرى نتوانم برخاست \r\n عرض ناكرده كنم شرح تمنّاى توطى * كه ازين فرض‌ترم گاه سخن عرض دعاست \r\n تا بود ناصيهء صبح درخشان از نور * تا ز آيينهء شب صيقل مه زنگ زداست \r\n صبح احباب بدين مژده فروزان بادا * كه مه روى تو مهتاب كتان اعداست \r\n ورد شام و سحرم شغل دعاگويى تست * تا ز سيماى سحر رنگ اجابت پيداست « 2 » \r\n\r\n\r\n","description":"","footnote":"\r\n( 2 ) . همان ، صص 22 - 27 .\r\n","page_name":" 154 ","page_number":200},
  {"content":"\r\n\r\n\r\nصائب تبريزى ( 1010 - 1080 يا 1081 ه . ق . )\r\nسيّد محمّد على پسر ميرزا عبد الرحيم از استادان سبك هندى ( اصفهانى ) و داراى دقّت نظر و رقّت فكر فراوان بود و نسبش به مولانا شمس الدّين تبريزى ( شمس ثانى از استادان خط و مشاهير اهل صفا ) و اصل مىگرديد . وى هنگام پادشاهى شاه عبّاس ، همراه پدر از تبريز به اصفهان سفر كرد ، آن‌گاه در كابل به ديدار ظفر خان والى شهر رسيد و به اتّفاق او به دربار شاه جهان تقرّب يافت تا آن كه در عهد شاه عبّاس دوم لقب ملك الشعرايى دربار ايران را دريافت كرد و بين ادبا به « ملك الكلام » مشهور گرديد .\r\nصرفنظر از ديوان شعر كه در تهران و استانبول چاپ شده دو مثنوى قندهار نامه و محمود و اياز و همچنين جنگى به نام بياض ، متضمّن برگزيدهء اشعار هشتصد تن شاعر ، منسوب به اوست . « 1 » صائب در غزل از استادان مسلّم است و شيوهء خاصش تمثيل و مضمون‌آفرينى است . قصيدهء زير را در وصف كعبه ، زادگاه على ( ع ) و مناقب آن حضرت سروده است :\r\n\r\nدر وصف كعبه و تخلّص به مدح امير المؤمنين على ( ع )\r\n اى سواد عنبرين فامت سويداى زمين * مغز خاك از نكهت مشكين لبانت نافه چين \r\n موجه‌اى از ريگ صحرايت صراط المستقيم * رشته‌اى از تار و پود جامه‌ات حبل المتين \r\n غنچهء پژمرده‌اى از لاله زارت شمع طور * قطرهء افسرده‌اى از زمزمت دُرّ ثمين \r\n در بيابان طلب يك العطش گوى تو خضر * در حريم قدس يك پروانه‌ات روح الامين \r\n مصرع برجستهء ديوان موجودات را * از حجر اينك نشان انتخاب بر جبين \r\n\r\n\r\n","description":"","footnote":"\r\n( 1 ) . فهرست مشاهير ايران ، ص 118 .\r\n","page_name":" 155 ","page_number":201},
  {"content":"\r\n\r\n طاق ابروى ترا تا دست قدرت نقش بست * قامت افلاك خم شد ، راست شد پشت زمين \r\n از ثبات مقدم خود عذرخواهى مىكنى * پاى عصيان هر كه را لغزيد از اهل زمين \r\n گرد فانوس تو گشتن كار هر پروانه نيست * نقش ديوار است اين جا شهپر روح الامين \r\n تا ز دامن گيريت كوته نماند هيچ دست * مىكشى چون پرتو خورشيد دامن بر زمين \r\n هر گنه كارى كه زد بر دامن پاك تو دست * گرد عصيان پاك كردى از رخش با آستين \r\n ساغر لبريز رحمت را تو زمزم كرده‌اى * چون به رحمت ننگرى در سينه‌هاى آتشين ؟ \r\n انبيا چندين چه مىكوشند در تعمير تو * گنج رحمت نيست گر در زير ديوارت دفين \r\n هست اسماعيل يك قربانى لاغر ترا * كز نم خونش نكردى لاله گون روى زمين \r\n گر زبان ناودانت چون قلم مىداشت شق * پاك مىشد از غبار معصيت روى زمين \r\n ايمنند از آتش دوزخ پرستاران تو * حق گزارى شيوهء تست اى بهشت راستين \r\n غفلت و نسيان ندارد بر مقيمان تو دست * برنچيند دانهء بىذكر مرغى از زمين \r\n هيچ كس ناخوانده نتواند به بزمت آمدن * چون در رحمت ندارى گرچه دربان در كمين \r\n هيچ تعريفى ترا زين به نمىدانم كه شد * در تو پيدا گوهر پاك امير المؤمنين \r\n بهترين خلق بعد از بهترين انبيا * ابن عمّ مصطفى داماد خير المرسلين \r\n تا نگرداند نظر حيدر نگردد آسمان * تا نگويد يا على گردون نخيزد از زمين \r\n نقطهء بسم اللّهى ديوان موجودات را * در سواد تست علم اوّلين و آخرين \r\n شهپر رفعت بود هر حرفى از ديوان تو * اين دو شهپر برد عيسى را به چرخ چارمين \r\n سرفراز از اوّل نام تو عرش ذوالجلال * روشن از خورشيد رويت نرگس عين اليقين \r\n چون لباس كعبه بر اندام بت زيبنده نيست * جز تو بر شخص دگر نام امير المؤمنين « 2 » \r\n\r\n\r\n","description":"","footnote":"\r\n( 2 ) . ديوان صائب تبريزى ، ج 6 ، صص 3541 - 3542 .\r\n","page_name":" 156 ","page_number":202},
  {"content":"\r\n\r\n\r\nوالى كرمانى ( سدهء 11 ه . ق )\r\nوالى ، در زمان شاه عبّاس ثانى مىزيسته و شعرى در تاريخ جلوس او به صورت ماده تاريخ گفته است . آخرين تاريخى كه مىتوان در نسخهء خطّى ديوانش يافت ، سال 1056 ه است . . . او شاعرى عارف و با ذوق بوده و ساقىنامه‌هاى او عارفانه است ، خصوصا كه ساقىنامهء بحر متقارب او در مدح ساقى كوثر ، على ( ع ) است .\r\n . . . بيا ساقى آن خون منصور را * همان زادهء آتش طور را \r\n بده تا دم از چون و بىچون زنم * صفِ ما سوى را شبيخون زنم \r\n بيفشانم اوراق كون و فساد * ز شيرازهء خودپرستى ، به باد \r\n ز آلايش خودپرستى رهم * به مستى ، ز وسواس هستى رهم . . . \r\n مغنّى ز بادِ نىام شاد ساز * كه باشد چراغ من ايمن ز باد \r\n صفيرى به نى دم كه دل مرده‌ام * به جانم زن آتش ، كه افسرده‌ام \r\n بسانِ نى و آتش و تند باد * فكن از نىام آتشى در نهاد \r\n به جامى مگر ساقى مهوشم * زند آب تسكين بر اين آتشم \r\n من از عود ، ناليدن آموختم * به او عود نام است و من سوختم \r\n مرادم از اين مى نه آن مىبود * كه ته جرعهء كسرى و كى بود \r\n شرابى كه لبريز از ساغرست * ز خمخانهء ساقى كوثرست \r\n كليد در فيض در مشت اوست * نگين شفاعت در انگشت اوست « 1 » \r\n\r\n\r\n","description":"","footnote":"\r\n( 1 ) . نوبت زن كوى ساقى راجى كرمانى ، صص 14 - 15 ؛ تذكرهء پيمانه ، صص 546 - 559 .\r\n","page_name":" 157 ","page_number":203},
  {"content":"\r\n\r\n\r\nجوياى تبريزى ( - 1118 ه . ق . )\r\nميرزا داراب بيگ متخلّص به « جويا » پسر ملّا سامرى از شاعران سدهء يازدهم و آغاز سدهء دوازدهم هجرى در هند است . خاندانش در اصل تبريزى بودند ، از آن جا به هند رفتند و در كشمير سكونت گزيدند . او و برادرش ميرزا كامران بيگ ، گويا هر دو در كشمير زاده شده‌اند و با توجه به اين كه اصلشان از تبريز بود ، جويا را تبريزى نوشته‌اند . وى در شعر ، شاگرد چند تن از شاعران ايرانى بوده و يا در مصاحبت آنان كسب ادب كرده است ، مانند محمّد سعيد اشرف مازندرانى و ملّا على رضا تجلّى و نيز چنان كه على قلى خان واله داغستانى در رياض الشعرا نوشته است وى با ابو طالب كليم و ميرزا صائب نيز در كشمير مصاحبت داشته است .\r\nكليات جويا متضمّن قصيده‌هايى در ستايش آفريدگار ، قصيده‌ها و ترجيع‌بندهاى متعدّد در منقبت امامان ( ع ) و چندين مثنوى كوتاه در موضوع‌هاى گوناگون است .\r\nجويا اگر چه در اقسام شعر طبع آزمايى كرده ، ليكن توجّه او مانند ديگر هم طرازانش بيشتر به غزلسرايى بود و حق آن است كه او را در اين راه از شاعران موفّق بشماريم . غزل هايش به شيوهء صائب ، انديشه‌هاى عارفانه و حكيمانه را با احساس عاشقانه همراه دارد . . . « 1 » .\r\nاز آن جا كه جويا متولّد كشمير است زندگينامهء مفصّل و نمونه اشعار بيشتر او را در كتاب مناقب علوى در شعر شاعران پارسى گوى شبه قارّه آورده‌ايم و چون اصل او از تبريز است ، نمونه‌اى از اشعارش را تيمّنا در اين جا ذكر كرده‌ايم .\r\n\r\n\r\n","description":"","footnote":"\r\n( 1 ) . تاريخ ادبيات در ايران ، صفا ، ج 5 ، بخش 2 ، صص 1353 - 1355 .\r\n","page_name":" 158 ","page_number":204},
  {"content":"\r\n\r\n\r\nدر منقبت حضرت امير المؤمنين ( ع )\r\n نوبهار دردم و داغت گل سوداى من * صد چو مجنوند پى گم كردهء صحراى من \r\n چاك شد دامان صحرا از خراش ناله‌ام * من كجا و درد هجر او كجا اى واى من \r\n لالهء خونين دل دشت جنونم بىرخت * داغدار هجر باشد هر يك از اعضاى من \r\n بسكه محو ياد رخسار توام گرديده است * حلقهء دام خيالت چشم حيرت‌زاى من \r\n نشأى همّت ز فيض خاكسارى يافتم * سنگ‌ها بر شيشهء گردون زند ميناى من \r\n وادى آزادگى يك گل زمين همتم * قلزم وارستگى يك قطره از درياى من \r\n مىشود گلگون كف پاى خيالت هر زمان * غرق خون دل شد از بس چشم طوفان‌زاى من \r\n تا چه خواهد كرد با آيينهء دل شوخيت * شيشه بر خارا زن مخمور بىپرواى من \r\n دل به قربان تلافىهاى نازت مىرود * شوخ من بىرحم من بىباك من خود راى من \r\n خشك شد خون در رگ گل بىبهار جلوه‌ات * نوبهار من گل من سرو من رعناى من \r\n اى بهار جلوه از بس بىتو گرم ناله‌ام * شعله مىجوشد به رنگ شمع از لب‌هاى من \r\n بوى خون آيد به رنگ لاله از پيراهنم * پر گل داغست از بس جسم غم پيراى من \r\n در رياض آرزويت باغبانى مىكند * آه سرو آراى من اشك چمن پيراى من \r\n در غمت هم مشرب فرهاد و مجنون گشته‌ام * آه من شيرين من فرياد من ليلاى من \r\n ابروى تو بال پرواز تذرو دلبريست * سبزهء پشت لبت طوطى شكّرخاى من \r\n شوق مىآرد به روى كار من درد ترا * مىنمايد راز دل آينهءِ سيماى من \r\n اى بهار رنگ و بو چون گل سراپا گوش شو * تا در گوشت شود اين مطلع غرّاى من \r\n بسكه شد لبريز مهر مصطفى اعضاى من * همچو گلبن غرق گل گرديد سر تا پاى من \r\n اى بهارستان دين از سجدهء درگاه تست * هشت جنت داغدار رشك هفت اعضاى من \r\n ياد خاك مرقدت تا سجده‌گاه دل شده * هست نور جبهء صبح از شب يلداى من \r\n گرد راهت توتياى چشم اهل بينش است * نقش نعلين تو باشد ديدهء بيناى من \r\n گر خيالم جانب يثرب برد از راه شوق * محمل گل مىشود مانند بو مأواى من \r\n مىتراود خون دل صد رنگ دور از مرقدت * از قدمگاه تو يعنى ديدهء بيناى من \r\n پردهء لطف تو مىپوشد گنه را روز حشر * مهر تو باشد نقاب روى عصيان‌هاى من \r\n از بهار فيض نعتت گشته يا خير البشر * عندليب منقبت‌گو طبع مدحت زاى من \r\n\r\n","description":"","footnote":"","page_name":" 159 ","page_number":205},
  {"content":"\r\n\r\n اى فداى مرقد پاك تو سر تا پاى من * يا على مولاى من مولاى من مولاى من \r\n مظهر كل ، فاتح خيبر ، امير المؤمنين * بندگى قنبرش فخر من و آباى من \r\n آب و رنگ زينت گلزار هستى تا شدند * چون گل رعنا به گيتى سيّد و مولاى من \r\n چون توى مولاى من يا ساقى كوثر چه باك * سنگ اگر بارد بود چون پنبه بر ميناى من \r\n مسند آراى امامت يا امير المؤمنين * بسكه لبريز محبت گشته سر تا پاى من \r\n مىتوان ديدن ز فيض مهرت اى گلشن بهار * جلوهء رخسار برگ گل ز نقش پاى من \r\n گر نگويم آنچه بايد گفت اعداى ترا * مىتراود خون دل چون پسته از لب‌هاى من \r\n يا امير المؤمنين خواهم كه در روز جزا * همچو نقش پا ته پاى تو باشد جاى من « 2 » \r\n\r\n\r\n","description":"","footnote":"\r\n( 2 ) . كليّات جوياى تبريزى ، صص 48 - 51 .\r\n","page_name":" 160 ","page_number":206},
  {"content":"\r\n\r\n\r\nباذل مشهدى ( 1123 يا 1124 ه . ق )\r\nميرزا محمّد رفيع خان مشهدى متخلّص به « باذل » از سرايندگان مذهبى سدهء دوازدهم هجرى است . اثر معروف او حملهء حيدرى است كه منظومه‌اى حماسى - دينى است .\r\nباذل از روى معارج النبوّه فى مدارج الفتوّه اثر معين مسكين فراهى ( متوفّى 907 ه ) سرگذشت پيامبر ( ص ) و جانشينان ايشان را به شيوه‌اى افسانه‌اى حدود سال 1119 ه پيرامون 28000 بيت سرود و مير فندرسكى و آزاد آن را تكميل كردند . اين اثر مشتمل بر معجزات و توصيفى از رشادت و شجاعت و عظمت و منقبت و جنگ‌هاى تاريخى و غزوات مولاى متّقيان على بن ابى طالب ( ع ) است . باذل خود سبب نظم كتاب را چنين گويد : يك شب حديث نفس مىكردم و به دنبال مضمون مىگشتم كه پيك عالم غيب به خروش آمد و مرا هدايت كرد و در نهايت تصميم گرفتم در قالب مثنوى ، داستان نعت پيغامبر ( ص ) و على ( ع ) را كه هيچ دروغى در آن نيست و سراسر حقيقت است به نظم كشم . . . در نهايت باذل تصميم مىگيرد كه از شير خدا مدد گرفته و به سوى تيغ حيدر ، پناه ببرد . . . و همين كه تيغ على از نيام درآمد هيچ پهلوانى باقى نماند و به يك حمله ميدان را از يلان خالى مىكند . پس « درِ گنج معنى » را به زور مىشكند . . . به همين دليل نام كتاب را حمله حيدرى مىگذارد .\r\nپنج شاعر براى حملهء حيدرى باذل ، تكمله‌اى ترتيب داده‌اند . نخست : مير ابو طالب فندرسكى ( 1124 ه ) ؛ ميرزا ارجمند آزاد كشميرى ( م 1134 ه ) ؛ عبد العلى خان احسن بنگالى كه به سال 1144 ه آن را شروع و 1151 ه پايان داد و نام آن را « شاه كوثر » نامى جذبهء حيدرى گذاشته است . محبعلى خان حكمت به سال 1143 ه صولت صفدرى را در ادامهء كار باذل سرود و شاعرى با تخلّص « صهبا » در زمان ناصر الدّين شاه قاجار\r\n\r\n","description":"","footnote":"","page_name":" 161 ","page_number":207},
  {"content":"\r\n\r\n( 1264 - 1313 ه ) ادامهء حمله حيدرى را در حدود 8000 بيت سرود . « 1 »\r\n\r\nابياتى از آن منظومه\r\n . . . چنين گفت راوى كه سالار دين * على را چو كرد از كرم جانشين \r\n بگفتش كه اى پشت و بازوى من * به عزّ و شرف هم ترازوى من \r\n ز اعطاى تو ايزد بىنياز * مرا داده از انبيا امتياز \r\n مرا دوستر از همه كس تويى * تو راضى به اين رتبه آيا نه‌اى \r\n پس از من تويى در شرف يا على * مگر آن كه نبود پس از من نبى \r\n. . .\r\n چراغ من و خانهء من تويى * كه اصل دو ريحانهء من تويى \r\n كه چون تو رفيقى و نصرت‌گرى * نبوده است با هيچ پيغمبرى \r\n كه باشى برِ من به اين عزّ و شأن * كه هارون بد از بهر موسى چنان « 2 » \r\n\r\n\r\n","description":"","footnote":"\r\n( 1 ) . منظومه‌هاى فارسى ، صص 163 - 166 .\r\n( 2 ) . حملهء حيدرى ، ص 207 .\r\n","page_name":" 162 ","page_number":208},
  {"content":"\r\n\r\n\r\nمشتاق اصفهانى ( 1100 الى 1171 ه ق - )\r\nمير سيد على مشتاق از سادات حسينى اصفهان و اصلا اصفهانى است . وى علاوه بر اطّلاعات وافيه از فنون مختلفهء شعر و ادب ، در علوم معقول و منقول هم دستى داشته و كاملا از علوم متداولهء عصر خود بهره‌مند بوده است .\r\nمشتاق از ابتداى دورهء جوانى رغبت تامّى به نظم اشعار و مضامين بلند داشته و بيشتر با شعراى اصفهانى دورهء خويش مصاحب بوده و تقريبا شعراى مشهور انجمن ادبى مشتاق - كه قريب به يقين مولود فكر خود اوست - استادى وى را اعتراف كرده‌اند .\r\nمشتاق به جهت وضعيت عصر و زمان خود كه در حقيقت عصر انقلاب و مقارن زوال و تأسيس سلسله‌ها و سلاطين چندى بوده و شاهان مزبور چندان نظرى به ادب و ادبيات نداشته‌اند ، مديحه‌سرايى را پيشهء خود قرار نداده و از اين راه امرار معاش نمىكرده است . قصايدش شاهد اين مدّعاست زيرا كه در آن قصايد فقط به مناقب رسول اكرم ( ص ) و ائمّهء هدى پرداخته و مسلّما از مديحه سرايى تنفّر داشته به طورى كه در جايى مىگويد :\r\n منّت براى رزق ز دونان چرا كشم * گيرم كه كاست جانم و افزود قالبم ؟ . . . \r\nمشتاق در سخن منظوم سبك خاصى نداشته فقط از اين لحاظ واجد اهميت است كه تجديد احياى سبك عراقى كرده است .\r\nمشتاق از فنون مختلف شعر بيشتر به غزلسرايى و رباعىسازى پرداخته ، گاه‌گاه هم در قصيده خود را توانا نشان داده و روى هم شاعرى با ذوق و خوش قريحه و روشن‌فكر بوده است .\r\nاشعارش داراى مضامين بكر و بديع و جذّاب و دلكش و اغلب واجد زيباترين صنايع لفظى و معنويست . ديوانش تقريبا محتوى شش هزار بيت است كه متأسفانه به\r\n\r\n","description":"","footnote":"","page_name":" 163 ","page_number":209},
  {"content":"\r\n\r\nروزگار وى جمع آورى نشده و پس از مرگش شعراى نامى هم عصر وى مانند هاتف و صهبا و آذر ، دست به كار جمع‌آورى آن شدند و كم و بيش آنچه برايشان مقدور بود در ديوانى به نام ديوان مشتاق گرد آوردند . مقبرهء مشتاق در تكيهء شيخ زين الدّين در اصفهان است . « 1 »\r\n\r\nدر مدح على بن ابى طالب ( ع )\r\n ز بسكه مانده در آن طرّه‌ام ز كار انگشت * چو شانه نيست كفم را به اختيار انگشت \r\n پى گشايش اين عقده‌هاى غم كه مراست * به هم كنم ز براى چه دست يار انگشت \r\n كه وا نمىشود از صد يكى گرم باشد * هزار دست و به هر دست صد هزار انگشت \r\n خبر ز مرگ ندارند غافلان ور نه * چو رهنما كه برآرد به رهگذار انگشت \r\n پى نمودن راه عدم به خلق زمين * بلند كرده ز شمع سر مزار انگشت \r\n مرا جدا ز تو نگذارد ار چه ياد وصال * كه از فراق برآرم به زينهار انگشت \r\n كجاست لذت پستان دايه‌اش هر چند * ز شوق شير مكد طفل شيرخوار انگشت \r\n گشاد عقدهء خود جز ز گوشه گير مجوى * چو شانه كرد گران راست بىشمار انگشت \r\n گره‌گشا به ميان نيست مصلحت جايش * از آن ز بحر كف افتاده بر كنار انگشت \r\n گذشته ماه صيام آن قدر چه مىخواهى * به رعشه در كف من ساقى از خمار انگشت \r\n اشاره‌ايست پى گردش قدح كه نمود * هلال عيد از اين نيلگون حصار انگشت \r\n گشودن گرهى چون ز ضعف نتواند * به صد تلاش ز دست من فكار انگشت \r\n چو نقش پنجه كه جا بر زمين كند غم نيست * از اين كه خاك شود دستم و غبار انگشت \r\n به گلشنى كه خرامى تو و بلند شود * پى نمودن قدت ز هر كنار انگشت \r\n چگونه لاف رعونت زند كه اين جامه * به قد سرو بود نارسا چهار انگشت \r\n چه نقش‌ها كه به رخسار من ز خون بندد * دمادم و نفتد هرگزش ز كار انگشت \r\n بديده‌ام مژه را زيبد از هنر لافد * از آن سبب كه به دست رقم نگار انگشت \r\n پى حساب گره‌هاى رشتهء كارم * به دست در حركت هم‌نشين ميار انگشت \r\n كه از براى شمارش درين چمن بايد * به جاى برگ برآيد ز شاخسار انگشت \r\n چه‌ام ز خاتم دولت رسد مرا كه بود * جدا ز حلقهء آن زلف تابدار انگشت \r\n\r\n\r\n","description":"","footnote":"\r\n( 1 ) . ديوان غزليات و قصايد و رباعيات مشتاق ، مقدّمه ، صص بيست و بيست و چهار .\r\n","page_name":" 164 ","page_number":210},
  {"content":"\r\n\r\n كه دم به دم گزدم آن چنان كه پندارى * ز خلقه‌اش بودم در دهان مار انگشت \r\n حساب خارى غربت اگر كنم چه عجب * كه در شمارهء آن ماندم ز كار انگشت \r\n كسى مباد جدا گردد از وطن كه ز كف * بريده چون شود افتد ز اعتبار انگشت \r\n به جز از اين كه رساندم به بند برقع او * براى عقده گشودن من فكار انگشت \r\n سزاى من كه به كف در گرفته چون شمعم * ز تاب عارض آن آتشين عذار انگشت \r\n به كار خويش فرو مانده و خجل باشم * چنان كه از گرهء سخت شرمسار انگشت \r\n علاج عقدهء دل چون كنم كه همچو صدف * به كف نباشدم از بخل روزگار انگشت \r\n بود ز حيرت آرام ظاهرم هر چند * هميشه بر لب چرخ ستم شعار انگشت \r\n ز بيم حادثه دايم به سينهء من دل * به لرزه است چو در دست رعشه‌دار انگشت \r\n از آن زمان كه ز كف دامن تو دادم شد * چو شمعم از تف اين داغ شعله بار انگشت \r\n به رنگ شاخ گل آن گل به باد داد مرا * درين حديقه ز سر تا به پاست خار انگشت \r\n كشد زمانه‌ام و من به زير رايت اه * كشيده از پى اقرار عشق يار انگشت \r\n چو مجرمى كه كند گاه قتل خويش بلند * پى اداى شهادت به پاى دار انگشت \r\n چه حكمتست كه بهر گشاد عقدهء من * ز جاى خويش نجنبد به دست يار انگشت \r\n گره به كار ضرور است ذره را ورنه * نبسته پنجهء خورشيد در نگار انگشت \r\n پى شهادت رعنايى تو همچون سرو * شود بلند ز اطراف جويبار انگشت \r\n نخواهى ار رودت سر به باد در گيتى * ز حرف خلق درين صفحه دور دار انگشت \r\n ز زخم تير مكافات چرخ آگه نيست * نهد به حرف كسى هر كه خامه‌وار انگشت \r\n چه شد كه دست من از سيم و زر تهى است و ز و * گرفته است ز ننگ همين كنار انگشت \r\n به ديده‌ام مژه مفتاح گنج‌هاى در است * چنان كه در كف سلطان كامكار انگشت \r\n محيط جود على ولى كه در كف اوست * مثابه بر لب ابر گهر نثار انگشت \r\n شهنشهى كه به گهواره ساخت در طفلى * براى كشتن اژدر چو استوار انگشت \r\n به دست رستم دستان به زير خاك خورد * هنوز پيچ و خم از غيرتش چو مار انگشت \r\n شهى كه در چو ز حصن حصين خيبر كند * وز آن تلاش نماندش به كف ز كار انگشت \r\n پى نمودن فتحش به هم برآوردند * فرشتگان همه زين نيلگون حصار انگشت \r\n دلاورى كه پى رزم مىنهاد به چشم * در آن نفس كه به فرمان كردگار انگشت \r\n به تيغ بود كجا حاجتش كه مىافراخت * گه جدل به كفش پنجه ذوالفقار انگشت \r\n مبارزى كه ز نيروى دست و بازويش * به لب گرفته سپهر ستيزه كار انگشت \r\n\r\n","description":"","footnote":"","page_name":" 165 ","page_number":211},
  {"content":"\r\n\r\n علم به سنگ چو در روز رزم خيبر شد * فرو ز قوت سرپنجه‌اش چهار انگشت \r\n براى بخشش خاتم كه در ركوع چو موج * از آن به بحر كفش گشت بىقرار انگشت \r\n كه بود خاتم اگر خاتم سليمانى * به دست جودش ازو بود زير بار انگشت \r\n همين نداشت به دست شجاعتش همه عمر * پى لواى ظفر وقت كارزار انگشت \r\n پس از وفات برآورد دست خود ز ضريح * به قتل مرّه چو شمشير آبدار انگشت \r\n پى نگاشتن وصف جودش ار آرند * به رنگ خامه به گردش سخن نگار انگشت \r\n عجب مدار كه ننهاده نقطهء جودش * طلاى ناب كف و سيم شاخدار انگشت \r\n پى طپانچه زدن چون به روى دشمن او * فراهم آورد از قهر روزگار انگشت \r\n عجب مدار كه چون دست مالكان جحيم * فشاندش همه اخگر كف و شرار انگشت \r\n كف گداى در او گهر فشان سازد * به هر كجا چو رگ ابر نوبهار انگشت \r\n فتد ازو به كف هر كه قطره‌اى چه عجب * گرش محيط شود دست و جويبار انگشت \r\n چو روشن است كه مهرش به حشر نگذارد * برآورد كف مجرم به زينهار انگشت \r\n اگر محبت او دارد از ندامت جرم * كزو براى چه ديگر گناه‌كار انگشت \r\n مرا كه بسته به كف آب و رنگ مدحت او * به رنگ خامهء شنجرف در نگار انگشت \r\n رسيد وقت كه از غيبت آيمش به حضور * به چشم اهل حسد كرد آشكار انگشت \r\n زهى به دست تو مفتاح هر ديار انگشت * كليد فتح جهانت چو ذوالفقار انگشت \r\n تويى كه چشم گشايى ز كف چو در كف تو * درآيد از پى ريزش به خار خار انگشت \r\n بدان صفت كه روان كرد بهر قافله آب * محمّد عربى از ميان چار انگشت \r\n كنون نه حكم پذيرت بود زمانه چنان * كه دست اهل قلم را به وقت كار انگشت \r\n كه از الست براى قبول فرمانت * نهاده چون مژه بر چشم روزگار انگشت \r\n به كار بستهء اهل جهان گره نگذاشت * ز بسكه در كفت اى مرحمت شعار انگشت \r\n به دست عقده‌اى ار تا ابد بود چه عجب * به دست عقد گشايان در انتظار انگشت \r\n برآوردند به زنهار دوستانت چند * ز آتش ستم خصم شمع‌وار انگشت \r\n براى دفع مخالف ز آستين وقتست * شود پديد ترا دست و آشكار انگشت \r\n شها منم كه به دستم ز فيض مدحت تو * چه شاخ گل همه گل آورد به بار انگشت \r\n ز فقر عقدهء سختى به كار من زده چرخ * كزوست ريش مرا ناخن و فكار انگشت \r\n تو باز كن گرهم را كه نيست كارگشايى * مرا چو شانه يك انگشت از هزار انگشت \r\n رسيد وقت دعا ساز نغمه را مشتاق * از اين زياده چو مطرب مزن به تار انگشت \r\n\r\n","description":"","footnote":"","page_name":" 166 ","page_number":212},
  {"content":"\r\n\r\n برآر دست به درگاه حق كه تا هر ماه * كشد هلال از اين سقف زرنگار انگشت \r\n كند گشايش كار محب شاه بود * چو شانه در كف ايام بىشمار انگشت \r\n به گاه عقده‌گشايى خصم او بادا * بريده چون صدف از دست روزگار انگشت \r\n\r\nدر مدح على بن ابى طالب ( ع )\r\n اى زر افشان پنجه‌ات پيوسته همچون آفتاب * وى دل و دست تو از جود و كرم بحر و سحاب \r\n موكب جاه ترا چون توسن چرخ آمده * آفتاب و ماه نو آن طبل باز و اين ركاب \r\n بر تو ختم است از جهان‌داران جهاندارى كه تو * هم به تدبير آسمانى هم به شمشير آفتاب \r\n دست احسان تو از ريزش نياسايد دمى * اى سخايت بىشمار و اى عطايت بىحساب \r\n همچو مهر و مه دو كف دارى كه در دامان خاك * آن زر خالص فشاند دم به دم اين سيم ناب \r\n گويد ار با كوه از قهرت سخن گو يك سخن * ور كند با بحر از حلمت مخاطب يك خطاب \r\n كوه چون ريگ روان ريزد فرو از يكدگر * بحر چون آب گهر آسوده گردد ز انقلاب \r\n داد مظلوم ار چنين گيرى ز ظالم بعد از اين * مىشود آسوده‌تر ز آسودگان مهد خواب \r\n شيشه از خارا و نخل از تيشه و شمع از نسيم * خار از آتش خرمن از برق و كتان از ماهتاب \r\n آنچه باشد لازم فرمان‌روايى آمده * در تو جمع اى كامجوى كامكار كامياب \r\n در سخاوت حاتمى در معدلت نوشيروان * در شجاعت رستمى در سلطنت افراسياب \r\n اى كه با مظلوم و ظالم ز اقتضاى مهر و كين * جمله لطف و مرحمت باشى همه خشم و عتاب \r\n بسكه در عهد تو عالم‌گير شد اين رسم و راه * وقت آن باشد به گيتى كز سكون و انقلاب \r\n كشور ويران عدل و خانهء آباد ظلم * آن چو اين آباد و اين مانند آن گردد خراب \r\n روز و شب در كوه و صحرا فارغ و آسوده‌اند * وحش و طير از لطفت اى زورآوران را پنجه تاب \r\n گوسفند از گرگ و گور از ضيغم آهو از پلنگ * صعوه از شاهين و كبك از باز و گنجشك از عقاب \r\n خلق را در كام كام و ساغر مينا شود * نيش نوش و خار گل زهر انگبين و خون شراب \r\n بسكه چون باد بهارى از دم جانبخش تو * برگ و بار آورد هر نخلى درين باغ خراب \r\n وقت آن آمد كه گردد عالم فرتوت را * آخر دوران پيرى اول عهد شباب \r\n گاه ريزش چون برون آرى دو دست از آستين * اى ز گوهر ريزى ابر كفت دريا سراب \r\n باشد آن تاج و كمر چون موج دريا بىشمار * ريزد اين لعل و گهر چون ريگ صحرا بىحساب \r\n\r\n","description":"","footnote":"","page_name":" 167 ","page_number":213},
  {"content":"\r\n\r\n در حضيض خاك و اوج چرخ نبود آن كه نيست * از عطايت بهره‌مند و از سخايت كامياب \r\n از نم فيض تو دارند و فروغ لطف تو * گوهر سيراب آب و اختر شب تاب تاب \r\n افكنى چون طرح بزم عيش فرمايد قضا * كاورد دوران براى محفلت با آب و تاب \r\n شيشه فيروزه از چرخ و مى لعل از شفق * ساغر سيمين ز ماه و جام زرين ز آفتاب \r\n بسكه عالم از تو لبريز سرود عشرتست * آيد از هر سو درين كشور به گوش شيخ و شاب \r\n نغمهء طنبور و صوت بربط و آواز نى * نالهء چنگ و نواى عود و آهنگ رباب \r\n كوه پيكر ابرشى دارى كه چون جنبد ز جاى * هفت اندام زمين را آورد در اضطراب \r\n خاك پايت چرخ سيار از ازل آورده‌اند * از سكون و جنبش او اين درنگ و آن شتاب \r\n گيرد از پستى اگر راه بلندى يك نفس * بگذرد از نه فلك همچون دعاى مستجاب \r\n ور كند ميل حضيض از اوج آيد در زمان * بر زمين از آسمان همچون فروغ آفتاب \r\n سرو را عمريست پر خون باشدم از دور چرخ * چشم و دل چون ساغر صهبا و ميناى شراب \r\n دايم از شوق طواف مرقد شاه نجف * سينه‌اى دارم پر آتش ديده‌اى دارم پر آب \r\n باشدم ز انديشهء ساز ره و برگ سفر * رشتهء جانى چو زلف دلبران پر پيچ و تاب \r\n دارم استدعا كه لطفت شامل حالم شود * تا رسانم خويش را بر آستان بو تراب \r\n وز سر اخلاص خواهم از خداوند جليل * زير عالى قبهء آن خسرو گردون جناب \r\n كاسمان در به دو فطرت در كمند حكم او * هر طرف باشد سر صد خسرو مالك رقاب \r\n آورد طوق اطاعت بر گلو چون چاكران * سروران را در عنايت مهتران را در ركاب \r\n برق تا از خنده افشاند گل آتش به خاك * ابر تا از گريه ريزد بر زمين در خوشاب \r\n دوست را از لطف و دشمن را بود از قهر تو * خندهء عشرت چو برق و گريهء غم چون سحاب « 2 » \r\n\r\n\r\n","description":"","footnote":"\r\n( 2 ) . همان ، صص 121 - 125 .\r\n","page_name":" 168 ","page_number":214},
  {"content":"\r\n\r\n\r\nحزين لاهيجى ( 1103 - 1181 ه . ق . )\r\nنام وى محمّد على معروف به حزين لاهيجى اصفهانى است . او در شرح احوالش كه به تاريخ حزين معروف است نسبتش را با شانزده واسطه به عارف بزرگ قرن هفتم هجرى شيخ ابراهيم زاهد گيلانى ( متوفّى 700 ه . ق . ) مىرساند . . . او در محيطى تربيت يافت كه همهء اعضاى آن اهل فضل و دانش بودند . جدّ هشتم وى شهاب الدّين على ، مردى فاضل بود كه از شهر آستارا به لاهيجان آمد و در آن جا سكونت گزيد . پدر حزين در سنّ بيست سالگى به شوق تحصيل عازم اصفهان شد و در آن جا ماندگار شد و همان جا ازدواج كرد .\r\nحزين در روز دوشنبه بيست و هفتم ماه ربيع الآخر در اصفهان متولّد شد . در چهار سالگى آموزش را آغاز كرد و پس از طى مراحلى از محضر درس استادان معروف زمان خويش كسب فيض كرد .\r\nاو پس از مسافرت‌هاى مختلف و ديدن شهرهاى ايران تصميم به ترك ايران مىگيرد .\r\nسرانجام در دهم ماه رمضان 1146 ه با كشتىاى كه عازم سواحل سند بود ايران را ترك مىكند و در ابتداى ماه شوّال به يكى از سواحل « تته » مىرسد و سپس به شهرهاى ديگر هند روى مىآورد و بالاخره در بنارس بعد از يك عمر نابسامانى در شب 11 جمادى الاولى با زندگى وداع مىكند . حزين را به حق بايد يكى از آخرين بازماندگان سبك هندى به شمار آورد . . . از نكات برجستهء شعر وى ، روانى و مأنوس بودن تخيّل اوست . « 1 »\r\n\r\nوصف نور يزدان على ( ع )\r\n غم چو در سينه لنگر اندازد * ديده در موج خون دراندازد \r\n\r\n\r\n","description":"","footnote":"\r\n( 1 ) . تذكرة المعاصرين ، مقدّمه ، صص 42 - 61 .\r\n","page_name":" 169 ","page_number":215},
  {"content":"\r\n\r\n هوس توبه تا به كى در عشق * عقل بىمغز در سراندازد \r\n نشود خشك دامن تر من * گر به خورشيد محشر اندازد \r\n غم گران گشته است ناله كجاست * تا غبارم به صرصر اندازد \r\n مدّتى دست داشتم بر دل * عاشقى تا چه در سر اندازد \r\n ترسم اكنون ز تنگناى دلم * صبر را رخت بر در اندازد \r\n نه حريف سپهر كج نقشم * قرعه بر نام ديگر اندازد \r\n اين دغل پيشه تا به كى هر دم * كعبتينى به ششدر اندازد \r\n از كه نالم كه خوى خيره مرا * زنده در كام اژدر اندازد \r\n ديده غمّاز گشته مىترسم * اشكم از چشم دلبر اندازد \r\n عشق كو كز ميان خوف و رجا * كار دل را به داور اندازد \r\n نور يزدان على كه بر فرقم * سايهء ذرّه‌پرور اندازد \r\n آن خليل آيتى كه خار رهش * گل به دامان آذر اندازد \r\n آن مسيحا عبارتى كه ز نطق * مرده را روح در بر اندازد \r\n آن سليمان شهامتى كه به عدل * صلح باز و كبوتر اندازد \r\n آن محيط كرم كه ياد كفش * سينه در موج كوثر اندازد \r\n آن سپهر شرف كه پايهء او * سايه بر مهر انور اندازد \r\n بحر را لطمهء كف جودش * چون خس و خار در بر اندازد \r\n گرد دامان پارسايى او * مستى از چشم عبهر اندازد \r\n چون يكى ذرّه همّتش ، گيتى * پيش خورشيد خاور اندازد \r\n گر بيابد شراك نعلش حور * جاى زلف معنبر اندازد \r\n دم جانبخش خلق او از رشك * بوى گل را به بستر اندازد \r\n راى او چون علم زند ، گردون * پرده بر نور خاور اندازد \r\n گر كند تكيه بر حمايت او * عَرَض از خويش ، جوهر اندازد \r\n غلغل ذكر زائران درش * لرزه بر قصر قيصر اندازد \r\n* * *\r\n چو لواى ظفر برافرازد * سايه بر هفت اختر اندازد \r\n برق رمحش به نيستان چو جهد * ناخن از كف ، غضنفر اندازد \r\n زور سرپنجهء دلالت او * رعشه در حصن خيبر اندازد \r\n\r\n","description":"","footnote":"","page_name":" 170 ","page_number":216},
  {"content":"\r\n\r\n عكس تيغش كند چو جلوه‌گرى * چشم آيينه جوهر اندازد \r\n چون نشينم خمش كه مدحت تو * آنش شوق در سر اندازد \r\n خار خار ستايش تو مرا * بر رگ و ريشه نشتر اندازد \r\n گرم مدح تو چون شود نفسم * عود و عنبر به مجمر اندازد \r\n صيت جاه من از گدايى تو * نام جم از جهان بر اندازد \r\n بر درت دست بىنيازى من * خاك در كاسهء خور اندازد \r\n جانفزا مدحتت كه آب بقاست * موجه در جوى مسطر اندازد \r\n زير پايم قضا به دولت تو * اطلس چرخ اخضر اندازد \r\n شرمگين از قصور خود نشوم * عفوت ار سايه بر سر اندازد \r\n با وِلاى تو جام تلخ اجل * كام جان را به شكّر اندازد \r\n چشم دارم كه خاك درگاهت * سرمه‌دارى به منظر اندازد \r\n زر و سيم و گهر ، عنايت تو * مىنخواهم به چاكر اندازد \r\n صلهء مدح گوشهء نظرى * به « حزين » ثناگر اندازد « 2 » \r\n\r\nاى مظهر سخا\r\n اى نور ديده را به غبار تو التجا * خاك درت به كعبهء دل‌ها دهد صفا \r\n چشم منست و دست تو يا معدن الكرم * دست منست و دامنت اى مظهر السخا \r\n زين پيش اگر چه از مدد طالع بلند * بودم بر آستانه‌ات از صدق جبهه‌سا \r\n توفيق شد رفيق كه چندى به كام دل * سودم جبين به خاك تو يا سيد الورا \r\n روى فلك سياه كه از بىمروتى * افگنده دورم از درت اى كعبهء صفا \r\n دورى به يك طرف ، كه به خاك سياه هند * انداختست تيرگى بخت من مرا \r\n يوسف نيم چرا به سيه چاه محنتم * بختم به حبس هند چرا كرد مبتلا \r\n هرگز نديده است كسى كعبه در فرنگ * در مرو مروه كى شده در جنبش صفا \r\n آئينه‌ام ، سپهر به خاكسترم نشاند * اين تيره جا و گر نه كجا و من از كجا \r\n تا كى كنم مقام درين خاك تيره دل * تا كى كشم مذلت ازين خلق بىحيا \r\n عار است هم‌نشينىشان روى يك زمين * عيب است هم عنانىشان زير يك سما \r\n\r\n\r\n","description":"","footnote":"\r\n( 2 ) . ديوان حزين لاهيجى ( به نقل از : مناقب علوى صص 57 - 59 ) .\r\n","page_name":" 171 ","page_number":217},
  {"content":"\r\n\r\n بار غمست بر دل و جان يار زشت رو * داغى بود به كيسهء دل مهر پر دغا \r\n باشد ز ديو غمزه ، ز دد عشوه جان گسل * غنج و دلال غول بود طرفه خوش ادا \r\n خون شد دلم ز كاوش اين قوم پر گزند * تنگ آمدم ز صحبت اين خلق جانگزا \r\n از بس گزيده‌ام ز رفيقان بد گهر * گويا كه هست سايه مرا در پى اژدها \r\n از بس كشيده‌ام ز دغا پيشگان خطر * وز بس كه ديده‌ام ز دغل سيرتان خطا \r\n ديگر نمىشود دل رم خورده رام من * طبعم كند ز سايهء خود وحشت اقتضا \r\n مىبينم آسمان و زمينى بسى عجب * خلقى در آن ميان همه در ظلمت عما \r\n دل بىفروغ و سينه پر از جهل و ديده كور * نه ز ابتداى كار خود آگه نه ز انتها \r\n ماندم عجب ز كج روشىهاى آسمان * كردم صدا كه فاعتبروا يا اولى النها \r\n ياران حذر كنيد ازين چرخ سفله دوست * اى دوستان كناره ازين دهر فتنه‌زا \r\n اى عمر تا به كعبهء كويش رسيدنم * من بندهء وفاى تو ، گر مىكنى وفا \r\n خاكم به سر كه روضهء رضوان طلب كنم * گر كام دل برآيد از آن خاك دلگشا \r\n آيينه‌دار دوست شود چشم جان من * روشن كنم چو ديده از آن روح توتيا \r\n هر چند عرض شوق نهايت‌پذير نيست * در حضرتت كنم به همين مطلع اكتفا \r\n* * *\r\n باشد ز شوق طوف تو اى كعبهء صفا * سرگشتگى مدار غبارم چو آسيا \r\n گردى ز آستان تو يا مبدى النعم * چشم اميدوار مرا منتهى الرجا \r\n سر كى فرود آيدم الا به طوق تو * لالاى كمترين توام خالص الولا \r\n بر جبهه داغ بندگيم بر تو روشنست * اى آفتاب پيش ضميرت كم از سها \r\n پرواى آفتاب قيامت نمىكنم * در سايهء لواى تو يا صاحب اللوا \r\n شرح محامدت كه از آن قاصرست عقل * كلك زبان بريدهء من چون كندادا \r\n شاها تويى كه از كرمت خاطر حزين * دارد ز خوشدلى به رخ صبح خنده‌ها \r\n هر صبحدم به صيقل مهر تو آسمان * آيينهء ضمير مرا مىدهد جلا \r\n اكنون هماى صبح سعادت گشود پر * دل مىپرد به بال دعاهاى بىريا \r\n كامى كه هست از تو طلب مىكند دلم * چون ذات تست واسطهء رحمت خدا \r\n باشد دوام وصل تمناى خاطرم * اذليس عند ربك صبح و لا مسا \r\n ديگر اميد آن كه دهى سرفرازيم * گردد سرم ز سجده به خاك تو عرش سا \r\n خواهم كه بطلبى من آواره را ز لطف * اى من سگ درت به كجا آرم التجا \r\n\r\n","description":"","footnote":"","page_name":" 172 ","page_number":218},
  {"content":"\r\n\r\n مپسند بيش ازين ، تو كه غمخوار عالمى * كز بار غم شود الف قامتم دو تا \r\n اين بود مطلبم به جناب تو عرض شد * گردد اگر قبول دگر نيست مدعا \r\n با يار مهربان ز دل دردكش حزين * آهى بسست طول سخن مىدهى چرا \r\n افتاده در صوامع افلاك غلغله * از بس رسا بود نى كلك ترا نوا \r\n ختم سخن نما به دعايى ز روى صدق * اكنون كه هست صبح اجابت جبين گشا \r\n تا هست مست شور تو سرهاى سرخوشان * تا هست گرم عشق تو دل‌هاى آشنا \r\n از جوش ذكر و غلغل زوار روضه‌ات * پيوسته باد گنبد افلاك پر صدا \r\n بيگانه نيست در نظر رهروان عشق * گر نام اين قصيده نهم منهج الولا « 3 » \r\n\r\n\r\n","description":"","footnote":"\r\n( 3 ) . همان ، صص 133 - 135 .\r\n","page_name":" 173 ","page_number":219},
  {"content":"\r\n\r\n\r\nعاشق اصفهانى ( 1111 - 1181 ه . ق . )\r\nآقا محمّد متخلّص به « عاشق » در اوايل سلطنت شاه سلطان حسين صفوى در اصفهان متولّد گرديده است . عاشق اساسا شغل خود را شاعرى قرار نداده و از اين راه ابدا تحصيل معاش ننموده بلكه گوشهء انزوا را اختيار كرده است و با نهايت فقر و كمال استغنا به سر مىبرده است .\r\nلطفعلى بيك آذر دربارهء او چنين مىگويد : « . . صاحب صفات حميده و خصال پسنديده و به تأثير تخلّص از دقايق عشق آگاه و اشعار عاشقانه‌اش بدين معنى گواه .\r\nدوستى همدم و همدمى ثابت قدم و از علوم رسميه بهره‌مند و در فن نظم سردفتر فصحاى بلاغت گستر و با كمال فقر در كمال استغنا ، اكثر اوقات به انزوا در زاويهء استغنا به دست رنج خيّاطى معاش مىگذرانيده . . . بيشتر به غزل سرايى و رباعى گويى مايل بود .\r\nچند قصيده دارد . در تغزّل آن قصيده‌ها اشعار عاشقانهء بسيار خوب دارد .\r\nالحاصل عاشق ، شاعرى بلند پايه و صاحب طبعى گرانمايه بود . به خلاف مضامين و روانى ابيات به جهت قرين و وفور شعر عاشقانه ، كلامش آميخته با درد و شور و در نظمش ، شوق كلام نظيرى ، ضميرى و عرفى پيدا و در ابيات سلامت آياتش رنگ و بوى اشعار ليلى ، صبرى ، صيدى ، نظيرى ، سوزنى و حزنى هويدا . » « 1 »\r\n\r\nدر مدح مولاى متقيان على ابن ابى طالب ( ع )\r\n در زير زلف روى تو بيند گر آفتاب * بىپرده جلوه‌گر نشود ديگر آفتاب \r\n اقليم عشق را نبود روزى و شبى * عنقاى مغرب است در اين كشور آفتاب \r\n\r\n\r\n","description":"","footnote":"\r\n( 1 ) . ديوان عاشق اصفهانى ، صص س - ف .\r\n","page_name":" 174 ","page_number":220},
  {"content":"\r\n\r\n روزى كه در درون دل من درآمدى * بيرون نكرده بود سر از خاور آفتاب \r\n بىپرده وقت صبح بيا بر كنار بام * تا باز پس كشد سر از اين منظر آفتاب \r\n از مهر پرتوم نفتد در خرابه روز * من در طمع كه شب بكشم در بر آفتاب \r\n بى روى تو علاج خمارم نمىكند * شب تا به روز اگر دهدم ساغر آفتاب \r\n باور ز بخت تيره ندارم وصال تو * آرى كسى به شب نكند باور آفتاب \r\n ماه چهارده ننمايد ميان شب * زين گونه خوش كه روى تو از عنبر آفتاب \r\n من تيره روز گشتم و ناسور زخم دل * تا شد ترا مصاحب مشك تر آفتاب \r\n قد تو سرو و زلف تو سايه رخ تو مهر * سايه به پاى سرو و ترا بر سر آفتاب \r\n انصاف اگر ترازوى عدل آورد به كف * باشد ز ذره پيش رخت كمتر آفتاب \r\n مهر فلك كه پرورش لعل مىدهد * شرمنده شد به عهد تو جان‌پرور آفتاب \r\n گلبن به سعى مهر برآرد به بوستان * قد تو گلبنى است كه آرد بر آفتاب \r\n جز زلف و كاكلت كه ز سايه دهد نشان * از پاى تا سر تو بود يكسر آفتاب \r\n يك آفتاب نيست كه از رشتهء ميان * پيوسته است حسن به يكديگر آفتاب \r\n برگ گل است و شكر مصرى نگار من * از لعل حقه‌اى كه نهاده در آفتاب \r\n گر نه پى صلاح دل دردمند ماست * مىپرورد براى چه گل شكر آفتاب \r\n در محفلى كه شمع رخت جلوه مىنمود * پروانه‌وار مىزند آن جا بر آفتاب \r\n شادم كه ريخت در وى اگر پير ميفروش * ذرات خاك ميكده شد اكثر آفتاب \r\n اين دل نبود قابل فيضى و گرنه ساخت * از ريزه‌هاى سنگ بسى گوهر آفتاب \r\n چندان كه باخت نرد تكاپو درين حصار * بيرون برفت مهره‌اش از ششدر آفتاب \r\n هر روز مىنهد به زمين روى تابناك * گويا به بوى عاطفت داور آفتاب \r\n جوياى كوى كيست كه در طى اين بروج * هر روز مىرود به ره ديگر آفتاب \r\n تا ره برد به خاك در شحنهء نجف * گردد در آسمان ز پى رهبر آفتاب \r\n زين گونه بر سپهر برآمد ازين كه داشت * بر جبهه داغ بندگى حيدر آفتاب \r\n بس تفته است و سوخته چندان عجب مدار * افتد اگر به پاى شه كوثر آفتاب \r\n آن سرورى كه بهر نمازش ز باختر * آورد باز معجز پيغمبر آفتاب \r\n آن صفدرى كه كسب ظفر تا كند ازو * شايد به مهچهء علمش پيكر آفتاب \r\n لرزد به خود هنوز برين قلعهء بلند * زان دم كه كند شاه در از خيبر آفتاب \r\n سر در نياورد به فلك گر بياورد * بهر كمينه چاكر او مغفر آفتاب \r\n\r\n","description":"","footnote":"","page_name":" 175 ","page_number":221},
  {"content":"\r\n\r\n گر فى المثل به دشمن او مهربان شود * بيند خط شعاع همه خنجر آفتاب \r\n اى موكب جلال تو را چرخ گرم سير * در آن ميانه از همه واپس‌تر آفتاب \r\n هم نوح و هم سفينه تويى در ولاى تو * در بحر آبگون فكند معبر آفتاب \r\n ماند از براى پاس ادب حضرت تو را * در زينهء چهارم اين منبر آفتاب \r\n جز مدحت جلال تو حرف دگر نيافت * گرديد پاى تا سر اين دفتر آفتاب \r\n تو آفتاب دينى و اصحاب چون نجوم * نور ستاره را چه كند كس در آفتاب \r\n حجت كسى نمىطلبد دعوى ار كنم * كز روشنان چرخ بود انور آفتاب \r\n راى تو گر سپاه كشد بر فلك شود * هر ذره‌ات ز گرد ره لشكر آفتاب \r\n در سايهء لواى تو شايد كه جا كند * خواهد پناه اگر به صف محشر آفتاب \r\n بر آسمان عزتت اولاد انجمند * تا بنده ماه آن تو و پيغمبر آفتاب \r\n شب را اگر به طوف تو بايد چنان كه روز * نوبت به اختران ندهد ديگر آفتاب \r\n در كان اثر نهشت ز وى دست بخششت * چندان كه سعى كرد به جمع زر آفتاب \r\n رايت اگر سكون فلك اقتضا كند * بر زورق سپهر شود لنگر آفتاب \r\n گر سيلىاى خورد ز نهيب تو بر فلك * گردد كبود چون گل نيلوفر آفتاب \r\n لاغر شود اگر چو هلال از هواى دل * باشد ركاب رخش ترا درخور آفتاب \r\n نعلش در آتشست كه مانند ماه نو * از نعل دلدل تو كند افسر آفتاب \r\n رايت اگر به تربيت آسمان رود * گردند اختران به فلك يكسر آفتاب \r\n از سادگى به دعوى اخلاص و بندگيت * آورد صفحه‌اى كه كند محضر آفتاب \r\n در روضهء تو عود بر آتش مگر نهد * چون خادمان نهاده به سر مجمر آفتاب \r\n اى آمده به خدمت تو همچو بندگان * گاهى ز باختر گهى از خاور آفتاب \r\n آخر روا مدار كمين بنده در شتا * ميرد به فرض اگر ننشيند در آفتاب \r\n از مهر پرتوى نفتد در خراب من * سايد كلاه دشمن جاهت بر آفتاب \r\n يك ذره التفات تو كافى بود مرا * اى بندگان جاه ترا چاكر آفتاب \r\n در هر دو عالمم به نوايى رسان ز لطف * بر نيك و بد چو هست ضياگستر آفتاب \r\n رحمى كه از زمانه كريمى نمانده است * كز من خرد به قيمت خاكستر آفتاب \r\n تا انقضاى گردش اين چرخ نيل فام * در صبح احمر آيد و شام اصفر آفتاب \r\n روى عدوت زرد و رخ دوستان تو * سرخ از طرب چنانچه به صبح اندر آفتاب \r\n\r\n","description":"","footnote":"","page_name":" 176 ","page_number":222},
  {"content":"\r\n\r\n\r\nدر مدح مولاى متّقيان على ابن ابى طالب ( ع )\r\n چند باشد از قضا فرمانده و فرمان‌پذير * در چمن زاغ سيه دل در قفس بلبل اسير \r\n بلبل از بيگانگان باغ نتواند دمى * بر مراد دل زدن در آشيان خود صفير \r\n از صبا مرغ قفس در جستجوى نكهتى * در چمن گل بر خس و خاشاك افشاند عبير \r\n چند نتواند ز بيم غير بيمار فراق * وقت مردن ناله‌اى از دل برآوردن دلير \r\n مدعى تا چند باشد محرم بزم وصال * من ز حرمان تا به كى در كنج حسرت گوشه‌گير \r\n هر كه از خوبان وفا و مهر مىدارد طمع * باشد از محرومى جاويد او را ناگزير \r\n هم در آغاز محبت كاش مىكشتى مرا * يار كز آزار من آخر نخواهد گشت سير \r\n در پناه وصل او آسوده بودم از بلا * بىوفايىهاى جانان كرد گردون را دلير \r\n رنگ كام از وى كجا گردد كنون ناكاميم * مادر گيتى كه اول داد خونم جاى شير \r\n مىتوان آسودگى ديدن در اين محنت سرا * چند روزى گر بماند چرخ و اختر از مسير \r\n كشت‌زار طالعم بىبر چرا ماند اين چنين * من كه چشمم بود دايم غيرت ابر مطير \r\n در مقام انتقام از من بر آمد روزگار * شاديم گر بگذرد يك ره به نسيان از ضمير \r\n از فلك خواهم اگر گاهى به غفلت كام دل * باز مىگويم كه اين انديشه را از من مگير \r\n چرخ با من دشمن و جز آستان بو تراب * نيست جاى ديگر از بهر پناهم دلپذير \r\n آن كه پيش از مهد بستى صولت او دست ديو * آن كه در گهواره كشتىگاه اژدر گاه شير \r\n آن كه از وى در شك افتادند خواندندش خدا * چون نديدندش به عالم شبه و مانند و نظير \r\n آن كه حاصل گشت از وى دين ايزد را كمال * چون به نص مصطفى مخصوص شد روز غدير \r\n آن كه بر تخت سليمان پشت پا زد همتش * تكيه‌گاه از سنگ جست و خوابگه كرد از حصير \r\n آن كه خوانند از مديحش جن و انس و وحش و طير * تا قيامت زان نخواهد شد ادا عشر عشير \r\n سايه جاه و جلالش بر سپهر افكنده است * كاين چنين درهم شكسته قامت گردون پير \r\n جامه‌اى از بهر جاهش خواست خياط قضا * اطلس افلاك آمد بر شكوه او قصير \r\n نكهت خلقش صبا گر آورد سوى چمن * خار را مانند گل درريزد از دامان عبير \r\n خير مقدم مرحبا زوار عالى حضرتش * طايران خلد را پيوسته مضمون صفير \r\n مرحبا از روضهء عالى اساس او كه هست * نه رواق چرخ از وى پيش‌گاهى بس حقير \r\n منفعل از ارتفاع قبه‌اش چرخ بلند * مقتبس از پرتو قنديل او مهر منير \r\n\r\n","description":"","footnote":"","page_name":" 177 ","page_number":223},
  {"content":"\r\n\r\n از هواى حضرتش جايى نمىگيرد قرار * طايرى كز آشيان سدره مىگردد سفير \r\n دشمن حيدر چه خواهد كرد با تيغ دو سر * حيلهء روبه چه خواهد بود با پيكار شير \r\n وقت خونريزى شها چون آورى پا در ركاب * پر دلان را گرم گردد زاتش كين دار و گير \r\n قامت گردون ز خون باشد چو نخل ارغوان * رمح و خنجر شاخ و برگ غنچه‌اش پيكان و تير \r\n بگذرد از خود و جوشن ناوك خارا شكاف * آن چنان آسان كه گويى سوزن آيد بر حرير \r\n ز آتش تيغ و سنان گردد تنور حرب گرم * گر ز هم از استخوان پر دلان سازد خمير \r\n تير همچون غمزهء خوبان به كار دست برد * پر دلان چون عاشقان در دادن جان ناگزير \r\n بسكه گرد از جاى خيزد عقل گويد كاين زمان * چون زمين بر آسمان شد آسمان آيد به زير \r\n هم زمين از بس كه دهشت باز ماند از قرار * هم فلك از بس كه حيرت باز ماند از مسير \r\n مىسزد آن جا كه اقبال تو باشد رهنما * مىشود آن جا كه انصاف تو باشد دستگير \r\n كبك را مهد فراغت چنگل تيز عقاب * آهوان را خوابگاه ناز در آغوش شير \r\n داورا دارد اميد ياورى از حضرتت * عاشق مسكين كه از حسن عمل باشد فقير \r\n بى شك ايمن مىشود از هول روز رستخيز * سر برآرد از لحد چون يا على گويان دلير \r\n تا بود با مهر و كين پيوند اهل روزگار * دوستانت شادكام و دشمنانت در سعير \r\n\r\nدر منقبت حضرت امير المؤمنين على ( ع )\r\n من به جان دامن فشان دامن كشان آن نازنين * حيرتم بسيار و كارم با نگاه واپسين \r\n آن چنان مىزيبدت جان‌هاى مشتاقان فدا * كافريده بهر نازت گوئيا جان آفرين \r\n ساختى از جلوه‌اى كار مرا گفتى خوشست * دلستانى آن چنان و جان سپارى اين چنين \r\n در دلى نگذاشت تاب آن سنبل جادو فريب * از جهانى برد خواب آن نرگس سحر آفرين \r\n امتيازى نيست روز مستمندان را ز شب * تا شب و روز رخ و زلف بتان شد همنشين \r\n كشتن همچون منى را حيف باشد يك نگاه * غمزه را چندين چرا بايد نشاندن در كمين \r\n مىتوان دانست كافتاده است دور از گلشنى * مرغ غمگينى كه مىنالد به آواز حزين \r\n لايق كشتن نيم در دام و آزادى خطاست * با گرفتارى بسازم چون نه آن باشد نه اين \r\n همچون آن مفلس كه يابد گوهر سنگين بها * اين كه خواهى رفتنم از دست مىدانم يقين \r\n ذوق جان دادن هزاران فرصتم در دام حيف * كان شكار افكن به سر وقت من آيد از كمين \r\n چون جرس با آن كه از هم نگسلد فرياد من * مشكل افتاده است كارم با دل محمل نشين \r\n دست‌رس باشد اگر صد جان مرا در پاى او * يك به يك افشانم اما نشنوم يك آفرين \r\n\r\n","description":"","footnote":"","page_name":" 178 ","page_number":224},
  {"content":"\r\n\r\n هيچگه از من نمىپرسد تمناى تو چيست * آن كه مىداند تمنايى ندارم غير از اين \r\n رشته‌اى دارد دريغ اكنون ز چاك سينه‌ام * آن كه اول بست ما را با كمند عنبرين \r\n پست‌تر دارد ز خاك ره چو نقش پا مرا * آن كه مىسايم به خاك آستان او جبين \r\n به كه آرم داد نزد داور فرياد رس * شير يزدان سرور غالب امير المؤمنين \r\n آن كه چون عزم سفر سوى جناب او كنند * علويان را اولين منزل بود عرش برين \r\n آن كه بيند آسمان از صولتش بر خاك عجز * آن چنان افتد كه ديگر برنخيزد از زمين \r\n آن كه بهر رفت و روى درگهش هر بامداد * حوريان بندند بر هم طره‌هاى عنبرين \r\n آن كه جان‌ها را مگر آيد به كار حضرتش * پرورد از ناز و نعمت حضرت جان آفرين \r\n تا ز خاك رهگذار او عبير پيرهن * وز غبار درگه او سرمه سازد حور عين \r\n طايران سدره از كويش به وقت بازگشت * گرد بال خود بيفشانند تا خلد برين \r\n مىسزد گر ملك حسن و عشق ازو يابد قرار * داور عدلش كه دارد عالمى زير نگين \r\n دلبران را ميل كين از غمزهء عاشق ستم * عاشقان را درد حرمان از دل اندوه‌گين \r\n شامگاهى اضطراب افكند شاها صولتت * بهر برگشتن به جان مهر در مغرب زمين \r\n روزگارى رفت و مىلرزد هنوز اندام او * مىپرد هر روز رنگ او به هنگام پسين \r\n كعبهء كويت كه باشد قبلهء هفت آسمان * اى به خاك آستانت نازش چرخ برين \r\n مهر و ماه و ثابت و سياره بهر طوف آن * بسته‌اند احرام و مىگردند بر گرد زمين \r\n در اداى مدح تو اى سرور و الا گهر * در پناه عدل تو اى داور دنيا و دين \r\n جن و انس و مرغ و ماهى در حكايت هم زبان * باز و كبك و شير و آهو از محبت همنشين \r\n سير اوج لا مكان و بال مور ناتوان * پايه قدر تو و ادراك عقل دوربين \r\n آورد بيرون اجل چون آورى پا در ركاب * از پى جانهاى اعداى تو دست از آستين \r\n داورا شاها فغان از دست جور آسمان * كين جفا جو را نباشد در ستمكارى قرين \r\n رو به هر سو آورم گسترده دام حسرتى * ره به هر جا افكنم دارد بلايى در كمين \r\n جور او اين بس كه دور از آستانى آن چنان * داردم با يك جهان غم در ديارى اين چنين \r\n كز وفا باشد جفا بهتر به طبع مردمش * وز محبت شيوهء بىمهرى و آيين كين \r\n تا بدارد صد هزاران ديدهء بيدار پاس * شاه انجم چون شود غائب برين حصن حصين \r\n بهر كشتن آردش بيرون قضاى آسمان * چون شرر گر دشمنت سازد حصار آهنين « 2 » \r\n\r\n\r\n","description":"","footnote":"\r\n( 2 ) . همان ، صص 5 - 11 .\r\n","page_name":" 179 ","page_number":225},
  {"content":"\r\n\r\n\r\nخاورى شيرازى ( حدود 1190 ه . ق . - )\r\nميرزا فضل اللّه شريفى حسينى متخلص به « خاورى » در شيراز متولّد شد . بعد از كسب كمالات ، نديم حسينعلى ميرزا ، فرمانفرماى فارس گرديد . سپس به تهران آمد و با بزرگان نشست و برخاست كرد ، به ويژه در خدمت و مورد اعتماد ميرزا شفيع مازندرانى ، وزيرى معتبر گرديد و به تحرير رسائل و نوشتن فرمايش‌هاى او مشغول گشت .\r\nاز آثار او كتاب تاريخ قاجار معروف به تاريخ ذو القرنين و احسن القصص يا يوسف و زليخاست كه بعد از يوسف و زليخاى جامى امتياز و ويژگى خاص خود را دارد . در كتاب‌هاى زندگينامه و تذكره‌ها ديوان اشعارى هم به دو نسبت داده‌اند .\r\nبه هر صورت خاورى سراينده‌اى تواناست كه تأويلات لطيف و تشبيهات بديع و مضامين كاملا نغز و پسنديده در گفته‌هاى خود به كار برده و كلامش به حسن عقيده و ايمان راسخ عجين است . « 1 »\r\nدر يوسف و زليخاى خاورى اشعار چندى در ستايش پروردگار و نعت و معراجيه در مورد خاتم پيامبران حضرت محمّد ( ص ) و مناقبى دربارهء مولى الموحّدين امام على ( ع ) وجود دارد كه همهء اين‌ها بازتاب محبّت قلبى و ارادت صادقانهء خاورى به مسائل مذهبى و اسوه‌هاى بزرگ جهان بشريت يعنى حضرت ختمى مرتبت محمّد مصطفى ( ص ) و داماد گرانمايهء ايشان حضرت على ( ع ) است .\r\n\r\nعلى آن شهسوار بدر و صفّين\r\n على آن شهسوار بدر و صفّين * طراز محفل طه و ياسين \r\n كسى كآمد ثناگستر خدايش * هزاران جانِ من بادا فدايش \r\n\r\n\r\n","description":"","footnote":"\r\n( 1 ) . احسن القصص يا يوسف و زليخا ، مقدّمه ، صص ج - ه .\r\n","page_name":" 180 ","page_number":226},
  {"content":"\r\n\r\n دو گوهر بود در گنجينهء جود * كه گنجورش رخ از گنجينه بنمود \r\n به آن دادند دين را استقامت * به اين دادند منشورِ امامت \r\n ز روىِ آن روان افروزى ما * به دستِ اين كليدِ روزى ما \r\n رسيده بر مقام كبريايش * كه خوانَد هر خداوندى خدايش \r\n خداوندانِ عالم را خداوند * بود آن كس كه بىمثل است و مانند \r\n چو وضعِ حملِ او اندر حَرَم شد * حَرَم مسجود عالم لاجرم شد \r\n حرم او راست راهى حلقه در گوش * به سوگ اوست جاويدان سيه‌پوش \r\n حريم او كه پاكان را مطافست * مَلَك پيوسته آن جا در طوافست \r\n ز انبوهِ مَلَك در روضهء او * نگه را خورد بينى پشت و پهلو \r\n. . .\r\n فلك را برترى از پايهء او * مَلَك را آشيان در سايهء او \r\n تو پا بر دوش پيغمبر نهادى * تو در از قلعهء خيبر گشادى \r\n در بتخانه‌ها را جمله بستى * تو عهد بت‌پرستى را شكستى \r\n تو در گهواره كشتى اژدها را * تو كردى زنده شرع مصطفى را \r\n تو كردى حكم بر خورشيد تابان * كه از مغرب برون آمد شتابان \r\n به بستر لحظه‌اى شب‌ها نخفتى * همه شب با ملائك راز گفتى \r\n همه شب تا سحر در راز بودى * فلك را در به رويت باز بودى \r\n ز عالم رشتهء الفت گسستى * به هر جا بىكسى ، با وى نشستى \r\n تويى نوباوهء باغ كرامت * تويى سر لوحِ ديوانِ امامت \r\n چراغ دين و ملّت گشت روشن * در اين ظلمت‌سرا از چارده تن « 2 » \r\n. . .\r\n\r\n\r\n","description":"","footnote":"\r\n( 2 ) . همان ، صص 27 - 29 .\r\n","page_name":" 181 ","page_number":227},
  {"content":"\r\n\r\n\r\nهاتف اصفهانى ( - 1198 ه . ق . )\r\nسيّد احمد هاتف اصفهانى از معروف‌ترين شاعران دورهء افشاريان و زنديان است . اصل خاندان او از قصبهء اردوباد آذربايجان بود . در نيمهء اوّل قرن دوازدهم هجرى تولّد يافت ولى بيشتر عمرش در اصفهان و بخشى نيز در قم و كاشان گذشت . هاتف تحصيلات علمى داشت . در زبان عربى توانا بود و به آن زبان اشعارى سرود .\r\nديوان هاتف مركّب است از قصايد و غزليات و مقطّعات و رباعيات . در غزل مقتدر بود . از سبك سعدى و حافظ پيروى مىكرد و قطعات نغز زيبا مىسرود .\r\nعمده شهرت هاتف به واسطهء ترجيع بند عرفانى اوست كه الحق در آن هم از حيث تراكيب الفاظ و هم از حيث باريكى معانى داد سخن داده است . هاتف با شعراى زمان خود صباحى ، آذر و صبا ، دوستى داشت و با آنان مشاعره مىكرد . وى در قم وفات يافت . « 1 »\r\nشعر هاتف روان و خالى از هر گونه تعقيدات لفظى و معنوى است . « 2 »\r\n\r\nولىّ حضرت عزّت\r\n نسيم صبح عنبر بيز شد بر تودهء غبرا * زمين سبز نسرين خيز شد چون گنبد خضرا \r\n همايون روز نوروز است امروز و به فيروزى * بر او رنگ خلافت كرده شاه لا فتى مأوا \r\n ولىّ حضرت عزّت قسيم دوزخ و جنّت * قوام مذهب و ملّت نظام دين و الدّنيا \r\n از آنش عقل در گوهر شمارد جفت پيغمبر * كه بىمثل است و بىانباز آن يكتاى بىهمتا \r\n\r\n\r\n","description":"","footnote":"\r\n( 1 ) . تاريخ ادبيات ايران ، صص 579 - 580 .\r\n( 2 ) . ديوان هاتف اصفهانى ، مقدّمه .\r\n","page_name":" 182 ","page_number":228},
  {"content":"\r\n\r\n زهى مقصود اصلى از وجود آدم و حوّا * غرض ذات همايون تو از دنيا و ما فيها \r\n شد از دستت قوى دين خدا آيين پيغمبر * شكست از بازويت مقدار لات و عزّت عزّى \r\n رخ از خواب عدم ناشسته بود آدم كه فرق تو * مكلّل شد به تاج لا فتى و افسر لو لا \r\n نگشتى گر طراز گلشن دين سر و بالايت * نديدى تا ابد بالاى لا پيرايهء الّا \r\n در آن روز سلامت سوز كز خون يلان گردد * چو روى ليلى و دامان مجنون لاله‌گون صحرا \r\n كمان بر كشته بربندد گره چون ابروى ليلى * علم بگشايد از پرچم گره چون طرّهء سلمى \r\n ز آشوب يلان و گير و دار پر دلان افتد * بدان سان آسمان را رعشه بر تن لرزه بر اعضا \r\n كه پيچد برّه را بر پاى حبل كفّه ميزان * در افتد گاو را بر شاخ بند تركش جوزا \r\n يكى با فتح همبازى يكى با مرگ هم بالين * يكى را اژدها بر كف يكى در كام اژدرها \r\n كنى چون عزم رزم خصم جبريل امين در دم * كشد پيش رخت رخشى زمين پوى و فلك پيما \r\n سرافيلت روان از راست ميكالت دوان از چپ * ملايك لا فتى خوانان برندت تا صف هيجا \r\n اگر حلم خداوندى نياويزد به بازويت * چو يازى دست سوى تيغ و تازى بر صف اعدا \r\n ز برق ذوالفقارت خرمن هستى چنان سوزد * كه جاندارى نگردد تا قيامت در جهان پيدا \r\n ز خاك آستان و گرد نعلينت كند رضوان * عبير سنبل غلمان و كحل نرگس حورا \r\n ز افعال و صفات ذاتت آگه نيستم لكن * تو را دانم امام خلق بعد از مصطفى حقّا \r\n به هر كس غير تو نام امام الحق بدان ماند * كه بر گوسالهء زرّين خطاب ربّنا الاعلى \r\n من و انديشهء مدح تو بادا زين هوس شرمم * چسان پرّد مگس جايى كه ريزد بال و پر عنقا \r\n پى بازار فرداى قيامت جز ولاى تو * متاعى نيست در دستم منم آن روز و آن كالا \r\n نپندارم كه فرداى قيامت تيره‌گون گردد * محبّان ترا از دود آتش غرّهء غرّا \r\n قسيم دوزخ و جنّت تو و در عرصهء محشر * غلامان تو را انديشه از دوزخ بود حاشا \r\n الا پيوسته تا احباب را از شوق مىگردد * ز ديدار رخ احباب روشن ديدهء بينا \r\n محبّان ترا روشن به رويت ديدهء حق بين * حسودان ترا بىبهره ز آن رو ديدهء اعمى « 3 » \r\n\r\n\r\n","description":"","footnote":"\r\n( 3 ) . همان ، صص 32 - 37 .\r\n","page_name":" 183 ","page_number":229},
  {"content":"\r\n\r\n\r\nقصّاب كاشانى ( سدهء 12 ه . ق . )\r\nنامش سعيد و بنا به نقل تذكرة المعاصرين اثر حزين لاهيجى ، سعيد قصّاب شعر بسيارى از حفظ داشت . به مجلس شعرا مىرفت و در گفتن غزل‌ها با ايشان همراهى مىكرد .\r\nمكرّر شعر خود را در خدمت مرحوم ميرزا صائبا مىخواند . با آن كه خط و سواد نداشت ، ديوان اشعارش حدود بيست هزار بيت مىباشد . هرگز در قوافى و استعمال لفظ در جاى خود اشتباه نمىكرد و سليقه‌اش با عدم بضاعت از عهدهء ربط كلام و روانى سخن برمىآمد . در مراتب ديگر خود فراتر از موزونان صاحب سواد است . ابيات خوبى كه با كلام شاعر چندان فرقى نداشته باشد دارد . در آخر عمر ترك پيشهء خود كرد و ساكن مشهد مقدّس شد . و پس از مرگ در همان جا مدفون گرديد . اشعارش بر السنه و افواه داير و از اين رو حفظ آن آسان بود . . . . سخنان قصّاب به عرف زمان او همانند شيوهء صائب و كليم است كه امروز آن را سبك هندى مىخوانند . اگر چه ضعف تأليف و تعقيد در بعضى ابيات او ديده مىشود ، در ابداع مضامين و معانى و لطافت كلام از پيشوايان اين سبك عقب نمانده . امّا نكتهء جالب توجّه و باعث تعجّب آن است كه شيخ حزين مىنويسد كه او خط و سواد نداشت . تعداد اشعار قصّاب را حزين بيست هزار نوشته كه اشتباه است زيرا مؤلّف صبح گلشن كه خود ديوان قصّاب را در كتابخانهء احمد شاه پادشاه دهلى ديده ، عدد ابيات آن را 3500 بيت نوشته كه اين مطلب به حقيقت نزديك‌تر است . « 1 »\r\n\r\nشاه مردان\r\n دلم تا كرد ياد از آن رخ جانانه روشن شد * به نور شمع چون شد آشنا پروانه روشن شد \r\n\r\n\r\n","description":"","footnote":"\r\n( 1 ) . ديوان قصّاب كاشانى ، مقدّمه صص ه - يج .\r\n","page_name":" 184 ","page_number":230},
  {"content":"\r\n\r\n خيال لعل ساقى آتشى افكند در جانم * كه مى چون شعلهء آهم درين پيمانه روشن شد \r\n حديث عشقبازى بيش از اين مخفى نمىماند * به رندان نظر باز آخر اين افسانه روشن شد \r\n پديد آمد چو صبح اين نور حسن كيست حيرانم * كه شه را خانه و درويش را ويرانه روشن شد \r\n از اوضاع جهان سرگشته چون فانوس مىگردم * ز مهرت تا چراغ مسجد و ميخانه روشن شد \r\n نظر « قصاب » ، رو ، بر آستان شاه مردان كن * كه از عكسش چراغ محرم و بيگانه روشن شد « 2 » \r\n\r\nمىگويم حديث\r\n روى بر آئينه زان رخسار مىگويم حديث * همچو طوطى از زبان يار مىگويم حديث \r\n من سواد ديده از خطّ تو روشن كرده‌ام * نيست از من دور اگر بسيار مىگويم حديث \r\n شرح زلفش را كسى ديگر نمىداند چو من * مو به مو زين رشتهء زنّار مىگويم حديث \r\n بر محبّان على « قصّاب » شد آتش حرام * از زبان احمد مختار مىگويم حديث « 3 » \r\n\r\n\r\n","description":"","footnote":"\r\n( 2 ) . على ( ع ) در شعر و ستايش فارسى ، ص 98 .\r\n( 3 ) . همان ، ص 69 .\r\n","page_name":" 185 ","page_number":231},
  {"content":"\r\n\r\n\r\nحياتى كرمانى ( اواخر سدهء 12 و اوايل سدهء 13 ه . ق . )\r\nنامش بىبى حياتى و زوجهء نور عليشاه كرمانى بود . بعد از فوت وى به عقد ملّا محمّد خراسانى درآمد . وى از بزرگ‌ترين شاعره‌هاى قرن اخير ايران است كه در ارشاد و قواعد عرفان از رابعه گذرانيده و دفتر اشعارش بيش از ده هزار بيت است . وى علاوه بر شعر در نثر نيز استادى و مهارت داشته است و قدرت قلم وى در مقدّمهء ديوانش به خوبى نمايان است . . . شعر حياتى نيز حلاوتى خاص دارد خصوصا كه چاشنى عرفان و اخلاق بدان امتيازى و شورى درخور بخشيده است . . . ديوان كوچكى مشتمل بر 51 صفحه از او موجود است كه مسلّما جز اندكى از اشعار حياتى را شامل نيست . همين مقدار كه در واقع گزينه‌اى از ديوان اوست نشان دهندهء قدرت طبع و لطف ذوق اوست . . . اين گزينه شامل قطعه ، قصيده ، غزل ، ترجيع بند ، تركيب بند ، مسمّط ، مثنوى و رباعى است . پيروى و تقليد شاعر از استادان سلف همچون سعدى ، خواجو و صائب به وضوح مشهود است :\r\n از رشتهء اميد نگرديده وا گره * تا دل نگشته بستهء آن زلف با گره \r\n عهد بلى چو بست دلم رست از بلا * پيوند جان نمىشود از وصل ما گره \r\n نگشود عقدهء دل بلبل در اين چمن * تا وا نكرد غنچه ز بند قبا گره \r\n اى عندليب باغ تجرّد به بال شوق * بالاى هم زنى ز علايق چرا گره \r\n بگشاى در هواى ثناى شهى جناح * كز مدح اوست غرقهء بحر فنا گره \r\n در گلستان عقده گشاييش آمده است * پيوسته همچو بلبل دستان‌سرا گره \r\n تا زير بال حكمت او بال و پر نزد * از بال جبرئيل نگرديده وا گره \r\n كاف كمال و نون توانش به يكدگر * بست و گشود عقده امداد را گره \r\n يعنى كه تا به هم گره كاف و نون نزد * بر صورت گره نشد ارض و سما گره \r\n\r\n","description":"","footnote":"","page_name":" 186 ","page_number":232},
  {"content":"\r\n\r\n شاهى كز امر حق گره الفت وجود * بر ماهيت ز جود زده حبذا گره \r\n چه آدم و چه نوح و خليل و كليم و روح * وا كرده او ز كار همه انبيا گره \r\n اعنى على عالى و اعلى كه تيغ او * بگشوده هر زمان ز دل مصطفى گره « 1 » \r\n\r\n\r\n","description":"","footnote":"\r\n( 1 ) . تذكرهء شاعران كرمان ، صص 203 - 205 .\r\n","page_name":" 187 ","page_number":233},
  {"content":"\r\n\r\n\r\nراجى كرمانى ، ملّا بمانعلى ( اواخر سدهء 12 و اوايل سدهء 13 ه . ق . )\r\nدر آغاز به شال بافى اشتغال داشت . چون اسلام آورد مدّتى از كرمان دورى گزيد و به عتبات رفت . سپس به كرمان برگشت و دوباره به مشهد رفت و چون به كرمان برگشت مورد لطف و حمايت خاص ابراهيم خان ظهير الدوله قرار گرفت و با فراغ بال به نظم حملهء حيدرى پرداخت و آن چنان در اين كار مشهور شد كه به وى « فردوسى ثانى و حكيم كرمانى » مىگفتند . . .\r\nحملهء حيدرى اثر معروف راجى در بحر متقارب بر وزن شاهنامه فردوسى و مشتمل بر سى هزار بيت است . گفته مىشود كه وى علاوه بر حمله ، ديوانى نيز شامل قصايد و غزليات داشته است . . . حمله حيدرى راجى ، دربارهء زندگى حضرت رسول اكرم ( ص ) و زندگى و جنگ‌هاى مولاى متّقيان حضرت على ( ع ) و مصائب و وقايع كربلا است . راجى كرمانى خود را مست بادهء ولا از جام ساقى كوثر مىداند .\r\n\r\nوصف على بن ابى طالب ( ع )\r\n همه سطوت كردگار جلى * نمودار شد از جلال على \r\n پديدار شد ذات پروردگار * نمودار شد آيت كردگار \r\n عيان گشت بىپرده در روزگار * على در لباس على آشكار \r\n توانايى كردگار ودود * ز نيروى بازوى او رخ نمود \r\n زمين و زمان شد از او پر نهيب * ز كون و مكان رفت صبر و شكيب \r\n ز سمّ سمندش زمين گشت آب * ز تيغش بلند آسمان شد ز تاب \r\n\r\n","description":"","footnote":"","page_name":" 188 ","page_number":234},
  {"content":"\r\n\r\n ز خود شد قضا و قدر نااميد * قلم ، خط نسيان به گيتى كشيد \r\n دل قدرت از قدرتش آب شد * ز قدرش قدر در تب و تاب شد . . . « 1 » \r\n\r\n\r\n","description":"","footnote":"\r\n( 1 ) . تذكرهء شاعران كرمان ، صص 249 - 253 ؛ نوبت زن كوى ساقى راجى كرمانى ، ص 8 .\r\n","page_name":" 189 ","page_number":235},
  {"content":"\r\n\r\n\r\nمظفّر عليشاه ( - 1206 ه . ق . )\r\nميرزا محمّد تقى فرزند ميرزا محمّد كاظم ملقّب به مظفّر عليشاه از معاريف عرفاى قرن گذشته است . اجداد وى در كرمان همه به طبابت اشتغال داشتند . وى در علوم عقلى ، از طبيعى و رياضى و در علوم عقلى ، از اصول و فروع تبحّر كافى داشت و همه روزه جمعى از طلّاب علوم در مجلس گرم وى گرد مىآمدند . به او حكيم ايمانى و مولوى كرمانى لقب داده‌اند . در اين باره مؤلّف بستان السياحه مىنويسد : « وى افضل فضلاى زمان و اعلم علماى دوران بود . در مراتب علوم نقليه و فنون عقليه كمتر كسى به آن جناب برابرى مىنمود و در معارف عرفان و لطايف ايقان آن جناب را عديل و نظير نبود . وى در ماه رمضان در كرمان شهيد شد .\r\nاز تأليفات او كتاب‌هاى زير معروف هستند :\r\nتفسير منظوم سورهء مباركهء سبع المثانى به نام بحر الاسرار ؛ تفسير منثور همان سوره به نام مجمع البحار ؛ رسالهء كبريت احمر مشتمل بر اوراد و اذكار و اسرار طريقت نعمت اللهيه ؛ كتاب خلاصة العلوم ؛ ديوان مشتاقيه . « 1 »\r\nمظفّر عليشاه اعتقاد عجيبى به مولا امام على ( ع ) داشت . در سراسر آثارش به ويژه كتاب كبريت احمر و بحر الاسرار نمونه‌هاى بسيارى از مناقب على بن ابى طالب ( ع ) را آورده است .\r\n\r\nحجّت عرفان\r\n مرتضى را زان امير المؤمنين * خواند آن شاهنشه با داد و دين \r\n\r\n\r\n","description":"","footnote":"\r\n( 1 ) . كبريت احمر و بحر الاسرار ، صص ج - ز .\r\n","page_name":" 190 ","page_number":236},
  {"content":"\r\n\r\n الذين آمنوا در انما * مرتضى و اهل بيت با صفا \r\n حجت عرفان به دور آن جناب * بود اندر بطن و اندر احتجاب \r\n دور مهدى بود دور العارفين * حجت عرفان به دور آن مبين \r\n بود در دور نبيش اختصاص * با على و عترت و اصحاب خاص \r\n همچو سلمان آن ولى ذو المنن * چون اويس آن گوهر پاك قرن \r\n بعد از آن سرور به دور هر امام * در بطون شد حجت عرفان تمام \r\n هر كه پذرفتى دلش ايمان خاص * آمدش از حق به دل عرفان خاص \r\n ليك بر كل خلايق خاص و عام * حجت عرفان نشد بالغ تمام \r\n ماند باقى تا به دور مهدوى * گشت آن حجت به دور آن قوى \r\n خاص را و عام را شامل شده * شامل هر ناقص و كامل شده \r\n منتشر شد در بلاد و در ديار * ملت اسلام و دين كردگار \r\n معجزات و خارقات احمدى * قدرت حيدر امام سرمدى \r\n حكمت قرآنى و اعجاز وحى * نظم خوب دلكش ممتاز وحى \r\n كوشش و عزم و رسوخ مؤمنان * همت و حزم و ثبات موقنان \r\n رونق دين را سبب‌ها گشته جمع * مصطفى افروخته رخ هم چو شمع \r\n عاقلان و زيركان فرزانگان * عاشق آن شمع چون پروانگان \r\n گرد وى پروانه‌وش جمع آمده * خويشتن بر شعلهء شمعش زده \r\n شمس حق برقع گشوده از جمال * جلوه‌گر گرديده در عين كمال \r\n جمله خفاشان نهان و منزوى * كفر گشته بس ضعيف و دين قوى \r\n مذهب اسلام گشته با نظام * حجت حق بر همه عالم تمام \r\n احمد زيبا رخ شاهد لقب * جامع اخلاق عليا و ادب \r\n در صباحت جمله استغنا و ناز * در ملاحت رشك خوبان حجاز \r\n گه مبشر آمده گاهى نذير * حيدر صاحب كرم او را وزير \r\n تيغ حيدر از نيام انگيخته * رعب در دل‌هاى مردم ريخته \r\n\r\nدم جان پرور حيدر\r\n مجملا علم طريقت در جهان * منتشر شد ز اهل بيت خاندان \r\n\r\n","description":"","footnote":"","page_name":" 191 ","page_number":237},
  {"content":"\r\n\r\n هر كه تاج معرفت بر سر نهاد * از دم جان‌پرور حيدر نهاد \r\n خرقه گر پوشيد آن مرد ولى * از على پوشيد و اولاد على \r\n اوليا و شيعيان مرتضى * منتشر كرده ره و رسم هدى \r\n هم به اذن و رخصت و امر امام * منتشر عرفان شده بر خاص و عام \r\n علم عرفان گشت زان اصحاب بر * در همه قوم مخالف منتشر \r\n در اقاليم و بلاد عاميان * در جميع فرقهء اسلاميان \r\n يافت از پيران كامل اعتبار * رسم و قانون طريقت انتشار \r\n آشكارا شد طريق مرتضى * در همه قوم مخالف جابه‌جا \r\n رونقى عرفان گرفت و زينتى * در مخالف يافت مقبوليتى \r\n زان كه پيران طريقت سر به سر * گشته از اصحاب عصمت با بصر \r\n دين عترت در بطون آيينشان * رسم و آيين تقيّه دينشان \r\n جملگى از رخصت و اذن امام * متقى ز آسيب آن اقوام خام \r\n كرده احكام امامت مستتر * ساخته حكم ولايت جلوه‌گر \r\n نور ايمان در جنان كرده نهان * كرده هم اسلام و هم عرفان عيان \r\n لاجرم در دام كرده عامه را * گرم كرده در جهان هنگامه را \r\n پادشاهان و سلاطين جهان * جمله را كرده به خود رام آن مهان \r\n علم عرفان را چو اصحاب حضور * منتشر كردند ز اهل بيت نور \r\n دشمنان اهل بيت عصمت را به دل * آتش حقد و حسد شد مشتعل \r\n لاجرم از اهل بيتِ مصطفى * عترت پاك نبى با صفا \r\n عارفان پاكدل در هر زمان * بوده‌اند از شيعيان خاندان \r\n در شريعت مصطفاشان مقتدا * در طريقت مرتضاشان پيشوا \r\n از امامت بسته لب بنهفته دم * هم زبان واپس كشيده هم قلم « 2 » \r\n\r\n\r\n","description":"","footnote":"\r\n( 2 ) . همان ، صص 194 - 196 و 219 - 220 .\r\n","page_name":" 192 ","page_number":238},
  {"content":"\r\n\r\n\r\nصحبت لارى ( 1162 - 1251 ه . ق . )\r\nملّا محمّد باقر متخلّص به « صحبت » فرزند محمّد على از مردم « بيرم » لار از توابع فارس است . نخست در مدرسهء قريهء « رونيز » به تحصيل پرداخت ، سپس به شيراز رفت و به فرا گرفتن علوم مشغول شد . وى در تاريخ گذشتگان ، لغت فارسى و ادب عرب آگاهى و مهارت داشت و در فقه و اصول فقه به درجهء اجتهاد رسيد . صحبت لارى در اواخر عمر نابينا شد . ديوان وى در تهران و شيراز به طبع رسيده است . « 1 »\r\nدر ديوانش علاوه بر قصايد ، غزليات و مثنوىهايى نيز آمده است .\r\n\r\nساقى سرمست خدا\r\n هى هى گلست اين كاين چنين سرخوش به بازار آمده * يا سرخر و تركى ز چين با فرّ فرخار آمده \r\n گل بسته از هر سو رده گلزار چون آتشكده * گلبانگ نار موصده بر گنبد نار آمده \r\n فصل بهاران شد هلا اى عندليب مبتلا * اينك عروست بر ملا خندان به گلزار آمده \r\n با آن كه گل از شست او بدريده لب بگشوده رو * اين مرغك بيهوده‌گو با نالهء زار آمده \r\n بلبل منال اى بىادب وز جور گل بربند لب * بر گوى نرگس را سبب چبود كه بيمار آمده \r\n سرو است و گل در بوستان وقت مُلست اى دوستان * پيليم و از هندوستان شكر به خروار آمده \r\n در سجده سرو و سمن قمرى چو پيش بت شمن * ديريست باغ و برهمن بربسته ز ناز آمده \r\n غنچه تبسمناك بين گل را گريبان چاك بين * صنع خداى پاك بين كاين جا پديدار آمده \r\n سنبل سبيل جز و گل رعنا اياغى پر زمل * نرگس براى پاس گل چشمى و بيدار آمده \r\n تا لاله غرق ژاله شد بيد موله واله شد * گل شعله جواله شد گلزار گلنار آمده \r\n\r\n\r\n","description":"","footnote":"\r\n( 1 ) . فهرست مشاهير ايران ، ص 135 .\r\n","page_name":" 193 ","page_number":239},
  {"content":"\r\n\r\n باد صبا دامن كشان جيب هوا عنبر فشان * ريحان چو خط مهوشان هم رنگ زنگار آمده \r\n لاله است اين خونين ورق يا لعل سوده در طبق * يا بر دمن عكس شفق زينسان نمودار آمده \r\n بر فرق نسرين و سمن چتر شقايق شقه زن * جعد بنفشه پر شكن چون زلف دلدار آمده \r\n شمشاد و سرو آخته قامت به ناز افراخته * مسكين تذرو و فاخته هر دو گرفتار آمده \r\n سورى به سور اندر شده سوسن ز باغ‌آور شده * گل صاحب افسر شده بلبل به گفتار آمده \r\n آن شيخ كز فرزانگى بودش ز مى بيگانگى * مستست از ديوانگى در كوى خمّار آمده \r\n گل در شمر غواص شد سرو سهى رقّاص شد * عاشق به بزم خاص شد معشوق كردار آمده \r\n مرغوله زن مرغ سحرگه ساز زير و گه زبر * و ز بىخودى طاووس نر هم نغمهء سار آمده \r\n بلبل ز يكسو از شعف دارد نواى چنگ و دف * لحن چكاوك يك طرف با صوت مزمار آمده \r\n صوفيست كافكند از صفا سجّاده بر روى هوا * يا پاره ابرى پر نوا بالاى كهسار آمده \r\n چون زاهد خشك ابر بر جاى خود گه مستقر * گه چون قلندر در به در سيّاح سيّار آمده \r\n گل را پى رفع عطش ابر است پيل آبكش * وز ريزش باران خوش باران سبك‌بار آمده \r\n آتش فشان برق از هوا چون تيغ اهل نينوا * شبير مشرق را لوا هر دم نگون سار آمده \r\n آواز رعد است آن چنان زهره شكاف و جانستان * يا شير حق نعره‌زنان در رزم كفار آمده \r\n آن ناوك شست خدا شير زبر دست خدا * ساقى سرمست خداكش ما سوى عار آمده \r\n شاهنشه عالم على بخشنده خاتم على * فخر بنى آدم على كز به دو سالار آمده \r\n هم اول او هم آخر او هم باطن او هم ظاهر او * هم غايب او هم حاضر او بر جمله اطوار آمده \r\n رايت فراز تيغ زن مرحب كش و حارث فكن * خندق‌جه و خيبرشكن كش نعت كرار آمده \r\n جولانگر دشت احد خونريز عمرو عبدود * بس جان كشيد از كالبد تا غير فرار آمده \r\n شير فلك در چنگ او چنگ پلنگ آونگ او * ببر بيان ز آهنگ او مسكين به زنهار آمده \r\n هفت آسمان بىگفتگو كاه تك و هنگام پو * در زير ران حكم او چون خنگ رهوار آمده \r\n يك مدح او بىچند و چون السابقون السابقون * يك هجو آن خصم زبون النار للعار آمده \r\n سلمان مسلمان از دمش بوذر يكى رشح از يمش * قربان خاك مقدمش مقداد و عمّار آمده \r\n در راه آن فخر عرب بردار شد با صد طرب * چيد از لبش تا يك رطب ميثم كه تمّار آمده \r\n از بسكه با مدحش خوشم در مدح او حسّان و شم * و اينك ز طبع دلكشم مطلع به تكرار آمده \r\n اى هفت بحر اخضرى رشحيت ز آثار آمده * نه خرمن نيلوفرى مشتيت ز انبار آمده \r\n شاه غضنفر فر على ضرغام اژدر در على * قمقام موج‌آور على صمصام پيكار آمده \r\n ديباى تقوى بر تنش برد ورع پيراهنش * جام ضمير روشنش مشكوة انوار آمده \r\n\r\n","description":"","footnote":"","page_name":" 194 ","page_number":240},
  {"content":"\r\n\r\n غرا جبين لامعش بيضا دو كف ساطعش * تأثير بخش طالعش هر سبع سيّار آمده \r\n قول سلونى ورد او روح الامين شاگرد او * پروانه‌وش بر گرد او ميكال طيار آمده \r\n هر ساعت اندر محضرى بگشوده از دانش درى * نابرده بر زانو سرى كشّاف اسرار آمده \r\n گاه سخن گوهر فشان وز خمّ غيبى مىكشان * نهج البلاغه يك نشان زان لعل دربار آمده \r\n پيشش خضر با آن حدش طفل است كاه ابجدش * يتلوه شاهد شاهدش از نزد دادار آمده \r\n سلطان لاهوتى حشم قاآن ناسوتى خدم * ديان طالوتى شيم‌كش دين به هنجار آمده \r\n روز و غازاستيز او خصم دغا ناچيز او * وز سهم تيغ تيز او منكر به اقرار آمده \r\n هم ناكسان از وى خجل هم قاسطان زو منفعل * هم مارقان چون خر به گل نادم ز انكار آمده \r\n بر بستهء بندش يلان صيد كمندش پردلان * صد طغرل و صد ارسلان حكمش خريدار آمده \r\n ناورد شارستان او هيجا شكارستان او * ميدان بهارستان او كز مهد حرار آمده \r\n ثعبان شكار شير زن شير اوژن شمشير زن * وز لا مكان نخجير زن چون ببر كردار آمده \r\n خصمش همه خيز و دغا مصداق اما من طغى * در طبع او دشت وغا چون بزم دلدار آمده \r\n ذو اجنحه در دام او كرّوبيان خدّام او * پيغمبران از جام او سرمست ديدار آمده \r\n يك گامش از روى زمين تا بام چرخ هفتمين * پيشش ره عرش برين چون كوچه بازار آمده \r\n آسودهء خاك نجف فخر سلف ذخر خلف * كش با صد انعام و تحف پيغام جبّار آمده \r\n مولاى من آقاى من در من ببين و راى من * كز طبع شور افزاى من مطلع سوم بار آمده \r\n اى كز طفيلت عالمى نو نو پديدار آمده * اندك‌ترين جودت همى خروار خروار آمده \r\n آن كز مدينه محترم در موت آن فخر عجم * سوى مداين صبحدم يك كام بردار آمده \r\n با جاهش آصف كوركى ملك سليمان اندكى * اوقات خضرش روز كى ز ايام اعمار آمده \r\n عيسى به مهد از نطق خوش گر زد دو حرف و شد خمش * در بطن مام آن تيزهش بىمر به گفتار آمده \r\n نىنى چه مىگويم بهل پيش از ازل آن پاكدل * در بزم غيبى متصل فاش و زبان‌دار آمده \r\n گه در نهان گه بر ملا گه در زمين گه بر سما * اينست كو را چون خدا عالى پرستار آمده \r\n خورقبة فالخان او مه نعلى از يكران او * تير آلت پيكان او چرخش كماندار آمده \r\n تيرى كه جست از شست او نگرفته جا در ره نكو * بر مهرهء پشت عدو تا پرّ سوفار آمده \r\n تا ذوالفقار آميخت كش تسخير شد روم و حبش * باج و خراجش كوه‌وش از چين و بلغار آمده \r\n اندر بهشت هشت تو با كر و فر و هاى و هو * پرّد به بال عزّ او جعفر كه طيّار آمده \r\n اقطاعش از حدّ ختن تا شطّ درياى عدن * با اين همه ملك و مكن از شاهيش عار آمده \r\n دلقيش بر تن ساليان ليفى ز خرما بر ميان * پيشش پرند و پرنيان كم وزن و مقدار آمده \r\n\r\n","description":"","footnote":"","page_name":" 195 ","page_number":241},
  {"content":"\r\n\r\n قوتش يكى قرص جوين نابيخته گشته عجين * گل شكر و شهد انگبين در ذوق او خار آمده \r\n هر دم طلاق اين جهان جاريست بر لفظ زبان * هم آشكارا هم نهان زين قحبه بيزار آمده \r\n در مدح شاه دادگر رويد ز طبعم نيشكر * طوطى ز خوزستان مكر شكر به منقار آمده \r\n نىنى هنرور شاعرى فاضل حكيمى ماهرى * گاه تكلّم ساحرى در خطّهء لار آمده \r\n از قابليت عاريم اما به مدحش جاريم * در نعت او پنداريم روح القدس بار آمده \r\n « صحبت » زهى شيرين لبى در مدحت نفس نبى * غرّه مشو كش در نبى اوصاف بسيار آمده \r\n گستاخى از حد مىبرى بالاتر از خود مىپرى * آسان مدان مدحتگرى كاين كار دشوار آمده \r\n در سفتى اكنون ختم كن بر خود درودش حتم كن * اعداى او را شتم كن كاعداش غدّار آمده \r\n حمد خداى آسمان كين نامهء عالى بيان * ز اعجاز آن فخر زمان چون درّ شهوار آمده \r\n روزى كه خيزد ماجرا پرسند از چون و چرا * اين يك قصيده بس مرا از جمله اشعار آمده \r\n تا نار سوزد خار و خس تا باد خيزد خوش نفس * تا آب نالد چون جرس تا خاك ستّار آمده \r\n بادت هواخواه درى با آبروى افسرى * جاى عدوت از گمرهى فى اسفل النّار آمده « 2 » \r\n\r\n\r\n","description":"","footnote":"\r\n( 2 ) . ديوان صحبت لارى ، صص 4 - 7 .\r\n","page_name":" 196 ","page_number":242},
  {"content":"\r\n\r\n\r\nوصال شيرازى ( 1193 تا 1197 - 1263 ه . ق . )\r\nميرزا محمّد شفيع شيرازى پسر محمّد اسمعيل معروف به ميرزا كوچك و متخلّص به « وصال » يكى از بزرگ‌ترين شاعران عهد فتحعلى شاه و پسرش محمّد شاه به شمار است . وى نخست « مهجور » تخلّص مىكرد و هنگامى كه فتحعلى شاه به بازديد از خطّهء فارس پرداخت قرآنى را كه با هفت نوع خط نوشته و در تجليد و تذهيب آن هنر بسيار به كار برده بود ، به وى اهدا كرد و مورد مرحمت قرار گرفت .\r\nاز آثار قلمى وصال شيرازى است : ادبيات و قوانين عروض ؛ بزم وصال كه مثنوى هفت هزار بيتى است ؛ تتميم فرهاد و شيرين كه توسّط صابر شيرازى پايان پذيرفت ؛ ترجمهء اطواق الذّهب زمخشرى ؛ تفسير احاديث قدسى ( به نظم و نثر ) ؛ حكمت و كلام ( به نظم و نثر ) ؛ ديوان اشعار ؛ سفينه در تفسير احاديث قدسيه ( منظوم ) ؛ صبح وصال به شيوهء گلستان سعدى ؛ گفتار حكيم فارابى در علم موسيقى ؛ مراثى ( چاپ هندوستان ) ؛ منتخب مقالات زمخشرى .\r\nوصال صاحب خطى خوش بود و يك نسخه از تعليقات نماز و مناجات خواجه عبد اللّه انصارى به خط او در كتابخانهء سلطنتى موجود است . « 1 »\r\n\r\nداماد مصطفى و ولّىِ خدا على\r\n اى بُرده آسمان ز تو رفعت به التماس * وز سايهء تو جُسته لباسى به التباس \r\n از شمسهء تو شمس ضيا كرده اكتساب * وز شرفهء تو ماه شرف كرده اقتباس \r\n بر گوش فرقدين كند پايه‌ات سخن * بر دوش نيِّرين كند سايه‌ات لباس \r\n\r\n\r\n","description":"","footnote":"\r\n( 1 ) . فهرست مشاهير ايران ، صص 614 - 615 .\r\n","page_name":" 197 ","page_number":243},
  {"content":"\r\n\r\n مسمار كوب كنگره‌ات را فلك چو ديد * زد كديه گرد تيشه و پروين به التماس \r\n وَهم از تو بَر شدن نتواند به پاى جهد * زان رفعت ترا به فلك مىكند قياس \r\n از نور قُبّهء تو پذيرفته روشنى * آيينهء سپهر به آيين انعكاس \r\n ايوان زرنگار تو چون مِهر بنگرد * غسلى برآرد از خوى خجلت ، به ارتماس \r\n مىخواست آسمان به رواقت نظر كند * گفتش خرد نخست كله را بدار پاس \r\n ز آن سان كه با خداى ، خداوندگار تو * شد مُشتبه به طايفه‌اى ناخدا شناس \r\n چون آهويى كه بگذرد از مرغزار شير * خور بگذرد به بام تو با وهم و با هراس \r\n گر مرغزار شيرت خوانم شگفت نيست * كاندر تو خُفته شير خدا پيشواى ناس \r\n داماد مصطفى و ولىّ خدا على * كاسلام شد ز نصرت تيغش قوى اساس \r\n در جنگ خيبر ار نشدى حامل لوا * تا حشر داشت رايت اسلام انتكاس \r\n يك تن احد شناس به دشت احد نبود * دين را نكردى از دم شمشيرت احتراس \r\n تيغش هلال عيد ظفر شد به روز بدر * و رنه عدو به كِشتهء دين برده بود داس \r\n آن كس كه داشت رتبهء هارونى اى دريغ * كايد همى ز سامريش نهى لا مساس \r\n الحق روا نبود كه ناحق كند حلول * در كاس شير حنظل و در غاب شير كاس \r\n مفضول را چگونه به فاضل تقدّم است * نسناس ناس ، كى شود آنگه امام ناس \r\n هر هرزه را چه زهره ، كه زهرا طلب كند * الّا شهى كه زُهره به بامش كند تماس \r\n از نام ، كس خليفه نشد گو بيار فضل * گر كنيه افتراس نيابد ز بو نواس \r\n نه پشت خدمتش را آسيبى از كَسل * نه جيب طاعتش را شبخونى از نعاس \r\n تيغش كه داس كشتهء اعدا لقب گرفت * ز آن رو بُوَد كه كِشتهء ايشان كند كداس \r\n كوته نظر شناخته او را خدا از آنك * نشناخته است پايهء مرد خدا شناس « 2 » \r\n\r\n\r\n","description":"","footnote":"\r\n( 2 ) . على ( ع ) در شعر و ستايش فارسى ، صص 140 - 141 .\r\n","page_name":" 198 ","page_number":244},
  {"content":"\r\n\r\n\r\nقاآنى شيرازى ( 1223 - 1270 ه . ق . )\r\nميرزا حبيب شيرازى متخلّص به « قاآنى » در شيراز متولّد شد . زمان كودكى را تا هنگامى كه پدرش حيات داشت تا هفت يا هشت سالگى در زادگاهش ماند . بعد به خراسان رفت و در آن جا در شعر و شاعرى شهرتى به هم رسانيد . مدّتى نگذشت كه در علوم مختلف زمان تبحّر كاملى يافت ، به ويژه در فنون ادب و نظم و نثر فارسى و عربى صاحب نام گرديد . زبان‌هاى عربى و تركى را همچون فارسى به خوبى فرا گرفت ، حتّى در زبان عربى آن قدر پيش رفت كه به آن زبان شعر مىسرود .\r\nقاآنى نخستين شاعر فارسى است كه به زبان فرانسه آشنايى كامل داشته است . پس از مراجعت از خراسان كه در خدمت شجاع السلطنه بود به دربار محمّد شاه راه يافت و به منصب محمّد الشعرايى رسيد و از شاه لقب حسّان العجم دريافت كرد .\r\nاز آثار مهمّ قاآنى در زمينهء شعر ديوان اوست كه چاپ انتقادى آن توسّط مرحوم محمّد جعفر محجوب به چاپ رسيده است .\r\nاز ديگر آثار مهمّ وى كتاب پريشان است كه بنا به نوشتهء ميرزا طاهر ديباچه نگار قسمتى از نوادر اخبار و بدايع آثار و امثال شيرين و نكات رنگين و حكايات مطلوب و روايات مرغوب را در كتابى به تقليد گلستان سعدى فراهم آورده است . قاآنى كتاب ديگرى هم به نام عبرة للناظرين به نوشتهء ديباچه نگار داشته است .\r\nوفات قاآنى در روز چهارشنبه پنجم شعبان در تهران اتفاق افتاده است . « 1 » از قاآنى اشعار چندى در نعت و منقبت و مرثيه به جا مانده كه نشان دهندهء علاقهء او به خاندان رسالت و ولايت است .\r\n\r\n\r\n","description":"","footnote":"\r\n( 1 ) . چند مرثيه از شاعران پارسى گوى ، صص 105 - 106 .\r\n","page_name":" 199 ","page_number":245},
  {"content":"\r\n\r\n\r\nيارِ من على\r\n هلاك اگر شوم ز غم چه غم كه يار من على ( ع ) * خوشا چنين غمى مرا كه غمگسار من على \r\n قرار جان قرار دل قرارگاه من على ( ع ) * به هر كجا گذر كنم به رهگذار من على \r\n نظر به هر چه افكنم به جز تو نيست مَنظَرا \r\n ز جويبار عشق تو شد از ازل سرشت من * محبت تو تا ابد شدست سرنوشت من \r\n ز عشق كافر ار شوم بتا تويى كنشت من * بهشت را چه مىكنم الا تويى بهشت من \r\n كه در رخ تو جنّت است و در لب تو كوثرا \r\n عليست آن كه مدح او همى بود شعار من * ربوده عشق او ز كف عنان اختيار من \r\n منزه است از اين كه من بگويمش نگار من * روا بود كه گويمش خدا و كردگار من \r\n نمىشدم ز غاليان اگر ز عشق كافرا \r\n شهى كه دين احمدى ( ص ) ز تيغ او رواج شد * بِه تارَك محمّدى ( ص ) تبارك اللّه تاج شد \r\n به راه طالبان حق وجود او سِراج شد * ز احترام مولدش حرم مطاف حاج شد \r\n به دوستى او قسم كه حب اوست مشعرا « 2 » \r\n\r\nاى برترين عطّيهء ايزد\r\n اسلام شد مشيّد و دين گشت استوار * از بازوى يد اللّه و از ضرب ذوالفقار \r\n آن رحمت خداى كه از لطف عام اوست * شيطان هنوز با همه عصيان اميدوار \r\n آن اولين نظر كه ز رحمت نمود حق * وان آخرين طلب كه ز حق كرد روزگار \r\n اى برترين عطيهء ايزد كه امر تو * بر ردّ و منع حكم قضا دارد اقتدار \r\n از كن غرض تو بودى و پيش از خطاب حق * بودى نهفته در تتق نور كردگار \r\n نابوده را خطاب به بودن نكرد حق * وين نغز نكته گوش خرد راست گوشوار \r\n معنىّ امر كن به تو اين بود در نهان * كاى بوده بوده جنبشى كن و نابوده را بيار \r\n معنى هر درخت كه كارى به خاك چيست * جز اين كه باش و ميوهء پنهان كن آشكار \r\n در ذات خود چو نور ترا كردگار ديد * با تو خطاب كرد ز الطاف بىشمار \r\n\r\n\r\n","description":"","footnote":"\r\n( 2 ) . شعر فارسى ، صص 25 - 26 .\r\n","page_name":" 200 ","page_number":246},
  {"content":"\r\n\r\n كاى دانهء مشيّت و اى ريشهء وجود * باش اين زمان كه از تو پديد آورم شمار \r\n از حزم تو زمين كنم از عزمت آسمان * از رحمت تو جنّت و از هيبت تو نار \r\n عنفت كم مجسم و نامش نهم خزان * لطفت كنم مصور و نامش نهم بهار \r\n از طلعت تو لاله برويانم از زمين * از سطوت تو موج برانگيزم از بحار \r\n نقش دو كون را كه نهان در وجود تست * بيرون كنم چو گوهر از آن بحر بىكنار \r\n مر سايه را نگر كه به جبر از قفا رود * هر جا به اختيار بود شخص را گذار \r\n يك جنبشست خامه و انگشت را ولى * فرقيست در ميانه نهان پاس آن بدار \r\n با هم اگر چه خيزند از كام حرف و صوت * ليكن به اصل صوت بود حرف استوار \r\n آوخ كه نقد معنى پاك است در ضمير * چون بر زبان رسد شود آن نقد كم عيار \r\n بس مغز معنيا كه به دل پخته است و نغز * چون قشر لفظ گيرد خامست و ناگوار \r\n ليكن گه بيان معانى ز حرف و صوت * از روى طبع چاره ندارد سخن گذار \r\n از بهر آن كه سيم كند سكّه را قبول * بر سيم لازمست كه از مس زنند بار \r\n بارى تو از خدا به حقيقت جدا نيى * گر چه تو آفريده‌اى او آفريدگار \r\n چون از ازل تو بودى با كردگار جفت * هم تا ابد تو باشى با كردگار يار \r\n ز انسان كه خط دايره در سير همبرست * با مركزى كه دايره بر وى كند مدار \r\n فردست كردگار تويى جفت ذات او * ليكن نه آنچنان كه بود پود جفت تار \r\n با اويى و نه اويى و هم غير او نيى * كاثبات و نفى هست در اين جا به اعتبار \r\n يك شخص را كنى به مثل گر هزار وصف * ذاتش همان يكست و نخواهد شدن هزار \r\n وحدت ز ذات يك نشود دور اگر تواش * هفتاد بار برشمرى يا هزار بار \r\n خواهد كس ار ز روى حقيقت كند بيان * در يك نفس مديح دو عالم به اختصار \r\n نام ترا برد به زبان زان كه نام تست * ديباچهء مدايح و فهرست افتخار \r\n هر مدح و منقبت كه بود كائنات را * در نام تو نهفته چو دردانه برگ نار \r\n زيرا كه هر چه بود نهان در دو حرف كن * هم بر سه حرف نام تو جستست انحصار \r\n زان ضربتى كه بر سر مرحب زدى هنوز * آواز مرحباست كه خيزد ز هر ديار \r\n دادى رواج شرع نبى را ز قتل عمرو * كاو را ز پا فكندى و دين گشت پايدار \r\n مدح تو چون شعاع خور از مشرق لبم * ناجسته در بسيط زمين يابد انتشار « 3 » \r\n* * *\r\n\r\n\r\n","description":"","footnote":"\r\n( 3 ) . ديوان قاآنى ، صص 334 - 336 .\r\n","page_name":" 201 ","page_number":247},
  {"content":"\r\n\r\n رسم عاشق نيست با يكدل دو دلبر داشتن * يا ز جانان يا ز جان بايست دل برداشتن \r\n ناجوانمرديست چون جانوسيار و ماهيار * يار دارا بودن و دل با سكندر داشتن \r\n يا امير حكم جانان باش يا در بند جان * زشت باشد نو عروسى را دو شوهر داشتن \r\n شكّرستان كن درون از عشق تا كى بايدت * دست حسرت چون مگس از دور بر سر داشتن \r\n بندگى كن خواجه را تا آسمان بر خاك تو * از پى تعظيم خواهد پشت چنبر داشتن \r\n اى كه جويى كيمياى عشق پر خون كن دو چشم * هست شرط كيميا گوگرد احمر داشتن \r\n تا كى از نقل كرامت‌هاى مردان بايدت * عشوه‌ها همچون زنان در زير چادر داشتن \r\n از كرامت عار آيد مرد را كانصاف نيست * ديده از معشوق بربستن به زيور داشتن \r\n گر چه گاهى از پى بو جهل جهلان لازمست * ماه را جوزا نمودن سنگ را زر داشتن \r\n عمرو را حاصل چه از نقل كرامت‌هاى زيد * جز كه بر نقصان ذات خويش محضر داشتن \r\n خود كرامت شو كرامت چند جويى زان و اين * تا توانى برگ بىبرگى ميسّر داشتن \r\n چرخ اگر گردد به فرمانت بر آن هم دل مبند * اى برادر كار طفلانست فرفر داشتن \r\n از نبى بايد نبى را خواست كز بو جهلى است * چشم اعجاز و كرامات از پيمبر داشتن \r\n عارف اشيا را چنان خواهد كه يزدان آفريد * قدرت از يزدان چرا بايد فزون‌تر داشتن \r\n در سر هر نيش خارى صد هزاران جنتست * چند بايد ديده نابينا چو عبهر داشتن \r\n مردم چشم جهان شو تا توان در چشم خلق * خويش را در عين تاريكى منوّر داشتن \r\n ديدن خلقست فرض و ديدن حق فرض‌تر * ديده بايد گاه احول گاه اعور داشتن \r\n ظلّ يزدان بايدت بر فرق نه ظلّ هماى * تا توانى عرش را در زير شهپر داشتن \r\n پرتو حقست در هر چيز ماهى شو به طبع * تا ز آب شور يا بى طعم كوثر داشتن \r\n كوش « قاآنى » كه رخش هستى آرى زير ران * چند خواهى چون اميران اسب و استر داشتن \r\n تن رها كن تا چو عيسى بر فلك گردى سوار * ور نه عيسى مىنشايد شد ز يك خر داشتن \r\n ميخ مركب را به گل زن نه به دل كاسان بود * در لباس خسروى خود را قلندر داشتن \r\n دل سراى حق بود در سرو بالايان مبند * سرو را پيوند نتوان با صنوبر داشتن \r\n غوطه گه در آتش دل زن گهى در آب چشم * خويش بايد گاه ماهى گه سمندر داشتن \r\n گوهر جان را به دست آور كه زنگى بچه را * مىنيفزايد بها از نام جوهر داشتن \r\n هم دو جعفر بود كاين صادق بد آن كذّاب بود * نيست تنها صادقى در نام جعفر داشتن \r\n چون قلم از سر قدم ساز از خموشى گفتگو * گر نمىخواهى سيه‌رويى چو دفتر داشتن \r\n رستگارى جوى تا در حشر گردى رستگار * رستگارى چيست در دل مهر حيدر داشتن \r\n\r\n","description":"","footnote":"","page_name":" 202 ","page_number":248},
  {"content":"\r\n\r\n همچو احمد پاى تا سر گوش بايد شد ترا * تا توانى امتثال حكم داور داشتن \r\n امر حق فوريست بايد مصطفى را در غدير * از جهاز اشتران ناچار منبر داشتن \r\n بايدش دست خدا را فاش بگرفتن به دست * روبهان را آگه از سهم غضنفر داشتن \r\n ذات حيدر افسر لولاك را زيبد گهر * تاج را نتوان شبه بر جاى گوهر داشتن \r\n از تعصب چند خواهى بر سپهر افتخار * نحس اكبر را به جاى سعد اكبر داشتن \r\n نيستى معذور باللّه گرت بايد ز ابلهى * عيسى جان بخش را همسنگ عازر داشتن \r\n اى كم از سگ تا كى اين آهو كه خواهى از خرى * شير را همسايه با روباه لاغر داشتن \r\n شير مردى چون على را تاج سلطانى سزاست * وان زنان را يك دو گز شلوار و معجر داشتن \r\n طفل هم داند يقين كاندر مصاف پور زال * پير زالى را نشايد درع و مغفر داشتن \r\n خجلتت نايد ربودن خاتم از انگشت جم * وان گه آن را زيب دست ديو ابتر داشتن \r\n در بر داوود كز مزمار كوه آرد به وجد * لوليان را كى سزد در دست مزهر داشتن \r\n زشت باشد نزل‌هاى آسمانى پيش روى * همچو بيماران نظر سوى مزوّر داشتن \r\n چون صراط المستقيمت هست تا كى ز ابلهى * ديده در فحشا و دل در بغى و منكر داشتن \r\n نعشت ار در گل رود خوش‌تر گرت بايست چشم * با فروغ مهر خاور در سه خواهر داشتن \r\n گر چه كودك وارهى از ننگ ظلمات ثلاث * آفرين‌ها بايدت بر جان مادر داشتن \r\n بر زمين نام على از نوك ناخن بر نگار * تا توانى نقش دل بر گل مصوّر داشتن \r\n شمع بودن سود ندهد شمس شو از مهر او * تا توانى روى گيتى را منوّر داشتن \r\n ذرّه‌اى از مهر او روشن كند آفاق را * چند بايد منّت از خورشيد خاور داشتن \r\n عطرسايى چند بر خود رمزى از خلقش بگو * تا توانى مغز گيتى را معطّر داشتن \r\n رقصد از وجد و طرب خورشيد در وقت كسوف * زان كه خواهد خويش را هم رنگ قنبر داشتن \r\n علم ازو آموز كاسانست با تعليم او * نه صحيفهء آسمان را جمله از بر داشتن \r\n مهر او سرمايهء آمال كن گر بايدت * خويش را در عين درويشى توانگر داشتن \r\n طينت خويش ار حسن خواهى ببايد چون حسين * در ولاى او ز خون در دست ساغر داشتن \r\n پشت بر وى كرد روزى مهر در وقت غروب * تا ابد بايد ز بيمش چهره اصفر داشتن \r\n زورق دين را به بحر روزگار از بيم غرق * ز آهنين شمشير او فرضست لنگر داشتن \r\n روى خود را روزى او از شرق سوى غرب تافت * رجعت خورشيد را بايست باور داشتن \r\n اى خليفهء مصطفى اى دست حق اى پشت دين * كافرينش را ز تست اين زينت و فر داشتن « 4 » \r\n\r\n\r\n","description":"","footnote":"\r\n( 4 ) . همان ، صص 672 - 675 .\r\n","page_name":" 203 ","page_number":249},
  {"content":"\r\n\r\n\r\nعليل قراباغى ( - 1274 ه . ق . )\r\nعبد الرّحيم فرزند ملّا محمّد باقر فرزند ملّا اسماعيل فرزند ملا حافظ از خويشاوندان ميرزا صدراى قراباغى ، پدر مؤلّف تذكرهء رياض العاشقين است . زادگاه عليل ، چولوندور از توابع قراباغ بود ولى خانوادهء او به شهر شوشى آمده و در همان جا مقيم گشتند . ميرزا عبد الرحيم متخلّص به عليل پس از كسب مقدمات در خدمت والد ، به عتبات عاليات مشرف شد و در نزد شيخ احمد بحرينى و ساير علماى عظام به تكميل معلومات پرداخت و در نتيجه به درجهء اجتهاد نايل گشت و به شهر خود مراجعت نمود و مرجع انام و محسود اقران گشت و در اثر سعايت ارباب غرض او را تحت الحفظ به تفليس نزد « وارنسوف » بردند . پس از برائت از اتهامات ، شهر شيشه را به مقصد شروان ترك گفت و پس از هشت ماه اقامت در شروان روز پنجشنبه نهم محرم به عالم بقا شتافت .\r\nبعد از مدتى جنازهء او به خرج كينياز طرخان حاكم شماخى به عتبات عاليات انتقال يافت .\r\nاز طرف ميرزا محمود آقا كه از مجتهدين شروان بود ، سوگنامه‌اى به مؤلّف رياض العاشقين ارسال شده است كه بيانگر نفوذ معنوى اين فقيه عاليقدر و متضمّن چند مادهء تاريخ است . از آن جمله است : همايى رفت از دنيا به جنت ، واعظ راهنما ، رحمت خدا به او باد و . . . اين تعزيت نامه در رياض العاشقين منقول است .\r\nاز اشعار اوست :\r\n ز نور ذات خداوند قادر معبود * محمد عربى و على وصى موجود \r\n به حمد شكر الهى و نعمت آن محمود * ملايك رسل انبيا زبان بگشود \r\n على ولى خدا و خدا ولى على است \r\n\r\n","description":"","footnote":"","page_name":" 204 ","page_number":250},
  {"content":"\r\n\r\n بنفشه ، نرگس و سوسن ، شقايق ازهار * شعاع شمس و قمر ، بلكه جملهء انوار \r\n به طبق حكم خداوند عالم اسرار * به رغم انف منافق چنان نمود اظهار \r\n على ولى خدا و خدا ولى على است \r\n به ذوق عشق تو اى سرور مه خوبان * بسوخت جان و دل عاشقان سرگردان \r\n حياتبخش شده هم قصور در رضوان * نجات داد « عليلش » ز حيرت نيران \r\n على ولى خدا و خدا ولى على است « 1 » \r\n\r\n\r\n","description":"","footnote":"\r\n( 1 ) . سرايندگان شعر پارسى در قفقاز ، صص 192 - 193 .\r\n","page_name":" 205 ","page_number":251},
  {"content":"\r\n\r\n\r\nفروغى بسطامى ( 1213 - 1274 ه . ق . )\r\nميرزا عبّاس بسطامى فرزند آقا موسى از شاعران بنام ايران در قرن سيزدهم هجرى است كه در شعر « فروغى » تخلّص مىكرد . وى در مازندران ( سارى ) روزگار مىگذرانيد و در ركاب فتحعلى شاه قاجار بود . سپس عازم كرمان شد و از « شعاع السلطنه » تخلّص گرفت .\r\nديوان اشعار او در تهران به چاپ رسيده است . « 1 »\r\nفروغى قسمت بيشتر عمر خود را به رياضت و درويشى و اعتزال گذرانيد و به مجلس عرفا گرويد . استعداد و مهارت فروغى در غزلسرايى است و در اين هنر به معاصرين خود برترى داشت . شمارهء اشعارش را تا بيست هزار بيت گفته‌اند ( كه البتّه اين تعداد صحيح نيست ) .\r\nغزلياتش در ميان معاصرين معروف و زبانزد بوده است . در غزل از بزرگان غزلسرا ، همانند حافظ و سعدى پيروى كرده و خود نيز شيوهء مخصوص داشته است . گاه مضامين نو به كار مىبرده و اغلب غزل‌هايش شيرين ، جاذب و ساده و روان است . « 2 »\r\nاز فروغى اشعارى در منقبت و تهنيت ميلاد مسعود امام على ( ع ) موجود است كه بيانگر شور و حال و احساس رقيق شاعر به پيشوا و مراد اهل يقين ، امير المؤمنين ، اسوهء عدالت و فضيلت و تقواست .\r\n\r\nكعبهء اهل يقين\r\n عيد مولود امير المؤمنين شد * عالم بالا و پايين عنبرين شد \r\n\r\n\r\n","description":"","footnote":"\r\n( 1 ) . فهرست مشاهير ايران ، ص 320 .\r\n( 2 ) . تاريخ ادبيات ايران ، ص 598 .\r\n","page_name":" 206 ","page_number":252},
  {"content":"\r\n\r\n از براى مژدهء اين عيد حيدر * جبرئيل از آسمان اندر زمين شد \r\n پنج عنصر حيدر كرّار دارد * قدرت حق زان كه با خاكش عجين شد \r\n ذوالفقار كج چنين گويد به عالم * راست از دست خدا شرع مبين شد \r\n ناظم خرگاه اسرافيل شد * حاجب درگاه جبريل امين شد \r\n دست حق از پرده گرديد آشكارا * تا على دستش برون از آستين شد \r\n تا عجايب‌ها كند ظاهر ز باطن * در نظر گاهى چنان گاهى چنين شد \r\n تا قدم زد در جهان آفرينش * آفرين بر جانش از جان آفرين شد \r\n عقد آب و خاك را بر بست محكم * خرگه افلاك را حبل المتين شد \r\n آفتاب از طلعت او شد منوّر * آسمان از خرمن وى خوشه‌چين شد \r\n هم به صورت قبلهء ارباب معنى * هم به معنى كعبهء اهل يقين شد \r\n هم ملايك را به هر جا كرد يارى * هم خلايق را به هر حالت معين شد \r\n هم عدويش وارد قهر جهنّم * هم محبّش داخل خُلد برين شد \r\n بر خليل از مهر آن خورشيد رحمت * آتش نمرود باغ ياسمين شد \r\n در شب معراج ذات عرش سيرش * با احد بود و به احمد همنشين شد \r\n كس على را جُز على نشناخت آرى * قائل اين نكته خير المرسلين شد \r\n كى تواند عقل بشناسد كسى را * كز طفيلش خلقت آن ماء و طين شد \r\n پيش بود از اوّل و آخر از آن رو * پيشواى اوّلين و آخرين شد « 3 » \r\n\r\n\r\n","description":"","footnote":"\r\n( 3 ) . ديوان فروغى بسطامى ، صص 77 - 78 .\r\n","page_name":" 207 ","page_number":253},
  {"content":"\r\n\r\n\r\nيغماى جندقى ( 1196 - 1276 ه . ق . )\r\nميرزا رحيم فرزند حاج ابراهيم قلى فرزند كربلايى ميرزا آقا خان فرزند حاج رمضان على از روستازادگان كوير ، متخلّص به « يغما » و معروف به ميرزا ابو الحسن يغما . او از ناموران شعر فارسى در سدهء سيزدهم هجرى بود . وى در اوان كودكى براى تأمين معاش خانواده ، اشتر چرانى مىكرد . در يكى از همان ايّام بود كه امير اسماعيل خان عرب عامرى به هوشمندى و سخندانى او آگاه شد و او را به پسر خواندگى نزد خود برد و به تربيتش همّت گماشت . تا آن جا كه پس از طى دوران تحصيلات ، وى را منشى مخصوص خود گردانيد . يغما در عهد محمّد شاه به وزارت كاشان نايل گشت و از آن پس به سير آفاق پرداخت و پس از سفر كربلا و هرات به زادگاه خويش بازگشت و به تأليف و سرودن شعر پرداخت . از آثار اوست :\r\nديوان اشعار كه نخستين بار به سال 1283 ه در تهران به چاپ سنگى رسيد و بعدا هم ذيل عنوان غزليات و سرداريهء يغما تجديد چاپ شد . اين ديوان همچنين در چاپ انتقادى مجموعهء آثار يغماى جندقى كه جلد اول شامل ديوان اشعار به تصحيح و اهتمام سيد على آل داوود ( چ 2 ، تهران ، توس ، 1367 ) مىباشد به چاپ رسيده است ؛ مثنوى خلاصة الافتضاح ؛ صكوك الدليل ؛ مجموعهء مكتوبها و مراسلات « 1 » . از يغما اشعارى در نعت پيامبر اكرم ( ص ) و مدح حضرت امير ( ع ) و ائمهء اطهار ( ع ) باقى مانده كه حكايت از ارادت وى به خاندان رسالت و ولايت دارد . همچنين « بنا به نوشتهء يك محقّق روسى ، يغما قالب مستزاد را با فرم تصنيف‌هاى مردم در هم آميخت و قالب تازه‌اى براى مرثيه‌سرايى آفريد كه بعدها شعراى انقلابى دورهء مشروطيت از اشكال آن استفاده كردند . همانطور كه ادوارد براون هم اعتقاد دارد ، يغما مبتكر سبكى در مرثيه سرايى\r\n\r\n\r\n","description":"","footnote":"\r\n( 1 ) . فهرست مشاهير ايران ، صص 651 - 652 .\r\n","page_name":" 208 ","page_number":254},
  {"content":"\r\n\r\nاست به نام « نوحهء سينه‌زنى » كه بعد از او مورد استقبال ديگر شعراى مرثيه‌سرا قرار گرفت . » « 2 »\r\n وز آن پس لآلى ثناء شگرف * كه از جان تراود نه از بحر ژرف \r\n نثار رهِ دست پروردگار * حصار نبى صاحب ذوالفقار \r\n على آن كه تا حكمتش ضمّ نشد * به روح الفت خاك آدم نشد \r\n على ناخداى محيط يقين * على لنگر آسمان و زمين \r\n على بهترين نقش كلك امل * على پرتو آفتاب ازل \r\n على آن كه مىرويد از آستين * غبار درش طرّهء حور عين \r\n زمين ساكن از حلم والاى او * فلك ساير از جنبش راى او \r\n به بزم اندرش مهر كمتر خدم * به رزم اندرش ماه طوق علم \r\n زمين چار طاقى ز ايوان اوست * فلك گردبادى ز جولان اوست \r\n اگر صبح بىراى او دم زند * مدار شب و روز برهم زند \r\n پناه امم رهنماى سُبُل * پس از پاك يزدان خداوند كل \r\n ز ذاتش نظام حدوث و قدم * به دستش زمام وجود و عدم \r\n خطا گر ز يزدان جدا دانمش * خطاى دگر گر خدا خوانمش \r\n مصوّر چو تمثال او زد رقم * بدان خوش رقم راند جفّ القلم « 3 » \r\n\r\n\r\n","description":"","footnote":"\r\n( 2 ) . مجموعهء آثار يغماى جندقى ، ج 1 ؛ ديوان اشعار ، ص 50 .\r\n( 3 ) . همان ، ص 234 .\r\n","page_name":" 209 ","page_number":255},
  {"content":"\r\n\r\n\r\nسروش اصفهانى ( 1228 - 1285 ه . ق )\r\nميرزا محمّد على سدهى اصفهانى متخلّص به « سروش » و ملقّب به « شمس الشعرا » فرزند قنبر على اصفهانى شاعر قصيده‌سراى سدهء سيزدهم هجرى در سدهء اصفهان متولّد شد . بعدها به تبريز رفت و به مدح ناصر الدين ميرزاى قاجار كه در آن زمان وليعهد بود پرداخت . پس از به سلطنت رسيدن ناصر الدّين شاه از جانب او ملقّب به « شمس الشعرا » شد و در سال 1272 ه . لقب « خانى » دريافت كرد . از آثار او ديوان قصايد غزليات و مثنوىها ؛ مجموعه‌اى به نام ساقى نامه ؛ الهى نامه ؛ زينة المدايح در ستايش خاندان رسالت و ارديبهشت نامه در احوال پيامبر اكرم ( ص ) به بحر متقارب است . سبك شاعران قصيده‌سراى سدهء پنجم ، مخصوصا فرّخى را پيروى كرده است . سروش وقتى كه در آذربايجان بود ترجمهء ابيات عربى الف ليلة و ليله را پذيرفت و به خوبى از عهدهء اين كار برآمد . « 1 »\r\n\r\nدر ستايش شير يزدان\r\n دارد دو دست ايزد دادار هر دو راست * يك دست مصطفى و دگر دست مرتضاست \r\n هستند اين دو كاركنان خداى و بس * كاين معنى قدر بود ، آن معنى قضاست \r\n ايزد سرشت گوهر آدم بدين دو دست * « آدم به هر دو دست سرشتم » بر اين گواست \r\n در زير اين دو دست كه نيروى ايزدند * هم جنبش ستاره و هم گردش سماست \r\n در دامن على زن و آل على دو دست * تا آورند دست به دستت به راه راست \r\n بيخ درخت طوبى در خانهء عليست * جارى به زير سايهء او چشمهء بقاست \r\n\r\n\r\n","description":"","footnote":"\r\n( 1 ) . سرآمدان فرهنگ و تاريخ ايران ، صص 252 - 253 .\r\n","page_name":" 210 ","page_number":256},
  {"content":"\r\n\r\n كردش وصىّ خويش پيمبر به روز خم * ز آواز او هنوز خم چرخ پر صداست \r\n پيغمبر و على را يك دان و يك شناس * ذات و صفات هر دو نه از يكدگر جداست \r\n برده به گاه زَلّت ، آدم به دو پناه * خورده به روز لعنت ابليس از او قفاست \r\n مقصود كردگار مبارك لقاى اوست * هر جا كه در كتاب مبين وعدهء لقاست \r\n از آب ذوالفقارش تا روز رستخيز * شرع نبى هر آينه در نشو و در نماست \r\n در دست اوست روز قيامت لواى حمد * محمود بخت آن كه به زير چنين لواست \r\n وصف خداى باشد ذات وى و محيط * وصف خداى را نه كرانه نه منتهاست \r\n گه در سفينه همدم نوح پيمبرست * گه در كريچه مونس ايّوب مبتلاست \r\n ايزد به دو سپرده در جنّت و جحيم * بر دوستان مبارك و بر دشمنان بلاست \r\n پيش خداى پشت دو تا كردنش دليل * بر بنده بودن وى و يكتايى خداست \r\n از آب ، آسيا را دانى كه جنبشست * ذات وليست آب و همه هستى آسياست \r\n قهر ويست در تك دوزخ كه بهر خصم * آن جا به شكل سلسله و شكل اژدهاست \r\n خاك در على كش و آل على به چشم * كاندر دو چشم عقل گرانمايه توتياست \r\n بر منبر سَلونى و بر تخت لَوْ كُشِف * بنشسته و نهاده به سر تاج انّماست \r\n دستور مصطفى بود و دست ذو المنن * وندر دو كون دوستيش دستگير ماست \r\n خواهى توانگرى دو جهان حبّ او گزين * حبّ على به هر دو جهان طرفه كيمياست \r\n جز بر پى على نبرى ره به شهر علم * كاو سوى شهر علم ترا شهره پيشواست \r\n جز بر دَر على مطلب آرزو سروش * كاين در درِ عنايت و بخشايش و عطاست « 2 » \r\n\r\n\r\n","description":"","footnote":"\r\n( 2 ) . ديوان شمس الشعرا سروش اصفهانى ج 1 ، صص 52 - 53 .\r\n","page_name":" 211 ","page_number":257},
  {"content":"\r\n\r\n\r\nهماى شيرازى ( 1212 - 1290 ه . ق . )\r\nنام او ميرزا محمّد على است و متولّد شيراز . وى پس از تكميل علوم ادبيه و عربيه سفرهاى متعدد در عراق عرب و ايران داشت و سپس در اصفهان رحل اقامت افكند .\r\nچندى به تدريس فلسفه و عرفان و فنون ادب پرداخت و به خلوت و رياضت و تهجّد گراييد تا به مقصود نهايى خود رسيد .\r\nوى در انواع صنوف سخن ، اعم از قصيده و غزل و رباعى بالاخص غزلسرايى استاد بوده و مآلا به حلقهء اهل فقر درآمده و در سلك درويشان و در كسوت ايشان مىزيسته است . قصايد فصيح و غزليات مليح بسيار دارد و با استادان معاصر خود مانند قاآنى و سروش اصفهانى و . . . مصاحبت داشته است . عاقبت در اصفهان وفات يافت و در جوار امامزاده احمد بن على بن باقر ( ع ) مدفون گشت . « 1 »\r\n\r\nفى مناقب اسد اللّه الغالب على بن ابى طالب ( ع )\r\n چون نجات هر دو عالم شد ولاى مرتضى * در دو عالم مگسل از دامان او دست ولا \r\n ساقى كوثر امير المؤمنين سالار كل * سرور عالم ولى اللّه اعظم مرتضى \r\n گوهرِ فطرت ، امينِ دين ، ولىِّ كردگار * هادى امت ، امام حق ، وصىّ مصطفى \r\n گوهر تاج سَلونى ، ماه برج لو كُشِف * تاج‌بخش شهرياران تاجدار انّما \r\n حصن اسلام از دم شمشير او شد استوار * آن چنان كه كعبه از مولود او شد باصفا \r\n تا به اقليم ولايت زد قدم آن شهريار * تا به دار الملك ايمان شد مكين آن پادشا \r\n كيش اهريمن نهان شد دين يزدان آشكار * دولت باطل سرآمد رايت حق شد به پا \r\n\r\n\r\n","description":"","footnote":"\r\n( 1 ) . گلزار جاويدان ، ج 3 ، صص 1748 - 1749 .\r\n","page_name":" 212 ","page_number":258},
  {"content":"\r\n\r\n دولت و اقبال جويى در ثناى او طلب * روضهء فردوس خواهى در حريم او بيا \r\n طبع دريا بار او در بزم باشد آفتاب * رُمْح خصم اوْبار او در رزم باشد اژدها \r\n گر هنر بحر است طبع او بود بحر هنر * ور سخا كانست دست او بود كان سخا \r\n گر نبودى نور پاكش رهنماى راه خضر * در بيابان كى شدى گمگشتگان را رهنما \r\n عقل بىتأييد او گمراه باشد همچو غول * شير از شمشير او روباه باشد در وَغا \r\n گر ز جنّت پاك شد جنّت بود دار المِحَن * ور به دوزخ پا نهد دوزخ شود جنّت‌سرا \r\n دامن او گير و ايمن باش از روز حساب * بندهء او باش و آزاد از دو عالم چون هما \r\n دست گوهر بار او باشد به هنگام كرم * تيغ بِدْعَت سوز او باشد به هنگام غزا \r\n آن يكى بحرى كه باشد موج او لعل و گُهر * اين يكى ابرى كه باشد برق او مرگ و بلا \r\n بىفروغ مِهرِ او افلاك را نبود مدار * بىنسيم لطف او فردوس را نبود صفا \r\n رو يد الله فوق ايديهم بخوان اندر نُبى * تا بدانى دست راد او بود دست خدا \r\n كيست دانى دادخواه خلق در روز حساب * آن كه باشد در دو عالم گمرهان را رهنما \r\n با ثنايش از عنا و رنج كى دارم هراس * رنج با مهرش بود گنج و عنا باشد غنا \r\n اى ز پا افتادگان را لطف عامت دستگير * دستگير هر كجا افتاده‌اى از پا چو ما \r\n عرش اعظم طينت پاك ترا نبود قرين * هر دو عالم گوهر مدح ترا نبود بها « 2 » \r\n\r\n\r\n","description":"","footnote":"\r\n( 2 ) . ديوان هماى شيرازى « شكرستان » ، صص 69 - 70 ( به نقل از مناقب علوى ) .\r\n","page_name":" 213 ","page_number":259},
  {"content":"\r\n\r\n\r\nوقار شيرازى ( 1234 - 1298 ه . ق . )\r\nاحمد وقار شيرازى ، فرزند مهتر وصال شيرازى ، يكى از چهره‌هاى درخشان ادبى قرن سيزدهم هجرى از سرزمين هنرپرور شيراز است . او علاوه بر آن كه شاعرى چيره‌دست و دانشمندى بزرگ مىباشد ، در نويسندگى نيز مردى يگانه و نام‌آور است . وى كتاب انجمن دانش را به شيوهء گلستان سعدى پرداخته و در اين كتاب هر چند زياد به دنبال سجع و ديگر صنايع لفظى چون سعدى نبوده ، لكن گلستان را در پيش نظر داشته است .\r\nآثار او عبارتند از : انجمن دانش ؛ مثنويى بر وزن خسرو و شيرين مسمّى به بهرام و بهروز ؛ داستان خضر و موسى بر وزن مثنوى مولوى در حدود شش هزار بيت ؛ ترجمهء داستان افسانه از كتاب اخوان الصفا ؛ شرح نامهء حضرت امير ( ع ) به مالك اشتر در وقت مأموريت به مصر ؛ ترجمهء صد كلمه از على بن ابى طالب ( ع ) ؛ عشرهء كامله در مقتل حضرت سيد الشهدا ( ع ) ؛ تاريخ چهارده تن ( س ) ؛ تاريخ ملوك عجم به نثر سره و كتب و رسايل متفرّقه .\r\nقصايد و قطعات و غزلياتش قريب بيست هزار است . وى در نوشتن انواع خطوط به ويژه نسخ مهارت داشت . « 1 »\r\nاز او اشعارى در منقبت مولا ( ع ) و عيد غدير به جا مانده است .\r\n\r\nمرحبا اى على عمرانى\r\n مرحبا اى على عمرانى * اى رسول خداى را ثانى \r\n ثانى و اوّل از ادب دور است * كه دو تا جلوه و يكى نور است \r\n\r\n\r\n","description":"","footnote":"\r\n( 1 ) . انجمن دانش ، صص 5 - 7 ؛ حديقة الشعرا ، ج 3 ، صص 2028 - 2029 .\r\n","page_name":" 214 ","page_number":260},
  {"content":"\r\n\r\n دست حقى و بو البشر ز تو حى * گفت حق زان خلقته بيدى \r\n خاكيان را بزرگ بابى تو * زان ملقّب به بو ترابى تو \r\n ضرب تيغت به خندق و به حنين * افضل من عبادة الثقلين \r\n پاك گشتى از لوث امكانى * متّصف بر صفات سبحانى \r\n چون نصيرى ترا نيافت شريك * گشت حيران فتاد در تشكيك \r\n كه خودى ظلمتست و حاجب نور * چون خودى شد ، خداى كرد ظهور \r\n فلكى اى فلك ترا به ركوع * يازده كوكب از تو كرده طلوع \r\n متّصف جمله بر صفات تواند * همه آيينه‌هاى ذات تواند \r\n از خدا بر تو و به آل كرام * باد هر دم دو صد درود و سلام « 2 » \r\nوى علاوه بر قصيده‌اى در نعت نبى و وصى قصيدهء ديگرى در مدح مولى الموالى به مطلع :\r\n چون ترك من ز چهر فروزان نقاب گيرد * هم ماه تيره گردد و هم آفتاب گيرد « 3 » \r\nدارد كه نشان دهندهء ارادت خالصانهء او به مقام ولايت است .\r\nقصيدهء بسيار معروفى نيز در تهنيت عيد غدير به مطلع :\r\n هله خيزيد پى تهنيت عيد غدير * رخ نماييم به دربار شه كشورگير \r\n. . . الى آخر دارد . « 4 »\r\n\r\n\r\n","description":"","footnote":"\r\n( 2 ) . انجمن دانش ، ص 12 ( زير نويس ) .\r\n( 3 ) . حديقة الشعراء ، ج 3 ، صص 2031 - 2035 .\r\n( 4 ) . همان ، صص 2035 - 2036 و نيز رك : دو رساله در حالات و كرامات حضرت شاهچراغ ( ع ) ، ص 219 .\r\n","page_name":" 215 ","page_number":261},
  {"content":"\r\n\r\n\r\nآغا كوچك ( سدهء 13 ه . ق . )\r\nآغا كوچك دختر شهزاده سيف اللّه ميرزا كه نسب او از طرف پدر به فتحعلى شاه قاجار و از طرف مادر به معتمد الدوله نشاط و خانوادهء صفويه مىرسد . رباعى مشهورى دارد كه گوياى اعتقاد و انديشهء شاعر به امام على ( ع ) مىباشد :\r\n گويند بهشت و حور و كوثر باقيست * در روز جزا دوزخ و محشر باقيست \r\n دوزخ چه بود بغض على و آلش * جنّت به محبّت پيمبر باقيست « 1 » \r\n\r\n\r\n","description":"","footnote":"\r\n( 1 ) . زنان سخنور ، ج 1 ، صص 7 - 8 .\r\n","page_name":" 216 ","page_number":262},
  {"content":"\r\n\r\n\r\nترابى ، خاكى قراباغى ( اواسط سدهء 13 ه . ق . )\r\nهر دو نام‌هاى مذكور در بالا تخلّص ميرزا عبّاس فرزند عليقلى است . او متولّد شهر شوشى « شيشه » مىباشد . پس از تحصيلات مقدّماتى به شهر « ساليان » رفت و در نزد علماى آن جا به تكميل معلومات پرداخت . سپس ، به زادگاهش مراجعت كرد و به تعليم و تربيت اشتغال ورزيد تا در اوايل سدهء چهاردهم هجرى در 63 سالگى وفات يافت . از وى يك قصيدهء 55 بيتى در مدح مولاى متقيان على ( ع ) باقى مانده است .\r\n سحرگاهى شدم بيدار چون از خواب پر غفلت * چه ديدم صبح روشن‌تر ز مهر خاورى نسبت \r\n فروزان درهاى كوكب اندر دشت مينايى * عروس چرخ آويزان به گردش عقد پر قيمت \r\n افق را چهره از گلگونهء نور و شفق ، حمرا * براى كاروان شب رسيده موسم نهضت \r\n سپاه ظلمت شب سر به جيب و پاى در دامن * كشيده دست از دنيا ، گرفته گوشهء عزلت \r\n علمدار سپه سالار جيش روز فيروزى * علم بر قلهء كوه افق زد از ره شوكت \r\n گل گلزار خندان ، بلبل از شادى غزل گويان * شده مسدود بر خيل سپاه غم ره فرصت \r\n گل حمرا كه محبوب دل‌آرايىست بلبل را * به خود داده ز مرواريد شبنم زيور و زينت \r\n\r\n","description":"","footnote":"","page_name":" 217 ","page_number":263},
  {"content":"\r\n\r\n كه ناگه هاتفى گفتا در آن حيرت به گوش جان * كه فيض معجز شاه عرب گسترده اين بسطت \r\n شه مسند نشين هل اتى و انّما تاجى * سلونى تخت سالارى ، امير لو كشف رتبت \r\n نبى را صهر و ايزد را ولى و خلق را رهبر * شفيع محشر ساقى كوثر ، قاسم جنّت \r\n عقول انبيا حيران در اوصاف كمالاتش * ز تعداد صفاتش اوليا در لجهء فكرت \r\n نمىشد جلوه‌گر در چهرهء يوسف اگر حسنش * به مصر اندر نمىدادند او را مسند عزت \r\n تصور را نمىگنجد ، به فهم در نمىآيد * قلم را كى بود قدرت كه مدحش را دهد صورت \r\n انيس اهل فقر و همدم و غمخوار مسكينان * كفيل جملهء ايتام باشد از ره رأفت \r\n تمنا مىكند « خاكى » كه خاك درگهت بوسد * مكن مولاى خيبرگير محرومش از اين نعمت « 1 » \r\n\r\n\r\n","description":"","footnote":"\r\n( 1 ) . سرايندگان شعر فارسى در قفقاز ، صص 166 - 167 .\r\n","page_name":" 218 ","page_number":264},
  {"content":"\r\n\r\n\r\nغافل مازندرانى ( سدهء 13 - 14 ه . ق . )\r\nمحمّد صادق آقاجان مشهور به غافل مازندرانى ، تهرانى الاصل و كارش تجارت بوده است . مرحوم غافل در زمان خود از شاعران و اديبان و فاضلان بزرگ علم و ادب مىبود .\r\nاز فلسفه و منطق و حكمت الهى و تفسير كلام نيز بىبهره نبود و بيشتر عمر خود را صرف مطالعه و تحقيق كرد و به پرهيزكارى و صدق و راستى نيز شهرت داشت . در شعر قدرت و تسلّط تمام داشت . غالب اوقات به مدايح نگارى ائمّهء طاهرين و به ضرورت به مدايح رجال دولت مىپرداخت . وى در سال 1310 ه در حدود شصت و پنج سالگى از تهران به سوى خانهء خدا عزيمت كرد . پس از مراجعت در نجف اشرف اقامت نمود و در همان جا درگذشت .\r\nديوان او مشتمل است بر غزليات ، رباعيات ، ترجيعات ، مدايح و مراثى در مصائب ائمّهء اطهار به همراه نكات بسيار دقيق و بىسابقه و لطف كلام زيبا و الفاظ خوش و پرشور . « 1 »\r\n\r\nدر مدح مولى الموالى حضرت ولى اللّه اعظم على بن ابى طالب ( ع )\r\n حيدر حيّه در على نامور از دلاورى * فارس عرصهء بلى روز وغا به صفدرى \r\n قائم امر سرمدى پيرو دين احمدى * در سفر محمدى كرده به خلق رهبرى \r\n صورت كائنات را معنى او بود علل * و رنه كه نقش بند را نيست غرض مصورى \r\n چرخ جهان رفعتش همچو محيط بىكران * حركت فلك نه فلك هست در او به لنگرى \r\n مادر روزگار اگر بعد وى آورد پسر * جفت نمىشود بر او جز به صفات دخترى \r\n\r\n\r\n","description":"","footnote":"\r\n( 1 ) . ديوان غافل مازندرانى ، مقدّمه ، صص 1 - 2 .\r\n","page_name":" 219 ","page_number":265},
  {"content":"\r\n\r\n دختر اگر شود پسر مادر اگر شود پدر * مرد مبين به جز نبى تا كندش برادرى \r\n گاه مصاف در كفش پيك معجل اجل * صورت فتح آورد بر صفت دو پيكرى \r\n تيغ مگو نهنگ گو مغز عدو محيط او * غوطه زنان به هر طرف كرده همى شناورى \r\n مرد نبردش ار به سر مغفر خاره بر نهد * مغفر خاره‌اش كند گاه نبرد معجرى \r\n درع ز چرم اگر پوشش تن كند عدو * مىشود از نهيب او درع حفاظ چادرى \r\n عرصهء احتساب او مأمن دام و دد بود * آهوى دشت عدل وى مىبكند غضنفرى \r\n دفتر رزق ما سوى هست كف كفايتش * بر همه جزو و كل دهد وقت عطا مقررى \r\n سائل و آستان او مىبكند از آستين * ريزش باد مهرگان بخشش ابر آذرى \r\n دست گداى درگهش گنج روان خسروى * پاى مقيم حضرتش تاج سر سكندرى \r\n اى ز تجليات تو ساحت طور منجلى * وى قبسات نور تو كرده به نخل اخگرى \r\n مظهر آيت حقى مظهر غيب مطلقى * هم به حدوث سابقى هم به قدم مؤخّرى \r\n سدرهء آستان تو صدر نشين لا مكان * در فلك جلال تو عرش نموده محورى \r\n بعد خدا به مصطفى كيست كند مقابلى * هم به تو بعد مصطفى كيست كند برابرى \r\n قدر غدير تو مرا پايه به پيش مىنهد * چرخ براى من كند وقت حديث منبرى \r\n نص وليكم ترا هست به رتبه ما صدق * مغلطه مىكند چرا خصم به حكم داورى \r\n دعوى مثبت مرا منكر اگر شود عدو * شاهد بلّغ آورم از بلغات محضرى \r\n يافت ز مقدمت جهان يك دو صباح زينتى * بست و گشاد دل بر او باد براى زيورى \r\n صورت آدمى ولى زينت عالمى بلى * ديو اگر به كف نهد خاتم جم شود پرى \r\n حاصل گفت من همى بس بودت كه حق تو را * داده به ممكنات خود حيث وجود برترى \r\n وصف دگر چه گويمت ز آن كه صفت بود عرض * نيست غرض عرض مرا فهم وجود جوهرى \r\n كيست كه آگهى دهد غافل نكته‌سنج را * هست منزه از صفت مظهر ذات بنگرى \r\n گفت من از غدير تو آب خورد بلى بود * آب غدير تشنه را همچو زلال كوثرى \r\n قرعهء دولت سخن نام من آمد اين زمان * تا كه من از تو دم زنم كس نكند سخنورى \r\n من ز فروغ مدحتت مهر سپهر دانشم * محترمست پيش من اختر برج انورى \r\n سحر حلال من بود معجزهء مديح تو * فعل حرام آن كند كرده به غير شاعرى \r\n تا كه به مهر ماه راهست ره مقابلت * تا كند از مقابلت ماه گهى مكدّرى \r\n چهرهء دشمنان تو باد چو ماه منخسف * عارض دوستان تو باد چو مهر خاورى \r\n\r\n","description":"","footnote":"","page_name":" 220 ","page_number":266},
  {"content":"\r\n\r\n\r\nدر مدح امير المؤمنين ولى اللّه الاعظم و كهف الامم على بن ابى طالب ( ع )\r\n ما را به دو عالم نيست در دل هوس كارى * الا كه بپيماييم ره در طلب يارى \r\n بر دل نبود اى دوست انديشه ديّارى * با ياد تو دل خرم زان رو كه تو دلدارى \r\n از غم چه زيان باشد آن را كه تو غمخوارى \r\n با ياد تو خو گيرم از خوى تو بو گيرم * و ز غير تو رو گيرم بر روى تو سو گيرم \r\n درّاعه فرو بنهيم در دوش سبو گيريم * تا چشمهء ميخانه از باده وضو گيريم \r\n گردن به كمند تست چه سبحه چه زنّارى \r\n اندر ره كوى تو سرگشته و حيرانيم * آشفتهء شهرستيم مجنون بيابانيم \r\n در مكتب عشق تو اطفال دبستانيم * آدينه شويم از او از شنبه گريزانيم \r\n نه در طلب عقليم نى در پى ديندارى \r\n در دايرهء هستى ما نقطهء موهوميم * تقسيم وجودى را از مقسم معدوميم \r\n معدومى منطوقيم نى فانى مفهوميم * بالخاصيه مجهوليم فى الواقعه معلوميم \r\n نقش قلم صنعيم از حركت پرگارى \r\n اين هستى ما را نيست چون هستى او هستى * ليكن كه به نسبت هست بالا طرف پستى \r\n بر آتش او ما را از دور بود دستى * هشيارى او آورد ما را به سرمستى \r\n ورنه كه به ميخانه ما را چه به ميخوارى \r\n مقصود ازين خلقت حق را نبود سودى * مىخواست كه از احسان بر خلق كند جودى \r\n لا بد به وجود آورد هر گونه ز موجودى * تا هست چنين باشد تا بود چنين بودى \r\n تعطيل زبان از فيض شد ممتنع بارى \r\n اين سقف مقرنس را آن كس كه بود بانى * هر لوح منقّش را باشد قلمش مانى \r\n تو خورده مگير او را آبادى و ويرانى * كز صنعت خود هرگز منفك نشود آنى \r\n كس را نرسد بر وى طرّاحى و معمارى \r\n اى ساقى ميخواران وى شاهد بىهمتا * ته كاسه مستان را بذلى بنما بر ما \r\n اسرار نهانى را بر ما كن از آن افشا * اين كشتى هستى را نه جرعه نشان دريا \r\n مستغرق دريا را مستى چه و هشيارى \r\n از نشئهء صهبايت مست ازلى هستيم * هم ثابت در علت هم محو على هستيم \r\n\r\n","description":"","footnote":"","page_name":" 221 ","page_number":267},
  {"content":"\r\n\r\n در ذيل وجود او ما لم يزلى هستيم * تفكيك روا نبود مست ازلى هستيم \r\n چون سايه كه از قامت در حركت رفتارى \r\n او علّت و ما معلول او موجد و ما موجود * او عالم و ما معلوم او شاهد و ما مشهود \r\n او مثبت و ما منفى او حاضر و ما مفقود * اندر طلب مقصد ما قاصد و او مقصود \r\n در پى سپرى ما را طرفش ره اسفارى \r\n معراج پيمبر را او بود به حق داعى * كز پرده برون آيد آن شاهد ابداعى \r\n جبريل امين گرديد اندر طلبش ساعى * تا انجمنى سازد از صحبت اسماعى \r\n اندر حجب غيبى شد جلوه‌اش انظارى \r\n در مصطبهء وحدت شد شمع فروزنده * ذرّات تكثّر را خورشيد درخشنده \r\n اندر همهء عالم او صاحب و ما بنده * در عالم جاويدان ما مرده و او زنده \r\n شايان خداونديست بر بنده پرستارى \r\n آن جا كه بود لطفش ما را به بهشتى چه * وان جا كه بود قهرش دوزخ به كنشتى چه \r\n اين آب و گل ما را سختى چه درشتى چه * چون خلقت ما از اوست خوبى چه و زشتى چه \r\n يا قابل نازستيم يا درخور بيزارى \r\n تا حبّ على ما را در دل نكند مسكن * از بيم حوادث نيست يكدل دو جهان ايمن \r\n گيرم كه بيابى راه در باديهء ايمن * از باديهء ايمن موسى نتوان گشتن \r\n تا نور انا الّلهى در دل نكند نارى \r\n اى كشور امكان را فرماندهء خدمت‌خواه * در قبضهء راى تو اجراى قضاء اللّه \r\n احكام تو از ماهى انفاد شده بر ما * فرّاش جلالت زد بر عرش برين خرگاه \r\n جبريل امينت يافت دربانى دربارى \r\n پهناى فلك باشد در پهنهء قدرت تنگ * آرى كه به كوهى كاه هرگز نبود همسنگ \r\n آن جا كه تو عزم آرى گردون نكند آهنگ * پيكار تو طاس لغز خصم تو چه مور لنگ \r\n مورى كه به طاس افتاد او را چه به پيكارى \r\n دست تو كه از ريزش ابر گهر افشانست * احصاى عطاى تو چون قطرهء بارانست \r\n جود تو به هر سائل آفات يم و كان است * انعام تو از احسان بر دعوت امكانست \r\n پروردهء خوان تست چه مورى و چه مارى \r\n با قافلهء غفلت عمرى است كه همراهم * در باديهء ظلمت افتادهء در چاهم \r\n آيين جهالت را از بىخردى شاهم * بر طاعت ابليسى من بندهء درگاهم \r\n\r\n","description":"","footnote":"","page_name":" 222 ","page_number":268},
  {"content":"\r\n\r\n با اين همهء عصيان خواهم ز تو غفّارى \r\n گلزار مديحت را چون بلبل شيدايم * گفتار حديثت را طوطى شكر خايم \r\n تا رطل گران بخشد پيرم به سبكبارى \r\n تا هست بحور شعر بر سالم و بر مرجوف * تا هست زحاف آن از اخرم و از مكفوف \r\n اعداى تو در الفاظ چون همزه شود محذوف * احباب تو در افواه بادا صفت معروف \r\n چون مدح تو بر غافل شد شهرت اشعارى « 2 » \r\n\r\n\r\n","description":"","footnote":"\r\n( 2 ) . همان ، صص 123 - 125 و 143 - 145 .\r\n","page_name":" 223 ","page_number":269},
  {"content":"\r\n\r\n\r\nجيحون يزدى ( - 1301 ه . ق . )\r\nميرزا محمّد جيحون ، شاعرى مديحه‌سرا كه هم روزگار ناصر الدّين شاه قاجار مىزيسته است . وى در شهر يزد به دنيا آمد و بخشى از حيات خويش را در آن شهر به سر برد .\r\nجيحون سال‌هاى آخر عمر را در كرمان گذراند و در همان جا زندگانى را وداع گفت .\r\nجيحون كتابى دارد به سبك گلستان سعدى كه آن را نمكدان ناميده است . وى در قصيده و مسمّط مهارت خاص داشته ، ديوان اشعارش چاپ شده است .\r\n\r\nاى روى دل‌ها سوى تو ، محراب جان ابروى تو\r\n مست از غدير خم نگر مهر و مه و ارض و سما * آرى مجو هوشى دگر چون شد سقايت با خدا \r\n چون شد على بر انس و جان مولاى پيدا و نهان * مقصود ايزد شد عيان ز ارسال خيل انبيا \r\n از حق به حيدر زين نگه معلوم شد كز ديرگه * او بُد دُر و باقى شَبَه او بُد شه و باقى گدا \r\n در بازگشت از بيت ربّ ، بر امر حق مير عرب * آراست منبر از قتب بر نصب فخر اوصيا \r\n آن گاه بازوى على بگرفت و با صوت جلى * گفت آن كه من او را ولى ، داند على را پيشوا \r\n هر كس به پى ره كرد طى ، خواهد به مقصد برد پى * و آنكو خطا ورزد به وى ورزيده با يزدان خطا \r\n شد چهر قومى چون قمر ، زين مژدهء فرّخ اثر * شد خاطر برخى كدر زين لفظ معنى آزما \r\n آهو وشا بفروز هين چون چشم ضيغم ساتگين * كآمد خلافت را قرين ضرغام غاب لا فتى \r\n* * *\r\n شاه جوانمردان على ، داناى مخفىّ و جلىّ * بر هر نبىّ و هر ولى كرده است نورش اهتدا \r\n آن شمس افلاك يقين كش بندهء روح الامين * هم با مساكين همنشين هم بر سلاطين پادشا \r\n كنز علوم حق دلش ، معجون ز نور حق گلش * از يمن عالى محفلش بر عرش نازد بوريا \r\n\r\n","description":"","footnote":"","page_name":" 224 ","page_number":270},
  {"content":"\r\n\r\n ناسوت از او پر هاى و هو ، لاهوت از او پر گفتگو * ملكى كه او نگرفت كو ؟ جايى كه او نبود كجا ؟ \r\n اى روى دل‌ها سوى تو ، محراب جان ابروى تو * خاك در هندوى تو در چشم انجم توتيا \r\n هم راحت از تو هم تعب ، هم رحمت از تو هم غضب * افسانه‌اى و محتجب ، بيگانه‌اى و آشنا \r\n ذاتى كه مىپايد تويى ، نورى كه مىبايد تويى * هرچ آمد و آيد تويى ، از ابتدا تا انتها \r\n رنج از تو و درمان ز تو ، گنج از تو ثعبان ز تو * عنوان ز تو پايان ز تو هم در الم هم در شفا \r\n كعبه به جز كوى تو نى ، مشعر به جز سوى تو نى * مقصد به جز روى تو نى از سعى مروه تا صفا \r\n باشد مرا گر صد دهان و اندر دهانى صد زبان * آن صد زبان با صد بيان نتوان سرودت يك ثنا \r\n تا فرّه‌ات شد جلوه‌گر افزود گيتى را گهر * چونان كه گردد معتبر مس از وجود كيميا \r\n آن جا كه ارباب سخن چون انجم آيند انجمن * با آفتاب شعر من كمتر ز ذرّات هوا \r\n تا بيش باشد محترم عيد غدير از عيد جم * يارت ز عشرت مغتنم خصمت به عُسرت مبتلا « 1 » \r\n\r\n\r\n","description":"","footnote":"\r\n( 1 ) . مناقب على در شعر فارسى ، صص 77 - 78 .\r\n","page_name":" 225 ","page_number":271},
  {"content":"\r\n\r\n\r\nشهيد قراباغى ( - 1301 ه . ق . )\r\nميرزا ابو الحسن قاضى متخلّص به « شهيد » فرزند كربلايى كاظم كه نتايج افكار و خلاصهء اشعارش به مهارت و استادى وى گواهى صادق است . آن جناب در دوران شباب در شهر « شيشه » اقامت كرد و سرانجام در اثر قابليت و استعداد و ذكاوت به عضويت مجلس گنجه درآمد و مدّتى بعد به قراباغ مراجعت كرد و بر مسند قضا نشست و تا آخر عمر در همين سمت باقى بود . صاحب رياض العاشقين حدود چهار صد بيت از اشعار او را كه بيشتر به فارسى و از نوع مثنوى ، ساقى نامه ، قطعه ، قصيده ، غزل مىباشد در 25 صفحهء تذكرهء خود آورده است . ابيات زير از قصيدهء 29 بيتى او در توصيف مولاى متّقيان على ( ع ) است :\r\n رسيد آن دم كه گيتى را نسيم آذر آرايد * كنار دشت را ابر بهارى يكسر آرايد \r\n كتاب حسن ليلى و حديث عشق مجنون را * به صد شورش به گل بلبل به شرح ديگر آرايد \r\n گذارى كن به باغ اندر كه ابر آذرى هر دم * چو دست زر نثار شه جهان را يكسر آرايد \r\n امير اشرف و الا على والى اعلا * كه تاب افسرش مرآت مهر خاور آرايد \r\n خط نصر من الله نقش كل من عليها فان * يكى بر تيغ بنگارد يكى بر خنجر آرايد \r\n چو آن فر خداوندى بود بس بهر توصيفش * چه يارا تا ز نعتش نكته‌سنجان دفتر آرايد \r\n به آرايشگران حاجت نباشد روى زيبا را * جمال خوب را خود دلبر زيباتر آرايد \r\n عنان توسن فكرت شهيدا بازكش كاين جا * يلان ملك دانش سر ز خجلت در بر آرايد « 1 » \r\n\r\n\r\n","description":"","footnote":"\r\n( 1 ) . سرايندگان شعر پارسى در قفقاز ، صص 170 - 180 و 182 .\r\n","page_name":" 226 ","page_number":272},
  {"content":"\r\n\r\n\r\nصفى على شاه ( 1251 - 1316 ه . ق . )\r\nميرزا حسن ملقّب به صفى على شاه در تاريخ سوم شعبان در اصفهان قدم به عرصهء حيات گذاشت و در 24 ذيقعده در تهران درگذشت .\r\nپدرش محمّد باقر اصفهانى ملقّب به « صفى » بود و شغلش تجارت . يك بار كه براى اين امر از اصفهان به يزد رفت در آن جا اقامت گزيد . صفى على شاه تا 20 سالگى در يزد بود و همان جا تحصيلات خود را تكميل كرد .\r\nپس از آن در 1285 ه از راه هند براى زيارت بيت اللّه عزيمت كرد و در مراجعت در هندوستان توقّف نمود . در آن جا از محضر عرفا و مشايخ بهره‌ها برد . سپس به تأليف و تصنيف كتاب زبدة الاسرار كه به دستور استاد و مرشد خود رحمت على شاه در كرمان شروع كرده بود ، پرداخت و آن را به انجام رسانيده و چاپ كرد . بعد از آن به تهران آمد و پس از مدّتى زندگانى در تهران مجدّدا به هند ( حيدر آباد دكن ) رفت تا باقى عمر را آن جا بگذراند ، ولى توفيق نيافت و پس از چندى به تهران برگشت و به كار تأليف و تصنيف و ارشاد پرداخت تا به ديار باقى شتافت .\r\nصفى على شاه از شيعيان متعصّب بوده و به حضرت على ( ع ) اعتقاد فوق العاده‌اى داشته است . وجود اشعار فراوان در ستايش على ( ع ) به ويژه در كتاب زبدة الاسرار « 1 » او حكايت از ارادت وافر او به مولاى متّقيان على ( ع ) دارد مانند اين ابيات :\r\n چو واقف شد وجود حق جلى بود * به قاف معرفت عنقا على بود \r\n* * *\r\n زهى احمد كه اسرار على گفت * به خلقان دُرِّ تمجيد على سُفت \r\n على در هر جهت مقصود او بود * كه هم سرمايه و هم سود او بود \r\n\r\n\r\n","description":"","footnote":"\r\n( 1 ) . چاپ تهران ، 1326 ، صص 5 ، 6 ، 8 .\r\n","page_name":" 227 ","page_number":273},
  {"content":"\r\n\r\n* * *\r\n ثناى مرتضى كار بشر نيست * بشر را زبدة الاسرار كافى است \r\nصفى على شاه در سير و سلوك و طريقت و بيعت دستگيرنده و مرشد خود را حضرت على ( ع ) مىداند و حضرت امير را گويى سر سلسلهء طريقت و مرشد كامل مىشناسد و بسيارى از صوفيان صدر اسلام از قبيل ذو النون مصرى را شاگرد آن حضرت مىداند و چنين معتقد است كه اسرار تصوّف را از حضرت على ( ع ) فرا گرفته‌اند . در بيان عدل و سر صراط كه مثنوى طولانى است عدل و ذوالفقار حضرت امير را مورد بحث و ستايش قرار داده و ارادت خود را چنين اظهار نموده است :\r\n چون صراط ما على مرتضى است * در امانت بر صراط او رهنماست \r\n در مقام عدل راه است او تو را * در امامت رهنما و رهبرا \r\nو در جاى ديگر حضرت امير را سلطان ولايت و اول مقصود اهل حقيقت و آخر منزل راه رهروان طريقت خوانده است . « 1 »\r\n\r\nحكايت حضرت امير المؤمنين على ( ع ) و پير زن\r\n ديد مولا يك زنى را در عبور * كاو كشيدى مشك آبى را به زور \r\n با خود او مىگفت يا رب حكم ما * كن ز نصفت با علىّ مُرتضى ( ع ) \r\n گفت او را با خضوع از حوصله * كز چه دارى از على ( ع ) اى زن گله \r\n گفت بفرستاده مردم را به جنگ * گشته بر من روزگار عيش تنگ \r\n بد كمك فرزند من اندر امور * مىكشم رنج عيال اينك به زور \r\n گفت بر من ده سبوى آب خويش * تا كه آيم از قفايت رو تو پيش \r\n برد مشك آب او تا خانه‌اش * گنج رحمت رفت تا ويرانه‌اش \r\n گفت با زن كاين على مرتضى ( ع ) است * خواست عذر او گفت اين عذرت خطاست \r\n من به هر روز آيمت بىمنّتى * تا كنى عرض ار كه دارى خدمتى \r\n زين نمط ريزم ز دريا گر كه دُر * گردد اين تفسير بار صد شتر « 1 » \r\n( تفسير صفى )\r\n* * *\r\n\r\n\r\n","description":"","footnote":"\r\n( 1 ) . جستجو در احوال و آثار صفى عليشاه ، صص 11 - 12 ، 34 - 36 .\r\n","page_name":" 228 ","page_number":274},
  {"content":"\r\n\r\n بى مهر على ( ع ) كه هست ميزان فلاح * سودى ندهد به هيچ كس علم و صلاح \r\n تا باب نجات بر تو گردد مفتوح * از نام على ( ع ) به دست آور مفتاح « 3 » \r\n\r\nتويى آن حيدر دريا دل گردون مقدار\r\n نفس گرديده جرى ، جُرم فزون ، طاعت كم * بسته راه از همه سو جز به خداوند كرم \r\n آن كه با فضل وى آثام نماند به جهان * آن كه با عفو وى اجرام نيايد به قلم \r\n آن كه مهرش شده بر زهر حوادث ترياق * آن كه نامش شده بر زخم سوانح مرهم \r\n گشت مردود ره از ترك رضايش ابليس * گشت منظور حق از يُمن ولايش آدم \r\n رجس برخاست چو او بُد متنفّر ز حرام * بُت برافتاد چو او شد متولّد به حرم \r\n مدح آن دارد كش نيست در اوصاف همال * پاك ز اغراق و اراجيف و اكاذيب و ستم \r\n نيست آن گونه كه در مدحت او هيچ اغراق * نايد اغراق مرا هم به زبان و به قلم \r\n سخنى كان نه ز افراط و ز تفريط عرى است * راستى نزد خرد نيست به معنى محكم \r\n سخن آن گونه سرايم كه در آيين خواص * هست مقرون همه بر صحّت و برهان و حكم \r\n خُفت بر جاى رسول مدنى در شب غار * فارغ از يار و عدو بىطرف از شادى و غم \r\n رفت در مكّه و خود سوره به حج برد و بخواند * و آن كه او را همه خوفى ز خداوند و خدم \r\n روز ميدان به روش سيل و به سختى چون كوه * بى ز انديشه كه خصم است مگس يا رستم \r\n كند با قوّت سرپنجه در از حصن يهود * چون به خيبر ز پى فتح برافراشت علم \r\n مشكلى در كف عزمش بنبودى مشكل * نكته‌اى در ره فكرش بنماندى مبهم \r\n دانى ار قامت اسلام شد از تيغ كه راست ؟ * يا كه ؟ در جنگ ز شمشير نكرد ابرو خم \r\n يا كه بر كَند ز طاق حرم اوضاع بتان * يا كه زد كوكبه فارس يل‌يل بر هم \r\n خالق از خلق شناسى و على را زد نى * يار از غير كنى فرق و صمد را ز صنم \r\n به خدا شرك نياورد به يك چشم زدن * بود خاص اين صفت او را به خداوند قسم \r\n زان كه بشناخته بد هستى خود را كه جز او * نيست موجودى و جز ذات وجود است عدم \r\n داد بر سائل انگشتر و اين بود نشان * كه بر او ختم بود ، جود و سخا ، فضل و همم \r\n گفته آن عالم اسرار كه نبود يكسان * آن كه مىداند و آن كس كه نداند با هم \r\n نيست يعنى اسد اللّه مساوى با كس * كوشد اندر عمل و علم در آفاق علم \r\n\r\n\r\n","description":"","footnote":"\r\n( 3 ) . ديوان صفى عليشاه ، ص 263 .\r\n","page_name":" 229 ","page_number":275},
  {"content":"\r\n\r\n به جهان نامده يك مرد كه اوصاف نكو * جمله ظاهر شود از وى ز عرب تا به عجم \r\n تويى آن حيدر دريا دل گردون مقدار * كه بود كون و مكانت چو يكى قطره ز يم \r\n پيش دريا چه بود قطره كه گيرد بر وى * يا ثواب و گنهش چيست اقل يا اعظم \r\n ما به خوان تو نشستيم و كريمان نكنند * ردّ مهمان بود ار چند بد از خوان نعم \r\n باشد اين هم كه نگارد قلم از طبع فضول * و رنه اكرام تو بر بنده به لوح است رقم \r\n تو نه آن گونه كريمى و نه آن گونه هميم * كه بگويند بُد از حاتم طايى اكرم \r\n جز تو كس را به جهان هيچ نخواندى ذى جود * داند ار كس چه بود رسم كرم شرط همم \r\n گشت چون فقر « صفى » از حركاتت معمور * باد هم جان « صفى » از بركاتت خرّم » « 4 » \r\n\r\n\r\n","description":"","footnote":"\r\n( 4 ) . همان ، صص 205 - 209 .\r\n","page_name":" 230 ","page_number":276},
  {"content":"\r\n\r\n\r\nصبورى كاشانى ( 1270 - 1322 ه . ق . )\r\nنامش ميرزا محمّد كاظم فرزند حاجى محمّد باقر . اصلش از كاشان است . والدش به خراسان رفت و اقامت گزيد . صبورى در مشهد به دنيا آمد و دانش‌هاى زمان را نزد استادان فن فرا گرفت . بسى بر نيامد كه به لطف طبع شيوا ، شاعرى ماهر و اديبى قادر گشت .\r\nتوانايى او در سرودن قصيده سبب شد تا ناصر الدّين شاه به او لقب ملك الشعرايى اعطا كند و مستمرى كافى برايش حوالت فرمايد . وى در مشهد به مرض و با درگذشت . « 1 »\r\n\r\nدر تهنيت عيد غدير و مدح مولاى متقيان ( ع )\r\n امروز روز رونق دين پيمبر است * امروز روز جلوهء آيين داور است \r\n امروز روز تقويت دين مصطفى است * امروز روز تهنيت شرع انور است \r\n امروز از ولايت سالار اوليا * دين را همه كمال و جمال است و زيور است \r\n امروز روز شادى و هنگام عشرتست * امروز روز باده و دوران ساغر است \r\n امروز باده‌اى ز مبارك خُم غدير * در جام خلق از كف ساقى كوثر است \r\n آن باده‌اى كه در دل عالم روان فزاست * آن باده‌اى كه در گِل آدم مخمّر است \r\n آن باده‌اى كه در طلب ساغرش ، مدام * خورشيد و ماه ، گردان بر چرخ اخضر است \r\n هان اى نگار زُهره بنا گوش نوش لب * زان ده مرا كه همچو لبت روح پرور است \r\n اى رخ به رنگ آذر و پيكر به لطف آب * زان آب ده كه طبعش چون طبع آذر است \r\n مى همچو آب كوثر ، آن را حلال باد * كش در كنار چون تو بت حور منظر است \r\n\r\n\r\n","description":"","footnote":"\r\n( 1 ) . گلزار جاويدان ، ج 2 ، ص 794 .\r\n","page_name":" 231 ","page_number":277},
  {"content":"\r\n\r\n عيد است و بوسه خواهم از آن لعل شكّرين * دانى شگون عيد به نقل است و شكّر است \r\n امروز عيد ملت اسلاميان بود * روز كمالِ دين خداوند داور است \r\n ايّام برقرار به نيروى ملّت است * اسلام استوار به بازوى حيدر است \r\n حبل المتين ، امام مبين ، پيشواى دين * كش قدر و مرتبه از نظر و هم برتر است \r\n استاد كارخانهء صنع خدا ، على * كز صنع او علامتى اين هفت منظر است \r\n اعظم ولى بار خدا شاه لا فتى * آن واجبى كه جامهء امكانش در بر است \r\n عقل نخست ، صادر اول ، ولى حق * كايجاد را به او سمت فعل و مصدر است \r\n جز او ، كه بر خزينهء فيض خدا امين ؟ * جز او ، كه بر مدينهء علم نبى در است ؟ \r\n عنوان انّما به ولايش موشّح است * طغراى هل اتى به عطايش مسطّر است \r\n رايش به ده عقول ، امير مدبّر است * حكمش به نه سپهر ، قضاى مقدّر است \r\n گر خطبهء ولايت او بايدت شنيد * بشنو كه حق خطيب وى و عرش منبر است \r\n يا ايها الرسول به ابلاغ جبرئيل * در شأن او ز قول خداوند اكبر است \r\n جشنى است از ولايت او در نه آسمان * ليكن در آستان رضا جشن ديگر است \r\n سلطان طوس بو الحسن آن شمسهء شموس * شاهى كه شمع دودهء موسى بن جعفر است \r\n غَوْث انام ، قبلهء امّت ، امام دين * كاو سوى حق به خلق دليل است و رهبر است \r\n در آستان اقدسش امروز چون بهشت * بزمى پى ولايت جدّش مقرّر است \r\n پيراسته ز عيب ، چو گلزار جنّت است * آراسته به حسن ، چو رخسار دلبر است « 2 » \r\n\r\n\r\n","description":"","footnote":"\r\n( 2 ) . ديوان حاج ميرزا محمّد كاظم صبورى ( به نقل از مناقب علوى ، صص 87 - 88 ) .\r\n","page_name":" 232 ","page_number":278},
  {"content":"\r\n\r\n\r\nعمّان سامانى ( 1258 - 1322 ه . ق . )\r\nميرزا نور اللّه متخلّص به « عمّان » ، مشهور به « تاج الشعرا » فرزند ميرزا عبد اللّه ذرّه در سامان به دنيا آمد . فوت او نيز در همان محلّ اتّفاق افتاد .\r\nبنا بر وصيتش بعد از چند سال جنازهء او را به نجف اشرف انتقال داده ، بين قبر هود و صالح دفن كردند .\r\nتحصيلات وى ابتدا در مكتب خانه‌هاى محلّى بوده سپس در مدرسهء نيماورد و صدر اصفهان به تحصيل مشغول و به تكميل معلومات مىپردازد . عباس شيدا ، رئيس انجمن ادبى اصفهان درس « لمعه » را پيش عمّان سامانى خوانده است .\r\nعمّان سخنورى بوده كامل و عارفى عاقل و مسلكش به سير و سلوك مايل . آثار او عبارتست از : گنجينة الاسرار ، مخزن الدرر ، معراج نامه ، ديوان غزليات و قصايد . « 1 »\r\nابيات زير در مدح و ستايش على ( ع ) نشان از عقيدهء راستين و اخلاص صميمانهء عمّان دارد .\r\n\r\nآيينهء حق\r\n به پرده بود جمال جميل عزّ و جلّ * به خويش خواست كند جلوه‌اى به صبح ازل \r\n چو خواست آن كه جمال جميل بنمايد * على شد آينه ، خير الكلام قلّ و دلّ \r\n من از مفصّل اين نكته مجملى گفتم * تو خود حديث مفصّل بخوان از اين مجمل \r\n به چشم خود بين در آينه مشاهده كرد * بديد خود را بىضد و ندّ و شِبه و بدل \r\n مقدّس ازلى از چه از حدوث و نقوض * منزّه ابدى از چه از عيوب و علل \r\n\r\n\r\n","description":"","footnote":"\r\n( 1 ) . پارسى سرايان بام ايران ، ص 804 .\r\n","page_name":" 233 ","page_number":279},
  {"content":"\r\n\r\n از آن مشاهده مشهود گشت عشق بديع * مطوّل است معانى به اين و آن اطول \r\n چگونه عشقى درندهء تمام حُجب * چگونه عشقى سوزندهء تمام ملل \r\n به جستجوى محل ساز بىقرارى كرد * كه تا قرار بگيرد ولى نديد محل \r\n يكى نبود كه چون جان بگيردش به كنار * يكى نبود كه چون جان بگيردش به بغل \r\n امانتى شده از بهر امتحان شد عرض * ز شاهد ازلى كردگار عز و جلّ \r\n ز كاينات ز عالِم گرفته تا جاهل * ز ممكنات ز اعلا گرفته تا اسفل \r\n ز قدسيان سما تا به عرش و لوح و قلم * ز ساكنان زمين تا به بَرّ و بحر و جَبل \r\n به قدر همّت خود هر يكى بلى گفتند * از آن متاع ربودند اگر چه يك خردل \r\n قبول كثرت و قلّت مگر كه باعث گشت * كه مشترى شده مسعود و نحس ماند زحل \r\n ولى تحمّل مجموع آن نيارستند * از آن كه بار گران بود و برد بار كسل « 2 » \r\n\r\n\r\n","description":"","footnote":"\r\n( 2 ) . على ( ع ) در شعر و ستايش فارسى ، صص 171 - 172 .\r\n","page_name":" 234 ","page_number":280},
  {"content":"\r\n\r\n\r\nاديب الممالك فراهانى ( 1236 - 1295 ه . ش . )\r\nمحمّد صادق حسينى ملقّب به امير الشعرا و متخلّص به « اميرى » و معروف به اديب الممالك فراهانى ، معروف‌ترين شاعر اواخر سدهء سيزدهم و صدر مشروطيت ايران است .\r\nوى در قريهء « كازران » از توابع عراق كه حكومت‌نشين آن ، سلطان آباد است ، متولّد شد . چهارده يا پانزده ساله بود كه پدر را از دست داد . پدرى كه قرض و بدهى فراوان از خود به جا گذاشت . از اين رو ، او سختىهاى بسيار متحمّل شد با سرودن قصيده‌اى در شكايت از روزگار ، مورد توجّه حسنعلى خان گروسى امير نظام كه در آن هنگام وزير فوايد بود ، قرار گرفت و قدرش شناخته شد . سپس با امير نظام كه به حكومت كرمانشاه مأمور شده بود ، به كرمانشاه رفت و تا 1313 ه با او در همان جا اقامت گزيد و در اواخر آن سال به تهران آمد و در ربيع الاول 1314 ه از طرف شاه به لقب اديب الممالك مفتخر و ملقّب گرديد و از اين سال كارش بالا گرفت . اديب الممالك در سال 1318 ه سفرى به قفقاز داشت و پس از آن جا به خوارزم و سپس به مشهد رفت و تا سال 1320 ه روزنامه ادب را در آن شهر منتشر كرد .\r\nاديب ، در علوم ادب و لغت فارسى متتّبع و استاد بود و حافظه‌اى قوى داشت و به زبان‌هاى روسى ، كلدانى ، تركى و پهلوى و مختصرى فرانسه و انگليسى آشنايى داشت .\r\nموضوع اشعار او را بيشتر وطنيات ، سياسيات و اجتماعيات تشكيل مىدهد . بيشتر اشعارش به صورت قصيده ، قطعه ، مثنوى ، ترجيع‌بند و تركيب‌بند است . اميرى روش استادان قديم را در سرايش شعر پيروى كرده و از عهدهء آن به خوبى بر آمده است . « 1 »\r\n\r\n\r\n","description":"","footnote":"\r\n( 1 ) . سير سخن ، ج 2 ، صص 234 - 237 .\r\n","page_name":" 235 ","page_number":281},
  {"content":"\r\n\r\n\r\nامير المؤمنين شاه ولايت\r\n امير المؤمنين شاه ولايت * خداوند جهان صدر مهيمن « 1 » \r\n ز امر حق تعالى در چنين روز * به تخت خسروى آمد ممكّن \r\n ميان يثرب و بطحا نبى بود * چو موسى در ميان مصر و مدين \r\n خطاب آمد ز يزدان كاى محمّد * على را بر خلافت كن معيّن \r\n چراغ كفر را بنماى خاموش * سراج عقل را بنماى روشن \r\n قدم نه در ره دلجويى دوست * مترس از بغض و كيد و كين دشمن \r\n چو گويى آشكارا قول ايمان * خدايت سازد از هر فتنه ايمن \r\n دليل ليل اللّيل اندرين روز * نما با حجّتى واضح مبرهن \r\n پيمبر ز امر يزدان شد پياده * از آن رعنا نجيب شير اوژن \r\n صنا ديد عرب را خواند يكسر * گشود از مخزن سِرّ قفل مخزن \r\n به بالاى جهاز اشتران ساخت * هماى سدرهء رحمت نشين \r\n به يمن طالع ايمان برافراشت * يمين اللّه را با دست ايمن \r\n به آهنگ جلى « مَن كُنتَ مولاه * على مولاه » گفت ، آن شاه ذو المن \r\n در آن ساعت غريو از خلق برخاست * گروهى شاد شد خلقى به شيون \r\n يكى را خار محنت شد به ستخوان * يكى را بار طاعت شد به گردن \r\n يكى را مغز مىجوشيد در سر * يكى را خون همىجوشيد در تن \r\n و ليكن امر يزدان را به ناچار * نهادندى جبين طوعا و كرها \r\n اى آن كز بيم شمشيرت در آجام * بيندازند شَم شيران اوژن \r\n ز درگاهت سليمانيست سلمان * ز يُمنت باب ايمان امّ ايمن « 2 » \r\n\r\n\r\n","description":"","footnote":"\r\n( 1 ) . بخشى از غديريهء اديب الممالك است كه در 1307 ش در تبريز سروده است به مطلع :\r\n برآمد بامدادان مهر روشن * به پهناى فلك گسترد دامن \r\n( 2 ) . ديوان اديب الممالك ، صص 372 - 374 .\r\n","page_name":" 236 ","page_number":282},
  {"content":"\r\n\r\n\r\nفرصت شيرازى ( 1271 - 1339 ه . ق . )\r\nسيد ميرزا محمّد نصير حسينى شيرازى ملقّب به « فرصة الدوله » و « ميرزا آقا » متخلّص به « فرصت » شاعر ، اديب و موسيقىدان اوايل قرن چهاردهم هجرى كه از علوم رياضى نيز حظّى وافر داشت و در نقّاشى و صورتگرى توانا بود .\r\nاو راست : آثار عجم يا شيراز نامه در جغرافيا و تاريخ فارس ؛ اشكال الميزان در منطق ؛ بحور الالحان در علم موسيقى و عروض ؛ درياى كبير مشتمل بر علوم بسيار ؛ ديوان اشعار ؛ شطرنجيه كه نام رساله‌اى است ؛ گرامر خط ميخى يا نحو و صرف خط ميخى ؛ منشآت نثر ؛ هجر نامه ( مثنوى ) ؛ هيئت جديد كه از رسالات اوست . « 1 »\r\n\r\nدر منقبت امير المؤمنين على بن ابى طالب ( ع )\r\n مرمرا يك سان بود گر سر رسد بر آسمان * يا كه كوبد هر زمانم پاى بر سر آسمان \r\n نى بر افروزم گرم چرخ افكند از سر كلاه * نى سرافرازم گرم بخشايد افسر آسمان \r\n داده برتر رتبه‌ام چون از عنايت كردگار * گو مرا برتر نشاند يا فروتر آسمان \r\n در مذاقم تلخ و شيرين هر دو آيد خوشگوار * گو بريزد زهر يا شهدم به ساغر آسمان \r\n همچو جوزا ابهر قتلم بسته مرّيخش كمر * خواهدم تا چون حمل خنجر به حنجر آسمان \r\n تا چو شيرم ، در مصاف فضل در كارم كند * حيله‌ها هر لحظه چون روباه ابتر آسمان \r\n آسمان را با بدان نيكى و با نيكان بدى است * بوده تا بوده است يكسر سفله پرور آسمان \r\n چون نمىيارم شمردن با منش هر چه است كين * يا چه دارد كينه‌ها بىحد و بىمر آسمان \r\n به كه رو آرم به درگاه شه با عدل و داد * تا كه گيرد داد من از اين ستمگر آسمان \r\n\r\n\r\n","description":"","footnote":"\r\n( 1 ) . فهرست مشاهير ايران ، صص 318 - 319 .\r\n","page_name":" 237 ","page_number":283},
  {"content":"\r\n\r\n پيشواى دين ، ولىّ حق ، امير المؤمنين * آن كه سايد سر به درگاهش مكرر آسمان \r\n پادشاه پادشاهان افتخار ملك و دين * آن كه او را چون زمين باشد مسخّر آسمان \r\n آن كه هر دم از پى تعظيم ايوان درش * كرده پشت خود دو تا مانند چنبر آسمان \r\n اى ولىّ كردگار و اى علىّ مرتضى * اى كه باشد بر درت همواره چاكر آسمان \r\n شير حق ، مولاى مطلق ، اى كه اندر روزگار * ياد نارد چون تو شاهى دادگستر آسمان \r\n چتر ظل اللهيّت بر سر چنان افراشته * كش ز رفعت مىنيارد بود همسر آسمان \r\n رفعت ايوان اجلال تو را ديد آفتاب * زان همى زد خنده در هر صبحگه بر آسمان \r\n ذرّه‌اى از خاك نعلين تو باشد آفتاب * كز براى فخر بنهاده است بر سر آسمان \r\n ماه نو نعلى است از سمّ سمندت كز شرف * هر مهش در گوش دارد همچو گوهر آسمان \r\n از پى دفع گزند و چشم زخم روى تو * اين همه انجم بود اسپند و مجمر آسمان \r\n تا تو خون دشمنان دين همى ريزى به خاك * در ركابت ز انجم آرد خيل لشكر آسمان \r\n زان سپس مرّيخ را سر خيل آن لشكر كند * بر كشد از جان خصم خيره ، كيفر آسمان \r\n زان عدو چندان كُشى كز كُشته وحش و طير را * روز و شب روزى دهد تا روز محشر آسمان \r\n جبرئيلت گر نمىگسترد شهپر زير تيغ * با زمين منشق شدى در روز خيبر آسمان \r\n داورا يك نكته ز اوصافت بنتوان زد رقم * گر مداد آيد سواد شام و دفتر آسمان \r\n تا فروزد ، بر فلك همواره روشن آفتاب * تا كه بندد ز اختران بر خويش زيور آسمان \r\n دوستانت راز مهرت هر زمان روشن ضمير * آن چنان كز پرتو خورشيد خاور آسمان \r\n دشمنانت راز درد و غصه هر شب تا سحر * ز اشك پر بادا كنار آن سان كه ز اختر آسمان « 2 » \r\n\r\n\r\n","description":"","footnote":"\r\n( 2 ) . ديوان فرصت ، صص 309 - 312 .\r\n","page_name":" 238 ","page_number":284},
  {"content":"\r\n\r\n\r\nايرج ميرزا ( 1251 - 1302 ه . ش . )\r\nجلال الممالك ايرج ميرزا پسر صدر الشعرا ، غلامحسين ميرزاست كه در تبريز ديده به جهان گشود . چون به سنّ رشد و تميز رسيد ، پدرش در تربيت وى كوشش بسيار كرد و معلّمى بر وى گماشت تا زبان پارسى را بياموزد . سپس به مدرسهء دار الفنون تبريز كه شعبهء دار الفنون تهران بود ، جهت آموختن زبان فرانسه رفت و در خارج نيز در تحصيل منطق و معانى و بيان و ساير علوم ادبى كوشيد .\r\nامير نظام گروسى چون در ايرج ، آثار ذوق و استعداد ديد در حمايت از وى و تربيتش دريغ نكرد و در پرورش معنوى او سخت كوشيد .\r\nهنگام ولايتعهدى مظفر الدين شاه ، ايرج به لقب صدر الشعرايى ملقّب شد . در اين زمان بود كه قصيده و مدايح فرمايشى مىسرود و آنها را وسيلهء معاش قرار مىداد ولى به زودى روح حسّاسش از اين كار رنجيده شد و از شاعرى دربار كناره گرفت و به خدمات دولتى پرداخت . درين روزگار است كه رنگ شعر ايرج يكباره عوض مىشود و معانى و مضامينى كاملا تازه در آن راه مىيابد . آشنايى با زبان فرانسوى و ديدن زندگى مردم اروپا ايرج را مردى آزاد فكر و متجدّد و ترقّى خواه بار آورده بود . . . شعر ايرج گاه متأثّر از افكار اروپايى است از اين رو مضامينى مقتبس از آثار اروپايى نيز در آنها ديده مىشود . به طور كلّى شعر ايرج به سادگى و اشتمال بر مفردات و تعبيرات عاميانه مشهور است . . .\r\nدر ديوان ايرج اشعارى از نوع مثنوى ، قطعه و غزل و همچنين اشعارى گوناگون ، گاه در قالب‌هاى نو مىتوان يافت . وى همچنين اشعارى در منقبت امام على ( ع ) نيز دارد .\r\n\r\n","description":"","footnote":"","page_name":" 239 ","page_number":285},
  {"content":"\r\n\r\n\r\nجاه و جلال على ( ع )\r\n اندر خبر بود كه نبى شاه حق پرست * چون سوى عرش در شب معراج رخت بست \r\n بر مسند دَنى فَتدّلى نهاد پاى * دستى ز غيب آمد و بر پشت او نشست \r\n چون دست حق به دو اثر لطف دوست بود * از فرط شادمانى مدهوش گشت و مست \r\n گويند پا نهاد به دوش نبى على * از طاق كعبه خواست چو اصنام را شكست \r\n جاه و جلال بين كه يد اللّه پا نهاد * آن جا كه حق نهاد به صد احترام دست « 1 » \r\n\r\n\r\n","description":"","footnote":"\r\n( 1 ) . سير سخن ، ج 2 ، صص 247 - 249 .\r\n","page_name":" 240 ","page_number":286},
  {"content":"\r\n\r\n\r\nاديب پيشاورى ( 1260 - 1349 ه . ق . )\r\nسيد احمد بن سيد شهاب الدّين پيشاورى در پيشاور ولادت يافت . تحصيلات مقدّماتى را در زادگاهش گذراند و سپس به كابل و غزنين رفت . آن گاه به مشهد آمد و به تكميل تحصيلات پرداخت .\r\nاديب از سادات معروف به « اجاق » بود كه در پيشاور به سر مىبردند و نسبتشان به سلسلهء « سهرورديه » مىرسيد . پدرش در حوادث سياسى هندوستان از بين رفت . اديب پس از تحصيل علوم معقول و منقول از سرآمدان روزگار خود شد .\r\nدر 1300 ه به تهران مهاجرت كرد و تا پايان عمر در اين شهر اقامت گزيد . اديب در سخن شيوهء استادان پيشين را داشت امّا بر اثر كثرت اطّلاع از فرهنگ اسلامى و لغت پارسى و تازى ، شعرش متكلّف و دور از لطافت بود . ديوانش به طبع رسيده ولى مثنوى « قيصر نامهء » او هنوز چاپ نشده است . وى خط نيز نيكو مىنوشت . « 1 »\r\n\r\nدر تغزّل و مدح سيّد اوليا ( ع )\r\n تا نمود آن حلقه‌هاى زلف چون عنبر مرا * كرد اندر يال و گردن عنبرين چنبر مرا \r\n يك تنه آمد به را هم پيش و گفتم لشكرى * پيش آمد با هزاران دشنه و خنجر مرا \r\n خواستم پرهيز كردن از هوايش دوش من * كرد امشب باز يادش سينه پر آذر مرا \r\n گردش اختر نژند و پير و زارم كرده بود * باز عشقش از جوانى داد زيب و فرّ مرا \r\n دور از نوشين لبانش باد در كامم حميم * گر ز چشمهء زندگى سازند آبشخور مرا \r\n در ربودم جان ز چنگ خوبرويان بارها * صعب كارى كاوفتاد از عاشقى ايدر مرا \r\n\r\n\r\n","description":"","footnote":"\r\n( 1 ) . سرآمدان تاريخ و فرهنگ ايران ، ص 156 ؛ مناقب علوى . . . ص 81 .\r\n","page_name":" 241 ","page_number":287},
  {"content":"\r\n\r\n نه ازو بر مىتوانم داشت چشم آرزوى * نه اميد آن كه بنشيند كنار اندر مرا \r\n چون توانم كرد پنهان درد او در دل كه عشق * مشك در دامن فكند و عود در مجمر مرا \r\n زان نوازش‌ها كه نوشين لعل او با بنده كرد * ناخوش آيد زين سپس اندر مزه شكّر مرا \r\n امشب از جام وصالش مستم و دارم شگفت * كاين نمىآمد ز بخت خويشتن باور مرا \r\n دوش دل اندر برم ناليد و گفتا كاى اديب * سر بده در عشق و مفزا بيش درد سر مرا \r\n گر چه زيبايند يكسر دختران طبع من * ليك زيباتر برآمد اين نكو دختر مرا \r\n باز با من گفت با آواى نرم از راه شرم * دور داراى باب من از شوى بد گوهر مرا \r\n داد خواهى گر مرا با كس كه باشم جفت او * جفت كن با نام بگشايندهء خيبر مرا \r\n برتر آيد جانم از پاكيزه رويان بهشت * در پذيرد شاه مردان شير يزدان گر مرا \r\n آسمانى زاده‌ام من زين نژاد خاكيان * يك تنى نبود همال و همسر و همبر مرا \r\n چاكرش باشم اگر خوش‌تر كه آرد چاكرى * بهمن و اسفنديار و طوس بن نوذر مرا \r\n گر مبارزوار آيد پيش او سام دلير * گويد ايدون جاى مغفر بايدى معجر مرا \r\n اى سوار دلدل شهبا به فرّ بندگيت * ننگ آيد زين سواران جهان يكسر مرا \r\n گر نه علوى زاده‌ام من از چه اين سفله جهان * داشت با رنج روان مانند مايندر مرا \r\n از پى آن كز خداى آورد روشن نامه را * نيست كس جز باب شُبَير و شَبَر سرور مرا \r\n گر تو نشنيدى شنيدم من كجا آن شاه گفت * كاين بود فرّخ همال و ياور و داور مرا \r\n چون قياسات خرد خالى نبود از پيچ و تاب * برگزيدم مهر او تا او بود رهبر مرا \r\n حكمِ آن كاين جنبش سيّاره بر فرمان اوست * بى نيازى داده از احكام بو معشر مرا \r\n گر بَدَستى جاى اندر كوى او آرم به دست * خوش‌تر آيد زان كه باشد چار و سه كشور مرا \r\n سطح اين گنبد كه تحديد جهات آمد از آن * زيرم آيد گر شمارد شاه دين كهتر مرا \r\n اى خداوندى كه مهرت هستيم شد يكسره * شد عرض با ذات بىهمتاى تو جوهر مرا \r\n آن تويى كت پاك يزدان گويد اندر سرّ همى * كه نيامد در زمانه چون تو يك مظهر مرا \r\n ديدمى در خواب يك شب آن فروزان پيشگاه * بخت بيدارم كشيدى اندر آن محضر مرا \r\n چون بسودم ديدهءتر پيش او بر خاك خشك * سود با فرمان او با سينه‌اش بوذر مرا \r\n از تكلّف دور نطقى از روانم بردميد * چرخ بايد در خطيبى پايهء منبر مرا \r\n گر به دوران من اندر باز گردد عنصرى * بيند اندر خرمنش هم برق و هم صرصر مرا \r\n گر بنشناسند فرزندان دهرم باك نيست * بس بود بر سر همايون سايهء حيدر مرا « 2 » \r\n\r\n\r\n","description":"","footnote":"\r\n( 2 ) . ديوان اديب پيشاورى ( به نقل از مناقب علوى ، صص 81 - 82 ) .\r\n","page_name":" 242 ","page_number":288},
  {"content":"\r\n\r\n\r\nرفعت سمنانى ( - 1310 ه ش / 1350 ه . ق . )\r\nحاج محمّد صادق رفعت سمنانى از شاعران اواخر دورهء قاجاريه است . از تاريخ تولّد او اطّلاع صحيحى در دست نيست . به طورى كه نوشته‌اند نامبرده دوران اوليهء عمر خود را در سمنان گذرانده و بعد از سفر حج در سلك فقراى نعمت اللهى سلطان عليشاهى درآمد . مدّت‌ها در گناباد اقامت گزيد و از محضر حاجى ملّا على ( سلطان عليشاه ) استفاده و استفاضه كرد . بعد از او با نور عليشاه تجديد عهد نمود . مدّتى در خراسان ، نيشابور ، نهاوند اقامت داشت و سال‌هاى آخر عمر را در تهران گذراند و در همان جا درگذشت و در حضرت عبد العظيم ( شهر رى ) مدفون گرديد .\r\nرفعت سمنانى درويشى وارسته و حقيقت جو بود . وى در تمام مدّت عمر خود با سربلندى و علوّ طبع خاصى زندگى كرد . با بيشتر شاعران اواخر دورهء قاجاريه معاشر بود . و با عارف قزوينى دوستى و آشنايى داشت . رفعت تا آخر عمر نيز مجرّد زيست و ازدواج نكرد .\r\nديوان اشعار او در خرداد ماه 1339 ش . به كوشش نوح سامانى طبع و نشر شده است . « 1 »\r\nغزليّات رفعت حال و هواى خاصّى دارد . مخمّس وى در غديريه ، يكى از نمونه‌هاى خوب شعر منقبتى است كه شاعر در آن شور و احساس صادقانهء خود را به مولا امام على ( ع ) به معرض نمايش گذارده است .\r\n\r\n\r\n","description":"","footnote":"\r\n( 1 ) . تاريخ قومس ، صص 520 - 521 .\r\n","page_name":" 243 ","page_number":289},
  {"content":"\r\n\r\n\r\nلا فتى شاهد اين حرف كه يكتاست على ( ع )\r\n پرده بىپرده برانداخت مه نو سفرم * تا از اين پرده شود رام قضا و قدرم \r\n يا رود از بر و يا دلبر آيد به برم * مانده بر چهره منظور به شوخى نظرم \r\n تا چها ما را از اين نظر آخر به سر است \r\n از قضا و قدرم راستى آمد دل شاد * كه مرا كرد ز قيد غم و شادى آزاد \r\n اندر اين مرحله ره طى نتوانم بىزاد * زادك اللّه نهم روى به ره بادا باد \r\n تا خبردار شوم گرچه نه جاى خبر است \r\n رخت بندم علم اللّه شوم سوى غدير * جام گيرم ز كف ساقى بزم تقدير \r\n بينم اين شور ز بم خاست و يا از بم و زير * دانم اين شاه به حكم چه شهى گشت وزير \r\n زبرى زير چرا ؟ بهر چه زيرى زبر است ؟ \r\n يافتم بارى اين سر صعودست و نزول * روز معقول كنون جانب اهل منقول \r\n جبرئيل آمد از نزد خدا پيش رسول * عرض كرد اى به دليل همه شيئى مدلول \r\n اى كه بر نخل همه هستى فيضت ثمر است \r\n امر فرموده خداوند على اعلا * كه ايا ذات تو مرآت من و ذات ولا \r\n ده جلا آينه ذات نما را به ملا * وقت بگذشت ز جا خيز به تعجيل هلا \r\n گو بدين خلق ولى صاحب تيغ دو سر است \r\n غرض از جاى نبى خاست قيامت برخاست * از جهاز شتران عرش عظيمى آراست \r\n خالق ارض و سما را بر خود احمد خواست * گفت اى خلق بدانيد على عين خداست \r\n همه دانيد كه اين رهبر هر راهبر است \r\n اين صفات اللّه علياست بدانيد تمام * ذات را آيت كبر است به اثبات مقام \r\n شحنه قدرت و تقدير بر اوست غلام * به كف كافى او رشتهء تنظيم و نظام \r\n نى خداوند ولى قائم از او خشك و تر است \r\n به خدا تيغ كجش راستى دين خداست * نه خدا بل به خدا ديدهء حق بين خداست \r\n على عالى و مستغرق تحسين خداست * حيدر صفدر و تمكينش تمكين خداست \r\n اين يد باسط و هستى ده جن و بشر است \r\n عالم علم لدن معنى اسماست على * فاش گويم به همه اسم مسمّاست على \r\n\r\n","description":"","footnote":"","page_name":" 244 ","page_number":290},
  {"content":"\r\n\r\n لا فتى شاهد اين حرف كه يكتاست على * هل اتى مرتبه در قدر فتحناست على \r\n او برين چار كتب معنى و زير و زبر است \r\n در همه كون و مكان واجب ممكن همه اوست * همه دريا و همه قطره همه شط همه جوست \r\n جامع و مجمع اوصاف محاسن همه هوست * هو چو نيكو نگرى با او چون مى به سبوست \r\n آرى او چون بصر و يزدان نور بصر است \r\n نيست باللّه كسى حاصل ايجاد جز او * نه در اين ارض و سما كلى و افراد جز او \r\n نه ملك را به فلك سبحه و اوراد جز او * نه مرا ابن عم و ياور و داماد جز او \r\n او مرا ناصر در روز و شب از هر خطر است \r\n بايد امروز به بيعت بگراييد تمام * كه چنين امر شد از مصدر حى علام \r\n واجب اين بيعت آمد به خواص و به عوام * روز خود را منماييد در اين عالم شام \r\n اى بلى گويان اين معنى امروز در است \r\n نامى و جامد و جن و بشر و حور و پرى * هر چه را بود ببر كسوت نام و اثرى \r\n هر كه از نخل قدم داشت به كف برگ و برى * و آنچه را معنى و اصلى به دو نقش و صورى \r\n و آنچه از جود وجود احدى با اثر است \r\n عرش و لوح و قلم و كرسى يا غيب و شهود * شمس و مريخ و زحل مشترى و قوس و صعود \r\n زحل و زهره عطارد اثر بود و نبود * از پى بيعت با دست خداوند ودود \r\n مجتمع در بر شاهى كه بر از بو البشر است \r\n جبرئيل اول از خيل ملك پيش آمد * بعد خدمت سوى بيعت شد و درويش آمد \r\n هر مقرب ملكى از فلك خويش آمد * هر وجودى بنمود كم و يا بيش آمد \r\n آرى اين جاست كه هر بيش كمى را نظر است \r\n سوى بيعت همگى از دل و جان پيش شدند * فارغ از قيد غم و رنج كم و بيش شدند \r\n راحت از هر الم آسوده ز تشويش شدند * فاش گويم همه سر داده و درويش شدند \r\n زان كه درويشى اول قدمش ترك سر است \r\n هست اين بيشهء شيران شكارى هشدار * شاه ما شاهد ما نيز بود شير شكار \r\n بى سبب بر تن و جان كم زن زين شعله شرار * موى اين ببر مكن پيكر اين شير مخار \r\n گر ترا بيمى از آن آه دل پر شرر است \r\n از دل خستهء درويش حذر بايد كرد * گر نكردى به جهان فكر دگر بايد كرد \r\n سينه بر ناوك عشّاق سپر بايد كرد * از دل و جان به رهش قطع نظر بايد كرد \r\n\r\n","description":"","footnote":"","page_name":" 245 ","page_number":291},
  {"content":"\r\n\r\n در بر تيغ مهم سينه عالم سپر است \r\n بارى امروز ز مرد و زن و از پير و جوان * بار بستند پى بيعت دست يزدان \r\n شاد زين مرحله قلب و دل و جان و جانان * بطن در بطن ، رحم در رحم خلق جهان \r\n هر كه اندر رحم مادر و پشت پدر است \r\n همه زين بيعت خرم دل و دل شاد شدند * بنده گشتند ولى يكسره آزاد شدند \r\n همه مستغرق انعام خدا داد شدند * بر اين خسرو شيرين لب فرهاد شدند \r\n آرى آرى سخن عشق حديثى دگر است \r\n هر كه را روى ز اسباب به سوى سبب است * آگه از مرحلهء عشق و طريق طلب است \r\n جام توفيق ترا ( رفعت ) در كام و لب است * عاشقان شاد كه امروز زمان طرب است \r\n مرغ دولت را از فتح و ظفر بال و پر است \r\n گر چه امروز مرا نيست قرين فيض حضور * ليك با مهر تو نزديكم و از چهر تو دور \r\n آن چنان نام تو در ارض و سما شد مشهور * كه به آمرزش اوصاف خداوند غفور \r\n شهد اللّه كه نام تو انام ظفر است « 2 » \r\n\r\n\r\n","description":"","footnote":"\r\n( 2 ) . ديوان رفعت سمنانى ، صص 152 - 155 و نيز رك : صص 80 - 81 ، 87 ، 100 ، 149 - 151 ، 155 - 160 .\r\n","page_name":" 246 ","page_number":292},
  {"content":"\r\n\r\n\r\nموافق ( 1250 - 1312 ه . ش . )\r\nمير سيد على اكبر نعمت اللّهى ، ملقب به « موافق عليشاه » و متخلص به « موافق » ، فرزند مير محمد اسماعيل ملقب به « صابر عليشاه دوم » در اصفهان قدم به عرصهء گيتى نهاد .\r\nموافق از آن پس كه خواندن و نوشتن را در مكتب آموخت به تحصيل علوم دينيه پرداخت و پس از فرا گرفتن صرف و نحو ، منطق ، معانى و بيان به آموختن فقه و اصول نزد اساتيد عصر اشتغال ورزيد و چندى نيز در محضر ميرزا جهانگير خان ، استاد معقول و منقول ، به فرا گرفتن حكمت الهى پرداخت .\r\nمرحوم حاج ميرزا عبد الحسين ذو الرياستين دربارهء موافق مىگويد : « آن اديب يگانه و عارف فرزانه ، سيد السالكين و قدوة العارفين ، حاج ميرزا على اكبر موافق عليشاه ( روح اللّه روحه ) . عارفى و اصل و حكيمى كامل و فاضلى ارجمند بود و ذوقى سرشار داشت .\r\nمعظم له از سادات عالى درجات حسينى خاتون آبادى و پا قلعهء اصفهان بود كه از سن صباوت و كوچكى هوشى كافى و ذوقى صافى داشت . بارى موافق على از سن شباب با حقير مكاتبه و مبادله شعرى داشت ، و در سن هيجده سالگى غزلى به اين مطلع سرود :\r\n حلقه تا بر سر زلف تو گل اندام افتاد * هيچ دل نيست مگر آن كه در اين دام افتاد \r\nدر حضور رضوان جايگاه عم اكرم خود قرائت و تقاضاى دخول در رشتهء فقر و سلوك را نمود ، چون بيت ثانى را قرائت كرد :\r\n در ازل پرده ميان من و دلدار نبود * در تعيّن شدم و كار به پيغام افتاد \r\nفوق العاده اين شعر در عم اكرمش مؤثّر افتاد و در حال گريه چند مرتبه امر به تكرار فرمود . بالاخره به دلالت پدر عالى گهر از عم بزرگوار تلقين توبه و ذكر يافت و در بدايت تخلص را فانى قرار داد ، بعدا به مناسبت اسم و لقب طريقتى تبديل به موافق نمود .\r\n\r\n","description":"","footnote":"","page_name":" 247 ","page_number":293},
  {"content":"\r\n\r\nدر ايام حيات پدر سفرى به ارض اقدس نمود و به عتبه بوسى حضرت ثامن الحجج مشرف و در مراجعت چند ماهى در تهران متوقف و به اصفهان مراجعت نمود و سفرى در سال 1288 ش از طريق شيراز به مكهء معظمه مشرف و در خدمت حضرت وفا عليشاه به تلقين ذكر حيات موفق و پس از چند سالى ديگر باز براى زيارت مكهء معظمه و اماكن مشرفه به شيراز تشريف آورده ، ذكر سرّى را تلقين گرفته و به لقب موافق على ملقب و اجازهء هدايت و ارشاد و دستگيرى در آباده و نواحى آن را گرفته . . . »\r\nديوان اشعارش شامل قصايد و غزليات و مثنويات در سال 1363 ش در اصفهان طبع و نشر شد . موافق در تخت فولاد مدفون است .\r\n\r\nدر مدح مولى الموالى ، على بن ابى طالب ( ع )\r\n ره عشق است آن راهى كه پيدا نيست پايانش * هر آن كس رهرو اين راه شد بگذشت از جانش \r\n پى درمان درد عشق ار كوشى خطا باشد * طبيبا درد عشق است اين و ناياب است درمانش \r\n كسى عاشق بود كاندر هواى او سحرگاهان * رود تا چرخ هفتم دود آه و بانگ افغانش \r\n نياموزند سرّ عشق سالك را مگر آن دم * كه خود از كسوت كون و مكان بينند عريانش \r\n اگر محبوب را خواهى دل و دين ريز در راهش * وگر دلدار را جويى سر و جان ساز قربانش \r\n تو را با دوزخ و جنّت چه كار ، آخر كه عاشق را * نبايد بود امّيد بهشت و خوف نيرانش \r\n زنى تا بال و پر خفّاش وش در ظلمت هستى * ميسّر نيستت ديدن رخ چون مهر تابانش \r\n ز دار الملك هستى نه برون پا ، فانى از خود شو * كه هر كس قيد جان دارد ، دهد كى دست جانانش \r\n تو مرغ آشيان قدسى ، آخر از قفس يك دم * برون كن سر ببين در باغ وحدت روح و ريحانش \r\n\r\n","description":"","footnote":"","page_name":" 248 ","page_number":294},
  {"content":"\r\n\r\n درآ در مجلس تجريد و از عين اليقين بنگر * كه سرمست است از جام تجلّى جان مردانش \r\n برون از عالم اجسام باشد عالمى كان جا * به غير از حق نباشد هيچ در پيدا و پنهانش \r\n چه موسى ربّ ارنى گفت پاسخ لن ترانى شد * چرا كز چشم او بايست ديدن روى رخشانش \r\n هر آن رندى كه شد وارسته از غير خدا هر دم * شود در هر يك از ذرّات عالم حق نمايانش \r\n به هر سو بنگرد جز جلوهء محبوب كى بيند * اگر ممكن برافشاند ز دامان گرد امكانش \r\n بماند باقى اندر هر دو عالم ، از بقاى حق * هر آن كس از شراب لا يزالى زنده شد جانش \r\n به هشيارى چو نتوان طىّ اين ره كرد ، دِه ساقى * از آن پيمانه ، كز روز ازل بستيم پيمانش \r\n الا اى ساقى ار مى مىدهى ، از خمّ وحدت دِه * كه دستان زن به بزم قدس مىباشند مستانش \r\n كه تا نوشم مى و گويم ثناى آن شهنشاهى * كه صد ره باز برتر باشد از افلاك ايوانش \r\n بدان پايه‌ست حدّ رفعت عالى بناى او * كه جبريل امين را مىنشايد گفت دربانش \r\n امير مكّه و يثرب على بن ابى طالب * كه از شاهان عالم هست برتر رتبه و شانش \r\n يلان را مرغ جان جستن كند از تنگناى تن * به هنگامى كه جستن مىكند در رزم يكرانش \r\n بدرّد زَهرهء شير فلك در سينه آن وقتى * كه درد پيكر بد خواه را شمشير برّانش \r\n به روز جنگ چون در چنگ گيرد تيغ رنگ آميز * اگر گردون بود دشمن ، گريز آرد ز ميدانش \r\n\r\n","description":"","footnote":"","page_name":" 249 ","page_number":295},
  {"content":"\r\n\r\n به بازى كودك بختش كند گر ميل خواهد شد * فلك ميدان و خورشيد و مه نو گوى و چوگانش \r\n ز قهر او اگر بر هفت گردون شمّه‌اى گويى * بسان پيكر دشمن ز هم مىپاشد اركانش \r\n كسى از خط فرمانش نپيچد رخ ، نتابد سر * كه همچون آب در هر جا روان گشته‌ست فرمانش \r\n دو فرمانبر بود در پيشگه نوح و براهيمش * دو خدمتگر بود در بزمگه شيث و سليمانش \r\n گه احسان ز گوهر مىشود آفاق ناپيدا * ز بس گوهر فرو ريزد ز دست گوهر افشانش \r\n به روى دلربا هر سو جهانى مست و مدهوشش * به مهر جانفزا هر جا گروهى محو حيرانش \r\n كسى از مدح و وصف او كجا دم مىتواند زد * كه حىّ لم يزل ، خود مدح خوان باشد به قرآنش \r\n اگر انسان كه او باشد كسى سازد بيان هر دم * يقين دانم كه نگذارند فرق از پاك يزدانش \r\n به او ادنى برآمد عقل كل چون در شب اسرى * شد از هر سو على در ديدهء پيدا نمايانش \r\n گر او سر از گريبان هويّت بركشد ، بينى * كه كوتاه است دست انبيا يك سر ز دامانش \r\n به كوه طور ماندى تا ابد در سجده‌اش باقى * فزون از يك تجلّى گر بديدى پور عمرانش \r\n خدا را گر همى خواهى على را بين به چشم دل * شهى كز غير حق بيگانه باشند آشنايانش \r\n « موافق » تا ز فكرت بر سرود اين چامهء غرّا * روا باشد اگر دانند دانايان ، سخندانش \r\n الا تا گنبد گردون بود چون جاه والايش * الا تا لالهء نعمان بود چون روى رخشانش \r\n\r\n","description":"","footnote":"","page_name":" 250 ","page_number":296},
  {"content":"\r\n\r\n به شكل چرخ وارون باد بخت بد سگال او * به مثل لاله رنگين باد ، رخسار محبّانش \r\n\r\nعلى گويم على جويم\r\n مرا در تن بود تا جان ، على گويم على جويم * چه در پيدا چه در پنهان ، على گويم على جويم \r\n به كامم تا زبان باشد ، زبان تا در دهان باشد * به هر لفظ و به هر عنوان ، على گويم على جويم \r\n ز قدسيات سبحانى ، هم از آيات قرآنى * به هر تفسير و هر تبيان ، على گويم على جويم \r\n اگر سبّاح در بحرم ، اگر سيّاح هر شهرم * به هر مرز و به هر سامان ، على گويم على جويم \r\n على مولاى درويشان ، صفا بخش دل ايشان * به هر دردى پى درمان ، على گويم على جويم \r\n نخواهم جز على دينى ، نه جز آيينش آيينى * به هر دم از سر ايمان ، على گويم على جويم \r\n چو بلبل گر به بستانم ، به ياد شاه مردانم * به هر نغمه به هر الحان ، على گويم على جويم \r\n ز مهرش مست و حيرانم ، غم و شادى نمىدانم * چه در باغ و چه در زندان ، على گويم على جويم \r\n بر آرم سر چو در محشر ، به ياد ساقى كوثر * على سلطان انس و جان ، على گويم على جويم \r\n « موافق » گر دل آگاهى ، مجو غير على شاهى * همى گو از دل و از جان ، على گويم على جويم « 1 » \r\n\r\n\r\n","description":"","footnote":"\r\n( 1 ) . سخنوران نامى معاصر ايران ، ج 5 ، صص 3432 - 3436 .\r\n","page_name":" 251 ","page_number":297},
  {"content":"\r\n\r\n\r\nنسيم شمال ( اشرف الدين قزوينى ) ( ظاهرا 1287 - 1352 ه . ق . )\r\nسيد اشرف الدين قزوينى معروف به « گيلانى » و « نسيم شمال » فرزند سيد احمد حسينى قزوينى ، صاحب و نويسندهء روزنامهء سياسى ، فكاهى و عاميانهء نسيم شمال و از پيشوايان شعر طنز آميز عصر جديد است . در قزوين به دنيا آمد . شش ماهه بود كه يتيم گشت و ملك و مال و خانه‌اش غصب شد و تنگدست گرديد . در جوانى به عتبات رفت و ظاهرا پنج سال در كربلا و نجف زيست . مهر ميهن او را به ايران آورد . در بيست و دو سالگى از قزوين به تبريز شتافت . در آن جا تحصيلات مقدّماتى را گذراند . هيئت و جغرافيا و صرف و نحو و منطق و ديگر علوم متداول را بياموخت . سپس به گيلان رفت و در رشت اقامت جست و نخستين اشعار خود را در آن جا سرود و روزنامهء نسيم شمال را در دوم شعبان 1324 ه . ق در رشت انتشار داد .\r\nوى محبوب‌ترين و معروف‌ترين شاعر ملّى عهد انقلاب است . مندرجات روزنامهء نسيم شمال را كه غالبا اشعار فكاهى و انتقادى بود از آغاز تا به انجام خود مىنوشت .\r\nاو در همهء زندگانى مجرّد زيست و در پايان حيات ( از سال 1345 ه ) او را متهم به جنون كردند و بدين دستاويز سرانجام وى را به بيمارستان روانى بردند ، در حال بيمارى و تنگدستى در همان جا ، جان به جان آفرين سپرد . « 1 »\r\n\r\nبه مناسبت عيد غدير\r\n اندرين عيد غدير اى ساقى سيمين عذار * زينهار از كف مده جام شراب خوشگوار \r\n مست كن ما را ز عشق حيدر دلدل سوار * در فلك خيل ملك گويند هر دم آشكار \r\n\r\n\r\n","description":"","footnote":"\r\n( 1 ) . سرآمدان فرهنگ و تاريخ ايران ، صص 497 - 499 .\r\n","page_name":" 252 ","page_number":298},
  {"content":"\r\n\r\n لا فتى الا على لا سيف الا ذوالفقار \r\n ساقيا جامى بده سرشار در عيد غدير * گشت عالم مهبط الانوار در عيد غدير \r\n شد معين حجت احرار در عيد غدير * هر زمان بر خوان تو اين اشعار در عيد غدير \r\n لا فتى الا على لا سيف الا ذوالفقار \r\n چون اجل خواهد بساط جسم را ويران كند * مرغ زرين بال روح از كالبد طيران كند \r\n آن دو سائل مسألت از مذهب ايمان كند * اين عبارت پرتو نيران به از رضوان كند \r\n لا فتى الا على لا سيف الا ذوالفقار \r\n مرغ روحت چون كند آهنگ پرواز از قفس * با دو صد وحشت به دام عنكبوت افتد مگس \r\n هيكلت را چون نمايد قابض الارواح مس * اين سخن بر گوى با اخلاص در آخر نفس \r\n لا فتى الا على لا سيف الا ذوالفقار \r\n آدم خاكى چو بيرون شد ز گلگشت جنان * در سر انديب بلا گرديد با غم هم عنان \r\n گفت يا رب من ندارم هيچ تاب امتحان * آخر آمد اين سخن از غيب او را بر زبان \r\n لا فتى الا على لا سيف الا ذوالفقار \r\n چون كه ابراهيم را شد آتش سوزان مقام * سوى حق ناليد گفت اى جاعل نور و ظلام \r\n طاقت آتش ندارد قالب لحم و عظام * اين سخن را گفت آتش شد بر او برد و سلام \r\n لا فتى الا على لا سيف الا ذوالفقار \r\n در شب معراج پيغمبر به عرش كبريا * شكل شيرى ديد و انگشتر بدادش از وفا \r\n گفت : يا رب كيست اين شير و چه باشد ماجرا * از زبان بىزبان آمد به گوشش اين صدا \r\n لا فتى الا على لا سيف الا ذوالفقار \r\n غزوهء خيبر به پيغمبر نشد ممكن ظفر * شد به اردوى مسلمانان يهودى حمله‌ور \r\n غرق غم شد مصطفى ، ناليد پيش دادگر * جبرئيلش عاقبت بر اين سخن شد راهبر \r\n لا فتى الا على لا سيف الا ذوالفقار \r\n طينت خاصان حق از طينت حيدر سرشت * مصطفى نام على را بر ضمير دل نوشت \r\n « اشرف الدين » غير تخم مهر او در دل نكشت * اين سخن را كرد حق سر لوحهء باغ بهشت \r\n لا فتى الا على لا سيف الا ذوالفقار « 2 » \r\n\r\n\r\n","description":"","footnote":"\r\n( 2 ) . كلّيات نسيم شمال ، صص 94 - 95 .\r\n","page_name":" 253 ","page_number":299},
  {"content":"\r\n\r\n\r\nمرعشى شوشترى ( - )\r\nامير علاء الملك فرزند مير سيّد نور اللّه مرعشى از اكابر علماى روزگار است و به اوصاف انبيا و اوليا اتّصاف دارد . وى در هندوستان ، علم را از پدر آموخت ، سپس به شيراز رفت و پس از تكميل تحصيلات به هند بازگشت و چندى به تدريس پرداخت .\r\nاز تصانيف او مهذّب در منطق ؛ انوار الهدى در علم الهى ؛ صراط الوسيط در اثبات واجب و غيرها . احيانا به گفتن شعر هم رغبتى داشت . بنا به نقل محمّد عارف شيرازى در تذكرهء لطايف الخيال ( تأليف 1078 ه ق ) « گرامى گوهرى است يكتا كه گوهر تربيتش صدف بحر طبع مير نور اللّه شوشترى است ، در جميع فنون علوم عقلى و نقلى اصول و فروع قصب السبق از اقران ربوده طبع مستقيمش كمال حدّت فهم و جودت ذهن را حاوى ، و راستى سليقه‌اش سرعت انتقال را جامع . . . » « 1 » ساقى نامهء او موسوم به كوثر شهرت بسيار دارد كه ابياتى از آن در ارتباط با منقبت على ( ع ) است .\r\n چو از باده بر غم مظفر شوم * ثنا خوان ساقىّ كوثر شوم \r\n گل باغ ايمان علىّ ولى * كه مست است از جام مهرش نبى \r\n جهان بزم و ساقى على باده نور * نبى باده پيما و پيمانه طور \r\n جهان بحر و گوهر درو مصطفى * على آب آن گوهر پر بها \r\n على را در آن دل بود جا چو مهر * جهان را نبى دل بود تن سپهر \r\n على لنگر او خدا ناخدا * جهان بحر و كشتى رسول خدا \r\n محيطش خدا و محاطش نبى * جهان دايره مركز او على \r\n چو حيدر خلافت نمود آشكار * گرفت آن زمان حق به مركز قرار \r\n\r\n\r\n","description":"","footnote":"\r\n( 1 ) . تذكرهء پيمانه ، صص 475 - 476 .\r\n","page_name":" 254 ","page_number":300},
  {"content":"\r\n\r\n خدا باغبان بوى گل مرتضى * جهانست باغ و گلش مصطفى \r\n پر از بوى او نافه را جيب ناف * زهى نافهء ناف عبد مناف \r\n فروغ رخش تاب نور يقين * ز ابروى او آب محراب دين \r\n يد اللّه ، دست قدر قدرتش * قوى دست دين از قوى قوّتش \r\n رموز خدا راز ديرينه‌اش * كتاب مبين مصحف سينه‌اش \r\n دلش شمع بزم زمين و زمان * چو پروانه بر گرد او آسمان \r\n توكّل گلى از گلستان او * تجرّد نهالى ز بستان او \r\n جريده چنان شد به راه خدا * كه در گام اول ز خود شد جدا \r\n سپهر برين مجمر منظرش * نسيم سحر دودى از مجمرش \r\n صفا صفّهء قصر ايوان او * تجلّى چراغ شبستان او \r\n بسيط زمين گرد ميدان او * فلك هرزه گرد بيابان او \r\n سراب بيابان او موج نور * بود آهوى دشت او چشم حور \r\n از آن شمع را چهره افروخته * كه در بزم او خويش را سوخته \r\n از آن شعله بالا دو و سركشست * كه از سوز او تاب در آتشست \r\n هوا را هواى سر كوى اوست * كه پيوسته سرگشتهء چار سوست \r\n ازان رو جبين سوده بر خاك آب * كه باشد پدر خاك را بو تراب \r\n به دامان او زان نشيند غبار * كه فرزند را جا بود در كنار \r\n برآورده بيرون زمين سر ز آب * كه پا بر سر او نهد بو تراب \r\n چو شد نام والاى او بو تراب * ازين رو به خاك اوفتد آفتاب \r\n شود آب آيينه جارى چو آب * اگر بنگرد سوى او از عتاب \r\n شود حفظش ار پاسدار حباب * توان كرد ازو جام بزم شراب \r\n بر آرد چو شمشير الماس فن * به سر مىرسد آب او قطره زن \r\n چو گيرد به كف آب آتش‌فروز * شود همچو شب تيره بر خصم روز \r\n ز نيروى او تيغ سر مىزند * به زور كمان تير پر مىزند \r\n تويى شاه ، ويران و آباد را * گل سر سبد باغ ايجاد را \r\n تويى خلق را خسرو دادگر * اگر كفر نبود خدايى دگر \r\n ز بيم تو شد خون ياقوت خشك * شود خون جارى ز بيم تو مشك \r\n نگاه از غضب گر كنى سوى كان * شود آب ياقوت ، آب روان \r\n\r\n","description":"","footnote":"","page_name":" 255 ","page_number":301},
  {"content":"\r\n\r\n ز قدرت قضا و قدر با شكوه * ز ميزان قدر تو پا سنگ كوه \r\n گرانى ز حلم تو شد پايدار * وقار از وقار تو صاحب وقار \r\n به درياى حلم تو گوهر شكوه * بود موج درياى حلم تو كوه \r\n تو گر دل دهى اى شه بىهمال * دهد آسمان را زمين خاك مال \r\n ز بس شد ز فيض تو و الا مقام * سزد از سليمان به سلمان سلام \r\n ندارم به توصيف تو دسترس * خدا را رسد وصف آن ذات و بس \r\n كنون عرض احوال بايد نمود * به پيش تو اين نامه بايد گشود \r\n. . .\r\n بيا ساقى حوض كوثر بيا * بده جام كامى به اين بينوا \r\n به جامى كنى گر مرا ارجمند * بسان صراحى شوم سر بلند \r\n چو از جام لطفت شوم فيض ياب * ز گردون ستانم خراج آفتاب \r\n چو فيضت شود يار من چون سحاب * چمن سبز سازم ز موج سراب \r\n گر از فيض رايت شوم كامياب * به هر ذرّه بخشش كنم آفتاب \r\n بيا مرعشى قصّه كوتاه كن * به حرف دعا ساز ختم سخن « 2 » \r\n\r\n\r\n","description":"","footnote":"\r\n( 2 ) . همان ، صص 482 - 483 و 485 ( نقل از رسالهء فردوس تأليف سرايندهء ساقى نامه ، تصحيح و تعليق و مقدّمهء مير جلال الدّين حسينى ارموى ( محدّث ) چاپ انجمن آثار ملّى ) .\r\n","page_name":" 256 ","page_number":302},
  {"content":"\r\n\r\n\r\nمعلوم تبريزى\r\nمحمّد حسين بيگ معلوم متخلّص به تبريزى ، از خود مايه و استطاعتى دارد و تجارت مىكند . طبعش خالى از لطف نيست و از ابياتش اين ذوق معلوم است . ( تذكرهء نصر آبادى ) در رياض الشعرا و آتشكده و شمع انجمن و روز روشن زايد بر آنچه گذشت مطلبى به نظر نرسيد . . . بهترين ابياتش همان است كه ميرزا محمّد طاهر نصر آبادى انتخاب كرده است . مجموع اشعارى كه از معلوم تبريزى در تعليقات تذكرهء اصلح توسّط پير حسام الدّين راشدى نوشته‌اند ، 617 بيت است كه 134 بيت آن ساقى نامه است كه ابياتى از آن ساقى نامه در منقبت مولا على ( ع ) است .\r\n الهى به خاصان دين پرورت * به حقّ على ، ساقى كوثرت \r\n امامى كه يك نام او حيدرست * امامى كه داماد پيغمبرست \r\n كجا شام قدر و شب داج او * به دوش نبى بود معراج او \r\n علىّ ولى صاحب ذوالفقار * وصىّ نبى ، رحمت كردگار \r\n به نعتش بكن صد زبان خامه‌ام * به مهر نبوّت رسان نامه‌ام « 1 » \r\n\r\n\r\n","description":"","footnote":"\r\n( 1 ) . تذكرهء پيمانه ، صص 503 - 504 و 509 - 510 .\r\n","page_name":" 257 ","page_number":303},
  {"content":"\r\n\r\n\r\nعليقلى قراباغى\r\nحاجى ميرزا عليقلى فرزند ميرزا يوسف در شهر شيشه ( شوشى ) زاده شد و در نزد پدرش به كسب كمالات پرداخت . بعد به عتبات عاليات مشرف شد و به خدمت حاجى ميرزا سيد كاظم آقا رشتى به اكمال معلومات دينى كوشيده ، سپس به زادگاهش بازگشت .\r\nغالب تأليفات و اشعارش عربى و در مدح ائمهء اطهار ( ع ) است :\r\n صل يا رب على شمس الضحى * نور حق و سراج العالمين \r\n و على بدر المنير بعده * حجة اللّه امير المؤمنين « 1 » \r\n\r\n\r\n","description":"","footnote":"\r\n( 1 ) . سرايندگان شعر پارسى در قفقاز ، ص 192 .\r\n","page_name":" 258 ","page_number":304},
  {"content":"\r\n\r\n\r\nبنده « 1 » ( - )\r\n\r\nاى دل ز همه بهتر با مهر على سازيم\r\n\r\nترجيع بند\r\n اى دل ز همه بهتر با مهر على ( ع ) سازيم * جان در ره اين مقصود مردانه در اندازيم \r\n باشيم گداى او بر جمله سرافرازيم * در حلقهء مستانش با نغمه هم آوازيم \r\n هر كس به كسى نازد ما هم به على نازيم \r\n از دفتر عشق او حرفى به وَلا خوانديم * ديديم جمالش را لا حَول وَ لا خوانديم \r\n زين آيت رحمت ما الا اللّه ولا خوانديم * توحيد سرايانيم گويندهء اين رازيم \r\n هر كس به كسى نازد ما هم به على نازيم \r\n تسبيح و نماز و صوم مر مردم مسجد را * دير و حرم و كعبه هم زائر و قاصد را \r\n جنات و قصور و حور مزد عابد و زاهد را * با مهر و مه رويش با حور نپردازيم \r\n هر كس به كسى نازد ما هم به على نازيم \r\n ما را و سر كويش از كون و مكان خوش‌تر * ديدار مه رويش از هر دو جهان خوش‌تر \r\n زنده شده از بويش هم از دل و جان خوش‌تر * خود از رخ اين معنى ما پرده براندازيم \r\n هر كس به كسى نازد ما هم به على نازيم \r\n ما خاك نشينان را منگر تو حقير پست * با ياد خدا شستيم از جملهء هستى دست \r\n از جام هو الباقى گشتيم خراب و مست * از فرط نشاط و عشق چون مرغ به پروازيم \r\n هر كس به كسى نازد ما هم به على نازيم \r\n\r\n\r\n","description":"","footnote":"\r\n( 1 ) . نقل از ديوانى به نام بنده ( تهران ، 1375 ق ) احتمالا از عبد الرزّاق بيك دنبلى مؤلّف تذكرهء شعراى حدائق كه بنده تخلّص مىكرده است .\r\n","page_name":" 259 ","page_number":305},
  {"content":"\r\n\r\n هر چند فقيرانيم فخر همه شاهانيم * در مملكت امكان شاهنشه و سلطانيم \r\n در پيروى مولى ما گوش به فرمانيم * گر بندهء يزدانيم ليك از همه ممتازيم \r\n هر كس به كسى نازد ما هم به على نازيم \r\n گر بىزر و بىزوريم بىاين همه گنجوريم * از ظلم و ستم دوريم غرق لُمَع نوريم \r\n با جرم و خطا كارى صد شكر كه مغفوريم * از لطف خدا همراز با شاهد غمّازيم \r\n هر كس به كسى نازد ما هم به على نازيم \r\n هر چند پريشانيم با ظاهر آلوده * مجموع‌تر از جانيم با خاطر آسوده \r\n خود شاكر و خندانيم با بوده و نابوده * زير غم بار عشق چون اشتر جمّازيم \r\n هر كس به كسى نازد ما هم به على نازيم « 1 » \r\n\r\n\r\n","description":"","footnote":"\r\n( 1 ) . شعر فارسى ، صص 270 - 272 .\r\n","page_name":" 260 ","page_number":306},
  {"content":"\r\n\r\n\r\nافسر قاجار ( 1297 - 1358 ه . ق )\r\nمحمّد هاشم ميرزا فرزند نور اللّه ميرزا بن محمّد اسماعيل ميرزا بن محمّد رضا ميرزا افسر فرزند فتحعلى شاه قاجار است . ولادت مرحوم افسر در 21 محرّم الحرام در سبزوار اتّفاق افتاد . پس از تكميل تحصيلات متداولهء زمان مآلا از كلّيهء علوم عقليه و نقليه بهره‌مند گرديد . از جوانى به سرودن شعر سرگرم بود . در دوران مشروطيت هم به جرم آزاديخواهى سال‌ها گرفتار تبعيد و تهديد بود تا در سنهء 1327 ه به وكالت مجلس انتخاب گرديد و تا سال 1330 ه در تهران اقامت گزيد . به نمايندگى مجلس مؤسّسان نيز انتخاب شد و بعدها چند سالى را هم به وكالت مجلس شوراى ملّى گذرانيد تا درگذشت . « 1 » وى در سرودن غزليات ، قطعات و رباعيات و ساير انواع شعر مهارت داشت . به ويژه رباعيات او از ويژگى خاصى برخوردار است .\r\n\r\nترجمه‌اى از كلام حضرت امير المؤمنين على ( ع )\r\n به روزگار جوانى بيازماى كسان * ببين فرشتهء خصالند يا كه ديو و ددند \r\n براى خويش رفيقى شفيق گلچين كن * ز مردمى كه هنر پيشه‌اند و با خردند \r\n ملامتت نكنند ار بدند خويشانت * به اختيار براى تو منتخب نشدند \r\n ولى به نيك و بد همنشين تو مسئولى * به همنشينى مردم به اختيار خودند \r\n معاشران تو گر چند تن ز نيكانند * غمت مباد گر ابناى روزگار بدند \r\n* * *\r\n\r\n\r\n","description":"","footnote":"\r\n( 1 ) . گلزار جاويدان ، ج 1 ، ص 115 .\r\n","page_name":" 261 ","page_number":307},
  {"content":"\r\n\r\n آن شنيدم كه راد مرد بزرگ * پايهء مردمى چنين بنهاد \r\n كه نه از كس فريب بايد خورد * نه كسى را فريب بايد داد « 2 » \r\n\r\n\r\n","description":"","footnote":"\r\n( 2 ) . شعر فارسى ، ص 246 .\r\n","page_name":" 262 ","page_number":308},
  {"content":"\r\n\r\n\r\nفؤاد كرمانى ( 1268 - 1358 ه . ق . )\r\nآقا فتح اللّه قدسى كرمانى متخلّص به « فؤاد » از ارزنده‌ترين شاعران مرثيه سراى كرمان به شمار است . وى عارفى ربّانى و شاعرى آسمانى بوده كه خانهء دلش از نور عرفان و ولايت منوّر گشته و بدون شبهه از چشمه‌سار ولايت فيض گرفته است . . .\r\nمدايح و مناقبى كه در ولاى على مولاى درويشان پى افكنده ، روشنگر آن است كه بوارق غيبى جان پاك او را از قيود ترفند زندگى ، مجرّد كرده است و طيران روح قدسى آن چنان اوجى به سخن وى بخشيده است كه نفحهء عيسوى را از نظم دلپذير و مطنطن وى به وضوح مىتوان دريافت . او خوى خدايى را در خصال على مىنگرد و بوى خدا را در نسيم سحرگاهى كوى او مىجويد و بدين سان چندين قصيده و مسمّط در سلك نظم مىكشد و شگفت اين است كه معانى حكيمانه و بلند خويش را در بحورى سنگين و الفاظى گزين مىريزد و با قدرت از عهده برمىآيد . بسيارى ديگر از اشعار وى نيز به مدح و مراثى سالار شهيدان كربلا اختصاص مىيابد كه بدون اغراق برخى در نوع خود كم نظير است . . . « 1 »\r\n« در يك نگاه كلّى به مجموعهء آثار فؤاد درمىيابيم كه او يك شاعر پاكباز و حقيقتا مذهبى است . و اهل البيت ( ع ) در شعر او به بهترين روش مورد ستايش قرار گرفته‌اند . » « 2 »\r\n\r\nدر مدح على بن ابى طالب ( ع )\r\n دگرم بوارق غيب جان ز قيود كرده مجردا * طيران روح ز حد تن دگرم كشيده بلا حدا \r\n\r\n\r\n","description":"","footnote":"\r\n( 1 ) . تذكرهء شاعران كرمان ، ص 397 .\r\n( 2 ) . مجموعهء مقالات دومين سمينار و دههء كرمان شناسى ، ص 25 .\r\n","page_name":" 263 ","page_number":309},
  {"content":"\r\n\r\n به لبم ز نفخهء عيسوى نفسى رسيده مجددا * شده نظم ناطقه مرا دم روح قدس مؤيّدا \r\n كه بيان منقبت على كنم از لسان محمدا \r\n چه على كه خوانده فرشته‌اش به سمو عرش علا على * چه على كه گفته محمدش ز علو مدح و ثنا على \r\n چه على كه آمده ذات او چو صفات ذات خدا على * چه على كه خالق ذو المنن كندش خطاب يا على \r\n به جزاى حب تو خلق را بدهيم خلد مخلدا \r\n گل من نرسته به راستى چو قد تو سرو به باغ دل * شده حال قد صنوبرى ز خيال سرو تو معتدل \r\n دگر از چه بلبل طبع من نشود به ذكر تو مشتغل * كه به ياد قد تو بر دمد چمن از طبيعت آب و گل \r\n كه به شوق تو بشكفد ز شكوفه ورد موردا \r\n مه من ز شمس جمال تو شده منجلى جلوات حق * دگر از لسان تو منكشف خفى و جلى كلمات حق \r\n همه ذره ذره وجود تو شده منجلى جلوات حق * تو نه عين ذات حقى ولى به جلال و عزت ذات حق \r\n كه بدين صفت كه تويى تويى چو خداى فرد مفردا \r\n تويى آن كه آمده انبيا به پناه ظل لواى تو * دگر اوليا شده معتصم به فميص ذيل رداى تو \r\n نشود قبول خداى تو احدى مگر به ولاى تو * زده‌اند مذنب و متقى همه خيمه گرد سراى تو \r\n كه مصون ز قهر خدا بود هله اين رواق مشيدا \r\n چه مقام دارد و مرتبت ملكوت عرصهء دنيوى * كه مهيمنى چو تو اندرو بزند سرادق خسروى \r\n تو وراى عالم صورتى ملك ممالك معنوى * شه من تو آمدى از قدم چو به عرش افئده مستوى \r\n به درت ز كثرت جان و دل شده جمع جند مجندا \r\n نو كه در قوالب مردگان به دمى روان به يكى ندا * تو كه روح از تن زندگان به يكى اشاره كنى جدا \r\n ملكوت موت و حيات را متصرّف آمدى از خدا * سزد ار كنند جهانيان سر و جان به خاك درت فدا \r\n كه قتيل عشق تو را بود ز ازل حيات مؤبّدا \r\n جمرات نار محبتت به دلم فكنده شراره‌اى * زده‌اى به خرمن هستيم ز فراق نار دوباره‌اى \r\n نه مرا ز بند تو مخلصى نه مرا ز درد تو چاره‌اى * چه شود كه افكنى از كرم به من نزار نظاره‌اى \r\n به فضاى عالم مطلقم كشى از جهان مقيد ا . . . \r\n\r\nايضا در مدح حضرت امير المؤمنين على بن ابى طالب ( ع )\r\n نه مراست قدر آن كه زنم دم از جلال تو يا على * نه مرا زبان كه بيان كنم صفت كمال تو يا على \r\n شده مات عقل موحدين همه در جمال تو يا على * چو نيافت غير تو آگهى ز بيان حال تو يا على \r\n\r\n","description":"","footnote":"","page_name":" 264 ","page_number":310},
  {"content":"\r\n\r\n نبرد به وصف تو ره كسى مگر از مقال تو يا على \r\n هله‌اى مجلى عارفان تو چه مطلعى تو چه منظرى * هله‌اى موله عاشقان تو چه شاهدى تو چه دلبرى \r\n كه نديده‌ام به دو ديده‌ام چو تو گوهرى چو تو جوهرى * چه در انبيا چه در اوليا نه تراست عدلى و همسرى \r\n به كدام كس مثلت زنم كه بود مثال تو يا على \r\n تويى آن تجلّى ذو المنن كه فروغ عالم و آدمى * ز بروز جلوهء ما خلق به مقام و رتبه مقدّمى \r\n هله‌اى مشيت ذات حق كه به ذات خويش مسلمى * به جلال خويش مجللى ز نوال خويش منعمى \r\n همه گنج ذات مقدست شده ملك و مال تو يا على \r\n تو چه بنده‌اى كه خدائيت ز خداست منصب و مرتبت * رسدت ز مايهء بندگى كه رسى به پايهء سلطنت \r\n احدى نيافت ز اوليا چو تو اين شرافت و منزلت * همه خاندان تو در صفت چو تواند مشرق معرفت \r\n شده ختم دورهء علم و دين به كمال آل تو يا على \r\n تويى آن كه هستى ما خلق شده بر عطاى تو مستدل * ز محيط جود تو منتشر فطرات جان رشحات دل \r\n به دل تو چون دل عالمى دل عالمى شده متصل * نه همين منم ز تو مشتعل نه همين منم به تو مشتغل \r\n دل هر كه مىنگرم در او بود اشتغال تو يا على \r\n به مى خم تو سرشته شد گل كاس جان سبو كشان * ز رحيق جام تو سر گران سرسر خوشان دل بيهوشان \r\n به پيالهء دل عارفان شده ترك چشم تو مىفشان * نه منم ز بادهء عشق تو هله مست و بيدل و بى نشان \r\n همه كس چشيده به قدر خود ز مى زلال تو يا على \r\n منم آن مجرّد زنده دل كه دم از ولاى تو مىزنم * ره كوه و دشت رفته‌ام قدم از براى تو مىزنم \r\n به همين نفس كه تو داديم نفس از ثناى تو مىزنم * شب و روز حلقهء التجا به در سراى تو مىزنم \r\n نروم اگر بكشى مرا ز صف نعال تو يا على . . . « 3 » \r\n\r\n\r\n","description":"","footnote":"\r\n( 3 ) . تذكرهء شاعران كرمان ، صص 399 - 401 .\r\n","page_name":" 265 ","page_number":311},
  {"content":"\r\n\r\n\r\nصفاى اصفهانى ( 1269 - 1322 ه . ش . )\r\nنام او را محمود فرّخ در كتاب سفينهء فرّخ ، محمّد حسين مىنويسد . اشراق خاورى ، موافق نقل مرحوم اديب نيشابورى نوشته است : « صفاى اصفهانى تولّدش در اصفهان و در حدود سن پانزده سالگى وارد خراسان گرديد و در همان اوان آغاز شاعرى نهاده است . . .\r\nمتأسّفانه در همان دوران جوانى بر اثر استعمال حشيش مبتلا به جنون شد . با اين كه غالب دواوين شعراى عرب و عجم را حفظ داشته ، پس از عارض شدن مرض جنون محتويات حافظه‌اش را به كلّى از دست داد . بالاخره پس از دو سال ابتلاى به بيمارى مذكور در سنّ چهل و اند سالگى به عالم باقى شتافت . »\r\nاز مطالعهء ديوان صفا به آسانى مىتوان دريافت كه او در زمان خود از شاعران و اديبان و فاضلان و بزرگان علم و ادب بوده و به دانش‌هاى ادبى و دينى تسلّط كامل داشته و از فلسفه و منطق و حكمت الهى و تفسير و كلام نيز بىبهره نبوده است و بيشتر عمر خود را صرف مطالعه و تحقيق و تتبّع مىكرده و از اصطلاحات و تعبيرهاى درويشى و عرفانى و صوفيانهء او به خوبى مىتوان دانست كه از تصوّف و عرفان و منازل سير و سلوك بى خبر نبوده و قسمتى از عمر را در وادى فقر و فنا به طلب حقيقت سير و سفر كرده است .\r\nوجود قصايد و غزليّات شيوا و استوار او مؤيّد اين است كه او در شعر قدرت و تسلّطى تمام داشته است . از وى بيش از چند هزار بيت باقى مانده است . « 1 »\r\n\r\nدر منقبت شاه اوليا حضرت على بن ابى طالب ( ع )\r\n ديدم شكسته طرّهء مشكين را * آن ترك خَلُّخ چِگِل و چين را \r\n\r\n\r\n","description":"","footnote":"\r\n( 1 ) . برگى از ديوان حكيم صفاى سپاهانى ، مقدّمه ، ص 21 .\r\n","page_name":" 266 ","page_number":312},
  {"content":"\r\n\r\n بر لاله كشته دامن سنبل را * بر سرو هشته خرمن نسرين را \r\n دل در برم طپيد كبوتر سان * تا باز ديد چنگل شاهين را \r\n مويش به مشگ ماند و نشنيدم * در مشگ ترخم و شكن و چين را \r\n رويش به برگ لالهء نعمانى * خطّش به برگ لاله رياحين را \r\n سنگ و حرير را نبود الفت * از نو نهند خوبان آيين را \r\n بنهفته در حرير بدان نرمى * آن نازنين پسر دل سنگين را \r\n از گل دميده عبهر فتّانش * بى آب كرده عبهر مسكين را \r\n بر زين نشسته غاتفرى سروش * بر سر نهاده آزر برزين را \r\n جولانش ار به مسلخ عشق افتد * از خون كشته آب دهد زين را \r\n مشگش به سيم تافته سوسن را * سيمش ز مشگ يافته آذين را \r\n شد مست آن دو عبهر و از ابرو * خنجر گرفت و از مژه زوبين را \r\n بر جان و دل زد آنچه به يك نيرو * بى جان و دل كند تن رويين را \r\n جادوى كافرست سر زلفش * هم دل ز كف ربايد و هم دين را \r\n هندوى مقبلست سيه خالش * از آفتاب سازد بالين را \r\n از خسف مه بكاهد و افزايد * در خسف خط مه من تزيين را \r\n خطّ بقا كشد به مه او خط * بر ماه آسمان خط ترقين را \r\n ماند به راستى خم ابرويش * تيغ كج مبارز صفّين را \r\n دست خدا على كه به امكان زد * امر ولاش خيمهء تكوين را \r\n جز قلب و جز حقيقت او مشمر * عرش برين و عقل نخستين را \r\n جز خاكسار حضرت او منگر * خورشيد با جلالت و تمكين را \r\n شير علم ز باد عناياتش * از شير آسمان كشدى كين را \r\n آب وجود بندهء تكميلش * سلطان لا مكان كندى طين را \r\n آورد زير بند سليمانى * آوازهء ولاش شياطين را \r\n بر عورت مظالم بن متّى * روياند باغ فيضش يقطين را \r\n گر دست مرتضى ندهد كدهد * ترجيع آفتاب مصلّين را \r\n چون امر بادران كه بگرداند * در بحر نيل زورق زرّين را \r\n انگشت احمد عربى كوبد * بر خود ماه چرخ تبر زين را \r\n مردى مباش شوى زن دنيى * كش عقل داد بايد كابين را \r\n\r\n","description":"","footnote":"","page_name":" 267 ","page_number":313},
  {"content":"\r\n\r\n بكرست اين عجوز سيه پستان * بكرست زن چو بدهى عنّين را \r\n كس گر به پاى پير مغان ميرد * زان خاك پاى يابد تكفين را \r\n آن مرده را كه يار كند تكفين * هم يار داد خواهد تلقين را \r\n من دوش تا سپيده به تاب ايدر * امشب به حيرتم شب دوشين را \r\n كامم ز هجر تلخ‌تر از مردن * باشد كه بوسم آن لب نوشين را \r\n امشب كه بر لبم لب او باشد * شكر دهم چه تلخ و چه شيرين را \r\n شيرين كنم مذاق طلبكاران * وان تلخكامى غم ديرين را \r\n سنگى كه پاى بندهء او سايد * دندان شكست رفعت پروين را \r\n بر شاه چرخ چيره كند قدرش * از بيدقى كه راند فرزين را \r\n جذبش نشاندى به گه تمكين * افسردگان نشأه تلوين را \r\n اين اطلس كهن نكند چاهش * بر جامهء جلالت تبطين را \r\n رمحش به روز معركهء گردان * بر چشم چرخ سايد متّين را \r\n تيغش دم قتال بدرّاند * گر تيغ كوه معركهء كين را \r\n از صيت عدل شاه شكست از هم * ميزان چرخ بر شده شاهين را \r\n آن را كه با ولايت او زايد * زايد سپهر حبلى تحسين را \r\n نافى كه با عداوت او برّد * برّند ناف با او نفرين را \r\n اى فتنهء ولايت كل بركن * از باغ كون ريشهء تفتين را \r\n دست تصرف تو به عليين * تبديل كرد خواهد سجّين را \r\n مر سدّه تو چرخ دعا گويد * جبريل سدّه‌پرور آمين را \r\n بر سايهء تو عرش كند تحسين * بر آفتاب غير تو تهجين را \r\n خصم تو گر نبود نكرد ايزد * با عزت تو خلقت توهين را \r\n اوصاف حق به عين تو شد پيدا * چندان كه نيست درخور تعيين را \r\n آن ذات عين اين و برى از حدّ * ذات برى ز حد شمرم اين را \r\n ذاتيست بىنهايت و بى مبدا * باشد عيان چه فايده تبيين را \r\n شهباز عشق پر فكند پر بند * اين صعوه تخيّل و تخمين را \r\n حصن ولايت تو فرو بارد * بر آسمان ترفّع و تحصين را \r\n خاك تو وام داده به گردون فر * وز آفتاب خواسته تضمين را \r\n خورشيد ضامنست از آن دارد * بر طين چو وام داران توطين را \r\n\r\n","description":"","footnote":"","page_name":" 268 ","page_number":314},
  {"content":"\r\n\r\n بى ديدهء على نتواند ديد * چشم وجود ديدهء حق بين را \r\n خنگ تو كرده آخور زرّين خور * وز محور ممدّد خرزين را \r\n گفتى مگو خداست تعالى اللّه * اين گفتهء بزرگ نو آيين را \r\n اى داده كبريات خداوندى * سلمان فارسى شه بهدين را \r\n هر مور كش تو زور دهى از پر * مغفر درد به تارك زوبين را \r\n اى كعبهء صفا كه كند خسرو * از سنگ آستان تو شيرين را \r\n عشق من و حديث تو افسون شد * افسانه‌هاى ويسه و رامين را \r\n تكرار و شايگان خفى منگر * كن شايگان عنايت ديرين را \r\n ارديبهشت كن دى مشتاقان * اى داده اعتدال فروردين را \r\n لطف تو گر به طاغى و بر ياغى * كوشد كند تسلى و تسكين را \r\n خلد برين طاغى دوزخ را * ماء معين ياغى غسلين را \r\n اى پير عقل بين كه درين دارم * همخانه كرده‌اند مجانين را \r\n ميزان قسط و عدل تويى يزدان * سنجد بدين دو كفّه موازين را \r\n چندين چرا پسندى بر جانم * اين چند روزه آفت چندين را \r\n با آن كه من موافق توحيدم * در معرفت امام ميامين را \r\n از من توان زد ار تو دهى بازو * بر سينهء مخالف سكّين را « 2 » \r\n\r\nدر نعت قطب اوليا حضرت على بن ابى طالب ( ع )\r\n اى دل ار خواهى به سر آهنگ افسر داشتن * كشور تجريد را بايد مسخّر داشتن \r\n در طريق اهل معنى سلطنت را شرط نيست * با وجود كشور تجريد كشور داشتن \r\n ننگ زيور دار اى دل زيور ار خواهى كه هست * زيور اهل حقيقت ننگ زيور داشتن \r\n نا قلندر باشد آن رهرو كه در طى طريق * پاى بند او شود موى قلندر داشتن \r\n كشتن شهوت پر روحست و در معراج عشق * شاهباز عشق را شرطست شهپر داشتن \r\n باز روحت چون كبوتر گشت و مىگفتم رواست * در پيام دوست مىبايد كبوتر داشتن \r\n باز بال اين كبوتر را مكن شهوت مران * راندن شهوت كبوتر راست ابتر داشتن \r\n پاى در شهر بقا بنهادن و فرماندهيست * خاك اقليم فنا را افسر سر داشتن \r\n\r\n\r\n","description":"","footnote":"\r\n( 2 ) . ديوان اشعار حكيم صفاى اصفهانى ، صص 9 - 12 .\r\n","page_name":" 269 ","page_number":315},
  {"content":"\r\n\r\n آنچه بى رنگى كند در سير سى رنگ وجود * رنگ ارژنگى نگردد سنگ آزر داشتن \r\n اى كه خواهى داورى از خطّ داور سر مپيچ * داورى باشد سر اندر خطّ داور داشتن \r\n اى كه از خر داشتن نازى به عزم دار مرگ * گر مسيحى رخت تن بايست بر خر داشتن \r\n پيش اهل درد بهر سرفرازى خوشترست * نالش سر داشتن از بالش پر داشتن \r\n اعتدال دوست را ننگست چشم از عاشقان * زلف چون شمشاد و قدّ چون صنوبر داشتن \r\n بلكه دارد چشم آن كز عشق آن ابروى كج * راستى مانند ابرو پشت چنبر داشتن \r\n كم نگر بر اختران بر آسمان دل برآى * چيست كورى چشم بينايى ز اختر داشتن \r\n اختر توحيد اگر تابيد بر چرخ وجود * اختر از هفت آسمان بايست برتر داشتن \r\n اندر آن كشور كه خورشيد حقيقت طالعست * كار يك ذرّه‌ست صد خورشيد خاور داشتن \r\n نفس اگر لشكر كشد با عقل نفس ديگرست * عقل اگر دارد به سر سوداى لشكر داشتن \r\n در جهان نفس من كردستم اين كار اى پسر * ترك سر كردن سبق گيرد ز مغفر داشتن \r\n نيستت فرزندى اين چار مام و هفت باب * اى برادر خواهى ار قدر سه خواهر داشتن \r\n مىتوانى گر گذشتى زين شش و پنج و چهار * هفت گيسو دار گردونى به چادر داشتن \r\n دل نبندد هر كه بر زلف شئون مرآت جان * مىتواند با رخ جانان برابر داشتن \r\n رسم دلبر داشتن را آزمودم سال‌هاست * بايد از اين آب و از اين خاك دل بر داشتن \r\n كافر عشقست آن كش پيش آن بت روست پاك * از مسلمانى گذشتن عشق كافر داشتن \r\n سرّ آن خط مشوش را كسى داند كه ديد * بايدش مجموع درس عشق از بر داشتن \r\n اى دل ار بر گرد مردان حقيقت بين رسى * ديدهء تحقيق را بايد منوّر داشتن \r\n اى كه چشمت از انانيّت حصارى به نديد * همّتت ايمن نشست از حصن خيبر داشتن \r\n كى توان كندن پى تسخير اين نفس يهود * اين در خيبر مگر بازوى حيدر داشتن \r\n مظهر اسم الهى راز دار عقل كل * آرى آرى اسم را رسمست مظهر داشتن \r\n قصد من زين اسم اعظم حرف و لفظ و صوت نيست * اين مسمّاى معانى را مصوّر داشتن \r\n بل بود اسمى كه مشتقست ز اوصاف قديم * اسم مشتق چيست دانى وصف مصدر داشتن \r\n نيست فرق مظهر از ظاهر به حكم اتّحاد * مىتوان ديدن ولى با رأى انور داشتن \r\n هر كه خواهد ايمنى از فتنهء يأجوج نفس * بايدش عقلى چنو سدّ سكندر داشتن \r\n سدّ اسكندر چه باشد روى داراى وجود * ديدن و آيينهء جان را منوّر داشتن \r\n كيست داراى وجود كامل كافى عليست * كانچه گويم در حقش بايست باور داشتن \r\n سر كه خود را پيش پاى حضرت او داشت خاك * ننگ دارد باللّه از ديهيم قيصر داشتن \r\n\r\n","description":"","footnote":"","page_name":" 270 ","page_number":316},
  {"content":"\r\n\r\n پاى كو ننمود كفّ خويش از اين رهگذر * عار دارد استوا بر تخت سنجر داشتن \r\n راست نايد بر صحيفهء هيكلى سطر وجود * جز تنى مسطر رگى چون خط مسطر داشتن \r\n در كتاب دل نظر كن نقش روى نفس كل * تا توانى سرّ اين صورت به منظر داشتن \r\n هر كه بو جهلست گو بر معجزاتش بين كه نيست * كار سلمان چشم اعجاز از پيمبر داشتن \r\n با خلوص و صدق شو تا بوذر و سلمان شوى * سهل نبود قدر سلمان و ابوذر داشتن \r\n در ظلال پردهء قدرش نديدن عرش راست * عقل را در پردهء غفلت مستّر داشتن \r\n پردهء غفلت چه باشد از در انعام او * چشم بستن چشم از اين در به آن در داشتن \r\n از طبيعى خواستن سر الهيات راست * از مزاج كاسنى امّيد شكّر داشتن \r\n با وجود خم ز ساغر داشتن چشم شراب * با وجود بحر روى خود به فرغر داشتن \r\n فخر امكانيست بر سلطانى و سلطانى است * بندگى بر درگه سلطان قنبر داشتن \r\n اى كه اهل آذرى بر آذر عشق آر روى * بهر آذر خوى كن طبع سمندر داشتن \r\n قدرت درويش او گر وقر بدهد كاه را * مىتواند كوه را چون كاه لاغر داشتن \r\n گر به رو به روى بدهد تا نمايد ضيغمى * ننگ روباهست رو بر ضيغم نر داشتن \r\n كوه را گو پيش حلم او ز دعوى رسته باش * علم را در علم بايد سنگ ديگر داشتن \r\n برگزيدن اين و آن را بربا و باشد شبيه * بر شبه آوردن و هم سنگ گوهر داشتن \r\n كس شبه هم سنگ گوهر كى كند پيش حكيم * كى عرض را مىتوان در حدّ جوهر داشتن \r\n گر نباشد قطب گردون وجود اوليا * آسمان كى مىتواند قطب و محور داشتن \r\n اوليا را گر نباشد پادشاهى چون على * چون توانند از مه و خورشيد چاكر داشتن \r\n گلشن توحيد را بايد گل صدق و صفا * تا تواند شير را در بيشه مضطر داشتن \r\n گل همان بهتر كه بدهد بر غضنفر چشم زخم * نى رخى تابنده چون چشم غضنفر داشتن \r\n اين گل صدق و صفا در گلشن توحيد ماست * از خلوص جان به اين روح مطهّر داشتن \r\n نقطه‌اى از علم توحيدش دبير چرخ پير * شرح نتواند دهد با هفت دفتر داشتن \r\n هفت دفتر چيست اين آن نقطه باشد كاندرو * دايره ايجاد را يارند مضمر داشتن \r\n فاقد كل مىتواند در ظلال عقل او * نفس را در عين بىبرگى توانگر داشتن \r\n گفت احمد بين جنبيكم لكم اعدا عدو * اين كلام اللّه را نتوان محقّر داشتن \r\n اژدر نفس اى برادر خفته بر بالاى گنج * گنج خواهى بايد اوّل وضع اژدر داشتن \r\n اهل نفسى از تو شش واديست تا اخفاى دوست * خويش را چون مهره مىنتوان به شش در داشتن \r\n اسب تن پى ساز و با رفرف سواران شو رفيق * طى نگردد اين طريق از اسب و استر داشتن \r\n\r\n","description":"","footnote":"","page_name":" 271 ","page_number":317},
  {"content":"\r\n\r\n جان من نه پاى در باب تولّاى ولى * تا توانى اين عدو را در پس در داشتن \r\n اين ولى عصر اين اكسير اعظم اين امام * خاك شو تا زر شوى اين كشتن آن برداشتن \r\n نفس نتواند شمار خويش از خيل عقول * جز كه از همّت ره انجامى مشمّر داشتن \r\n اى ره انجام وجودت عقل در سير صعود * ناطقستى نفس ما بر عشق رهبر داشتن \r\n از پى اثبات ذات خويشتن ذات ترا * كرد ظاهر خواست حق برهان اظهر داشتن \r\n خطبه خواندن مر خطيبان را به نام تست پاى * بر فراز بام اين نه پله منبر داشتن \r\n با فروغ آفتاب همتت ما را خطاست * تكيه بر خورشيد گردون مدوّر داشتن \r\n عام كى داند تراكش در نظر پايهء وليست * دست بر عمرو و توانايى به عنتر داشتن \r\n از نصيرى پرس سرّ اين كه گويد آن خداى * عرش را يا رد فرود و فرش را برداشتن \r\n اى ولى اللّه اعظم صدر عرش كبريا * گر ترا بيند ترا خواهد مصدّر داشتن \r\n اى وجودت حشر اكبر هر كه حشر اندر تو يافت * فارغست از انتظار حشر اكبر داشتن \r\n اى قيامت فانى اندر قامتت با اين قيام * نيست قائم حجّت حشر مكرّر داشتن \r\n اى بهشت عدن روحانى كه اشعار صفا * در مديحت بر بهشت آموخت كوثر داشتن \r\n آسمانم باز با سلطان فقر افكند كار * بعد چندين سال با صد حشمت و فر داشتن \r\n حشمت من را درين دانست اين جا آمدن * صدق آوردن دل و جان ثناگر داشتن \r\n گفت نتوان گوهر توحيد آوردن به دست * جز دلى در بحر عرفان آشناور داشتن \r\n از شهود و غيب مطلق در مضاف آن و اين * با وجود كون جامع مخزن زر داشتن \r\n مخزن زر داشتن نبود بود در خاك شور * از عطش جان دادن و درياى اخضر داشتن \r\n اى ظفرهاى ترا در پنج حضرت امتداد * مىتوان ما را بامدادى مظفّر داشتن \r\n اى كه خواهى شعر گفتن شعر ناگفتن بخواه * شعر گفتن نيست چون رزق مقدّر داشتن \r\n كسب كردن بايد و دانستن سرّ علوم * صحو معلوم و قوانين مقرّر داشتن \r\n تا توان گفتن دو بيتى را كه گر بيند خبير * صورت او را تواند سرّ مخبر داشتن \r\n نه دو زحف از چار بحر آوردن و از ابلهى * ابترى گفتن ملقّب احذ مضمر داشتن \r\n گر نداند نيز نام احذ و قبض آن هم رواست * نقطه را ناخوانده لاف خط پرگر داشتن \r\n تا سپهر لاجوردى رنگ با كف خضيب * ثابتست اندر سر تير و دو پيكر داشتن \r\n جسم احباب تو چونان صورت سعد السعود * باد تقويمش به فال سعد اكبر داشتن \r\n فرق اعدايت به زير تيغ مرّيخ ار توان * نحس اكبر را نشيب نحس اصغر داشتن « 3 » \r\n\r\n\r\n","description":"","footnote":"\r\n( 3 ) . همان ، صص 104 - 108 .\r\n","page_name":" 272 ","page_number":318},
  {"content":"\r\n\r\n\r\nصغير اصفهانى ( 1312 ه . ق . - )\r\nنام شريفش حسين فرزند آقا اسد اللّه است كه ولادت او در شهر اصفهان اتّفاق افتاد . وى پس از كسب كمالات مرسوم زمان از نه سالگى به سرودن شعر پرداخت . و به همين مناسبت تخلّص « صغير » اختيار كرد و ديرى نگذشت كه به حلقهء اهل تحقيق درآمد .\r\nحاصل آن كه « صغير » مردى است درويش و صفا كيش و در فنون ادب تبحّر كامل دارد و اشعارش در نهايت زيبايى و شيوايى است . « 1 »\r\nصغير علاوه بر قصيده و غزل ، غديريه‌اى در منقبت و ستايش مولى الموحّدين على ( ع ) دارد كه حاكى از عشق و علاقهء شاعر به آن حضرت است . اشعارى كه از دل برخاسته و لا جرم بر دل مىنشيند .\r\n\r\nغديريّه در مدح زوج بتول ، ابن عم رسول ، على ( ع )\r\n امروز من اندر سر سوداى دگر دارم * دربارهء مى خوردن تجديد نظر دارم \r\n خشت از سر خُم خواهم يك مرتبه بردارم * سرهشته در آن نوشم تا هوش به سر دارم \r\n در ميكده مست افتم بى زحمت هُشيارى \r\n اى مرغ طرب بالى بگشاى و معلّق زن * پايى ز سر مستى بر گنبد ازْرَق زن \r\n حق حق زن و هو هو كن هو هو كن و حق حق زن * بر بىخبران تسخَر بر بىبصران دق زن \r\n كان خلوتى غيبى شد شاهد بازارى \r\n با اهل زمين بر گو كر عرش به شير آمد * خيزيد به استقبال آن عرش سرير آمد \r\n بر خيل خراباتى ده مژده كه پير آمد * با جلوهء اللّهى در خُم غدير آمد \r\n\r\n\r\n","description":"","footnote":"\r\n( 1 ) . گلزار جاويدان ، ص 805 .\r\n","page_name":" 273 ","page_number":319},
  {"content":"\r\n\r\n تا حشر ز اهل دل دل برد به عيّارى \r\n معشوق ازل از رخ برداشته بُرقع را * هر ديده كجا بيند آن ماه مُلمّع را \r\n خفّاش شناسد كى خورشيد مُشَعْشَع را * آرى چو كند در بر شه دَلق مُرقّع را \r\n هر ديدهء ظاهر بين افتد به غلط كارى \r\n از وجه هُويت بين نى نسبت تمثالى * وجه على اعلى وجه على عالى \r\n اى موسى بن عمران جاى تو كنون خالى * تا كام دلت يا بى از آن ولىِ والى \r\n جاى لَن از او بينى صد گونه وفادارى \r\n از خاك رهش گردون اندوخته گوهرها * آراسته گيتى را ز افروخته اخترها \r\n تنها نه كنون باشد او ملجأ مُصظرها * هنگام بلا از او جستند پيمبرها \r\n اين يك ظفر و نصرت آن يك مدد و يارى \r\n گر او نه همى كردى در حق رُسُل احسان * تا حشر نياسودى نوح از الم طوفان \r\n يوسف نشدى آزاد از زاويهء زندان * يعقوب نمىكردى طى مرحلهء هِجران \r\n ايّوب نمىرستى از بستر بيمارى \r\n اى قبلهء حق جويان محراب دو ابرويت * روى دل مشتاقان از هر طرفى سويت \r\n نه گنبد گردون را پر كرده هياهويت * درِ دير و حَرم مجنون بر سلسلهء مويت \r\n هم مؤمن تسبيحى هم كافر زُنّارى \r\n تبليغ محمّد ( ص ) را در كار تو مىبينم * سر تا سر فُرقان را اسرار تو مىبينم \r\n روشن همه عالم را ز انوار تو مىبينم * در معنى صورت‌ها ديدار تو مىبينم \r\n خوابى است خوش اين يا رب يا معنى بيدارى \r\n اى پادشه عالم ما خيل غلامانت * گر باشدمان دستى داريم به دامانت \r\n ما را بكن از احسان خود قابل احسانت * هر عيب و گنه داريم اى ما همه قربانت \r\n مىپوش به ستّارى مىبخش به غفّارى \r\n من گر چه صغيرستم با وصف تو دمسازم * پر كرده جهانى را در مدح تو آوازم \r\n شه صابر ازين نعمت كردست سرافرازم * هر كس به كسى نازد من هم به تو مىنازم \r\n تا ناز كه خود گردد مقرون به سزاوارى « 2 » \r\n\r\n\r\n","description":"","footnote":"\r\n( 2 ) . شعر فارسى ، صص 28 - 30 .\r\n","page_name":" 274 ","page_number":320},
  {"content":"\r\n\r\n\r\nنادرى ( 1299 - 1364 ه . ق . / 1323 ه . ش . )\r\nمحمّد حسين متخلّص به نادرى فرزند ابو القاسم افشار در مشهد متولّد شد . در ايام صباوت با خانواده به نجف اشرف رفت . چهار سال تحصيلات مقدّماتى را آن جا گذرانيد و سپس به همراه خانواده به ايران مراجعت كرد و در زادگاه خود ( مشهد ) براى هميشه سكونت اختيار كرد .\r\nاز اوّل جوانى به جهت طبع روانى كه داشت به شاعرى روى آورد . وى از شاعران كثير الشعر معاصر است . طبعش به قصيده سازى و مثنوى سرايى بيشتر رغبت داشت .\r\nغزل اگر هم گفته باشد چنان نبود كه حتّى مورد رضايت خودش باشد . نادرى پس از امير الشعرا ( سرايى ) جهرمى و ملك الشعرا بهار ، امير الشعراى آستان قدس شد .\r\nنادرى مردى متواضع و از صوفيهء نعمت اللهى بود . بالاخره وى در ششم صفر در مشهد درگذشت و در آستان قدس مدفون گرديد . كتاب ظفر نامه از سروده‌هاى اوست . « 1 »\r\n\r\nدر منقبت شاه اوليا\r\n شمس فلك فرو معالى * مولى الفقرا على عالى \r\n صهر نبى و پسر عم او * انباز به شادى و غم او \r\n اسلام كه نيستش كم و كاست * با تيغ كجش به دهر شد راست \r\n بر دوش نبى زده قدم را * پرداخته از صنم حرم را \r\n بر دوش نبى قدم نهاده * منّت به سر حرم نهاده \r\n بر كتف نبى از آن بزد گام * كز طاق حرم بريزد اصنام \r\n\r\n\r\n","description":"","footnote":"\r\n( 1 ) . ظفر نامه ، مقدّمه ، صص الف - ب .\r\n","page_name":" 275 ","page_number":321},
  {"content":"\r\n\r\n بد پاى عليش چون به شانه * شد مهر نبوتش نشانه \r\n ما را به ولاى او تولّا است * كاندر دو جهان امير و مولى است \r\n آن مائده بخش سلوى و من * شاه دو سرا ولى ذو المن \r\n يا رب به صفاى قلب پيران * ما را به ولاى او بميران « 2 » \r\n\r\n\r\n","description":"","footnote":"\r\n( 2 ) . همان ، ص 2 .\r\n","page_name":" 276 ","page_number":322},
  {"content":"\r\n\r\n\r\nگلزار اصفهانى ( 1302 - 1366 ه . ق . )\r\nگلزار ، گويا از همان تولّد ، شاعر به دنيا آمد زيرا از شاعر جز لطافت طبع ، رقّت مضامين ، تلفيق عبارات ، تجسّم مناظر انتظار ديگرى نمىرود . گلزار 13 رجب در خانوادهء حاج ملّا حسين روحانى كه عالم عصر خويش بود متولّد شد . از اوان كودكى كم كم شعر مىگفت تا بالاخره شاعرى بنام و سخنگويى توانا شد . گلزار در غزل سرايى دست غريبى داشت .\r\nدر سرودن انواع مختلف شعر ، قصيده ، غزل ، قطعه ، رباعى ، ترجيع بند ، تركيب بند مهارت داشت . مخمّس بهاريهء او در وصف نوروز و مدح حضرت امير على بن ابى طالب ( ع ) معروف است . در توحيد شعر گفته و پيامبر اسلام ( ص ) و ائمهء هدى را در آثار خويش ستوده و مدح كرده است . در انجمن دانشكده عضويت داشته و مورد علاقهء عموم شعراى اصفهان بوده است . تعداد اشعارش به پانزده هزار مىرسد . سبك شعرش ، عراقى متمايل به هندى است . در بديهه گويى قدرتى نشان داده كه در خلال اشعارش به آنها اشاره شده است . « 1 »\r\n\r\nغديريّه در مدح مولى الموالى على ( ع )\r\n اى بت فرّخ رخ حميده خصايل * وى مه گردون حسن شمع محافل \r\n كرد نهان رخ ز شرم نيّر اعظم * دوش چو شد با مه رخ تو مقابل \r\n دل ز جنون خواست سر ز عشق تو پيچد * زلف تو در پاى او نهاده سلاسل \r\n قند لبت برده شهد شكّر مصرى * چشم تو بر بسته ره به جادوى بابل \r\n گر نه تو پيغمبرى به حسن پس از زلف * سورهء قدر از چه شد به شأن تو نازل \r\n\r\n\r\n","description":"","footnote":"\r\n( 1 ) . ديوان گلزار اصفهانى ، مقدّمه ، صص 2 - 3 .\r\n","page_name":" 277 ","page_number":323},
  {"content":"\r\n\r\n زلف تو ديوانه تا كشيد به زنجير * نيست دگر در زمانه يك دل عاقل \r\n چند ز بهر طواف كعبه شب و روز * قطع مرا حل كنيم و طىّ منازل \r\n كعبهء مقصود ما تويى بنما رخ * تا برهيم اى صنم ز رنج مراحل \r\n دى شده بودم غريق بحر تفكر * شش جهتم بسته بود باب وسايل \r\n با دل خود كردم اين خطاب كه اى دل * چند كنى عمر خويش صرف به باطل \r\n آب گذشت از سر و هنوز تو در خواب * عمر به آخر رسيده است و تو غافل \r\n آمدم از دل ندا كه بىرخ جانان * جان به چه كار آيد و ز عمر چه حاصل \r\n پس به خرد گفتم اى مفتّح ابواب * دى شده بر ما هميشه لطف تو شامل \r\n گر نشود ناخداى لطف تو رهبر * كشتى ما كى رسد ز قعر به ساحل \r\n خضر رهم شو به سوى منزل جانان * تا كندم زنگ غم ز آينه زايل \r\n گفت اگر بايدت سعادت در اين * جوى توسّل تو بر شهنشه عادل \r\n خسرو عادل عديل ختم رسولان * آن كه نگين داد در ركوع به سائل \r\n گفت به خُمِّ غدير احمد مرسل * هست پس از من على خليفهء كامل \r\n يا على اى بر نبى خليفه و داماد * يا على اى در جهان فضل تو فاضل \r\n وصف تو آرايش تمام دفاتر * اسم تو سر دفتر جميع رسايل \r\n هم ز تو جاريست امر و نهى الهى * هم ز تو بر پا صلوة و صوم و نوافل \r\n تيغ تو جوزا صفت دو تا شد از يراك * فرق نهد در ميانهء حق و باطل \r\n عشق تو در سر نهفته عارف و عامى * مهر تو در دل گرفته عالم و جاهل \r\n آمده مداح آستان تو گلزار * گر چه نباشد بر آستان تو قابل \r\n شهد بود تا همى مفرّح ارواح * زهر بود تا همى كشنده و قاتل \r\n جام محبّ تو پر ز شهد مهنّا * كام عدوى تو پر ز زهر هلاهل \r\n\r\nغديريّه در مدح شاه اوليا على ( ع )\r\n عنقاى قاف قدسم و بر خاك اندرم * عرش است آشيانم اگر باز شد پرم \r\n من لا مكان مكانم و فردوس آستان * دست قضا به خاك فكنده است بسترم \r\n آيينه‌ام به زنگ كدورت نهفته رُوى * تيغم كه در غلاف نهان گشته جوهرم \r\n دانى كه اختران به چه مقصد كنند طوف * من خود مطاف و كعبهء اين هفت اخترم \r\n\r\n","description":"","footnote":"","page_name":" 278 ","page_number":324},
  {"content":"\r\n\r\n از خاك و باد و آتش و آبم هراس نيست * كز رتبه خويش برتر از اين چار مادرم \r\n اندر هوا فرشته و بر خاك آدمى * در آب همچو حوت و در آتش سمندرم \r\n با شبچراغ عقل چه وحشت ز ظلمتم * در تيرگى جهل درخشنده گوهرم \r\n روبه نيم كه سگ به شكارم كند طمع * نخجيرگاه فضل و هنر را غضنفرم \r\n نه زاهد ريايى و نه واعظ محيل * وارسته از تكبّر محراب و منبرم \r\n شطرنج دهر را نه وزيرم نه رخ نه شاه * نه چون پياده زير پى پيل اندرم \r\n با اسب جهد گه به نشيبم گهى فراز * فرزين صفت بود كه من اين عرصه بسپرم \r\n پشتم نگشته خم بر دونان پى دو نان * كز خوان قسمت آمده روزى مقررّم \r\n از تند باد حادثه گر چار موجه شد * كشتى من چه غم كه بود صبر لنگرم \r\n يأجوج حادثات هجوم آورند اگر * نبود زيان مرا كه چو سدّ سكندرم \r\n بندند اگر به كينهء من عالمى ميان * بر دل مرا چه بيم كه حقّ است ياورم \r\n بيم از كسم نبوده به دل تا كه بوده‌ام * دانم همان شود كه شد از حق مقدّرم \r\n فخر من اين بس است كه با همّت بلند * شد كنج فقر و گنج قناعت ميسّرم \r\n با سيم اشگ و چهرهء چون زر به عشق دوست * از سيم بىنيازم و بيزار از زرم \r\n عارف به حق شوى به من ار نيك بنگرى * كز پاى تا به سر همه آيات داورم \r\n با اين همه بلندى جاه و مقام قرب * افتاده‌تر ز خاكم و از مور كمترم \r\n يا رب بپوش عيب من از چشم مردمان * در روز حشر چون ز لحد سر برآورم \r\n باشم اگر چه غرق گنه پاى تا به سر * دارم اميد عفو كه مدّاح حيدرم \r\n امروز من ولاى على باشدم به دل * فردا سوى جحيم روم نيست باورم \r\n مهر علىّ و آل به دل كرده تا طلوع * از نور دل چو بيضهء بيضا منوّرم \r\n تا گوهر مديح على آورم به كف * غوّاصم و به بحر دل از جان شناورم \r\n خورشيد كسب نور گر از من كند رواست * تا سايهء محمّدم و آل است بر سرم \r\n قنبر بود يكى ز غلامان شير حق * اين رتبه بس مرا كه سگ كوى قنبرم \r\n اى دست حق بگير مرا دست روز حشر * باشد كه از صراط به لطف تو بگذرم \r\n در هر طريق لطف تو باشد مرا دليل * از راهزن چه بيم كه خضر است رهبرم \r\n خوانى اگر ز خيل غلامان خود مرا * عار است پادشاهى خاقان و قيصرم \r\n دارم جهان به زير نگين با ولاى تو * سلطان وقت خويشم و عون تو لشكرم \r\n امروز من نه مست تو باشم كه از ازل * لبريز بود از مى عشق تو ساغرم \r\n\r\n","description":"","footnote":"","page_name":" 279 ","page_number":325},
  {"content":"\r\n\r\n تا زيب‌بخش مجلس روحانيان شوم * در مدح مرتضى است حديثى به خاطرم \r\n روز غدير خم به نبى شد ز حق خطاب * كاى برگزيده عبد و رسول پيمبرم \r\n امروز كن مقام على را عيان به خلق * يعنى بگير پرده ز راز مستّرم \r\n بگرفت مصطفى كمر مرتضى و گفت * اى قوم اين على است وصىّ و برادرم \r\n تنها نه قول لحمكّ لحمى به شأن اوست * هست اين على خليفهء با جان برابرم \r\n از بعد من امير شما مؤمنين عليست * هست اين بشارت از حق و من هم مبشّرم \r\n هر كس كه ذرّه‌اى به دلش مهر مرتضى است * در آفتاب حشر منش سايه گسترم \r\n خواهد هر آن كه بهره‌ور از علم حق شود * من شهر علم حقّم و باشد على درم \r\n گلزار با ولايت حيدر بود شگفت * در دل اگر غمى بود از هول محشرم \r\n\r\nدر مدح حضرت امير المؤمنين على ( ع )\r\n چون كند پرواز اندر لا مكان مرغ خيالم * عالم امكان بود چون بيضه‌اى در زير بالم \r\n نيست نقصانم ز سعد و نحس كوكب زان كه من خود * اختر برج سعادت مهر گردون كمالم \r\n من محيط فضلم و نيل ادب عمّان دانش * هفت درياى فلك عطشان چو ماهى بر زلالم \r\n تلخ كامىها كشيدم از معلّم تا به عالم * چاشنىبخش شكر آمد ز شيرينى مقالم \r\n بس شب تاريك را كردم سحر تا در فصاحت * عالمى را كرد روشن شعر چون سحر حلالم \r\n كرده‌ام تا جاى در قاف قناعت همچو عنقا * قاف تا قاف جهان باشد همه خوان نوالم \r\n پشت پا بر افسر كاووس زد گلتاج فقرم * طعنه‌ها بر جام جم زد پرتو كاس سفالم \r\n تا من از بازار كثرت خلوت وحدت كزيدم * ايمن از هر گير و دارم فارغ از هر قيل و قالم \r\n نى هواى سيم و زر دارم نه شوق مال و منصب * زان كه بيزار از زر و سيمم برى از جاه و مالم \r\n پيش از اين عالم بدم همراز و همدم قدسيان را * بوده آغازم بدانسان تا چه خواهد شد مآلم \r\n دوش از بهر گناه خود زدم فالى ز مصحف * آيهء لا تقنطوا من رحمة الله بود فالم \r\n با وجود اين كه خود درياى ژرف بيكرانم * خستهء هجران يارم تشنهء جام وصالم \r\n با خرد گفتم بگو با من اگر دارى نشانش * گفت من هم چون تو زين غم غرق اندوه و ملالم \r\n عشق را گفتم به زارى داروى دردم تو دارى * اى طبيب جان نمىپرسى چرا يك لحظه حالم \r\n درد دل با عشق مىگفتم كه ماهى جلوه‌گر شد * گفت چونى گفتمش اينك ترا محو جمالم \r\n پس بگفتم كيستى با اين رخ زيبا كه كردى * شهسوارا چون شه شطرنج مات از نطق لالم \r\n\r\n","description":"","footnote":"","page_name":" 280 ","page_number":326},
  {"content":"\r\n\r\n گفت من شاهنشه عشقم به عقل كلّ برادر * مؤمنين را من اميرم من ولىّ لا يزالم \r\n بى ستون بر پاى دارد ، دست من اين هفت طارم * پاى تا سر مظهر و مرآت ذات ذو الجلالم \r\n من ز امر حق به دست خود گِل آدم سرشتم * من يد اللّهم كه در كون و مكان نبود همالم \r\n خلق را من پيشوايم در شريعت بعد احمد * شرع را من آمر كل بر حرام و بر حلالم \r\n مرد و زن را حاضرم بر سر به هنگام تولّد * جمله را حاضر به بالين هم به گاه ارتحالم \r\n از پى تشخيص سال و ماه و روز و شب به گردون * از مه و خورشيد من آرندهء بدر و هلالم \r\n شير حقّم روز هيجا كز دم تيغ دو پيكر * غزوها را فاتحم بر همزن كفر و ضلالم \r\n انبيا را من شدم ياور ز آدم تا به خاتم * دفتر ايجاد را من فرد بىشبه و مثالم \r\n حبّ من باشد صراط و عدل من ميزان به محشر * خير و شرّ را بر خلايق من جواب و من سؤالم \r\n هست احمد شهر علم حق من او را باب عالى * هم به خالق خلق را من راه وصل از انفصالم \r\n در ازل زد دست من شيرازهء اوراق هستى * هست دستم دست حق باشد به حق چون اتّصالم \r\n من علىّ مرتضايم ابن عمّ مصطفايم * واجب ممكن نمايم من مُبرّا از زوالم \r\n خواستم گلزار گويم در مديحش آنچه دانم * شد عنان گير من آن دم عقل و بر پا زد عقالم \r\n\r\nدر مدح اسد اللّه الغالب على ابن ابى طالب ( ع )\r\n اگر ز دام هوس شد گشوده بال و پرم * به بام عرش از اين تنگنا قفس بپرم \r\n هماى عالم قدسم كه در سراچهء خاك * شكسته در طلب آب و دانه بال و پرم \r\n مه سپهر كمالم دچار روز سياه * فرشتهء ملكوتم اسير خواب و خورم \r\n نهاده‌ام ز ازل پاى تا به ملك وجود * مدام سنگ جفا بارد از فلك به سرم \r\n خوش آن زمان كه از اين ورطه بر كنار روم * خنك دمى كه از اين روزگار درگذرم \r\n مرا كه جاى از اوّل بهشت بود ز چيست * جداى مانده‌ام از اصل خويش و دربه‌درم \r\n گرفت تيغ زبانم جهان به نظم و ليك * به تير طعنهء بىدانشان دون سپرم \r\n رسد ز تير فلك بانگ زه به خامهء من * ولى ز شست قضا خود نشانهء قدرم \r\n فرود نامده در پيش كس سرم پى سيم * نگشته خم بر دونان پى دو نان كمرم \r\n به سيم اشك بس آلوده‌ام زر رخسار * نموده است قناعت غنى ز سيم و زرم \r\n كه گفته است بشر ميل جز به شر نكند * كه من به شر نكنم ميل اگر چه خود بشرم \r\n دمى كه از شكم مادر آمدم به كنار * چشاند شيرهء جان بر لبان چون شكرم \r\n\r\n","description":"","footnote":"","page_name":" 281 ","page_number":327},
  {"content":"\r\n\r\n شدم ز دامن مادر سپس به دوش پدر * نمود راه صلاح و فساد و خير و شرم \r\n چو زين دو تربيت آراست جسم و روح مرا * رهين منّت الطاف مادر و پدرم \r\n نديده‌اى اگر از خاك تيره رُويد گل * در اين زمانهء تاريك بين به شعر ترم \r\n ز يمن تربيت باغبان به باغ جهان * گياه كوچكم امّا بزرگ بين ثمرم \r\n من آن نهال برومند باغ كيهانم * كه مدح حيدر و اولاد اوست برگ و برم \r\n علىّ عالى اعلا وصىّ پاك رسول * كه اوست هادى و پير و دليل و راهبرم \r\n ز مهد تا به لحد بلكه تا ابد ز ازل * وصال او طلبم كوى اوست در نظرم \r\n على كه تا شده‌ام مدح خوان خاك درش * بساط پادشهان يافت زينت از گهرم \r\n على كه احمد مرسل به شأن او فرمود * منم مدينهء علم حق و على است درم \r\n مرا كه دل صدف مهر او بود شايد * ز آفتاب فلك گوى روشنى ببرم \r\n منم گداى تو گلزار خسروا كه به عمر * نبوده چشم عنايت به جز تو از دگرم \r\n بخوان ز ملك صفاهان مرا به درگه خويش * كه بر درِ تو من اين جان عاريت سپرم « 2 » \r\n\r\n\r\n","description":"","footnote":"\r\n( 2 ) . همان ، صص 23 - 30 .\r\n","page_name":" 282 ","page_number":328},
  {"content":"\r\n\r\n\r\nخراسانى ، حاج ميرزا حبيب ( 1266 - 1327 ه . ش . )\r\n« حاج ميرزا حبيب اللّه مجتهد فرزند حاجى ميرزا محمّد هاشم از دانشمندان روحانى خراسان و از عارفان بزرگ به شمار است .\r\nوى از دودمانى بود كه از حيث علم و عرفان از بزرگان بنام بوده‌اند . حاج ميرزا حبيب نبيرهء سيد محمّد مهدى شهيد و از اولاد سلطان عارفان سيّد نور الدّين شاه نعمت اللّه ولى است .\r\nوى در مهد علم و دامان فضل و ادب تربيت يافت و پس از تحصيل مقدّمات در محضر حاج ميرزا نصر اللّه مشغول فرا گرفتن فقه و اصول گرديد و پس از آن عازم بيت اللّه گرديد و در مراجعت از حج ، در عتبات عاليات از محاضر درس مرحوم ميرزاى شيرازى و ميرزاى رشتى و فاضل در بندى استفادهء كامل نمود و سپس به مشهد بازگشت و از محضر پر فيض خود ، طلّاب علوم دينى را بهره‌مند ساخت .\r\nميرزا حبيب هوشى سرشار و حافظه‌اى بسيار قوى داشت به طورى كه نقل كرده‌اند در پانزده سالگى چندين هزار بيت شعر عربى و فارسى در حافظه داشت . به فارسى و عربى شعر مىسرود . با زبان فرانسه آشنايى داشت و نقل كرده‌اند كه كتاب تلماك فنلون را فاضلانه ترجمه كرده كه متأسّفانه از بين رفته است . « 1 »\r\nحاج ميرزا حبيب در سرودن شعر يد طولايى داشته و ديوان اشعار او گوياى اين مطلب است . اشعار نعت و منقبت نيز از او به جا مانده است . »\r\n\r\n\r\n","description":"","footnote":"\r\n( 1 ) . سير سخن ، ج 2 ، صص 287 - 288 .\r\n","page_name":" 283 ","page_number":329},
  {"content":"\r\n\r\n\r\nامروز امير در ميخانه تويى تو\r\n امروز امير در ميخانه تويى تو * فرياد رس اين دل ديوانه تويى تو \r\n مرغ دل ما را كه به كس رام نگردد * آرام تويى دام تويى دانه تويى تو \r\n آن مهر درخشان كه به هر صبح بتابد * از روزن اين خانه به كاشانه تويى تو \r\n آن ورد كه زاهد به همه شام و سحرگاه * بشمارد با سبحهء صد دانه تويى تو \r\n آن باده كه شاهد به خرابات مغان نيز * پيمود به جام و خم و ميخانه تويى تو \r\n آن غل كه ز زنجير سر زلف نهادند * بر پاى دل عاقل و ديوانه تويى تو \r\n ويرانه بود هر دو جهان نزد خردمند * گنجى كه نهان است به ويرانه تويى تو \r\n در كعبه و بتخانه بگشتيم بسى ما * ديديم كه در كعبه و بتخانه تويى تو \r\n بسيار بگوييم و چه بسيار بگفتيم * كس نيست به غير از تو در اين خانه تويى تو \r\n يك همت مردانه در اين كاخ نديديم * آن را كه بود همت مردانه تويى تو \r\n\r\nدر مدح على ( ع )\r\n مرا پير طريقت جز على نيست * كه هستى را حقيقت جز على نيست \r\n مبين غير از على پيدا و پنهان * كه در غيب و شهادت جز على نيست \r\n مجو غير از على در كعبه و دير * كه هفتاد و دو ملّت جز على نيست \r\n چه باك از آتش دوزخ كه در حشر * قسيم نار و جنّت جز على نيست \r\n اگر كفر است اگر ايمان بگو فاش * كه در روز قيامت جز على نيست \r\n اساس هر دو عالم بر محبّت * بود قائم ، محبّت جز على نيست \r\n در آن حضرت كه دم از لى مع اللّه * زند احمد معيت جز على نيست \r\n شنيدم عاشقى مستانه مىگفت * خدا را حول و قوت جز على نيست \r\n وجود جمله اشيا از مشيت * پديد آمد ، مشيت جز على نيست \r\n شهنشاهى كه بر درگه ملايك * زنندش پنج نوبت جز على نيست \r\n على آدم على شيث و على نوح * كه در دور نبوّت جز على نيست \r\n\r\n","description":"","footnote":"","page_name":" 284 ","page_number":330},
  {"content":"\r\n\r\n على احمد على موسى و عيسى * كه در اطوار خلقت جز على نيست \r\n اگر گويى على عين خدا نيست * بگو نيز از خدا هرگز جدا نيست « 2 » \r\n\r\n\r\n","description":"","footnote":"\r\n( 2 ) . همان ، ص 290 .\r\n","page_name":" 285 ","page_number":331},
  {"content":"\r\n\r\n\r\nطوطى همدانى ( 1327 ه . ق . - )\r\nابو الحسن ابن ابو الحسن همدانى متخلّص به طوطى متولّد همدان است . وى پس از گذراندن ايّام كودكى و بهره‌مند شدن از درس و كتاب و آموختن زبان فارسى در 20 سالگى از همدان به تهران آمد . از آن جا كه علاقهء زيادى به اشعار بزرگان و عرفا داشت غالب اوقات روزگار خود را به شعر خواندن و شعر گفتن مىگذرانيد . ذوق و شوق عرفان وى را بر آن داشت كه در سير و سلوك نيز قدمى بردارد و به اندازه شوق و ذوق خود از حقايق عرفان برخوردار گردد . كسب ظاهرى وى خيّاطى است .\r\nآثار وى عبارتند از :\r\nمناجات نامه « 1 » در دو بخش الف - مناجات خمسة عشر ، ب - مناجات خمسه ؛ ديوان غزليات در توحيد ؛ كتاب شكرستان در مدح و منقبت چهارده معصوم ( ع ) كه هشتاد قصيدهء آن فقط به مدح مولاى متّقيان على ( ع ) اختصاص دارد ؛ كتاب گواهى نامه در سير و سلوك كه به وزن مخزن الاسرار نظامى سروده شده است ؛ شيطان نامه يا مناظره با ابليس پر تلبيس ، اين كتاب به نثر و داراى قطعات عرفانى و فكاهى و ادبى است .\r\nطوطى ، ترجيع بند معروفى در مدح چهارده معصوم ( ع ) دارد كه بند دوم آن اختصاص به مدح و ثناى على ( ع ) دارد .\r\n\r\n\r\n","description":"","footnote":"\r\n( 1 ) . مناجات نامه خمسهء عشر طوطى يا كليد دوستى با خدا ، صص الف - ج .\r\n","page_name":" 286 ","page_number":332},
  {"content":"\r\n\r\n\r\nگوش كن ترجيع ثانى تا كنى دل منجلى كاين بود مدح و ثناى ساقى كوثر على\r\n شش جهت در كل عالم مخفى و پيدا على است * مخفى از فرط ظهور و مظهر اشيا على است \r\n ماسوا او را محاط و او محيط ما سوى * وان يدِ مبسوط حق در ظاهر و اخفا على است \r\n اوست مصنوع خدا و ما سوى مصنوع او * صادر اول ولى و والى و الا على است \r\n در معارك شهسوار و بختيار و كامكار * پرده‌دار رازدار قرب او ادنا على است \r\n عرش و كرسى پست پيش رفعتش بىشايبه * چون به عرش و فرش و كرسى آمر و مولا على است \r\n حضرت روح الامين را مرشد و آموزگار * رازگو با مصطفى در ليلة الاسرى على است \r\n از ثريّا تا ثرى بر جنّ و انس و مار و مور * قاسم الارزاق و هستى بخش و شاهنشا على است \r\n معنى قرآن بود مضمر به نقطهء تحت با * نقطهء فى تحت با را بىگمان معنى على است \r\n بعد احمد ( ص ) از تمام انبيا و اوليا * اشجع و اعلى و ارفع اعلم و اتقى على است \r\n مظهر ذات خدا و جانشين مصطفى ( ص ) * حكم فرما در زمين و عالم بالا على است \r\n گر شوى از اهل بينش بشنوى از گوش دل * بر تمام آفرينش ناطق و گويا على است \r\n اوست وجه اللّه اعظم اوست دست كردگار * در حقيقت چشمهء ايجاد را مبنا على است \r\n\r\n","description":"","footnote":"","page_name":" 287 ","page_number":333},
  {"content":"\r\n\r\n نيست حرفى خارج از تركيب و تقريب حروف * در جمل كن سير و بنگر از الف تا يا على است \r\n طوطيا كن مختصر از بيم نااهل و بگو * مجملا فعّال مطلق دنيى و عقبى على است « 2 » \r\n\r\n\r\n","description":"","footnote":"\r\n( 2 ) . همان ، صص 75 - 76 .\r\n","page_name":" 288 ","page_number":334},
  {"content":"\r\n\r\n\r\nبهار ، محمّد تقى ( 1263 - 1330 ه . ش . )\r\nمحمّد تقى فرزند حاج محمّد كاظم صبورى ، ملك الشعراى آستان قدس رضوى است .\r\nدر عين حال او از دانشمندان ، نويسندگان و سياستمداران آزاده نيز به شمار مىرود . بهار در مشهد پا به عرصهء وجود گذارد . پدر او از فضلاى معروف خراسان بود . بهار اصول ادبيات را در نزد پدر آموخت و پس از مرگ پدر كه آن هنگام هيجده سال بيشتر نداشت ، تحصيلات ادبى را نزد مرحوم اديب نيشابورى كه از ادبا و شعراى مشهور بود و همچنين ساير فضلاى معاصر دنبال كرد .\r\nبهار از سنين كودكى و در زمان حيات پدر ، قريحهء ادبى خود را گاه به گاهى بروز مىداد و ذوق فطرى و خدادادى خويش را ضمن گفتار و كردار كودكانه‌اش آشكار مىساخت . پس از فوت پدر در سرودن شعر رفته رفته چنان مهارتى از خود به خرج داد كه جز معدودى از استادان ، ساير فضلاى خراسان آن را باور نمىداشتند . او علىرغم فوت پدر و بىسرپرست ماندن خانواده ، كه مشكلات فراوانى هم براى او ايجاد كرده بود ، به دنبال انقلاب ايران كه در سال 1324 ه يعنى دو سال پس از مرگ پدرش روى نمود به زندگى سياسى و اجتماعى كشانده مىشود و به صف انقلابيون مىپيوندد . چرا كه روح پر شور شاعرانه و احساسات تند ميهن پرستانهء او را هيچ دسته و گروهى ، ديگر قانع نمىساخت . او ضمن نوشتن مقالات سياسى و اشعار مهيّج وطنى و ترانه‌هاى محلّى بر دامنهء فعاليّت‌هاى سياسى خويش پيوسته مىافزود و با نشر روزنامهء نو بهار و سپس روزنامهء تازه بهار و راه يافتن به مجلس به عنوان يك شخصيت برجستهء سياسى و انقلابى شهرتى تمام يافت . ولى به سبب نوشتن مقالات شديد اللحن بر ضدّ مظالم دولت روس ابتدا به خراسان و سپس به بجنورد تبعيد گرديد . همدردى با مردم آن ديار سبب گرديد كه در دورهء چهارم از همان شهر به وكالت انتخاب شود و در دوره‌هاى پنجم و ششم به\r\n\r\n","description":"","footnote":"","page_name":" 289 ","page_number":335},
  {"content":"\r\n\r\nترتيب از ترشيز ( كاشمر ) و تهران به وكالت رسيد . . . از اواخر دورهء ششم در اثر جريان‌هاى سياسى خاصى كه پيش آمد به اصفهان تبعيد شد و چهارده ماه زندانى گرديد . مثنوى كارنامهء زندان را كه از شاهكارهاى اوست در اين مدّت سرود . پس از رهايى از زندان از سياست كناره گرفت و به تدريس در دانشگاه تهران مشغول گرديد و به تأليف و تصنيف و تحقيق و تتبّع در مسائل ادبى و تاريخ ادبيات و تصحيح چند كتاب پرداخت .\r\n\r\nتأليفات و آثار بهار\r\nعبارتند از : ديوان اشعار ( در دو جلد ) ؛ سبك شناسى ( در سه جلد ) ؛ تاريخ احزاب سياسى ؛ داستان نيرنگ سياه . همچنين كتاب‌هاى ذيل را تصحيح و اصلاح كرده و حواشى مفيدى بر آنها نوشته است :\r\nتاريخ سيستان ؛ مجمل التواريخ و القصص ؛ جوامع الحكايات و لوامع الروايات عوفى ؛ ترجمهء تاريخ طبرى . كتاب‌هاى يادگار زريران و منظومهء درخت آسوريك نيز توسّط بهار از پهلوى به فارسى ترجمه شده است .\r\nهنرمندى بهار در شعر بيشتر در قصيده‌سرايى آشكار مىگردد . قصايد او به سبك خراسانى است . در انواع ديگر شعر از جمله : مثنوى ، غزل و رباعى و قطعه و مسمّط نيز تواناست . « 1 »\r\nبهار در سرودن اشعار مذهبى و منقبت ، شاعرى قوى و فحل است و در ديوان او قصايدى در ستايش مولا على ( ع ) و منقبت امام هشتم ( ع ) و ميلاد مسعود امام حسين ( ع ) و . . . وجود دارد كه نشانگر قدرت و مهارت او در سرودن اين گونه اشعار است .\r\nاشعارى كه شور و احساس و ايمان سرايندهء آن را به نمايش مىگذارد .\r\n\r\nخرّم آن را كه چنين بار خداى و مولاست\r\n دل من خواهى اى ترك و ندانى كه خطاست * از چو من عاشق دلباخته جان بايد خواست \r\n دل من خواهى و پاداش مرا بوسه دهى * هر كه زينسان دل من خواهد بدهم كه رواست \r\n\r\n\r\n","description":"","footnote":"\r\n( 1 ) . سير سخن ، ج 2 ، صص 256 - 261 .\r\n","page_name":" 290 ","page_number":336},
  {"content":"\r\n\r\n دل من عشق تو را خواست سپردمش به تو * دل تو را دادم نك هر چه كنى حكم تو راست \r\n عشق تو حكمروا گشت بنا بر دل من * نيست يك دل كه نه عشق تو بر او حكمرواست \r\n اى ببرده دل يك شهر به آراسته روى * آفرين باد بر ايزد كه چنان روى آراست \r\n به هواى تو شدم شهرهء شهر اينت شگفت * نه چو من شهره شود هر كو در بند هواست \r\n نيست جز رنج و بلا بر من از اين عشق ، بلى * عشق را چون نگرى يكسره رنج است و بلاست \r\n دژم از چيست سَر زلف تو ، كش روز و شبان * خوابگه بر سمن و رامگهش بر ديباست \r\n به خطا خواست نه چين مشك سيه ، مشك فروش * كه ز چين سر زلف تو همى بايد خواست \r\n ماه را نيست چنين روى و چنين جعد بخم * سرو را نيست چنين زلف و چنين قامت راست \r\n مىخورم خون جگر ، دو لب تو سرخ ز چيست * مىكشم بار بلا ، زلف تو خَميده چراست \r\n آهوى چشمت اى شوخ دل من بفريفت * مگر اين دل نه دل مدحگر شير خداست \r\n بو الحسن آن كه به دو فضل به انجام رسيد * و آن كه بنهفت توان فضل وى امروز كجاست \r\n ولىِ ايزد يكتا كه به پيش در او * آسمان همچو غلامان رهى پشت دو تاست \r\n هر چه بىخواهش او گر همه نيكست ، بدى است * هر چه بىطاعت او گر همه هستى است ، فناست \r\n گر همه عاصى ، از مهرش با عيش و خوشى است * ور همه دشمن ، از جودش با برگ و نواست \r\n\r\n","description":"","footnote":"","page_name":" 291 ","page_number":337},
  {"content":"\r\n\r\n نيست دادار و چو دادار ز هر عيب برى است * نيست يزدان و چو يزدان به فضايل يكتاست \r\n شد ز روشن دل او روز مخالف تارى * شد ز تيغ كج او دين خداوندى راست \r\n آسمان است و زمين هر دو بزرگ آيت حق * آسمان از او بر پا و زمين زو برجاست \r\n بسته و بندهء فرمانش قضا و قدر است * گر همه چيز به حكم قدر و بند قضاست \r\n شرف و فخر بود آدم را زين فرزند * گر چه مردم را فخر و شرف از جدّ و نياست \r\n اى ره شيطان بگرفته ز نادانى و جهل * ره او گير كه سوى خردت راهنماست \r\n فخر آن را كه چنين راهنماى است و دليل * خرّم آن را كه چنين بار خداى و مولاست \r\n گر به رزم اندر ديديش همانا گفتى * خصم او كاه و سر نيزهء او كاه رباست \r\n مر خدا را به پرستيدن پيمود رهى * تا بدان جا كه ستودندش قومى كه خداست \r\n بت شكستن را بر دوش نبى سود قدم * نيك بنگر كه جز او اين شرف و قدر كه راست \r\n پاى بر دوش نبى سود تواند آن كس * كه به پاى اندرش شمس و قمر و ارض و سماست \r\n آن كه بر جاى نبى بستر آفت بگزيد * لا جرم بعد نبى صدر خلافت او راست \r\n اين چنان گفتم كاستاد « سكستانى » گفت * « ترك من بر دل من كامروا گشت و رواست » « 2 » \r\n\r\n\r\n","description":"","footnote":"\r\n( 2 ) . ديوان اشعار محمد تقى بهار ، ج 1 ، صص 106 - 108 .\r\n","page_name":" 292 ","page_number":338},
  {"content":"\r\n\r\n\r\nنجاتى ، محمّد على ( 1285 ه . ش . - )\r\nسرهنگ محمّد على نجاتى متولّد تهران است . سخنورى دانا و شاعرى توانا كه پس از كسب معارف مرسوم زمان و تكميل فنون ادب سال‌ها به مديريت مجلّهء ادبى ارمغان اشتغال داشت . اكنون نيز دبير انجمن ادبى ايران است .\r\nدر دوران جوانى بيشتر به سرودن اشعار فكاهى مىپرداخته و به تمام صنوف سخن آشناست . برجسته‌ترين اثرش ترجمهء عجايب المقدور فى مثالب تيمور كه به طبع نيز رسيده است . « 1 »\r\nنجاتى در سرودن اشعار مذهبى هم دستى داشته ، اشعارش در ستايش غدير نمونه‌اى از آثار اوست كه نشان دهندهء اعتقاد راستين و خلوص شاعر مىباشد .\r\n\r\nولىّ خدا و وصىّ پيمبر\r\n غدير خم است اى بت حور منظر * مى صافى از خم در افكن به ساغر \r\n از آن مى كه جان بخشد و دل فروزد * بنوش و بنوشان ، پياپى ، مكرّر \r\n از آن جام روشنگرم ده كه سازد * روان پرتوافكن زبان مدحت‌آور \r\n به توصيف مولا على ، مظهر حق * ولىّ خدا و وصىّ پيمبر \r\n پس از مصطفى مظهر هر دو عالم * بود مرتضى برتر از هر چه برتر \r\n فرازندهء رايت عدل و ايمان * فروزندهء جلوهء حىّ اكبر \r\n همه اوليا و همه اوصيا را * به رتبت مقدّم ، به فطرت مؤخّر \r\n به اعلاء حقّ و به امحاء باطل * چو يزدان توانا ، چو ايزد توانگر \r\n\r\n\r\n","description":"","footnote":"\r\n( 1 ) . گلزار جاويدان ، ج 3 ، ص 1607 .\r\n","page_name":" 293 ","page_number":339},
  {"content":"\r\n\r\n همان گو به روز جزا مخلصان را * بود ساقى از چشمهء آب كوثر \r\n الا اى درين روز ميمون فرّخ * الا اى درين عيد مسعود انور \r\n پيمبر به اكمال دين الهى * به امر خداوند دادار داور \r\n تو را برگزيده به امر ولايت * تو را خوانده مولا ، تو را گفته سرور \r\n در رحمت از مهر بربسته بگشا * به چشم عنايت بر اين خسته بنگر \r\n پشيمانيم بين و از روى رأفت * خطاياى پيشينه بگذار و بگذر \r\n تويى پايمرد خطا كار نادم * تويى دستگير مدد خواه مضطر \r\n يكى خاطيم ، پايمردى كن ايدون * يكى مضطرم دستگيرى كن ايدر « 2 » \r\n\r\n\r\n","description":"","footnote":"\r\n( 2 ) . على در شعر و ستايش فارسى ، صص 124 - 125 .\r\n","page_name":" 294 ","page_number":340},
  {"content":"\r\n\r\n\r\nرنجى تهرانى ، هادى ( 1286 - 1339 ه . ش . )\r\nنامش هادى پيشرفت و تخلّصش « رنجى » است . در تهران متولّد شد . با تحصيلات قديمه آشنايى داشت و از راه صنعت امرار معاش مىكرد . او هنوز خواندن و نوشتن را درست فرا نگرفته بود كه شعر گفتن را آغاز كرد . وى در سرودن غزل و قصيده مهارت داشت . با اين كه سبك شعرش هندى و پيرو صائب بود ولى به حافظ ارادت ويژه‌اى داشت . « 1 »\r\n\r\nعكس جمال على ( ع )\r\n در ازل عكس جمالش جلوه‌گر شد تا به چشمم * تا ابد اين آرزو دارم گذارد پا به چشمم \r\n گفت دل از ناوك دل دوز چشمانش حذر كن * گفتمش من مىدهم با صد تمنّا جا به چشمم \r\n گل به چشمم مىنمايد خار بىروى نكويش * سرو كوتاه است پيش آن قد رعنا به چشمم \r\n كرده‌ام از هجر زارى بسكه چون ابر بهارى * كرد پيدا اتّصالى عاقبت دريا به چشمم \r\n آن چنان روز سپيدم چون شب تاريك گشته * كز سياهى هست يكسان خانه و صحرا به چشمم \r\n مىشود رنجورى چشمم به ديدارش مداوا * بهتر از دارو بود ديدار آن سيما به چشمم \r\n از هلال ابروانش ياد آرم چون مه نو * آشكارا مىشود از گنبد خضرا به چشمم \r\n نقش‌بند خاطرم گردد جمال بىمثالش * مىنمايد جلوه تا مهر جهان آرا به چشمم \r\n تا شود روشن به نورت خانهء دل ، جلوه‌ات را * مىدهم هر روز و هر شب وعدهء فردا به چشمم \r\n بيشتر از پير كنعان كرده‌ام زارى ز هجران ، * يوسف گم گشته آخر كى شود پيدا به چشمم \r\n نازنينا دامن لطفت اگر افتد به دستم * آشكارا گر ترا شد صورت زيبا به چشمم \r\n بوسه‌ها از شوق دل خواهم زدن بر عضو عضوت * مىدهم سر تا به پايت را نشان يك جا به چشمم \r\n\r\n\r\n","description":"","footnote":"\r\n( 1 ) . گلزار جاويدان ، ج 1 ، ص 561 ؛ مناقب علوى در شعر فارسى ، ص 100 .\r\n","page_name":" 295 ","page_number":341},
  {"content":"\r\n\r\n ساقيا از جام بگذر ، باده‌ام خم خم بياور * زان كه ناچيز است ديگر ساغر و مينا به چشمم \r\n مىزدن امروز بايد زان كه از برج ولايت * شد عيان نور على عالى اعلى به چشمم \r\n ظاهر آمد مظهر ذات خدايى كز قدومش * شاد و مسرور و طرب افزا بود دنيا به چشمم \r\n زد قدم در خانهء حق تا شود مسجود عالم * اين يقينم باشد و نايد جز اين اصلا به چشمم \r\n من نمىخوانم خدايش ليك مىبينم از آن شه * مىشود ظاهر صفات ايزد دانا به چشمم \r\n تا مقيم كوى او گشتم ز جنّت چشم بستم * رونقى ديگر ندارد جنّت المأوا به چشمم \r\n تا جمال مرتضايى شد هويدا حرف لا را * از ميان برداشت ، ثابت كرد الّا را به چشمم \r\n « رنجيم » اين آرزو دارم كه در دنيا و عقبى * جلوه‌گر سازى جمال خويش اى مولا به چشمم \r\n تا بود شمس و قمر در آسمان رخشان و تابان * تا كه اختر جلوه دارد در شب يلدا به چشمم \r\n دوستانش را ز حق خواهم هماره شاد بينم * دشمنانش سر به سر معدوم و ناپيدا به چشمم « 2 » \r\n\r\n\r\n","description":"","footnote":"\r\n( 2 ) . ديوان رنجى ( به نقل از مناقب علوى . صص 100 - 101 )\r\n","page_name":" 296 ","page_number":342},
  {"content":"\r\n\r\n\r\nنور بخش دهكردى ، حاج سيّد احمد ( 1285 - 1339 ه . ق . )\r\nوى فرزند سيد محمّد باقر است و متولّد شهر كرد . در اصفهان در خدمت آخوند ملّا محمّد حسين دهكردى ، دايى خود و آخوند كاشى و ميرزا حسن نجفى و برادر خود و ديگران تحصيل كرد . سپس به نجف اشرف رفته و نزد آخوند خراسانى و جمعى ديگر تلمّذى نموده و در علوم شريعت و طريقت صاحب نظر شده است . از وى آثارى به شرح زير به جا مانده است :\r\n1 - آغاز حقيقت ؛ 2 - برهان حقيقت نامه ؛ 3 - رشحات رحمت ؛ 4 - ديوان فنايى ؛ 5 - مثنوى در شرح آيهء نور ؛ 6 - مثنوى در شرح سؤال كميل بن زياد از حضرت امير المؤمنين ( ع ) در معنى حقيقت ؛ 7 - منطق الطير منظوم در شرح هفت وادى و غيره .\r\nنامبرده در شب 12 جمادى الاولى در اصفهان وفات يافته است . « 1 »\r\nاشعار زير نشان دهندهء اعتقاد دينى و ارادت خاص وى به مولاى متّقيان على ( ع ) است .\r\n\r\nمرآت وجه ذات بود مرتضى على ( ع )\r\n مرآت وجه ذات بود مرتضى على * مجموعهء صفات بود مرتضى على \r\n حق واجب الوجود على صادر نخست * خلاق ممكنات بود مرتضى على \r\n روزى رسان عليست به ذرّات هر چه هست * رزّاق كائنات بود مرتضى على \r\n اى نور چشم من ظلماتست اين جهان * سرچشمهء حيات بود مرتضى على \r\n هنگام نفخ روح على حاضر است و باز * اندر دم مَمات بود مرتضى على \r\n\r\n\r\n","description":"","footnote":"\r\n( 1 ) . تذكرة القبور ، صص 114 - 115 .\r\n","page_name":" 297 ","page_number":343},
  {"content":"\r\n\r\n در شش جهت عليست پديدار همچو حق * وارسته از جهات بود مرتضى على \r\n خواهى اگر نجات حقيقت ز مُهلِكات * پير ره نجات بود مرتضى على \r\n نور وجود مُنبسط از مَكْمَنِ غُيوب * ظاهر ز ماهيات بود مرتضى على \r\n حب على ( ع ) مهين حَسَنانست در حساب * ماحى سيئآت بود مرتضى على \r\n روز غدير خم خبر آمد به مصطفى ( ص ) * كاول خليفه هات بود مرتضى على \r\n نبود غم ار چه سخت پراگنده خاطرم * چون جامع شتات بود مرتضى على \r\n ما را به وقت نزع و به هنگامهء صِراط * بخشندهء ثُبات بود مرتضى على \r\n شد تشنه لب حسين على كشته اى عجب * خود منبع فرات بود مرتضى على \r\n شمس حقيقت ازلى نور بخش كل * اندر سپهر ذات بود مرتضى على \r\n* * *\r\n به خدا ببين كه به جز على نبود شهى بما سوا * نه به ظاهر و نه به اختفا نه به پستى و نه به اعتلا \r\n على آسمان جلال حق ، على آفتاب جمال حق * على آن كه مُتَّصِف آمده به صفات كبريا \r\n به جز از على نبود شهى كه دم از جمال قدم زند * نه به باطن و نه علانيه نه به سرّ سرّ و نه بر مَلا \r\n ز پى أ لست بربكم به خدا به صبح روز ازل * به جز از على نبدى كه دهد جواب بلى بلى \r\n* * *\r\n ذكر دل بود يا على مَدد * بى حد و عدد يا على مدد \r\n از تو نيك و بد هر چه مىرسد * چون شكر بود يا على مدد \r\n اى طبيب تن اى حبيب دل * اى ز روى تو گل شده خجل \r\n اى ز قامتت سرو مُنْفَعِل * رخ نما و قد يا على مدد \r\n عاشقان همه دردمند تو * تشنهء لب نوشخند تو \r\n هر چه هست هست در كمند تو * آدمى و دَد يا على مدد \r\n دل قلندر است شور بر سرست * بىخود است و مست مست حيدرست \r\n از دم الَست شد على پرست * نعره مىزند يا على مدد \r\n گر عدو شود صد هزار تا * همّت على شاه لا فَتى \r\n نيست در دلم خوف و خشيتى * چه يكى چه صد يا على مدد \r\n حق‌پرست باشد حق نماى شو * هر كجا روى با خداى رو \r\n رو به بتكده از صنم شنو * بانگ يا صَمَد يا على مدد \r\n اى به فكر تو جستجوى دل * اى به ذكر تو گفتگوى دل \r\n\r\n","description":"","footnote":"","page_name":" 298 ","page_number":344},
  {"content":"\r\n\r\n اى به ياد تو هاى و هوى دل * تا دم لحد يا على مدد \r\n احمد ولى در شريعتم * رحمت على در طريقتم \r\n نور بخش كل من حقيقتم * زندهء ابَد يا على مدد \r\n\r\nحقيقت همه هستى عليست جَلّ جَلال\r\n حقيقت همه هستى عليست جلّ جلال * شه بلندى و پستى عليست جلّ جلال \r\n به روزگار نگهدار خيل سرمستان * به هوشيارى و مستى عليست جلّ جلال \r\n ز كائنات ز اول گرفته تا آخر * ز هر چه هست چو رستى عليست جلّ جلال \r\n مكن تو خسته فقير ار كنى بدان به يقين * همان فقير كه خستى عليست جلّ جلال \r\n دل شكسته دلان مشكن ار شكستى فاش * در آن دلى كه شكستى عليست جلّ جلال \r\n مقام حُبّ على بين فراز كرسى جان * به عرش دل چو نشستى عليست جلّ جلال \r\n بگير رشته حب على و بالا رو * ببين ز قيد چو جستى عليست جلّ جلال \r\n به اعتقاد حقيقت كه پيك رحمت اوست * به هر كه نامه فرستى عليست جلّ جلال « 2 » \r\n\r\n\r\n","description":"","footnote":"\r\n( 2 ) . شعر فارسى ، صص 15 - 19 .\r\n","page_name":" 299 ","page_number":345},
  {"content":"\r\n\r\n\r\nسرمد ، صادق ( 1286 - 1339 ه . ش . )\r\nسيد صادق سرمد ، فرزند سيد محمّد على ، در تهران قدم به عرصهء هستى نهاد . پس از اتمام تحصيلات ابتدايى و متوسطه ، در رشتهء حقوق به تحصيل پرداخت و به دريافت ليسانس توفيق يافت .\r\nسرمد از سال 1309 ش به كار وكالت دادگسترى پرداخت و از اعضاى هيأت مديرهء كانون وكلا گرديد و سال‌ها سمت مشاور حقوقى و وكيل امور قضايى دربار و آستان قدس رضوى را به عهده داشت .\r\nوى بعد از شهريور 1320 ش امتياز روزنامهء صداى ايران را گرفت و وارد مبارزات سياسى گرديد و در مهر ماه 1322 ش پس از جنگ جهانى دوم ، بنا به دعوت دولت انگلستان به اتّفاق چند تن از روزنامه‌نگاران به آن كشور عزيمت كرد و از آن جا به فرانسه رهسپار شد . سرانجام در تير ماه سال 1339 ش به علّت ابتلاى به بيمارى سرطان درگذشت و در ابن بابويهء تهران مدفون گرديد .\r\nسرمد از دوران كودكى به نظم شعر پرداخت و چون قريحهء خدادادى در سرودن شعر داشت به سرعت رشد كرد و در انواع شعر طبع آزمايى نمود و توانايى خود را نشان داد ، مخصوصا در نظم قصايد مهارت كامل يافت . « 1 »\r\n\r\nعلى ولى خدا صاحب ولايت بود\r\n اگر هزار بشير آمد و نذير آمد * محمّد است كه بىمثل و بىنظير آمد \r\n مزاج عالميان چون به شور و شرّ گرويد * به خير جامعه خير البشر بشير آمد \r\n\r\n\r\n","description":"","footnote":"\r\n( 1 ) . سخنوران نامى معاصر ايران ، ج 3 ، ص 1763 .\r\n","page_name":" 300 ","page_number":346},
  {"content":"\r\n\r\n به دور پادشه عادلى كه پيش درش * قصور عاليهء قيصرى قصير آمد \r\n ز آسمان رسالت بتافت ختم رسل * كه چرخ معدلت از طلعتش منير آمد \r\n عقول ناقصه از شرم دم فرو بستند * كه عقل كامل و كل در سخن دلير آمد \r\n به قدرت صمدى در صنم شكست افتاد * كه دور سلطنت واحد قدير آمد \r\n بساط ظلم برافتاد از بسيط زمين * بشير عدل الهى چو بر سرير آمد \r\n نخست مرد خدايى كه دست بيعت داد * رسول را به صباح و مسا ظهير آمد \r\n على ولىّ خدا صاحب ولايت بود * كه بهر نصرت حق ناصر و نصير آمد \r\n بدان مثابه كه هارون وزير موسى بود * على معين رسول آمد و وزير آمد \r\n به پاس قدمت پيمان ، شه ولايت شد * كه مست جام ولا از خم غدير آمد \r\n على به خدمت اسلام فضل سبقت داشت * كه پاس خدمت ديرينه ناگزير آمد \r\n على ز روز صغر از كبار امت بود * اگر چه در شمر سال و مه صغير آمد \r\n وصايت على آموخت حكمتى ما را * كه بر حكومت اقوام دلپذير آمد \r\n كه پيشوايى ملت نصيب مردانى است * كه سبق خدمتشان بر جوان و پير آمد \r\n كسيست رهبر آزادگان كه از سر جان * گذشت در ره آزادى و اسير آمد \r\n اسير نفس نشد يك نفس على ولى * نشد اسير كه بر مؤمنين امير آمد \r\n امير خلق كجا و اسير نفس كجا * كه سر بلند نشد هر كه سر به زير آمد \r\n على نداد به باطل حقى ز بيت المال * كه از حساب و كتاب خدا خبير آمد \r\n على نخورد غذايى كه سير برخيزد * مگر كه سير خورد آن كه نيم سير آمد \r\n على غنى نشد الّا به يمن دولت فقر * كه دولتش به طرفدارى فقير آمد \r\n على ستم نكشيد و حقير ظلم نشد * نشد حقير كه ظالم برش حقير آمد \r\n على ز مظلمهء خلق سخت مىترسيد * كه حق به مظلمهء خلق سختگير آمد \r\n درود باد بر آن ملتى كه رهبر وى * چنين بلند مقام و چنين خطير آمد « 2 » \r\n\r\n\r\n","description":"","footnote":"\r\n( 2 ) . على ( ع ) در شعر و ستايش فارسى ، صص 86 - 87 .\r\n","page_name":" 301 ","page_number":347},
  {"content":"\r\n\r\n\r\nجلى ، ابو تراب ( 1287 ه . ش . - )\r\nابو تراب جلى ، طبق شناسنامه در 1287 ش و صحيح‌تر 1298 ش در دزفول متولّد شد .\r\nتحصيلات ابتدايى را در اهواز گذراند . پس از آن درس خود را در مدرسهء محموديهء دزفول ادامه داد ، سپس براى ادامهء تحصيلات قديمه و حوزه‌اى عازم شهر مقدّس كربلا شد . در سال 1318 ش پس از طىّ دورانى از تحصيلات علوم حوزوى به ايران مراجعت كرد و از همان موقع به كار شاعرى و نويسندگى در مطبوعات كشور مشغول شد . اوّلين كار مطبوعاتى جلى در روزنامهء عراق در شهر اراك امروزى منتشر شد . در تهران نيز با نزديك به سى روزنامه و مجلّه همكارى نزديك داشت كه مشهورترين آن نشريهء توفيق و سپس نهيب آزادى بود .\r\nابو تراب جلى مدير روزنامهء شب چراغ هم بود و آثار جدّى و طنز بسيارى از خود باقى گذاشت و بدون ترديد يكى از بهترين و شيرين قلم‌ترين استادان طنز در تاريخ مطبوعات ايران بود . او آثار بسيارى را با اسامى مستعار منتشر كرد .\r\nاز جمله آثار او كتاب‌هاى : ابراهيم ، موسى ، على ، طوفان ، اسرار شيطان ، ترانه ، عشق و عفّت ، دوالپا و خروس بىمحلّ به صورت نظم و نثر منتشر شده است . « 1 »\r\n\r\nيار مظلوم\r\n از آن شد على جانشين پيمبر * كه بُد يار مظلوم و خصم ستمگر \r\n به پيش على فقر و ثروت مساوى * به پيش على خان و دهقان برابر \r\n به دوران فرمانروائيش روزى * به نام تظلّم عقيل آمد از در \r\n\r\n\r\n","description":"","footnote":"\r\n( 1 ) . طنزسرايان ايران از مشروطه تا انقلاب ، ص 184 .\r\n","page_name":" 302 ","page_number":348},
  {"content":"\r\n\r\n كه من بينوا و مُعيلم چه باشد * اگر مزد من را نمايى فزون‌تر \r\n به ناگه على قطعهء آهنى را * بينداخت در شعلهء گرم آذر \r\n زمانى كه شد سرخ برداشت آن را * بزد بىخبر پشت دست برادر \r\n كه اين است پاداش آن كس كه خواهد * شود از حقوق ضعيفان توانگر « 2 » \r\n\r\n\r\n","description":"","footnote":"\r\n( 2 ) . على ( ع ) در شعر و ستايش ، ص 128 - 129 .\r\n","page_name":" 303 ","page_number":349},
  {"content":"\r\n\r\n\r\nرسا ، قاسم ( 1288 ه . ش . - )\r\nقاسم رسا ملك الشعراى آستان قدس رضوى ، از چهره‌هاى درخشان شعر امروز خراسان است . وى در تهران متولّد شد . در كودكى به اتّفاق پدر و مادر به خراسان عزيمت و در جوار تربت پاك امام هشتم ( ع ) مجاورت اختيار كرد . در دوران تحصيلات دبستانى و دبيرستانى به سابقهء قريحهء ذاتى به مطالعهء آثار گويندگان سلف پرداخت و فنون سخنورى و شعر و ادب را نزد استادان بزرگ فرا گرفت . پس از اتمام تحصيلات مقدّماتى ، دورهء دانشكدهء پزشكى را در تهران به پايان برد و سپس در وزارت بهدارى استخدام گرديد ولى هيچ گاه رابطهء خود را با شعر و ادب قطع نكرد .\r\nاز سال 1325 ش افتخار خدمتگزارى و ثناگسترى دربار ولايت مدار رضوى را پيدا كرد و با انشاى قصايد در جشن‌هاى مذهبى ، مراتب اخلاص و ارادت قلبى خود را به ساحت خاندان مقدّس رسالت و ولايت عرضه كرد .\r\nدر سال 1336 ش ، ادارهء فرهنگ خراسان مقدارى از آثار او را كه جنبهء تربيتى داشت به نام نصايح منظوم چاپ كرد . در سال 1340 ش ديوان رسا مشتمل بر مناقب ، قطعات ، قصايد ، غزليات ، مثنويات و رباعيات در تهران چاپ شد و سپس با ملحقات براى بار دوم در مشهد چاپ گرديد .\r\nشعر رسا در عين روانى و سادگى ، متين و محكم است بخصوص در قصايدى كه در مدح خاندان عصمت و طهارت ( ع ) مىسرايد ، چون از كمال اخلاص و صدق ايمانش مايه مىگيرد بسيار مؤثر و استوار مىباشد . همچنين اشعارى در مضامين مختلف سروده است . در بديهه‌گويى نيز دستى دارد .\r\n باد بهار پرده ز روى چمن گرفت * سرمايهء شباب جهان كهن گرفت \r\n بستان پرند سبز بهارى به بر كشيد * صحرا قباى زرد خزانى ز تن گرفت \r\n\r\n","description":"","footnote":"","page_name":" 304 ","page_number":350},
  {"content":"\r\n\r\n بلبل به روى شاخهء گل آشيان نهاد * قمرى سراغ سرو و گل و ياسمن گرفت \r\n نرگس گرفت جام مل از شاخ ارغوان * نسرين به بوسه كام دل از نسترن گرفت \r\n ديگر مزن ز مشك ختن دم كه صبحدم * بوى گل بنفشه ز چين تاختن گرفت \r\n بستان ز سبزه رونق باغ بهشت يافت * صحرا ز لاله رنگ عقيق يمن گرفت \r\n برچيد آشيان ز چمن زاغ تيره‌بخت * بلبل به باغ آمد و جاى زغن گرفت \r\n تا مشك تر ز باغ برد ارمغان نسيم * سنبل گره ز زلف شكن در شكن گرفت \r\n پوشيده سبزه دامن صحرا و باغ و راغ * گل‌هاى سرخ ساحت دشت و دمن گرفت \r\n دوزندهء بهار ز ديبا و پرنيان * اندازه بهر قامت گل پيرهن گرفت \r\n باغ از شكوفه‌هاى درختان چو آسمان * آرايش از كواكب و عقد پرن گرفت \r\n باغ اين همه طراوت و اين لطف و خرّمى * از مقدم ولى خدا « بو الحسن » گرفت \r\n در سيزده چو ماه شب چارده دميد * چون قرص آفتابِ زمين و زمن گرفت \r\n روشن شد از جمال على خانهء خدا * گيتى به نور چهرهء پرتو فكن گرفت \r\n تا برگرفت پرده ز رخ ماه انجمن * پرتو ز آفتابِ رخش انجمن گرفت \r\n گل‌هاى بوستان على رنگ سرخ و سبز * از صلح و كارزار حسين و حسن گرفت \r\n شاهى كه بهر راحتى بندگان حق * خواب و خوراك و راحتى از خويشتن گرفت \r\n تا مژدهء عنايت او گوش جان شنيد * دل در پناه شاه ولايت وطن گرفت \r\n جان‌ها فداى خاك حريمش كه از صفا * فردوس او سبق ز بهشت عدن گرفت \r\n هر خسته دل كه جبهه بر آن خاك پاك سود * از دل غبار حسرت و رنج و محن گرفت \r\n تعليم زهد و بندگى از مكتب على * سلمان پارسى و اويس قرن گرفت \r\n دست خدا گرفت جهان را چو در غدير * بازوى مرتضى نبى مؤتمن گرفت \r\n گوهر فشاند جاى سخن خامه چون « رسا » * بهر ثناىِ خسرو شيرين سخن گرفت « 1 » \r\n\r\n\r\n","description":"","footnote":"\r\n( 1 ) . سير سخن ، ج 2 ، صص 376 - 379 .\r\n","page_name":" 305 ","page_number":351},
  {"content":"\r\n\r\n\r\nرهى معيّرى ( 1288 - 1347 ه . ش . )\r\nبيوك معيّرى معروف به رهى معيرى و متخلّص به « رهى » در تهران متولّد شد . او از طرف پدر نوهء معير الممالك ( نظام الدوله ) وزير خزانه و از طرف مادر نوهء ميرزا عبّاس خان قوام الدوله وزير خارجهء دورهء ناصرى و از خويشان مطيع الدولهء حجازى بود .\r\nرهى پس از فراغت از تحصيل به خدمت دولت درآمد . ابتدا در شهردارى تهران و سپس در چند وزارتخانه به كار اشتغال ورزيد . وى از همان آغاز جوانى به شعر ، نقّاشى و موسيقى علاقهء وافر داشت و خيلى زود در هنرها و فنون ياد شده توانا گرديد . از او انواع شعر در قالب‌هاى قصيده ، غزل ، مثنوى ، رباعى ، قطعه ، ترانه و تصنيف جدّى و فكاهى برجاى مانده است . رهى از ترانه‌سرايان نامدار معاصر است . آثارِ فكاهى و انتقادى او به طور مرتّب در نشريهء بابا شمل و آثار جدّى وى در مجلّهء اطّلاعات هفتگى چاپ مىشد .\r\nمنتخباتى از آثار جدّى او به نام سايهء عمر چاپ و منتشر شده است . رهى در تاريخ 24 آبان بدرود حيات گفت و در مقبرهء ظهير الدولهء شميران به خاك سپرده شد . « 1 »\r\n\r\nوصف على ابن ابو طالب ( ع )\r\n تاختن آورد زى بستان سپاه آذرى * باغ ويران كرد از كين‌توزى و غارتگرى \r\n چفته شد از بار اندُه پشت سَرو و نارون * تيره شد از گرد هيجا چهر گلبرگ ترى \r\n جور باد آذرى زد باغ را آذر به جان * باغ را آذر به جان زد جور باد آذرى \r\n گر بهاران گسترد در باغ فرش زمردين * مىكند باد خزان در بوستان زر گسترى \r\n پيش بالاى تو از سرو و صنوبر فارغم * اى به بالا غيرت شمشاد و سرو كشمرى \r\n\r\n\r\n","description":"","footnote":"\r\n( 1 ) . طنز سرايان ايران از مشروطه تا انقلاب ، ص 348 .\r\n","page_name":" 306 ","page_number":352},
  {"content":"\r\n\r\n گر سپر غم رفت و شد سورى ز بستان غم مدار * سرخ مىكش ، تات گردد اندُه و غم اسپرى \r\n ور نماند از لالهء احمر نشان در طرف باغ * باده خور تا گونه‌ات چون لاله گردد احمرى \r\n باد را جان‌پرورى گر مى نباشد گو مباش * مىكند اشعار من در مدح شه جان‌پرورى \r\n مظهر داور ، امير المؤمنين شير خداى * آن كه از وى آشكارا شد صفات داورى \r\n بندهء درگاه او ، هم آسمان و هم زمين * تابع فرمان او هم زهره و هم مشترى \r\n رايت شرع مبين چونين نمىگشتى بلند * گر نبودى در قفايش ذوالفقار حيدرى \r\n آسمان بندد ميان چاكرى بر درگهش * هر كه بر درگاه شه بندد ميان چاكرى \r\n درخور اوصاف او ، كس مىنيارد گفت مدح * با رسن نتوان شدن بر گنبد نيلوفرى \r\n تا بود آيين عاشق بر بتان دل باختن * تا بود آداب مهرويان عتاب و دلبرى \r\n تا زمستان را بود دم سردى و افسردگى * تا بهاران را بود جان بخشى و جان‌پرورى \r\n مر عدويش باد با ناكامى و انده قرين * مر محبّش باد با پيروزى و نيك اخترى « 2 » \r\n\r\n\r\n","description":"","footnote":"\r\n( 2 ) . آزاده ، صص 9 - 11 .\r\n","page_name":" 307 ","page_number":353},
  {"content":"\r\n\r\n\r\nمنشى كاشانى ، حسينعلى ( 1271 - 1349 ه . ش )\r\nحسينعلى منشى متخلّص به « منشى » در كاشان چشم به جهان گشود . پدرش از تجّار معروف كاشان بود كه در اوان كودكى او فوت كرد . وى زير نظر دايىاش ، ميرزا حسن ناصرى از شاعران كاشان به تحصيل علوم و فنون متداول زمان خويش پرداخت . مدّتى به تجارت پرداخت و سپس به تدريس ادبيات فارسى و عربى در دبيرستان‌هاى كاشان مشغول شد . منشى به علّت قريحهء سرشار و حافظهء قوى توانست به زودى در شعر و شاعرى به درجات عالى دست يابد و راه كمال را طى كند به ويژه در انجمن ادبى كاشان در حضور شاعران برجستهء آن عصر چون آزاد همدانى ، اديب بيضايى كاشانى و . . .\r\nبدرخشد . با اين كه منشى در فنون شعر استاد بود ولى غزليات او حال و هوايى ديگر دارد . « 1 »\r\n\r\nفرّخ و فرخنده باد\r\n فرّخ و فرخنده باد عيد سعيد غدير * كه باشد از حدّ فزون ، مبارك و دلپذير \r\n به امر يزدان پاك ، به حكم حىّ قدير * نبى به روزى چنين ساخت على را امير \r\n به جملهء مؤمنين ، به زمرهء مؤمنات \r\n چون كه به خمّ غدير كرد پيمبر نزول * گَرد قدومش كشيد فلك به چشم قبول \r\n\r\n\r\n","description":"","footnote":"\r\n( 1 ) . خلوت انس ، ص 366 .\r\n","page_name":" 308 ","page_number":354},
  {"content":"\r\n\r\n از احد لم يزل و ز صمد لا يزول * حضرت جبريل شد ، رسول نزد رسول \r\n نخست از حق رساند به دو سلام و صلات \r\n پس از سلام و صلات ، باز رساند اين پيام * كه اى امام امم ، كه اى رسول انام \r\n بلغ ما انزل اليك بر خاص و عام * و گرنه بنموده‌اى رسالتى ناتمام \r\n كه حق نگهدار تست از همهء حادثات \r\n اى شه عالى نسب ، وى مه و الا جناب * ز ايزد آورده‌ام چنين به سويت خطاب \r\n كه در بر مرد و زن ، به محضر شيخ و شاب * خيز و على را نماى ز خويش نايب مناب \r\n كه بسته بر دست اوست گشايش مشكلات \r\n على بود آن كه هست دين خدا را نصير * على بود آن كه هست بهر تو يار و ظهير \r\n ندارد از ممكنات هيچ شبيه و نظير * نيست به احكام دين پس از تو چون او خبير \r\n از همه داناتر است بر سنن و واجبات \r\n على است كز بعد تو اشرف و اولاستى * بر همهء كائنات ولىّ والاستى \r\n آن كه به توحيد و شرك فزودى و كاستى * كين وى و مهر او در همه اشياستى \r\n هذا ملح اجاج هذا عذب فرات \r\n همين على بود و بس كه مر ترا يار بود * به روز رزم و نبرد يار و مددكار بود \r\n به كار دينش مدام كوشش بسيار بود * قاتل كفّار گشت ، قامع فجّار بود \r\n به خاك خوارى فكند تن از طغات و عصات \r\n\r\n","description":"","footnote":"","page_name":" 309 ","page_number":355},
  {"content":"\r\n\r\n گرفت ختم رسل دست على را به دست * چنان كه مشهور شد بر همه بالا و پست \r\n گفت به صوتى جلى آن شه يزدان پرست * على است از بعد من امير بر هر كه هست \r\n على است نِعمَا الامير ، على است خَيرُ الوُلات \r\n محبّ او را حبيب داور و دادار باد * عدوى او را عدو ايزد قهّار باد \r\n ياور او را خداى يار و مددكار باد * خاذل او نزد حق در دو جهان خوار باد \r\n هست گر از مسلمين يا بود از مسلمات \r\n رسول اكرم چو كرد مثال حق امتثال * خطاب عزّت رسيد از سبحات جلال \r\n كه دين اسلام يافت اينك حدّ كمال * نعمت من شد تمام به مسلمين بالمآل \r\n از اين عمل راضى است ذات جميل الصفات \r\n اى مَلِك مُلك دين ، علىّ عالى مقام * كه حق ترا ساخته وصىّ خير الانام \r\n منطق « منشى » كند مدح تو هر صبح و شام * به چشم لطف و كرم بر او نظر كن مدام \r\n كه هست بارى گران او را از سيّئات \r\n جهان بود تا به جاى ، باد به جا نام تو * توسن ايّام باد تا به ابد رام تو \r\n كوس ولايت زنند بر زبر بام تو * باد به دلخواه تو ، صبح تو و شام تو \r\n اين يك خيرُ المَساء و ان يك نِعمَ الغَدات « 2 » \r\n\r\n\r\n","description":"","footnote":"\r\n( 2 ) . ديوان حسينعلى منشى ، صص 343 - 345 ( به نقل از نسيم غدير ، صص 173 - 175 ) .\r\n","page_name":" 310 ","page_number":356},
  {"content":"\r\n\r\n\r\nصمدانى كرمانى ، ( 1309 ه . ق . - )\r\nصمدانى كرمانى فرزند سيد حسين معين السادات است . وى علوم اسلامى را در حوزهء علميهء كرمان آموخت و به سبب علاقهء باطنى و سوابق موروثى به وعظ و خطابت روى آورد و يكى از صديق‌ترين ذاكران مناقب خاندان عصمت و طهارت گرديد . كتابى نيز دربارهء زندگى معصومين ( عليهم السلام ) تأليف كرده است . او از مظاهر راستين خلوص و نجابت و بىريايى مذهبى است . . . اشعارش نيز از چنين ويژگى برخوردار است .\r\n تا دست به ذيل آل طه دارم * نه چشم به دنيا و نه عقبا دارم \r\n با دوستى على و اولاد على * اندر دو جهان من چه تمنا دارم \r\n* * *\r\n يا رب منما در دو جهان رسوايم * دستم برسان به دامن مولايم \r\n شرمنده مكن مرا در آن روز كه هست * هم دست گواه كارها ، هم پايم \r\n* * *\r\n فكرت چو خلاف شد عمل بد باشد * وين هر دو به مكتب خرد رد باشد \r\n هر كس كه به جاه و مال ، دين را بفروخت * كى اهل شفاعتِ محمد باشد « 1 » \r\n\r\n\r\n","description":"","footnote":"\r\n( 1 ) . تذكرهء شاعران كرمان ، صص 340 - 341 .\r\n","page_name":" 311 ","page_number":357},
  {"content":"\r\n\r\n\r\nآيتى بيرجندى ( 1310 - 1365 ه . ق . / 1350 ش . )\r\nشيخ محمّد حسين آيتى بيرجندى ملقّب به ضياء الدّين در بيرجند به تحصيلات مقدّماتى پرداخت و از محضر پدر دانشمندش شيخ محمّد باقر گازارى كسب كمال كرد . سپس براى تكميل تحصيلات عاليه عازم نجف اشرف شد و به درجهء اجتهاد نايل آمد .\r\nمرحوم آيتى افزون بر مراتب علمى ، طبعى لطيف داشت و اشعارى مىسرود . از جمله آثار وى ، بهارستان ، مثنوى مقامات الابرار ، درّ غلطان و فرائد العقول است .\r\n\r\nمرآت حق و مظهر داور ، على على ( ع )\r\n شاه جهان امير مظفّر على على * كوه شكوه و شاه فلك فر ، على على \r\n شاهى كه جلوهء رخ او تافت از ازل * آفاق را نموده منوّر ، على على \r\n قائم بدوست عالم و او روح عالم است * آرى عرض به جوهر و جوهر ، على على \r\n در ذات او صفات خدايى است جلوه‌گر * مرآت حق و مظهر داور ، على على \r\n حرز ولايتش كه امان از مخاوف است * جبريل كرده نقش به شهپر على على \r\n بگشاى چشم خويش بر اين نيلگون رواق * به نوشته بر كتيبه‌اش از زر على على \r\n شاهى كه هفت كشور از او يافتى نظام * ديوان عدل و صاحب دفتر على على \r\n در آسمان مجد و كرامت در اين جهان * مهر سپهر و كوكب ازهر على على \r\n در كشور وجود به دقّت چو بنگرى * بينى كه هست صاحب كشور على على \r\n وصف رخ على چه توانم كه حسن دوست * در آن رخ نكوست مصوّر على على \r\n آرى به ياد ابروى مردانهء على است * هر كس كشيده باده ز ساغر على على \r\n بر بوستان گذر كن و بنگر كه عندليب * گويد به روى سرو و صنوبر على على \r\n\r\n","description":"","footnote":"","page_name":" 312 ","page_number":358},
  {"content":"\r\n\r\n باد صبا كه مشك فشان روحپرور است * دارد حديث ناطقه‌پرور على على \r\n اوّل به نام پاك على غنچه لب گشود * گلزار را نموده معطّر على على \r\n بحر علوم و دُرج حقايق سحاب فضل * فصل الخطاب و صاحب منبر على على \r\n بر خوان حديث لحمك لحمى تو از صحاح * با احمد آن كه بود برابر على على \r\n شير خدا ، امام هدى ، شاه مقتدى * داماد و هم وصى پيمبر على على \r\n بيت اللّه است كعبه ز ميلادش از شرف * در كعبه آن كه زاد ز مادر على على \r\n آن شهسوار قلعه‌گشا مير صف‌شكن * دلدل سوار و خواجهء قنبر على على \r\n آن يكّه تاز روز احد آفتاب بدر * كشورگشاى و فاتح خيبر على على \r\n مصباح خلد و صاحب تاج كرامت است * و اندر بهشت صاحب افسر على على \r\n روز حساب بشنوى از حلقهء بهشت * نامش چو حلقه آمده بر در على على \r\n ميزان عدل و فاصل يوم الحساب اوست * معيار حق و شافع محشر على على \r\n اى شيعه شاد باش كه باشد به رستخيز * سلطان خلد و ساقى كوثر على على \r\n با آب زر نوشته قلم بر لواى حمد * امروز پادشاه مظفّر على على \r\n مشكل گشاى هر دو جهان شاه لا فتى است * هر مشكلى ازوست ميسّر على على \r\n هر دفترى كه ساخت بر آن كلك « آيتى » * بنوشت بهر زينت دفتر على على « 1 » \r\n\r\n\r\n","description":"","footnote":"\r\n( 1 ) . مناقب علوى در شعر فارسى ، صص 96 - 97 ( به نقل از بهارستان ، در تاريخ و تراجم رجال قاينات و قهستان ، تأليف حاج شيخ محمّد حسين آيتى ، تهران ، 1327 ش ) .\r\n","page_name":" 313 ","page_number":359},
  {"content":"\r\n\r\n\r\nمرعشى كرمانى ، محمّد تقى ( 1321 ه ق - مهر 1355 ه ش )\r\nاو فرزند مرحوم حاج سيد احمد مرعشى كرمانى است . در على آباد سادات رفسنجان ديده به جهان گشود . ظاهرا نه سال داشت كه پدرش را از دست داد . درد يتيمى وى را از ادامهء تحصيلات بازداشت امّا او از كوشش باز نايستاد . ضمن روى آوردن به كشاورزى و عمران به مطالعهء در آفاق و انفس و تاريخ و ادب پرداخت و سرودن شعر را آغاز كرد .\r\nاشعار مرحوم مرعشى پخته و به اسلوب و اغلب در منقبت خاندان عصمت و طهارت و يا در مراثى اهل بيت ( ع ) است .\r\n\r\nمدح حضرت مولا على ( ع )\r\n شاها بناى كون و مكان شد براى تو * عالم فداى خاك ره مشك ساى تو \r\n جبّار در مناقب تو گفت هل اتى * قرآن مزيّن است به مدح و ثناى تو \r\n در روز بدر دست تو بشكست پشت كفر * بگريخت اهرمن ز فروغ لواى تو \r\n با عمرو عبدود چو برابر شدى به جنگ * از صدق دل بگفت پيمبر دعاى تو \r\n روز احد به وصف تو حق گفت لا فتى * تا ديد زور بازو و عهد و وفاى تو \r\n كندى چو در ز قلعهء خيبر بداد بوس * روح الامين به بازوى خيبرگشاى تو \r\n از زور بازوى تو قوى شد دل رسول * اسلام سربلند شد از اقتداى تو \r\n در جنگ‌ها ز روى نبى گرد غم برفت * شمشير و عزم و پنجهء مشكل‌گشاى تو \r\n بگذاشتى به دوش نبى پا چو در حرم * بوسيد جبرئيل امين جاى پاى تو \r\n از مولد تو كعبه شرف يافت يا على * اى جان من و جملهء جان‌ها فداى تو \r\n ختم رسل به حُكم خداوند در غدير * واجب نمود بر همه عالم ولاى تو \r\n\r\n","description":"","footnote":"","page_name":" 314 ","page_number":360},
  {"content":"\r\n\r\n جنّاتِ خلد اين همه پيرايه بسته است * شايد شود قبول گداى گداى تو \r\n حق در ازل چو نقش جهان مىنگاشت داد * مفتاح علم در كف معجز نماى تو \r\n روزى كه بود آدم و حوا در آب و گل * كرّوبيان بدند به مهمان سراى تو \r\n در خوان نعمتت همه عالم وظيفه‌خوار * چشم دو عالم است به جود و سخاى تو \r\n در دست توست روز قيامت لواى فتح * خرم دلى كه هست به تحت لواى تو \r\n دارم يقين كه روز قيامت شها بود * يزدان بىنياز رضا بر رضاى تو \r\n باشد يقين ز جنّت و فردوس بىنصيب * آن كس كه خواست قدر سر مو ، جفاى تو \r\n يا مرتضى على به منِ زار كن نظر * دارم طمع به بخشش و جود و عطاى تو \r\n هر چند نيست لايق مدح تو مرعشى * آورده رو به بارگه كبرياى تو \r\n* * *\r\n عالم به پا ز يمن ولاى على بود * ايجاد كائنات براى على بود \r\n خورشيد و ماه و ثابت و سيار و عرش و فرش * رخشنده از فروغ لقاى على بود \r\n* * *\r\n كونين مفتخر به وجود محمّد است * عالم به پا ز هستى و بود محمّد است \r\n گر بنگرى به ديدهء بينا به هر ورق * حمد و ثنا و نعت و درود محمّد است « 1 » \r\n\r\n\r\n","description":"","footnote":"\r\n( 1 ) . تذكرهء شاعران كرمان ، صص 455 - 456 .\r\n","page_name":" 315 ","page_number":361},
  {"content":"\r\n\r\n\r\nالهى قمشه‌اى ، مهدى ( 1310 ه . ق . - )\r\nميرزا مهدى فرزند ابو الحسن قمشه‌اى از اعاظم حكما و فلاسفهء اين عصر به شمار است .\r\nدر قمشه ( شهرضا ) متولّد شد . براى تكميل تحصيلات خود به اصفهان رفت و از آن جا به مشهد روانه گرديد و در خدمت علما و بزرگان اين دو شهر فقه و حكمت را بياموخت و سپس به تهران آمد و در مدرسهء سپهسالار ( شهيد مطهّرى ) و دانشسراى عالى به تدريس مشغول شد . تأليفاتش عبارتند از : 1 - شرح رسالهء فارابى 2 - رساله در علم كلّى و امور عامّهء فلسفه 3 - رساله در عشق 4 - رساله در سير و سلوك 5 - رساله در مراتب ادراك 6 - حاشيه بر مبدأ معاد ملا صدرا 7 - حاشيه بر تفسير ابو الفتوح رازى 8 - شرح خطبهء حضرت امير 9 - ديوان قصايد و غزليات در حدود پنج هزار بيت . « 1 » وى صاحب ترجمه‌اى از قرآن كريم است كه يكى از شيواترين ترجمه‌هاى قرآن با صبغهء عرفانى به شمار مىآيد و تاكنون به چاپهاى متعدد رسيده است .\r\nاستاد الهى قمشه‌اى خطبهء همام را كه يكى از معروف‌ترين خطب حضرت امير مؤمنان على ( ع ) و سرشار از گوهرهاى حكمت و معرفت است به نثر و نظم روان در آورده كه نظم آن را تحت عنوان « نغمهء الهى » در اين جا مىآوريم :\r\n شنيدم عاشقى پروانه خويى * در آيين محبت راستگويى \r\n رفيق خلوت آن سلطان دين را * حريف صحبت آن عشق آفرين را \r\n يكى دلباخته پيش شه عشق * على گنجينهء سرّ اللّه عشق \r\n بيامد نزد آن شه با دل پاك * دلى چون گل ز داغ عشق صد چاك \r\n بيامد تا نشان زان يار جويد * طريق وصل آن دلدار پويد \r\n\r\n\r\n","description":"","footnote":"\r\n( 1 ) . گلزار جاويدان ، ج 1 ، صص 125 - 126 .\r\n","page_name":" 316 ","page_number":362},
  {"content":"\r\n\r\n بيامد تا شه افروزد دلش را * ز برق عشق سوزد حاصلش را \r\n بيامد با دلى روشن‌تر از ماه * كه مهرش در برابر بدرخ شاه \r\n دلى لعل بدخشان آب از او يافت * دلى خورشيد تابان تاب از او يافت \r\n دلى همچون دل پروانه مشتاق * نه بر جان بر رخ جانانه مشتاق \r\n بيامد تا شود مست از مى عشق * هياهويى كند از هىهى عشق \r\n بيامد تا سر اندازد به خاكش * فداى عشق سازد جان پاكش \r\n همى گفت اى على اى سرّ اسرار * ز سرّ پاكبازان پرده بردار \r\n تويى چون درّ وصف خويش سفتى * و لا يرقى الى الطير گفتى \r\n بگو اوصاف مرغان چمن را * كه بگسستند از هم دام تن را \r\n كه چون بر آشيان جان پريدند ؟ * كه چون در كوى جانان آرميدند \r\n كه چون بر وصل دلبر دل سپردند ؟ * كه چون ره در حريم شاه بردند ؟ \r\n كه چون آن تشنه كامان آب جستند ؟ * در اين تاريك شب مهتاب جستند \r\n كه جام عشق آنان كرد لبريز ؟ * كه جز يار از همه كردند پرهيز ! \r\n كه آنان را حجاب از ديده بگشاد ؟ * به روى حق دو چشم پاك بين داد ؟ \r\n كه آنان را فرشته خويى آموخت ؟ * چو مهر و ماه جان‌هاشان بيفروخت ؟ \r\n كه آنان را ز حيوانى رهانيد ؟ * به اوج قدس انسانى رسانيد ؟ \r\n كه آنان را به كوى عشق ره داد ؟ * در خلوت سراى قدس بگشاد ؟ \r\n كه آنان را حريف نفس دون كرد ؟ * چنين خونخوار دشمن را زبون كرد ؟ \r\n كه آنان را چو مه روشن روان ساخت * ز غير دوست دلهاشان بپرداخت ؟ \r\n كه آنان را نشان زان بىنشان داد ؟ * دو چشمى در فراقش خون فشان داد ؟ \r\n كه آنان را جمال يار بنمود ؟ * هزاران پرده زان رخسار بگشود ؟ \r\n كه آنان را ز ناپاكى و زشتى ؟ * منزّه ساخت چون خوى بهشتى ؟ \r\n كه آنان را به اوصاف كمالى ؟ * فزود آرايش نيكو خصالى ؟ \r\n كه آنان را محبّت در دل افكند ؟ * به جان جز مهر جانان گفت مپسند ؟ \r\n كه آنان را به دانايى و رادى * به علم عشق بخشيد اوستادى ؟ \r\n كه كرد آن عندليبان را به گلزار * نكو فكر و نكو ذكر و نكوكار ؟ \r\n بر آنان از كه بىنيرنگ و تدبير * نصيب پارسايى گشت تقدير ؟ \r\n بگو اوصاف آن پاكان كه چونند ؟ * به تن در اين جهان و ز دل برونند ؟ \r\n\r\n","description":"","footnote":"","page_name":" 317 ","page_number":363},
  {"content":"\r\n\r\n بگو در صبح و شام و گاه و بىگاه * چه باشد كار آن ياران آگاه ؟ \r\n بگو چون با خدا با خلق چونند ؟ * چگونه از برون چون از درونند ؟ \r\n يكايك شرح حال نيكوان گو * بيفكن پرده خوش زين راز نيكو \r\n تويى چون كاشف سرّ نهايى * بيار از عشقبازان داستانى \r\n برون از گنج خاطر ريز گوهر * چه باشد از حديث عشق خوش‌تر \r\n* * *\r\n گران آمد على را كاندر آغاز * سخن گويد گشايد پرده زين راز \r\n ز ياقوتِ لب آتش برفروزد * دل خامش در آن آتش بسوزد \r\n و ليكن گفتش از دستور بارى * برو نيكى كن و پرهيزكارى \r\n كه ايزد يار هر پرهيزكار است * به نيكوكار مردان نيز يار است \r\n چو شه بر كشتى بىلنگرش تاخت * ز موج عشق سرگردان ترش ساخت \r\n فزود از آتش عشقش به دل تاب * نشد آن تشنه از يك جام سيراب \r\n امير خويش را بگرفت دامن * به عجز و لابه كاى داراى خرمن ! \r\n تو صاحب خرمنى من خوشه چينم * گداى كويت اى سلطان دينم \r\n نقاب افكن جمال نازنين را * عطايى ده گداى خوشه چين را \r\n تو اى شاهنشه خوبان خدا را * مران از درگه احسان گدا را \r\n بزارى باز شه را داد سوگند * كه دل در آتشم تا چند تا چند ؟ \r\n ز بس بر شاه عرض شوق بنمود * زبان شه به راز عشق بگشود « 2 » \r\nاز استاد قمشه‌اى قصايد چند ديگرى در ديوان آمده به شرح زير :\r\nقصيدهء قرآنيه با مطلع :\r\n جبرئيل آمد به وحى عشق و برخواند آفرينم * گفت برگو مدح شاه دين امير المؤمنينم « 3 » \r\nقصيده در ستايش امير المؤمنين به مطلع :\r\n شاهد كل الجمال ايزد يكتا على است * پرتو اشراق آن پيداى ناپيدا على است « 4 » \r\nو قصيده‌اى در ولادت حضرت سلطان اوليا ، على مرتضى ( ع ) به مطلع :\r\n\r\n\r\n","description":"","footnote":"\r\n( 2 ) . مجموعهء ديوان الهى ، صص 12 - 14 .\r\n( 3 ) . همان ، صص 277 - 284 .\r\n( 4 ) . همان ، صص 284 - 288 .\r\n","page_name":" 318 ","page_number":364},
  {"content":"\r\n\r\n به سيزده از رجب گشت عيان شاه دين * كعبه شد از مولدش قبلهء اهل يقين « 5 » \r\nو قصيدهء غديريه با اين مطلع :\r\n سروش غيبم به پردهء دل سرايد از عشق داستان‌ها * كه جز به مهر على فروزان نگردد انوار آسمان‌ها « 6 » \r\n\r\n\r\n","description":"","footnote":"\r\n( 5 ) . همان ، صص 288 - 290 .\r\n( 6 ) . همان ، صص 290 - 293 .\r\n","page_name":" 319 ","page_number":365},
  {"content":"\r\n\r\n\r\nشهرى ، عبّاس ( 1289 ه . ش . - )\r\nعبّاس شهرى خلف الصدق اسماعيل شهرى متولّد شهرستانك از توابع تهران است .\r\nتحصيلات خود را در تهران به پايان رسانيده و به يمن طبع موزون ، اشعار شيرين و مضامين نمكين از خود به يادگار گذاشته « 1 » و در زمينه‌هاى مختلف شعر سروده است .\r\nاشعارى در منقبت مولى الموحّدين امام على ( ع ) سروده است .\r\n\r\nز ولاى او بزن دم\r\n به جز از على نباشد به جهان گره‌گشايى * طلب مدد ازو كن چو رسد غم و بلايى \r\n چو به كار خويش مانى در رحمت على زن * به جز او به زخم دل‌ها ننهد كسى دوايى \r\n ز ولاى او بزن دم كه رها شوى ز هر غم * سر كوى او مكان كن بنگر كه در كجايى \r\n بشناختم خدا را چو شناختم على را * به خدا نبرده‌اى پى اگر از على جدايى \r\n على اى حقيقت حق على اى ولى مطلق * تو جمال كبريايى تو حقيقت خدايى \r\n نظرى ز لطف و رحمت به من شكسته دل كن * تو كه يار دردمندى تو كه يار بينوايى \r\n همه عمر همچو « شهرى » طلب مدد از او كن * كه به جز على نباشد به جهان گره‌گشايى \r\n\r\nجامهء زهد\r\n با على گفت آن يكى در رهگذار * از چه باشد جامهء تو وصله‌دار \r\n\r\n\r\n","description":"","footnote":"\r\n( 1 ) . گلزار جاويدان ، ج 2 ، ص 747 .\r\n","page_name":" 320 ","page_number":366},
  {"content":"\r\n\r\n اى امير تيز راى تيز هوش * جامه‌اى چون جامهء شاهان بپوش \r\n كس نديده ، اى جهانى را پناه * جامهء صد وصله بر اندام شاه \r\n گفت صاحب جامه را بين جامه چيست * ديد بايد در درون جامه كيست \r\n ظاهر زيبا نمىآيد به كار * حرفى از معنى اگر دارى بيار \r\n مرد سيرت را به صورت كار نيست * جامه گر صد وصله باشد عار نيست \r\n كار ما در راه حق كوشيدن است * جامهء زهد و ورع پوشيدن است \r\n زهد باشد جامهء پرهيزكار * كار دنيا را ، به دنيا واگذار « 2 » \r\n\r\n\r\n","description":"","footnote":"\r\n( 2 ) . على ( ع ) در شعر و ستايش فارسى ، ص 260 .\r\n","page_name":" 321 ","page_number":367},
  {"content":"\r\n\r\n\r\nرياضى يزدى ، سيّد محمّد على ( 1290 ه . ش . - )\r\nسيّد محمّد على رياضى يزدى فرزند حاجى سيد ابراهيم از خاندان اهل علم در يزد متولّد شد . نام خانوادگى « رياضى » را در اين خاندان از آن سبب برگزيدند كه نام سيد رياض الدّين ، عارف بزرگ يزدى را كه از اين خاندان بود ، زنده نگاه دارند . رياضى در شعر طبعى روان و ذوقى لطيف دارد و انواع شعر ، مخصوصا مثنوى را نيكو مىسرايد . « 1 »\r\n\r\nبت شكن\r\n اى ماوراى حد تصوّر مقام تو * مريم كنيز و عيسى مريم غلام تو \r\n تو روشنى روى خدايى و چون خداست * بالاى ماوراى تصوّر مقام تو \r\n دست خدا و چشم خدا صورت خدا * تو بر خداى قائم و ما بر قوام تو \r\n دون كلام خالق و فوق كلام خلق * نهج البلاغه آن ملكوتى كلام تو \r\n هر صبحدم شعاع طلايى آفتاب * آيد ز آسمان پى عرض سلام تو \r\n فرض است بر تمامى ذرّات كائنات * مهر تو و ولاى تو و احترام تو \r\n ارض و سما به يمن وجود تو ثابتند * دائم بود مدار فلك بر دوام تو \r\n روزى دهد خدا به همه خلق كائنات * از سفرهء ولايت و انعام عام تو \r\n فردا حساب مؤمن و كافر تو مىكنى * برپا كند قيامت كبرى قيام تو \r\n صد عمر خضر داده به صد چشمهء حيات * يك قطره آب كوثر و يك جرعه جام تو \r\n صوم و صلوة رنگ خدايى به خود گرفت * زان خون كه رنگ كرده صلوة و صيام تو \r\n در كعبه شد پديد و به محراب شد شهيد * قربان حسن مطلع و حسن ختام تو \r\n\r\n\r\n","description":"","footnote":"\r\n( 1 ) . طنزسرايان ايران از مشروطه تا انقلاب ، ج 1 ، ص 355 .\r\n","page_name":" 322 ","page_number":368},
  {"content":"\r\n\r\n تو شاهباز رفعت و عنقاى عزتى * عرش خدا و دوش نبى بود بام تو \r\n وقتى عروج كرد به معراج قرب حق * پيغمبر آن برادر و الا مقام تو \r\n دست خدا گذاشته شد روى شانه‌اش * آن جا كه وقت بت‌شكنى بود گام تو \r\n چشم خدايى تو ، پر از اشك بر يتيم * در جنگ خنده بَر دو لب لعل فام تو \r\n نور تو در حجاب تن و سجده كرده‌اند * اين دشمنان دوست‌نماى عوام تو \r\n در حيرتم كه روز قيامت چه مىكنند * با پرتو تجلّى ذات تمام تو \r\n اى دل بگو به آتش دوزخ اگر فتاد * فردا به دست مالك دوزخ زمام تو \r\n آتش برو به نام على ورنه مىكشم * با برق ذوالفقار على انتقام تو \r\n بالاتر از ملائكه‌اى گر تو شيعه‌اى * وقتى كه مشتبه به خدا شد امام تو \r\n ما سر بر آستان تو سوديم يا على * اى برتر از سرادق گردون خيام تو « 2 » \r\n\r\n\r\n","description":"","footnote":"\r\n( 2 ) . على ( ع ) در شعر و ستايش فارسى ، صص 208 - 209 .\r\n","page_name":" 323 ","page_number":369},
  {"content":"\r\n\r\n\r\nصهبا ، ابراهيم ( 1290 ه . ش . - )\r\nابراهيم صهبا فرزند مهدى خان از ملّاكين بيرجند در « محولات » تربت حيدريه چشم به جهان گشود . در ده سالگى براى تحصيل عازم مدرسهء شوكتيهء بيرجند شد . در كلاس نهم دبيرستان بود كه به سرودن شعر روى آورد و مورد تشويق قرار گرفت . صهبا از گويندگان قديمى است و به فردوسى ، سعدى ، خيّام ، حافظ ، مولوى ، انورى ، صائب علاقه‌مند بود .\r\nادامهء تحصيلات صهبا در مدرسهء دار الفنون بود . پس از آن به دانشكدهء افسرى رفت و تا شهريور 1320 ش در لباس سپاهىگرى بود . آن گاه به وزارت دارايى رفت و مدّتى نيز مشاور بانك رهنى بود تا بازنشسته شد .\r\nآثار صهبا عبارتند از : دفتر صهبا ، انسان و شعر و ماه ، نداى انسانى شاعران ايران .\r\nابراهيم صهبا در فكاهى سرايى هم دستى داشت و به بديهه‌سرايى هم معروف بود .\r\nاشعار فكاهى او ساده ، روان و دلچسب است . او با نشريات بسيارى همكارى داشت .\r\nبيشتر اشعار فكاهى او در نشريهء هفتگى بابا شمل درج است . « 1 » از صهبا اشعارى در منقبت مولا على ( ع ) به جا مانده است .\r\n\r\nولاى على\r\n زديم دست توسّل چو بر ولاى على * ز كار ما بگشايد گره خداى على \r\n گرفت عالم اسلام رونق بسيار * به يمن پرتو تيغ جهانگشاى على \r\n چو اوست مظهر مردانگى وجود و كمال * در اهتزاز بود تا ابد لواى على \r\n كسى نديده به تاريخ دهر مانندش * به جز پسر ننشيند كسى به جاى على \r\n\r\n\r\n","description":"","footnote":"\r\n( 1 ) . طنزسرايان ايران از مشروطه تا انقلاب ، صص 491 - 492 .\r\n","page_name":" 324 ","page_number":370},
  {"content":"\r\n\r\n على است هادى راه طريقت و ايمان * كه مصطفى است در اين راه رهنماى على \r\n نشان به خلق خدا داده راه آينده * كه باد جان همه شيعيان فداى على \r\n بگفت كار جهان كن به مقتضاى زمان * كه روشن است و درخشنده فكر و راى على \r\n همه مراد خود از درگه على خواهيم * از آن كه عارف و عامى است خاك پاى على « 2 » \r\n\r\n\r\n","description":"","footnote":"\r\n( 2 ) . على ( ع ) در ستايش و شعر فارسى ، ص 224 .\r\n","page_name":" 325 ","page_number":371},
  {"content":"\r\n\r\n\r\nكيوان ، مجتبى ( 1330 ه . ق . - )\r\nسيد مجتبى كيوان فرزند مرحوم حاج سيد محمّد زرگر باشى در اصفهان تولّد يافت .\r\nتحصيلات ابتدايى خود را در دبستان علميه و متوسّطه را در دبيرستان صارميه به پايان رسانيد و در سال 1305 ش به اتّفاق پدر خود به شوشتر رفت و از محضر درس مرحوم سيد نور الدّين شوشترى كسب فيض كرد و از آن پس به خدمات فرهنگى وارد شد و به شغل آموزگارى پرداخت و با مرحوم شيخ احمد حائرى نصر آبادى اصفهانى آشنا شد و بعضى از دقايق شعر و ادب را از او آموخت و تا سال 1313 ش در مدارس شوشتر و اهواز و رامهرمز به كار تعليم و تربيت اشتغال داشت و سپس به اصفهان آمد . در سال 1314 ش دانشسراى پسران را تأسيس كرد و سال بعد به خدمت بانك ملّى ايران درآمد .\r\nاز او اشعارى در قالب‌هاى قصيده ، غزل و حتّى در مضامين فكاهى آن هم به لهجهء اصفهانى در دست است . در اين جا قسمتى از يك قصيدهء او را كه در ستايش حضرت على ( ع ) است نقل مىكنيم :\r\n من راز سعادت را روشن به تو مىگويم * رازى كه اگر گويند ، گويند به ايماها \r\n جز مهر على راهى تا منزل جانان نيست * باقى همه بيراهه ، پيچ و خم دعواها \r\n گر مهر على دارى هر كار كه خواهى كن * فارغ ز غم امروز و انديشهء فرداها \r\n او مظهر انعام است ، انعام على عام است * كى تلخ بماند كام با اين همه حلواها \r\n اى سرور انس و جان اى برخى خاكت جان * تو منعم و ما محتاج ، ماييم و تمناها \r\n جز از تو نمىزيبد با خيل گنهكاران * اين لطف عنايت‌ها وين حسن مداراها \r\n تو منبع ارشادى تو لطف خدادادى * تو مايهء ايجادى ، سر منشأ انشاها \r\n\r\n","description":"","footnote":"","page_name":" 326 ","page_number":372},
  {"content":"\r\n\r\n اسرار نهانى تو ، محبوب جهانى تو * آرامش جانى تو در اين همه غوغاها \r\n جان‌ها به فداى تو ، ماييم گداى تو * چشمى به كرم بگشا بر روى گدا ، شاها « 1 » \r\n\r\n\r\n","description":"","footnote":"\r\n( 1 ) . سخنوران نامى معاصر ايران ، ج 3 ، صص 243 - 244 .\r\n","page_name":" 327 ","page_number":373},
  {"content":"\r\n\r\n\r\nسهيلى خوانسارى ، احمد ( 1291 ه . ش . - )\r\nاحمد سهيلى خوانسارى فرزند غلامرضا خان در تهران به دنيا آمد و پس از اتمام تحصيلات به خدمات فرهنگى اشتغال جست و ساليان درازى رياست كتابخانهء ملّى ملك را عهده‌دار بود .\r\nسهيلى ، همهء خطوط را خوش مىنوشت و از نقّاشى نيز بهره داشت و رسالهء حصار ناى از تأليفات چاپ شدهء اوست . همچنين وى نامهء صورتگران و طبقات الخطاطّين در شرح حال نقّاشان و خطّاطان را تأليف نمود كه تا سال 1329 ش چاپ نشده بود .\r\nسهيلى همچنين كتاب ذيل عالم آراى عباسى و ديوان بابا فغانى « 1 » و گلستان هنر را تصحيح و منتشر كرد . او در شعر دستى داشت و انواع شعر را خوب مىسرود و ارادت خاصى هم به مولا على ( ع ) داشت .\r\n\r\nخديو اهل ايمان\r\n صاحب دين مبين را دل ز من پرسيد كيست * گفتمش ختم رسل احمد ، مهين پيغمبرست \r\n گفت بعد از وى ولايت را كه شايد ، بازگو * گفتم آن كو پايهء قدر وى از كيوان برست \r\n گفت در بستر به جاى او شبانگاهان كه خفت * گفتم آن كو گاه بيم از جمله پابرجاترست \r\n گفت با احمد خود از يارى برادر خوانده كيست ؟ * گفتم آن كز بهر او سرگشته مهر انورست \r\n گفت با زهرا كه همسر گشت گفتم آن كسى * كز فضيلت اين و آن را هم سرآمد هم سرست \r\n گفت برگو كيست سبطين پيمبر را پدر * گفتمش آن پيشرو كو رهروان را رهبرست \r\n گفت اعجاز رسول مصطفى در جنگ بدر * ز اهل ايمان مركد امين پاكدل را درخورست \r\n\r\n\r\n","description":"","footnote":"\r\n( 1 ) . سخنوران نامى معاصر ، ج 1 ص 127 .\r\n","page_name":" 328 ","page_number":374},
  {"content":"\r\n\r\n گفتم آن پر دل كه دارد گرد نان را پايمال * زخم شمشير سرافشانش كه در دست اندرست \r\n گفت در « احزاب » دانى شير صيدافكن كه بود * گفتم آن كو قاتل شيرى چو عمرو كافرست \r\n گفت خصمان را كه تن خست و دريد اندر « حنين » * گفتم آن كو دشمن دين را عدويى قاهرست \r\n گفت با احمد كه خورد از مرغ بريان بهشت * گفتم آن كو بر همه خويشان پيغمبر سرست \r\n گفت دمساز پيمبر كيست در زير كسا * گفتم آن مهتر كه زهد و علم ازو با زيورست \r\n گفت در روز غدير خم ولىّ حق كه شد * گفتم آن كس كو بزرگان را به گيتى سرورست \r\n گفت در شأن كه آمد هل اتى از قول حق * گفتم آن كو دستگير هر كه بىسيم و زرست \r\n گفت سايل را كه خاتم داد هنگام نماز * ديد چون استاده خواهان مستمندى بر درست \r\n گفتم آن در راه يزدان بهترين شمشير زن * كز ره تحقيق هر كس پيرو او شد برست \r\n گفت در محشر كه باشد قاسم نار و نعيم * گفتم آن كز رأى روشن آفتاب خاورست \r\n گاه نفرين بر نصارى با نبى گفتا كه بود * گفتم آن كاندر همه احوال او را ياورست \r\n گفت با احمد كه باشد همچو هارون با كليم * گفتم آن پيوسته با وى همچو با جان پيكرست \r\n گفت برگو كيست آنكو شهر دانش راست در * گفتم آن دانا كه علم ديگران را مصدر است \r\n گفت آنكو ناكثين را داد كيفر خود كه بود * گفتم اين در قصهء حرب جمل خود اندرست \r\n گفت جويم در كجا نام عدوى قاسطين * گفتمش در وقعهء صفين كاندر دفترست \r\n گفت شمشير كرا خون خوارج آب داد * گفتمش بر خوان ز جنگ نهروان كان خوشترست \r\n گفت ساقى كيست كوثر را به روز رستخيز * گفتم آن كاندر نبردش زهرهء شير نرست \r\n گفت برگو كانچه گفتى سيرت يك مرد بود * گفتمش آرى گرت قول « سهيلى » باورست \r\n گفت ازين يكتا بگو نام و نسب گفتم على * پور بو طالب خديو اهل ايمان حيدرست « 2 » \r\n\r\n\r\n","description":"","footnote":"\r\n( 2 ) . على ( ع ) در شعر و ستايش فارسى ، صص 60 - 63 .\r\n","page_name":" 329 ","page_number":375},
  {"content":"\r\n\r\n\r\nحالت ، ابو القاسم ( 1292 ه . ش . - )\r\nابو القاسم حالت در تهران متولّد شد و تحصيلات خود را نيز در همين شهر به پايان رسانيد . او به سبب علاقه‌اى كه به شعر داشت در 1314 روى به شاعرى آورد و سر از انجمن‌هاى ادبى درآورد . نخستين بار در انجمن ادبى ايران با قرائت قصيده‌اى اخلاقى و عرفانى به سبك سنايى مورد تحسين قرار مىگيرد و ديوانى جايزه مىگيرد . اين امر موجب مىشود كه بيشتر به شعر و كارهاى ادبى علاقه‌مند شود . مدّتى بالغ بر بيست و دو سال با مجلّهء توفيق همكارى مىكند . حاصل همكارى او در مجلّهء توفيق بحر طويل‌هايى است كه به امضاى هدهد ميرزا و اشعارى است كه به امضاهاى خروس لارى ، شوخ ، فاضل مآب و ابو العينك مرتّبا در توفيق به چاپ مىرسيد .\r\nعلاوه بر هفته نامهء توفيق با برخى جرايد ديگر مانند : اميد ، تهران مصوّر ، قيام ايران و خبردار با نوشتن آثار فكاهى نثر و نظم همكارى داشت . ولى اشعارى كه براى درج در هفته نامهء آيين اسلام مىسرود همه جدّى بود . اين كار را از تاريخ 16 / 1 / 23 با سرودن پنج رباعى در هر هفته كه ترجمهء منظوم كلمات قصار حضرت امير ( ع ) بود آغاز كرد .\r\nترانه‌سرايى نيز يكى ديگر از كارهاى ذوقى حالت بود . او با سرودن ترانه‌هايى فكاهى از اوضاع سياسى و اجتماعى آن زمان انتقاد مىكرد .\r\nاز حالت كتاب‌هاى چندى در زمينه‌هاى گوناگون منتشر شده است كه بدين قرار است :\r\nالف - ديوان و تذكره\r\n1 - ديوان حالت ( شامل قطعات ، مثنويات ، قصايد ، غزليات و رباعيات ) ، ناشر :\r\nكتابفروشى ابن سينا .\r\n2 - پروانه و شبنم ( شامل قصايد اخلاقى و عرفانى ) ، ناشر : كتابفروشى زوّار .\r\n\r\n","description":"","footnote":"","page_name":" 330 ","page_number":376},
  {"content":"\r\n\r\n3 - كليات سعدى ( با ترجمهء اشعار عربى آن به فارسى ) ، ناشر : على اكبر علمى .\r\n4 - تذكرهء شاهان شاعر ، ناشر : على اكبر علمى .\r\nب - طنز و فكاهه\r\n1 - گلزار خنده 2 - فكاهيات حالت ( 2 ج ) 3 - ديوان خروس لارى 4 - بحر طويل‌هاى هدهد ميرزا 5 - عيالوار 6 - رقص كوسه 7 - مقالات طنزآميز ( در 8 ج ) .\r\nج - ترجمه از عربى\r\n1 - فروغ بينش يا سخنان محمّد 2 - شكوفه‌هاى خرد يا سخنان على ( ع ) 3 - راه رستگارى يا سخنان حسين ( ع ) 4 - كلمات قصار على بن ابى طالب ( ع ) ( با ترجمه فارسى و انگليسى و رباعيات فارسى ) 5 - كلمات قصار حسين بن على ( ع ) ( ج دوم راه رستگارى ) 6 - ترجمهء كامل كامل ابن اثير ( در ده جلد ) .\r\nد - ترجمه از انگليسى\r\n1 - تاريخ فتوحات مغول 2 - تاريخ تجارت 3 - ناپلئون در تبعيد 4 - زندگى من 5 - زندگى بر روى رود مىسىسىپى 6 - پيشروان موشك‌سازى 7 - بهار زندگى 8 - جادوگر شهر زمرّد 9 - بازگشت به شهر زمرّد . « 1 »\r\nاشعار حالت در زمينهء منقبت از شور و حال خاصّى حكايت مىكند .\r\n\r\nجانم فداى على ( ع ) ، جانم فداى على ( ع )\r\n تا زنده‌ام به جهان ، گويم ثناى على * جانم فداى على ، جانم فداى على \r\n شور و نشاط درون ، ز اندازه گشته فزون * كافتد ز پرده برون ، امشب لقاى على \r\n بر آسمان به يقين ، نازد ز فخر زمين * زيرا كه چيده چنين ، بزمى براى على \r\n گر در على نگرى ، بينى به جلوه‌گرى * در قالب بشرى ، ذات خداى على \r\n او برتر از بشر است ، از طينتى دگر است * پوشيده از نظر است ، قدر و بهاى على \r\n ايمان ثمر ندهد ، طاعت اثر ندهد * جان از بلا نرهد ، جز با ولاى على \r\n امن و امان همه است ، روح و روان همه است * در گوش جان همه است ، دائم نداى على \r\n حاشا كه چشم خرد ، روشن به ره نگرد * گر بهره‌اى نبرد ، از توتياى على \r\n هم هوشمند شوى ، هم سربلند شوى * گر بهره‌مند شوى ، از گفته‌هاى على \r\n\r\n\r\n","description":"","footnote":"\r\n( 1 ) . خلوت انس ، صص 141 - 144 .\r\n","page_name":" 331 ","page_number":377},
  {"content":"\r\n\r\n سلطان هر دو سراست ، صهر رسول خداست * سرمشق اهل وفاست ، مهر و وفاى على \r\n بينى به هر نفسى ، مردان رزم بسى * اما به رزم كسى ، نگرفته جاى على \r\n گر رشتهء گهر است ، ور گنج سيم و زر است * چون خاك رهگذر است ، پيش غناى على \r\n سوى على گروى ، جز راه او نروى * گر باخبر بشوى ، از ماجراى على \r\n در آشكار و خفا ، شد ياور ضعفا * دنيا نديده صفا ، همچون صفاى على \r\n غمخوار و يار نصير ، بهر يتيم و صغير * پشت و پناه فقير ، جود و سخاى على \r\n درد على است شفا ، فقر على است غنا * شايد ز بال هما ، فرش سراى على \r\n آنان كه مرد رهند ، زر چيست تا كه دهند * سَر چيست تا كه نهند ، بر خاك پاى على ؟ \r\n عشق است رهبر او ، شوق است ياور او * هر كس كه در سَر او ، باشد هواى على \r\n من تر زبان شده‌ام ، شيرين بيان شده‌ام * تا اين ميان شده‌ام ، مدحت‌سراى على \r\n تا جانِ روشن من ، باقى است در تن من * باشد به گردن من ، طوق ولاى على \r\n نزديك شد به خدا ، بيگانه شد ز خطا * « حالت » هر آن كه چو ما ، شد آشناى على « 2 » \r\n\r\nآفتاب عزّ و شوكت ، آسمان اقتدار\r\n تا كه دست دشمن حق در نيايد ز آستين * شد برون از آستين امروز دست كردگار \r\n سرور مردان على ، آن كو به وصفش گفته‌اند : * لا فتى الّا على ، لا سيف الّا ذوالفقار \r\n روح مطلق ، شير حق ، شاه نجف ، صهر رسول * عين ايمان ، اصل دين ، كان كرم ، كوه وقار \r\n جسم دانش ، جان بينش ، دست قدرت ، پاى شوق * روى طالع ، روح خوشبختى ، روان افتخار \r\n دفتر حكمت ، كتاب فضل ، ديوان كمال * آفتاب عزّ و شوكت ، آسمان اقتدار \r\n ميوهء باغ سه روح و پنج حس و شش جهت * يكه سردار دو عالم ، سرور هفت و چهار \r\n كاخ دين را پايگاه و باغ حق را باغبان * ملك جان را پادشاه و شهر دل را شهريار \r\n درس رحمت را كتاب و روى زحمت را نقاب * جام دانش را شراب و شمع بينش را شرار \r\n نااميدان را اميد و ناتوانان را توان * ناشكيبان را شكيب و بىقراران را قرار \r\n در خلافت عدل او كاخ امان را بام و در * در فتوت جود او شاخ كرم را برگ و بار \r\n پند او پندى كه شد دست خطا را دستبند * لفظ او درّى كه شد گوش سخن را گوشوار \r\n\r\n\r\n","description":"","footnote":"\r\n( 2 ) . على ( ع ) در شعر و ستايش فارسى ، صص 225 - 226 .\r\n","page_name":" 332 ","page_number":378},
  {"content":"\r\n\r\n آن كه باشد نزد جودش صد چو حاتم شرمگين * و آن كه باشد پيش علمش صد چو لقمان شرمسار \r\n عقل عاجز شد ز وصف دانش و تقواى او * كان فزون بود از حساب و اين برون بود از شمار \r\n گفت پيغمبر كه : بعد از من على رهبر بود * در ره دين خدا و سنّت پروردگار ، \r\n هر كه با ما دوست باشد ، گو على را باش دوست * هر كه با ما يار باشد ، گو على را باش يار . \r\n « حالت » ار خواهى كه در محشَر نباشى رو سياه * روشن از مهر على شو در نهان و آشكار « 3 » \r\n\r\n\r\n","description":"","footnote":"\r\n( 3 ) . همان ، صص 116 - 117 .\r\n","page_name":" 333 ","page_number":379},
  {"content":"\r\n\r\n\r\nورزى ، ابو الحسن ( 1293 ه . ش . - )\r\nابو الحسن ورزى فرزند حسين فلاح‌زاده ، در تهران ديده به جهان گشود . تحصيلات خود را تا اخذ درجهء ليسانس در رشتهء حقوق به پايان برد و پس از طى دورهء خدمت نظام وظيفه در وزارت دادگسترى به خدمت اشتغال ورزيد ولى پس از چندى با توجّه به اين كه كار قضا ، با طبع لطيف او سازگار نبود از شغل خود كناره گرفت و در شهريور 1320 ش مجددّا براى امرار معاش به خدمت بازگشت و مدّتى در مشاغل مختلف انجام وظيفه كرد .\r\nورزى به زبان فرانسه تسلّط دارد و كتاب‌هايى در اين زمينه ترجمه كرده است . او از شاعران خوب معاصر است . طبعى وقّاد و بيانى شيوا دارد . از مضامين نو در قوالب كهن به بهترين طرز استفاده مىكند . از انواع شعر بيشتر قالب غزل را مىپسندد و شيوه‌اش شيوهء شاعران سبك عراقى است . از ورزى مجموعهء شعرى به نام سخن عشق منتشر شده است . زبانش نرم و دلش از آتش عشق همواره گرم است . « 1 » از ورزى ، اشعار نابى در منقبت و ستايش حضرت على ( ع ) در مجموعه‌ها و گزيده‌هاى اشعار ثبت است كه شاعر در آن خالصانه احساس خود را بيان كرده و عشق عميق خود را به مولا على ( ع ) نشان داده است .\r\n\r\nدر دست توست نسخهء درمان ما على ( ع )\r\n اى مهر تو چراغ دل و جان ما على * تابان ز توست پرتو ايمان ما على \r\n در ظلمت حيات چه بيمى ز گمرهى است * تا عشق توست شمع درخشان ما على \r\n\r\n\r\n","description":"","footnote":"\r\n( 1 ) . خلوت انس ، ص 448 .\r\n","page_name":" 334 ","page_number":380},
  {"content":"\r\n\r\n تا پاى ما به راه نلغزد ز كجروى * آن دست رهنماست نگهبان ما على \r\n تا بال عشق بر سر ما سايهء تو ريخت * پر زد هماى بخت در ايوان ما على \r\n چون سر بر آستان مراد تو مىنهيم * خورشيد سر زند ز گريبان ما على \r\n خود آگهى كه گوهر عشق و ولاى توست * مانند گنج در دل ويران ما على \r\n در نو بهار دل گل بىخار عشق تو * خندان شود ز اشك چو باران ما على \r\n در باغ زندگى كه پر از خار آرزو است * باشد اميد شاخ گل‌افشان ما على \r\n امّيد آن كه خاك درت را چو توتيا * ريزد نسيم عشق به چشمان ما على \r\n شب‌هاى بىفروغ فرو ريخت اشك عشق * صد آسمان ستاره به دامان ما على \r\n هر قطره چون نثار تو باشد ، به جاى اشك * گوهر چكد ز ديدهء گريان ما على \r\n هر قطره اشك ماست به درياى آرزو * پرورده همچو گوهر غلطان ما على \r\n چون خضر طعم آب بقا در گلوى ماست * تا عشق توست چشمهء حيوان ما على \r\n چون جان ما به لب رسد از درد بىكسى * در دست توست نسخهء درمان ما على \r\n فرمانبرى چو با دل و جان از تو مىكنيم * شاهان عالم‌اند به فرمان ما على \r\n طوفان نوح قطرهء تنها چكيده‌ايست * آيد اگر به بحر خروشان ما على \r\n صد موج آتشين شود از چشم ما روان * تا عشق توست چشمهء حيوان ما على \r\n برتر از اين مقام چه باشد ؟ كه بوده است * هر صبح و شام ياد تو مهمان ما على \r\n مهجور تا ز شمع مزار تو مانده‌ايم * نورى نتافت در شب هجران ما على \r\n دور از بهشت كوى تو زندان تيره است * اين زندگى به ديدهء حيران ما على \r\n تنها به دست مرگ رهايى ميسّر است * اكنون كه زندگى شده زندان ما على \r\n آيا شود كه بر سر خاك مزار تو * سوزد چو شمع اين دل بريان ما على \r\n نزديك بارگاه تو چون نيست جاى ما * بشنو ز دور ناله و افغان ما على \r\n كر مىشود به ظلمت شب‌هاى گريه‌خيز * گوش فلك ز نالهء پنهان ما على \r\n بى آن كه پاره پاره دلش از غم تو بود * نشكفت غنچه‌اى ز گلستان ما على « 2 » \r\n\r\n\r\n","description":"","footnote":"\r\n( 2 ) . على ( ع ) در شعر و ستايش فارسى ، صص 249 - 250 .\r\n","page_name":" 335 ","page_number":381},
  {"content":"\r\n\r\n\r\nپيوسته يار اهل صفا بودى اى على ( ع )\r\n تو مظهر جمال خدا بودى اى على * از مردم زمانه جدا بودى اى على \r\n راز خدا كه پرده نشين بود از ازل * آن راز را تو پرده‌گشا بودى اى على \r\n آن چهره را كه پردهء غيب است چون نقاب * آيينهء تمام نما بودى اى على \r\n درد طلب كه سالك از آن رنج مىبرد * اين درد را هميشه شفا بودى اى على \r\n در وادى طلب كه پر از چاه حيرت است * گمگشته را تو راهنما بودى اى على \r\n دل‌هاى در غبار توهّم نشسته را * روشنگر از يقين و رضا بودى اى على \r\n آيينه‌هاى چهرهء زنگار بسته را * بازآور فروغ و جلا بودى اى على \r\n در ظلمت حيات به دل‌هاى تابناك * چون نور صبح جلوه‌نما بودى اى على \r\n آن كس كه خلوت دل او جاى عشق توست * ديگر ترا نگفت كجا بودى اى على ؟ \r\n هر بينوا كه سايه‌ات افتاد بر سرش * اسباب دولتش چو هما بودى اى على \r\n مانند آفتاب كه تابد به كوخ و كاخ * يكسان براى شاه و گدا بودى اى على \r\n آن را كه هستيش به ولاى تو بسته بود * همچون سپر به دفع بلا بودى اى على \r\n بيزار از دروغ و برى از دروغگو * پيوسته يار اهل صفا بودى اى على \r\n در جشن دوست نغمهء جانبخش زندگى * در گوش خصم بانگ عزا بودى اى على \r\n دل‌هاى سخت يا دل رنجور خسته را * گاهى چو درد و گاه دوا بودى اى على \r\n گر دست خالق است نه در آستين تو * مشكل‌گشاى خلق چرا بودى اى على ؟ \r\n در وقت صلح حامى هر دلشكسته‌اى * دشمن‌شكن به روز غزا بودى اى على \r\n دشمن هم از عطاى تو در آرزو نماند * گنجينه‌اى ز مهر و وفا بودى اى على \r\n خصم ستمگران به عتاب و ستيز و جنگ * يار ستم‌كشان به عطا بودى اى على \r\n در كعبه آمدى و به مسجد شدى شهيد * كى از خداى خويش جدا بودى اى على ؟ \r\n چون موقع ولادت و وقت شهادتت * در خانه‌اى از آن خدا بودى اى على \r\n تا شربت حيات دهى تشنه كام را * چون چشمه‌سار آب بقا بودى اى على \r\n هرگز نكرده‌اى عملى را به كام خويش * در هر زمان كه كامروا بودى اى على \r\n جز مهر ايزدى كه به جانت سرشته بود * از دام هر علاقه رها بودى اى على \r\n چون تو كسى ز صدق خدا را نداشت دوست * در دوستى نه اهل ريا بودى اى على \r\n\r\n","description":"","footnote":"","page_name":" 336 ","page_number":382},
  {"content":"\r\n\r\n هرگز ترا ز مرگ به دل وحشتى نبود * چون در وجود دوست فنا بودى اى على \r\n آمادهء شهادت و ايثار جان و مال * در هر زمان و در همه جا بودى اى على \r\n هر ذره از وجود تو ايمان محض بود * فارغ ز اشتباه و خطا بودى اى على \r\n از باغ زندگى كه گل و خار با هم‌اند * دامن‌كشان چو باد صبا بودى اى على \r\n تا داورى براى رضاى خدا كنى * از خود رها به وقت قضا بودى اى على \r\n گفتيم هر چه از تو و از كبرياى تو * بالاتر از تصوّر ما بودى اى على \r\n تنها تو خود ز سرّ وجود خود آگهى * آخر چه گويمت كه چها بودى اى على ؟ \r\n ما سر به طاعت تو نهاديم از آن كه تو * بعد از نبى ولىّ خدا بودى اى على « 3 » \r\n\r\nبيرون ز آستين تو دست خدا على ( ع )\r\n اى چهرهء تو آينهء كبريا على * خاك در تو تاج سر انبيا على \r\n تابان ز آستان تو انوار ايزدى * بيرون ز آستين تو دست خدا على \r\n مىريزد از نگاه تو اكسير زندگى * مىجوشد از دهان تو آب بقا على \r\n شرك است اگر به جاى خدا خوانمت ولى * از تو خدا نبود و نباشد جدا على \r\n بينم اگر ز خالق يكتا ترا جدا * پشتم شود ز بار ندامت دو تا على \r\n ما در تو ديده‌ايم خدا را كه بوده‌اى * آيينهء تمام نماى خدا على \r\n بىپرده تا جمال خدا گردد آشكار * بردار پرده از رخ ايزدنما على \r\n چون قطره‌ها كه در دل دريا يكى شوند * در تو خلاصه گشت همه ما سوى على \r\n فرمانبر خدا و رسولى ولى نبود * در كاينات غير تو فرمانروا على \r\n در دستگاه سلطنت بىزوال تو * شاهان خورند غبطه به حال گدا على \r\n تاج ولايتى كه تو بر سر نهاده‌اى * خورشيد گوهريست در او كم بها على \r\n در رفعت و شكوه ز هفت آسمان گذشت * كاخ فضيلتى كه تو كردى بنا على \r\n در آسمان مهر تو گر پر نمىگشود * دولت كجا و سايهء بال هما على \r\n فانوس مهر و ماه به كف ، ايستاده‌اى * در راه كهكشان كه تويى رهنما على \r\n جم را اگر چه جام جهان‌بين مسلّم است * اما برد ز خاك درت توتيا على \r\n جز با تو دردمند تو درمان نمىشود * گيرد اگر ز دست مسيحا دوا على \r\n\r\n\r\n","description":"","footnote":"\r\n( 3 ) . همان ، صص 248 - 249 .\r\n","page_name":" 337 ","page_number":383},
  {"content":"\r\n\r\n عيسى كه مرده را به دمى زنده مىكند * بيمار اگر شود ز تو خواهد شفا على \r\n در پا فتاد از كف موسى عصاى او * آن جا كه گشت دست تو معجز نما على \r\n مس را شنيده‌اى كه طلا كرد كيميا * صافى دلان مسند و تويى كيميا على \r\n سير حَرَم چو خانهء بيگانه مىكند * آن كس كه با حريم تو شد آشنا على \r\n هر كس به دست مهر تو اندازدش به بند * افتاده است در چمنى دلگشا على \r\n روزى اگر ولاى تو گردد بلاى جان * من مىخرم به قيمت جان آن بلا على \r\n تو يار بىدلانى و غمخوار بىكسان * آخر بگير دست من مبتلا على \r\n از منجلاب نفس كه ما را برون كشد ؟ * بر دامن تو گر نرسد دست ما على \r\n لبيك خويش را ز دهان خدا شنيد * هر بىدلى كه از دل و جان گفت يا على « 4 » \r\n\r\n\r\n","description":"","footnote":"\r\n( 4 ) . همان ، صص 231 - 232 .\r\n","page_name":" 338 ","page_number":384},
  {"content":"\r\n\r\n\r\nناظرزاده كرمانى ، احمد ( 1296 - 1355 ه . ش . )\r\nدكتر احمد ناظرزاده كرمانى فرزند محمّد ناظر كرمانى در كرمان متولّد شد . وى در دبيرستان دار الفنون رشتهء ادبى را به پايان رسانيد ، سپس در دانشكدهء حقوق ، رشته سياسى و در دانشسراى عالى رشتهء امور تربيتى را گذرانيد ، آن گاه دورهء دكترى زبان و ادبيات فارسى را نيز تمام كرد و رسالهء دكترى خود را كه شرح حال و آثار عماد الدّين على فقيه كرمانى بود به تصويب رسانيد . « 1 »\r\nهنوز به غايت جوان بود كه شعر مىسرود ، بعلاوه در نوشتن داستان‌هاى تاريخى ابتكاراتى به خرج مىداد . از او علاوه بر مقالات ادبى و تاريخ و سياسى كتاب‌هاى زير انتشار يافته است : دختر ، آوازهاى جوانى ، بر فراز سيحون ، رقص با خنجر ، شام شوم ، دختر شامگاه و قهرمان گيلان كه به صورت پاورقى در مجلّهء اميد ايران چاپ مىشد يكى از داستان‌هاى تاريخى اوست . آثار منظوم او شامل : قصيده ، غزل ، قطعه و مثنوى است .\r\nمنظومهء آفات قرن ، نمودار قدرت شعرى اوست . همچنين سخنرانىهاى مذهبى وى شور و لطفى خاص داشت . بالاخره او در ساعت 5 بامداد روز دوشنبه دوم فروردين ماه سال 1355 ه . ش . به بيمارى سكتهء مغزى در تهران بدرود زندگى گفت و در ابن بابويه به خاك سپرده شد . « 2 » استاد ناظرزاده شاعر اهل بيت ( ع ) است و ديوان اشعار مذهبىاش سرشار از مدايح پيامبر بزرگ اسلام ( ص ) ، امامان برحق و خاندان عصمت و طهارت است . در منقبت رسول گرامى چنين مىسرايد :\r\n اى به تو افراشته رايات دين * وى تو سرافرازى دين مبين \r\n\r\n\r\n","description":"","footnote":"\r\n( 1 ) . اين پايان نامه تحت عنوان تحليل ديوان و شرح حال عماد الدّين فقيه كرمانى به كوشش فرهاد ناظرزادهء كرمانى ( تهران ، سروش ، 1374 ) چاپ شده است .\r\n( 2 ) . تذكرهء شاعران كرمان ، ص 510 .\r\n","page_name":" 339 ","page_number":385},
  {"content":"\r\n\r\n نام محمّد ( ص ) به زبان تا برند * مىرسد از سوى خدا آفرين \r\nاو به مولاى متّقيان عشقى شورانگيز داشت و همواره مىكوشيد گام زنى در طريق او باشد :\r\n رو به درگاه تو آورده‌ام اى شاه ولايت * به اميدى كه بيفتد به منت چشم عنايت \r\n سال‌ها دم زدم از مهر تو شاها به حقيقت * هيچم ار نيست مرا هست ولاى تو كفايت \r\nشاعر بزرگ را ارادتى خاص به حضرت فاطمهء زهرا ( س ) است با اين مطلع :\r\n اى افتخار عالم هستى لقاى تو * پاينده چون بقاى حقيقت بقاى تو \r\n. . .\r\nدر فاجعهء كربلا و شهادت امام حسين ( ع ) منظومه‌اى جانسوز در قالب تركيب بند دارد كه مشتمل بر ده بند مفصّل است و تنها سيزده غزل و قصيده در مدح حضرت رضا ( ع ) دارد . « 2 »\r\n\r\nميلاد\r\n امروز كه ميلاد شهنشاه جهان است * شادى همه جا ظاهر و اندوه نهانست \r\n اى سيزده ماه رجب در تو درخشيد * خورشيد ولايت كه همه جان جهانست \r\n در كعبه گر آراست رخ آن قبلهء دل‌ها * از خانه خدا پرس كه در اين چه نشانست \r\n ما از تو شناسيم به هر حال خدا را * « آن جا كه عيانست چه حاجت به بيان است » \r\n حاجى به ره كعبه و ما سوى تو پويان * دو قافله و هر دو به يك راه روانست \r\n تو دست خداوند و خدا از تو جدا نيست * آن جا همه حق است كه پايت به ميان است \r\n\r\n\r\n","description":"","footnote":"\r\n( 2 ) . مجموعهء مقالات دومين سمينار و دههء كرمان‌شناسى ، صص 378 - 379 .\r\n","page_name":" 340 ","page_number":386},
  {"content":"\r\n\r\n\r\nمقدّس فانى ( 1297 ه . ش . - )\r\nنامش يد اللّه مقدّس فانى متخلّص به « مقدّس » فرزند حسين و متولّد لنجان اصفهان است .\r\nسال‌هاست كه به خدمات فرهنگى مشغول است . گاه به اقتضاى طبع موزون شعر مىسرايد . « 1 » ارادت خاصى به خاندان نبوّت و اهل بيت ( ع ) به ويژه حضرت على ( ع ) دارد .\r\n\r\nاى باده كشان در ميخانه علىٌ\r\n اى باده‌كشان در ميخانه علىٌ * خيزيد كه شد موسم پيمانه علىٌ \r\n رندانه و با همّت مردانه علىٌ * آريد از آن بادهء مستانه علىٌ \r\n نوشيد به ياد رخ جانانه علىٌ \r\n خود پير مغان هست برين مسئله شاهد * ما را نبود كار ابا مفتى و زاهد \r\n نى منكر شرعيم و نه محكوم عقايد * نى اهل خرابات و نه از اهل مساجد \r\n ماييم مقيم در ميخانهء علىٌ \r\n ما شير دليم و ز كس انديشهء ما نيست * جز باده‌كشى در دو جهان پيشهء ما نيست \r\n آن ريشه كه بركنده شود ريشهء ما نيست * و آن شيشه كه بشكسته شود شيشهء ما نيست \r\n تا هست على صاحب پيمانه علىٌ \r\n از روز ازَل دُردكش پير مغانيم * جز پير مغان خوب و بد دهر ندانيم \r\n صوفى و قلندروش و بىنام و نشانيم * درسى به جز از درس غم عشق نخوانيم \r\n آسوده ز خويشيم و ز بيگانه على \r\n\r\n\r\n","description":"","footnote":"\r\n( 1 ) . گلزار جاويدان ، ج 3 ، ص 1388 .\r\n","page_name":" 341 ","page_number":387},
  {"content":"\r\n\r\n از روز ازل حُب على ( ع ) در دل ما شد * دل واله و شيداى على ( ع ) شير خدا شد \r\n مبهوت جمالش شد و مشتاق لقا شد * از عشق على ( ع ) تن به سر دار فنا شد \r\n مردانه و با حالت مستانه علىٌ \r\n حب على ( ع ) اندر دل و جانم شده محبوس * زين گونه مرا طبع شده منشأ و مأنوس \r\n ساقى تو بده باده مخور حسرت و افسوس * تا دور نماييم ز تن خرقهء سالوس \r\n گيريم به كف ساغَر جانانه علىٌ \r\n ساقى من آواره ملامت‌كش و بد نام * زاهد به خيالات جنان با طمع خام \r\n حاجى ببرش بهر طواف حرمِ احرام * او در طلب خانه ندارد دگر آرام \r\n من مات رخ صاحب آن خانه علىٌ \r\n ديوانهء دلدارم و قلّاده بياريد * خيزيد حريفان قدح باده بياريد \r\n ز آن بادهء سرشار خدا داده بياريد * در مجلس ديوانه بت ساده بياريد \r\n بت باشد و اين بندهء ديوانه علىٌ \r\n بىباده مرا منطق سرشار نباشد * طبعم به جز از باده گهربار نباشد \r\n خوش آن كه به جز باده كسم يار نباشد * مىباشد و من باشم و اغيار نباشد \r\n من باشم و مى باشد و دردانه علىٌ \r\n شاها تو مرا جانى و جان دو جهانى * هرطور كنم مدح ترا برتر از آنى \r\n حَقّا كه پس از حق تو خداوند جهانى * امروز شده نوبت درويشى فانى \r\n گويد همه جا مدح جداگانه علىٌ « 2 » \r\n\r\n\r\n","description":"","footnote":"\r\n( 2 ) . شعر فارسى ، صص 26 - 28 .\r\n","page_name":" 342 ","page_number":388},
  {"content":"\r\n\r\n\r\nپژمان بختيارى ، حسين ( 1279 ه . ش . - )\r\nپژمان بختيارى فرزند على مراد امير پنجه‌اى بختيارى است . مادرش بانويى فاضله از خاندان ميرزا ابو القاسم قائم مقام است كه « ژاله » تخلّص مىكرد . وى در تهران متولّد شد و علوم مرسوم زمان را تحصيل كرد و به زبان فرانسه نيز تسلّط وافى داشت . كتبى را از زبان فرانسه به فارسى ترجمه كرده است . پس از فراغت از تحصيل در وزارت پست و تلگراف وارد شد و ضمن اشتغال ، تاريخى از سرگذشت وزارت مزبور نگاشته است كه بعدها انتشار يافت .\r\nپژمان علاوه بر تسلّط بسيار در شعر و شاعرى از منتقدين خوش سليقهء شعرشناس است و كتابى به نام بهترين اشعار در اين خصوص نوشته كه در 1315 ش طبع و منتشر شده است . همچنين ديوان حافظ را هم تصحيح و طبع كرده ، اشعارش عموما زيبا و شيواست . « 1 »\r\n\r\nمولا على\r\n پيوند الفت با على بستيم از جان يا على * ره نيست از ما تا على ، ما با على با ما على \r\n مولا على مولا على \r\n سلطان شهر « لا فتى » مسند فروز « هَلْ اتى » * بحر كرم ، كان عطا ، در ملك دين يكتا على \r\n مولا على مولا على \r\n\r\n\r\n","description":"","footnote":"\r\n( 1 ) . گلزار جاويدان ، ج 1 ، صص 260 - 261 .\r\n","page_name":" 343 ","page_number":389},
  {"content":"\r\n\r\n شمشير حق در دست او ، جان‌هاى عاشق مست او * هستى طفيل هست او ، دنيا على ، عقبا على \r\n مولا على مولا على \r\n در جمله اقوام عرب ، هم در حسب ، هم در نسب * « مَن كنتُ مولى » اى عجب زيبد كه را الّا على \r\n مولا على مولا على \r\n قول حقيقت را ندا ، هم بر نداى حق صدا * عشقى است او را با خدا ، عشقى است ما را با على \r\n مولا على مولا على \r\n در عالم بالاست او ، سرمايهء دنياست او * دنيا و ما فيهاست او ، دنيا و ما فيها على \r\n مولا على مولا على \r\n آن جا كه حق تنها شود ، چون نور حق پيدا شود * حلّال مشكل‌ها شود تنها على تنها على \r\n مولا على مولا على « 2 » \r\n\r\n\r\n","description":"","footnote":"\r\n( 2 ) . نسيم غدير ، صص 39 - 40 .\r\n","page_name":" 344 ","page_number":390},
  {"content":"\r\n\r\n\r\nعماد خراسانى ( 1300 ه . ش . - )\r\nعماد الدّين خراسانى متخلّص به « عماد » فرزند محمّد تقى معين دفتر ، در مشهد ديده به جهان گشود و در همان شهر به كسب دانش پرداخت . دوازده ساله بود كه به نظم شعر پرداخت و بر اثر تشويق پدرش در شعر پيشرفت نمود و امروز يكى از شعراى معروف و شوريده حال خراسان به شمار مىرود .\r\nعماد زندگى شوريده و عاشقانه‌اى داشته و همين عشق و شوريدگى اوست كه به شعرش لطف خاصى بخشيده است .\r\nاز آثار چاپ شدهء عماد علاوه بر ديوان اشعار ، شبى در بهشت و چند غزل از او بر جاى مانده است . « 1 »\r\nاشعارى در ميلاد سردار اتقيا و سرور اوليا سروده كه يكى از آثار ارزشمند اين شاعر معروف معاصر مىباشد .\r\n\r\nنور جهانتاب\r\n ميلاد فخر عالم و سردار اتقياست * روز ظهور راستى و مردى و سخاست \r\n عيدى است بس گرامى و روزى است بس بزرگ * دولت نصيب گيتى و گيتى به كام ماست \r\n روزى چنان بود كه بدان تا به روز حشر * گر روزگار بالد و نازش كند رواست \r\n روزى بود كه گردش و سرگشتگى چرخ * معلوم گشت بهر چه منظور و مدعاست \r\n روزى بود كه گشت عيان فرشتگان * كادم بدون سابقه مسجودشان چراست \r\n روزى بود كه پا به جهان هِشت كودكى * كش خاك پا بديدهء ادراك توتياست \r\n\r\n\r\n","description":"","footnote":"\r\n( 1 ) . سخنوران نامى معاصر ، ج 3 ، ص 194 .\r\n","page_name":" 345 ","page_number":391},
  {"content":"\r\n\r\n « از هر چه بگذرى سخن دوست خوش‌تر است » * بنگر كدام دوست نكوتر ز مرتضى است \r\n لشكركشى است صابر و دانا و مهربان * اسپهبدى دلير و خدا ترس و پارساست \r\n بر زرّ و سيم و جاه و خدم دل نبسته است * بر دست خويش و دستهء شمشيرش اتكاست \r\n شاهى شنيده‌اى نكند سير خويش را * از بيم آن كه گرسنه شايد يكى گداست \r\n شب تا به بامداد به تسبيح كردگار * يا نان به دوش بهر يتيمان بينواست \r\n هر چند پادشاهى كون و مكان از اوست * يك روز باغبان و دگر روز پادشاست \r\n شاه آن كه شاد بر كله و تخت عاج نيست * شاد آن كه شه به نان جو و فرش بورياست \r\n اى گنج عشق و حسن و هنر اى ابو الحسن * اى من غلام آن كه به عشق تو مبتلاست \r\n اى ذات كون و نفس جهان زبدهء وجود * خرّم دلى كه با غم عشق تو آشناست \r\n يك روز جلوه‌اى كن و پندارها بسوز * گويد عرب كه داغ دگر آخرين دواست \r\n گفتى ز بندگان محمّد يكى منم * قربان خواجه‌اى كه چنين بنده‌اى وراست \r\n خورشيدوار نور جهانتاب دانشت * ارباب عشق را به جمال تو رهنماست \r\n قربان آن دلى كه در آن جاى حيدر است * خوانم اگر بهشت دلى را چنين بجاست \r\n نام على بس است كه گيرى جهان به دو * گر ذوالفقار نيست بس اين نام دلرباست \r\n مدح « عماد » در قبل قدر و جاه تو * چون از گداى گوشه‌نشين وصف كيمياست \r\n طبع رسا ببايد ، امّا در اين مقام * طبع رسا هم ار چه بود باز نارساست \r\n شوقت گرفته دامن ما اى امير عشق * ورنه تويى كجا و سخن‌هاى ما كجاست \r\n ما را وظيفه‌اى است نه دعوى به جاه خويش * بر ما ببخش ورنه مديح تو « هل اتى » است \r\n اى خاندان فضل ، ز حق بر شما درود * چندان كه صنع را هنر و عشق را بقاست « 2 » \r\n\r\n\r\n","description":"","footnote":"\r\n( 2 ) . على در شعر و ستايش فارسى ، صص 52 - 53 .\r\n","page_name":" 346 ","page_number":392},
  {"content":"\r\n\r\n\r\nهمايى ، جلال الدّين ( سنا ) ( 1317 ه . ق . - 1359 ه . ش . )\r\nاستاد جلال الدّين همايى متخلّص به « سنا » فرزند ميرزا ابو القاسم متخلّص به « طرب » فرزند هماى شيرازى شاعر نامدار سدهء سيزدهم هجرى است . وى در اصفهان متولّد شد . مقدّمات فنون ادب را نزد پدر و عمّ دانشمندش ميرزا مهدى كه هر دو از شعراى بزرگ زمان بودند فرا گرفت و تحصيلات جديد را در مدرسهء حقايق و قدسيهء اصفهان به پايان رسانيد . علوم قديمه را در محضر استادان زمان آموخت تا به اخذ درجهء اجتهاد نايل آمد و مدّت ده سال در مدرسهء جارچى اصفهان حوزهء تدريس داشت . وى در رياضيات و نجوم و علوم عقلى و نقلى هم استاد بود . استاد همايى از سال 1307 ش به خدمات فرهنگى وارد شد و گاه در تبريز و زمانى در تهران به تدريس علوم ادبى اشتغال ورزيد و بعدها كرسى فقه اسلامى در دانشكدهء حقوق و تدريس معانى و بيان در دانشكدهء ادبيات به دو واگذار گرديد . استاد را علاوه بر قدرت فوق العاده در سرودن انواع شعر تأليفات و تصنيفات عديده است مانند : تاريخ ادبيات ايران ، غزّالى نامه ، مولوى نامه ، تصحيح مثنوى ولد نامه « 1 » ، نصيحة الملوك ، تصحيح ديوان عثمان مختارى ، فنون بلاغت و صناعات ادبى ، ديوان سنا ، معانى و بيان ، تاريخ اصفهان ، دستور زبان فارسى ، تصحيح التفهيم ابو ريحان بيرونى و آثار ديگر .\r\n\r\nمنقبت مولى الموالى حضرت مولانا و مقتدانا امير المؤمنين على بن ابى طالب ( ع )\r\n تا به كى افسانه از دارا و اسكندر كنى * قصّه بايد از امير المؤمنين حيدر كنى \r\n\r\n\r\n","description":"","footnote":"\r\n( 1 ) . گلزار جاويدان ، ج 1 ، ص 319 .\r\n","page_name":" 347 ","page_number":393},
  {"content":"\r\n\r\n گر حديث راست مىخواهى و گفتار درست * مدح بايد از شه دين حيدر صفدر كنى \r\n تا به دست و خامه‌ات يارايى مدح على است * حيف باشد حرف ديگر ثبت در دفتر كنى \r\n راست خواهى حق نباشد كاين گهر لفظ درى * جز كه اندر حرف حق در صحبت ديگر كنى \r\n وصف شاه اوليا نعت شه مردان بيار * دفتر شعر و ادب را تا ازو زيور كنى \r\n جان تازه در تن افسرده مىآيد به رقص * در مديحش تازه چون طبع سخن گستر كنى \r\n خامه در نقش علىّ بت شكن زن تا به چند * خامهء مانى تراشى ، رندهء آزر كنى \r\n ناسزايان را ستودن بت تراشيدن بود * خود هنر ضايع چرا در پيشهء بتگر كنى \r\n خامه فرسودن به مدح خواجگان جاه و مال * عمر فرسودن بود ، آن به كه اين كمتر كنى \r\n با دروغى چند ، تا چند از ره بيم و اميد * از يكى افسار گيرى بر يكى افسر كنى \r\n شرم بادت زين هنر كز قول ترفند و فريب * گوهرى را پشك سازى ، پشك را گوهر كنى \r\n شاه غزنين مىرود از ياد و فتح سومنات * چون سخن از جنگ بدر و غزوهء خيبر كنى \r\n با على نام از ابو سفيان و فرزندش مبر * روبهان را كى سزد با شير نر همبر كنى \r\n عترت خود را پيمبر تالى قرآن شمرد * كار در دين بايدت برگفت پيغمبر كنى \r\n يعنى اندر حكم سنّت بعد قرآن كريم * تكيه بايد بر على و عترت اطهر كنى \r\n سرخ‌رويى گر ز كوثر خواستارى بايدت * پيروى از رسم و راه ساقى كوثر كنى \r\n بىولاى مرتضى چون باد اندر چنبر است * روز و شب گر در عبادت پشت را چنبر كنى \r\n چون پيمبر باب خواندش مر مدينهء علم را * دست بيعت بايدت در حلقهء آن در كنى \r\n آن چنان باشد كه گرد كعبه باشى در طواف * چون طواف مرقد آن شاه دين‌پرور كنى \r\n اندر آيين جوانمردى و ديندارى رواست * گر سر و جان در ره آيين آن سرور كنى \r\n هر سرى كان نيست اندر پاى آن سرور به راه * غبن باشد گر دمى از عمر با او سر كنى \r\n پيش من حرفى ز اسرار ولايت برترست * زان كه صد فصل از فنون علم را از بر كنى \r\n* * *\r\n اى علىّ مرتضى ، اى آيت حسن القضا * اى كه ز اكسير عنايت خاك ره را زر كنى \r\n آفتاب اوليايى ، سايهء لطف خدا * دوستان را سايبانى در صف محشر كنى \r\n سايهء لطف و كرم از دوستداران وامگير * اى كه از داروى احسان چارهء مضطر كنى \r\n تشنه كامانيم اى ابر كرامت خوش ببار * تا گلوى خشك ما از آب رحمت تر كنى \r\n\r\n","description":"","footnote":"","page_name":" 348 ","page_number":394},
  {"content":"\r\n\r\n تو شفيع مذنبانى و « سنا » غرق گناه * چشم دارد كش شفاعت در بر داور كنى \r\n مدح كس گر گفته‌ام نعت توام كفّاره است * بو كه زين كفّاره‌ام آسوده از كيفر كنى « 2 » \r\n\r\n\r\n","description":"","footnote":"\r\n( 2 ) . ديوان سنا ، صص 55 - 57 .\r\n","page_name":" 349 ","page_number":395},
  {"content":"\r\n\r\n\r\nمنشى ، محمود ( 1302 - 1364 ه . ش . )\r\nمحمود منشى فرزند حسينعلى منشى كاشانى شاعر معروف معاصر در شهر كاشان چشم به دنيا گشود . تحصيلات خود را در محضر پدر بزرگوار و ساير استادان فن به پايان برد و از خرمن دانش بزرگان زمان توشه‌ها برگرفت و در جنب تحصيلات دبيرستانى و دانشگاهى گنجينه‌ها اندوخت .\r\nتا كنون از آثار ارزندهء او دو كتاب سلام بر حسين و صادق آل محمّد انتشار يافته است .\r\nوى از انواع شعر پارسى ، قصيده را مىپسندند و درين فن ، قصايد او در عين اين كه روان و زلال و صافى است از نظر استحكام و پختگى با آثار خاقانى و ناصر خسرو و انورى و فرّخى و امثال اين بزرگان پهلو مىزند . « 1 »\r\nمنشى ، شاعرى بود آزاده ، متواضع و فروتن ، هنرمندى ديندار و معتقد و دوستدار اهل بيت ( ع ) . از آثار ارزندهء منظوم و منثور او دربارهء امامان همام ( ع ) ارادت خالصانهء او برمىآيد :\r\n\r\nگفتم على گفتم على ( ع )\r\n تا آشناى ذوق استغنا شدم * بيگانه از بيش و كم دنيا شدم \r\n در قطره مىجستم ، علاج تشنگى * از قطره چون رخ تافتم ، دريا شدم \r\n مردار خوارى ، كركسان را خوش كه من * در بىنيازى همدم عنقا شدم \r\n خوش‌تر نبود از گوشه عزلت و گر * در سير ، جابلقا و جابلسا شدم \r\n از دوزخى طبعى رهانيدم چو جان * جنت شدم ، كوثر شدم ، طوبى شدم \r\n\r\n\r\n","description":"","footnote":"\r\n( 1 ) . خلوت انس ، ص 380 .\r\n","page_name":" 350 ","page_number":396},
  {"content":"\r\n\r\n خاشاك ره بودم شدم همسنگ زر * گل مهر ، بودم ، لؤلؤ لالا شدم \r\n وز نفس دون چون دور گشتم هر نفس * فارغ ز واويلا و وانفسا شدم \r\n دادند رفعت در فرو دستى مرا * افتادگى چون يافتم ، و الا شدم \r\n اينم سزا كز خود فروتن داشتن * شايستهء بالا نشينىها شدم \r\n در خويشتن گم كرده بودم خويش را * از خود چو بيرون آمدم پيدا شدم \r\n ذوق جنونم رهنمونى كرد و من * كم كم به كار خويشتن استا شدم \r\n ننشستم از پا در بيابان طلب * تا عاقبت مجنون اين صحرا شدم \r\n كشت فلك ارزانى افلاكيان * من ، خوشه‌چين خرمن ليلى شدم \r\n پروانه‌سان بر جان خريدم شعله‌ها * در عاشقى يا رب چه بىپروا شدم \r\n از ديو لاخ شرك با امداد لا * زى شارسان اعظم الا شدم \r\n بر چنبر طاعت نهادم سر ، وزان * زيبندهء ديهيم كرّمنا شدم \r\n معراج پويان بر براق معرفت * در ذكر سبحان الذى اسرى شدم \r\n سلطانى اقليم معنى يافتم * تا بندهء خاك در مولى شدم \r\n مدحت‌سراى درة التاج شرف * يعنى على ( ع ) عالى اعلا شدم \r\n با دولت مدحش سخن‌سنجى گزين * در گلشن وصفش هزار آوا شدم \r\n مدح على گفتم كه با تيغ زبان * ارجوزه خوان منطق گويا شدم \r\n وصف على راندم كه گفتى در سخن * صد گلشن از يك لفظ و يك معنى شدم \r\n گفتم على ، گفتم على تا همنوا * با طايران جنت المأوى شدم \r\n گفتم على ، گفتم على تا همزبان * با قدسيان عالم بالا شدم \r\n گفتم على ، گفتم على ، گفتم على * تا از على بر اوج استعلا شدم « 2 » \r\n\r\n\r\n","description":"","footnote":"\r\n( 2 ) . همان ، صص 386 - 388 .\r\n","page_name":" 351 ","page_number":397},
  {"content":"\r\n\r\n\r\nجواهرى وجدى ، غلامحسين ( 1303 ه . ش . - )\r\nوجدى ، فرزند مرحوم مهدى جواهرى از بازرگانان مشهور قم است . در قم متولّد شد .\r\nتحصيلات ابتدايى را در زادگاه خود و دوران متوسّطه را در تهران به پايان برد .\r\nپس از وفات پدرش به جانشينى او ، شغل بازرگانى را برگزيد ولى از آن جايى كه كار تجارت با روح حسّاس او سازگارى نداشت ، محيط تجارت را ترك كرد و خدمات فرهنگى را برگزيد و سپس در شركت ملّى نفت ايران در دايرهء انتشارات مشغول خدمت گرديد . مدّت دو سال نيز مجرى يكى از برنامه‌هاى تلويزيون ايران به نام « آشنايى با كتاب » بود .\r\nوجدى ، در انواع شعر دستى تمام دارد . اشعار فكاهى او نيز به نام مستعار « خروس بىمحلّ » در مجلّهء توفيق چاپ مىشد .\r\nوجدى تا كنون كتاب‌هايى چند از متون ادبى را تصحيح و تحشيه كرده و به چاپ رسانيده است كه از آن جمله است :\r\nتصحيح و تحشيهء ديوان عرفى شيرازى ؛ تصحيح مجموعهء غزليات سلطان قاجار ؛ مقدّمهء كاملى بر كليله و دمنه ؛ تصحيح و تحشيهء ديوان شيخ بهايى ؛ گل‌هاى جاويدان ( تذكرهء شعراى معاصر ) ؛ نمونه‌هاى طنز معاصر ؛ گلبانگ عشق ( مجموعه‌اى از شاعران غزلسراى معاصر با شرح حالى كه خود شاعران نوشته‌اند ) ؛ مجموعه‌اى از آثار خود را به نام شعر و انديشه هم آمادهء چاپ دارد . « 1 »\r\nاز وجدى كتابى هم تحت عنوان على ( ع ) در شعر و ستايش فارسى « 2 » نيز چاپ شده كه حاوى اشعارى از شاعران قديم و جديد است كه دربارهء حضرت على ( ع ) منقبت\r\n\r\n\r\n","description":"","footnote":"\r\n( 1 ) . خلوت انس ، ص 443 .\r\n( 2 ) . چاپ : ( تهران ، بو على ، 1366 ) .\r\n","page_name":" 352 ","page_number":398},
  {"content":"\r\n\r\nسرايى كرده‌اند . اين كتاب با مقدّمه‌اى در 17 صفحه و جمعا در 266 صفحه چاپ شده است . روى آوردن مؤلّف محترم به اين كار و رنج و زحمت فراوان او در گردآورى اين اشعار حاكى از اعتقاد راستين و باور خالصانه‌اش است . مضاف بر اين كه خود در سرودن اين گونه اشعار صاحب ذوق و استعداد است .\r\n\r\nلواى حق\r\n اى آسمان رحمت و بحر سخا على * وى داده عدل تو دو جهان را صلا على \r\n ديباچهء فتوّت و ديوان معرفت * آيينهء فضيلت و گنج وفا على \r\n گسترده تا كه پرتو مهرت چو آفتاب * پيشت يكيست سايهء شاه و گدا على \r\n افراشتند بر سر گردون لواى حقّ * افراشت تا ولاى تو هر سو لوا على \r\n پيش فروغ مهر تو از فرط روشنى * كس را نمانده دعوى چون و چرا على \r\n تو مظهر خدايى و از كثرت وضوح * كردند اشتباه ترا با خدا على \r\n هر كس خيال مهر تو از خاطرش گذشت * كى از كمند عشق تو گردد رها على \r\n برده‌ست هر كسى به درى روى التجا * ما را به درگه تو بس است التجا على \r\n هر چند با قضا نتوان پنجه كرد ليك * از ما به لطف خويش بگردان قضا على \r\n ما را چه جاى آن كه دم از مدح تو زنيم * حقّ گفته است در حق تو هل اتى على \r\n در حيرتم ز غفلت قومى كه كرده‌اند * با بودن تو بر دگرى اقتدا على \r\n ما را چه غم ز بحر گناهست تا كه هست * همچون تويى به كشتى ما ناخدا على \r\n بايد توام شفيع شوى ور نه روز حشر * جز التماس هيچ نيايد ز ما على \r\n گر ما خلاف قول تو بسيار كرده‌ايم * شرمنده‌ايم زين عمل ناروا على \r\n شايد كه بر جريده اعمال ما كشى * با دست بخششت قلم ما مضى على \r\n در سوگ جانگداز تو لرزيد پشت عرش * برخاست از زمين و زمان بانگ يا على \r\n اين ريشهء جهالت و اين رسم حقّ كشى * شد منتهى به واقعهء كربلا على \r\n يا رب به حقّ احمد مرسل كه از شرف * همراه بود در شب معراج با على \r\n يا رب به خون سرور آزادگان حسين ( ع ) * يا رب به عدل پادشه لا فتى على \r\n گر درخور عطاى تو « وجدى » گنه نكرد * او را ببخش بر كرم مرتضى على \r\n\r\n","description":"","footnote":"","page_name":" 353 ","page_number":399},
  {"content":"\r\n\r\n\r\nنخل اميد\r\n ز مدح شهرياران جهان گر روى تابيدم * شها ، تنها ترا من درخور مدح و ثنا ديدم \r\n مرا مهر ولاى تو به سَر تا پا پرتوافكن شد * گذشت از آسمان‌ها پرتو انوار خورشيدم \r\n نديدم كوكبى تابنده‌تر از ماه رخسارت * اگر گرد جهان يك عمر چون خورشيد گرديدم \r\n تو اى ابر كَرَم تا بر سَر من سايه گستردى * ز آب رحمتت شد بارپرور نخل امّيدم \r\n كى از باد حوادث بىتو يابم ايمنى هرگز * كه در بىطاقتى لرزنده‌تر از شاخهء بيدم \r\n من از امواج هستى قطره‌اى بودم شدم دريا * چو از سرچشمهء احسان تو يك جرعه نوشيدم \r\n اگر چه از خدا هرگز نمىباشى جدا ليكن * برون آورد حسنت از حجاب شكّ و ترديدم \r\n نه عمر خضر مىخواهم نه آب زندگانى را * كه از آب حيات عشق تو پيوسته جاويدم \r\n مده زاهد فريبم بيش از اين با وعده فردا * كه من خلد برين را بىولايش بر تو بخشيدم \r\n مرا در كنج عزلت تا كه گنج عافيت دادى * به حكم بىنيازى از دو عالم چشم پوشيدم \r\n كجا در من فروغ جام هستى جلوه‌اى بخشد * در آن خلوت كه با ياد تو مست از جام توحيدم \r\n اگر آب حيات از خامهء من مىچكد هر دم * عجب نبود كه از سرچشمهء ذوق تو جوشيدم \r\n به دست مِهر پرورد تو تا اين نامه امضا شد * تو گويى از ملايك خورد بر آن مُهر تأييدم \r\n\r\nدستِ حق\r\n اى فروغ مهر و مه از طلعت زيباى تو * صد قيامت كرده برپا قامت رعناى تو \r\n خيره چشم عقل از راى جهان آراى تو * اى قباى پادشاهى راست بر بالاى تو \r\n زينت تاج و نگين از گوهر والاى تو \r\n تازه از بوى محبّت تا دماغ عالم است * مشك بيز از سنبل موى تو باغ عالم است \r\n اى كه سرشار از شراب تو اياغ عالم است * گر چه خورشيد جهان چشم و چراغ عالم است \r\n روشنايى بخش چشم اوست خاكِ پاى تو \r\n تا كه شد از مشرق جان مهر رويت آشكار * وز هلال ذوالفقارت ذرّه شد خورشيدوار \r\n لا فتى الّا على لا سيف الّا ذوالفقار * آنچه اسكندر طلب كرد و ندادش روزگار \r\n جرعه‌اى بود از زلال جام جان افزاى تو \r\n\r\n","description":"","footnote":"","page_name":" 354 ","page_number":400},
  {"content":"\r\n\r\n مىكنم اى دست حق من با تولّاى تو زيست * بى تو محصول تلاش علم و رنج زهد چيست ؟ \r\n وان كه محرومست از درگاه تمكين تو كيست ؟ * عرض حاجت در حريم حضرتت محتاج نيست \r\n راز كس مخفى نماند با فروغ راى تو \r\n تا كه « وجدى » بر در تو پاسبانى مىكند * با ملك در آسمان‌ها سرگرانى مىكند \r\n وز تفاخر با فلك هم‌داستانى مىكند * خسروا پيرانه سر « حافظ » جوانى مىكند \r\n بر اميد عفو جانبخش گنه فرساى تو « 2 » \r\n\r\n\r\n","description":"","footnote":"\r\n( 2 ) . همان ، صص 183 ، 211 ، 224 - 225 .\r\n","page_name":" 355 ","page_number":401},
  {"content":"\r\n\r\n\r\nسهيلى ، مهدى ( 1303 ه . ش . - )\r\nمهدى سهيلى فرزند غلامرضا از شاعران و نويسندگان فعّال به شمار مىرود . وى در تهران به دنيا آمد . پس از پايان تحصيلات ابتدايى به فرا گرفتن علوم قديم و صرف و نحو عربى و منطق و معانى نزد استادان فن در مدرسهء عبد اللّه خان پرداخت و دورهء متوسّطه را در دبيرستان نظام به پايان آورد و سپس وارد خدمات مطبوعاتى و روزنامه‌نگارى گرديد .\r\nوى علاوه بر انجام كارهاى مطبوعاتى سرپرستى كاروان شعر و موسيقى راديو ايران و همچنين داورى برنامهء مشاعره را عهده‌دار بود . برخى از آثار او به زبان روسى ترجمه شده است .\r\nاز آثار او كتاب‌هاى : دو قطره اشك ، مادر حوّا ، نمك‌پاش ، خوشمزگىها ، خيّام و سهيلى ، ترجمهء سخنان حسين بن على ( ع ) ( ترجمه از عربى ) ، كاروانى از شعر و . . . را مىتوان نام برد . « 1 »\r\n\r\nدر آفرينش بىنظيرى\r\n اى على ، اى شاهكار خلقت بارى تعالى \r\n اى جمالت جلوه‌گاه ذات پاك كبريايى \r\n اى على ، اى دست تو دست تواناى الهى \r\n اى على ، اى حكم عالمگير تو حكم خدايى \r\n اى على ، نام تو و داغ تو اندر دل فكندم \r\n من به لوح سينهء درد آشنا نقش تو كندم \r\n\r\n\r\n","description":"","footnote":"\r\n( 1 ) . تاريخ قومس ، صص 528 - 529 .\r\n","page_name":" 356 ","page_number":402},
  {"content":"\r\n\r\n هر دم آهنگ على برخيزد از ناى وجودم \r\n اى على ، بشنو نواى عشق را از بند بندم \r\n رزم را يكتا سوارى ، فتح را تنها اميدى \r\n هان ، تويى شير خدا سر حلقهء شمشيرزنها \r\n عدل را نيكو پناهى ، رحم را تنها نشانى \r\n هان ، تويى يار يتيمان ، ياور بيت الحزن‌ها \r\n شب نخفتى تا يتيم بىامان آرام خوابد \r\n گرسنه ماندى كه خوان بىنوا بىنان نماند \r\n خون دل خوردى كه خون مردمى بىجا نريزد \r\n خون خود ريختى تا ظلم را بنيان نماند \r\n قصّه‌هاى زورمندان ديدم و بسيار ديدم \r\n چون على در عرصهء عالم هماوردى نديدم \r\n از بزرگان داستان‌ها خواندم و بسيار خواندم \r\n راستى در آفرينش چون على مردى نديدم \r\n هر چه خواندم از على سرمايهء توحيد من شد \r\n من به نور شاه مردان يافتم راه خدا را \r\n مكتب پيغمبران را او معلّم بود و من هم \r\n در جمال پاك او ديدم جمال انبيا را \r\n هيچگه در آفرينش بىعلى سيرى نكردم \r\n من به نور صبحگاهى ديده‌ام نور على را \r\n از خدا هرگز ندانستم جدا او را كه ديدم \r\n روز و شب در گردش چرخ زمان دست ولى را \r\n\r\n","description":"","footnote":"","page_name":" 357 ","page_number":403},
  {"content":"\r\n\r\n قصّه‌ها از پهلوانان خوانده‌ام ، امّا چه گويم \r\n پهلوان هرگز نريزد اشك پيش مستمندان \r\n ليكن آى آگه‌دلان ، تاريخ مىداند كه هر دم \r\n ديده‌اند اشك على را پيش روى دردمندان \r\n عاجزى در دست ظالم ، ظالمى بدخواه عاجز \r\n هر كه را غير از على ديدم ، بدين هنجار ديدم \r\n شاه مردان را به كوى دردمندان اشك‌ريزان \r\n ليك با گردنكش خود كامه در پيكار ديدم \r\n داستان پهلوانان را بسى خواندم ، و ليكن \r\n زورمندان را نباشد راه و رسم مهربانى \r\n جز على شير خدا ، كس را ندانم كز سر مهر \r\n اشك ريزد بر يتيمان در شكوه پهلوانى \r\n روزها شير خدا بود و دل مردم نوازش \r\n شام‌ها اندوه مردم بود و چشم اشكبارش \r\n در جوانمردى فريد دهر بود آن بىهمانند \r\n لا فتى الّا على لا سيف الّا ذوالفقارش \r\n اى على ، اى تك سوار پهن دشت آفرينش \r\n من چه گويم ؟ قطره وصف پهن دريا كى تواند ؟ \r\n تو ابر مردى ، يگانه گوهر بحر وجودى \r\n بىقرينى در جهان ، وين نكته را تاريخ داند \r\n آيهء اليوم اكملت لكم دين فاش گويد \r\n تو اميد امّتى ، شاهنشه خمّ غديرى \r\n اى على ، بر شانهء پاك محمّد پا نهادى \r\n تا بداند عالَمى در آفرينش بىنظيرى \r\n\r\n","description":"","footnote":"","page_name":" 358 ","page_number":404},
  {"content":"\r\n\r\n گر بشر گويم ترا از گفتهء خود شرمگينم \r\n ور خدا خوانم ترا ز انديشهء خود بيمناكم \r\n فاش گويم : در تو ديدم جلوهء ذات خدا را \r\n وين سخن حق است ، و از آن نيست نه شرمم نه باكم \r\n چشم در راه تو دارم اى شه آزاد مردان \r\n تا بتابى نورى از ملك ولايت در ضميرم \r\n راه حق پويم اگر نور تو گردد راهبانم \r\n فيض حق يابم اگر دست تو باشد دستگيرم « 2 » \r\n\r\n\r\n","description":"","footnote":"\r\n( 2 ) . نسيم غدير ، صص 91 - 94 .\r\n","page_name":" 359 ","page_number":405},
  {"content":"\r\n\r\n\r\nشهريار ، محمد حسين ( 1283 - 1367 ه . ش )\r\nسيد محمّد حسين بهجت تبريزى متخلّص به شهريار در تبريز متولّد شد . دوران كودكى او مصادف با انقلاب تبريز بود . تحصيلات ابتدايى خود را با خواندن گلستان و نصاب نزد پدر آغاز كرد و در همان اوان با ديوان حافظ آشنايى يافت . سپس دورهء متوسّطه را در مدرسهء متّحده و فيوضات به پايان رساند . در سال 1300 ش به تهران آمد و تحصيلات متوسّطه را در دار الفنون گذراند و وارد مدرسه طب شد و پس از پنج سال تحصيل ، كمى پيش از گرفتن مدرك دكترا ، مدرسه را ترك گفت . در سال 1310 ش به خدمت دولت درآمد و در نتيجه تهران را ترك كرد و به خراسان رفت و تا سال 1314 ش در آن جا به سر برد . پس از چندى به تهران بازگشت و در بانك كشاورزى و پيشه و هنر مشغول گشت . شهريار از دوران تحصيل شعر مىگفت و در اشعار خود « بهجت » تخلّص مىكرد ولى بعد تخلّص خود را با تفألى از ديوان حافظ به « شهريار » تغيير داد .\r\nاوّلين مجموعهء كوچك اشعارش در سال 1310 ش با مقدّمهء ملك الشعراى بهار انتشار يافت . شهريار به دو زبان عربى و فرانسه تسلّط داشت . اشعارى هم به زبان تركى دارد كه مشهورترين آنها منظومهء « حيدر بابايه سلام » است . ديوان او شامل انواع شعر به ويژه غزل مىباشد . امّا آنچه شهريار را معروف و مشهور كرده منظومهء « حيدر بابا » و مهم‌ّتر از آن شعرِ « على اى هماى رحمت » اوست كه زبانزد خاص و عام است و شور و حال خاصى دارد . شعرى كه 63 سال از سرودن آن مىگذرد و ليكن هنوز هم طراوت و تازگى غير قابل وصفى دارد كه حاكى از روح لطيف و عشق عميق شاعر به شاه مردان على ( ع ) است . آن على عالى اعلا كه به هنگام نماز ، انگشترى خود را به فقير مىبخشد و سفارش مىكند كه با قاتل او مدارا كنند زيرا كه اسير است . آن بزرگ انسانى كه شاعر ادّعا مىكند كه خدا را به وسيلهء او شناخته است . آن على كه ، شير خدا و شاه عرب مىباشد\r\n\r\n","description":"","footnote":"","page_name":" 360 ","page_number":406},
  {"content":"\r\n\r\nولى در تاريكى شب براى يتيمان عرب شام مىبرد و دست شفقت و مهر بر سر آنان مىكشد . شهريار عاشق على ( ع ) است . جز ذاتِ بارى تعالى كه از حدّ قياس فراتر از آدميان مىباشد ، نام هيچ‌كس به اندازهء مولا ( ع ) ورد زبان او نبوده است . على ( ع ) براى شهريار ، فراتر از يك بشر است هر چند كه على ( ع ) به راستى فرا بشرى در ميان آدميان بوده ، امّا شهريار او را از اين هم فراتر مىبيند اگر چه على ( ع ) براى او آيينهء حق و ترازوى عدالت و مظهر شجاعت و بسيارى فضايل ديگر است امّا در ترازوى احساس و عشق او ، بيش از اين‌ها وزن دارد . على ( ع ) به يك كلام براى شهريار نماد اسلام است . . . على ( ع ) ذكرش يادش و تكريمش ، ترجيع‌بند ، بسيار مكرّر شعر شهريار است . در مثنوى بلند « افسانهء شب » پارهء مربوط به على ( ع ) از اوج‌هاى بىترديد شعر اوست . . . .\r\nدايرهء راز و نياز شاعر با مولا ( ع ) از اين هم گسترده‌تر است : على ( ع ) نه تنها در حيطهء ايمان و جان شاعر بلكه در شعر او نيز نخستين فردى است كه بدل به انسان اوّل مىشود .\r\nكلام مولا ( ع ) از سرمشق‌هاى سخنورى شاعر است و دفترى در ديوانش به طور مجزّا گنجانده كه شاعر بر آن نام اقتباس و ترجمه از ديوان حضرت امير ( ع ) داده است . تمام شعرهاى اين بخش در هر قالب ، در واقع برگردان‌هاى فارسى سخنان حضرت امير ( ع ) است و شاعر در اين كار خلاقيت و هنرش را يك پارچه به خدمت گرفته است تا بهتر از عهدهء برداشتن اين كوه سنگين حكمت و جهان‌بينى و ايمان و خداپرستى و عدل و داد و جوانمردى و . . . برآيد . « 1 »\r\nشهريار همچنين قطعه‌اى را در منقبت مولا على ( ع ) از نويسندهء مسيحى جرج جرداق تهيه و ترجمه كرده است .\r\n\r\nآرزوى تحقق‌ناپذير\r\n « چه بودى اگر هر زمان چون على * يلى زادى از مادر روزگار \r\n ترازوى عدلى چنان مستقيم * ستون امانى ، چنان استوار \r\n مكارم ، همان گونه آرام‌بخش * مواعظ ، همان گونه آموزگار \r\n همان گونه از ظلم ، بنياد كن * همان‌گونه با زخم ، مرهم گذار \r\n به مغز عظيمش همان عزم جزم * به كفّ كريمش ، همان ذوالفقار \r\n\r\n\r\n","description":"","footnote":"\r\n( 1 ) . اين ترك پارسىگوى ، صص 199 - 200 .\r\n","page_name":" 361 ","page_number":407},
  {"content":"\r\n\r\n همان گونه همچون قضا و قدر * كماندار پيكار پروردگار \r\n كه بركندى از سينهء دوست دق * برآوردى از جانِ دشمن دمار » « 2 » \r\n\r\nهماى رحمت\r\n على اى هماى رحمت تو چه آيتى خدا را * كه به ما سوا فكندى همه سايهء هما را \r\n دل اگر خدا شناسى همه در رخ على بين * به على شناختم من به خدا قسم ، خدا را \r\n به خدا كه در دو عالم اثر از فنا نماند * چو على گرفته باشد سرچشمهء بقا را \r\n مگر اى سحاب رحمت تو ببارى ار نه دوزخ * به شرار قهر سوزد همه جان ما سوا را \r\n برو اى گداى مسكين در خانهء على زن * كه نگين پادشاهى دهد از كرم گدا را \r\n به جز از على كه گويد به پسَر كه قاتل من * چو اسير تست اكنون به اسير كن مدارا \r\n به جز از على كه آرد پسرى ابو العجايب * كه علم كند به عالم شهداى كربلا را \r\n چو به دوست عهد بندد ز ميان پاكبازان * چو على كه مىتواند كه به سَر برد وفا را \r\n نه خدا توانمش خواند نه بشَر توانمش گفت * متحيرم چه گويم شه ملك لا فتى را \r\n به دو چشم خون فشانم هله اى نسيم رحمت * كه ز كوى او غبارى به من آر ، توتيا را \r\n به اميد آن كه شايد برسد به خاك پايت * چه پيام‌ها كه دارم همه سوز دل صبا را \r\n چو تويى قضاى گردان ، به دعاى مستمندان * كه ز جان ما بگردان ره آفت قضا را \r\n چه زنم چو ناى هر دم ز نواى شوق او دم * كه لسان غيب خوش‌تر بنوازد اين نوا را \r\n همه شب در اين اميدم كه نسيم صبحگاهى * به پيام آشنايى بنوازد آشنا را \r\n ز نواى مرغ يا حق بشنو كه در دل شب * غم دل به دوست گفتن چه خوش است « شهريارا » « 3 » \r\n\r\nشب و على\r\n على ، آن شير خدا ، شاه عرب * الفتى داشته ، با اين دل شب \r\n شب ، ز اسرار على ، آگاه است * دل شب ، محرم سرّ اللّه است \r\n\r\n\r\n","description":"","footnote":"\r\n( 2 ) . كليات ديوان شهريار ، ص 362 .\r\n( 3 ) . كليات ديوان شهريار ، ص 98 .\r\n","page_name":" 362 ","page_number":408},
  {"content":"\r\n\r\n شب ، شنفته است مناجات على * جوشش چشمهء فيض ازلى \r\n شاه را ديده ، به نوشينى خواب * روى بر سينهء ديوار خراب \r\n فجر ، تا سينهء آفاق ، شكافت * چشم بيدار على ، خفته نيافت \r\n روزه‌دارى ، كه به مُهر اسحار * بشكند نان جوين افطار \r\n ناشناسى ، كه به تاريكى شب * مىبرد شام يتيمان عرب \r\n پادشاهى ، كه به شب برقع‌پوش * مىكشد بار گدايان بر دوش \r\n تا نشد پردگى آن سرّ جلى * نشد افشا ، كه على بود على \r\n شاهبازى كه به بال و پر راز * مىكند در ابديّت ، پرواز \r\n شهسوارى ، كه به برق شمشير * در دل شب ، بشكافد دل شير \r\n عشقبازى كه هم آغوش خطر * خفت در خوابگه پيغمبر ( ص ) \r\n پيشوايى كه ز شوق ديدار * مىكند دشمن خود را ، بيدار \r\n ماه محراب عبوديت حق * سر ، به محراب عبادت ، منشق \r\n مىزند پس ، لب او كاسهء شير * مىكند چشم اشارت به اسير \r\n چه اسيرى ، كه همان قاتل اوست * تو خدايى مگر ؟ اى دشمن دوست \r\n در جهانى ، همه شور و همه شر * « ها علىٌ بشر كيف بشر » \r\n شبروان ، مست ولاى تو ، على * جان عالم ، به فداى تو ، على « 4 » \r\n\r\nيا على\r\n اى جلوهء جلال و جمال خُدا ، على * وز هر چه جُز خُدا به جلالت جُدا ، على \r\n در تو جمالى از ابديّت نموده‌اند * اى آبگينهء ابديّت نما ، على \r\n با انبيا به سرّ و عَلَن نُصرتت قضاست * يا مظهر العجايب يا مُرتضا على \r\n فيّاض در فضيلت تو گُفته « هَل اتى » * لولاك در فُتوّت تو « لا فتى » ، على \r\n باز آن يهود ، بسته درِ قلعه‌هاى قُدس * بگشا به دست و پنجهء خيبرگُشا ، على \r\n مرحب كشيده تيغ به لُبنان و ارضِ قُدس * گو برق ذوالفقار زند مرحبا ، على \r\n آن قتل عام زد به فلسطين كه شُد بُلند * فرياد وا مُحمد و غوغاى وا على \r\n\r\n\r\n","description":"","footnote":"\r\n( 4 ) . كليات ديوان شهريار ، صص 615 - 616 .\r\n","page_name":" 363 ","page_number":409},
  {"content":"\r\n\r\n ظُلمات شُد ميانِ تو و تشنگان حجاب * اى جام خضر و چشمهء آب بقا ، على \r\n صوفى هم از صفاى تو برخورد قرن‌ها * گاهى صفى على شد و گاهى صفا على \r\n اينك به مهدِ حضرت معصومه ، شهر قم * برداشته مُنادى ايمان ندا ، على \r\n با نايِب امام زد آن فجر نُقره‌فام * خورشيد گو به نُقره فشاند طلا ، على \r\n صف بسته مُسلمين پى جنگ و جهادِ كُفر * بفرست ذوالفقار شرر بار ، يا على \r\n با اين صف جهاد و به مفتاح دستِ غيب * خود باز كن درِ نجف و كربلا على \r\n بفرست نور ديده كه گَرد سپاه اوست * در چشم مُبتلاى رمد ، توتيا على \r\n گُل‌هاى قرن دُوّم اسلام بشكفد * با خون شاهدان و شهيدان ما ، على \r\n ما پيشوازِ مهدى موعودت آمديم * با وعدهء ظهور ولى كن وفا ، على \r\n چشمم به سوى سر درِ دار الشّفاى توست * شهد شفاعتى ! كه بيابم شفا على \r\n از « شهريار » پيرِ زمين‌گير دست گير * اى دستگير مردمِ بىدست و پا ، على « 5 » \r\n\r\n\r\n","description":"","footnote":"\r\n( 5 ) . ديوان شهريار ، صص 12 - 13 .\r\n","page_name":" 364 ","page_number":410},
  {"content":"\r\n\r\n\r\nواله كرمانى ( 1300 ه . ش - )\r\nحسين نيك طبع معروف به « واله كرمانى » در كرمان به دنيا آمد . وارد خدمت ژاندارمرى شد و تا درجهء سرگردى پيش رفت . او از سالكان پاكدل و صديق طريقهء نعمت اللهى است .\r\n ما زندهء ولاى تو هستيم يا على * پاينده در بقاى تو هستيم يا على \r\n شاديم زان كه عيد غديرست و جملگى * مست مى صفاى تو هستيم يا على \r\n يوم الغدير قدر تو فرمود مصطفى * زان قدر در قفاى تو هستيم يا على \r\n ما پيروان مكتب فقريم زين جهت * مستغرق غناى تو هستيم يا على « 1 » \r\n\r\n\r\n","description":"","footnote":"\r\n( 1 ) . تذكرهء شاعران كرمان ، صص 545 - 546 .\r\n","page_name":" 365 ","page_number":411},
  {"content":"\r\n\r\n\r\nسبزوارى ، حميد ( 1304 ه . ش - )\r\nحميد سبزوارى ( حسين ممتحنى ) در شهرستان سبزوار ديده به جهان گشود . وى دوران تحصيلات خود را با سختى گذرانيد و پس از فراغ از تحصيل به استخدام آموزش و پرورش درآمد و معلّم شد . او سرودن شعر را از دوران نوجوانى شروع كرد . از همان آغاز ، طبعى معترض و پرخاشگر داشت و همواره زبان به انتقاد و نكوهش با مظاهر بيداد و تباهى مىگشود . همين زبان تند و پرخاشگرانهء او ، سبب شد تا او را از آموزش و پرورش اخراج كردند . سپس به استخدام بانك بازرگانى درآمد . پس از انقلاب ، بازنشسته گرديد و اكنون در شوراى شعر وزارت فرهنگ و ارشاد اسلامى ، مركز حفظ و اشاعهء موسيقى و صدا و سيما به انجام خدمت مشغول است . حميد سبزوارى در انواع شعر فارسى به خصوص قصيده ، غزل ، مثنوى و سرود چيره‌دست است . « 1 »\r\nديوان اشعار او تحت عنوان سرود درد « 2 » ( دفتر اول ) و سرودِ سپيده « 3 » ( دفتر دوم ) به چاپ رسيده است .\r\n\r\n\r\n","description":"","footnote":"\r\n( 1 ) . خلوت انس ، ص 357 .\r\n( 2 ) . چاپ ( تهران ، كيهان ، 1367 ) .\r\n( 3 ) . چاپ ( تهران ، كيهان ، 1368 ) .\r\n","page_name":" 366 ","page_number":412},
  {"content":"\r\n\r\n\r\nفزت و رب الكعبه\r\n\r\nآن شب كوفه !\r\n كوفه آن شب حسرتى انبوه داشت * خفته در خاطر غمى چون كوه داشت \r\n غافل از دردى نهان خوابيده بود * خاك غفلت بر سرش باريده بود \r\n مىتراويد از در و ديوار غم * كوچه حسرتبار بود و خانه هم \r\n سينه‌ها تنگ و نفس‌ها خسته بود * عقده‌ها راه نفس‌ها بسته بود \r\n ماه آن شب پرتو غم مىفشاند * نرم نرمك غم به عالم مىفشاند \r\n اختران بر نيل دشت آسمان * چون به دريا ماهيان نيمه جان \r\n مرغكان سر زير پرها داشتند * گويى از فردا خبرها داشتند \r\n كاسمان را فتنه‌اى زير سر است * رازها در پردهء شب اندر است \r\n شب ز ميلاد سحرگه داشت بيم * تا مباد آن فتنه زايد از مشيم \r\n\r\nآن شب بو تراب\r\n بو تراب آن بر اسيران داد رس * آن به هر فرياد غم فرياد رس \r\n آن يتيمان را به دلجويى پدر * دردمندان را به درمان چاره‌گر \r\n آن به ملك لا فتى ، تنها فتى * آن به ميدان غزا ، شير خدا \r\n آن يد اللّه دست خيبرگير او * پشت امّت محكم از شمشير او \r\n شب همه شب تا سحر بيدار بود * ناله‌اش يار و دعايش كار بود \r\n بانگ يا رب يا ربش جان مىنواخت * ساز عشق از سوز پنهان مىنواخت \r\n آسمان با نغمه‌اش دمساز بود * آشنا با آن بلند آواز بود \r\n در شگفت از نالهء او مرغ شب * يك دل و صد بار غم يا للعجب \r\n گاه ياد خالقش بردى ز هوش * گاه بردى ، ياد خلقش تاب و توش \r\n\r\nماه و مناجات !\r\n آن شب آرى تا سحرگه بو تراب * بود بيدار و دگر مردم به خواب \r\n مه به فرياد دلش مىداد گوش * وز فراز آسمان مىزد خروش \r\n كاى خدا اين بندهء پاكت على است * كز فروغش چهر هستى منجلى است \r\n او همه روشنگران را روشناست * با همه شب زنده‌داران آشناست \r\n او زبان سر تا قدم ، گوشيم ما * او همه فرياد و خاموشيم ما \r\n او به ما درس عبادت مىدهد * رمز و مفتاح سعادت مىدهد \r\n\r\n","description":"","footnote":"","page_name":" 367 ","page_number":413},
  {"content":"\r\n\r\n او به ره گمكردگانت رهنماست * وز پى هر مشكلى مشكل‌گشا است \r\n ما به آواى على خو كرده‌ايم * درك تسبيح تو از او كرده‌ايم \r\n گر چه هر شب گوهر جان تافتيم * راز تقديس تو در او يافتيم \r\n ثابت و سيار كاندر بزم ماست * با على در نيمه شب‌ها همنواست \r\n يا رب از دشمن نگهداريش كن * فتنه در مسجد بود ، ياريش كن \r\n\r\nعلى و مناجات !\r\n وز دگر سو بو تراب اندر دعا * دست‌ها برداشته سوى خدا \r\n كاى خدا ، اى مالك جان على * اى ز تو سرشار ايمان على \r\n اى اميد عاشقان دردمند * بيش از اين در بر رخ عاشق مبند \r\n مرغ جانم را ز تن پرواز ده * رخصت وصلم در اين شب بازده \r\n من نيى از نيستان ببريده‌ام * من گلى از شاخساران چيده‌ام \r\n طاير قدسم اسير خاكيان * باز خواهم صحبت افلاكيان \r\n خسته دارد جانم اين رويين قفس * بسته دارد غم مرا راه نفس \r\n در كف امشب خط آزاديم ده * با لقاى خويشتن شاديم ده \r\n از مناجات امير المؤمنين * آسمان بگريست بر حال زمين \r\n از زلال اشك چشم اختران * غرق شبنم شد كران تا بيكران \r\n\r\nمحراب خونين\r\n سر نهاده بو تراب اندر تراب * بود غرق شوق و شور و التهاب \r\n محو جانان بود و از خود بىخبر * كامدش شمشير زهرآگين به سر \r\n غنچهء لب‌هاى او از هم شكفت * نغمهء « فزت و رب الكعبه » گفت \r\n طاير دل را قفس بشكسته ديد * مرغ جان از دام تن وارسته ديد \r\n بانگ « عبدى ارجعى » را گوش كرد * باده از جام شهادت نوش كرد \r\n ذكر « انّا للّه » اش بر لب گذشت * طاير جانش ز مرز شب گذشت \r\n نقش شد بر فرش محرابش ز خون * جملهء انا اليه راجعون \r\n درد عاشق را بود درمان ز دوست * اى خوش آن درمان كه در آن درد اوست \r\n اى خوشا جان باختن در راه عشق * ترك سر كردن به قربانگاه عشق \r\n چون خليل از وصل جانان سوختن * عشق بر پروانگان آموختن \r\n سر به حكم حق نهادن بىدريغ \r\n\r\n","description":"","footnote":"","page_name":" 368 ","page_number":414},
  {"content":"\r\n\r\n چون ذبيح اللّه نشستن زير تيغ \r\n خضر ره بودن دليل ره شدن * از فراز و شيب ره آگه شدن \r\n پنجه با فرعون و با هامان زدن * گام چون موسى به نيل آسان زدن \r\n مردگان را ، زنده كردن ، جان شدن * چو مسيحا بر فلك پرّان شدن \r\n در حرا « اقرأ » شنودن از حبيب * تا مقام قرب رفتن بىحجيب \r\n رخصت درگاه داور يافتن * جاى بر جاى پيمبر يافتن \r\n تك سوار عرصهء « الا » بدن * بانگ « لا » بر داشتن « مولا » بدن \r\n اى على اى عالى اعلا على * همسر و هم‌صحبت زهرا على \r\n اى تو حق را هم سبيل و هم دليل * در فكنده جمله باطل‌ها به نيل \r\n دردمندان از تو درمان يافته * مشكل خويش از تو آسان يافته \r\n حال ما بين اى على مرتضى * اى پس از « سوء القضا » حسن القضا \r\n دردمندانيم درمان‌ها تراست * شربت آرامش جان‌ها تراست \r\n زين پريشانى كه اندر جمع ماست * در كمين ملت ما فتنه‌هاست \r\n فتنه‌جويان در كمين بنشسته‌اند * محو ايران را كمر بربسته‌اند \r\n از روان پاك تو جويم مدد « 2 » \r\n\r\n\r\n","description":"","footnote":"\r\n( 2 ) . ديوان اشعار حميد سبزوارى ، دفتر دوم ، سرود سپيده ، صص 66 - 73 .\r\n","page_name":" 369 ","page_number":415},
  {"content":"\r\n\r\n\r\nمشفق كاشانى ( 1304 ه . ش . - )\r\nعباس كىمنش متخلّص به « مشفق » و معروف به « مشفق كاشانى » از غزل‌سرايان و شاعران بلند پايهء شعر عصر انقلاب اسلامى است . او تحصيلات ابتدايى و متوسّطه را در زادگاهش گذراند و بعد به تهران آمد و تحصيلاتش را تا كارشناسى ارشد در رشتهء علوم بازرگانى و حسابدارى ادامه داد . مشفق سال‌هاى سال در وزارت آموزش و پرورش به خدمت سرگرم بود و از مقام معلّمى تا معاونت كلّ آموزش و پرورش هميشه در خدمت به فرهنگ كشورش كوشيد تا اين كه سرانجام بازنشسته شد .\r\nآثار مشفق به شرح زير است :\r\nصلاى غم تضمين دوازده بند محتشم كاشانى ( چاپ اول ، 1323 ) ؛ مثنوى شباهنگ ( 1323 ) ؛ خاطرات ( 1326 ) ؛ سرود زندگى ( 1341 ) ؛ شراب آفتاب ( 1342 ) ؛ آذرخش .\r\nگزينه اشعار ( 1365 ) ؛ ديوان حاج سليمان صباحى بيدگلى با همكارى حسين پرتو بيضايى ( 1338 ) ؛ سه مجموعهء شعر در طول جنگ گردآورى با همكارى محمود شاهرخى و حسين لاهوتى ؛ نقشبندان غزل مجموعهء شعر ؛ گزيدهء غزليّات شاعران معاصر ( 1365 ) ؛ مجموعهء شعر فراهم آورده‌اى از شاعران معاصر ( 1365 ) ؛ مجموعهء شعر ديگرى از شاعران معاصر ( 1365 ) ؛ مجموعهء شعر كعبهء خونين از شاعران معاصر ( 1368 ) ؛ آفتاب غزل دربرگيرندهء غزلياتى از شاعران معاصر با خط استادان خط ؛ سيماى محمّد ( ص ) در آيينهء شعر فارسى با همكارى محمود شاهرخى ؛ سيماى على ( ع ) در آيينهء شعر فارسى با همكارى محمود شاهرخى ؛ مجموعه‌اى از داستان‌هاى پندآموز و كوتاه و شعر به نام گلگشت با همكارى محمود شاهرخى ؛ خلوت انس شرح احوال و آثار چند تن از شعراى معاصر ( 1368 ) . « 1 »\r\n\r\n\r\n","description":"","footnote":"\r\n( 1 ) . خلوت انس ، صص 11 - 12 .\r\n","page_name":" 370 ","page_number":416},
  {"content":"\r\n\r\n\r\nامير مؤمنان على ( ع )\r\n امير مؤمنان ، حيدر چو شمشير ظفر بندد * ره خصم ستم گستر ، به آيين دگر بندد \r\n بود دست خدا با او ، نشان « هل اتى » با او * لواى « انما » با او ، كه منشور ظفر بندد \r\n هژبر عرصهء هيجا ، به تيغ آفتاب آسا * شكافد سينهء شب را ، اگر راه سحر بندد \r\n در آيين سخندانى ، شود در گوهرافشانى * كه با الطاف يزدانى ، سخن در مشك تر بندد \r\n على ( ع ) هم راز پيغمبر ( ص ) ، على ( ع ) دمساز پيغمبر ( ص ) * كه هم آواز پيغمبر ( ص ) ، چو نى لب در شكر بندد \r\n به عزم راستين هر دم قضا ، در پاى او افتد * به رزم آهنين در هر زمان دست قدر بندد \r\n جهان را قيرگون يا بى ، اگر از ما نظر گيرد * فلك اخترفشان بينى ، اگر بر ما نظر بندد \r\n پى آزادى انسان ، ز جا خيزد اگر خيزد * پى دفع ستمكاران ، كمر بندد ، اگر بندد \r\n اميد جاودانست او ، مراد عارفانست او * همه تن جان جانست او ، چو دل از خاك بر بندد \r\n به معراج صفا ، پرّان شود تا منزل جانان * دعا از آشيان جان چو بر بال اثر بندد \r\n به ميدان ولا ، هر شب ، ركاب از ماه نو گيرد * به روز رزم ، از مهر جهان‌آرا ، سپر بندد \r\n به راه دوست جان بازد ، سراپا سوزد و سازد * به گردون سر برافرازد ، ز تن بار سفر بندد \r\n به محراب نماز شب ، درون شعله‌هاى تب \r\n\r\n","description":"","footnote":"","page_name":" 371 ","page_number":417},
  {"content":"\r\n\r\n ز اشك ديده چون كوكب ، فلك را در گهر بندد \r\n مرا « مشفق » سخن خاموش ماند بر لب از حسرت * اگر مهر ولايش بر رخ انديشه دربندد \r\n\r\nميلاد على ( ع )\r\n اى على ، اى آيت جان ، آمدى * آمدى ، اى جان جانان ، آمدى \r\n ذات حق را جلوه‌گر چون آفتاب * دل‌فروز ، از مشرق جان آمدى \r\n كعبه از نور جمالت روشن است * كز حريم لطف يزدان آمدى \r\n اى ز تو ، آيين احمد در كمال * اى دليل راه انسان ، آمدى \r\n شهر بند عشق را ، مفتاح راز * تا گشايى راز قرآن آمدى \r\n خاتم دين خدا را پاسدار * اى به حشمت چون سليمان آمدى \r\n تا برافروزى چراغ معرفت * در طريق علم و عرفان آمدى \r\n يار با مظلوم و ، با ظالم به جنگ * رحمت اين ، زحمت آن ، آمدى \r\n بر فراز قلهء آزادگى * عالم‌آرا ، مهر تابان آمدى \r\n دردهاى دردمندان را به لطف * اى طبيب جان ، به درمان آمدى \r\n تا بسوزى پرده‌هاى شرك را * شعله‌آسا ، گرم و سوزان آمدى \r\n اى ولى حق زمين را از فروغ \r\n\r\n","description":"","footnote":"","page_name":" 372 ","page_number":418},
  {"content":"\r\n\r\n چون فلك ، اختر به دامان آمدى \r\n آسمان احمدى را ، همچو مهر * سركشيده از گريبان آمدى \r\n دست حق ، آمد برون از آستين * تا تو ، اى بازوى ايمان آمدى \r\n موج خيز مكتب توحيد را * همچو مرواريد غلطان آمدى \r\n قبلهء جان محبان خدا * مرحبا ، اى شير يزدان آمدى « 2 » \r\n. « 2 »\r\n\r\n\r\n","description":"","footnote":"\r\n( 2 ) . آذرخش . صص 74 - 75 و 94 - 95 .\r\n","page_name":" 373 ","page_number":419},
  {"content":"\r\n\r\n\r\nمعينى كرمانشاهى ، رحيم ( 1304 ه . ش . - )\r\nرحيم معينى كرمانشاهى در خانواده‌اى سرشناس در كرمانشاه به دنيا آمد . پدر بزرگش « معين الرعايا » از جمله افراد مشهور و معتبر بود . معينى دوران طفوليت را در محيطى آغاز كرد كه پر از حوادث تكان دهنده بود . خونريزى و كشتار و غارت و آوارگى زير بناى ذهن او را تشكيل مىداد و كشته شدن پدر بزرگش با توجّه به محاسن اخلاقى كه داشت براى او فاجعه‌اى بزرگ در دنياى كودكيش بود . رحيم كم‌كم رشد كرد و در همين فضاى اجتماعى تلخ قلم به دست گرفت و به نوشتن و خواندن پرداخت . ابتدا به هنر نقّاشى روى آورد و در اين راه مهارتى كسب كرد . ولى چون اطرافيانش با نقّاشى كردن او موافق نبودند كم‌كم آن را رها كرد و انزوا طلبى را برگزيد .\r\nپس از وقايع شهريور 1320 ش معينى به صحنهء اجتماع آمد و با قدرت تحمّل حوادث و ناملايماتى كه در او بود قلم به دست گرفت و شروع به مبارزه كرد .\r\nبا انتشار روزنامهء مستقل و انقلابى سلحشوران غرب زندان و تبعيد و خانه بدوشى نصيب او شد . بعد از آن دوره به تهران آمد و زندگى تازه‌اى را آغاز كرد . در اين هنگام او ترانه‌سرايى و غزلسرايى را برگزيد و بدين وسيله مىخواست فرياد و اعتراض خود را نمايان كند .\r\nاز آثار ارزنده و گرانبهاى اين شاعر مىتوان به روزنامهء سلحشوران غرب ، كتاب فطرت و اى شمعها بسوزيد كه مجموعه‌اى از سروده‌هاى اوست و تا سال 1373 هشت بار تجديد چاپ شده است اشاره كرد . « 1 »\r\nمعينى همچنين اشعارى در ستايش و منقبت امام على ( ع ) نيز دارد .\r\n\r\n\r\n","description":"","footnote":"\r\n( 1 ) . شعر معاصر ايران از بهار تا شهريار ، صص 546 - 547 .\r\n","page_name":" 374 ","page_number":420},
  {"content":"\r\n\r\n\r\nرهسپر عشق\r\n شمشير به يك دست و قلم دست دگر داشت * آن رهسپر عشق ، همين بار سفر داشت \r\n صاحبنظران سر همه در سينهء حيرت * كآن قافله سالار ، چه سوداى به سر داشت \r\n بيگانه ز هستى شد و مشغول به هستى * دانيد ز تدبير دو پهلو چه نظر داشت \r\n كاوشگر درياى حقيقت شد و معنى * فارغ دل فرزانه از اين نقش و صور داشت \r\n ما مركز اين دايرهء بود و نبوديم * آن بىخبر از خويش ، از اين راز خبر داشت \r\n اين فارِس و مرحب ، چه وجودند كه هستند * در سدِّ رهِ سيل ، كلوخى چه اثر داشت \r\n آن تيغ كَشِ خصم كُش شير دلِ عشق * بر اهرمن جهل و خرافات ظفر داشت \r\n سلطان دلِ خلق خدا بود ، خدا را * پشمينه قبا ، كى غمِ زرّينه كمر داشت \r\n هم نان به فقيران دِه و هم نان جوين خور * از بهر رياست طلب ، اين كار ، خطر داشت \r\n در محضَرِ عدلش همه ابناء چو اغيار * از خون كسان قوت نه ، از خون جگر داشت \r\n پور دگرى همچو على در همه آفاق * مىداشت اگر مادر گيتى چه ضرر داشت ؟ \r\n فخر و شرف مرد چنين پاكدلى بس * مانند حسينى ، به بر آزاده پسر داشت « 2 » \r\n\r\n\r\n","description":"","footnote":"\r\n( 2 ) . على ( ع ) در شعر و ستايش فارسى ، صص 50 - 51 .\r\n","page_name":" 375 ","page_number":421},
  {"content":"\r\n\r\n\r\nقدسى ، غلامرضا ( 1304 - آذر 1368 ش . )\r\nشادروان قدسى در مشهد متولّد شد . وى پس از تحصيلات ابتدايى به كسب علوم دينى و معارف اسلامى پرداخت و از محضر استادانى مانند حاج شيخ محمّد تقى اديب نيشابورى بهره جست . آغاز شاعرى وى از 16 سالگى بود . قدسى طبعى روان و ذهنى وقّاد و مطالعاتى گسترده داشت .\r\nشادروان قدسى بر اثر فعاليت‌هاى سياسى و مذهبى چندين بار به زندان افتاد و رنج بسيار تحمّل كرد . ديوانش تحت عنوان نغمه‌هاى قدس چاپ شده است .\r\n\r\nبه مناسبت ميلاد حضرت مولا على ( ع )\r\n مژده كه اين انتظار دگر به پايان رسيد * خانهء حق آن چه را خواسته بود آن رسيد \r\n يعنى صاحب حرم ز لطف يزدان رسيد * براى صاحبدلان نويد جانان رسيد \r\n كه همچو روزى عيان شده است بىپرده يار \r\n خانه به روى على ( ع ) دَرِ حرم را گشود * كعبه ببرد از نياز به خاك پايش سجود \r\n عاشق و معشوق را جذبهء الفت ربود * فاطمه شد واسطه ميان غيب و شهود \r\n كه غيب مطلق بماند به پردهء استتار \r\n درون كعبه چو شد مادر شاه نجف * صوت « انا اللّه » شنيد ز قائل « لا تخف » \r\n گوهر بحر وجود گشت برون از صدف * گوهر يك دانه را بگرفت آنگه به كف \r\n بعد سه روز از حرم به خانه شد رهسپار \r\n آمد و آورد و داد به مصطفى ( ص ) آن گهر * نبى على را گرفت چو جان شيرين به بر \r\n كرد به رخسار او به چشم حق بين نظر * چو ديد نور خدا ز روى او جلوه‌گر \r\n\r\n","description":"","footnote":"","page_name":" 376 ","page_number":422},
  {"content":"\r\n\r\n زبان به تكبير حق گشود آن شهريار \r\n حبيب ، محبوب را چو ديد چون گل شكفت * دُرّ سخن را سپس آن دُر ناسفته سُفت \r\n غنچهء لب را على ز شوق بگشود و گفت * براى ختم رسل ز رازهاى نهفت \r\n سرّ نهان را عيان كرد بَرِ رازدار \r\n چند زنى اى حكيم دم از حدوث و قِدَم * وجه خداى قديم جلوه نمود از حرم \r\n زد به كتاب وجود كلك مشيّت رقَم * كه شد عيان در جهان وجودبخش عدم \r\n به چشم حق بين ببين صورت صورت نگار \r\n برون شده كاف و نون از لب گوياى او * نُه فلك افراشته دست تواناى او \r\n نيست كسى در جهان همسر و همتاى او * ما به وجود آمديم بهر تماشاى او \r\n از پى زلف و رخش گردد ليل و نهار \r\n چو شد صداى على ( ع ) بلند روز الست * بهر ولايش خداى با همه ميثاق بست \r\n سعيد شد هر كه او به عهد شد پاى بست * گشت شقى آن كه او رشتهء پيمان گسست \r\n قسمت اين شد بهشت ، نصيب آن گشت نار \r\n على ( ع ) خدا را بود مظهر ذات و صفات * هم او بود دست حق ، هم او بود عين ذات \r\n بسته به زلفش بود سلسلهء كائنات * هستى از او يافته تمامى ممكنات \r\n بوده و باشد على ( ع ) چرخ جهان را مدار \r\n قلزم هستى نمى از نم اعطاى اوست * فروغ روى وجود ز نور سيماى اوست \r\n چه پرسى از جاى او ، در همه جا ، جاى اوست * سرمهء چشم مَلَك خاك كف پاى اوست \r\n كرده ز جان اوليا به بندگيش افتخار \r\n در صدف « كُنْتُ كَنْز » گوهر رخشنده بود * در فلك « لَوْ كُشِف » اختر تابنده بود \r\n خواهى اگر وصف او ، خداى را بنده بود * بندگى حق نمود تا به جهان زنده بود \r\n ز بندگى عاقبت گشت خداوندگار \r\n بر همه اهل جهان سيّد و سرور على ( ع ) است * در ره دين خدا هادى و رهبر على ( ع ) است \r\n دشمن بيداد و جور فاتح خيبر على ( ع ) است * يار ستمديده و خصم ستمگر على ( ع ) است \r\n نبود او را به دهر غير عدالت شعار \r\n سرور اهل سما رهبر اهل زمين * اختر برج حيا گوهر دُرج يقين \r\n لنگر فُلك بقا معنى ماء مَعين * داور روز جزا مهيمن يوم دين \r\n قسيم خلد و جحيم ، شفيع روز شمار \r\n\r\n","description":"","footnote":"","page_name":" 377 ","page_number":423},
  {"content":"\r\n\r\n روز ازل دست او نقشهء هستى كشيد * ز خامهء قدرتش چه نقش‌ها شد پديد \r\n مرا به لطف على ( ع ) است قدسى چشم اميد * كه « يفعل ما يشاء و يحكُمُ ما يُريد » \r\n مشيّت او بود مشيّت كردگار « 1 » \r\n\r\n\r\n","description":"","footnote":"\r\n( 1 ) . مناقب علوى در شعر فارسى ، صص 119 - 120 .\r\n","page_name":" 378 ","page_number":424},
  {"content":"\r\n\r\n\r\nبهبهانى ، سيمين ( 1306 ه . ش . - )\r\nسيمين بهبهانى فرزند عبّاس خليلى نويسنده و خانم فخر عادل از زنان فاضله ، در تهران به دنيا آمد . او تحصيلات ابتدايى و متوسّطه و دورهء دانشسرا را در تهران به پايان رساند و به تدريس در دبيرستان‌ها و امور مطبوعاتى پرداخت .\r\nاو در سال 1325 ش با حسن بهبهانى ازدواج كرد و صاحب چند فرزند شد . سيمين بهبهانى در شعر معاصر يكى از چهره‌هاى موفّق است .\r\nمجموعهء اشعارش تحت عناوين : سه تار شكسته ، جاى پا ، چلچراغ و . . . از آثار ارزشمند اوست . اشعار انتقادى و طنزى و اجتماعى نيز سروده است . « 1 »\r\n\r\nصف آراى جهان آفرينش\r\n فلك امشب مگر ماهى دگر زاد * ز ماه خويش ماهى خوب‌تر زاد \r\n غلط گفتم كه خورشيد درخشان * كه مه يابد ز نورش زيب و فر زاد \r\n شهنشاهى ، بزرگى ، نامدارى * كه شاهان بر رهش سايند سر زاد \r\n صف آراى جهان آفرينش * درخشان گوهرى و الا گهر زاد \r\n ز بعد قرن‌ها گيتى هنر كرد * كه اين سان قهرمانى باهنر زاد \r\n پدرها بعد از اين هرگز نبينند * كه ديگر مادرى اين سان پسر زاد \r\n فرى بر مادر نيكو سرشتش * غزال ماده گويى شير نر زاد \r\n بشر بود و به خلق و خو خدا بود * خدا بود و به صورت چون بشر زاد « 2 » \r\n\r\n\r\n","description":"","footnote":"\r\n( 1 ) . طنزسرايان ايران از مشروطه تا انقلاب ، ج 1 ، ص 122 .\r\n( 2 ) . على در شعر و ستايش فارسى ، ص 84 .\r\n","page_name":" 379 ","page_number":425},
  {"content":"\r\n\r\n\r\nاوستا ، مهرداد ( 1308 - 1370 ه ش )\r\nمحمّد رضا رحمانى متخلّص به « اوستا » و معروف به « مهرداد اوستا » در شهر بروجرد ديده به جهان گشود و چون نياى او خراسانى بود تا پنج سالگى در مشهد نشو و نما يافت و مجدّدا به بروجرد برگشت و تا هفده سالگى در اين شهر اقامت داشته است .\r\nاوستا از سال پنجم ابتدايى به تشويق معلّمان خود به سرودن شعر پرداخت ، با اين كه طبع او بيشتر به قصيده‌سرايى متمايل بود ولى در ساير زمينه‌هاى شعر همانند غزل ، مثنوى ، دوبيتىهاى پيوسته ، رباعى و غيره نيز شعر سروده است .\r\nآثار منثور اوستا چون پاليزبان ، از امروز تا هرگز با شيوه‌اى خاص نوشته شده است و نشانه‌هاى نوآورى در آن مشهود است .\r\nاوستا سال‌ها در دانشكدهء هنرهاى دراماتيك و هنرهاى زيبا به تدريس زيباشناسى و فلسفه هنر و ادبيات دراماتيك و نقد تاريخ هنر اشتغال داشته است . وى پس از پيروزى انقلاب در كنار كار تدريس عضو حوزهء هنرى سازمان تبليغات اسلامى و عضو شوراى شعر وزارت فرهنگ و ارشاد اسلامى بود .\r\nوى در ظهر روز سه شنبه 17 / 2 / 1370 در شوراى شعر وزارت فرهنگ و ارشاد اسلامى بر اثر سكتهء قلبى بدرود حيات گفت .\r\nدر منابع بيش از 35 اثر چاپ شده و چاپ نشده براى مهرداد اوستا نوشته‌اند كه از آثار چاپ شدهء وى به ذكر تعدادى از آنها مىپردازيم :\r\nپاليزبان ؛ از امروز تا هرگز ؛ حماسهء آرش ؛ تيرانا ؛ شراب خانگى ترس محتسب خورده ؛ از كاروان رفته ؛ تصحيح و چاپ ديوان جمال الدّين سلمان ساوجى ؛ دستور زبان و شيوهء نگارش ؛ نامه‌هاى سرگردان ؛ روش تحقيق در تاريخ هنر شرق و غرب ؛ روش تحقيق در تاريخ و فلسفه ؛ سيماى سنايى و گزيده آثار او ؛ كارنامهء شعر معاصر ايران ؛ كارنامهء نثر معاصر ايران ؛\r\n\r\n","description":"","footnote":"","page_name":" 380 ","page_number":426},
  {"content":"\r\n\r\nو . . . « 1 »\r\nاز اوستا اشعار متعدّدى در زمينهء انقلاب ، جنگ ، مقاومت و مهّم‌تر از همه پيرامون نعت و منقبت به جا مانده كه حاكى از قدرت بيان ، شور و احساس و ارادت مخلصانه و راستين شاعر است .\r\n\r\nعشق آمد و مدحت على گفت\r\n اى آينهء جمال يزدان * پيدا ز رخت كمال يزدان \r\n تابنده چو مهر ، ز آسمان‌ها * از چهرهء تو جلال يزدان \r\n تا عرش كمال پر گشوده * با قوت عشق و بال يزدان \r\n مقصود تويى تو ز آفرينش * از حكمت بىمثال يزدان \r\n در آينهء خيال بندم * رخسار تو از جمال يزدان \r\n جلوه تو كنى به چشم خاطر * گر وهم كند خيال يزدان \r\n چون دل دُرّ معنى از خرد سفت * عشق آمد و مدحت على گفت \r\n اى چرخ به مهر بر كشيده * وى مهر به چرخ سر كشيده \r\n در سايهء پرّ آسمانيت * خورشيد ز كوه پر كشيده \r\n تا بر تو برد نماز ، هر صبح * دامن به طراز زر كشيده \r\n اسلام به يمن مقدم تو * رايت به شكوه و فر كشيده \r\n خورشيد به سوى روى تو سَر * از روزنهء سحر كشيده \r\n از خاور دين طلوع كرده * سر از بر باختر كشيده \r\n اى از بر چرخ بارگاهت * سر منزل عشق شاهراهت \r\n اى آيت رازگوى قرآن * وى رايت عرش پوى قرآن \r\n باقى ، درد و آن مى صاف * تابان ز تو در سبوى قرآن \r\n دل پيشرو شميم مويت * از رايحهء نكوى قرآن \r\n هم رايت حق به دست احمد * هم آيت دين به روى قرآن \r\n\r\n\r\n","description":"","footnote":"\r\n( 1 ) . خلوت انس ، صص 73 - 74 .\r\n","page_name":" 381 ","page_number":427},
  {"content":"\r\n\r\n اى چهر تو آبروى اسلام * وى مهر تو آبروى قرآن \r\n تحرير تو رازگوى هستى * تقرير تو بازگوى قرآن \r\n تو بو الحسنى تو مرتضايى * تو جلوهء حق تو مصطفايى \r\n اى جان جهان و جان هستى * وى زنده به تو روان هستى \r\n جولانگه نور دلفريبت * جولانگه بىكران هستى \r\n هستى است به مدحتت سخنگوى * گفتار تو ترجمان هستى \r\n جاويد شده به يمن بودت * اين هستى جاودان هستى \r\n اى ماه به شامگاه گيتى * اى مهر به آسمان هستى \r\n روشن به عنايت خدايى * از چهر تو اختران هستى \r\n اى مشعل دلفروز ايمان * شمشير خدا به دست يزدان \r\n اى شمع ولايت محمد * نور دل و آيت محمّد \r\n با فرّ و شكوه آسمانى * در دست تو رايت محمّد \r\n وه وه كه چه دلپذير گويد * لعل تو حكايت محمّد \r\n ز آغاز و نهايت تو پيدا * آغاز و نهايت محمّد \r\n خواهد ز خدا دل پريشان * مهر تو حمايت محمّد \r\n هم در كنف حمايت تو * در ذيل عنايت محمّد \r\n اى امر تو چيره بر شب و روز * وى خيل تو بر ستاره پيروز \r\n اى از بر سدره پر گرفته * جز حق ز همه نظر گرفته \r\n يك سَر همه حق شده همه عشق * تا شاهد حق به بر گرفته \r\n شمشير خدا و دست ايمان * بر خرمن شرك درگرفته \r\n و آن تيغ درخش بار گلگون * هر دم ز كف سحر گرفته \r\n چو مهر كشيده سَر ز خاور * تا آن سوى باختر گرفته \r\n از چرخ براى رايت تو * آفاق به زير پر گرفته \r\n اى صبح فروغ بخش اسلام * با ذكر توايم بام تا شام \r\n\r\n","description":"","footnote":"","page_name":" 382 ","page_number":428},
  {"content":"\r\n\r\n اى گوهر گوهر ولايت * خورشيد منوّر ولايت \r\n اى مهر فروغ بخش اسلام * وى مشعل انور ولايت \r\n اى آيت حق و روح قرآن * وى رايت و افسر ولايت \r\n سلطان سرير عقل و ايمان * والى هنرور ولايت \r\n اى گوهر عشق و جان عرفان * تاج سَر و مفخر ولايت \r\n اى جان مجسّم نبوّت * وى روح مصوّر ولايت \r\n مقصود نبى ز لا فتايى * ممدوح خدا ز هل اتايى « 2 » \r\n\r\n\r\n","description":"","footnote":"\r\n( 2 ) . على ( ع ) در شعر و ستايش فارسى ، صص 187 - 189 .\r\n","page_name":" 383 ","page_number":429},
  {"content":"\r\n\r\n\r\nمعتمدى ، مهيندخت ( 1308 ه ش - )\r\nمهيندخت معتمدى مشهور به « مهين » در بانه از شهرهاى تابعهء سنندج ديده به جهان گشود . پدرش عطاء اللّه معتمدى فرزند حاج محمّد معتمد الاسلام از اجلّهء علماى شافعى و مدرّس معقول و مسند نشين قضا و فقاهت و از سلسله جنبانان فرقهء كانيمشكانى بود .\r\nوى تحصيلات ابتدايى را در دبستان‌هاى باختران ، سنقر كليايى و سنندج گذرانيد و دورهء سوم متوسّطه را تا سال سوم دبيرستان به انجام رسانيد . آن گاه به تهران رفت و در دانشسراى مقدّماتى به تحصيل پرداخت و فارغ التحصيل شد . از آن پس به سنندج عزيمت كرد و در سال 1335 در آزمون ششم متوسّطه شركت كرد و رتبهء اوّل را در بين شركت‌كنندگان آن شهر حايز گرديد و همان سال با موافقت فرهنگ به دانشسراى عالى تهران مأموريت يافت و به تحصيل پرداخت و در سال 1338 به دريافت ليسانس در رشتهء زبان و ادبيات فارسى توفيق يافت و به عنوان دبير دبيرستان‌هاى سنندج و دانشسراى مقدّماتى دختران به زادگاه خود بازگشت و به تدريس پرداخت . در سال 1342 به تهران منتقل گرديد و در امتحانات ورودى فوق ليسانس شركت كرد و در سال 1348 به دريافت درجهء فوق ليسانس نايل آمد . سپس دورهء دكترى را گذراند و در سال 1352 فارغ التحصيل شد . و رسالهء دكترى خود را دربارهء صور خيال شاعرانه در ديوان مسعود سعد با راهنمايى دكتر خانلرى نوشت .\r\nدكتر معتمدى ، چندى در كشورهاى آسيايى به سير و سياحت و مطالعه و تحقيق پرداخت . . . نخستين مجموعهء اشعار او به نام درياى اشك در سال 1335 طبع و نشر شد .\r\nگلهاى آبيدر دومين مجموعه از گزيده اشعار اوست كه در سال 1366 به چاپ رسيد . از آثار ديگر او اشكها و لبخندها نوشتهء ماكس مولر ، شاعر آلمانى است كه « مىزياد » نويسندهء لبنانى آن را به عربى برگردانده و خانم معتمدى آن را به فارسى ترجمه كرده\r\n\r\n","description":"","footnote":"","page_name":" 384 ","page_number":430},
  {"content":"\r\n\r\nاست و نيز شعلهء كبود ، رسائل خطى جبران خليل به مىزياده ، نقشى از مولانا خالد نقشبندى و پيروان طريقت او را مىتوان نام برد .\r\nمعتمدى در شعر مهين تخلّص مىكند . او شاعرى توانا و محقّقى دانشمند است و در سرودن انواع شعر مهارت دارد . . . وى شعر را نيكو مىسرايد و نيكو مىخواند و در قالب سبك اصيل و سنّت قديم شعر و ادب فارسى گام برمىدارد . . . باريك بينىها و ظرافت پردازىها و طرفه‌آورىها ، زيبايى و محتواى ويژه‌اى به كلام او داده است . خانم معتمدى با اينكه از شاعران اهل سنّت است با اين وجود ارادت خاصّى به مولا على ( ع ) دارد .\r\n\r\nمهر على\r\n تا زدم دست به دامان تولّاى على * جلوه در ديده كند پرتو سيماى على \r\n باشد از ميكده هم ، راه سوى حضرت دوست * روشن ار دل شود از مهر تجلّاى على \r\n باش هم‌راز على در دل تنهايى شب * تا به گوش دل خود بشنوى آواى على \r\n مست جام ازلى بىخبر از خويشتن است * نازم آن را كه شود مست ز صهباى على \r\n من و سر مستى و در ميكده پيمانه زدن * گر كه ساقى دهدم باده ز ميناى على \r\n تا توانىست مرا ، گرد جهان مىگردم * به تولّاى على ، باديه‌پيماى على \r\n خوش در آيينهء دل جلوه كند طلعت دوست * پاى تا سر شده‌ام محو تماشاى على \r\n طوطيان را شكر آورده‌ام از پارس به هند * اين من و شعر من و عشق چو درياى على \r\n چون « مهين » دولت فقرم به جهان ارزانىست * دارم اين سلطنت از همّت والاى على « 1 » \r\n\r\n\r\n","description":"","footnote":"\r\n( 1 ) . . سخنوران نامى معاصر ايران ، ج 5 ، صص 3485 - 3487 .\r\n","page_name":" 385 ","page_number":431},
  {"content":"\r\n\r\n\r\nبهجتى ( شفق ) ، محمّد حسين ( 1313 ه . ش . - )\r\nاو فرزند استاد تقى و برادر على بهجتى است كه در اوّل خرداد ماه در اردكان يزد به دنيا آمد . دوران طفوليت را به فرا گرفتن سواد فارسى گذرانيد و پس از آن به مدرسهء علوم دينى رفت و تحصيلات خود را در رشتهء دروس عالى روحانيت و كليات علوم روز به اتمام رسانيد . وى طبعى روان دارد و علاوه بر شعر نويسندگى هم مىكند . در اشعارش قبلا « بهجتى » و اينك « شفق » تخلّص مىكند . « 1 »\r\nاشعارى در ستايش على بن ابى طالب ( ع ) كه حكايتگر ارادت ويژهء او به آستانهء حضرت مولا على ( ع ) است ، دارد .\r\n\r\nشاهكار خلقت\r\n هر كس ترا شناخت غم جان و سَر نداشت * سَر داد و سَر ز پاى تو يك لحظه برنداشت \r\n عشق رخت به خرمن عشاق بيقرار * افروخت آتشى كه خموشى دگر نداشت \r\n داند خدا كه شعلهء عشق تو گر نبود * كانون پر شرارهء هستى شرر نداشت \r\n اى ماه من زمانه پس از ختم انبيا * بهتر ز ذات پاك تو ديگر پسر نداشت \r\n باشد خدا على و ترا نيز نام اوست * شاخ حيات از تو گلى خوب‌تر نداشت \r\n باللّه تجليات جمال تو گر نبود * از جلوه و جمال خدا كس خبر نداشت \r\n تيغ تو گر نبود شجاعت يتيم بود * داد تو گر نبود عدالت پدر نداشت \r\n آغاز عدل از تو و انجام آن به تو * بود و تنى كه بىتو بر اندام سَر نداشت \r\n در كارگاه خلقت اگر گوهرت نبود * نخل تناور بشريت ثمر نداشت \r\n\r\n\r\n","description":"","footnote":"\r\n( 1 ) . تذكرهء شعراى يزد از آغاز تا عصر حاضر ، ص 317 .\r\n","page_name":" 386 ","page_number":432},
  {"content":"\r\n\r\n تو شاهكار دستگه آفرينشى * عنوان نامهء شرف و فضل و بينشى \r\n رخشنده گوهر عظمت را تو مخزنى * اسرار بىكرانهء حق را تو معدنى \r\n در چرخ هستى و افق تيرهء حيات * مهتاب روحپرور و خورشيد روشنى \r\n بىچهرهء تو گلشن عالم صفا نداشت * اى سرخ گل ، تو زينت اين نغز گلشنى \r\n هر يك ز انبيا ز كمالات ايزدى * دارند خوشه‌اى و تو دارى خرمنى \r\n اين داد را نديد دگر چشم روزگار * كُشتى چراغ را ز پى حفظ روغنى \r\n تنها ترا سزاست خلافت كه جاودان * پاكيزه روح و پاكدل و پاكدامنى \r\n موسى كه داشت آرزوى ديدن خدا * گو بنگرد ترا كه نئى از خدا جدا \r\n شاها چو پا به دوش پيمبر گذاشتى * از ممكنات پاى فراتر گذاشتى \r\n شيرى چو ديد از تو گه شيرخوارگى * مادر به خنده نام تو حيدر گذاشتى \r\n شستى تو زنگ كفر ز آيينهء جهان * شمشير بسكه بر سر كافر گذاشتى \r\n اسلام يادگار تو و رنج‌هاى توست * كو را ز خاك بر سر اختر گذاشتى \r\n آن شب كه زد به دور نبى حلقه صد بلا * تنها تو پاى خويش به چنبر گذاشتى \r\n باشد دل تو مركز توحيد و معرفت * اسرار حق به سينهء تو اندر گذاشتى \r\n همّام را نمى چو بدادى ز بحر راز * جاويد مست گشت و نيامد به هوش باز « 2 » \r\n\r\n\r\n","description":"","footnote":"\r\n( 2 ) . على ( ع ) در شعر و ستايش فارسى ، صص 63 - 64 .\r\n","page_name":" 387 ","page_number":433},
  {"content":"\r\n\r\n\r\nميرزازاده ، نعمت ( 1315 ه . ش . - )\r\nنعمت ميرزازاده ( م . آزرم ) در مشهد به دنيا آمد . آموزش‌هاى دبستانى و دبيرستانى را در همين شهر به پايان رساند . سپس از آموزشگاه پست و تلگراف و تلفن فارغ التحصيل شد و در ادارهء پست و تلگراف و تلفن مشهد به عنوان كارمند به كار پرداخت . وى هم اكنون در خارج از ايران به سر مىبرد . « 1 » م . آزرم اشعار زيبايى هم در نعت پيامبر اكرم ( ص ) دارد .\r\nاز جمله اثرى به نام پيام كه در مجموع 273 بيت است . اين قصيده در چند بخش تدوين شده و از نمونه‌هاى والاى قصايد فارسى و از مفاخر فارسى و از مفاخر ادبيات مذهبى است . « 2 » دفترهاى شعر او عبارتند از :\r\nپيام ( رز ، 1347 ) ؛ سحورى ( رز ، 1349 ) ؛ ليلة القدر ( روشناوند ، 1357 ) ؛ گلخون ( تيرنگ ، 1358 ) . « 3 »\r\n\r\nرايت آزادى\r\n تيغ سحر ز خيمهء شب پرده‌اى دريد * شد در كنار دامن شب پرتوى پديد \r\n شد پرتوى پديد و نجنبيد شب ز جاى * وز دهشت سياهى ، رنگ سحر پريد \r\n شب در درون خيمهء آفاق خفته بود * بر بسترى سياه چو اهريمنى پليد \r\n اما سحر كه مژدهء روزى بزرگ داشت * چندان كشيد تيغ كه خرگاه شب خميد \r\n بشكفت بر لبان افق خندهء سحر * چونان به دل شكفتن لبخندهء اميد \r\n\r\n\r\n","description":"","footnote":"\r\n( 1 ) . عاشقانه‌ها ، ص 296 .\r\n( 2 ) . ادبيات و تعهّد در اسلام ، صص 271 - 272 .\r\n( 3 ) . عاشقانه‌ها ، ص 296 .\r\n","page_name":" 388 ","page_number":434},
  {"content":"\r\n\r\n روييد از كران افق شاخسار نور * و آن شاخه‌هاى نور كران تا كران دويد \r\n سرخ و بنفش و زرد ، بسى گونه گونه نقش * شد در درون آينهء آسمان پديد \r\n پنداشتى كه باد به درياچه‌اى كبود * يك خرمن از شقايق وحشى پراكنيد \r\n خورشيد تافت شعله‌ور از بستر افق * چون كوره‌اى كه دم به دم آهنگرش دميد \r\n گفتى مگر كه كاوهء گيتى به خاوران * از كوره ، گوى شعله‌ور سرخ بركشيد \r\n اى بس شراره‌ها كه چو پيكان خون‌فشان * زى آسمان ز كورهء خورشيد برجهيد \r\n قوى سپيد صلح ز خاور گشود بال * زاغ سياه شب به سوى باختر رميد \r\n با سوزن طلايى امواج ، آفتاب * زرّينه حله‌ها به سر نخل‌ها تنيد \r\n بر كوه و دشت وادى گستردهء حجاز * خورشيد صبح پرده زربفت گستريد \r\n بوسيد آفتاب سر و روى كعبه را * كامروز كعبه داشت به ديدار حق نويد \r\n گرد حريم قدس ، چنان روزهاى پيش * جمعى بدند يكسره در گفت و در شنيد \r\n آن جا كه جان جهانى نهفته داشت * از التهاب شوق نيارست آرميد \r\n زيرا كه روى دامن آن گلبن عفاف * مىخواست تازه غنچهء توحيد بشكفيد \r\n برد التجا به كعبه كه اى آستان پاك * يارم چگونه از نظر مردمان رهيد ؟ \r\n ديوار كعبه كرد دهان با خروش باز * كاين خانه جاى تست كه آرى گهر پديد \r\n پا هشت در درون سرايى كه غير از او * دست كسى به ساحت پاكش نمىرسيد \r\n شد در درون كعبه و ديوار شد به هم * چونان كه بد نخست به ستوارى حديد \r\n واشد ز طاق عرش كلاف سپيد نور * تابيد روى كعبه چنان هاله‌اى سپيد \r\n پنداشتى كه خيل ملك از سرير عرش * تا بر فراز بارگه كعبه صف كشيد \r\n استاد انتظار به محراب آرزو * وز ديدهء اميد ، سرشك دعا چكيد \r\n برقى زد و به دامن گلبن دميد گل * و آن گلبن از وديعهء هستى بيارميد \r\n شد در درون سينهء هستى نفس گره * تا از لبان طفل شميم نفس دميد \r\n باليد كعبه از شرف و بانگ تهنيت * از ساكنان عرش به گوش جهان رسيد \r\n بادى غريب همچو نسيم خيال دوست * دامن كشيد و نرم بر آن باديه وزيد \r\n خورشيد چون سه روز غروب و طلوع كرد * در جادوى سياهى و از بسترى سپيد \r\n ديوار كعبه ، بدرقه را ، كرد سينه باز * چونان صدف كه گوهر خود را كند پديد \r\n مادر برون شد از حرم و كودكش به بر * وز اين شگفت حادثه ، حيرت ، لبان گزيد \r\n اينست آن كه تا به وجود آمد از عدم * گفتى خداى ، دانش و آزادى آفريد \r\n\r\n","description":"","footnote":"","page_name":" 389 ","page_number":435},
  {"content":"\r\n\r\n اينست آن كه جامهء آزادى جهان * درزيگر وجود بر اندام او بريد \r\n اينست آن كه ريشهء هر نخل انقلاب * از خون او بلندى و بارآورى مكيد \r\n اينست آن كه گوهر جان را به كف نهاد * و آزادى و برابرى خلق را خريد \r\n اينست آن يگانه كه تا روز رستخيز * مردى چنو به صحنهء گيتى ، جهان نديد \r\n غرّنده در هلاك ستم‌پيشه همچو رعد * لرزنده پيش نالهء مظلوم همچو بيد \r\n ديگر به هيچ نغمه نيارست دل سپرد * هر گوش كز كلام خوشش نغمه‌اى شنيد \r\n اينست آن كه داد به هستى فروغ داد * چونان كه خود دميد به گيتى فروغ شيد \r\n آن كو كه كاروان زمان تا رسد به نور * بس سنگلاخ سينهء تاريخ را دريد \r\n آن كو كه پيش تابش خورشيد تيغ او * شير ژيان چو روبه از آوردگه رميد \r\n آن كو كه دين به حرمت تيغش پناه يافت * چون طايرى كه دور ز هر تيررس ، چميد \r\n آن كو كه چشم روشن او را نيافت خواب * دست سحر ز دامن شب تا ستاره چيد \r\n آن كو كه داشت حرمت آزادى آن چنان * كز دشمنان خويش غل و بند را بريد \r\n آن كو كه در « غدير » پيمبر به امر حق * او را براى رهبرى خلق برگزيد \r\n آن كو كه صبح مرگ به قاتل مجال داد * با آن كه ديد خصم به سويش خمان خزيد \r\n شد خيره چشم دهر ؛ بدين زاى و مير ؛ كو * در كعبه زاد و گشت به محراب حق شهيد \r\n* * *\r\n اى پاسدار رايت آزادى جهان * دل در برم به بويهء آزادگى تپيد \r\n بردار سر ز خاك كه بس روزگارهاست * تا شد جهان سترون و آزاده‌اى نديد \r\n بردار سر ز خاك كه بس دير دير شد * بنگر نبرد پور چسان‌ست با يزيد \r\n بردار سر ز خاك كه اهريمن زمان * شب پرده پيش تابش انديشه‌ات هليد \r\n بردار سر ز خاك كه جز پيروان تو * ديگر نماند برده كه زنجير نگسليد \r\n وين رنج دير مانده چنانم گداخت دل * كاين صبح عيد هيچ نشاطم نياوريد \r\n اشكت نثار باد كه از ياد پاك تو * بغضم گلو گرفت و سرودم بنشكفيد \r\n اى جان برآى زان كه مجال نفس نماند * اى دل بنال ز ان كه نيارم دگر شنيد « 4 » \r\n\r\n\r\n","description":"","footnote":"\r\n( 4 ) . على ( ع ) در شعر و ستايش فارسى ، صص 88 - 91 .\r\n","page_name":" 390 ","page_number":436},
  {"content":"\r\n\r\n\r\nمحبوب ( 1318 ه . ش . - )\r\nحاج احمد مشجرى ( مداح اهل بيت ) ، فرزند ابو القاسم ، در شهر كاشان چشم به جهان گشود . وى تحصيلات خود را تا ششم ابتدايى بيشتر ادامه نداد و از همان كودكى علاقه و اشتياق وافرى به شعر داشت . خود در اين باره گويد :\r\n« هفت ساله بودم و در كلاس اول درس مىخواندم ، روزى آموزگار شعر معروف سعدى را خواند كه « نيش عقرب نه از ره كين است » فورا به آموزگار خود گفتم اجازه هست ، گفت چه مىخواهى بگويى ؟ گفتم : « پيرنت را بشو كه چركين است ! » با اينكه كودك بودم ، در دستهء سقاهاى كاشان پيشخوانى مىكردم و تا پانزده سالگى جلو خان بودم و بعد به مدّاحى اهل بيت ( ع ) پرداختم ، تا اين كه به انجمن ادبى صبا كه به رياست ميرزا حسينعلى منشى تشكيل مىشد راه يافتم و شعرى خواندم و مورد تشويق قرار گرفتم . بدين ترتيب چون حرفه‌ام مداحى خاندان عصمت و طهارت ( ع ) بود ، هر ديوان شعرى كه مىديدم مىخريدم و اولين شعرى كه ساختم تضمين شعر معروف محتشم بود « باز اين چه شورش است كه در خلق عالم است » كه در انجمن ادبى صبا خواندم و مورد تشويق قرار گرفتم و همين تشويق‌ها سبب گرديد كه با آثار بزرگان شعر و ادب بيشتر آشنا شوم و به مطالعهء آنها بپردازم و در حال حاضر بيش از سه هزار ديوان شعر و تذكره در كتابخانهء خود دارم و از اين راه به فن شعر و رموز سخن سرايى آشنا شدم . در اين جا بايد از مرحوم سيد شهاب موسوى آرانى ياد كنم كه حق استادى بيش از ديگران بر من دارد . »\r\nمشجرى در آغاز شاعرى « مجرم » تخلص مىكرد ، بعد آن را به « مخلص » تغيير داد و بالاخره به پيشنهاد شاعر گرانمايه محمد فيضى ، رئيس انجمن ادبى صبا ، تخلص « محبوب » برايش انتخاب شد .\r\n\r\n","description":"","footnote":"","page_name":" 391 ","page_number":437},
  {"content":"\r\n\r\nمحبوب در سال 1350 ش مجموعهء نغمه‌هاى كاشان را با هم‌يارى دوستش احمد قنادزاده به چاپ رسانيد .\r\n\r\nحسن مطلع و حسن ختام\r\n ز مهر مرتضى جاه و مقامى كرده‌ام پيدا * به نزد خلق و خالق احترامى كرده‌ام پيدا \r\n از آن روزى كه گشتم ذاكر و مدحت‌سراى او * به پيش اولياء اللّه مقامى كرده‌ام پيدا \r\n مرا باشد قلم بر كف به ميدان سخن ، الحق * براى محو خصم او حسامى كرده‌ام پيدا \r\n على ورد زبان من ، على روح روان من * به نامش ذكر و ورد صبح و شامى كرده‌ام پيدا \r\n به گِرد كوى او پر مىزنم پيوسته چون قُمرى * در اين گلزار ، سرو خوشخرامى كرده‌ام پيدا \r\n شدم تا حلقه بر گوش و غلام آن شه مردان * من گمنام پيش خلق نامى كرده‌ام پيدا \r\n چو كرد آن خسرو خوبان ز عشق خود پريشانم * به جمع پاكبازان احتشامى كرده‌ام پيدا \r\n نباشد جز ثناى مرتضى ورد زبان من * به مدح حصرتش موزون كلامى كرده‌ام پيدا \r\n به عشق صهر پيغمبر در اين گلشن نوا خوانم * به مهر او در اين عالم دوامى كرده‌ام پيدا \r\n على هر درد را درمان كند هر مشكلى آسان * ز داروى ولايش التيامى كرده‌ام پيدا \r\n خراب ساغر سرشار آن پير خراباتم * ز خُمِّ عشق او شرب مدامى كرده‌ام پيدا \r\n ز يمن دولت مدّاحى صهر نبى حيدر * چه حسن مطلع و حسن ختامى كرده‌ام پيدا \r\n شدم « محبوب » مردم از ثناخوانى آن سرور * چه نيكو مسلك و نيكو مرامى كرده‌ام پيدا « 1 » \r\n\r\n\r\n","description":"","footnote":"\r\n( 1 ) . سخنوران نامى معاصر ايران ، ج 5 ، صص 3164 - 3165 .\r\n","page_name":" 392 ","page_number":438},
  {"content":"\r\n\r\n\r\nموسوى گرمارودى ، على ( 1320 ه . ش . - )\r\nگرمارودى ، در محلّهء « چهارمردان » شهرستان قم قدم به عرصهء وجود گذارد . در سنين 5 الى 9 سالگى در محضر پدر به آموختن قرآن مجيد ، نصاب و مطالعهء گلستان سعدى ، طاقديس حاج ملّا احمد نراقى و گزيده‌هايى از خمسهء نظامى گنجوى پرداخت . سپس در در مدرسهء باقريه ادامه تحصيل داد . تحصيلات متوسّطه را در دبيرستان « دين و دانش » قم آغاز كرد . در 18 سالگى به شوق آموختن زبان و ادبيات عرب عازم مشهد مقدس شد . چهار سال بعد به تهران بازگشت و به دانشگاه راه يافت و پس از طى مراحل دانشگاهى دكتراى خود را در رشتهء زبان و ادبيات فارسى دريافت كرد . برخى آثار موسوى گرمارودى عبارتند از :\r\nعبور ( 1348 ) ؛ سرود رگبار ( 1357 ) ؛ در فصل مردم سرخ ( 1357 ) ؛ در سايه‌سار نخل ولايت ( 1363 ) ؛ خط خون ( 1363 ) و نيز تا ناكجا ، همراه با عكس‌هايى از طبيعت ايران از ريكاردو زيپولى ( 1364 ) و مقالات متعدّد در زمينهء ادب فارسى ، نقد و معرّفى كتاب در نشريات گوناگون . « 1 »\r\n\r\nدر سايه‌سار نخل ولايت\r\nخجسته باد نام خداوند ، نيكوترين آفريدگاران كه تو را آفريد از تو در شگفت هم نمىتوانم بود كه ديدن بزرگيت را ، چشم كوچك من بسنده نيست :\r\n\r\n\r\n","description":"","footnote":"\r\n( 1 ) . حافظ پژوهان و حافظ پژوهى ، ص 71 .\r\n","page_name":" 393 ","page_number":439},
  {"content":"\r\n\r\nمور ، چه مىداند كه بر ديوارهء اهرام مىگذرد يا بر خشتى خام .\r\nتو ، آن بلندترين هرمى كه فرعونِ تخيّل مىتواند ساخت و من ، آن كوچك‌ترين مور ، كه بلنداى تو را در چشم نمىتواند داشت\r\nدرشتناك چون خدا بر كاينات ايستاده‌اى و زمين ، گويچه‌ايست به بازى ، در مشت تو .\r\nو زمان ، رشته‌اى ، آويخته از سر انگشت تو و رود عظيمِ تاريخ ، جوبارى كه خيزابِ امواجش از قوزك پايت ، در نمىگذرد . . .\r\nوز بند شمشيرت ، كلّه‌هاى فرعونان ، آويزان\r\nپايى را به فراغت بر مرّيخ ، هِشته‌اى و زلالِ چشمان را با خونِ آفتاب ، آغشته ستارگان را با سر انگشتان ، از سرِ طيبَت ، مىشكنى و در جيب جبريل مىنهى و يا به فرشتگان ديگر مىدهى به همان آسودگى كه نان توشهء جوين افطار را به سحر مىشكستى يا ، در آوردگاه ، به شكستن بندگان بت ، كمر مىبستى\r\nچگونه اين چنين كه بلند بر زَبَرِ ما سوا ايستاده‌ايم در كنار تنور پير زنى جاى مىگيرى ، و زير مهميز كودكانهء بچگان يتيم ، و در بازارِ تنگ كوفه . . . ؟\r\nپيش از تو ، هيچ اقيانوسى را نمىشناختم\r\n\r\n","description":"","footnote":"","page_name":" 394 ","page_number":440},
  {"content":"\r\n\r\nكه عمود بر زمين بايستد . . .\r\nپيش از تو هيچ خدايى را نديده بودم كه پاى افزارى وصله‌دار به پا كند ، و مشكى كهنه بر دوش كشد و بردگان را برادر باشد .\r\nآه اى خداى نيمه شب‌هاى كوفهء تنگ اى روشن خدا در شب‌هاى پيوستهء تاريخ اى روح ليلة القدر حتّى اذا مطلع الفجر اگر تو نه از خدايى چرا نسل خدايى حجاز ، « فيصله » يافته است . . . ؟\r\nنه ، بذر تو ، از تبار مغيلان نيست . . .\r\nخدا را ، اگر از شمشيرت هنوز خون منافق مىچكد ، با گريهء يتيمكان كوفه ، هم نوا مباش ! شگرفى تو ، عقل را ديوانه مىكند و منطق را به خودسوزى وامىدارد\r\nخرد به قبضهء شمشيرت بوسه مىزند و دل در سرشك تو ، زنگار خويش ، مىشويد امّا :\r\nچون از اين آميزهء خون و اشك جامى به هر سياه مست دهند ، قالب تهى خواهد كرد .\r\nشب از چشم تو آرامش را به وام دارد و توفان ، از خشم تو ، خروش را .\r\n\r\n","description":"","footnote":"","page_name":" 395 ","page_number":441},
  {"content":"\r\n\r\nكلام تو ، گياه را بارور مىكند و از نفست گل مىرويد چاه ، از آن زمان كه تو در آن گريستى ، جوشان است .\r\nسحر از سپيدهء چشمان تو ، مىشكوفد و شب در سياهى آن ، به نماز مىايستد .\r\nهيچ ستاره نيست كه وامدار نگاه تو نيست لبخند تو ، اجازهء زندگى است .\r\nهيچ شكوفه نيست كه تبار گلخند تو نيست\r\nزمان ، در خشم تو ، از بيم سترون مىشود شمشيرت به قاطعيّتِ « سجّيل » مىشكافد و به روانى خون ، از رگها مىگذرد و به رسايى شعر ، در مغز مىنشيند و چون فرود آيد ، جز با خون برنخواهد خواست\r\nچشمى كه ترا ديده است ، چشم خداست .\r\nاى ديدنىتر ! گيرم به چشمخانهء عمّار يا در كاسهء سر بوذر\r\nهلا ، اى رهگذران دار الخلافه ! اى خرما فروشان كوفه ! اى ساربانان سادهء روستا ! تمام بصيرتم برخى چشم شمايان باد اگر به نيمروز ، چون از كوچه‌هاى كوفه مىگذشته‌ايد :\r\nاز ديدگان معبرى براى على ساخته باشيد .\r\nگيرم ، كه هيچ او را نشناخته باشيد .\r\n\r\n","description":"","footnote":"","page_name":" 396 ","page_number":442},
  {"content":"\r\n\r\nچگونه شمشير زهرآگين پيشانى بلند تو ، اين كتاب خداوند را ، از هم مىگشايد چگونه مىتوان به شمشيرى ، دريايى را شكافت !\r\nبه پاى تو مىگريم با اندوهى والاتر از غمگزايى عشق و ديرينگى غم براى تو چشمِ همهء محرومان مىگِريم با چشمانى : يتيمِ نديدنت گريه‌ام ، شعر شبانهء غم توست . . .\r\nهنگامى كه به همراه آفتاب به خانهء يتيمكان بيوه زنى تابيدى و صَولتِ حيدرى دستمايهء شادى كودكانه‌شان كردى و بر آن شانه ، كه پيامبر پاى ننهاد كودكان را نشاندى و از آن دهان كه هَرّاى شير مىخروشيد كلمات كودكانه تراويد ، آيا تاريخ ، به تحيّر ، بر دَرِ سراى ، خشك و لرزان نمانده بود ؟\r\nدر احُد كه گلبوسهء زخم‌ها ، تنت را دشت شقايق كرده بود ، مگر از كدام بادهء مهر ، مست بودى كه با تازيانهء هشتاد زخم ، بر خود حدّ زدى ؟\r\nكدام وامدارتريد ؟\r\nدين به تو ، يا تو بدان ؟\r\nهيچ دينى نيست كه وامدار تو نيست\r\n\r\n","description":"","footnote":"","page_name":" 397 ","page_number":443},
  {"content":"\r\n\r\nدرى كه به باغِ بينش ما گشوده‌اى هزار بار خيبرىتر است مرحبا به بازوان انديشه و كردار تو\r\nشعر سپيد من ، رو سياه ماند كه در فضاى تو ، به بىوزنى افتاد هر چند ، كلام از تو وَزن مىگيرد وسعت ترا ، چگونه در سخنِ تنگمايه گنجانم ؟\r\nترا در كدام نقطه بايد به پايان برد ؟\r\nترا كه چون معنى نقطهء مطلقى .\r\nاللّه اكبر آيا خدا نيز در تو به شگفتى در نمىنگرد ؟\r\nفَتَبارك اللّه ، تباركَ اللّه تبارك الله احسن الخالقين خجسته باد نام خداوند كه نيكوترين آفريدگاران است و نامِ تو كه نيكوترين آفريدگانى . « 2 »\r\n\r\n\r\n","description":"","footnote":"\r\n( 2 ) . در سايه‌سار نخل ولايت ، صص 29 - 38 .\r\n","page_name":" 398 ","page_number":444},
  {"content":"\r\n\r\n\r\nمردانى ، نصر اللّه ( 1326 ه . ش - )\r\nنصر اللّه يا ناصر مردانى در شهرستان كازرون متولّد شد و تحصيلات ابتدايى و متوسّطه را در زادگاه خود به پايان رساند و از آن به بعد به كار مطالعهء كتب اعم از نظم و نثر پرداخت و از آفرينش‌هاى شعرى و خلاقيّت‌هاى كلامى متقدّمين و بعضا متأخّر سود برد . . .\r\nمردانى پيش از انقلاب در بانك ملّى ايران مشغول به كار بود و از اولين لحظات پيروزى انقلاب تاكنون در بخش سپاه پاسداران و ارشاد اسلامى مأمور به خدمت است .\r\nاز مهّم‌ترين فعاليت‌هاى فرهنگى ايشان ، همكارى با سازمان پژوهش و برنامه‌ريزى وزارت آموزش و پرورش جهت تدوين كتاب ادبيات انقلاب اسلامى و همچنين همكارى جهت برگزارى كنگرهء شعر دانشجويان سراسر كشور بوده است .\r\nاز آثار مكتوب مردانى ، مجموعهء شعر خوننامهء خاك ( 1364 ) كه به عنوان كتاب سال انتخاب شده است . آثار ديگر وى عبارتند از : قيام نور ( مجموعهء شعر ، 1360 ) ، الماس آب ، غزل در آيينه انقلاب ، آتش نى ( 1370 ) ، ستيغ سخن ( 1371 ) « 1 » و اخيرا تصحيح ديوان حافظ است .\r\n\r\nخم‌سراى ولايت\r\n قسم به جان تو اى عشق ، اى تمامى هست * كه هست هستى ما از خم غدير تو مست \r\n در آن خجسته غدير تو ديد دشمن و دوست * كه آفتاب بود آفتاب بر سر دست \r\n نشان ز گوهر آدم نداشت هر كه نبود * به خم‌سراى ولايت خراب و باده‌پرست \r\n\r\n\r\n","description":"","footnote":"\r\n( 1 ) . فرهنگ شاعران جنگ و مقاومت ، صص 281 - 282 .\r\n","page_name":" 399 ","page_number":445},
  {"content":"\r\n\r\n به باغ خانهء تو كوثرى بهشتى بود * كه بر ولاى تو دلبسته بود صبح الست \r\n در آن ميانه كه مستى كمال هستى بود * به دور سرمديت هر كه مست شد پيوست \r\n بساط دوزخيان زمين ز خشم تو سوخت * چو در سپاه ستم برق ذوالفقار تو جست \r\n هنوز اشك تو بر گونهء زمان جارى است * ز بس كه آه يتيمان دل كريم تو خست \r\n ز حجم غربت تو مىگريست در خود چاه * از آن به چشمهء چشمش هميشه آبى هست \r\n هنوز كوفه كند مويه در غريبى تو * زمانه از غم تنهايىات به گريه نشست \r\n دمى كه خون تو محراب مهر رنگين كرد * دل تمامى آيينه‌ها ز غصّه شكست « 1 » \r\n\r\n\r\n","description":"","footnote":"\r\n( 1 ) . در ساحل غدير ، صص 171 - 173 ( به نقل از نسيم غدير ، صص 157 - 158 ) .\r\n","page_name":" 400 ","page_number":446},
  {"content":"\r\n\r\n\r\nفهرست منابع\r\n\r\nالف - كتابها\r\nآب آتش فروز گزيدهء حديقة الحقيقه ، سنايى غزنوى ، توضيح و گزارش از رضا اشرف‌زاده ، چاپ دوم ، تهران ، جامى ، 1375 .\r\nآذرخش گزيدهء اشعار مشفق كاشانى ، تهران ، كيهان ، 1365 .\r\nآزاده ، رهى معيرى ، تهران ، بىنا ، 1348 .\r\nاحسن القصص يا يوسف و زليخا ، خاورى شيرازى ، به خطّ عبّاس منظورى ، شيراز ، نويد ، 1369 .\r\nادبيات و تعهّد در اسلام ، محمّد رضا حكيمى ، تهران ، فجر ، 1356 .\r\nارمغان صبح برگزيدهء قصايد خاقانى شروانى ، گزينش و گزارش از نصر اللّه امامى ، تهران ، جامى ، 1357 .\r\nاسرار نامه ، عطّار نيشابورى ، با تصحيح و تعليقات و حواشى سيد صادق گوهرين ، تهران ، صفى عليشاه ، 1338 .\r\nاشعار پراكندهء قديمترين شعراى فارسى زبان از حنظلهء بادغيسى تا دقيقى ( به غير رودكى ) ، با تصحيح و مقابله و ترجمه و مقدّمه به زبان فرانسوى ، به كوشش ژيلبر لازار ، تهران ، انجمن ايرانشناسى فرانسه در تهران ، چاپ افست 1361 ( از روى چاپ نخست كتاب كه در 1964 چاپ شده است . )\r\nاشعار حكيم كسايى مروزى ، مهدى درخشان ، تهران ، دانشگاه تهران ، 1364 .\r\nالهى نامه ، عطّار نيشابورى ، تصحيح فؤاد روحانى ، تهران ، زوّار ، 1339 ( تاريخ مقدّمه ) .\r\nامير مسعود سعد سلمان همدانى ، ع قويم ، تهران ، خاور ، 1330 .\r\n\r\n","description":"","footnote":"","page_name":" 401 ","page_number":447},
  {"content":"\r\n\r\nانجمن دانش ، وقار شيرازى ، با مقابله و تصحيح و توضيح محمود طاووسى ، شيراز ، نويد ، 1366 .\r\nاين ترك پارسىگوى تحليل و بررسى شعر شهريار ، حسين منزوى ، تهران ، برگ ، 1372 .\r\nبرگزيدهء متون ادب فارسى با تجديد نظر كلّى ، به اهتمام جليل تجليل ( و ديگران ) ، چاپ بيست و دوم ، تهران ، نشر دانشگاهى ، 1376 .\r\nبرگى از ديوان حكيم صفاى سپاهانى ، به كوشش مظاهر مصّفا ، [ تهران ، بىنا 
  ] ، 1336 .\r\nپارسىسرايان بام ايران شامل آثار و زندگينامهء 583 تن از شعراى چهارمحال و بختيارى ، تهيه و تأليف على رحم شايان ، ج 2 ، تهران ، انتشارات جهان بين ، 1378 .\r\nپيشاهنگان شعر پارسى ، به كوشش محمّد دبير سياقى ، چاپ دوم ، تهران ، حبيبى ، 1356 .\r\nتاريخ ادبيات در ايران ، ذبيح اللّه صفا ، ج 2 ، چاپ چهارم ، تهران ، ابن سينا ، 1347 .\r\nتاريخ ادبيات در ايران ، ذبيح اللّه صفا ، ج 4 ، تهران ، دانشگاه تهران ، 1356 .\r\nتاريخ ادبيات در ايران ، ذبيح اللّه صفا ، ج 5 ، بخش 2 ، تهران ، فردوس ، 1364 .\r\nتاريخ ادبيات ايران ، صادق رضازاده شفق ، چاپ دوم ، شيراز ، دانشگاه پهلوى ( سابق ) ، 1352 .\r\nتاريخ ادبيات ايران و تاريخ شعرا ، حسين فريور ، چاپ پانزدهم ، تهران ، امير كبير ، 1352 .\r\nتاريخ قومس ، عبد الرفيع حقيقت ( رفيع ) تهران ، [ بىنا 
  ] ، 1344 .\r\nتاريخ محمّدى ، مولانا شيخ حسن كاشى ، به كوشش رسول جعفريان ، قم ، كتابخانهء تخصّصى تاريخ اسلام و ايران ، 1377 .\r\nتاريخ نظم و نثر در ايران و زبان فارسى ، سعيد نفيسى ، چاپ دوم ، تهران ، فروغى ، 1363 .\r\nتجلّى قرآن و حديث در شعر فارسى ، سيد محمّد راستگو ، تهران ، سمت ، 1376 .\r\nتحقيق در احوال و نقد آثار و افكار شاه نعمت اللّه ولى ، حميد فرزام ، تهران ، سروش و مركز كرمان‌شناسى ، 1374 .\r\nتذكرة الشعراء . امير دولتشاه بن علاء الدوله بختيشاه الغازى السمرقندى ، به همّت محمّد رمضانى ، تهران ، چاپخانهء خاور ، 1338 ش .\r\nتذكرة القبور ، سيد مصلح الدّين مهدوى ، چاپ دوم ، اصفهان ، ثقفى ، 1348 .\r\nتذكرة المعاصرين ، حزين لاهيجى ، مقدّمه ، تصحيح و تعليقات معصومهء سالك ، تهران ، نشر ميراث مكتوب و نشر سايه ، 1375 .\r\nتذكرهء پيمانه ، احمد گلچين معانى ، مشهد ، دانشگاه مشهد ، 1359 .\r\n\r\n","description":"","footnote":"","page_name":" 402 ","page_number":448},
  {"content":"\r\n\r\nتذكرهء شاعران كرمان ، حسين بهزادى اندوهجردى ، تهران ، هيرمند ، 1370 .\r\nتذكرهء شعراى يزد از آغاز تا عصر حاضر ، عبّاس فتوحى يزدى ، تهران ، چاپ دوم با اضافات و تجديد نظر كلّى ، 1373 .\r\nجاذبه‌هاى فكرى فردوسى ، احمد رنجبر ، تهران ، امير كبير ، 1363 .\r\nجامى متضمّن تحقيقات در تاريخ احوال و آثار منظوم و منثور خاتم الشعرا نور الدّين عبد الرحمن جامى ، على اصغر حكمت ، تهران [ بىنا 
  ] 1320 .\r\nجستجو در احوال و آثار صفى عليشاه ، عطا كريم برق ، تهران ، ابن سينا ، 1352 .\r\nچند مرثيه از شاعران پارسىگوى ، ابو القاسم رادفر ، تهران ، امير كبير ، چاپ چهارم ، 1379 .\r\nحافظپژوهان و حافظپژوهى ، ابو القاسم رادفر ، تهران ، گستره ، 1368 .\r\nحديقة الحقيقه و شريعة الطريقه ، ابو المجد مجدود بن آدم سنايى غزنوى ، تصحيح و تحشيهء مدرّس رضوى ، تهران ، دانشگاه تهران ، 1359 .\r\nحديقة الشعراء ، سيد احمد ديوان بيگى شيرازى ، با تصحيح و تكميل و تحشيه ، عبد الحسين نوايى ، ج 3 ، تهران ، زرّين ، 1366 .\r\nحملهء حيدرى ، ميرزا محمّد رفيع ابن محمّد المشهدى المتخلّص به « باذل » ، تهران ، كانون كتاب [ بىتا 
  ] .\r\nخلوت انس ، مشفق كاشانى ، تهران ، پاژنگ ، 1368 .\r\nدانش مسلمين ، محمّد رضا حكيمى ، تهران ، دفتر نشر فرهنگ اسلامى ، 1356 ( تاريخ مقدّمه ) .\r\nدر سايه‌سار نخل ولايت ، على موسوى گرمارودى ، تهران ، دفتر نشر فرهنگ اسلامى [ 1363 
  ] .\r\nدو رساله در حالات و كرامات حضرت شاهچراغ ( ع ) ، تصحيح و تحشيه محمّد يوسف نيّرى ، شيراز ، دانشگاه شيراز .\r\nديوان اديب الممالك به تدوين و تصحيح و حواشى وحيد دستگردى ، تهران ، ارمغان ، 1312 .\r\nديوان اديب پيشاورى ، با شرح و تعليقات به قلم على عبد الرسولى ، تهران ، چاپ دوم ، 1362 .\r\nديوان اشعار ابن يمين فريومدى ، محمود بن يمين الدّين فريومدى ، به تصحيح و اهتمام حسينعلى باستانى راد [ تهران 
  ] كتابخانهء سنايى [ 1344 
  ] .\r\n\r\n","description":"","footnote":"","page_name":" 403 ","page_number":449},
  {"content":"\r\n\r\nديوان اشعار ابو العطا كمال الدّين محمود بن على بن محمود المدعو به خواجو المرشدى ، به اهتمام و تصحيح احمد سهيلى خوانسارى ، تهران ، بارانى و محمودى ، 1336 .\r\nديوان اشعار اهلى شيرازى ، به اهتمام و تصحيح حامد ربّانى ، تهران ، سنايى ، چاپ دوم ، 1369 .\r\nديوان اشعار بابا فغانى شيرازى ، به تصحيح و اهتمام احمد سهيلى خوانسارى ، تهران ، اقبال ، 1340 .\r\nديوان اشعار حكيم صفاى اصفهانى ، به اهتمام و تصحيح احمد سهيلى خوانسارى ، تهران ، اقبال و شركا ، 1337 .\r\nديوان اشعار حميد سبزوارى ، دفتر دوم ، سرود سپيده ، تهران ، كيهان ، 1368 .\r\nديوان اشعار عرفى شيرازى ، به اهتمام و تصحيح جواهرى ( وجدى ) ، تهران ، سنايى ، چاپ سوم ، 1369 .\r\nديوان اشعار محمد تقى بهار « ملك الشعرا » . چاپ پنجم ، تهران ، توس ، 1368 ، 2 ج .\r\nديوان اوحدى اصفهانى معروف به مراغى ، به كوشش سعيد نفيسى ، تهران ، امير كبير ، 1340 .\r\nديوان حزين لاهيجى با تصحيح ، مقابله ، مقدّمه بيژن ترّقى ، تهران ، خيّام ، 1350 .\r\nديوان حكيم قاآنى شيرازى ، حبيب اللّه قاآنى ، با تصحيح و مقدّمه به قلم محمّد جعفر محجوب ، تهران ، امير كبير ، 1336 .\r\nديوان رضى الدّين ارتيمانى ، به كوشش محمّد على امامى ، تهران ، خيّام ، 1346 .\r\nديوان رفعت سمنانى ، به كوشش نوح ( نصرت اللّه نوحيان ) ، تهران ، نيكپو ، 1339 .\r\nديوان سلمان ساوجى ، با مقدّمهء تقى تفضّلى ، به اهتمام منصور مشفق ، تهران ، صفى عليشاه ، 1336 .\r\nديوان سنا ، مجموعهء اشعار استاد جلال الدّين همايى ، ج 1 ، به اهتمام ماهدخت همايى ، تهران ، نشر هما ، 1364 .\r\nديوان سيّد ذوالفقار شروانى ، پايان نامهء دكترى جعفر مقدّس ، تهران ، دانشگاه تهران ، 1363 .\r\nديوان شاه نعمت اللّه ولى ، تصحيح م . درويش ، تهران ، كتابفروشى محمّد حسن علمى ، 1341 .\r\nديوان شرف الشعراء بدر الدّين قوامى رازى ، به تصحيح و اهتمام مير جلال الدّين حسينى\r\n\r\n","description":"","footnote":"","page_name":" 404 ","page_number":450},
  {"content":"\r\n\r\nارموى معروف به محدّث ، تهران ، چاپخانهء سپهر ، 1334 ش .\r\nديوان شمس الشعرا سروش اصفهانى ، به اهتمام محمّد جعفر محجوب ، با مقدمهء جلال الدين همايى ، تهران ، امير كبير ، 1340 ، 2 ج .\r\nديوان شهريار ، ج 3 ( آثار منتشر نشده ) ، چاپ اول ، تبريز ، رسالت ، 1369 .\r\nديوان صائب تبريزى ، به كوشش محمّد قهرمان ، ج 6 ، تهران ، انتشارات علمى و فرهنگى ، 1370 .\r\nديوان صحبت لارى ، به اهتمام حسين معرفت ، شيراز ، معرفت ، چاپ چهارم ، 1354 ( تاريخ مقدّمه ) .\r\nديوان صفى عليشاه ، به كوشش منصور مشفق ، تهران ، بنگاه مطبوعاتى صفى عليشاه ، 1336 .\r\nديوان عاشق اصفهانى ، با مقدّمه و تحشيهء حسين مكّى ، تهران ، علمى ، چاپ دوم ، 1346 .\r\nديوان غافل مازندرانى عارف ربّانى محمّد صادق آقاجان طبرستانى ، تهران ، بوذر جمهرى مصطفوى ، 1337 .\r\nديوان غزليّات و قصايد و رباعيات مشتاق ، به اهتمام و تصحيح حسين مكّى ، تهران ، مروّج ، 1320 ( تاريخ مقدّمه )\r\nديوان فارسى فضولى ، با تصحيح و حواشى به كوشش حسيبه مازى اوغلى ، انكارا ، 1962 .\r\nديوان فرصت ، با مقدّمه و تصحيح و حواشى ، فهرست على زرّين قلم ، تهران ، كتابفروشى سيروس 1337 .\r\nديوان فروغى بسطامى ، عباس بن موسى فروغى ، به كوشش حسين نخعى [ تهران 
  ] امير كبير ، 1348 .\r\nديوان فيّاض لاهيجى ، به اهتمام و تصحيح ابو الحسن پروين پريشانزاده ، تهران ، انتشارات علمى و فرهنگى ، 1369 .\r\nديوان قصّاب كاشانى ، به تصحيح و مقدّمه ح - پرتو بيضايى ، تهران ، ابن سينا ، 1338 .\r\nديوان كامل جامى ، نور الدّين عبد الرحمن جامى ، ويراستهء هاشم رضى [ تهران 
  ] پيروز [ تاريخ مقدّمه ، 1341 
  ] .\r\nديوان كامل محمّد قلى سليم تهرانى ، به تصحيح و اهتمام رحيم رضا ، تهران ، ابن سينا ، 1349 .\r\n\r\n","description":"","footnote":"","page_name":" 405 ","page_number":451},
  {"content":"\r\n\r\nديوان كامل وحشى بافقى ، ويراستهء حسين نخعى ، تهران ، امير كبير ، چاپ ششم ، 1356 .\r\nديوان گلزار اصفهانى . مقدّمهء محمّد شفيعى [ فاقد ديگر مشخّصات چاپ 
  ] .\r\nديوان محتشم كاشانى ، به كوشش مهر على گرگانى ، تهران ، محمودى ، 1343 .\r\nديوان محمّد بن حسام خوسفى ، به اهتمام احمد احمدى بيرجندى و محمّد تقى سالك ، مشهد ، سازمان حجّ و اوقاف و امور خيريه ، 1366 .\r\nديوان منصور حلّاج ، به كوشش داود شيرازى ، تهران ، سنايى ، چاپ دوم با تجديد نظر كامل ، 1343 ( تاريخ مقدّمه ) .\r\nديوان ناصر خسرو ، به تصحيح مجتبى مينوى و مهدى محقّق ، تهران ، دانشگاه تهران ، 1353 .\r\nديوان هاتف اصفهانى ، تصحيح وحيد دستگردى ، تهران ، فروغى ، چاپ ششم ، 1349 .\r\nديوان هماى شيرازى « شكرستان » ، به كوشش احمد كرمى ، تهران ، سلسله نشريات « ما » ، 1363 .\r\nروانهاى روشن ، غلامحسين يوسفى ، تهران ، انتشارات به نگار ، چاپ دوم ، 1369 .\r\nزنان سخنور از يك هزار سال پيش تا امروز ، على اكبر مشير سليمى ، تهران ، على اكبر علمى ، 1335 - 1337 ، 3 ج .\r\nسخنوران نامى معاصر ايران ، سيد محمّد باقر برقعى ، قم ، نشر خرّم ، 1373 ، 6 ج .\r\nسرآمدان فرهنگ و تاريخ ايران در دورهء اسلامى ، سيد حسن سادات ناصرى ، بخش نخست ( آ - س ) تهران ، شوراى عالى فرهنگ و هنر ، 1353 .\r\nسرايندگان شعر پارسى در قفقاز ، عزيز دولت آبادى ، تهران ، بنياد موقوفات دكتر محمود افشار ، 1370 .\r\nسير سخن ، احمد احمدى - حسين رزمجو ، مشهد ، باستان ، ج 2 ، 1345 .\r\nشرح احوال و سبك اشعار بابا فغانى شيرازى ، رضيه اكبر ، حيدر آباد هند ، 1974 م .\r\nشرح احوال و نقد و تحليل آثار شيخ فريد الدّين محمّد عطّار نيشابورى ، بديع الزمان فروزانفر ، تهران ، دهخدا ، چاپ دوم ، 1353 .\r\nشرح بوستان ، محمّد خزائلى ، تهران ، جاويدان ، چاپ سوم ، 1356 .\r\nشرح گلستان ، محمّد خزائلى ، تهران ، جاويدان علمى ، چاپ سوم ، 1355 .\r\nشعر فارسى در عهد شاهرخ ( نيمهء اوّل قرن نهم ) يا آغاز انحطاط در شعر فارسى ، احسان يارشاطر ، تهران ، دانشگاه تهران ، 1334 .\r\n\r\n","description":"","footnote":"","page_name":" 406 ","page_number":452},
  {"content":"\r\n\r\nشعر فارسى ، گرد آورى سيد اسد اللّه مصطفوى ، تهران [ بىنا 
  ] 1351 .\r\nشعر معاصر ايران از بهار تا شهريار ، حسنعلى محمّدى ، ج 2 ، تهران ، ارغنون ، چاپ دوم ، 1373 .\r\nشناختى تازه از سعدى همراه با متن مصحّح و معرب اشعار عربى سعدى و ترجمهء فارسى ، جعفر مؤيّد شيرازى ، با مقدّمهء احسان عبّاس ، شيراز ، نويد ، 1362 .\r\nشهريار و انقلاب اسلامى ، محمّد حسين شهريار ، تهران ، الهدى ، 1372 .\r\nطنزسرايان ايران از مشروطه تا انقلاب ، مرتضى فرجيان ، محمّد باقر نجف‌زاده بار فروش ، تهران ، بنياد ، 1370 ، 3 ج .\r\nظفر نامه ، امير الشعراء محمّد حسين نادرى ، به تصحيح عبد الجواد طالقانى [ تهران 
  ] كتابخانهء ملّى ملك ، 1346 .\r\nعاشقانه‌ها گزينه‌ى سروده‌هاى شاعران امروز ايران ، تهران ، هيرمند ، چاپ چهارم ، 1379 .\r\nعلى ( ع ) در شعر و ستايش فارسى ، جواهرى « وجدى » ، تهران ، بو على ، 1366 .\r\nفردوسى نامهء مهر ، تهران ، مجلّهء مهر ، 1313 .\r\nفرهنگ شاعران جنگ و مقاومت ، محمّد باقر نجف‌زادهء بارفروش ، تهران ، كيهان ، 1372 .\r\nفرهنگ كاربرد آيات و روايات در اشعار شيخ فريد الدّين عطّار نيشابورى ، رضا اشرف‌زاده ، مشهد ، ادارهء كلّ فرهنگ و ارشاد اسلامى خراسان ، 1373 .\r\nفلسفهء اخلاقى ناصر خسرو و ريشه‌هاى آن ، شير زمان فيروز ، اسلام آباد ، مركز تحقيقات فارسى ايران و پاكستان ، 1371 ش .\r\nفهرست مشاهير ايران ( ش - ى ) ابو الفتح حكيميان ، تهران ، دانشگاه ملّى ايران ( سابق ) ، 1357 .\r\nقصيدهء فنّى و تصوير آفرينى خاقانى شروانى ، منيرهء احمد سلطانى ، تهران ، كيهان ، 1370 .\r\nكارنامهء بزرگان ايران ، به قلم تنى از استادان ، با مقدّمهء مهدى بيانى ، نشريهء ادارهء كلّ انتشارات و راديو ، 1340 ( تاريخ مقدّمه ) .\r\nكاروان هند ، احمد گلچين معانى ، مشهد ، آستان قدس رضوى ، 1369 ، 2 ج .\r\nكبريت احمر و بحر الاسرار ، مظفّر عليشاه كرمانى ، به سعى جواد نور بخش ، تهران ، انتشارات خانقاه نعمت اللهى ، 1350 .\r\nكتاب تذكرة الشعراء امير دولتشاه السمرقندى ، به همّت محمّد رمضانى ، تهران ، كلالهء\r\n\r\n","description":"","footnote":"","page_name":" 407 ","page_number":453},
  {"content":"\r\n\r\nخاور ، 1338 ش .\r\nكتابشناسى نظامى گنجوى ، ابو القاسم رادفر ، تهران ، مؤسسهء مطالعات و تحقيقات فرهنگى ( پژوهشگاه ) ، 1371 .\r\nكلاه بىسران شرح گزيدهء مصيبت نامهء عطّار نيشابورى ، گزينش و گزارش رضا اشرف‌زاده ، مشهد ، صالح ، 1376 .\r\nكليات اشعار ملك الشعراء طالب آملى ، به اهتمام و تصحيح و تحشيهء طاهرى شهاب [ تهران 
  ] ، سنايى ، [ 1336 تاريخ مقدّمه 
  ] .\r\nكليات بيدل دهلوى ، عبد القادر بن عبد الخالق بيدل ، كابل ، پوهنى مطبعه ، 1341 - 1344 ، 4 ج .\r\nكليات جوياى تبريزى ، داراب بيگ جوياى تبريزى ، به اهتمام پرفسور محمّد باقر ، لاهور ، دانشگاه پنجاب ، 1337 .\r\nكليات ديوان شهريار ، ج 1 ، چ 11 ، تهران ، زرين / نگاه ، 1371 .\r\nكليات ميرزا جلال اسير ، چاپ مطبع نامى نولكشور [ فاقد ديگر مشخّصات چاپ 
  ]\r\nكليات نسيم شمال كتاب باغ بهشت ، اشرف الدّين الحسينى ، تهران ، مطبوعاتى حسينى [ بىتا 
  ] .\r\nگلزار جاويدان ، محمود هدايت [ تهران 
  ] ، وزارت فرهنگ و هنر ( سابق ) ، 1353 ، 3 مجلّد .\r\nمثنوى تحفة العراقين حكيم اجل خاقانى شروانى ، حواشى و تعليقات يحيى قريب ، تهران ، جيبى ، چاپ دوم ، 1357 .\r\nمثنوى ، مولوى ، تصحيح و تحليل و توضيح و فهرستها از محمّد استعلامى ، ج 1 ، تهران ، زوّار ، چاپ دوم ، 1369 ، ج 7 ، فهرست‌ها و كشف الابيات ، تهران ، زوّار ، 1374 .\r\nمثنويهاى عرفانى امير حسينى هروى ، تصحيح و توضيح محمّد ترابى ، تهران ، دانشگاه تهران ، 1371 .\r\nمجموعهء آثار يغماى جندقى ، ج 1 ، ديوان اشعار ، تهران ، توس ، چاپ دوم ، 1367 .\r\nمجموعهء ديوان الهى ، محى الدّين مهدى الهى قمشه‌اى ، تهران ، برادران علمى [ 1377 
  ] .\r\nمجموعهء گل ( ترجمهء ادبيات و شرح اشعار حافظ ) ، ج 1 ، تهران ، ناشر : مؤلّف ، 1361 .\r\nمجموعهء مقالات دومين سمينار و دههء كرمان‌شناسى ، كرمان ، مركز كرمان‌شناسى ، ج 2 ، 1374 .\r\nمضامين مشترك در ادب فارسى و عربى ، محمّد دامادى ، تهران ، دانشگاه تهران ، 1371 .\r\n\r\n","description":"","footnote":"","page_name":" 408 ","page_number":454},
  {"content":"\r\n\r\nمظهر العجايب و مظهر ، منسوب به عطّار نيشابورى ، تصحيح و مقدّمهء احمد خوشنويس « عماد » ، تهران ، سنايى ، 1345 .\r\nمناجات‌نامه خمسه عشر طوطى يا كليد دوستى با خدا ، اثر ميرزا ابو الحسن همدانى متخلّص به ( طوطى ) ، به كوشش س . على پناه [ تهران ، بىنا 
  ] چاپ دوم ، 1338 .\r\nمناقب علوى در شعر فارسى ، احمد احمدى بيرجندى ، مشهد ، آستان قدس رضوى ، چاپ سوم ، 1379 .\r\nمنظومه‌هاى فارسى ، محمّد على خزانه‌دارلو ، تهران ، روزنه ، 1375 .\r\nنزهة الارواح ، امير حسينى غورى هروى ، مترجمى محمّد سعيد ، مطبع سعادت ، 1320 .\r\nنسيم غدير ، تهيه و تدوين على رضا ميرزا محمّد ، تهران ، مركز آموزش و پژوهش سازمان تبليغات اسلامى ، 1378 .\r\nنوبت زن كوى ساقى راجى كرمانى ، به اهتمام رضا اشرف‌زاده ، مشهد ، آيينهء انديشه ، 1377 .\r\nنهج البلاغه ، ترجمهء سيد جعفر شهيدى ، تهران ، انتشارات و آموزش انقلاب اسلامى ، چاپ دوم ، 1370 .\r\nنهج البلاغه ، ترجمهء فارسى حدود قرن پنجم و ششم ، 2 ج ، به تصحيح عزيز اللّه جوينى تهران ، انتشارات علمى و فرهنگى ، 1368 .\r\nنهج البلاغه ، ترجمهء مصطفى زمانى ، تهران ، كتاب يوسف [ بىتا 
  ] .\r\nيادنامهء علّامهء امينى ، مجموعهء مقالات تحقيقى به اهتمام سيد جعفر شهيدى ، محمّد رضا حكيمى ، تهران ، مؤسسهء انجام كتاب ، 1361 .\r\nيادنامهء ناصر خسرو ، مشهد ، دانشگاه فردوسى ، 1355 .\r\n\r\nب - مقالات\r\n« بررسى شرح لمعات عراقى » محمّد اختر چيمه ، معارف ، دورهء 13 ، ش 2 ( مرداد و آبان 1375 ) .\r\n« خاوران نامه يك حماسهء دينى تاريخى يا يك منقبت نامهء اعتقادى تبليغى » ، محمّد رضا راشد محصّل ، خراسان‌پژوهى ، س 2 ، ش 2 ( پياپى 4 ) پاييز و زمستان 1378 .\r\n« ديدگاههاى اخلاقى و اجتماعى محمّد بن حسام خوسفى » ، احمد احمدى بيرجندى خراسان‌پژوهى ، س 2 ، ش 2 ، پاييز و زمستان 1378 .\r\n\r\n","description":"","footnote":"","page_name":" 409 ","page_number":455},
  {"content":"\r\n\r\n« كهن‌ترين منظومهء طبّى به فارسى » ، نذير احمد ( پرفسور ) ، مجلّهء تحقيقات فارسى ، به كوشش شريف حسين قاسمى ، دهلى ، دانشگاه دهلى ، بخش فارسى ، 1994 .\r\n« مناقب فارسى در پرتو شاهنامه » ، محمّد جعفر ياحقى ، خراسان‌پژوهى ، س 1 ، ش 1 ( بهار و تابستان 1377 ) .\r\n\r\n","description":"","footnote":"","page_name":" 410 ","page_number":456},
  {"content":"\r\n . \r\n","description":"","footnote":"","page_name":" 411 ","page_number":457},
  {"content":"\r\n . \r\n\r\n","description":"","footnote":"","page_name":" 412 ","page_number":458}
  ]