[
  {"content":"\r\n\r\n\r\n( سال چهار صد و شصت و يك )\r\n\r\nبيان پاره‌اى از رويدادها\r\nدر صفر اين سال چنان كه گفتيم فخر الدوله بن جهير بوزارت خليفه بازگرديد .\r\nو چون بازگشت ابن الفضل او را در قصيده‌اى طولانى ستايش كرد ( مؤلف فاضل دو بيت از آن قصيده را نقل كرده كه در ترجمهء آن فايده‌اى متصور نبود . م . )\r\nدر شعبان اين سال جامع ( مسجد ) دمشق آتش گرفت . و سبب آتش‌سوزى آن آن بود كه در دمشق ميان مغاربه هواخواهان مصريان و مثارقه جنگى رويداد و و جنگجويان خانه‌اى را كه در مجاورت جامع بود به آتش كشاندند ، و آتش از آن محل به مسجد سرايت كرد . عامهء مردم مغاربه را يارى ميكردند . چون جامع دچار آتش‌سوزى شد . جنگ و ستيز را يك سو نهاده و بخاموش كردن آتش در جامع مشغول شدند و مصيبت بزرگ شد و آتش بدرون مسجد نفوذ پيدا كرد و محاسن آن را از ميان برد و از كارهاى نفيس آنچه در آن به كار رفته بود نابود كرد !\r\n\r\n","description":"","footnote":"","page_name":" 33 ","page_number":1},
  {"content":"\r\n\r\n\r\n462 ( سال چهار صد و شصت و دو )\r\n\r\nبيان پاره‌اى از رويدادها\r\nدر اين سال پادشاه روم از قسطنطنيه با سپاهى انبوه روى به شام آورد و بر شهر « بنج » فرود آمد و آنجا را مورد تاراج و غارت قرار داد و مردم را بكشت و محمود بن صالح بن مرداس و بنى كلاب و ابن حسان طائى و ساير اعراب كه با آنها بودند از پيش روى سپاهيان رومى منهزم شدند . سپس پادشاه بسبب شدت گرسنگى نتوانست خود ( و سپاهيانش ) در آن نقطه زيست كنند و بسر زمين خود بازگشتند .\r\nدر اين سال فرمانده لشكريان « بدر » با سپاهى انبوه رو به شهر صور نهاد و آنجا را محاصره كرد در آنجا قاضى عين الدوله بن ابى عقيل بر شهر چيره شده بود . و همين كه « بدر » شهر را محاصره كرد . قاضى عين الدوله به امير قرلوا پيشواى تركهاى مقيم در شام پيام فرستاد و از وى استمداد كرد و او با دوازده هزار سوار رزمجو حركت كرده و شهر صيدا را كه تعلق به فرمانده بدر داشت محاصره كرد .\r\nدر اين هنگام بود كه « بدر » از پيرامون شهر صور عزيمت و ترك محاصرهء آنجا نمود . و تركان از محاصرهء صيدا دست كشيده بازگشتند و بدر برگشته دوباره شهر صور را از راه دريا و خشكى محاصره كرد و مردم را آنچنان در تنگنا قرار داد كه نان را هر رطل به نيم دينار ميخريدند و بدر به مقصود خود دست نيافت و آنجا\r\n\r\n","description":"","footnote":"","page_name":" 34 ","page_number":2},
  {"content":"\r\n\r\nرا ترك كرد .\r\nدر اين سال ضرابخانه دينار در بغداد بدست نمايندگان خليفه سپرده شد و سبب آن اين بود كه سكه‌هاى تقلبى در دست مردم و سكه‌هاى سلطانى فراوان يافت گرديد . و سكه‌هاى ( نوين ) بنام وليعهد بر دينار ضرب شد و بنام اميرى ناميده شد و داد و ستد با غير آن ممنوع گرديد .\r\nدر اين سال رسولى از جانب صاحب مكه محمد بن ابى هاشم كه فرزند خود نيز با خود بهمراه داشت بر الب ارسلان وارد شد و او را آگاه ساخت كه در مكه بنام خليفه القائم بامر اللّه و نام سلطان خطبه خوانده و نام علوى صاحب مصر را از خطبه بينداخته و بهنگام اذان جمله « حى على خير العمل » را كنار نهاده است . سلطان سى هزار دينار با خلعتهاى گرانمايه براى ( امير مكه ) بفرستاد و مقررى سالانه ده هزار دينار تعيين كرد و گفت : هر گاه امير ( مكه ) اين كار را همچنين به ميمنت و مباركى در مدينه انجام دهد بيست هزار دينار و سالانه پنج هزار دينار مقررى خود را كفايت نمائيم .\r\nدر اين سال عميد الدوله بن جهير با دختر نظام الملك در رى ازدواج كرد و ببغداد بازگشت .\r\nدر ماه رمضان اين سال تاج الملوك هزار سب بن بنكير بن عياض ، بهنگام بازگشت از نزد سلطان بخوزستان در اصفهان درگذشت . در آن موقع جايگاهش بلندى يافته بود و با خواهر سلطان ازدواج كرده و بر نور الدوله دبيس بن مزيد طغيان كرده و سلطان را برانگيخته بود كه بلاد او را تصرف كند . و چون درگذشت دبيس نزد سلطان رفت . شرف الدوله مسلم فرمانرواى موصل نيز همراه وى بود .\r\nنظام الملك بديدارشان رفت و آنها را بديد و شرف الدوله با خواهر سلطان كه هزار سب او را به زنى گرفته بود ازدواج كرد . و هر دوى آنان از همدان به بلاد خود بازگشتند .\r\nدر اين سال در مصر گرانى سخت و مجاعهء عظيمى رويداد تا جائى كه مردم بعضى\r\n\r\n","description":"","footnote":"","page_name":" 35 ","page_number":3},
  {"content":"\r\n\r\nبعضى ديگر را ميخوردند ( ! ) و از سرزمين مصر كوچ كرده و گروه بسيارى از مهاجر آن ديار كه از گرسنگى گريخته بودند ببغداد هجوم آوردند بازرگانان مصرى به آنجا رسيدند و با آنها پوشاكهاى فرمانرواى مصر و اسباب و اثاث كه از گرسنگى غارت شده بودند بهمراه بوده و چيزهاى بسيارى با آنها بود كه بهنگام دستگيرى الطائع به سال سيصد و هشتاد از دار الخلافه ( بغداد ) غارت شده بود و همچنين آنچه در فتنهء بساسيرى از خزائن تاراج شده بود . در بار و بنهء مهاجران وارد شده از مصر يافته ميشد كه از جمله هشتاد هزار قطعه بلور بزرگ و هفتاد و پنجهزار قطعه ديباى قديم و يازده هزار كژاگند و بيست هزار شمشير مرصع بين آن اشياء بود .\r\nابو الفضل در ستايش از القائم بامر للّه در قصيده‌اى بيان اين احوال نموده است ( مؤلف فاضل دو بيت از آن قصيده را نقل كرده است كه ترجمهء آن سودى نداشت م . )\r\nدر اين سال ابو الجوائز حسن بن على بن محمد واسطى درگذشت . او مردى اديب و خوش گفتار و سخنور بود . از گفته‌هاى اوست كه ميگويد :\r\n « وا حسرتى من قولها * خان عهدى ولها »\r\n« و حق من صيرنى * وقفا عليها و لها »\r\n« ما خطرت بخاطرى * الا كستني و لها » \r\nمفاد اين ابيات به فارسى چنين است : « دريغا از پيمان او كه خيانت به عهدهاى من روا داشت و براستى كه مرا ساخته‌اند كه وجودم وقف بر او باشد و هر گه كه ( يادش ) بخاطرم خطور مىكرد مرا ( به ياد خود ) درهم\r\n[ ؟ 
  ] در اين سال محمد بن احمد ابو غالب بن بشران واسطى اديب درگذشت و ادب با درگذشت او بپايان رسيد و او را شعرى است از جملهء آنها در زهد كه گفته است :\r\n يا شائدا للقصور كهلا * اقصر فقصر الفتى الممات \r\n\r\n","description":"","footnote":"","page_name":" 36 ","page_number":4},
  {"content":"\r\n\r\n لم يجتمع شمل قصر * الا قصارا هم الشتات\r\nو انما العيش مثل ظل * منتقل ماله ثبات \r\nمفاد اين ابيات به فارسى چنين است : « اى آنكه كاخها بنا همى كنى كوتاه آى كه كاخ مرد مرگ است . و خاندانى در كاخى گرد هم نميايند مگر آنكه فرجامش پراكندگى باشد و زندگى همچو سايه‌ايست كه جابجاى شده ثباتى در آن نيست » .\r\nدر اين سال قاضى ابو الحسن محمد بن ابراهيم بن حزم قاضى دمشق و ابو محمد عبد اللّه بن عبد الرحمن بن ابى العجائز ، خطيب در دمشق درگذشتند\r\n\r\n","description":"","footnote":"","page_name":" 37 ","page_number":5},
  {"content":"\r\n\r\n\r\n463 ( سال چهار صد و شصت و سه )\r\n\r\nبيان خطبه بنام القائم بامر اللّه و سلطان ( الب ارسلان ) در حلب\r\nدر اين سال محمود بن صالح بن مرداس در حلب بنام امير المؤمنين القائم بامر اللّه و سلطان الب ارسلان خطبه خواند .\r\nسبب اين بود كه اقبال دولت سلطان و قوت و پخش دعوت او را بديد ، پس مردم حلب را گرد آورد و گفت : اين دولت جديد و كشورى نيرومند است . ما از آنها در بيم زيست ميكنيم و آنها بخاطر مذهبى كه داريد ، خون شما را حلال ميشمارند .\r\nراى ما بر اين است كه ، پيش از آنكه ( بسراغ ) ما بيايند و اتلاف وقت كرده باشيم كه ديگر نه قول و قرار و نه بذل مال و منال سودبخش نباشد . خطبهء بنام او بخوانيم .\r\nسران قوم راى او را پذيرفتند و مؤذنان سياه ( شعار عباسيان . م . ) پوشيدند و بنام القائم بامر اللّه و سلطان خطبه خواندند . عامهء مردم حصيرها از جامع ( مسجد ) جمع كردند و گفتند : اين حصيرها تعلق به على بن ابى طالب دارد . ابو بكر براى خود حصير آورد تا مردم روى آن نماز گذارند ! خليفه براى محمود ، بوسيلهء نقيب النقباء طراد بن محمد زينى خلعت فرستاد و محمود آن را در بر كرد . و ابن سنان خفاجى و ابو الفتيان بن حيوس او را مدح\r\n\r\n","description":"","footnote":"","page_name":" 38 ","page_number":6},
  {"content":"\r\n\r\nگفتند . و ابو عبد اللّه بن عطيه در مدح القائم بامر اللّه اشعارى سرود كه در آن بيان خطبه بنام او در حلب و مكه و مدينه آمده بود .\r\n( دو بيت از آن مديحه را مؤلف فاضل نقل كرده قسمت كه ترجمه‌اش سودى نداشت . م . )\r\n\r\nبيان استيلاى سلطان الب ارسلان بر حلب\r\nدر اين سال سلطان الب ارسلان از راه دياربكر ، به حلب رفت . در دياربكر حكمران آن نصر بن مروان به پيشواز سلطان بيرون شد و با تقديم يكصد هزار دينار مراسم خدمت بجاى آورد . و آن مبلغ را براى او و اقامت سلطان حمل كرد .\r\nالب ارسلان دريافت كه آن بر ( مردم ) بلاد تقسيط كرده است . پس دستور رد آن بداد و از آنجا به آمد رسيد و آن نقطه را مرزى استوار و منيع بديد و بر آن تبرك جست و دست بر ديوار و باروى شهر كشيده و به سينه خود ميكشيد . و از آنجا به « رها » رفت و بمحاصرهء آن اقدام كرد و لكن به چيزى دست نيافت . و رو به حلب نهاد . پيش از وصول سلطان به حلب نقيب النقباء ابو الفوارس طراد با نامهء ( القائم بامر اللّه ) و خلعتهاى او به حلب وارد شده بود . محمود به او گفت : خواهش دارم به پيشواز سلطان بيرون شوى و مرا از حضور نزد او معاف بدارى . نقيب النقباء بيرون شد و سلطان را آگاه كرد كه محمود خلعتهاى قائميه ( مقصود القائم بامر اللّه است م . )\r\nپوشيده و خطبه ( خليفه و سلطان ) خوانده است . سلطان گفت : خطبهء آنها چه ارزشى تواند داشت و آنها در اذان « حى على خير العمل » گويند و ناگزير محمود بايستى بحضور رسد و پاى بر بساط ما نهد . و محمود از اين كار امتناع ورزيد . محاصرهء شهر ( حلب ) تشديد گرديد و نرخها گران شد ، و جنگ بزرگ شد . روزى سلطان شخصا يورش به شهر برد و نزديك بدان رسيد . بناگاه سنگى از منجنيق بر اسب او بيفتاد .\r\nهمين كه كار بر محمود سخت شد ، شبانه با مادر خود منيعه دختر وثاب نميرى بيرون شده و بر سلطان وارد شدند . مادر محمود ، منيعه به سلطان گفت : اين فرزند من است\r\n\r\n","description":"","footnote":"","page_name":" 39 ","page_number":7},
  {"content":"\r\n\r\nآنچه دوستدارى دربارهء او بكن . سلطان آنان را با گشاده روئى و نيكرفتارى پذيرفت . و محمود را خلعت بخشود و او را به شهر خود بازگرداند . و محمود مالى گرانقدر براى سلطان فرستاد .\r\n\r\nبيان خروج پادشاه روم به خلاط و اسارت او\r\nدر اين سال ارمانوس پادشاه روم با سپاهى مركب از دويست هزار رومى و فرنگى و غربى و روسى و بجناك و گرجى و غيرهم از طوايف آن سرزمينها به قصد بلاد اسلام بيرون شدند . اين سپاه گران با تجملات بسيار و پوششهاى ( پر زرق و برق ) عظيم بودند و به ملازگرد از توابع خلاط رسيدند . سلطان الب ارسلان از آن لشكر - كشى آگاه شد . در آن هنگام او از حلب برگشته و در شهر خوى در ( استان ) آذربايجان مقيم بود . و از كثرت و انبوهى سپاه روم آگاه شد و بسبب دورى مسافت براى گرد آوردن سپاهيان لازم و نزديكى دشمن ، نتوانست سپاهى چنان كه بايد گرد آورده مجهز كند . پس بار و بنهء خود و همسرش را با نظام الملك به همدان گسيل داشت .\r\nو خود با گروهى از لشكريان كه پانزده سوار رزمجو بيش نبودند ، رو بدشمن نهاد و در حركت شتاب كرد و به لشكريان خود گفت : من به بردبارى نبرد همى كنم .\r\nهر گاه سلامت ماندم نعمتى است از جانب خداى بزرگ و چنانچه شهيد شدم فرزندم ملكشاه وليعهد من است . و پس از آن به حركت خود ادامه داد .\r\nهمين كه نزديك بدشمن رسيد ، براى سپاه خود مقدمة الجيشى تعيين كرد .\r\nنزديك به خلاط مقدمة الجيش او با مقدمهء روسى كه با ده هزار رومى متشكل بودند برخورد كرده جنگيدند . روميان منهزم شده و فرمانده آنها به اسارت درآمد . او را نزد سلطان فرستادند . سلطان بينى او را بريد و او را با آنچه بدست آمده بود براى نظام الملك فرستاد و دستور داد ، ببغداد روانه‌اش كند . همين كه دو سپاه برابر هم رسيدند ، سلطان براى پادشاه روم پيام فرستاد و پيشنهاد متاركه كرد . ارمانوس در پاسخ پيام سلطان گفت : متاركه‌اى جز در رى در كار نخواهد بود . سلطان از اين\r\n\r\n","description":"","footnote":"","page_name":" 40 ","page_number":8},
  {"content":"\r\n\r\nپاسخ ناآرام شده بر او گران آمد . پيشوا و فقيه او ابو نصر محمد بن عبد الملك بخارى حنفى به سلطان گفت : تو در راه دينى جنگ ميكنى كه خداوند وعدهء پيروزى و برترى آن بر ساير اديان داده است . اميدوار چنانم كه خداوند بزرگ اين پيروزى بنام تو نوشته باشد و تو روز جمعه بعد از زوال در ساعتى كه خطباء بر منبرند . دشمن را به نبرد بخوان . خطباء براى مجاهدين دعاى پيروزى ميخوانند و اين نيايش قرين اجابت خواهد بود .\r\nهمين كه آن ساعت فرا رسيد ، ابو نصر براى لشكريان به پيشنمازى نماز گذارد و سلطان بگريست و مردم هم گريستند و دعا كرد . و با وى همصدا دعا كردند .\r\nو سلطان به آنها ( لشكريان ) گفت : هر كس خواهد برود راه گشاده است و برود .\r\nدر اينجا سلطانى در ميان نيست كه امر و نهى كند ، و كمان و تركش تير بيفكند و شمشير و گرز برداشت . و دم اسب خويش بدست خود گره زد . افراد سپاهى نيز همان كار كردند و جامهء سپيد در آميخته با كافور بپوشيد و گفت : اگر كشته شدم ، همين كفن من خواهد بود .\r\nسلطان در آن حال و هيئت به روميان حمله‌ور شد ، آنها نيز يورش بردند ، همين كه نزديك به آنها رسيد از اسب به زير آمد و روى بر خاك ماليد و بگريست و نيايش بسيار كرد و سپس سوار بر اسب شد و حمله كرد و لشكريانش نيز با وى حمله‌ور شدند . مسلمانان خود را ميان سپاهيان دشمن افكندند . گرد و غبارى كه از سم ستوران برخاسته بود ، حاجزى را تشكيل داده و مسلمانان هر گونه كه ميخواستند از سپاهيان دشمن ميكشتند و خداوند پيروزى خود را نصيب آنان كرد و روميان روى بهزيمت نهادند و آنقدر كشته از خود بجاى گذاشتند كه برون از شمار و زمين پوشيده از نعش آنها شده بود و پادشاه روم اسير شد . يكى از غلامان گوهرآئين او را اسير كرد و ميخواست او را بكشد . خادمى كه با پادشاه بود به او گفت او را مكش ، او پادشاه است .\r\nاين غلام را گوهر آئين بر نظام الملك عرضه داشته بود . و نظام الملك با\r\n\r\n","description":"","footnote":"","page_name":" 41 ","page_number":9},
  {"content":"\r\n\r\nخردبينى به او او را برگرداند و گوهر آئين را بدان تقديمى ستود . و گفت : شايد او پادشاه روم را اسير كرده برايمان بياورد . و همينطور هم شد ! آن غلام چون پادشاه روم را به بند اسارت بدر آورد و او را نزد گوهر آئين برد . و او قصد سلطان كرد و سلطان را از اسارت پادشاه روم آگاه كرد و وى دستور احضار او را داد . همين كه بحضور سلطان رسيد ، الب ارسلان بدست خود سه تازيانه بر او زد و به او گفت : مگر من به تو پيشنهاد نكردم و تو نپذيرفتى ؟ ارمانوس گفت :\r\nاكنون نكوهش كنار گزار و آنچه خواهى بكن ! سلطان به او گفت : اگر من اسير تو شده بودم با من چه ميكردى ؟ گفت : به زشتى عمل ميكردم . به او گفت : اينك گمان ميكنى چه با تو خواهم كرد ؟ گفت : يا مرا ميكشى . يا اينكه در بلاد اسلام مرا ( بخفت ) ميگردانى . و ديگر اينكه بعيد مىنمايد اين است كه مرا به بخشى و قبول اموال از من كنى و مرا نمايندهء خود كنى . سلطان گفت : جز اين تصميمى نداشتم .\r\nپادشاه روم با هزار هزار دينار و پانصد هزار دينار ( يك ميليون و نيم دينار . م . )\r\nفديه تعهد كرد و تعهد نمود سپاهيان روم را هر وقت طلب كند ، روانه به خدمت سلطان كند و هر اسيرى ( از مسلمانان ) كه در بلاد روم هست آزاد نمايد . بر اين تعهدات قرار استوار داشتند . و سلطان او را در چادرى فرود آورد و ده هزار دينار براى او فرستاد كه تدارك كار خود نمايد و گروهى از پاتريكها را آزاد كرد .\r\nو فرداى آن روز به او خلعت بخشود و شاه روم پرسيد : جهت خليفه كدام سوى است ؟\r\nآن جهت را به او نشان داد . و او بپاخاست و روى بدان سوى سر را برهنه كرد و به زمين اشارت نمود كه نشان خدمتگزارى بود . و سلطان به مدت پنجاه سال قرار متاركه با وى داد و او را به بلاد خودش روانه داشت و گروهى از سپاهيان با وى همراه كرد كه او را به مأمن خودش برسانند و سلطان يك فرسنگ راه او را بدرقه نمود .\r\nو اما در روم ، همين كه خبر آن رويداد بدانجا رسيد ، ميخائيل بر كشور چيره و بلاد را تصرف كرد و چون ارمانوس به دژ دوقيه ( بايد همان دوك‌نشين باشد . م . )\r\nرسيد ، خبر چيرگى ميخائيل را بشنيد . پس لباس پشمينه بر تن كرد . و زهد آشكار\r\n\r\n","description":"","footnote":"","page_name":" 42 ","page_number":10},
  {"content":"\r\n\r\nنمود و به ميخائيل پيام فرستاد و او را از قرار و مدارى كه با سلطان نهاده بود آگاه كرد و گفت : اگر خواسته باشى ، قرار بر اين استوار گرديده و اگر هم خواستى نپذيرى خود دانى . ميخائيل بپاسخ پيام او گفت : آنچه بر آن قرار گذاشتى پذيرفته و بدان تن در مىدهم و ميانجيگرى او را طلب كرد كه از سلطان تقاضاى پذيرا شدن او را ( در مقام خود ) بنمايد .\r\nارمانوس آنچه از دارائى داشت گرد آورد . و جمعا دويست هزار درهم فراهم كرد و نزد سلطان فرستاد و يك طبق طلا از جواهر بارزش نود هزار دينار منضم بدان نقدينه فرستاد و سوگند ياد كرده بود كه بيش از اين مقدور او نشد كه تعهد خود را بتمامى انجام دهد . ديگر اينكه پس از آن رويداد ارمانوس بر ارمنستان و بلاد ارامنه چيره گرديد . شعرا سلطان را مدح گفتند و اين پيروزى در سروده‌هاى خود ياد كرده و سخن بسيار در اين باره سرودند .\r\n\r\nبيان تصرف رمله و بيت المقدس بوسيلهء اتسز\r\nدر اين سال اتسز بن ادق خوارزمى كه از امراى سلطان ملكشاه بود . قصد شام نمود و از آنجا با جمع كردن تركان بسوى فلسطين رفت و شهر رمله را فتح كرد و از رمله به بيت المقدس رهسپار گرديد و آنجا را محاصره كرد . در بيت المقدس سپاهيان مصرى اقامت داشتند و اتسز بيت المقدس را گشود و بلاد مجاور آن را باستثناى عسقلان تصرف كرد . و قصد دمشق نمود . و دمشق را محاصره كرد . و تاراج و غارت توابع آن را دنبال كرد . تا آن ناحيه را ويران كرد و رسيدن سيورسات به شهر قطع شد . و مردم در تنگنا افتادند ولى شكيبائى بخرج دادند و امكان به او ندادند شهر را تصرف كند و اتسز برگشت و بويران ساختن توابع و حومه و نواحى شهر ادامه داد تا اينكه خواربار مردم كاهش يافت\r\n.\r\n\r\n","description":"","footnote":"","page_name":" 43 ","page_number":11},
  {"content":"\r\n\r\n\r\nبيان پاره‌اى از رويدادها\r\nدر اين سال ابو القاسم عبد الرحمن بن محمد بن احمد بن فوران ، فقيه شافعى و مصنف كتاب ابانه و غيره درگذشت و در ذى حجه اين سال خطيب ابو بكر احمد بن على بن ثابت بغدادى ، صاحب تاريخ و مصنفات بسيار ديگر در بغداد ، بدرود زندگى گفت . وى پيشواى جهانيان زمان خود بود و كسى بود كه جنازهء او را شيخ ابو اسحاق شيرازى حمل ( تشيع ) كرد .\r\nدر ماه رمضان اين سال ، ابو يعلى محمد بن حسين بن حمزة الجعفرى ، فقيه اماميه و حسان بن حسان بن محمد بن عبد اللّه منيعى مخزومى از مردم مرو رود ، درگذشتند .\r\nابو يعلى مردى بود . صدقه بسيار نياز مستحقان و كارهاى نيك ميكرد و زياده عبادت مينمود و از قوت و غذا قانع به كم آن بود . و از آرايشها و پيرايشهاى دنيوى دورى ميجست . سلاطين زيارتش كرده و از وجودش تبرك ميجستند . و در ساختمان مساجد و خانقاه‌ها و پلها و كارهاى ديگر كه مصالح مسلمانان اقتضاء داشت ، افزون كار بود .\r\nو نيز در اين سال بانو كريمه دختر احمد بن محمد مروزى در مكه درگذشت .\r\nاين بانو صحيح بخارى را روايت ميكرد و علو اسناد ( با كسر الف خوانده شود ) نسبت به روايات صحيح ( بخارى ) منتهى به او شد تا اينكه ابو الوقت بيامد\r\n.\r\n\r\n","description":"","footnote":"","page_name":" 44 ","page_number":12},
  {"content":"\r\n\r\n\r\n464 ( سال چهار صد و شصت و چهار )\r\n\r\nبيان ولايت سعد الدوله گوهر آئين به شحنه‌گى بغداد\r\nدر ربيع الاول اين سال ايتكين سليمانى شحنهء بغداد ( شحنه برابر با رئيس شهربانى يا رئيس پليس در اين زمان است . م . ) از نزد سلطان به بغداد بازگشت . و قصد دار الخلافه و تقاضاى بخشودگى كرد و روزى چند در دار الخلافه اقامت گزيد تقاضايش پذيرفته نشد .\r\nسبب خشم خليفه نسبت به سليمانى اين بود كه هنگام رفتن نزد سلطان ، پسر خود را بجاى خويش به شحنه‌گى بغداد گمارد و او يكى از غلامان ( زرخريد ) دار الخلافه را كشت . از جانب ديوان ( خلافت ) پيراهن ( خونين ) او را نزد سلطان فرستادند .\r\nو در اثر آن فرمان عزل وى صادر گرديد .\r\nسليمانى مورد عنايت نظام الملك بود . و به اقطاعات او تكريت را هم بيفزود .\r\nاز ديوان خلافت به والى تكريت نوشته شد كه از تسليم آن به سليمانى خوددارى كند .\r\nهمين كه نظام الملك و سلطان اصرار خليفه را در بركنارى سليمانى از شحنه‌گى بغداد بديدند . سعد الدوله گوهر آئين را به شحنه‌گى بغداد تعيين و روانه بدان صوب نمودند و سليمانى از آن مقام معزول گرديد و از دستور خليفه القائم بامر اللّه در اين باره\r\n\r\n","description":"","footnote":"","page_name":" 45 ","page_number":13},
  {"content":"\r\n\r\nپيروى شد . همين كه سعد الدوله ببغداد رسيد مردم از وى پيشواز كردند و خليفه براى او ببار عام نشست\r\n. \r\nبيان ازدواج دختر سلطان با وليعهد\r\nدر اين سال امام القائم بامر اللّه ، عميد الدوله بن جهير را با خلعتهائى براى سلطان و فرزند او ملكشاه بفرستاد . پيش از آن سلطان كس فرستاده بود و از خليفه اجازت خواسته بود كه فرزند خود ملكشاه را به وليعهدى خويش برگزيند .\r\nخليفه اجازت بداد و پس از آن خليفه خلعتها با عميد الدوله روانه داشت و به عميد الدوله دستور داد كه دختر سلطان الب ارسلان را از سفرى خاتون براى وليعهد المقتدى بامر اللّه خواستگارى كند و عميد الدوله همين كه به خدمت سلطان رسيد ، خواستگارى دختر او براى وليعهد كرد و پذيرفته شد .\r\nمراسم عقد نكاح در بيرون شهر نيشابور انجام شد . عميد الدوله در پذيرفتن عقد نكاح وكيل ( وليعهد ) بود و نظام الملك از جانب سلطان در اين عقد وكالت داشت . و در اجراى اين مراسم جواهر نثار شد . و عميد الدوله از نزد سلطان به نزد ملكشاه رهسپار گرديد . ملكشاه در بلاد فارس بود و عميد الدوله در اصفهان از ملكشاه ديدار كرد . و خلعتهاى خليفه كه بهمراه داشت تقديم نمود و ملكشاه خلعت ارسالى خليفه را بپوشيد و نزد پدر خود رفت . و عميد الدوله به بغداد بازگشت و در ذى حجه وارد بغداد شد .\r\n\r\nبيان حكومت ابى الحسن بن عمار در طرابلس\r\nدر رجب اين سال ، قاضى ابو طالب بن عمار ، قاضى طرابلس درگذشت . او بر طرابلس چيره شده و با قدرت زمام امور را در قبضه داشت . و همين كه درگذشت برادرزاده‌اش جلال الملك ابو الحسن بن عمار شهر را به نيكوترين وجه ممكن ضبط و مسلط بر اوضاع آن شد ، چنان كه بسبب شايستگى و كفايت او فقدان عم او اثرى\r\n\r\n","description":"","footnote":"","page_name":" 46 ","page_number":14},
  {"content":"\r\n\r\nآشكارا نداشت .\r\n\r\nبيان تصرف دژ فضلون در فارس بوسيلهء سلطان الب ارسلان\r\nدر اين سال سلطان الب ارسلان وزير خود نظام الملك را در رأس سپاهى به بلاد فارس گسيل داشت . در آنجا دژى از منيعترين دژها و استحكامات وجود داشت كه فضلون صاحبش در آن ميزيست و به طاعت سلطان گردن ننهاده بود .\r\nنظام الملك چون بدان ناحيت رسيد بمبارزه دست‌گشاد و دژ را محاصره و فضلون را به طاعت سلطان دعوت كرد و او امتناع ورزيد ، پس بجنگ پرداخت و لكن به علت استحكام دژ و بلندى آن بدان دست نيافت . ديرى نپائيد كه ساكنان دژ بانگ برآوردند و زينهار خواستند تا دژ را تسليم كنند . و اين پيش آمد موجب شگفتى مردم شد .\r\nسبب تسليم شدن آنها اين بود كه تمام چاه آبهائى كه در دژ وجود داشت ، در يك شب بخشكيد و ضرورت تشنگى مردم قلعه را وادار به تسليم نمود و چون زينهار خواستند نظام الملك به آنها تأمين داد و دژ را تسليم او كردند و فضلون به قلعهء قلعه كه بلندترين نقاط آن بود پناهنده شد . و در آنجا بنايى مرتفع وجود داشت و فضلون در آنجا پناه گرفت .\r\nنظام الملك گروهى از سپاهيان را بموضعى كه خانوادهء فضلون و خويشان او در آنجا سكونت داشتند فرستاد كه آنها را گرفته نزد او ببرند و اموالشان را غارت كنند . فضلون اين خبر بشنيد و از محل اختفاى خود با عده‌اى از سپاهيان كه همراه داشت مخفيانه بيرون شد و رفت كه از سپاهيان اعزامى نظام الملك جلو بگيرد .\r\nطلايه‌داران نظام الملك باستقبال او شتافتند و فضلون از آنها بترسيد\r\n\r\n","description":"","footnote":"","page_name":" 47 ","page_number":15},
  {"content":"\r\n\r\nو كسانى كه همراهش بودند پراكنده شده و خود او بين بوته‌زار و گونها مخفى گرديد . و سپاهيان بر او ريختند و او را اسير كردند و نزد نظام الملك بردند و نظام الملك او را با خود نزد سلطان برد . سلطان بوى تأمين داد و آزادش كرد .\r\n\r\nبيان پاره‌اى از رويدادها\r\nدر اين سال قاضى ابو الحسين محمد بن احمد بن عبد الصمد بن المهدى باللّه خطيب جامع منصور درگذشت . او نابينا شده بود . مولد او به سال سيصد و هشتاد و چهار بود . قضاء واسط در عهدهء او و ابو محمد بن ثمال جانشين او به قضاء در واسط بود\r\n.\r\n\r\n","description":"","footnote":"","page_name":" 48 ","page_number":16},
  {"content":"\r\n\r\n\r\n465 ( سال چهار صد و شصت و پنج )\r\n\r\nبيان كشته شدن سلطان الب ارسلان\r\nدر آغاز اين سال سلطان الب ارسلان قصد ما وراء النهر كرد . سلطان نامش محمد بود و اسم الب ارسلان غلبه بر نام او كرده بود . در ما وراء النهر شمس الملك تكين فرمانروا بود . سلطان بر جيحون پلى بست و بيست و چند روز ، عبور او و لشكريانش از روى آن به طول انجاميد . تعداد لشكريانش زياده بر يكصد هزار سوار رزمجو بود . همراهان مستحفظ قلعه‌اى را كه نامش يوسف خوارزمى بود ، در ششم ماه ربيع الاول گرفته و دو غلام او را نزديك به تختگاه سلطان آوردند .\r\nالب ارسلان گفت او را به چهار ستون بسته و پيرامون آن را محكم نموده و او را به زنند .\r\nيوسف به او گفت : اى مخنث ! بمانند من كسى را چنين ميكشند ؟ سلطان الب ارسلان ( از دشنامى كه داده بود ) در خشم شد . و كمان و تير بگرفت و به آن دو غلام گفت :\r\nرهايش كنيد ! سلطان تيرى بينداخت و بخطا رفت . و تير او هيچگاه بخطا نميرفت .\r\nيوسف به قصد سلطان به او حمله‌ور شد . سلطان بر بلندى نشسته ، همين كه ديد يوسف قصد او كرده از آنجا بپاخاست و به زير آمد ، پايش بگير افتاد و بر روى زمين افتاد و يوسف خود بر او انداخت و با دشنه‌اى كه در پشت در خاصرهء خويش پنهان كرده بود سلطان را به زد . سعد الدوله آنجا ايستاده بود ، او را هم زخمى كرد و جراحاتى بر او وارد نمود . سلطان از جاى برخاست و بچادر ديگر رفت . يكى از فراشان با عمود -\r\n\r\n","description":"","footnote":"","page_name":" 49 ","page_number":17},
  {"content":"\r\n\r\nآهنين كه بدست داشت بر سر يوسف زد و او را كشت و تركان تكه پاره‌اش كردند .\r\nمردم سمرقند چون از عبور سلطان از رود ( جيحون ) آگاه شدند و بدانستند كه لشكريانش در آن بلاد ، و بويژه بخارا چه‌ها كرده‌اند . همگان گرد هم و ختمتها گرفته و نيايشها كردند و از خدا خواستند كار آنها كفايت كند و خداوند خواست آنان را اجابت كرد .\r\nچون سلطان زخم برداشت گفت : من قصد هيچ جهتى و در پى هيچ دشمنى نكردم و نرفتم مگر اينكه از خدا يارى خواستم . اما اينكه ديروز بر پشته‌اى بر بلندى بالا رفتم و از عظمت سپاه و انبوهى سپاه ، زمين زير پايم ميلرزيد . با خود گفتم : من شاه جهانم و هيچكس بر من توانا نباشد . پس خداى بزرگ مرا بدست ناتوانترين خلق خود ، زبون ساخت و من از خدا بخشايش خواهم . استغفر اللّه تعالى و آن سخن كه با خود در دل گفتم از خاطر به‌زدايم . سلطان الب ارسلان در دهم ربيع الاول اين سال درگذشت . جنازهء او را به مرو بردند و نزد پدرش به خاك سپردند .\r\nمولد او به سال چهار صد و بيست و چهار ، و سن او چهل سال و چند ماه بود .\r\nگفته شده كه مولد او در سال چهار صد و بيست بوده است . مدت پادشاهى او از روزى كه بعنوان سلطنت بنام او خطبه خوانده شد تا روزى كه كشته شد ، نه سال و شش ماه و چند روز بود . همين كه خبر درگذشت او به بغداد رسيد وزير فخر الدوله بن جهير در صحن السلام بماتم و سوك او نشست .\r\n\r\nبيان نسب الب ارسلان و شمه‌اى از سيرت او\r\nالب ارسلان محمد بن داود چغرى بيك بن ميكائيل بن سلجوق است .\r\nو مردى با داد و دهش و خردمند بود . گوش بگفته‌هاى سخن‌چينان نميداد . ملكش جدا گسترش يافت و جهان سر به او فرود آورد و براستى گفته شده كه شاهجهان بود .\r\nاو مردى با دلى مهربان و يار فقراء بود و سپاس خداوند و نيايش او بسبب نعمتهائى كه بوى ارزانى داشته بود بسيار داشت . روزى در مرو بر فقراى چاه\r\n\r\n","description":"","footnote":"","page_name":" 50 ","page_number":18},
  {"content":"\r\n\r\nپاك كن ميگذشت . بگريست و از خداى بزرگ تمنا كرد كه از فضل خويش او را بىنيازى ببخشد . صدقه بسيار ميداد در رمضان پانزده هزار صدقه ميبخشود . در ديوان او نام بسيارى از فقراء در سراسر ممالك او ثبت و ضبط بود كه بانان مستمرى و صلات ( جوايز ) ميداد . در تمام بلادش نه جنايتى و نه مصادرهء ( اموالى ) وجود نداشت . از رعايا قانع بگرفتن خراج اصيلى بود و محض ارفاق باحوال آنان خراج را در سال دو بار ( در دو قسط ) ميگرفت .\r\nيكى از سخن‌چينان دربارهء نظام الملك وزير او نامه‌اى به او نوشت و در آن گفته بود كه نظام الملك در ممالك او چه مال و منالى داراست و آن را در نمازگاه او گذاشته بود . الب ارسلان آن را بديد و خواند ، سپس نامه را به نظام الملك داد و به او گفت : اين نامه را بگير ( و بخوان ) اگر آنچه نوشته است درست باشد ، اخلاق خود را تهذيب كن و اصلاح حال خود نما و اگر دروغ است لغزش آنها را ببخش و بكارى آنها را بگمار تا بسبب اشتغال از سعايت نسبت بمردمان باز مانند .\r\nاز پادشاهان ديگر سلوكى از اين بهتر ياد نشده است .\r\nالب ارسلان تاريخ ملوك و آداب آنان و احكام شريعت را بسيار ميخواند .\r\nو چون حسن سيرت او بين ملوك شهرت يافت و حفظ عهد و پيمان او زبانزد همگان شد . به اطاعت از او ، پس از امتناع ، اذعان نموده و گردن نهادند . و از اقاصى ما وراء النهر تا اقصاى شام بحضور او رسيدند .\r\nتوجه و عنايت بسيار بكوتاه داشتن دست افراد سپاهى از اموال رعيت داشت .\r\nيك بار آگاهى پيدا كرد يكى از خواص غلامان او از يكى از روستاها جامگان ربوده است . آن غلام را دستگير كرد و به دار آويخت . مردم به خود لرزيدند و از تجاوز به دارائى ديگران دست بكشيدند .\r\nمناقب او بسيار است و اين كتاب بيان بيش از اين را نشايد . فرزندانى كه الب ارسلان از خود بجاى گذاشت عبارتند از : ملكشاه كه همو بعد از وى پادشاه شد . و اياز و تكش و بورى برش و تتش و ارسلان ارغو ، و ساره و عايشه\r\n\r\n","description":"","footnote":"","page_name":" 51 ","page_number":19},
  {"content":"\r\n\r\nو دخترى ديگر\r\n\r\nبيان پادشاهى سلطان ملكشاه\r\nهمين كه سلطان الب ارسلان مجروح شد ، وصيت كرد پس از او ملكشاه به تخت سلطنت نشيند . ملكشاه همراه او بود و سلطان فرمان داد سپاه سوگند ( وفادارى ) ياد كند . همهء سپاهيان سوگند ياد كردند . اين امر به سرپرستى نظام الملك انجام شد . ملكشاه به بغداد كس فرستاد و خواست بنام او خطبه بخوانند . بر منابر بنام او خطبه خوانده شد . و همچنين الب ارسلان وصيت كرد به فرزندش ملكشاه كه به برادر او قاورت بيك بن داود ، فارس و كرمان را بدهد و مالى هم معين نمود به او داده شود .\r\nو همسر او را به زنى به قاورت بدهد . قاورت بيك در آن هنگام در كرمان بود .\r\nو وصيت كرد به پسرش اياز بن ارسلان آنچه كه به پدر خود داود ميداد و آن پانصد هزار دينار بوى داده شود و گفت : هر كس رضايت به وصيت من ندهد با او جنگ كنيد .\r\nو از سايرين براى جنگ با او طلب يارى نمائيد .\r\nملكشاه از بلاد ما وراء النهر بازگشت . لشكريانى كه بيست و چند روز از پل رود جيحون گذشته بودند ، در طى سه روز پل را پشت سر نهاده بازگشتند . وزارت ملكشاه همچنان با نظام الملك بود . بر معاش لشكريان هفتصد هزار دينار بيفزود .\r\nو بخراسان بازگشته و قصد نيشابور كردند . ملكشاه با گروهى از پادشاهان در اطراف قلمرو خود مكاتبه كرد و از آنان دعوت نمود كه بنام او خطبه خوانده منقاد باشند .\r\nاياز بن ارسلان در بلخ اقامت گزيد و سلطان ملكشاه با سپاهيان خويش از نيشابور به رى رهسپار شدند .\r\n\r\nبيان تصرف شهر ترمذ بوسيلهء فرمانرواى سمرقند\r\nدر ربيع الاخر اين سال ملك التكين فرمانرواى شهر سمرقند ، شهر ترمذ را تصرف نمود\r\n\r\n","description":"","footnote":"","page_name":" 52 ","page_number":20},
  {"content":"\r\n\r\nسبب اين بود كه چون خبر درگذشت الب ارسلان و بازگشت فرزندش ملكشاه از خراسان به او رسيد ، طمع به تصرف بلاد مجاور كرد و اول ربيع الاخر قصد ترمذ نمود و آنجا را بگشود و آنچه از ذخاير در آنجا يافته ميشد بسمرقند برد .\r\nدر آن موقع اياز بن الب ارسلان از بلخ به جوزجان رفته بود و مردم بلخ ( پس از تصرف ترمذ ) بترسيدند به التكين پيام فرستادند و زينهار خواستند و او به آنها تأمين داد و بنام او خطبه خوانده شد و التكين وارد بلخ شد و سپاهيانش پاره‌اى از اموال مردم را غارت كردند . التكين به ترمذ بازگشت و اوباش بلخ بر گروهى از همراهان التكين بشوريدند و آنها را كشتند . التكين دوباره به بلخ برگشت و دستور سوزاندن شهر را داد . اعيان اهالى بلخ نزد او رفتند و پوزش خواستند و تمناى بخشش از وى نمودند . آنها را بخشيد و لكن اموال بازرگانان بگرفت و غنيمتى عظيم از اين رهگذر بدست آورد .\r\nهمين كه خبر اين رويداد به اياز رسيد از جوزجان به بلخ بازگشت و در غرهء جمادى الاولى به آنجا رسيد . و اهالى اطاعت از او نمودند . و از آنجا با ده هزار سوار رزمجو در بيست و سوم جمادى الاخره رو به ترمذ نهاد . سپاه التكين با لشكريان اياز تلاقى نمودند و در اثر جنگ با آنها اياز منهزم شد و بيشتر افراد سپاهيانش در جيحون غرق و گروه بسيارى هم كشته شده و عدهء كمى نجات پيدا كردند .\r\n\r\nبيان قصد حكمران غزنه به سكلكتد\r\nدر جمادى الاولاى اين سال نيز گروه بسيارى از سپاهيان غزنه به سكلكند وارد شدند . در آنجا عثمان عم سلطان ملكشاه حكومت ميكرد و ملقب به امير الامراء بود و سپاهيان غزنه او را اسير كردند و او را با خزائن و حشمش به غزنه بردند . از از اين رويداد امير كمشتكين بلكابك آگاه شد . وى از اكابر امراء بود . و در پيگرد غزنويان شد . انوشتكين نياى پادشاهان خوارزم در زمان ما ( زمان مؤلف كتاب . م . )\r\nبا وى همراه بود و باتفاق شهر كسلكند را غارت كردند\r\n.\r\n\r\n","description":"","footnote":"","page_name":" 53 ","page_number":21},
  {"content":"\r\n\r\n\r\nبيان جنگ ميان سلطان ملكشاه و عم او قاورت بيك\r\nچون خبر درگذشت الب ارسلان به قاورت بيك كه در كرمان بود رسيد و از مرگ برادر آگاه شد براى تصرف رى و استيلاى بر ممالك از كرمان به رى روى نهاد .\r\nملكشاه و نظام الملك بر وى پيشى جستند و رو به او نهادند . و در شعبان نزديك به همدان هر دو فريق با هم تلاقى كردند ، سپاهيان ملكشاه متمايل به قاورت بيك بودند . ميسرهء قاورت بيك بر ميمنهء ملكشاه حمله و جناح راست ( ميمنه ) لشكر ملكشاه رو بهزيمت نهاد از اين سوى شرف الدوله مسلم بن قريش و بهاء الدوله منصور بن دبيس بن مزيد و اعراب و كردهائى كه بهمراه آنها بود ، و با ملكشاه همراهى مينمودند بر جناح راست قاورت بيك حمله‌ور شدند و لشكريانش منهزم و هزيمت بر همراهان قاورت بيك باتمام رسيد . منهزمين از لشكريان ملكشاه بچادرهاى شرف الدوله و بهاء الدوله ريخته آنها را غارت كردند زيرا كه از هزيمت سپاهيان قاورت بيك بسبب يارى آنها به سلطان ملكشاه در خشم شده بودند و نيز آنچه هم تعلق به نقيب النقباء طراد بن محمد زينى رسول خليفه داشت تاراج كردند .\r\nپس از هزيمت و شكست سپاهيان قاورت بيك مردى از ساكنان آن نواحى نزد سلطان ملكشاه آمد و بوى خبر داد عم او قاورت بيك در يكى از روستاهاست . سلطان كس فرستاد و او را گرفته آوردند و بسعد الدوله گوهر آئين امر كرد او را خفه كند و كرد . و سلطان كرمان را براى فرزندان قاورت بيك بجاى نهاد و بدست آنها سپرد و برايشان خلعت فرستاد و اعراب و اكراد را بخاطر كارهائى كه به يارى او انجام داده بودند اقطاعات بسيار بخشيد .\r\nسبب حضور شرف الدوله و بهاء الدوله در اردوگاه سلطان ملكشاه اين بود كه سلطان الب ارسلان نسبت به شرف الدوله خشمگين ميبود . خليفه نقيب النقباء طراد بن محمد زينى را به موصل نزد شرف الدوله گسيل داشت كه او را با خود گرفته نزد الب ارسلان ببرد كه خليفه از وى شفاعت نمايد . آنان همين كه به « زاب » رسيدند ،\r\n\r\n","description":"","footnote":"","page_name":" 54 ","page_number":22},
  {"content":"\r\n\r\nشرف الدوله از تومارهائى كه وزير او ابو جابر بن صقلاب نوشته بود آگاه شد . آنها را گرفته و بدست امواج آب سپرد و به راه خود با طراد ادامه داد ، در بين راه از درگذشت الب ارسلان آگاه شدند و سفر خود را بسوى فرزند او ملكشاه ادامه دادند و باردوگاه ملكشاه رسيدند .\r\nو اما حضور بهاء الدوله او حامل مالى بود كه پدرش براى سلطان فرستاده بود او در آن معركه و جنگ حاضر بود . و علت حضور او هم اين بود كه گفتيم .\r\n\r\nبيان تفويض امور به نظام الملك\r\nپس از آن رويداد سپاهيان ملكشاه دست تطاول باموال رعيت گشاده داشتند و گفتند : سلطان را از دادن مال بما منع نميكند مگر نظام الملك ، رعيت از تجاوز و تطاول آنها رنج بسيار و سختى كشيدند .\r\nنظام الملك سلطان را از آن وضع آگاه كرد و بر او روشن ساخت كه اين كار چه اندازه موجب سستى ( كار ملك ) و ويرانى بلاد و از دست رفتن سياست مىشود .\r\nسلطان به او گفت : آنچه مصلحت است همان كن ! نظام الملك گفت : من نميتوانم كارى بكنم مگر به فرمان شما .\r\nسلطان گفت : تمام امور و شئون مملكت را از بزرگ و كوچك به تو بازگذارم و تو بمنزلهء پدر مرا هستى و براى او سوگند ياد كرد و اقطاعى مزيد بر آنچه داشت ببخشيد و از جمله طوس شهر نظام الملك ( يعنى زادگاه او ) و خلعت به دو پوشاند و بالقابى او را ملقب نمود و از جمله لقب « اتابك » بود كه معنايش امير پدر بود .\r\nو نظام الملك كفايت و شجاعت و حسن سيرتى نشان داد كه مشهور است . و از آن جمله است كه : زنى ناتوان ( ضعيفه ) طلب يارى از او كرد . نظام الملك در راه خود بايستاد و بنا را بگفتگو با آن زن گذاشت . يكى از حجاب خواست او را از سر راه نظام الملك دور كند . كار او را پسنده ندانست و گفت : من ترا براى امثال همين كارها به خدمت گمارده‌ام . زيرا كه امراء و اعيان نياز بوجود شما ندارند . سپس او را از پرده‌دارى\r\n\r\n","description":"","footnote":"","page_name":" 55 ","page_number":23},
  {"content":"\r\n\r\nخود بر كنار ساخت .\r\n\r\nيان كشته شدن ناصر الدوله بن حمدان\r\nدر اين سال ناصر الدوله ابو على حسن بن حمدان كشته شد . او از فرزندان ناصر الدوله بن حمدان بود و در مصر ميزيست و در آنجا به پيشرفتهاى بزرگى نائل گرديد .\r\nدر اينجا ما عللى كه موجب كشته شدن او شد . در طى جنگها و آزمونها بدنبال هم بيان خواهم كرد .\r\nآغاز اين امر در اثر انحلال خلافت و تباهى حال المستنصر باللّه علوى ( خليفه ) بود . سبب تباهى حال المستنصر مادرش بود كه مسلط بر وى شده ، ابا سعيد ابراهيم تسترى را كه يهودى بود ، روى كار آورد و وزير او ( مادر المستنصر ) شد و وى به وزارت ابى نصر فلاحى اشارت كرد و منصب وزارت ( المستنصر ) به او واگذار شد .\r\nو مدتى در تمشيت امور اتفاق نظر داشتند ، سپس فلاحى به تنهائى تدبير كارها مينمود پس ميان او و ( تسترى ) وحشتى بوجود آمد و فلاحى ترسيد مبادا ميانهء او را با مادر المستنصر تباه سازد . پس غلامانى از تركان به كار گمارد و به استمالت حال آنها را پرداخت . و ارزاق ( حقوق ) آنان را زياد و همين كه به آنها اطمينان پيدا كرد . آنها مأمور كشتن آن يهودى كرد و او را كشتند . اين كار بر مادر المستنصر بسى گران آمد و فرزند خود را برانگيخت و المستنصر فلاحى را دستگير نمود و همان شب كس فرستاد و او را كشت و بين قتل آن دو تن ( ابراهيم تسترى يهودى و ابى نصر فلاحى ) نه ماه فاصله بود .\r\nپس از كشتن ابى نصر ، ابو البركات حسن بن محمد را بوزارت تعيين نمود .\r\nو او را بر غلامان ترك گمارد كه وضع آنها را تباه سازد . و او شروع كرد بردگان براى المستنصر خريدارى كند . و بر تعداد آنها بيفزود . مادر المستنصر ابو البركات را بگمارد كه بردگان مجرد را بر تركان برانگيزاند . وى از فرجام اين كار بيمناك\r\n\r\n","description":"","footnote":"","page_name":" 56 ","page_number":24},
  {"content":"\r\n\r\nشد و بدانست كه شر و فساد از آن كار پديد ميگردد و از اين كار خوددارى كرد و دستور مادر المستنصر را انجام نداد . پس او را از وزارت عزل كرد .\r\nبعد از ابو البركات ، ابو محمد يازورى بوزارت منصوب شد . او از روستائى از روستاهاى رمله بود كه نام آن روستا يازور بود و مادر المستنصر ، همان كارى را كه به ابو البركات دستور داده بود بكند و نكرد . به يازورى دستور داد انجام بدهد و او هم آن كار نكرد و به اصلاح امور پرداخت تا كشته شد .\r\nپس از او ابو عبد اللّه حسين بن بابلى بوزارت ( المستنصر ) تعيين شد و مادر المستنصر همان دستور كه به اسلاف او داده و انجام نداده بودند ، بداد كه بردگان را بر تركان برانگيزاند و او اين كار را كرد . پس نيات‌شان دگرگونى پيدا كرد .\r\nشرح ماجرا چنين است كه المستنصر سوار شد تا حجاج را بدرقه كند . يكى از تركان ركابدار المستنصر بهمراهش بود . و رسيدند به گروهى از بردگان جوان كه المستنصر را از همه طرف احاطه كرده و يكى از آنها آن غلام ترك را بزد و او را زخمى كرد و اين امر بر تركان گران آمد و آتش جنگ ميانشان افروخته شد . سپس بر اين مصالحه كردند كه ضارب را تسليم كنند . و دشمنى بين آنها مستحكم شد .\r\nوزير به بردگان گفت : هواى كار خود را داشته باشيد . و آنها در كوى خود گرد هم آمدند .\r\nتركان از اجتماع آنها آگاه شدند ، پس نزد سركردگان خود جمع آمده و بديدار ناصر الدوله بن حمدان رفتند . او بزرگترين فرمانده ( سپاه ) در مصر بود و به او شكايت كردند . از مصامده و كتامه استمالت نموده ، همه با هم هم عهد و پيمان شدند و تركان نيرو يافتند و بردگان تازه كار ضعيف شدند و از قاهره بيرون شدند و به صعيد رفتند كه در آنجا اجتماع كنند . در آنجا خلق انبوهى زياده بر پنجاه هزار و و پياده به آنها پيوستند . تركان بيمناك شدند و به المستنصر شكايت بردند و در پاسخ شكايت آنان گفت كه او از كار بردگان آگاه نيست و آنچه ( ميگويند ) حقيقت نداشت .\r\n\r\n","description":"","footnote":"","page_name":" 57 ","page_number":25},
  {"content":"\r\n\r\nتركان گمان كردند گفتهء المستنصر فريبكارى است عليه آنها .\r\nاز سوى ديگر خبر نزديك شدن بردگان با شوكتى كه داشتند قوت يافت ، تركان و كتامه و مصامده بحيرت اندر شدند . و عدهء آنان ششهزار نفر بود و در موضعى بنام « كوم الريش » هر دو گروه با هم روبرو شدند و جنگيدند . و تركان و همراهانشان منهزم شده و به قاهره گريختند . در حين انهزام گروهى از آنها كه عده‌شان پانصد نفر بود ، در كمينگاهى موضع گرفتند . همين كه تركان بقاهره رو بهزيمت نهادند ، آن عده از كمينگاه خويش بر ستون سپاه بردگان به سختى هر چه تمامتر حمله‌ور شدند و شيپورها بصدا درآوردند . بردگان بترسيدند و گمان كردند مكر و مكيدتى از جانب المستنصر است . و او خود با بقيه لشكريان سوار شده ، پس رو بهزيمت گذارده و تركان برگشته سر در پى آنها گذاشتند و شمشيرها در ميانشان به كار انداختند و آنها حدود چهل هزار نفر كشته و غريق پشت سر گذاشته و روزى ديدنى بود ! روحيهء تركان تقويت شد و حسن عقيدت المستنصر را دربارهء خود بدانستند .\r\nو گرد هم آمدند . و بر همبستگىشان افزوده شد . و عده‌شان افزايش يافت و حقوق و انفاق دربارهء آنان افزودگى پيدا كرد و خزانه تهى و امور ( ملك ) دستخوش نابسامانى گرديد . بقيه سپاهيان از شام و غيره در صعيد ، با بردگان گرد هم آمدند و تعدادشان به پانزده هزار سوار و پياده بالغ گرديد و بسوى جيزه رهسپار شدند .\r\nدر آنجا تركان و همراهانشان بمقابله با آنها پرداختند و روزى چند بر روى آب جنگ كردند . آنگاه تركها از نيل گذشتند . ناصر الدوله بن حمدان با آنها بود .\r\nو جنگيدند . بردگان به صعيد رو بهزيمت نهادند و ناصر الدوله و تركان پيروزمندانه بازگشتند .\r\nسپس ( و دوباره ) بردگان با عده‌اى پانزده هزار سوار و پياده در صعيد اجتماع نمودند . و تركها نگران شدند . پيشوايان ( تركها ) به خانه المستنصر براى شكايت حال خود رفتند . مادر المستنصر به بردگانى كه در اختيار داشت امر كرد بر آنها تاخته و آنان را بكشند . و بردگان فرمان او را اجراء كردند . ناصر الدوله اين خبر را\r\n\r\n","description":"","footnote":"","page_name":" 58 ","page_number":26},
  {"content":"\r\n\r\nشنيد و به بيرون شهر گريخت و تركان گرد او جمع آمدند و ميان آنها و بردگان و ساير كسانى كه از مصر و قاهره به آنها پيوسته بودند جنگ درگير شد . امير ناصر الدوله بن حمدان سوگند ياد كرد كه از اسب خود به زير نخواهد آمد و غذا و طعامى نخواهد چشيد تا اينكه وضع ميان خود و آنها را تسويه و كار را يكسره كند .\r\nجنگ آنان سه روز به طول انجاميد و منتهى به پيروزى ناصر الدوله گرديد .\r\nو كشتار بسيار از بردگان شد و هر كس كه گريخت جانى بسلامت بدر برد . و دولت آنها در قاهره زوال پيدا كرد .\r\nدر اسكندريه گروه زيادى از بردگان اقامت داشتند . همين كه آن حادثه رويداد آنها زينهار خواستند به آنها تأمين داده و اسكندريه از آنها گرفته شد . و بردگانى كه در صعيد بودند باقيماندند .\r\nهمين كه عرصهء دولت براى تركها خالى ( از رقيب ) شد ، طمع در المستنصر ( جايگاه ) او نمودند . و علوّ پايگاهش به چشم آنها كاهيده شد و طلب اموال كردند و خزانه تهى شد و ديگر هيچ چيز در آن بجاى نماند . و پرداخت وظيفه شاغل ( هزينه‌هاى جارى و مستمر كارمندان ) دستخوش اختلال گرديد و آنها مطالبهء ( حقوق ) خود مينمودند و المستنصر بسبب فقدان اموال پوزش ميخواست .\r\nناصر الدوله كالاها ( امتعهء موجود در خزانه ) را طلب كرد . آنها بيرون ريخته شد و به ثمن نجس ارزيابى گرديد و تبديل به نقد و صرف لشكريان شد .\r\nگفته شد كه وظيفه ( حقوق ) تركان در ماه بيست هزار دينار بود و اكنون در ماه به چهار صد هزار دينار رسيده است .\r\nاما بردگانى كه در صعيد بودند ، بنا را به تبهكارى و فساد و راهزنى گذاشتند و رهگذران ( مسافران ) بترسيدند .\r\nناصر الدوله با سپاهى انبوه بسركوبى آنها رفت . بردگان از پيش روى او عقب‌نشينى كرده به صعيد بالا ( اعلى ) رفتند .\r\nناصر الدوله خود را به آنها رساند و بجنگيدند و آنها نيز با او به نبرد پرداختند\r\n\r\n","description":"","footnote":"","page_name":" 59 ","page_number":27},
  {"content":"\r\n\r\nناصر الدوله شكست خورد و به جيزه بمصر برگشت . از همراهانش كه سالم مانده بودند ، در آنجا گرد او جمع آمدند و بر عليه المستنصر شوريدند و او را متهم به تقويت بردگان و تمايل نسبت به آنها كردند ، سپس لشكرى را مجهز كرده و رو بسوى گروهى از بردگان كه در صعيد بودند گسيل داشتند و با بردگان جنگ كرده و آن گروه از بردگان كشته شدند و بقيهء آنها سست و تار و مار شده دولت‌شان زوال پيدا كرد .\r\nكار ناصر الدوله بزرگى يافت و قوى شوكت شد . خود تصدى كارها نموده تركان را كنار نهاد و آنان زير بار نرفتند و بر آنها گران آمد و نيات‌شان نسبت بوى دگرگون گرديد . و شكايت او به وزير كردند و گفتند : هر چه از مال خليفه بدست ميآورد بيشتر آن را خود و اطرافيانش ميگيرند و جز اندكى چيزى از آن بما نميرسد .\r\nوزير به آنان گفت : آنچه از او و غير آن بشما رسيده ، خودتان خواستيد ، چنانچه از وى جدا بشويد ، كار بر او تمام نخواهد ماند . پس بر اين اتفاق رأى كردند كه از ناصر الدوله جدا بشوند و او را از مصر بيرون كنند و اجتماع كردند و شكايت را به المستنصر بردند و از او خواستند كه ناصر الدوله را از جمع آنها بيرون راند .\r\nالمستنصر به او پيام فرستاد و دستور داد بيرون برود و او را در صورتى كه امر او اطاعت نكند تهديد كرد . پس ناصر الدوله از قاهره به جيزه رفت . و در اثر آن خانهء او و خانه‌هاى هواخواهانش مورد نهب و غارت قرار گرفت .\r\nهمين كه شب فرا رسيد ، ناصر الدوله پنهانى بر القائد ( فرمانده كل ) معروف به تاج الملوك شاذى وارد شد و پايش ببوسيد و گفت : كار سازى من كن ! گفت : ميكنم .\r\nپس شاذى را براى قتل رهبر تركان كه نامش « دكز » بود و به زير سوگند داد .\r\nناصر الدوله به شاذى گفت : تو با ياران خويش سوار شده و بين دو قصر سير همى كنى و هر گاه توانستى فرصتى بدست آورى هر دو را بكش .\r\nناصر الدوله به محل خود در جيزه بازگشت و شاذى آنچه با ناصر الدوله قرار گذارده بود انجام داد .\r\n\r\n","description":"","footnote":"","page_name":" 60 ","page_number":28},
  {"content":"\r\n\r\n« دكز » سوار شد به قصر برود ، شاذى را در گروه خود بديد ، انكار حركت او كرده ( مشكوك شد ) و به شتاب وارد قصر شد و شاذى او را از دست بداد . پس از آن وزير با موكب خود از راه رسيد ، شاذى او را كشت . و به ناصر الدوله پيام فرستاد و دستور داد سوار شده ( بيايد ) ناصر الدوله سوار شده خود را به دروازهء قاهره رساند .\r\n« دكز » به المستنصر گفت : اگر بيدرنگ سوار نشوى تو و همهء ما به هلاكت ميرسيم . المستنصر سوار شد ، و جامهء رزم بتن كرد . گروه انبوهى از عامهء مردم و سپاهيان از وى متابعت كرده و براى جنگ صفوف خود را فشرده نمودند . تركان بر ناصر الدوله حمله‌ور شدند ، شكست خورده منهزم گرديده و گروه بسيارى از يارانش كشته شدند . و او چنان فرار اختيار كرده كه به چيزى جز دور شدن از آن گير و دار نميانديشيد . عدهء كمى از يارانش بهمراهش رفتند . و خود را به « بنى سنبس » رسانيد و نزد آنها اقامت گزيد و از آنها دختر گرفت و دامادشان شد و نيرو يافت .\r\nسپاهيان مجهز شده بودند كه او را بدور سازند و روى به او نهادند تا نزديك او رسيدند . اين سپاهيان متشكل از سه گروه ( سه طايفه ) بودند . يكى از آن سه گروه كه پيشاپيش حركت ميكرد ، خواست كه پيروزى بر ناصر الدوله تنها از آن او و همراهانش باشد . پس رو بناصر الدوله گذر كرد و بوى حمله‌ور شده و جنگيدند .\r\nناصر الدوله پيروز گرديد و آن سر كرده را اسير كرد و بيشتر همراهانش را كشت .\r\nسپاه دوم بىآنكه بدانند بر سر گروه اول چه آمده است رو به ناصر نهاده . ناصر الدوله بر آن سپاه حمله‌ور گرديد و سرهاى كشتگان بر نيزه برافراشت . ترس بدلهاى آنان افتاده و رو بهزيمت گذاردند و بيشترشان كشته شدند . و روحيهء ناصر الدوله قوت يافت .\r\nسپاه سوم چون از گرد راه رسيد ، ناصر آن سپاه را نيز شكست داده و منهزم شده و كشتار بسيار از آنها كرده و سركرده‌شان را اسير كرد و كارش بزرگى يافت\r\n\r\n","description":"","footnote":"","page_name":" 61 ","page_number":29},
  {"content":"\r\n\r\nو روستاها را غارت و جدا ( از مراكز ) كرد . و وصول خواربار را از راه آب و خشكى بر مصر به بست . پس از آن قيمتها بالا رفت و نرخها گران شد و مرگ و مير بسبب گرسنگى افزون گرديد و دست سپاهيان در قاهره به قتل و غارت مردم دراز شد و وباء توسعه يافت تا آنجا كه افراد يك خانواده همگى در يك شب ميمردند .\r\nگرانى چنان شدت پيدا كرد كه آورده‌اند كه زنى قرصى نان را بهزار دينار بخورد . من ( مؤلف ) اين كار را بعيد ميدانم و گفته شد كه : كالاهائى كه ارزش آنها هزار دينار بود به سيصد دينار فروخته و از پول آن گندم خريده شد . و باربرى آن را بر دوش بار كرده ميبرد در بين راه آن گندم بغارت رفت . خود آن زن كه گندمها از او بود نيز غارت شد آنچه به دستش ماند مقدارى گندم بود كه فقط قرص نانى از آن تهيه كرد و خورد .\r\nناصر الدوله راه آب و خشكى را قطع كرد ، جهانى ( ! ) به هلاكت رسيد ، و بيشتر ياران المستنصر بمردند و بسيارى هم از آنها پراكندند .\r\nتركان از قاهره به ناصر الدوله دربارهء صلح پيام فرستادند و صلح كردند و قرار بر اين گذاشتند كه تاج الملوك شاذى بنمايندگى ناصر الدوله در قاهره باشد و بوسيلهء او مال براى او فرستاده شود و هيچكس ديگر جز او حكم نكند .\r\nهمين كه تاج الملوك وارد قاهره شد ، از قاعده‌اى كه ( دربارهء ارسال اموال ) گذارده شده بود عدول كرد . و اموال را بىآنكه براى ناصر الدوله بفرستد براى خود گرفته و چيزى نفرستاد .\r\nناصر الدوله به جيزه رفت و شاذى و سايرين از سركردگان ترك را نزد خود خواند . بيشتر آنان را كه دعوت كرده بود رفتند و او همهء آنها را دستگير كرد و مصر را از دو جهت مورد غارت قرار داد و بسيارى از آباديها را بسوزاند . المستنصر براى سركوبى او سپاهى گسيل داشت و او را در تنگنا قرار دادند و منهزم شد و همچنان در حال فرار بود كه گروهى گرد خود جمع آورد و برگشت و با آن سپاهى اعزامى المستنصر بجنگيد و شكست‌شان داد و منهزم شدند . و خطبه بنام المستنصر را\r\n\r\n","description":"","footnote":"","page_name":" 62 ","page_number":30},
  {"content":"\r\n\r\nدر « دمياط » و « اسكندريه » كه مردمانشان با وى همراه بودند قطع كرد و همچنان در تمام روستاها و براى خليفه ببغداد پيام فرستاد و از وى خلعت طلب كرد تا در مصر خطبه بنام او بخواند .\r\nكار المستنصر ، لگدمال شد و نامش ( از زبانها ) بيفتاد و مردم قاهره پراكنده شدند ، ناصر الدوله نيز كس نزد او روانه كرد و طلب مال از او نمود . پيك اعزامى او را بديد روى حصيرى نشسته و غير از سه نفر خدمه كسى در پيرامون او ديده نميشود و چيزى از آثار مملكت ( دارى ) در آنجا نديد . و همين كه رسالت خويش انجام داد المستنصر به او گفت : آيا ناصر الدوله را كافى نيست كه در همچو خانه‌اى و روى چنين حصيرى بنشينم ؟ ! آن رسول بگريست و به نزد ناصر الدوله بازگشت و او را از احوال المستنصر آگاه نمود . و ناصر الدوله روزى يكصد دينار مستمرى براى او مقرر داشت و به قاهره برگشت و زمام حكم قبضه كرد و سلطان و يارانش را ذليل نمود .\r\nآنچه كه او را وادار به آن سلوك كرد اين بود كه بين مردم خود اظهار تسنن ميكرد و به المستنصر بدگوئى و عيبجوئى مينمود . مغاربه هم او را چنان كه خواست او بود يارى ميكردند . و مادر المستنصر را دستگير و به پنجاه هزار دينار مصادره نمود . و فرزندان المستنصر و بسيارى از افراد خانوادهء او پراكنده شدند و از او جدا شده و بسيارى از آنان به غرب و بلاد ديگر رفتند و گروه زيادى از آنها از گرسنگى مردند .\r\nسال چهار صد و شصت و چهار و سالهاى پيش از آن به فتنه و آشوبگرى سپرى شدند و بسال شصت و پنج نرخها سقوط كرد ، و ارزان شد . و ناصر الدوله در اهانت به المستنصر مبالغه روا داشت . و عامه هواخواهان و يارانش را از او جدا كرد . بيكى از آنان ( ياران مستنصر ) ميگفت : من ميخواهم فلان كار به تو بسپارم . چون نزد او ميرفت .\r\nامكاناتى براى كار فراهم نميكرد و از بازگشت او هم جلوگيرى مينمود . مقصودش از اين كار اين بود كه بنام خليفه القائم بامر اللّه خطبه بخواند و با وجود هواخواهانى\r\n\r\n","description":"","footnote":"","page_name":" 63 ","page_number":31},
  {"content":"\r\n\r\nكه المستنصر داشت انجام آن مقصود ميسر نبود . فرمانده بزرگ تركها كه نامش « دكز » بود . مقصود ناصر الدوله را به فطانت دريافت و بدانست زمانى كه آنچه او ميخواهد انجامش ممكن گردد . بر وى و يارانش چيره مىشود و چيزى براى آنها بجاى نميگذارد . او ساير سركردگان ترك را آگاه از نيات ناصر كرد . و اتفاق بر قتل ناصر الدوله نمودند .\r\nناصر به اعتبار نيروئى كه يافته بود و نداشتن دشمن خود را ايمن ميدانست تركان متفق شبى را وعده‌گاه قرار دادند ، همين كه سحرگاه آن شب موعود فرا رسيد ، به قصد كشتن او بدر خانه‌اش رفتند و آن خانه‌اى بود كه به منازل « عزّ » شناخته و بر كرانه نيل بنا شده بودند . و آنها بىآنكه اجازهء ورود بخواهند به فضاى خانه او وارد شدند . ناصر الدوله با ردائى كه در برداشت بر آنها بيرون شد چونكه خود را از آنان در امان ميپنداشت . همين كه نزديك به آنها شد او را با شمشيرهاى خود زدند .\r\nدشنام گويان به آنها رو بحرمسرا گريخت . آنها خود را به او رسانده و زدند تا اينكه او را كشتند و سر از تنش جدا نمودند .\r\nيكى از مردان بنام كوكب الدوله نزد فخر العرب برادر ناصر الدوله كه نسبت به او احسان بسيار ميكرد رفت . چون بدانجا رسيد ، از حاجب او خواست كه براى او اجازهء ورود بگيرد و بگويد : نمك‌پرورده‌ات بيرون در منتظر است . فخر العرب بوى اجازه داد و با خود گفت : شايد سيه روزى او را پيش آمد كرده است . و چون بر او وارد شد ، بشتاب خود را نزديك رسانده گوئى ميخواهد به او سلام كند ، و با شمشير بر كفت و شانه‌اش زد . فخر العرب بر زمين خورد و او سرش را از تن جدا كرد و شمشير او را كه بسيار گرانبها بود بگرفت و جاريه‌اى از كنيزان او را ربوده ، رديف خود سوار كرد و بقاهره برگشت و برادران او ، يعنى ناصر الدوله و فخر العرب ، تاج المعالى را نيز كشتند و بدين ترتيب نام حمدانيان به كلى در مصر از ميان رفت .\r\nهمين كه سال چهار صد و شصت و شش فرا رسيد ، بدر الجمالى امير لشكريان در مصر زمام امور را قبضه كرد . و « دكز » و وزير ابن كدينه و گروهى از افراد مسلح\r\n\r\n","description":"","footnote":"","page_name":" 64 ","page_number":32},
  {"content":"\r\n\r\nرا بكشت و مسلط بر دولت شد تا اينكه مرد و پس از او فرزندش افضل را متصدى امور نمود كه بخواست خداى بزرگ بيان آن خواهيم كرد .\r\n\r\nبيان پاره‌اى از رويدادها\r\nدر اين سال در بيت المقدس براى عباسيان اقامهء دعوت شد .\r\nدر اين سال امير ليث بن منصور بن حسين در دامغان و شريف ابو الغنائم عبد الصمد بن على بن محمد بن مأمون در بغداد ، درگذشتند . مرگ شريف ابو الغنائم در شوال و مولد او بسال سيصد و هفتاد و چهار بود . و در حديث از حيث اسناد عالى بود .\r\nدر ذى حجه اين سال شريف ابو الحسين محمد بن على بن عبد اللّه بن عبد الصمد بن - المهتدى باللّه معروف به ابن الفريق درگذشت . او بنام راهب بنى عباس ناميده ميشد ، و آخرين كسى است كه از دارقطنى و ابن شاهين و غيرهما حديث روايت ميكرد . و درگذشت او در بغداد رويداد .\r\nدر اين سال ناصر الدوله ابو على حسين بن حمدان در مصر كشته شد . او را دكز - تزكى بكشت و شرح آن بنحو مستوفى بيان كرديم .\r\nدر اين سال امام ابو القاسم عبد الكريم هوازن قشيرى نيشابورى ، مصنف الرساله و غيرها درگذشت . وى امام ، فقيه ، اصولى ، مفسر ، نويسنده و مردى صاحب فضايل بسيار ميبود . اسبى بوى هديه داده شده بود كه بيست سال به او سوارى داد . همين كه شيخ درگذشت ، آن اسب چيزى نخورد و يك هفته بماند و پس از آن مرد .\r\nو نيز در اين سال على بن حسن بن على بن الفضل ابو منصور ، نويسندهء معروف به « ابن صرّ بعر » درگذشت . نظام الملك روزى به او گفت كه تو ابن صر دُرّه هستى و به « صرّ بعر » و آن نام بر او باقيماند . وى از شاعران بس خوش سخن بود . ابن بياضى او را هجو كرده و گفته است :\r\n « لئن نبز الناس قدما اباك * فسموه من شعره صُربعرا »\r\n« فأنك تنظم ما صرّه * عقوقا له و تسميه شعرا » \r\n\r\n","description":"","footnote":"","page_name":" 65 ","page_number":33},
  {"content":"\r\n\r\nمفاد آن به فارسى چنين است كه : چنانچه درگذشته مردم پدرت را به لئامت بدور داشتند . شعر او را « صريعرا » ( او از شتر ) ناميدند و تو همان آواز بپاداش او بنظم آورى و نامش را شعر گذارى .\r\nابن بياضى دربارهء او ستم روا داشته است زيرا كه او از شاعران خوب ( خوش گفتار ) بوده است و از اشعار ابن صُرد راست ابيات زير :\r\n « تزاورن عن اذرعات يمينا * نواشز ليس يطقن البرينا »\r\n« كلفن بنجد كأن الرياض * اخذن لنجد عليها يمينا »\r\n« و اقسمن يحملن إلا نحيلا * اليه و يبلغن الا حزينا »\r\n« فلما استمعن زفير المشوق * و نوح الحمام تركن الحنينا »\r\n« اذا جئتما بانة الواديين * فأرخوا النسوع و حلوا الوضينا »\r\n« فثم علائق من اجلهن * فلاء الدجى و الضحى قد طوينا »\r\n« و قد أنبأتهم مياه الجنون * بان بقلبك داء دفينا » \r\nمفاد اين ابيات به فارسى چنين است : زنان عصيان‌گر به ديدار هامونى كه سنگ صدايش در آن دشت برنيايد پاى بسته شده . و چنان دلبستگى بدان دشت پيدا كرده‌اند كه تو گوئى مرغزاران براى آن سرزمين سوگند همى گرفته و آنان سوگند ياد كرده‌اند كه جز باريك اندامان بدان دشت نبرند و جز اندوهگينان بدان نرسانند . هر گاه بميان اين دو بيابان آمديد ، بار خود سست و همانجا فرود آئيد . چه بسا بخاطر آنان دلبستگيها باشد كه ( آوازهء آن ) سياهى شب و روز را درهم پيچيده و سرشكى كه از ديدگان همى باريده است آنان را آگاه نموده باينكه در نهان خانه دل دردى دفين دارى\r\n.\r\n\r\n","description":"","footnote":"","page_name":" 66 ","page_number":34},
  {"content":"\r\n\r\n\r\n( 466 ) ( سال چهار صد و شصت و شش )\r\n\r\nبيان ( تشريفات سلطنت ) سلطان ملكشاه و خلعت بخشودن به او\r\nدر صفر اين سال گوهر آئين از اردوگاه سلطان وارد بغداد شد . خليفه القائم بامر اللّه بخاطر او اجلاس رسمى داشت و وليعهد المقتدى بامر اللّه در آن اجلاسيه بالاى سر خليفه بايستاد و خليفه عهد سلطنت بنام سلطان ملكشاه تسليم گوهر آئين كرد و وزير ديباچهء آن بخواند و نيز پرچمى را كه خليفه بدست خويش بسته بود تسليم گوهر آئين كرد . در آن روز هيچكس از ورود بدار الخلافه منع نشد و صحن سلام از عامهء مردم پر شد . آنچنان كه انسان مهم برايش اين بود كه خويشتن از ميان آن جمع نجات بخشد و مردم همه بهمديگر بسلامتى تهنيت ميگفتند .\r\n\r\nبيان غرق شدن بغداد\r\nدر اين سال سمت شرقى و قسمتى از غرب آن غرق شد .\r\nسبب آن اين بود كه آب دجله عظيم فزونى يافته و طغيان كرده و آب‌بندى كه در دهانهء المعزيه وجود داشت گشوده شد و شب هنگام سيل بزرگى جارى شد و آب قسمت خشكى را در حالى كه باد بشدت ميوزيد به زير گرفت و آب بالا آمده از روى منازل گذشت\r\n\r\n","description":"","footnote":"","page_name":" 67 ","page_number":35},
  {"content":"\r\n\r\nآنچه چاهك و چاه در سمت شرقى وجود داشت ، بجوشيدند و خلق بسيار زير آوار هلاك شدند و زورقها از ترس اينكه غرق نشوند زير محل « التاج » باستحكام بسته شدند .\r\nخليفه به نيايش و زارى بپاخاست و بُردى پوشيده و چوبدستى كوتاهى بدست داشت . ايتكين . ليمانى از عكبرا فرا رسيد و به وزير گفت : ناويان ( ملاحان ) مردم را در معابر آزار همى كنند . آنها را بخواهيد و تهديد كنيد و دستور بدهيد آنچه به عادت جارى از آنها گرفته ميشد بگيرند .\r\nمردم جمع شدند و دو بار در الطيار خطبهء جمعه خواندند و در جهت غربى مقبرهء احمد ( مقصود احمد بن حنبل است . م . ) و مشهد باب التين ( كاظميين مقصود است . م ) غرق در آب شد و باروى آن ( باروى مشهد ) منهدم گرديد . شرف الدوله هزار دينار براى بنا و نوسازى آن نياز كرد و آب از پنجره‌هاى بيمارستان عضدى داخل شد .\r\nاز شگفتيها كه دربارهء اين غرق آورده‌اند اين است كه سال پيش از آن مردم كثرت وجود رامشگران و ميكده‌ها را پسنده ندانستند و يكى از مردمان تارهاى عود مغنيه‌اى را كه نزديك مرد سپاهى بود پاره كرد . و آن سپاهى كه مغنيه نزد وى بود ، بشوريد و آن شخص را بزد و عامه اجتماع كردند و بسيارى از ائمه منجمله ابو اسحاق شيرازى با آنان گرويد و از خليفه يارى خواستند و ويران ساختن خانه‌هاى فحشاء و ميخانه‌ها و ابطال آنها را طلب كردند و خليفه به آنها وعده داد در اين بار به سلطان مينويسد . آرام گرفته پراكنده شدند .\r\nبسيارى از صلحاء ملازم نيايش براى رفع آن ( مفاسد ) گشته كه اتفاقا بغداد غرق شد و خليفه و لشكريان از آن امر بزرگ سخت انديشناك شدند . و مصيبت همگانى و فراگيرندهء زندگى همهء مردم شد . شريف ابو جعفر بن ابى موسى برخى از حاجبان را بديد كه ميگويند : ما به سلطان مينويسيم و در پراكندن مردم ميكوشيم .\r\nاو ميگويد : آرام باشيد تا پاسخ برسد . مقصودش آن بود كه شما از آنچه خداى\r\n\r\n","description":"","footnote":"","page_name":" 68 ","page_number":36},
  {"content":"\r\n\r\nبزرگ بر شما روا داشته شكايت كرديد . جواب آن شكايت پيش از رسيدن جواب سلطان غرق بود .\r\n\r\nبيان تصرف ترمذ بوسيله سلطان ملكشاه و متاركه بين او و فرمانرواى سمرقند\r\nبيان اين رويداد كرديم كه خاقان التكين فرمانرواى سمرقند ، پس از قتل سلطان الب ارسلان اقدام به تصرف ترمذ كرد . همين كه امور ملك بر سلطان ملكشاه استقرار يافت روى به ترمذ نهاد و آنجا را محاصره كرد . افراد سپاه خندق آن را پر كردند و بوسيلهء منجنيق شهر را زير رگبار تير گرفتند . سكنهء شهر ترسيدند و زينهار خواستند . به آنها تأمين داده شد و آنها را از شهر بيرون شدند و آنجا را تسليم نمودند .\r\nبرادر خاقان التكين در ترمذ بود . سلطان او را گرامى داشت و خلعت پوشاند . و نيك رفتارى كرد و آزادش كرد و قلعهء ترمذ را به امير ساوتكين بسپرد و دستور داد تعمير شود و بر استحكام آن بيفزايد و باروى آن را را با سنگهاى سخت بنا كند . و خندق را عميق حفر نمايد . ساوتكين دستور سلطان را انجام داد .\r\nسلطان ملكشاه از آنجا قصد سمرقند كرد . فرمانروايش آنجا را ترك كرده بود و كس فرستاده درخواست مصالحه نمود و به نظام الملك متوسل گرديد كه در پذيرفته شدن درخواستش و از تعرضى كه به ترمذ كرده تجاوز روا داشته بود .\r\nپوزش وى بخواهد . درخواست او پذيرفته شد و مصالحه كردند و ملكشاه از آنجا به خراسان برگشت و سپس به رى عزيمت نمود . بلخ و طخارستان را به برادر خود شهاب الدين تكش واگذار كرد\r\n.\r\n\r\n","description":"","footnote":"","page_name":" 69 ","page_number":37},
  {"content":"\r\n\r\n\r\nبيان پاره‌اى از رويدادها\r\nدر اين سال زعيم الدوله ابو الحسن بن عبد الرحيم ناگهانى در نيل درگذشت و سن او هفتاد سال بود و پيش از اين باندازهء كفايت اخبار او را بيان كرده‌ايم .\r\nدر اين سال اياز برادر سلطان ملكشاه درگذشت و شرّ او چون شرّ عمش قاورت بيك بر طرف شد .\r\nدر ربيع الاول اين سال قاضى ابو الحسين بن ابى جعفر سمنانى پدر زن قاضى القضاة ابى عبد اللّه دامغانى درگذشت و بجاى او فرزندش كه قضاء عراق و موصل را داشت .\r\nامر قضاء را سرپرستى نمود . مولد قاضى ابى جعفر سال سيصد و هشتاد و چهار در سمنان بود او و پدرش از افراطيون در مذهب اشعرى بودند . و پدرش مصنفات بسيار دارد .\r\nو طرفه امرى است كه يك حنفى اشعرى هم باشد .\r\nدر جمادى الاخره اين سال عبد العزيز احمد بن محمد بن على ابو محمد كتانى دمشقى درگذشت . وى از حفاظ ( حافظ قرآن مجيد . م . ) و بسيار حديث گوى و ثقه در روايت آن و از كسانى كه حديث شنيده بود ، از جمله خطيب ابو بكر بغدادى بود\r\n.\r\n\r\n","description":"","footnote":"","page_name":" 70 ","page_number":38},
  {"content":"\r\n\r\n\r\n467 ( سال چهار صد و شصت و هفت )\r\n\r\nبيان درگذشت القائم بامر اللّه و پاره‌اى از سيرتِ او\r\nدر اين سال ، شب پنجشنبه سيزدهم شعبان ، امير المؤمنين القائم بامر اللّه ، رضى اللّه عنه درگذشت . نامش عبد اللّه ، ابو جعفر القادر باللّه ابى العباس احمد بن الامير اسحاق بن المقتدر باللّه ابى الفضل جعفر بن المعتضد باللّه ابى العباس احمد بود .\r\nسبب مرگش اين بود كه مبتلا بعارضهء كورك و دمل شده ، پس فصد ( رگ زد ، خون گرفت ) كرد ، و تنها بخوابيد ، محل فصد پاره شد و بىآنكه احساس كند خون زيادى از او برفت . از خواب بيدار شد و ضعف بر او چيره گشته و نيرويش فرو افتاده بود . پس يقين بمرگ كرد . وليعهد ( خود ) را احضار كرد و وصيتهاى خويش به دو نمود و نقيبين و قاضى القضاة و سايرين را با وزير ابن جهير بحضور طلبيد و آنان را گواه بر خود گرفت كه فرزند ، فرزند ( نوهء ) خود ابا القاسم عبد اللّه بن محمد بن القائم بامر اللّه را وليعهد خود كرده است .\r\nهمين كه درگذشت ، شريف ابو جعفر بن ابى موسى هاشمى او را غسل داد و المقتدى بامر اللّه بر او نماز گذارد .\r\nسن او هفتاد و شش سال و سه ماه و پنج روز و مدت خلافتش چهل و چهار سال و\r\n\r\n","description":"","footnote":"","page_name":" 71 ","page_number":39},
  {"content":"\r\n\r\nهشت ماه و چند روز بود . و گفته شده است مولد او هيجدهم ذى حجه سال سيصد و نود و يك بوده ، در اين صورت سن او هنگام فوت ، هفتاد و شش سال و نه ماه و بيست و پنج روز بوده است .\r\nمادرش ام ولد و قطر الندى ( بپارسى ژاله . م . ) ناميده ميشد و ارمنيه و گفته شده كه روميه بود كه درك خلافتش نمود . آورده‌اند كه نام مادرش ( علم ) بوده و در رجب سال چهار صد و پنجاه و دو درگذشت .\r\nالقائم مردى خوش روى و با صورتى نمكين ، سپيد چهره كه بسرخى گرايش داشت ، و خوش اندام و تركيب ، و متورع و متدين و زاهد ، و دانا و با يقين اعتقاد بوجود بارى تعالى و بسيار بردبار بود .\r\nالقائم توجهى افزون به ادب و معرفتى نيك به كتابت داشت . بيشتر نامه‌ها كه از ديوان صادر ميشد او را راضى نميكرد و اصلاحاتى در انشاء آنها مينمود . براى عدل و نصفت در امور اولويت قائل بود و ميخواست نيازمنديهاى مردم برآورده شود .\r\nو چيزى كه از او ميخواستند منعى در اداى آن نميديد .\r\nمحمد بن على بن عامر وكيل ميگويد . روزى وارد مخزن شدم . كسى در آنجا بجاى نماند مگر اينكه قصه‌اى ( مقصود شرح احوال و يا شكايتى است . م . ) به من داد .\r\nچنان كه آستينهاى من پر از آنها شد . در دل گفتم : اگر خليفه برادر من بود ، از عرض داشت همه آنها صرف نظر ميكردم . پس آنها را در بركه‌اى ريختم و القائم ميديد و من وجود او را در آن ديدگاه احساس نكردم . همين كه بر او وارد شدم خدمه را دستور داد آنچه از آن رقعه‌ها به بركه ريخته بودم بيرون آورند و خدمه آنها را بيرون آوردند ، بر محتوى آنها آگاه شد . و خواسته‌هاى مردم را در ذيل آنها برآورده امضاء كرد . سپس به من گفت : اى عامى ( بىسواد ) چه چيز تو را به اين كار وادار كرد ؟ گفتم : ترس از مزاحمت آنها . گفت : پس از اين بمانند اين كار مبادا از تو سرزند ، ما آنچه از اموال خود داريم چيزى هم به آنها ميدهيم ، ما وكلاى ( حاجتمندان ) هستيم .\r\n\r\n","description":"","footnote":"","page_name":" 72 ","page_number":40},
  {"content":"\r\n\r\nبراى القائم ، ابو طالب محمد بن ايوب و ابو الفتح بن دارست و رئيس الرؤساء و ابو نصر بن جهير وزارت كردند . قاضى او ابا ماكولا و ابو عبد اللّه دامغانى بودند .\r\n\r\nبيان خلافت المقتدر بامر اللّه\r\nچون القائم بامر اللّه درگذشت با المقتدى بامر اللّه عبد اللّه بن محمد بن القائم به خلافت بيعت كردند . در مراسم بيعت مؤيد الملك فرزند نظام الملك و وزير فخر الدوله بن جهير و فرزندش عميد الدوله و شيخ ابو اسحاق و ابو نصر بن صباغ و نقيب النقباء طراد و نقيب طاهر المعمر بن محمد و قاضى القضاة ابو عبد اللّه دامغانى و ديگران از اعيان و همانند آنان حضور يافته ، با وى بيعت كردند .\r\nگفته شده نخستين كس كه با وى بيعت كرد شريف ابو جعفر بن ابى موسى هاشمى بود كه همين كه از تغسيل القائم فراغت پيدا كرد با المقتدر باللّه بيعت كرد و گفت : « اذا سيد منا مضى قام سيد » ( يعنى : هر گاه آقائى از مادر گذشت آقاى ديگر ( بجاى او ) بپاخاست ) سپس دستش بفشرد و المقتدى در پاسخ وى گفت : « تؤول بما قال الكرام فقول » ( يعنى : سخنى است آنچه ( مردان ) ارجمند گفته و به كار مىبندند ) .\r\nهمين كه مراسم بيعت انجام گرديد المقتدى نماز عصر با آنها گذارد .\r\nالقائم ، جز او فرزند ذكورى از خود بجاى نگذاشت . چه آنكه الذخيره ابا العباس محمد بن القائم در روزگار خلافت پدر درگذشت و القائم جز او فرزند ذكورى نداشت و با درگذشت او مردم به انقراض نسل او يقين پيدا شد . و اعتقاد آنها بر اين شد كه خلافت از خاندان قادرى به خاندانى ديگر منتقل خواهد شد و در اختلال اوضاع بعد از القائم شكى نداشتند . زيرا كه باستثناى اعضاء منسوب بخاندان قادرى سايرين از دودمان بنى عباس با مردم عامه در شهر آميزش داشته و جريان زندگيشان همان زندگى مردم كوچه و بازار بود . و چنانچه مردم ، بخلافت يكى از آنها و گزين ساختن او ناگزير ميشدند . او قبول عامه نداشت و آن هيبتى كه ملازمه با آن مقام دارد در ميان نبود ، پس خداوند بزرگ چنين مقدر كرد كه از الذخيره ابا العباس فرزند\r\n\r\n","description":"","footnote":"","page_name":" 73 ","page_number":41},
  {"content":"\r\n\r\nذكورى بجاى ماند . الذخيره ابا العباس را جاريه‌اى بود بنام ارجوان ( ارغوان ) و ابا العباس بوى دلبستگى داشت و به او ميرسيد . همين كه درگذشت و آن كنيزك ( جاريه ) دريافت كه القائم را چه مصيبتى بزرگ از انقراض نسل او فرا گرفته . براى القائم بيان حال خود نمود كه از ابا العباس باردار است . پس بدان كنيزك دلبستگى پيدا شد و پس از موت سرور او به شش ماه المقتدى به دنيا آمد ، القائم از اين رويداد بس شادمان گرديد و مسرتى عظيم يافت و در مهر و محبت نسبت بدان كنيزك مبالغه روا داشت .\r\nچون حادثهء بساسيرى پيش آمد كرد ، المقتدى قريب به چهار سال داشت .\r\nخانواده‌اش او را پنهان نگهداشتند و ابو الغنائم بن محلبان او را چنان كه بيان كرديم .\r\nبه حران بر دو همين كه القائم به بغداد بازگشت المقتدى را از خفاگاهش به دو بازگرداندند و همين كه به رشد سنى رسيد او را وليعهد خود كرد و چون بر سرير خلافت نشست ، بنا به وصيت القائم ، فخر الدوله بن جهير را در وزارت خود ابقاء كرد و عميد الدوله بن فخر الدوله بن جهير را براى گرفتن بيعت نزد سلطان ملكشاه گسيل داشت . عزيمت او در ماه رمضان بود و المقتدى انواع پيشكشيها كه در وصف نگنجد براى سلطان فرستاد .\r\n\r\nبيان پاره‌اى از رويدادها\r\nدر شوال اين سال در بغداد ، از يك دكان نان‌پزى واقع در نهر المعلى آتشى به شهر افتاد و در بازار يكصد و هشتاد دكه غير از سراها بسوخت . سپس آتش در مأمونيه و پس از آن در ظفريه و سپس بدرب المطبخ و از آنجا به خانه خليفه و آنگاه بحمام سمرقندى و سپس به باب الدزج و درب خراسان سرايت كرد ، پس از آن در جهت غربى در نهر طابق و نهر قلائن و قطيعه و باب البصره كشانده شد و برون از شمار بسوزاند .\r\nدر اين سال المستنصر باللّه علوى فرمانرواى مصر به فرمانفرماى مكه ابن ابى هاشم نامه‌اى به پيوست هديه‌اى گرانمايه بفرستاد و از وى خواست كه خطبه بنام او در مكه كه خدا آن را در پناه خود نگهدارد ، اعاده شود ، و در نامهء ارسالى\r\n\r\n","description":"","footnote":"","page_name":" 74 ","page_number":42},
  {"content":"\r\n\r\nگفته بود : سوگند تو و پيمان تو براى القائم و سلطان الب ارسلان بود كه ( بنام آنها خطبه خوانى ) و اكنون هر دوى آنها درگذشته‌اند . حكمران مكه بنام المستنصر خطبه خواند و نام المقتدى ببريد . مدت خطبه بنام عباسيان در مكه چهار سال و پنج ماه بود . سپس در ذى حجه سال چهار صد و شصت و هشت اعاده شد .\r\nدر اين سال جنگ سختى ميان بنى رياح و زغبه در افريقيه رويداد و بنو رياح بر زغبه برترى يافته آنها را شكست داده منهزم ساخته و از بلاد بيرونشان كردند .\r\nدر اين سال نظام الملك و سلطان ملكشاه گروهى از اعيان منجمين را گرد آوردند و روز اول حمل ( فروردين م . ) را نوروز مقرر داشتند . پيش از آن تاريخ نوروز ، هنگام حلول خورشيد در نيمه حوت در ( اسفند ماه ) بود و آنچه سلطان انجام داد مبدأ تقويمها شد ( تقويم جلالى م . )\r\nو نيز در اين سال تأسيس رصد خانهء براى سلطان ملكشاه انجام گرديد . و گروهى از اعيان منجمين همانند : عمر بن ابراهيم خيامى و ابو المظفر اسفزارى و ميمون بن نجيب واسطى و غيرهم ، در انجام اين امر عمل كردند و هزينه اين كار بس گران بود و مالى بسيار خرج آن شد و رصد خانه تا سال چهار صد و هشتاد و پنج كه سلطان درگذشت داير بود ، پس از فوت او از ميان رفت\r\n.\r\n\r\n","description":"","footnote":"","page_name":" 75 ","page_number":43},
  {"content":"\r\n\r\n\r\n468 ( سال چهار صد و شصت و هشت )\r\n\r\nبيان تصرف دمشق بوسيلهء اقسيس\r\nدر بيان وقايع سال چهار صد و شصت و سه ، تصرف رمله را بوسيله اقسيس و آنگاه بيت المقدس و سپس محاصرهء دمشق را ، شرح داديم .\r\nاقسيس همين كه از پيرامون دمشق بازگشت ، هر سال بهنگام برداشت غلات به آباديها و روستاهاى آن رفته محصول آنها را ميگرفت و خود و سپاهيانش را تقويت ميكرد و مردم دمشق و لشكريان آن ضعيف ميشدند . چون رمضان چهار صد شصت و هفت فرا رسيد ، رو بدمشق نهاد و آنجا را محاصره كرد . امير دمشق كه از جانب خليفه المستنصر در آنجا حكومت داشت ، معلى بن حيدره بود . و نتوانست بر اقسيق برترى نشان دهد و در شوال اقسيس از دمشق منصرف گرديد . و امير آن معلى در ذى حجه از دمشق گريخت .\r\nعلت گريختن او اين بود كه با لشكريان و رعيت بد رفتارى كرده ستم روا داشت نفرين بر او از طرف عامه افزون گرديد . و سپاهيان به روى شوريدند و عامه مردم هم به شورشيان يارى كردند . و معلى از دمشق به بانياس گريخت .\r\nو سپس از آنجا به صور رفت . پس از آن در آنجا دستگير و بمصر فرستاده و در مصر زندانى شد و در زندان مرد .\r\n\r\n","description":"","footnote":"","page_name":" 76 ","page_number":44},
  {"content":"\r\n\r\nهمين كه معلى از دمشق گريخت ، مصامده اجتماع كردند و انتصار بن يحيى مصمودى معروف به رزين الدوله را بر خود فرمانفرما نمودند . در اين موقع نرخها گران شد و قحط گرانى شدت پيدا كرد . چنان كه مردم بعضى بعض ديگر را ميخوردند ! بين مصامده و جوانان شهر نيز اختلاف پديد گرديد . اقسيس از ماجرا آگاه شد و بدمشق بازگشت و در شعبان اين سال در آنجا فرود آمد و شهر را محاصره كرد و مواد غذائى معدوم و ناياب شد ، و يك اردك اگر يافته ميشد به بيش از بيست دينار فروخته ميشد . مردم شهر را تسليم اقسيس كردند و زينهار خواستند .\r\nو بعوض انتصار به دژ بانياس و شهر ساحلى يافا اكتفاء كرد و اقسيس و سپاهيانش در ذى قعده وارد دمشق شدند و روز جمعه پنج روز باقيمانده از ذى قعده بنام المقتدر باللّه خليفه عباسى خطبه خواند . و آن اعلام پايان خطبه خواندن بنام علويان مصر در دمشق بود . و اقسيس بر بيشتر شام چيره گرديد و در اذان ذكر « حى على خير العمل » را منع كرد و مردم آن سخت از اين كار او شادمانيها كردند و نسبت بمردم ستم روا داشت و بدرفتارى با آنان پيشه خود ساخت .\r\n\r\nبيان پاره‌اى از رويدادها\r\nدر اين سال نصر بن محمود بن مرداس شهر منسبج را تصرف نمود و از روميان بگرفت .\r\nدر اين سال سعد الدوله گوهر آئين بعنوان شحنهء بغداد از اردوگاه سلطان وارد بغداد شد و عميد ابو نصر بعنوان ناظر در امور توابع بغداد با وى همراه بود .\r\nدر اين سال سپاهيانى كه در بطيحه بودند عليه امير آنجا ابى نصر هيثم به مخالفت سر برداشتند . وى از چنگ آنها بگريخت و از ملك خود و ذخاير و اموالى كه گرد آورده و مدتى دراز آنها را جمع كرده بود از تمام آنها نتوانست چيزى بهمراه\r\n\r\n","description":"","footnote":"","page_name":" 77 ","page_number":45},
  {"content":"\r\n\r\nببرد و بر گوهر آئين شحنهء بغداد فرود آمد .\r\nدر اين سال آب بندها در نلوجه ، منفجر شدند . و رسيدن آب به نيل و آباديهاى ديگر از بلاد دبيس بن مزيد قطع شد ، و مردم آن جلاى ( وطن ) كرده و و با در بين آنها بروز كرد . و همچنان بود تا اينكه در سال چهار صد و هفتاد و دو عميد الدوله بن - جهير ، آب بندها بساخت .\r\nدر اين سال ابى على حسن بن قاسم بن محمد قارى ، معروف به غلام هراس واسطى درگذشت وى محدث و در بسيارى از دانشها علامه بود .\r\nدر شعبان ( اين سال ) قاضى ابو الحسين محمد بن محمد بن بيضاوى فقيه شافعى درگذشت . فقه را در كرخ و در « باب السلوكى » تدريس ميكرد . وى شوهر دختر قاضى ابى الطيب طبرى و عبد الرحمن بن محمد بن محمد بن مظفر ابن داود ابو الحسن بن ابى طلحة داودى ، راوى صحيح بخارى بود و بسال سيصد و هفتاد و چهار متولد شده بود . و حديث و فقه شافعى را در محضر ابى بكر قفال و ابى حامد اسفرايينى شنيده و فرا گرفت و با ابا على دقاق و ابا عبد الرحمن سلمى مصاحبت كرده و مردى عابد و نيكوكار بود . زمانى قصد نظام الملك كرد و پيش روى او به نشست و او را موعظه نمود و در سخنانش گفته بود : خداوند بزرگ تو را بر بندگان خود مسلط كرده است . و بنگر چه جواب خواهى داد هر گاه از تو بپرسد با آنها چه كردى ؟\r\nنظام الملك بگريست . و درگذشت او در يوشيج بود .\r\nدر اين سال ابو الحسن على بن احمد بن محمد بن متويه واحدى مفسر ، درگذشت . او مصنف ( كتابهاى ) الوسيط و البسيط و الوجيز در تفسير است .\r\nو پيشوائى مشهور و نيشابورى بود . و همچنين ( در اين سال ) ابو الفتح منصور بن احمد بن دارست وزير القائم در اهواز درگذشت . و نيز محمد بن قاسم بن حبيب - بن عبدوس ابو بكر صفار نيشابورى فقيه شافعى درگذشت . وى نزد ابى محمد - جوينى تفقه آموخت و از الحاكم ابى عبد اللّه و ابى عبد الرحمن سلمى و غيرهما ( حديث ) شنيد .\r\n\r\n","description":"","footnote":"","page_name":" 78 ","page_number":46},
  {"content":"\r\n\r\nو در اين سال مسعود بن محسن بن حسن بن عبد الرزاق ، ابو جعفر بياضى شاعر درگذشت و او را اشعارى دلپسند است . از جمله سروده‌هاى اوست كه ميگويد :\r\n يا من لبست لبعده ثوب الضنى * حتى خفيت به عن العواد\r\nو انست بالسهر الطويل فانسيت * اجفان عينى كيف كان رقادى\r\nان كان يوسف بالجمال مقطع الا * يدى فانت مفتت الاكباد \r\nمفاد اين ابيات به فارسى چنين است : ايكه از دورى او جامه اختفاء در بركردى تا از ( ديدگان ) بازآمدگان پنهان بمانى . من به شب زنده دارى آنچنان خو گرفته‌ام كه مژگانم از ياد برده كه چگونه بخواب ميرفتم . اگر يوسف به زيبائى برندهء دستها بود تو شكنندهء دلها هستى !\r\n\r\n","description":"","footnote":"","page_name":" 79 ","page_number":47},
  {"content":"\r\n\r\n\r\n469 ( سال چهار صد و شصت و نه )\r\n\r\nبيان اينكه اقسيس مصر را مصادره كرد و بازگشت او از اينجا\r\nدر اين سال اقسيس از دمشق بمصر رفت و آنجا را محاصره كرد و مردم آن را در تنگنا قرار داد و جائى باقى نگذاشت مگر آنكه تصرفش كند . مردم باتفاق ابن جوهرى واعظ در ( مسجد ) جامع گرد آمده بتضرع و انابه به نيايش پرداخته بگريستند و خداوند دعاى آنها پذيرفت و اقسيس بدون قتال روى بهزيمت گذارد و بىعلت و سيبى به زشت‌ترين وجهى منهزم گرديد . و در رسيدن بدمشق ياران و همراهانش پراكنده شده بودند . در دمشق بديد كه اهالى مخلفات و اموال او را نگهداشته حفظ كرده‌اند . آنها را سپاس داشت و خراج همانسال را از آنها برداشت .\r\nاقسيس به بيت المقدس آمد ، در آنجا بديد كه اهالى ياران و مخلفات او را زشت ( پليد ) دانسته آنها را در محراب داود عليه السلام محاصره كرده‌اند و همين كه به شهر نزديك شد ، اهالى تحصن اختيار كردند و او را دشنام گفتند . اقسيس با آنها بجنگيد و شهر را به زور تصرف و غارت كرد و در كشتار اهالى بيداد كرد حتى كسانى هم كه در مسجد الاقصى پناهنده شده بودند كشت و هر كس تنها در صخره ( سنگ مقدس ) ملتجى شده بود از كشتن آنها خوددارى كرد . چنين است آنچه را كه شاميان ميگويند\r\n\r\n","description":"","footnote":"","page_name":" 80 ","page_number":48},
  {"content":"\r\n\r\nكه نامش اقيس بود و درست اين است كه كه او « اتسز » بوده كه نامى است تركى ، بعض مورخين شام گفته‌اند كه چون اتسز بمصر رسيد بدر امير الجيوش ( فرمانده لشكريان ) سپاهيان را گرد آورد و از اعراب و غيرهم از مردم بلاد يارى خواست و گروه زيادى گرد آمدند و جنگ كردند و اتسز منهزم شد و بسيارى از همراهان و يارانش كشته شد و برادرش در آن گير و دار كشته و برادر ديگرش دستش بريده شد و به حال شكست و انهزام با عدهء قليلى از سپاهيان به شام بازگشت و به رمله رسيد و از آنجا به دمشق رفت .\r\nو يكى كه من بوى اعتماد دارم از قول گروهى از فضلاى مصر مرا حكايت كرد : اتسز چون بمصر رسيد و در ظاهر شهر قاهره فرود آمد ، همراهانش با مردم بدرفتارى كردند و بانها ستم روا داشتند . و اموال آنها را گرفتند و كارهاى بس زشت مرتكب شدند . كدخدايان و ريش سفيدان روستاها كس نزد خليفه المستنصر باللّه علوى فرستادند ، و از آنچه بر آنها فرود آمده شكايت كردند . المستنصر بپاسخ پيام آنها گفته بود كه من از دفع شر اين دشمن زبون و ناتوان هستم و آنها ( دوباره پيام دادند و ) گفتند : ما آنچه مرد جنگى داريم نزد تو ميفرستيم كه با تو باشند و هر كس از آنها كه سلاح ندارد . از خود به آنها سلاح بده و بدان و آگاه باش كه افراد سپاهى اين دشمن خود را ايمن پنداشته‌اند و در بلاد پراكنده شده‌اند ، ما در يك شب بر آنها شورش ميكنيم و آنها را مىكشيم و تو نيز با هر چه از مردان كه نزد تو گرد آمده‌اند . عليه آنها بيرون ميشوى و دشمن را ديگر نيروى برابرى بر تو نخواهد بود . المستنصر خواست آنها را پذيرا شد . آنان هم مردان خود بسوى او فرستادند و همگى آنها در يك شب سر برداشته شوريدند و شبيخون زدند و تا آخرين نفر آنها را كشتند و كسى از همراهان اتسز سلامت نماند مگر آنها كه با او در اردوگاه بودند ، و در آن هنگام بود كه المستنصر با سپاهيانى كه در قاهره داشت بر او بيرون شد و اتسز تاب مقاومت نياورد ، پشت بمعركه كرده رو بگريز نهاد و شر و بيدادگرى او از مردم مصر بر طرف شد .\r\n\r\nبيان پاره‌اى از رويدادها\r\nدر اين سال ابو نصر ابن استاد ابو القاسم قشيرى از سفر حج به بغداد وارد شد و\r\n\r\n","description":"","footnote":"","page_name":" 81 ","page_number":49},
  {"content":"\r\n\r\nدر مدرسه نظاميه و در رباط شيخ الشيوخ بناى وعظ را گذاشت . و ميان او و حنبليها فتنه‌ها رويداد زيرا كه او دربارهء مذهب اشعرى و يارى بدان سخن ميراند و پيروان او و متعصبين كثرت پيدا كردند دشمنان او از جنيلها و گروهى كه دنبال آنها گرفتند در بازار مدرسه نظاميه قصد او كردند و گروهى را كشتند .\r\nاز متعصبين نسبت به قشيرى شيخ ابو اسحاق و شيخ الشيوخ و غيرهما از اعيان بودند و ميان دو گروه امور عظيمى جريان پيدا كرد .\r\nدر اين سال ابى اعلى بن ابى منصور بن فرامرز بن علاء الدوله ابى جعفر بن كاكويه ارسلان خاتون دختر داود عمهء سلطان ملكشاه كه همسر القائم بامر اللّه بود ، به عقد زواج خود بدر آورد .\r\nدر اين سال در جزيره و عراق و شام وباى بزرگى پديد آمد و مرگ و مير بسيار شد تا جائى كه بسيارى از خرمنهاى غلات روى زمين باقيماند و بسبب فزونى مرگ و مير كسى نبود آنها را جمع‌آورى كند .\r\nدر اين سال محمود بن مرداس حكمران حلب درگذشت ، و پسرش نصر به فرمانروائى نشست و ابن حيوس در قصيده‌اى او را مدح كرده از جمله گفته است :\r\n « ثمانية لم تفترق مذ جمعتها * فلا افترقت ما ذب عن ناظر شعر »\r\n« ضميرك و التقوى وجودك و الغنى * و لفظك و المعنى و عزمك و النصر »\r\n« و كان لمحمود بن نصر سجية * و غالب ظنى ان سيخلفها نصر » \r\nمفاد اين ابيات به فارسى چنين است : هشت چيز است كه از زمانى كه گردشان آوردم از همديگر جدائى نداشتند و از ديد هر كس كه احساس آنها كرد جدا نماندند ، ضمير تو ، و تقوى و سخاوت و غنا ، و لفظ و معنى و عزم و پيروزى او ، محمود بن نصر را سجيه‌اى بود و ظن غالبم آنست كه آن را براى نصر بميراث بجاى خواهد گذارد .\r\nنصر بن محمود گفت : به خدا سوگند اگر گفته بود نصر آن را دو برابر خواهد ( بجاى اينكه بميراث بجاى گذارد ) دو برابرش ميدادم . و دستور داد آنچه پدرش به او ميداد بدهند و آن هزار دينار بود كه در طبقى از سيم به او نياز گردند .\r\n\r\n","description":"","footnote":"","page_name":" 82 ","page_number":50},
  {"content":"\r\n\r\nدر بيرون در محل اجلاس نصر گروهى از شاعران گرد آمده بودند ، يكى از آنها گفت :\r\n « على بابك المعمور مننا عصابة * مفاليس فانظر فى امور المفاليس »\r\n« و قد قنعت منك العصابة كلها * بعشر الذى أعطيته لابن حيوس »\r\n« و ما بيننا هذا التقارب كله * و لكن سعيد لا يقاس بمنحوس » \r\nمفاد اين ابيات هم به فارسى اين است كه : « بدرگاه آبادت گروهى از تهى دستان گرد آمده‌اند و در كار اين مفلسان نظرى ( به عنايت ) كنى همهء ( افراد ) اين گروه به ده يك آنچه به ابن حيوس ( كرم ) كردى قانع هستند . البته بين ما همه با او تقاربى نيست و لكن نيك بخت را با تيره روز قياس نكنند ! نصر گفت : اگر گوينده گفته بود بمانند آنچه كه به او ( ابن حيوس ) داده‌اى بما نيز بده ، ميدادم ، و امر كرد برابر نيمى از آنچه كه به ابن حيوس دادند به آنان بدهند ، در اين سال اسپهدوست بن محمد بن حسن ابو منصور ديلمى شاعر درگذشت . او ابن حجاج و ابن نباته و غيرهما را درك كرده بود . و متشيع ( شيعى ) بود ولى ترك كرد و در اين باره گفته است :\r\n « و اذا سئلت عن اعتقادى تلت : ما * كانت عليه مذاهب الابرار »\r\n« و اقول : خير الناس بعد محمد » * صديقه و انيسه فى الغار \r\nمفاد اين دو بيت به فارسى اين است كه : « هر گاه از اعتقاد من سؤال شود گويم كه اعتقاد من به راه و روش ابرار است و ميگويم كه بهترين مردم بعد از محمد ، صديق و يار او در غار است .\r\nدر اين سال رئيس العراقين ، ابو احمد نهاوندى كه عميد بغداد بود . و شريف ابو جعفر بن ابى موسى هاشمى حنبلى ( مذهب ) و رزق اللّه بن محمد بن احمد ابن على ابو سعد انبارى ، خطيب ، فقيه حنفى كه بسيار حديث شنيده و ثقه و حافظ بود . و طاهر بن احمد بن بابشاد نحوى مصرى درگذشتند ، شخص اخير الذكر در رجب بسبب سقوط از بام مسجد ( جامع ) ، عمرو بن العاص در مصر درگذشت و همچنين عبد اللّه بن محمد بن عبد اللّه\r\n\r\n","description":"","footnote":"","page_name":" 83 ","page_number":51},
  {"content":"\r\n\r\nبن عمر بن احمد معروف به ابن هزار مرد ، صريفينى درگذشت او راوى احاديث على - بن جعد بود و آخرين كس از اين زمره راويان و مردى ثقه و صالح بود و از طريقهء او شنيده‌ايم .\r\n\r\n470 ( سال چهار صد و هفتاد ) بيان پاره‌اى از رويدادها\r\nدر اين سال مؤيد الملك پسر نظام الملك از اردوگاه وارد بغداد شد .\r\nدر اين سال تميم بن معز بن باديس فرمانرواى افريقيه ، با ناصر بن علناس عم نياى خود از بنى حماد صلح كرد و تميم دختر خود « بلاره » را به زنى بوى داد و او را از مهديه با اردوئى از سپاهيان روانه خانهء ناصر شوهرش كرد و آنقدر زيور آلات و جهاز بهمراه او كرد كه به حساب نميآمد ، و ناصر سى هزار دينار براى تميم فرستاد و تميم يك دينار از آن پول برداشت و بقيه را براى ناصر پس فرستاد .\r\nدر اين سال تميم پسر خود را بحكومت طرابلس غرب برقرار كرد .\r\nدر اين سال ، در بغداد ، ميان اهالى بازار مدرسه و بازار سه‌شنبه ، بسبب معتقدات ( مذهبى ) فتنه‌اى بر پا شده و بعضى بعض ديگر را غارت كردند . در آن موقع مؤيد الملك پسر نظام الملك در بغداد بود و در خانه‌اى در جوار مدرسه ( نظاميه ) منزل داشت ، او كس نزد عميد ( بغداد ) و شحنه فرستاد و آنها باتفاق لشكريان حاضر شدند و مردم را زدند و گروهى بين آنها كشته و از هم جدا شدند .\r\nدر ربيع الاول اين سال ، قاضى ابو عبد اللّه محمد بن محمد ابن محمد بن بيضاوى ، فقيه شافعى درگذشت ، قاضى ابو طيب طبرى نياى مادرى او بود .\r\nدر رجب اين سال احمد بن محمد بن محمد بن احمد بن عبد اللّه بن نقور ابو الحسين\r\n\r\n","description":"","footnote":"","page_name":" 84 ","page_number":52},
  {"content":"\r\n\r\nبزاز درگذشت ، او مردى بسيار حديث‌دان و در روايت ثقه بود و ، همچنين احمد ابن عبد الملك بن على ابو صالح مؤذن نيشابورى درگذشت او هم وعظ ميكرد و هم اذان ميگفت و بسيار روايت ميدانست و حافظ و قرآن بود ، مولد او بسال سيصد و هشتاد و هشت بود . و نيز در اين سال عبد الرحمان بن محمد بن اسحاق بن محمد بن يحيى بن منده اصفهانى ابو القاسم بن ابى عبد اللّه حافظ درگذشت . او را تصانيف بسيار است از جمله :\r\nتاريخ اصفهان ، و گروهى در اعتقادات ( مذهبى ) از مردم اصفهان منسوب به دو مىباشد كه به آنها « عبد رحمانى » ميگويند .\r\nدر شوال اين سال دختر نظام الملك همسر عميد الدوله بن جهير ، به بيمارى نفاس پس از زائيدن پسرى همان روز تولد نوزادش درگذشت ، و در دار الخلافه به خاك سپرده شد . تا آن زمان عادت بر اين جارى نبود مرده‌اى در دار الخلافه به خاك سپرده شود ، و اين كار را محض تجليل و تكريم از پدرش نظام الملك كردند و فخر الدوله بن جهير وزير و فرزندش عميد الدوله شوهر دختر ، سه روز در باب العامه بماتم نشستند\r\n.\r\n\r\n","description":"","footnote":"","page_name":" 85 ","page_number":53},
  {"content":"\r\n\r\n\r\n471 ( سال چهار صد و هفتاد و يك )\r\n\r\nبيان عزل ابن جهير از وزارت خليفه\r\nدر اين سال فخر الدوله ابو نصر بن جهير از وزارت خليفه عزل شد و پس از او ابو شجاع محمد بن حسين بوزارت رسيد .\r\nسبب آن اين بود ، چنان كه پيش از اين ياد كرديم ، هنگامى كه ابا نصر بن قشيرى وارد بغداد شد ، چون از مذهب اشعرى ( بر منبر ) سخن ميگفت و آن مذهب را نكوهيده دانست . بين او و حنبليها فتنه بر پا شد و گفتيم كه حنبليها و هواخواهان نشان چه‌ها كردند ، ياران نظام الملك آن پيش آمد را منسوب بوزير فخر الدوله و گماشتگان او نمودند ( يعنى در آن واقعه ابن جهير متهم گرديد ) و ابو الحسن محمد بن على بن ابى الصقر واسطى فقيه شافعى به نظام الملك نوشت :\r\n يا نظام الملك قد حل * ببغداد النظام\r\nو ابنك القاطن فيها * مستهان مستضام\r\nو بها اودى له قت * ملى غلام و غلام\r\nو الذى منهم تبقى * سالما فيه سهام\r\nيا قوام الدين لم يد * بق ببغداد مقام\r\nعظم الخطب و للحر * ب اتصال و دوام\r\nفمىّ لم تجسم الداء * أياديك الحسام \r\n\r\n","description":"","footnote":"","page_name":" 86 ","page_number":54},
  {"content":"\r\n\r\n و يكف القوم فى بغ * داد قتل و انتقام\r\nفعلى مدرسة فيه * ها و من فيها السلام\r\nو اعتصام بحريم * لك من بعد حرام \r\nهان اى نظام الملك ، نظام ( امور ) در بغداد شيرازه‌اش بگسست و فرزندت كه در آن زيست مىكند به او بىاحترامى و ستم به حق او روا داشته‌اند و در بغداد كار ( بىنظمى ) منتهى به كشت و كشتار بندگان شده و كسى هم كه از بين آنها سالم مانده تيرها ( بدلش ) نشسته . هان ! اى آنكه استوارى دين به تو باشد در بغداد مقامى ( شأنى ) بجاى نمانده است و مصيبت بزرگ و جنگ پيوسته دوام دارد . تا زمانى كه دستهاى تو با شمشير درد را ريشه كن نسازد و اين گروه در بغداد دست از قتل و و كينخواهى بر ندارند بر مدرسه‌اى در آن هست ( مدرسه نظاميه مقصود است ) بايد درود واپسين فرستاد . و توسل به حريم تو از اين پس حرام خواهد بود ! نظام چون از ماجراى فتنه آگاه شد و بدانست كه قصد مدرسهء او كرده و در جوار آن با آنكه فرزندش مؤيد الملك در آنجا بوده است ، كشتار شده ، بر او سخت گران آمد . پس با گوهر آئين را به شحنه‌گى بغداد بازگرداند و نامه‌اى براى خليفه المقتدر بامر اللّه نوشت و گوهر آئين فرستاد كه متضمن شكايت از بنى جهير بود و عزل او را از وزارت تقاضا كرد و بگوهر آئين دستور داد كه هواخواهان بنى جهير را دستگير و از تنبيه و گوشمالى آنها و وابستگان آنها كوتاهى نكند .\r\nبنو جهير اين خبر بشنيد ، عميد الدوله به قصد ديدار نظام الملك و جلب عواطف او ، رو باردوگاه ( سلطانى ) نهاد و از بيراهه و پرهيز از جادهء عمومى حركت كرد .\r\nاز بيم آنكه مبادا گوهر آئين در راه او را ببيند و بوى آزار رساند . همين كه گوهر آئين ببغداد رسيد ، با خليفه ديدار كرد و نامهء نظام الملك را بخليفه داد و خليفه به فخر الدوله دستور داد برود و ملازم خانهء خود باشد .\r\nاز آن سوى عميد الدوله به اردوگاه سلطانى رسيد و همچنان در اصلاح امر با نظام الملك در گفتگو بسر برد تا اينكه به آنچه نظام الملك بدان دلبستگى داشت . او\r\n\r\n","description":"","footnote":"","page_name":" 87 ","page_number":55},
  {"content":"\r\n\r\nرا بر سر لطف آورد او بازگرداند و يك نوادهء دخترى كه داشت به عميد الملك تزويج نمود و او در بيستم جمادى الاولى ببغداد بازگشت و لكن خليفه پدر او را ( فخر الدوله پدر عميد الدوله را ) بوزارت بر نگرداند و هر دوى آنها را امر كرد ملازم خانهء خود باشند و ابا شجاع محمد بن الحسين را بوزارت منصوب كرد .\r\nپس از آن نظام الملك با خليفه مكاتبه كرد و دربارهء بازگرداندن بنى جهير بوزارت شفاعت آنها كرد . عميد الدوله بوزارت بازگردانده شد و به پدرش فخر الدوله اجازت داده شد . در خانهء خويش بگشايد . اين رويداد در صفر سال چهار صد و هفتاد و دو رخ داد .\r\n\r\nبيان استيلاى تتش بر دمشق\r\nدر اين سال تاج الدوله تتش بن الب ارسلان دمشق را تصرف نمود .\r\nسبب اين بود كه سلطان ملكشاه برادرش شام و آنچه را محاصره كرد و مردم آن دچار گرسنگى سختى شدند . گروه زيادى از تركمانان با تتش بودند . در آن هنگام اقسيس ( اتسز ) حكمران دمشق براى او پيام فرستاد و طلب يارى نمود و او را آگاه ساخت كه سپاهيان مصر دمشق را در محاصره دارند .\r\nبدر فرمانده لشكريان از مصر بدمشق سپاهى گسيل داشته بود . سركردگى آن سپاه را شخصى عهده‌دار بود بنام نصر الدوله و او دمشق را محاصره كرد و اقسيس مراتب را به اطلاع تاج الدوله تتش رساند و از او طلب يارى كرد . تتش به يارى اقسيس شتافت . همين كه مصريان از نزديك شدن او ( بدمشق ) آگاه شدند ، همچو منهزمين از پيش روى او بيمناك بگريختند . اقسيس از شهر به پيشواز بيرون شد تتش را در پاى باروى شهر ديدار كرد . تتش از اينكه در مسافتى دور تر باستقبال نيامده بر او خشم گرفت و او را نكوهش كرد . اقسيس اشتغال بامور را بهانه و عذر آورد .\r\nتتش پوزش او نپذيرفت . فى الحال او را دستگير و همان جا او را كشت و شهر را متصرف شد ، و در سلوك با اهالى نيكرفتارى پيشه كرد و عدل و داد را ميانشان استوار داشت .\r\nابن همدانى و غيره از عراقيان ، آورده‌اند كه تصرف دمشق بوسيله تتش در اين\r\n\r\n","description":"","footnote":"","page_name":" 88 ","page_number":56},
  {"content":"\r\n\r\nسال بوده است و حافظ ابو القاسم بن عساكر دمشقى در كتاب تاريخ دمشق آورده است كه تصرف دمشق بسال چهار صد و هفتاد و دو بود .\r\n\r\nبيان پاره‌اى رويدادها\r\nدر اين سال ملك بركيارق پسر سلطان ملكشاه متولد شد .\r\nدر محرم اين سال سعد الدوله گوهر آئين ببغداد رسيد و بهنگام نماز در خانه‌اش كوس كوبيدند . اين كار را پيش از اين هم درخواست كرده بود ولى پذيرفته نشده بود زيرا كه عادت بر آن جارى نبود .\r\nدر ماه ربيع الاول اين سال سيف الدوله ابو النجم بدر بن ورام كردى جاوانى ، درگذشت و در طسفونج به خاك سپرده شد .\r\nدر رجب اين سال ابو على بن البنا مُقرى ( قارى قرآن ) حنبلى درگذشت و او را مصنفات بسيارى است و همچنين سليم جورى از ناحيهء جور از دجيل درگذشت . و مردى زاهد بود و كار ميكرد و از كسب خود نان مىخورد . و كسى را مكلف به تأمين نيازمنديهاى خود نميخواست كرده باشد . و در طنزه از ديار بكر اقامت داشت و اين ناحيه بداشتن ميوه بسيار ممتاز است ولى او هيچگاه در آنجا ميوه‌اى نخورد\r\n.\r\n\r\n","description":"","footnote":"","page_name":" 89 ","page_number":57},
  {"content":"\r\n\r\n\r\n472 ( سال چهار صد و هفتاد و دو )\r\n\r\nبيان فتوحات ابراهيم فرمانرواى غزنه در بلاد هند\r\nدر اين سال ملك ابراهيم بن مسعود بن محمود بن سبكتكين بعزم غزا ( جهاد ) به بلاد هند رهسپار شد و دژ « اجود » را كه در يكصد و بيست فرهنگى لاهور واقع بود محاصره كرد و آن قلعه‌اى در نهايت استحكام و بزرگ و ده هزار مرد رزمنده از آن حفاظت ميكرد و با ملك ابراهيم نبرد كردند و تحت محاصرهء او شكيبائى بخرج دادند و ملك ابراهيم بيش از يك بار به آنان يورش برد . و سختى پيكار او را بديدند و دلهايشان پر از ترس و بيم شد و در بيست و يكم صفر اين سال قلعه را تسليم وى نمودند .\r\nدر نواحى هند ، دژى وجود داشت كه به آن قلعهء « روبال » ميگفتند و بر قله بلند كوهى بنا شده بود و زير آن بيشه‌زارى بود كه درختان سر درهم برده و پشت آن دريا واقع شده و راه جنگ نداشت مگر از محلى تنگ و دژ پر از فيلهاى جنگى و هزارها و بيشتر مردان جنگ‌آور بود . و ملك ابراهيم را با آنان رويدادها بود و پافشارى با تمام وسائلى جنگى در نبرد با آنها كرد و قلعه را تصرف نمود و ساكنانش را از آنجا به زير آورد .\r\n\r\n","description":"","footnote":"","page_name":" 90 ","page_number":58},
  {"content":"\r\n\r\nدر موضعى كه بدان « دره نوره » ميگفتند ، اقوامى از زاد ورود خراسانيان ميزيستند كه نياكان خويش را افراسياب تركى از زمان باستان ميدانستند و از پادشاهان كسى متعرض آنان نشده بود . ملك ابراهيم رو به آنها نهاد و در وهلهء نخست آنان را دعوت به اسلام كرد ، دعوتش نپذيرفتند و با وى بجنگ و ستيز پرداختند . ملك ابراهيم بر آنها پيروز شد و كشتار بسيار از آنها شد و افرادى كه جان بسلامت بدر بردند در اطراف بلاد پراكنده شدند و از زنان و اطفال يكصد هزار نفر اسير شدند . در اين قلعه حوض آبى وجود داشت كه قطر آن حدود نيم فرسنگ بود و ژرفاى آن ناپيدا و ساكنان قلعه و تمام چارپايان كه داشتند از آن مينوشيدند و نقصانى در آب حوض پديد نميگرديد .\r\nدر بلاد هند موضعى هست كه بدان « وره » گفته مىشود و آن عبارت از دشتى است واقع ميان دو خليج ، ملك ابراهيم بدان سوى رهسپار گرديد و در جمادى الاولى بدان موضع رسيد و در راه دشواريهاى بسيار وجود داشت كه همه را پشت سر گذاشت در آن موضع درختانى بسيار سر بهم فرو برده وجود داشت و سه ماه در آنجا توقف كرد و مردم از شدت سرما رنج بسيار ديدند و ملك ابراهيم غزو ( جهاد ) را ترك نكرد تا اينكه خداوند پيروزى را بر اولياى خويش و يارى به او و سرشكستگى دشمنانش را نصيب او كرد و ملك ابراهيم سالم و پيروزمند به غزنه بازگشت .\r\nاز تاريخ اين غزوات من آگاهى ندارم و اولين آنها را ( ميدانم ) كه در اين سال رويداد و به همين سبب آنها را بدنبال هم آوردم .\r\n\r\nبيان تصرف شهر حلب بوسيله شرف الدوله مسلم\r\nدر اين سال شرف الدوله مسلم بن قريش عقيلى ، فرمانرواى موصل شهر حلب را تصرف كرد .\r\nسبب اين بود كه تاج الدوله تتش بن الب ارسلان ، چند بار و هر بار پس از بار ديگر آنجا را محاصره كرد و محاصره را بر مردم شهر شدت داد . شرف الدوله از\r\n\r\n","description":"","footnote":"","page_name":" 91 ","page_number":59},
  {"content":"\r\n\r\nجهت خواربار و غيره باهالى حلب كمك مىرساند .\r\nدر اين سال هم تتش شهر حلب را محاصره نمود و چند روزى در پيرامون آن اقامت گزيد و سپس از آنجا برفت و بزاعه و بيره را تصرف كرد و مرتع و چراگاه غراز را به آتش كشيد و بدمشق برگشت .\r\nهمين كه تاج الدوله از آنجا كوچ كرد ، اهالى شهر حلب از شرف الدوله خواستند بحلب بيايد تا شهر را به او تسليم كنند .\r\nشرف الدوله بدان صوب عزيمت نمود . همين كه نزديك بحلب رسيد ، مردم حلب از تسليم آن بوى خوددارى نمودند . كسى كه پيشوائى مردم مينمود ، شخصى بنام ابن حُتيتى عباسى بود . اتفاق چنين رويداد كه پسرش از شهر بيرون شد تا در اطراف روستائى كه داشتند ، به شكار پردازد ، يكى از تركمنها كه حاكم دژى در نواحى حلب بود او را گرفت و نزد شرف الدوله فرستاد . و او با شرف الدوله عهد و پيمان كرد كه هر گاه آزادش كند ، شهر حلب را بوى تسليم نمايد . شرف الدوله او را آزاد كرد و آن فرزند ابن حتيتى به شهر برگشت و با پدرش بگفتگو پرداخت و او را از قرار و مدارى كه با شرف الدوله گذارده بود آگاه ساخت . پدرش به تسليم شهر راضى و بران صحه نهاد و بنام شرف الدوله شعار داد و شهر را به او تسليم كرد .\r\nشرف الدوله در سال چهار صد و هفتاد و سه وارد شهر شد و دژ شهر را محاصره كرد ، و سابق و وثاب فرزندان محمود بن مرداس را از آن دژ به زير آورد .\r\nهمين كه شهر را تصرف نمود ، فرزند خود كه پسر عمهء سلطان ( ملكشاه ) بود ، نزد سلطان گسيل داشت و گزارش تصرف شهر را بسلطان اطلاع داد و با فرزند خود گواهى نامه‌اى به خط عدول شهر حلب دربارهء ضمانت آن ( در عهدهء خودش ) همراه كرد .\r\nسلطان خواست او را پذيرفت و شهر باس را به پسر عمهء خود واگذار كرد .\r\n\r\nبيان عزيمت ملكشاه بسوى كرمان\r\nدر اين سال سلطان ملكشاه بسوى استان كرمان رفت . چون سلطان شاه بن -\r\n\r\n","description":"","footnote":"","page_name":" 92 ","page_number":60},
  {"content":"\r\n\r\nقاورت بيك فرمانرواى كرمان و پسر عم سلطان از وصول او به قلمرو خود آگاه شد به پيشواز او بيرون شد و پيشكشيهاى بسيار با خود بهمراه برد و در ديدار با سلطان تقديم نمود و مراسم خدمتگزارى بجاى آورد و در خدمت مبالغه روا داشت سلطان فرمانروائى او را بر آن بستان استوار داشت و نسبت به او نيكى كرد و در محرم سال چهار صد و هفتاد و سه از آنجا به اصفهان بازگشت .\r\n\r\nبيان پاره‌اى از رويدادها\r\nدر اين سال خليفه المقتدى بامر اللّه امير المؤمنين ، داراى پسرى شد و او را موسى ناميد و كنيه‌اش ابا جعفر و شهر بغداد را هفت شبانه روز چراغان كردند .\r\nدر اين سال سلطان ملكشاه شكاركنان بخوزستان رسيد ، خمارتكين و گوهر آئين بهمراه او بدانجا رسيدند و هر دوى آنها دربارهء قتل ابن علان يهودى ، ضمانت كنندهء بصره ميكوشيدند و ابن علان به نظام الملك پناهنده شده بود . ميان نظام الملك و خمارتكين شرابى و گوهر آئين دشمنى بود و به همين سبب دربارهء آن يهودى سعايت همى كردند . سلطان امر كرد او را غرق كنند ، و غرقش كردند .\r\nو در اثر آن نظام الملك از سوار شدن به مدت سه روز خوددارى كرد و در به روى همگان بست . پس از آن اشارت به سوار شدن او شد و سوار شد و سلطان دعوتى عظيم نمود و بسيار چيزها بوى بخشود و او را از كارى كه كرده بود نكوهش كرد و او پوزش طلبيد .\r\nكار آن يهودى سخت بزرگى يافته بود تا آنجا كه همسرش ( پس از غرق شوهرش ) بدرود زندگى گفت و جنازهء او را تمام مردم بصره ، جز قاضى شهر ، تشييع كردند . و نعمتى بزرگ و ثروتى فراوان داشت و سلطان يكصد هزار دينار آن بگرفت . خمارتكين بصره را به همه جهت سالانه بيكصد هزار دينار و يكصد رأس اسب تضمين كرد .\r\n\r\n","description":"","footnote":"","page_name":" 93 ","page_number":61},
  {"content":"\r\n\r\nدر اين سال آب ( رود ) فرات نه ذرع فزونى پيدا كرد . بعضى آسيابهاى هيت و همچنين دهانهء نهر عيسى را خراب كرد و تا سى و اندى ذراع بمرور افزون گرديد و آب از روى دو پل طراستان و خانقين كه هر دو منسوب به كسرى بودند درگذشته آنها را بريد .\r\nدر ذى حجه اين سال نصر بن مروان ، فرمانرواى دياربكر درگذشت و پس از وى فرزندش منصور زمام حكم قبضه نمود و تدبير دولت او ابن انبارى ميكرد .\r\nدر اين سال ابو منصور محمد بن عبد العزيز عكبرى درگذشت . مولد او بسال سيصد و هشتاد و چهار بود . وى از محدثين معروف و در روايات مردى راستين بود و همچنين محمد بن هبة اللّه بن حسن بن منصور ، ابو بكر بن ابى القاسم طبرى لالكائى درگذشت . مولد او بسال چهار صد و نه بود و از هلال حفار و غيره روايت همى كرد و در جمادى الاولى درگذشت .\r\nدر اين سال ابو الفتيان محمد بن سلطان بن عبوس شاعر مشهور درگذشت .\r\nوى از نياى مادرى خود قاضى ابى نصر بن محمد بن هارون الجندى روايت ميكرد\r\n.\r\n\r\n","description":"","footnote":"","page_name":" 94 ","page_number":62},
  {"content":"\r\n\r\n\r\n473 ( سال چهار صد و هفتاد و سه )\r\n\r\nبيان چيره شدن تكش بر پاره‌اى از خراسان و پس گرفتن آنها از او\r\nدر شعبان اين سال سلطان ملكشاه به رى عزيمت كرد و سان سپاه بديد و در نتيجه هفتهزار نفر از سپاهيان كه وضع آنها مورد رضايت نبود اخراج شدند .\r\nو آنها نيز نزد برادرش تكش كه در يوشنج بود رفتند و تكش با انضمام آن عده به سپاهيان خود نيرو پيدا كرد و عليه ملكشاه عصيان ورزيد و بر مرو رود و مروشاهجان و ترمذ و غيرها چيره گرديد ، و بطمع تصرف خراسان روى به نيشابور نهاد .\r\nآورده‌اند كه موقعى كه سلطان امر به اخراج آن سپاهيان كرد نظام الملك به او گفت : در بين اين گروه كسانى وجود ندارند كه نويسنده يا بازرگان يا خياط باشند و حرفه و پيشه ديگرى جز سربازى و سپاهيگرى ندارند هر گاه اخراج بشوند تأمين نخواهى داشت كه يكى را از خود برگزينند و بگويند سلطان اينست و اوست كه كارى بما خواهد داد و از دست ما چند برابر آنچه كه بطور جارى به آنها ميدهيم بيرون خواهد شد تا اينكه بر آنها ظفرياب شويم .\r\n\r\n","description":"","footnote":"","page_name":" 95 ","page_number":63},
  {"content":"\r\n\r\nسلطان گفتهء او را نپذيرفت ، و همين كه آن عده نزد برادرش رفته و به دو پيوستند از مخالفت با رأى نظام الملك پشيمان گرديد در حالى كه پشيمانى براى او سودى نداشت .\r\nگزارش كارهاى تكش به سلطان رسيد ، بشتاب و جد تمام رو بخراسان رهسپار شد و پيش از آنكه بر نيشابور چيره شود بدانجا رسيد .\r\nهمين كه تكش از نزديك شدن سلطان آگاه شد از نيشابور روى بر تافت و در ترمذ متحصن شد . و سلطان قصد او را كرد و ترمذ را محاصره نمود . تكش گروهى از ياران سلطان را اسير كرده بود ، آنها را آزاد كرده و صلح بين آنها برقرار شد . و تكش از ترمذ نزد برادرش سلطان ملكشاه رفت و از ترمذ فرود آمد .\r\n\r\nبيان پاره‌اى از رويدادها\r\nدر اين سال مؤيد الملك فرزند نظام الملك تكريت را از حكمران آن مهرباط تحويل گرفت و تسليم مؤيد الملك شد .\r\nدر اين سال ابو على بن شبل شاعر مشهور درگذشت . از گفته‌هاى او در زهد ابيات زير است :\r\n اهم به ترك الذنب ثم يردّنى * طموح شباب بالغرام موكل\r\nفمن لى اذا اخرت ذا اليوم توبة * بان المنايا لى الى الشيب تمهل\r\nأ اعجز ضعفا عن أدا حق خالقى * و احمل وزرا فوق ما متحمل \r\nمفاد اين ابيات اين است كه : چون به ترك گناه همت ميگمارم جهش جوانى كه عشق او را ميپايد مرا از آنچه بدان همت گماشته بودم برميگرداند .\r\nهر گاه روزى من از توبه تأخير روا داشتم كيست كه مرا فريادرس باشد زيرا كه مرگ و نيستى تا به پيرى مهلت نشناسد و من از اداى حق آفريدگار خويش ضعيف\r\n\r\n","description":"","footnote":"","page_name":" 96 ","page_number":64},
  {"content":"\r\n\r\nو زبون بوده و گناهى برتر از توانائى خويش بار بدوش دارم .\r\nو نيز در اين سال عميد ابو منصور در بصره درگذشت .\r\nو در اين سال عبد السلام بن احمد بن محمد بن جعفر ابو الفتح صوفى از مردم فارس درگذشت . وى سفر بسيار كرده بود . و در عراق و شام و مصر و اصفهان حديث شنيده بود ، درگذشت او در فارس بود .\r\nيوسف بن حسن بن محمد بن حسن ابو الهيثم تفكرى زنجانى نيز در اين سال بدرود زندگى گفت . مولد او بسال سيصد و نود و پنج بود و از ابى نعيم حافظ و غيره حديث شنيده بود و در محضر ابى اسحاق شيرازى فقه آموخته و ابا الطيب طبرى را درك كرده بود و از علماى عاملين و مشتغلين به عبادت بود\r\n.\r\n\r\n","description":"","footnote":"","page_name":" 97 ","page_number":65},
  {"content":"\r\n\r\n\r\n474 ( سال چهار صد و هفتاد و چهار )\r\n\r\nبيان خواستگارى دختر سلطان ملكشاه براى خليفه\r\nدر اين سال خليفه ، وزير ( خود ) فخر الدوله ابا نصر بن جهير را بخواستگارى دختر سلطان ملكشاه براى خودش ، نزد سلطان فرستاد . فخر الدوله ( از بغداد ) به اصفهان رفت . كه از سلطان دختر او را خواستگارى كند ، نظام الملك بوى دستور داد كه دربارهء اين مقصود ، خدمت خاتون زوجهء سلطان برسد ، پس به خدمت خاتون رسيدند و با وى بگفتگو نشستند و خاتون بخواستگاران ( اعزامى خليفه ) گفت :\r\nپادشاه غزنه و پادشاهان خانيه ( مقصود خوانين تركستان است ) در ما وراء النهر او را براى فرزندان خويش خواستگارى كردند و چهار صد هزار دينار ، بذل اموال مينمودند . اگر خليفه چنان مالى به پردازد . او احق از سايرين است . ارسلان خاتون كه همسر القائم بامر اللّه بود ، خاتون ( زوجه سلطان ) را بياگاهند كه چه شرافتى از اين وصلت با خليفه نصيب خواهد شد و آنان جملگى بندگان و خدمتگزاران ( خليفه ) هستند و از همچو خليفه مردى كسى طلب مال نميكند ، پس خاتون خواستگارى را بپذيرفت و از شرايط اين امر ، مقرر داشت بيدرنگ پنجاه هزار دينار پرداخت گردد ، و در پس پرده زنى و زوجهء ديگرى غير از او نباشد ، و شب هنگام ، جز با وى بسر نبرد . اين شرايط پذيرفته شد و سلطان بدان دست داد ( روى اين كار صحه نهاد . م ) و فخر الدوله به بغداد بازگشت\r\n.\r\n\r\n","description":"","footnote":"","page_name":" 98 ","page_number":66},
  {"content":"\r\n\r\n\r\nبيان درگذشت نور الدوله بن مزيد و امارت فرزندش منصور\r\nدر شوال اين سال ، نور الدوله ابو الاغر دبيس بن على ابن مزيد اسدى در سطير آباد در سن هشتاد سالگى درگذشت ، مدت امارتش پنجاه و هفت سال بود و همچنان در طول اين مدت به تفضل و احسان ستوده بود ، و شعراء در رثاء او سخن بسيار سرودند ، پس از او فرزندش ابو كامل منصور بجاى پدر به امارت نشست ، و لقب او بهاء الدوله بود ، و نيكرفتارى پيشه كرد و كارهاى نيك را قدر شناخت ، و در ذى قعده نزد سلطان ملكشاه رفت و امارت او برقرار و استوار گرديد و در صفر سال چهار صد و هفتاد و پنج بازگشت و خليفه نيز بوى خلعت بخشود .\r\n\r\nبيان محاصره شهر قابس بوسيله تميم بن معز\r\nدر اين سال امير تميم بن معز بن باديس فرمانرواى افريقيه شهر قابس را بشدت محاصره كرد و مردم آن را در تنگنا قرار داد و سپاهيانش در باغستانهاى آن ناحيه كه معروف به جنگل است خرابى بسيار ببار آورده آنها را تباه كردند .\r\n\r\nبيان پاره‌اى از رويدادها\r\nدر اين سال تتش ، پس از بازگشت شرف الدوله ، از دمشق قصد كرانه‌هاى شام كرد و انطرطوس و پاره‌اى از قلاع را گشوده و بدمشق بازگشت .\r\nدر اين سال بود كه شرف الدوله فرمانرواى موصل شهر حران را از بنى وثاب نميرى بگرفت و مردم رها با وى صلح كردند و سكه بنام او نقش شد .\r\nدر اين سال ظفر القائمى ، دهانه‌هاى نهر عيسى را سد كرد . دهانه‌هاى اين نهر بيست و سه سال خراب بود و بارها آنها را سد كرده بودند و خراب شده بود تا اينكه ظفر آن را سد كرد .\r\nدر اين سال سلطان كس به بغداد فرستاد تا وزير ابو شجاع را كه بعد از بنى جهير\r\n\r\n","description":"","footnote":"","page_name":" 99 ","page_number":67},
  {"content":"\r\n\r\nوزارت خليفه كرده بود بيرون براند خليفه وى را باتفاق رسولى از جانب خود نزد نظام الملك فرستاد و نامه‌اى هم به خط خويش نوشت و امر كرده بود كه از ابى شجاع راضى باشد . سلطان از وى راضى شده او را ببغداد بازگرداند .\r\nدر اين سال فرزند سلطان ملكشاه كه نامش داود بود درگذشت و سلطان ، جزع و فزع بسيار در مرگ فرزند كرده ، اندوهى بزرگ به او روى داد و از دادن او براى تغسيل خوددارى كرد تا بوى تتش تغيير كرد . بارها خواست خود را بكشد . خواصش او را از آن كار باز داشتند و چون به خاك سپرده شد نتوانست در جاى خود آرام گيرد و براى شكار بيرون شد و دستور داد در شهر مجالس ماتم و سوك بر پا شود و روزى چند آن مجالس ماتم داير بود . و وزير خليفه در بغداد بماتم او نشست .\r\nدر اين سال عبد اللّه بن احمد بن رضوان ابو القاسم درگذشت ، وى از اعيان اهالى بغداد بود ، بيمارى شقيقه داشت و سه سال در خانه‌اى تاريك ميزيست و نميتوانست صدائى بشنود و نورى ببيند .\r\nدر ذى حجه اين سال ابو محمد بن ابى عثمان محدث درگذشت . مردى صالح بود و قرآن در مسجد خود در نهر القلائين قرائت ميكرد .\r\nدر اين سال على بن احمد بن على ابو القاسم بسرى بندار درگذشت مولد او بسال سيصد و هشتاد و شش بود و از المخلص و غيره حديث شنيده و مردى ثقه و صالح بود .\r\nدر اين سال ابو اسحاق ابراهيم بن عقيل بن حبش قرشى نحوى درگذشت\r\n.\r\n\r\n","description":"","footnote":"","page_name":" 100 ","page_number":68},
  {"content":"\r\n\r\n\r\n475 ( سال چهار صد و هفتاد و پنج )\r\n\r\nبيان درگذشت جمال الملك فرزند نظام الملك\r\nدر رجب اين سال جمال الملك منصور فرزند نظام الملك درگذشت . در شعبان خبر مرگ او به بغداد رسيد . پس برادرش مؤيد الملك بماتم وى نشست .\r\nفخر الدوله بن جهير و پسر او عميد الملك ، در جلسهء ماتم حاضر شده او را تسليت گفته و روز سوم خليفه كس فرستاد و مجلس ( ختم ) را برچيد .\r\nسبب مرگ جمال الملك دلقكى بود كه در خدمت سلطان ملكشاه بود او را جعفرك ميناميدند و براى نظام الملك حكايت ميكرد و او را در خلوتها كه با سلطان داشت يادآوريها مينمود ( مسخرگى ميكرد . م ) جمال الملك از اين احوال « مسخرگيهاى جعفرك م . » آگاه شد . و در آن موقع در شهر بلخ بوده آن ناحيت و توابع آن را سرپرستى ميكرد . پس بيدرنگ ، رو به پدر و سلطان كه در اصفهان بودند طى مراحل و منازل نمود برادرانش فخر الملك و مؤيد الملك به پيشوازش شتافتند ، جمال الملك چون آنان را بديد ، خشمگين و با آنان گفتگو كرد در چشم پوشى از كار جعفرك كه بوى خبر رسيده بود ، همين كه بمحضر سلطان وارد شد جعفرك را ديد كه به خنداندن سلطان سرگرم است ، پرخاشگرانه به او گفت : بمانند تو كسى در همچو موقفى ميايستد و در حضرت سلطان در اين جمع به\r\n\r\n","description":"","footnote":"","page_name":" 101 ","page_number":69},
  {"content":"\r\n\r\nانباط ميپردازد . جعفرك همين كه از محضر سلطان بيرون آمد جمال الملك دستور داد او را گرفتند و امر به بيرون كشيدن زبانش از قفايش و قطعه كردن او نمود و مرد .\r\nسپس در ركاب سلطان و پدرش بخراسان رفت و مدتى در نيشابور اقامت كردند سپس خواست باصفهان بازگردند ، نظام الملك پيشاپيش بدان صوب رفت ، سلطان عميد خراسان را بخواست و به او گفت : تو كدام دوستدار ترى : سر خودت با سر جمال الملك ؟ گفت : سر خودم را سلطان گفت : اگر اقدام بكشتن او نكنى تو را خواهم كشت . عميد خراسان بمستخدمى كه مختص به خدمت جمال الملك بود .\r\nجمع آمد ، و در پنهانى بوى گفت : بهتر آنكه نعمت و منصب خود را نگهداريد و در قتل جمال الملك تدبير كنيد زيرا كه سلطان ميخواهد او را دستگير كند و بكشد و چنانچه شما او را به پنهانى بكشيد اصلح به حال شماست تا اينكه سلطان او را آشكارا بكشد . آن خادم گمان كرد آنچه عميد به او گفته درست است ، پس زهرى در سبوى فقاع ريخت ، جمال الملك فقاع بخواست و آن خادم آن سبو را تقديم داشت و نوشيد و درگذشت ، چون سلطان از مرگ او آگاه شد با شتاب رو باصفهان رهسپار گرديد تا اينكه به نظام الملك پيوست و او را از مرگ فرزندش آگاه كرد و او را تسليت بداد و گفت : من فرزند تو هستم و تو اولى از سايرين به بردبارى و شكيبائى هستى .\r\n\r\nبيان فتنه در بغداد ميان شافعيان و حنبليان\r\nدر اين سال ، شريف ابو القاسم بكرى مغربى واعظ وارد بغداد شد و اشعرى مذهب بود ، پيش از آن بحضور نظام الملك رسيده بود ، نظام الملك دوستش داشت و متمايل به او گرديد و روانهء بغدادش كرد و مستمرى وافرى براى او برقرار داشت ، و او در مدرسه نظاميه به وعظ اقدام كرد و در حين وعظ سخن از حنبليها بميان آورده و عيبجوئى از آنها ميكرد و ميگفت :  « ما كَفَرَ سُلَيْمانُ وَ لكِنَّ الشَّياطِينَ كَفَرُوا » )  [ ( 1 ) 
  ] ( سليمان كفر نكرد شياطين كفر كردند م ) به خدا سوگند احمد ( مقصود احمد بن حنبل مؤسس\r\n\r\n\r\n\r\n\r\n","description":"","footnote":"\r\n[ ( 1 ) 
  ] قرآن كريم سوره 2 آيه 102\r\n","page_name":" 102 ","page_number":70},
  {"content":"\r\n\r\nمذهب حنبلى است م . ) كفر نگفته اصحاب او به راه كفر رفته‌اند .\r\nسپس او يك روز بخانهء قاضى القضاة ابى عبد اللّه دامغانى واقع در نهر القلائين رفت در آنجا بين يكى از هواخواهان او و گروهى از حنبليها مشاجره‌اى رويداد كه منتهى به فتنه گرديد ، هواخواهانش افزون شدند ، و كوى بنى الفراء در فشار گذاشته شد و كتب آنها را گرفتند ، از جمله كتاب « الصفات » از ابى يعلى بود . اين كتاب را پيش روى ابو القاسم بكرى واعظ ، در حالى كه او بر كرسى وعظ نشسته بود ميخواندند و وى به تشنيع آنها ( حنبليها ) ميپرداخت و سخن ميراند ، او را با حنبليها دشمنيها و فتنه‌ها برفت و از جانب ديوان به « البكرى » ملقب شد ، بدانائى كه در سنت داشت ، و در بغداد درگذشت و در جوار ابى الحسن اشعرى دفن شد .\r\n\r\nبيان عزيمت شيخ ابى اسحاق به رسالت به نزد سلطان\r\nدر ذى حجه اين سال خليفه المقتدى بامر اللّه شيخ ابا اسحاق شيرازى را ، به سفارت به حضرت سلطان ملكشاه و نظام الملك فرستاد ، وى حامل نامه‌اى بود متضمن شكايت از عميد ابى الفتح بن ابى الليث عميد عراق و خواسته شده بود كه از كار نظارت بر بلاد نهى بشود . شيخ ابى اسحاق بهر شهرى از شهرهاى ايران كه ميرسيد مردم از مرد و زن و فرزندانشان به پيشوازش بيرون ميشدند و ركابش لمس ميكردند و غبار استرش محض تبرك ميگرفتند . در اين سفر گروهى از اعيان بغداد و از جمله امام ابو بكر شاشى و غيره در صحبت او بودند و همين كه به ساوه رسيد تمام اهالى آنجا به پيشوازش بيرون شدند ، و هر يك از فقهاى آن ديار از وى تمنى كرد در خانهء او فرود آيد و شيخ اين كار را نكرد ، و گروهى از ارباب صناعات او را ديدار نموده و با آنان چيزها از صناعات خودشان همراه بود كه نثار هودج او مينمودند . نانوايان بيرون آمدند و نان نثار ميكردند و شيخ همگان را از آن كارها منع و نهى ميكرد ، ميوه‌فروشان و شيرينى فروشان غيرهم نيز همچنين ميكردند . در بين آن گروهها ، كفش دوزان بيرون شده و كفشهاى نرم و لطيف ساخته بودند كه براى پاى اطفال شايسته بود ، و آنها را\r\n\r\n","description":"","footnote":"","page_name":" 103 ","page_number":71},
  {"content":"\r\n\r\nنثار ميكردند . و روى سر مردم فرو ميريخت و شيخ از كار آنان در شگفت بود و پس از بازگشت براى يارانش حكايت ميكرد و ميگفت : آيا نصيب شما از آن نثارها چه بود ؟ و برخى گفتند : آنچه ما و سرور ما نصب برد ؟ و شيخ گفت : اما من خود را بدرون هودج كشاندم . و ميخنديد . پس از ورود به مقصد ، سلطان و نظام الملك او را گرامى داشتند . ميان او و امام الحرمين ابى المعالى جوينى در محضر نظام الملك مناظره‌اى رويداد . در انجام رسالتى كه داشت و آنچه مورد خواست او بود پذيرفته شد ، و چون ببغداد بازگشت ، عميد كارش سست گرديد . و آنچه بدان اتكاء و اعتماد داشت در هم شكست و دستش از تمام آنچه كه بستگى به اطرافيان خليفه داشت كوتاه شد .\r\nدر اين سفر شيخ ابو اسحاق چون به بسطام رسيد ، سهلكى شيخ صوفيه كه بزرگ شيخى از مشايخ بود به پيشوازش بيرون شد ، همين كه شيخ ابو اسحاق شنيد شيخ از راه فراميرسد ، با پاى پياده رو به او رفت و سهلكى چون او را بديد خويشتن از چارپائى كه بر آن سوار بود به زير افكند ، و دست شيخ ابى اسحاق را بوسيد ابو اسحاق پاهاى شيخ ببوسيد و او را بجاى خود بنشاند . و ابو اسحاق پيش روى او بنشست . و هر كدام نسبت به ديگرى تكريمى و احترامى فراوان بجاى آوردند و شيخ سهلكى دانه‌هائى چند گندم به ابى اسحاق داد و خاطرنشان ساخت كه آن دانه‌ها تعلق به زمان ابى بزيد بسطامى دارد . و ابو اسحاق ( از آن هديه ) بس شادمان گرديد .\r\n\r\nبيان محاصرهء دمشق بوسيله شرف الدوله و بازگشت او از آنجا\r\nدر اين سال تاج الدوله تتش گروه زيادى ( سپاهى ) گرد آورد و از بغداد به قصد بلاد روم و انطاكيه و سرزمينهاى مجاور آن ، عزيمت كرد ، شرف الدوله حكمران حلب اين خبر بشنيد و بيمناك شد ، او نيز گروهى از اعراب عقيل و كردها را گرد آورد . و جمع زيادى گرد او متشكل شدند ، پس با خليفه در مصر مكاتبه كرد و از او يارى طلبيد كه دمشق را محاصره كند . خليفه مصر وعده يارى به او داد . چون تتش از آن امر آگاه شد ، بدمشق بازگشت و اول محرم بدانجا رسيد ، ( سال هفتصد و هفتاد و شش ) و\r\n\r\n","description":"","footnote":"","page_name":" 104 ","page_number":72},
  {"content":"\r\n\r\nشرف الدوله اواخر محرم به آنجا وارد شد و شهر را محاصره كرد و با مردم آن بجنگيد در يكى از روزها لشكريان دمشق از شهر بيرون شده و با او جنگيدند ، و حمله‌اى راستين و پر تلاش بر سپاه شرف الدوله نموده ، و سپاه او سست و تزلزل در آنها راه يافت اعراب منهزم شده ، شرف الدوله پايمردى بخرج داده و مشرف بر اسارت بود كه يارانش بناى عقب‌نشينى گذاردند شرف الدوله چون چنان بديد و نيز ملاحظه نمود كه از مصر هم سپاهى به يارى او نرسيد ، و از بلاد خودش هم خبر رسيد كه اهالى حران عليه او عصيان ورزيده‌اند ، از دمشق به بلاد خود كوچ كرد و چنان وانمود ساخت كه ميخواهد به فلسطين برود پس نخست به « مرج الصفر » رفت ، مردم دمشق و تتش بيمناك و مضطرب شدند . سپس از مرج الصفر رو به سمت مشرق به بيابان روى نهاد ، و در حركت خويش بسيار بشتاب وجد ، رهسپار بود و بسيارى از مواشى و سپاهيانش و همچنين چارپايان بسيار هلاك شد و عده بسيارى از مردم از وى جدا افتادند .\r\n\r\nبيان پاره‌اى از رويدادها\r\nدر اين سال مؤيد الملك از اصفهان به بغداد وارد شد ، عميد الدوله بن جهير ، به پيشوازش شتافت ، و در مدرسه نظاميه فرود آمد ، و از سر در مدرسه در اوقات نماز سه مرتبه كوس نواختند مال زيادى تقديم داشتند تا كوس نواختن قطع كرد و طبلها را به تكريت فرستاد .\r\nدر جمادى الاخره اين سال ابو عمر و عبد الوهاب بن محمد بن اسحاق بن مندهء اصفهانى در اصفهان درگذشت او مردى حافظ ( قرآن ) و فاضل بود و همچنين امير ابو نصر على بن الوزير ابى القاسم هبة اللّه بن على بن جعفر بن ماكولا سضف كتاب الاكمال درگذشت مولد او بسال چهار صد و بيست و مردى فاضل و حافظ بود ، غلامان ترك او در كرمان او را كشتند و مالش را ربودند\r\n.\r\n\r\n","description":"","footnote":"","page_name":" 105 ","page_number":73},
  {"content":"\r\n\r\n\r\n476 ( سال چهار صد و هفتاد و شش )\r\n\r\nبيان عزل عميد الدوله بن جهير از وزارت خليفه و عزيمت پدرش فخر الدوله بدياربكر\r\nدر صفر اين سال عميد الدوله بن جهير از وزارت خليفه عزل شد . و روزى كه عزل شد رسولى از جانب سلطان و نظام الملك وارد بغداد شده و از خليفه خواسته شد كه بنو جهير را بنزد سلطان بهمراه ببرد . خليفه به آنها اجازت داد . و بنو جهير با تمام افراد خانواده و زنانشان به نزد سلطان رفتند و نظام الملك بسى آنها را تكريم كرده احترام گذاشت . و سلطان دياربكر را به فخر الدوله بن جهير واگذارد و بوى خلعت داد .\r\nو جامگان ديگر عطاء كرد و سپاهى بهمراه او بدياربكر گسيل داشت و امر كرد كه قصد آنجا نمايد و دياربكر را از بنى مروان بگيرد و بنام خويش خطبه خواند و نام خود بر سكه‌ها ضرب كند و فخر الدوله بدان صوب رهسپار گرديد .\r\nچون بنو جهير بغداد را ترك كردند . در ديوان ابو الفتح المظفر پسر رئيس الرؤساء مرتبت يافت . پيش از آن وى سرپرستى ابنيه دار الخلافه و غيرها ميكرد .\r\n\r\nبيان عصيان اهالى حران شرف الدوله و فتح آن\r\nدر اين سال مردم حران بر شرف الدوله مسلم بن قريش عصيان ورزيدند و از\r\n\r\n","description":"","footnote":"","page_name":" 106 ","page_number":74},
  {"content":"\r\n\r\nقاضى خود ابن حلبه اطاعت كردند . اهالى حران و ابن عطير نميرى خواستند شهر را به « جبق » امير تركمان تسليم كنند . در آن هنگام شرف الدوله در دمشق بود و تاج الدوله تتش را محاصره كرد . چون خبر عصيان مردم حران را دريافت به حران بازگشت . و در اثناى مراجعت با ابن ملاعب حكمران حمص صلح كرد و سلميه و رفنيه را بوى واگذار نمود و به حركت بسوى حران ادامه داد و شهر را محاصره كرد و بوسيله منجنيق بدان ( سنگ ) انداخت و يك بدنه از باروى شهر خراب شد و در جمادى الاولى شهر را فتح كرد و قاضى و دو پسرش را گرفت و بر باروى شهر بدار زد .\r\n\r\nبيان وزارت ابى شجاع محمد بن حسين براى خليفه\r\nدر اين سال خليفه ابا الفتح بن رئيس الرؤساء را از نيابت در ديوان عزل و ابى شجاع محمد بن حسين را بوزارت خويش منصوب كرد . و در شعبان خلعت وزارت به دو پوشاند و به لقب ظهير الدين ملقبش نمود و شاعران در مدح او سخن بسيار سرودند . از جمله ابو المظفر بن محمد بن عباس ابيوردى ، در قصيده‌اى مشهور او را مدح كرد .\r\n( مؤلف فاضل دو بيت از آن قصيده را آورده كه در نقل و ترجمهء آن فايدتى به نظر نرسيد . م . )\r\n\r\nبيان كشته شدن ابى المحاسن بن ابى الرضا\r\nدر شوال اين سال ، سيد الرؤساء ابو المحاسن بن كمال الملك ابى الرضا ، كشته شد . او به سلطان ملكشاه تقربى بس عظيم يافته بود . پدرش طغرانويس بود . روزى ابو المحاسن به سلطان گفت : نظام الملك و يارانش را به من تسليم كنيد . من بشما هزار هزار دينار تسليم خواهم كرد . آنها اموال مردم ميخوردند و آباديها باقطاع ميدهند . و ذخاير نزد آنها فزونى يافته است .\r\n\r\n","description":"","footnote":"","page_name":" 107 ","page_number":75},
  {"content":"\r\n\r\nنظام الملك از اين گفته‌ها با خبر شد ، خوانى بس بزرگ بمهمانى بگستراند و غلامان خويش بر آن بگمارد و آنان هزاران تن از تركان بودند ، اسبان و سلاح آنها را نيز بمعرض شهود گذاشت . همين كه سلطان بدان مهمانى فرود آمد نظام الملك به او گفت : من تو را خدمت كردم و به پدر و نياى تو هم خدمت نمودم ، مرا حق خدمت است . و به تو گفته‌اند كه من عشر اموال تو را ميگيرم . اين سخن درست است . من آن را ميگيرم و صرف اين غلامان مينمايم كه براى تو گرد آورده‌ام و نيز صرف صدقات و صلات كه بزرگ سپاس و ثنائى بدنبال دارد و اجر آن به تو ميرسد ، مينمايم . اموال آن و تمام آنچه را كه مالك هستم به پيشگاهت ريزم و خود قناعت به خرقه‌اى و زاويه‌اى ميكنم . سلطان امر كرد ابى المحاسن را بگيرند و چشمانش كور كنند و كردند و او را به قلعهء ساوه فرستادند .\r\nپدرش كمال الملك اين خبر بشنيد ، به خانه نظام الملك پناهنده شد .\r\nو دويست هزار دينار تسليم و پرداخت كرد و از طغرانويسى عزل شد و بجاى او مؤيد الملك بن نظام الملك برقرار گرديد .\r\n\r\nبيان چيره‌شدن مالك بن علوى بر قيروان و باز پس گرفتن او از آنجا\r\nدر اين سال ، مالك بن علوى صخرى اعراب را گرد خود جمع آورد و گروهى زياد از آنها گرد او جمع شدند و رو به مهديه نهاد و آنجا را محاصره كرد . امير تميم - بن معز اقدام تام و تمامى در مقابله با وى كرد ، مالك از آنجا كوچ كرد و به چيزى دست نيافته و رو به قيروان رفته آنجا را محاصره كرد و قيروان را متصرف شد .\r\nتميم سپاهى گران مجهز كرد و او را در قيروان محاصره نمود . مالك چون ديد ياراى برابرى با تميم ندارد ، قيروان را ترك كرد و سپاه تميم بر آن چيره شد و قيروان دوباره جزء كشور او گرديد\r\n.\r\n\r\n","description":"","footnote":"","page_name":" 108 ","page_number":76},
  {"content":"\r\n\r\n\r\nپاره‌اى از رويدادها\r\nدر اين سال ارزانى و فراوانى در تمام بلاد گسترش داشت . يك « كر » گندم اعلى در بغداد بده دينار رسيد . ( اگر « كر » از اوزان عراق در آن زمان مقصود باشد . هر « كر » مساوى با 824 كيلوگرم و 940 گرم است . « كر » عادى برابر 368 كيلو و 880 گرم است . مترجم بنقل از تاريخ نقود و مقياسات در حكومت اسلامى ) .\r\nدر جمادى الاخرهء اين سال شيخ ابو اسحاق شيرازى درگذشت . مولد او بسال سيصد و نود و سه بود . شاعران در رثاء او سخن بسيار سرودند ، از جمله ابو الحسن خباز و بندينجى و غيرهما . و او رحمة اللّه عليه ، از حيث دانش و زهد و عبادت و سخاوت يگانهء عصر خود بود . و در جامع ( مسجد ) القصر بر وى نماز گذاردند و ياران و پيروانش سه روز در مدرسه نظاميه بماتم نشستند و هيچكس از آنان تخلف از حضور در آن مجلس ( ختم ) نكرد .\r\nمؤيد الملك بن نظام الملك در بغداد بود و امر تدريس در عهدهء ابا سعد عبد الرحمن بن مأمون متولى گذارد . چون نظام الملك از تعيين او بامر تدريس آگاه شد انكار آن كرد و گفت : بعد از شيخ ابى اسحاق بايستى در مدرسه را مىبستند .\r\nبر جنازهء او در باب الفردوس نماز گذارده ، براى ديگرى اين كار نكرده بودند و خليفه المقتدى بامر اللّه بر او نماز گذارد و در نماز ابو الفتح فرزند رئيس الرؤساء كه در مقام وزارت نيابت داشت پيشنمازى كرد و سپس در جامع القصر بر او نماز گذاردند و در باب ابرز به خاك سپرده شد\r\n.\r\n\r\n","description":"","footnote":"","page_name":" 109 ","page_number":77},
  {"content":"\r\n\r\n\r\n477 ( سال چهار صد و هفتاد و هفت )\r\n\r\nبيان جنگ ميان فخر الدوله بن جهير و ابن مروان و شرف الدوله\r\nپيش از اين بيان كرديم كه فخر الدوله بن جهير باتفاق سپاهيان سلطان بديار بكر عزيمت كرد ، همين كه اين سال فرا رسيد ، سلطان سپاه ديگرى نيز كه امير ارتق ابن اكسب در آن گروه سپاهى بود ، گسيل داشت و امر به يارى فخر الدوله كرد .\r\nاز آن سوى ابن مروان نزد شرف الدوله رفت ، و در ازاء تسليم آمد بوى از او طلب يارى كرد و هر يك براى ديگرى سوگند ( وفاى بعهد ) ياد كردند ، و چون دشمنى ميانشان پيشينه و استحكام داشت ، هر كدام آنها تصور ميكرد ديگرى دروغگو است . اين دو ( پس از سوگند ) هم رأى بر جنگيدن با فخر الدوله شدند و هر دو به آمد رفتند .\r\nفخر الدوله هم در آن ناحيت فرود آمده و چون اجتماع آنان را نگريست .\r\nمايل به صلح شد و گفت : ترجيح نميدهم كه بوسيلهء من بلائى بر اعراب وارد شود .\r\nتركمانها از تصميم او آگاه شدند و شبانه سوار شده و اعراب را احاطه كردند . واقعه در ربيع الاول رخ داد . حركت تركمانها موجب قتال و شدت آن گرديد و اعراب منهزم شدند ، در اين واقعه فخر الدوله و ارتق شركت نكرده حاضر نبودند و\r\n\r\n","description":"","footnote":"","page_name":" 110 ","page_number":78},
  {"content":"\r\n\r\nتركمانها چادرهاى اعراب و چارپايانشان را بغنيمت ربودند و شرف الدوله بگريخت و خويشتن نگهداشت تا به آبادى بيرون از باروى شهر آمد رسيد ، در آنجا فخر الدوله و همراهانش او را محاصره كردند . همين كه شرف الدوله خود را محصور بديد بر خود بترسيد و بامير ارتق مكاتبه كرد و مالى تقديم و تقاضا كرد بر جانش منت گذارده به نحوى كه بتواند از آمد بيرون شود . حفظ طرق و حصار با امير ارتق بود ، و چون ارتق شنيد كه شرف الدوله تقديم مال مينمايد ، بوى اجازهء خروج از آمد داد و او در بيست و يكم ربيع الاول از آمد بيرون شد و قصد رقه نمود و مالى كه وعده كرده بود براى ارتق فرستاد . ابن جهير به ميافارقين رفت . از امراء امير بهاء الدوله منصور بن مزيد و فرزندش سيف الدوله صدقه با وى بودند . در عزيمت ابن جهير به ميافارقين از او جدا شده به عراق بازگشتند ، و فخر الدوله به خلاط رفت .\r\nهمين كه سپاهيان سلطانى بر چادرهاى اعراب چيره شدند و اموالشان به غنيمت ربودند و زنانشان اسير شدند ، سيف الدوله صدقة بن منصور بن مزيد ، اموال خود بذل كرد و اسراى بنى عقيل و زنان و فرزندانشان را آزاد كرد و همهء آنها را از حيث وسائل به بلاد خودشان مجهز نمود و روانه داشت و كارى بزرگ انجام داد و مكرمتى شرافتمندانه در اين باره نمود و شاعران در مدح او سخن بسيار سرودند از جمله محمد بن خليفه سنبسى در قصيده‌اى وى را ستايش كرد . ( مولف فاضل ابياتى چند از آن مديحه سرائى آورده كه از ترجمه و نقل آن گذشتيم . م ) و نيز بنديجى او را ستود و نيك‌سخن سرود ، چنانچه بيم آن نداشتيم كه سخن بدرازا كشد آن ابيات را ميآورديم .\r\n\r\nبيان استيلاى عميد الدوله بر موصل\r\nچون سلطان آگاه شد كه شرف الدوله بگريخته و درآمد محاصره شده شك در اسارت او نكرد ، و عميد الدوله بن جهير را خلعت بداد و با سپاهى انبوه به موصل گسيل داشت و به امراى تركمان نوشت كه طاعت از او بكنند و از امراء آقسنقر ،\r\n\r\n","description":"","footnote":"","page_name":" 111 ","page_number":79},
  {"content":"\r\n\r\nقسيم الدوله را با وى همراه كرد . قسيم الدوله آقسنقر نياى ملوك ما اصحاب موصل است و هموست كه سلطان بعد از آن حلب را باقطاع به او داد .\r\nامير ارتق قصد ( رسيدن بحضور ) سلطان كرد ، در بين راه و در مصاحبت با عميد الدوله بازگشت عميد الدوله رو بموصل رهسپار گرديد تا بدانجا رسيد ، به اهالى شهر پيام فرستاد و آنان را به طاعت سلطان و ترك عصيان مشورت داد و ارشاد كرد مردم شهر ، در شهر برويش گشودند و آن را تسليم او كردند .\r\nسلطان شخصا با سپاهيانش رو ببلاد شرف الدوله نهاد كه آنها را تصرف كند در آن اثناء خبر به او رسيد كه برادرش تكش در خراسان ، چنان كه ياد خواهيم كرد خروج كرده است . و ملاحظه نمود كه شرف الدوله از محاصره نجات يافته است .\r\nسلطان مؤيد الملك فرزند نظام الملك را نزد شرف الدوله كه در مقابل رحبه اقامت گزيده بود ، فرستاد وى عهد و پيمان به او داد و او را نزد سلطان كه در بوازيح بود آورد . و در آخر رجب بود كه سلطان او را خلعت بخشيد . شرف الدوله دارائيش از دست رفته بود و به منظور تقديم خدمت قرض كرد و براى سلطان اسبهائى عالى بهمراه برد ، از جمله اسب خودش « بشار » بود كه اسبى نامور بود و بوسيله آن از معركه نجات يافته و در گير و دار آمد نيز بهمچنين ، و اسبى بسيار دونده و اسبهاى ديگر در مسابقه بدان نميرسيدند . سلطان فرمان داد آن را بمسابقه با اسبهاى ديگر گذارند در اين مورد اين اسب از همه اسبان پيشى جست آنچنان كه سلطان از شگفتى كه بوى دست داده به پا بتماشا برخاست .\r\nخليفه نقيب طراد زينى را براى ديدار با شرف الدوله گسيل داشت و او را در موصل ديدار كرد ، نيروى شرف الدوله فزونى يافت و سلطان با وى صلح كرد و بر بلادش برقرار داشت ، و براى جنگ با برادر خود بخراسان بازگشت .\r\n\r\nبيان عصيان تكش بر برادرش سلطان ملكشاه\r\nدربارهء تكش و مصالحهء او با سلطان پيش از اين گفتگو داشتيم . اكنون چون\r\n\r\n","description":"","footnote":"","page_name":" 112 ","page_number":80},
  {"content":"\r\n\r\nتكش دورى سلطان بديد عصيان‌گرى از سر گرفت ، ياران و هواخواهانش آميزش و در آميختگى را ترجيح ميدادند ، و ترك طاعت برادر را بنظرش خوشايند وانمود ساختند راى آنها بپذيرفت و با آنان همراه شد . و مرو الرود و غيرها را تا دژى كه نزديك به سرخس بود ، تصرف كرد . و آن دژ متعلق به مسعود فرزند امير ياخز و بكمال استحكام ساخته شده بود .\r\nدر اين سوى ابو الفتوح طوسى يار نظام الملك كه در نيشابور بود ، با عميد خراسان ابو على اتفاق نظر پيدا كردند كه ابو الفتوح نامه‌اى سربسته به مسعود بن يا خز بنويسد . خط ابو الفتح شباهت بسيار به خط نظام الملك داشت و مضمون نامه چنين بود : اين نامه را در روز كذا از رى به تو نوشتم و ما فرداى اين روز رو به تو رهسپار ميشويم ، دژ را نگهدار ما در فلان شب بر دشمن تاخته او را در فشار ميگذاريم .\r\nسپس رهنوردى كه به او اطمينان داشتند بخواستند ، و دينارى چند از زر ناب بوى دادند و به او گفتند : رو به مسعود برو و هر گاه به فلان محل رسيدى در آنجا اطراق كن و بخواب و اين نامه سربسته و پيچيده شده در پارچه را بميان كمر مخفى كن طلايه‌داران تكش تو را خواهند گرفت ، و چيزى به آنها مگو تا اينكه تو را بزنند ، اگر زدند و در زدن افراط روا داشتند بگو كه من سلطان را در رى ترك كرده از وى جدا شدم چون اين مأموريت بدرستى انجام دهى بخششى شايسته از ما خواهى داشت .\r\nآن رهنورد همين كار كرد . و ماجرا همچنان كه گفتيم رويداد و او را نزد تكش برده و پيش روى او بزدند چنان كه مشرف بمرگ شد ، پس او آن نامه را چنان كه پيچيده شده بود آشكارا كرد و تسليم نمود و آنها را بياگاهند كه او سلطان و نظام الملك را با سپاهيانش در اردوگاه ترك كرد ، و اردوگاه سلطانى رو به اين نقطه در حركت است همين كه از محتواى نامه آگاه شدند و سخنان آن مرد شنيدند ، بيدرنگ از آن نقطه حركت كرده و آنچنان با شتاب دور شدند كه چادرها و چارپايان و ديكها كه بر آتش گذارده بودند . و صبر نكردند آنچه مىپختند صرف كنند ، بجاى نهاده و به قلعه « ويخ » رفتند و اين فرجى شگفت‌انگيز بود و مسعود از دژ به زير آمد و آنچه در اردوگاه\r\n\r\n","description":"","footnote":"","page_name":" 113 ","page_number":81},
  {"content":"\r\n\r\nبود برگرفت و سلطان بعد از سه ماه از گذشت اين رويداد وارد خراسان شد . هر - گاه اين تدبير به كار نميرفت تكش تا دروازه‌هاى رى را غارت كرده بود .\r\nچون سلطان بخراسان رسيد قصد تكش كرد و او را گرفت . و برايش سوگند ياد كرده بود كه آزارش نميكند و از جانب او رنجى به او نخواهد رسيد . يكى از حاضران راى زد كه اين امر به فرزند خود احمد واگذار نمايد و كار او به احمد واگذار شد احمد دستور داد چشم او را ميل كشيده ، و ميل كشيدند و زندانيش كردند .\r\n\r\nبيان فتح انطاكيه بوسيله سليمان بن قتلمش\r\nدر اين سال سليمان بن قتلمش ، فرمانرواى قونيه و اقصرا و توابع آن از بلاد روم به شام رهسپار گرديد و شهر انطاكيه از سرزمين شام را كه از سال سيصد و پنجاه هشت در دست روميان بود ، تصرف كرد .\r\nسبب تصرف شهر بوسيله سليمان اين بود كه « فردوس » رومى حكمران انطاكيه ببلاد روم رفته و شحنه‌اى در شهر برقرار داشته بود ، فردوس نسبت به اهالى و سپاهيانش نيز بد كردار بود تا آنجا كه فرزند خويش را هم زندانى كرده بود . در غياب او پسرش و شحنه اتفاق كردند كه شهر را تسليم سليمان بن قتلمش بكنند و به او نامه نوشتند و او را دعوت كردند . سليمان با سيصد سوار و گروه زيادى پياده ، بر كشتى سوار و از راه آب بدان صوب روى نهاد . و از كشتى به خشكى پياده و بيرون شد و از راههاى كوهستانى و تنگه‌هاى دشوار گذر كرد ، تا بموعد مقرر بدانجا رسيد و نردبانها بر باروى شهر نصب نمود و باتفاق شحنه و همراهانش آن نردبانها نصب و بر باروى شهر بالا رفت و با شحنه اجتماع كرد و در شعبان شهر را گرفت و با اهالى بجنگيد و كرتى پس از كرت ديگر جنگ آوران را منهزم ساخت و بسيارى از آنها كشته شدند ، سپس بقيه را مورد بخشش قرار داد و دژ معروف به « قيسان » تسليم شد و اموالى بيرون از شمار بگرفت و نسبت به رعايا نيكرفتارى پيشه كرد و عدل و داد ميانشان برقرار داشت و به آنان دستور داد آنچه خراب شده دوباره آباد كنند .\r\n\r\n","description":"","footnote":"","page_name":" 114 ","page_number":82},
  {"content":"\r\n\r\nو همراهانش را از فرود آمدن بخانه‌هاى مردم و در آميختن با آنان منع كرد .\r\nچون سليمان انطاكيه را تصرف كرد به سلطان نوشت و مژدهء ( آن فتح ) به او داد و اين كار يعنى فتح انطاكيه را منسوب به او نمود زيرا خود را وابسته بدان خاندان دانسته و در اطاعت او مىباشد .\r\nملكشاه از آن مژده خشنودى خود آشكارا كرد و مردم سليمان را تهنيت گفته ستودند ، از جمله ابيوردى در قصيده‌اى طولانى زبان بمدح او گشود .\r\n( مؤلف فاضل سه بيت از آن مديحه را نقل كرده كه در ترجمهء آن فايدتى متصور نبود . م . )\r\n\r\nبيان كشته شدن شرف الدوله و حكومت برادرش ابراهيم\r\nپيشتر بيان كرديم كه سليمان بن قتلش شهر انطاكيه را تصرف كرد . چون شهر را متصرف شد ، شرف الدوله مسلم بن قريش به او پيام فرستاد و از او آنچه را كه فردوس از مال براى او ميفرستاد مطالبه كرد و به عصيان عليه سلطان او را بترساند .\r\nسليمان بپاسخ او پيام داد :\r\nاما طاعت از سلطان شعار و دثار من است و خطبه و سكه بنام او در بلاد من خوانده و زده مىشود و دربارهء اين فتح كه خداوند سعادت آن بدست من در اين شهر انجام گرديده و كارسازى كافران نمودم جملگى به سلطان نوشتم و اما مالى كه پيش از اين صاحب انطاكيه براى تو ميفرستاد . او كافر بود و آنچه ميداد جزيه سر خودش و يارانش بود . و من سپاس خداى را مسلمان هستم . و چيزى نميفرستم .\r\nشرف الدوله انطاكيه را مورد غارت قرار داد . سليمان نيز ( متقابلا ) شهر حلب را غارت كرد مردم شهر از او ديدار كرده شكايت از غارتگرى سپاهيانش كردند .\r\nسليمان به آنها گفت :\r\nمن بيش از شما از اين كار كراهت دارم و لكن صاحب شما ( مقصود شرف الدوله است م . ) مرا ناگزير بدان كرد . من عادت به غارت مال مسلمان ندارم و چيزى كه شريعت حرام دانسته نميگيرم . سپس بهمراهانش دستور آنچه گرفته‌اند به آنان\r\n\r\n","description":"","footnote":"","page_name":" 115 ","page_number":83},
  {"content":"\r\n\r\nپس بدهند و دادند .\r\nاز آن سوى شرف الدوله گروه انبوهى از اعراب و تركمانها گرد خويش جمع آورد . از جمله كسان كه با وى بودند جبق امير تركمان با يارانش بود . و رو به انطاكيه نهاد و آنجا را محاصره كرد . سليمان چون از آن ماجرا آگاه شد ، سپاهيان خود گرد آورد و رو به دو نهاد . و هر دو گروه در بيست و چهارم صفر سال چهار صد و هفتاد و هشت در ناحيه‌اى از توابع انطاكيه با هم تلاقى كردند و جنگ ميانشان درگير شد . تركمانهاى جبق گرايش به سليمان پيدا كرده اعراب منهزم شده و شرف الدوله بدنبالشان روى بهزيمت گذارد ، و پس از پافشارى در جنگ كشته شد و چهار صد تن از غلامان از جوانان حلب پيش روى او كشته شدند . قتل او به روز جمعه بيست و چهارم صفر سال چهار صد و هفتاد و هشت رويداد . و بيان آن در اينجا براى پىگيرى رويدادها كه بعضى با برخى ديگر بستگى دارند آورده شد .\r\nشرف الدوله احول ( لوچ ) بود و از سنديه واقع بر كنار رود عيسى تا ننسبج از سرزمين شام و توابع آن را در تصرف داشت ، ديار ربيعه و مضر از سرزمينهاى جزيره و موصل و حلب نيز و آنچه پدر و عم او قرواش داشت از آن او بود . مردى عادل و نيكرفتار بود . امنيت در بلادش عام و ارزانى شمول كلى داشت . و بلاد خود را با سياستى عظيم اداره ميكرد به نحوى كه سوار و سواران از چيزى بيم نداشتند و از جانب او در شهر و روستائى عامل و قاضى و بازرس ( خبر رسان ) وجود داشت . چنان كه كسى بر كسى تجاوز نميكرد .\r\nهمين كه كشته شد بنو عقيل برادرش ابراهيم بن قرواش را كه زندانى بود از زندان بيرون آوردند و زمام امور به او سپردند . وى سالهاى درازى در زندان گذرانده بود بطوريكه وقتى او را از زندان بيرون آوردند نميتوانست روى پاهاى خود راه برود .\r\nچون شرف الدوله كشته شد سليمان بن قتلمش رو بسوى حلب نهاد و در آغاز ربيع الاول سال چهار صد و هفتاد و هشت آنجا را محاصره كرد و تا پنجم ربيع الاخر از همان سال آنجا را در محاصره داشت و طرفى نيست و از آن محل كوچيد و رفت\r\n.\r\n\r\n","description":"","footnote":"","page_name":" 116 ","page_number":84},
  {"content":"\r\n\r\n\r\nبيان پاره‌اى از رويدادها\r\nدر اين سال ، در ماه صفر ، ستاره‌اى از سمت مشرق رو به مغرب متلاشى گرديد ، حجم آن باندازهء حجم ماه و نور آن برابر با نور ماه بود ، و حدود يك ساعت تا مسافتى بعيد بكندى سير كرد . و مشابهتى با ساير كواكب نداشت .\r\nدر بيست و پنجم رجب اين سال سلطان سنجر بن ملكشاه در شهر سنجار از سرزمين جزيره كه فاصلهء آن با موصل دو روز راه است ، بهنگام فرود آمدن سلطان در آنجا متولد شد و نامش را از احمد گذاردند و اينكه سنجر به او گفته شده ، بنام شهرى است كه در آنجا به دنيا آمد و مادرش ام ولد بود [ ( 1 ) 
  ] .\r\nدر جمادى الاولى در اين سال ، شيخ ابو نصر عبد السيد بن محمد بن عبد الواحد بن صباغ فقيه شافعى و صاحب شامل و كامل و كفاية المسائل و تصانيف ديگر ، پس از سالها نابينائى بدرود زندگى گفت . مولد او بسال چهار صد بود . قاضى ابو عبد اللّه حسين بن على بغدادى معروف به ابن بقال هم در اين سال درگذشت . وى از شيوخ اصحاب شافعى . و قضاء باب الازج ( در بغداد ) با او بود و هنگامى كه حج بر سبيل تجريد منقطع شد وى حج گذارد . اسماعيل بن مسعدة بن اسماعيل ابن احمد بن ابراهيم ابو القاسم اسماعيلى ، جرجانى هم در اين سال بدرود زندگى گفت . مولد او به سال چهار صد و چهار و سمت پيشوائى داشت و فقيه شافعى و محدث و اديب و خانه‌اش مجمع دانشمندان بود .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - در سلسله انساب بين اعراب شخصيتهائى را كه مادرشان از اعيان دودمان همان شخصيت نباشد « ام ولد » مينامند . م .\r\n","page_name":" 117 ","page_number":85},
  {"content":"\r\n\r\n\r\n478 ( سال چهار صد و هفتاد و هشت )\r\n\r\nبيان چيره شدن فرنگيان بر شهر طليطله [ ( 1 ) 
  ]\r\nدر اين سال فرنگيان كه خدا لعنت‌شان كند . شهر طليطله از بلاد اندلس را از مسلمين گرفتند و آن از بزرگترين بلاد آن ديار و محكمترين آنها بشمار است .\r\nسبب آن اين بود كه « اذفونش » پادشاه فرنگيان در اندلس شانش نيرو يافته و ملكش بزرگى و سپاهيانش افزون گرديد . چونكه بلاد اندلس ، شيرازه وحدتشان گسسته شده و هر شهرى را پادشاهى بود و جمله بمانند ملوك الطوائف شده بودند . در اين هنگام بود كه فرنگيان ببلاد آنها طمع ورزيدند و بسيارى از مرزهاى آنها را بگرفتند .\r\nاذفونش پيش از آن در خدمت فرمانرواى طليطله القادر باللّه بن مأمون بن يحيى بن ذى النون و آگاه بود از كجا بدان شهر بيايد و راه بملك القادر باللّه چگونه بيايد و اين زمان فرا رسيد ، اذفونش سپاهيان خود گرد آورد و رو به شهر طليطله نهاد .\r\nو هفت سال آن شهر را محاصره و آنجا را از القادر بگرفت و نيروئى بر نيروى او افزوده شد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - طليطله شهر « تولد » (  Toledo  ) امروزى است و در 714 ميلادى بدست طارق بن زياد فتح شد . م .\r\n","page_name":" 118 ","page_number":86},
  {"content":"\r\n\r\nالمعتمد على اللّه ابو عبد اللّه محمد بن عباد بزرگترين ملوك اندلس از مسلمانان بود و بيشتر از بلاد را بمانند قرطبه ( كوردو ، امروزى . م . ) و اشبيليه ( سويل امروزى ) در تصرف داشت . وى هر سال مالياتى به اذفونش ميداد . همين كه اذفونش طليطله را متصرف گرديد المعتمد ماليات مرسوم را براى او فرستاد . اذفونش آن را نپذيرفت و پس فرستاد و تهديد و وعيد كرد كه به شهر قرطبه ميآيد و آنجا را تصرف مىكند .\r\nمگر اينكه تمام استحكامات كوهستانى را تسليم او كنند و براى مسلمانان فقط دشت و هامون بجاى ماند . رسولى كه حامل اين پيام تهديد آميز بود پانصد سوار رزمجو بهمراه داشت . محمد بن عباد او را فرود آورد و همراهانش را ميان سركردگان سپاه خود تقسيم نمود ، سپس بهر يك از آن سركردگان دستور داد كه هر كدام هر چند تن از آن مردان كه نزد او هستند بكشد ، و سپس رسول را احضار كرد و او را سخت سيلى بنواخت . چنان كه چشمانش از حدقه بيرون جست و سه تن از آن گروه جان سالم بدر بردند و نزد اذفونش برگشتند و او را از ماجرا آگاه كردند .\r\nاو در حال عزيمت به قرطبه بود كه آنجا را محاصره كند . همين كه از آن ماجرا آگاه شد به طليطله بازگشت كه تدارك وسائل حصار نمايد و المعتمد به اشبيليه عزيمت كرد .\r\n\r\nبيان چيره شدن ابن جهير برآمد\r\nدر محرم اين سال ابن جهير شهر آمد را تصرف نمود .\r\nسبب آن اين بود كه فخر الدوله بن جهير پسر خود زعيم الرؤساء ابو القاسم را همراه با جناح الدوله معروف به مقدم سالار ، به سمت آمد گسيل داشته بود و ميخواستند كه تاكستانها و باغهاى آن ناحيه را زيرورو كنند . و بسبب استحكام شهر آمد ، طمع تصرف آن را نداشت . گرسنگى ميان مردم آن ناحيه تعميم يافت و دسترس يافتن بخواربار و مواد غذائى دشوار گرديد و مردم شهر نزديك به هلاكت رسيدند با اين همه در حصار بردبارى نموده و اعتنائى نداشتند .\r\nاتفاق چنين رويداد كه چند سپاهى براى انجام حاجتى از باروى شهر به زير\r\n\r\n","description":"","footnote":"","page_name":" 119 ","page_number":87},
  {"content":"\r\n\r\nآمدند و سلاحهاى سود را در همان مكان ترك كردند ، عده‌اى از عامه مردم بان نقطه بالا رفتند . مردى از اهل شهر بنام ابى الحسن جلو افتاد و سلاج آن سپاهى بپوشيد و بر آن نقطه به پا ايستاد و بنام سلطان ( ملكشاه ) شعار داد و سايرين هم كه همراه او بودند همان كار را كردند و زعيم الرؤساء را خواستند و نزد آنها رفت و شهر را تسليم او كردند . اهالى شهر اتفاق كردند خانه‌هاى نصارى را غارت كنند . چون از جانب نمايندگان بنى مروان در آن شهر به آنان ستم روا ميداشتند و اكثريت‌شان نصارى بودند و از آنان انتقام گرفتند .\r\n\r\nبيان تصرف ايضا ميافارقين\r\nدر ششم جمادى الاخرهء اين سال فخر الدوله ميافارقين را نيز تصرف كرد .\r\nوى آنجا را در محاصره داشت . سعد الدوله گوهر آئين نيز با سپاهيان خود به يارى او رسيد و در جنگ پافشارى نمودند . قسمتى از باروى شهر سقوط كرد . اهالى چون اين بديدند ، بنام ملكشاه شعار دادند و شهر را به فخر الدوله تسليم نمودند و او تمام دارائى بنى مروان را پس از چيره شدن بگرفت و براى سلطان فرستاد و زعيم الرؤساء پسرش را هم با آن اموال ( به حضرت سلطان ) فرستاد و خود او با گوهر آئين ببغداد سرازير شدند . زعيم الرؤساء از بغداد رو باصفهان نهاد و در شوال به آنجا رسيد و آنچه بهمراه داشت به سلطان رساند .\r\n\r\nبيان تصرف جزيرهء ابن عمر\r\nدر اين سال فخر الدوله ، سپاهى به جزيرهء ابن عمر گسيل داشت . اين ناحيت نيز از بنى مروان بود . خاندانى از اهالى آنجا كه بنو دهبان ناميده ميشدند و از اعيان اهالى جزيره بودند ، شورش كردند و قصد دروازهء كوچكى از دروازه‌هاى شهر كه به آن « باب البوبيه » ميگفتند كه جز پياده كس نميتوانست بدان رسد ، نمودند .\r\nعلت نتوانستن رسيدن بدان نقطه اين بود كه از بيرون شهر بدانجا بالا رفته و از پنجره‌اى\r\n\r\n","description":"","footnote":"","page_name":" 120 ","page_number":88},
  {"content":"\r\n\r\nراه گشوده و آن دروازه را شكستند و سپاه را وارد كرده و آنجا تصرف شد و دولت بنى مروان منقرض گرديد . بزرگ است خدا كه ملكش زوال ناپذير است .\r\nگروه بنو دهبان تا اين روز ما ( روزگار مؤلف ) هنوز هستند . هر وقت كسى براى محاصرهء جزيره ميآمد آنها از شهر بيرون ميروند و ديگر شوكتى برايشان بجاى نمانده و منزلتى كه كارى انجام بدهند ندارند و بدان حركتى كه كردند تاكنون از آنها مؤاخذه مىشود .\r\n\r\nبيان پاره‌اى از رويدادها\r\nدر ربيع الاول اين سال امير لشكريان با سپاهيان مصر به شام رسيدند و شهر دمشق را محاصره كردند . در دمشق تاج الدوله تتش حكمرانى ميكرد . و بر او سخت گرفتند و با وى جنگيدند و امير لشكريان بر او پيروز نشد پس به مصر بازگشت .\r\nدر اين سال بين اهالى كرخ و ساير محلات بغداد فتنه‌اى رويداد و از نهر الدجاج در باب الاجر و محال نزديك بدان را به آتش كشيدند . وزير ابو شجاع گروهى از سپاهيان را فرستاد و آنها را از ريختن خون و گناهى كه دامنگير فتنه‌جويان مىشود نهى كرد . آن گروه نتوانستند از عهدهء آنها برآيند و مصيبت بزرگ شد .\r\nدر اين سال زلزله سختى در خوزستان و فارس رخ داد . و اشد آن در ارجان بود و خانه‌ها را خراب و خلق بسيارى زير آوار هلاك شدند .\r\nدر ربيع الاول اين سال بعد از غروب باد سياه و شديدى وزيدن گرفت و رعد و برق زياد رويداد و شنهاى سرخگون و خاك زيادى بر زمين فرود آمد و آتش ( رعد و برق ) در اطراف آسمان افروخته بود و بيشتر اين واقعه در عراق و موصل رخ داد و درختان خرما و اشجار را بينداخت و با آنها صاعقه‌هاى بسيار همراه بود ، چنان كه مردم گمان كردند قيام قيامت رويداده و نيمهء شب هوا باز شد .\r\nدر ربيع الاخر اين سال امام الحرمين ابو المعالى عبد الملك بن عبد اللّه بن يوسف جوينى بدرود زندگى گفت . مولد او بسال چهار صد و هفده بود . و هموست امام\r\n\r\n","description":"","footnote":"","page_name":" 121 ","page_number":89},
  {"content":"\r\n\r\nمشهور در فقه و اصول و ديگر دانشها و حديث از ابى محمد جوهرى و غيره شنيده بود .\r\nدر ذى حجه اين سال محمد بن احمد بن عبد اللّه بن احمد ابن الوليد ابو على متكلم درگذشت . وى يكى از رؤساى معتزله و پيشواى آنها بود و پنجاه سال در خانهء خود به زيست و نميتوانست از گزند و آسيب عامهء مردم بغداد از خانه بيرون بيايد .\r\nكلام را از ابى الحسين بصرى و عبد الجبار همدانى قاضى فرا گرفته بود و از جمله شاگردانش ابن برهانست كه بزرگتر از خود او بود .\r\nدر اين سال قاضى ابو الحسن هبة اللّه بن محمد بن سيبى قاضى الحريم در نهر معلى درگذشت . مولد او بسال سيصد و نود و چهار بود . وى با امام المقتدى بامر اللّه بگفتگو مىنشست ، و پسر خود ابو الفرج عبد الوهاب را در محضر قاضى القضاة بن دامغانى بجانشينى خود گمارد .\r\nدر جمادى الاولاى اين سال ابو العز بن صدقة وزير شرف الدوله در بغداد درگذشت . شرف الدوله او را دستگير و در رحبه زندانى كرده بود . وى از آنجا فرار كرد و ببغداد آمد ، پس از چهار ماه كه ببغداد رسيده بود درگذشت و مردى با دهش و فروتن بود ، و حكومت او را از اخوانش جدا نساخت و تغييرى در احوال او روى نداد .\r\nدر رجب اين سال قاضى القضاة ابو عبد اللّه دامغانى درگذشت . مولد او بسال سيصد و نود و هشت بود و در چهار صد و نوزده وارد بغداد شد و با قاضى ابا العلاء بن صاعد مصاحبت داشت و در بغداد در مجلس ابى الحسين تدورى حاضر ميشد و منصب قاضى القضاة بعد از او به قاضى ابو بكر بن مظفر بن بكران شامى رسيد وى يكى از بزرگترين اصحاب قاضى ابى الطيب طبرى بود .\r\nهم در اين سال عبد الرحمن بن مأمون بن على ، ابو سعد متولى مدرسهء نظاميه درگذشت و او از اصحاب قاضى حسين مرو رودى بوده و كتاب ابانه را تمام كرد\r\n.\r\n\r\n","description":"","footnote":"","page_name":" 122 ","page_number":90},
  {"content":"\r\n\r\n\r\n479 ( سال چهار صد و هفتاد و نه )\r\n\r\nبيان كشته شدن سليمان بن قتلمش\r\nچون سليمان بن قتلمش شرف الدوله مسلم بن قريش را چنان كه بيان كرديم .\r\nكشت . پيامى براى ابن حتيتى عباسى پيشواى مردم حلب فرستاد و از او خواست كه حلب را تسليم او كند .\r\nابن حتيتى در جواب از وى مهلب خواست تا در اين باره با سلطان ملكشاه مكاتبه كند . ضمنا ابن حتيتى كس نزد تتش فرمانرواى دمشق فرستاد و بوى وعده كرد كه حلب را تسليم او مينمايد . تتش براى گرفتن حلب بدان صوب رهسپار گرديد .\r\nسليمان از اين ماجرا آگاه شد . و با شتاب هر چه تمامتر روى بسوى تتش نهاد و بدون تجهيزات لشكرى ، سحرگاهان بوى رسيد ، تتش از ورود او آگاه نشد مگر وقتى كه به او نزديك رسيده بود ، همراهانش را آرايش جنگى بداد .\r\nدر اين واقعه امير ارتق بن اكسب با تتش بود ، او هميشه در جنگها پيروز شده و جنگى را نديده مگر آنكه در گير و دار آن ظفرياب شده بود . پيش از اين هم حضور او را با ابن جهير در نبرد آمد و آزاد كردن شرف الدوله را از آمد ( كه در محاصره بود ) ياد كرده‌ايم و چون آن كار را كرد ، ترسيد از اينكه ابن جهير عمل او را به سلطان گوشزد كند ، پس خدمت او را ترك كرد و به تاج الدوله تتش پيوست و تتش\r\n\r\n","description":"","footnote":"","page_name":" 123 ","page_number":91},
  {"content":"\r\n\r\nبيت المقدس را به او واگذار كرد . و در اين جنگ هم در ركاب او بود و شجاعتها بروز داد و اعراب را بجنگ و ستيز تشويق و تحريض كرد . و بالنتيجه همراهان و ياران سليمان بهزيمت رفتند و ليكن خود او در قلب پايدارى كرد و چون هزيمت سپاهيانش بديد دشنه‌اى بيرون كشيد و خود را كشت . و گفته شده است كه در گير و دار جنگ كشته و تتش بر سپاهش چيره شد .\r\nدر صفر سال گذشته ، پيش از اين رويداد ، سليمان بن قتلمش ، نعش شرف الدوله را در پارچه‌اى به پيچيد و روى استرى بحلب فرستاد و از مردم حلب خواست كه تسليم او بشوند .\r\nدر صفر اين سال تتش نعش سليمان را در پارچه‌اى به پيچيد و بحلب فرستاد و از مردم آن خواست شهر را تسليم او كنند . ابن حتيتى بپاسخ او گفت كه بايد به سلطان نامه بنويسد و هر چه او امر كرد انجام ميدهد . تتش شهر را محاصره كرد و مردم آن را تنگنا گذاشت .\r\nابن حتيتى در شهر ، هر برجى از برجهاى آن را به مردى از اعيان شهر سپرد كه آن را حفظ كند و برجى را به مردى سپرد كه به ابن رعوى شناخته شده بود و ابن حتيتى با وى سخن بدرشتى گفته او را دچار وحشت كرده بود . اين مرد بسيار زورمند بود و ديد كه مردم در چه تنگنائى واقع شده‌اند . و اين ملاحظه موجب شد كه كس نزد تتش فرستد و او را دعوت نمايد و نا او وعده گذارد كه شبى از اين شبها تتش مردان خود را با طناب به باروى شهر بالا بفرستد ، در شب ميعادگاه كه قرار گذاشته بود آمد و مردان خود را بوسيله طناب و نردبان بالا فرستاد و در نتيجه تتش شهر را تصرف كرد . ابن حتيتى به امير ارتق پناهنده شد و وى شفاعت او كرد . و اما دژى كه در آن سالم بن مالك بن بدران ميزيست و حفاظت آن مينمود ، پابرجا ماند . سالم پسر عم شرف الدوله مسلم بن قريش بود . و تتش هفده روز آن دژ را در محاصرهء خود داشت در اين هنگام خبر وصول پيشتازان اردوى سلطان ملكشاه برادرش به او رسيد .\r\nو از آنجا برفت\r\n.\r\n\r\n","description":"","footnote":"","page_name":" 124 ","page_number":92},
  {"content":"\r\n\r\n\r\nبيان تصرف حلب و غيرها بوسيلهء سلطان\r\nابن حتيتى چون از تاج الدوله تتش بيمناك شده بود به سلطان ملكشاه نوشت و از او خواست بحلب بيايد و شهر را بوى تسليم نمايد . سلطان ملكشاه در جمادى - الاخره از اصفهان بدان صوب رهسپار گرديد و پيشروان اردوگاه ( سلطانى ) در عهدهء امير برسق و بوزان و ديگر امراء گذارده شد و از طريق موصل راه را برگزيد و در رجب به آنجا رسيد ، و از موصل حركت كرد و چون بحران رسيد ابن شاطر آنجا را تسليم وى نمود و سلطان حران را به محمد بن شرف الدوله واگذار كرد و از آنجا به رها رفت كه در تصرف روميها بود و رها را محاصره و متصرف گرديد . روميان رها را ، چنان كه پيشتر ياد كرديم از ابن عطير خريده بودند . پس از تصرف رها ، سلطان به قلعه « جعبر » رفت و يك شبانه روز آن قلعه را در محاصره داشت و تصرفش كرد . و از بنى قشير هر كه در آنجا بود بكشت و جعبر را از صاحبش كه شيخى نابينا بود گرفت .\r\nاين پير نابينا را دو پسر بود كه اذيت و آزار از جانب آنها عظيم بود و راهزنيها كرده و به دو پناهنده ميشدند .\r\nسپس سلطان از فرات گذشت و رو به شهر حلب نهاد ، در بين راه شهر منبج را تصرف نمود و همين كه به حلب نزديك شد ، برادر سلطان تتش از حلب برفت و چنان كه گفته بوديم او حلب را متصرف شده بود تتش از حلب از راه بيابان عزيمت كرد و امير ارتق با وى همراه بود و به او مشورت داد كه سپاه سلطان را احاطه كرده به فشارند و گفت : آنها تازه از راه فرا رسيده‌اند و آنقدر خود و چارپايانشان خسته و كوفته هستند كه نتوانند جلوى ما را بگيرند . و چنانچه اين كار را بكنيم پيروز خواهيم شد .\r\nتتش گفت : « من جاه و منزلت برادر خود را كه در سايهء او زيست ميكنم نخواهم شكست زيرا كه شكست و وهن اين كار در درجهء اول به من برميگردد .\r\nتتش بدمشق رفت ، سلطان چون به حلب رسيد شهر تسليم او شد . و سالم بن - مالك قلعه را تسليم سلطان كرد و به شرط اينكه قلعهء جعبر در عوض به او داده شود . سالم در وهلهء نخست از تسليم قلعه خوددارى كرد .\r\n\r\n","description":"","footnote":"","page_name":" 125 ","page_number":93},
  {"content":"\r\n\r\nسلطان دستور داد هر سپاهى فقط يك تير به قلعه پرتاب كند . كثرت تيرهائى كه پرتاب شد ، گوئى خورشيد را از ديده‌ها پوشيده داشت ، پس به واگذارى قلعه جعبر به سالم سازش به عمل آمد و قلعه به سلطان تسليم شد و سلطان قلعه جعبر به او داد و بدست او و اولاد او باقى بود تا اينكه ، چنان كه بسو است خداى بزرگ ياد خواهيم كرد ، نور الدين محمود بن زنگى آنجا را گرفت .\r\nامير نصر بن على بن منقد كنانى ، حكمران شيزر ، كس نزد سلطان فرستاد و در طاعت او بدر آمد و لاذقيه را تسليم سلطان كرد و همچنين كفر طاب و افاميه ، سلطان روش مسالمت آميز او بپذيرفت و فسخ عزيمت به رفتن به شيزر كرد و امير نصر را در حكومتش در آن نواحى كه نام برديم استوار داشت .\r\nچون سلطان حلب را تصرف كرد آن را به قسيم اندوله آق سنقر سپرد و او به عمران آنجا قدام و نيك سيرتى پيشه كرد .\r\nو اما ابن حتيتى كه اعتماد به احسان سلطان و نظام الملك نسبت به خود داشت زيرا كه وى آنان را دعوت كرده بود به حلب بيايند .\r\nهمين كه سلطان شهر را تصرف كرد ، اهالى شهر از سلطان درخواست نمودند آنها را از تحميل ابن حتيتى معاف دارد . سلطان خواست اهالى را پذيرفت و ابن حتيتى را جزء ملازمان خود قرار داد و او را به ديار بكر روانه داشت . در آنجا دچار تهيدستى شد . و در شدت فقر در همانجا درگذشت و فرزندش را هم در انطاكيه ، پس از آنكه فرنگيان آنجا را تصرف نمودند ، كشتند .\r\n\r\nبيان درگذشت بهاء الدوله منصور بن مزيد و حكومت فرزندش صدقه\r\nدر ربيع الاول اين سال ، بهاء الدوله ابو كامل منصور بن دبيس بن على بن مزيد اسدى حكمران حله و نيل و آباديهاى مجاور آن ، درگذشت .\r\nهمين كه نظام الملك خبر درگذشت او بشنيد گفت : اجلّ صاحبان دستار\r\n\r\n","description":"","footnote":"","page_name":" 126 ","page_number":94},
  {"content":"\r\n\r\nدرگذشت . او مردى فاضل بود و در محضر على بن برهان آموزش ديده و خوانده بود .\r\nو بهوشمندى كه داشت بدرخشيد و از آن ( در كسب دانش ) استفاده كرد و شعر نيكو ميسرود از جمله گفته‌هاى اوست :\r\n فان انا لم احمل عظيما و لم اقد * لهاما و لم اصبر على فيل معظم\r\nو لم اوجر الجانى و امنع حوزه * غداة انادى للفخار و انتمى \r\nمفاد اين دو بيت به فارسى اينست كه : چنانچه من بارى گران بار نكرده و لشكرى بزرگ را فرمانده نيستم و بر كارى بزرگ شكيبائى نداشتم ( بعوض ) جنايتكارى هم به مزدورى نگرفتم كه در فرداى خود ندا بسر بلندى خود در دهم و ( كار او را ) منسوب به خود نمايم .\r\nدر مرثيه يكى از دوستانش كه كنيه‌اش ابو مالك بود سروده است :\r\n فان كان ادرى خدننا و نديمنا * ابو مالك فالنائبات تنوب\r\nفكل ابن انثى لا محالة ميت * و فى كل حى للمنون نصيب\r\nو لو ردّ حزن او بكاء لهالك * بكيناه ما هبت صبا و جنوب \r\nمفاد ابيات بالا هم به فارسى چنين است : هر گاه يار و نديم ما ابو مالك بدرود ما نمود مصائب وارد آيد ، فرزند هر مادرى ناگزير ( روزى ) مرگ بر او ميتازد و هر ( گروه ) زنده‌اى از مصائب بهره‌اى دارد . چنانچه غصه و اندوه و يا ريختن اشك آنكه را كه از دست رفته باز ميگرداند . ما تا زمانى كه نسيم شمال و جنوب ميوزد بر او ميگريستيم .\r\nهمين كه بهاء الدوله درگذشت ، خليفه نقيب علويان ابو الغنائم را به تعزيت و تسليت نزد سيف الدوله صدقة بن منصور روانه كرد . سيف الدوله پس از درگذشت پدر نزد سلطان ملكشاه رفت . سلطان او را خلعت بداد و بجاى پدر حكمرانيش بر آنچه داشتند استوار داشت . و شعراء مراثى بسيار در مرگ بهاء الدوله سرودند\r\n.\r\n\r\n","description":"","footnote":"","page_name":" 127 ","page_number":95},
  {"content":"\r\n\r\n\r\nبيان نبرد زلاقه در اندلس و هزيمت فرنگيان\r\nپيش از اين ياد كرديم كه پادشاه فرنگ طليطله را تصرف كرد . و آنچه هم كه المعتمد بن عباد با رسول اذفونش پادشاه كرد و بازگشت المعتمد به اشبيليه را بيان نموديم . همين كه المعتمد به اشبيليه بازگشت و مشايخ قرطبه از آنچه رويداد آگاه شدند و نيروى فرنگيان و ضعف مسلمانان و يارى جستن بعضى از پادشاه فرنگ را از بعض ديگر بديدند ، پس گرد هم جمع آمدند و گفتند : بلاد اندلس را فرنگيان بر آن چيره‌گى يافته‌اند و جز اندكى از آن بجاى نمانده است و اگر اين وضع و حال استمرار پيدا كند ، خواهيم ديد نصرانيت كما كان بدين ( كشور ) باز خواهد گشت .\r\nپس از گفتگوئى كه در مجمع خود كردند نزد قاضى عبد اللّه بن محمد بن ادهم رفتند و به او گفتند : مگر نمىبينى كه مسلمانان در چه حقارت و ذلتى دچار شده‌اند و پس از آنكه خود جزيه بگير بودند اكنون بايد جزيه بده باشند و ما را رأى و عقيدتى است كه پيشنهاد تو مينمائيم گفت : چه باشد ؟ گفتند : به اعراب ساكن در افريقيه مينويسيم ، و بذل اموال مينمائيم . هر گاه بما رسيدند هر چه دارائى داريم با آنان قسمت ميكنيم و همگان با هم بعنوان مجاهدين در راه خدا بيرون ميشويم قاضى بانان گفت : ميترسم چون باينجا رسيدند بلاد ما را ويران كنند ، چنان كه در افريقيه كردند و فرنگيان را بجاى خود نهاده و از شما شروع ميكنند . ( دعوت ) مرابطين اصلح باشد و آنان بما نزديكترند .\r\nبه او گفتند : پس با امير المسلمين مكاتبه كن و او را ترغيب نما كه بسوى ما گذرد و يكى از سركردگان خود باينجا روانه كند .\r\nدر اثنائى كه آنان بگفتگو نشسته بودند المعتمد بن عباد بر آنان وارد شد .\r\nقاضى ابن ادهم آنچه ميانشان گذشته بود براى او بازگو كرد . ابن عباد به او گفت :\r\nتو خود در اين امر رسول من باش . ابن ادهم براى اينكه خود را از هر گونه تهمتى بر كنار دارد . از پذيرفتن آن رسالت خوددارى كرد .\r\n\r\n","description":"","footnote":"","page_name":" 128 ","page_number":96},
  {"content":"\r\n\r\nپس از اصرار المعتمد رو به امير المسلمين « يوسف بن تاشفين » رفت و چون به دو رسيد رسالت خويش انجام داد و او را از ترس و بيم مسلمانان از « اذفونش » آگاه كرد .\r\nدر آن هنگام امير المسلمين در سبته بود . و فى الحال دستور بعبور سپاهيان خود به اندلس داد و در همان حال كس بمراكش فرستاد كه بقيه سپاهيان كه در آنجا بودند حركت كنند . آنها نيز گروه گروه ، دسته‌اى پس از دستهء ديگر بيامدند و همين كه تكميل شدند ، از دريا گذشتند و رفتند و با المعتمد بن عباد در اشبيليه ملاقات كرده و او نيز بنوبهء خود سپاهيانش را گرد آورده بود و از قرطبه سپاهى انبوه به حركت درآمد و بيرون شدند و داوطلبان از ساير بلاد اندلس نيز قصد پيوستن بدانها نمودند .\r\nاين خبرها به اذفونش رسيد ، وى سواران خود را گرد آورد و از طليطله حركت كرد ، اذفونش نامه‌اى به امير المسلمين نوشت و آن نامه را يكى از ادباى مسلمانان براى اذفونش بقلم آورد و در آن به خشونت سخن گفته بود و از نيرو و تجهيزات جنگى خويش توصيف و نويسنده در اين باره گزافه‌گوئيها كرده بود . امير المسلمين به ابا بكر بن قصيره دستور داد پاسخ آن نامه بنويسد .\r\nابا بكر نويسنده‌اى چيره دست بود ، و جواب نوشت و نيكو پاسخى بنوشت .\r\nهمين كه آن را بر امير المسلمين خواند به او گفت : اين نامه طولانى است . نامهء اذفونش بياور و در پشت آن پاسخى بنويس كه اصل آن را بپوشاند .\r\nهمين كه نامه به اذفونش بازگردانده شد ، بر خود بلرزيد و دريافت كه دچار مردمى شده است با عزم و حزم ، پس بر استعداد ( جنگى ) خويش بيفزود ، و در خواب ديد مثل اينكه سوار بر فيل است و طبل كوچكى پيش روى دارد و بر آن همى كوبد .\r\nرؤياى خويش را با قسيسان در ميان نهاد . آنها تعبير آن را ندانستند . مرد مسلمانى را كه داناى تعبير خواب بود احضار كرد و خوابى كه ديده بود براى او نقل نمود .\r\nآن مرد مسلمان دانا از او خواست كه او را از اين كار معاف دارد و اذفونش نپذيرفت پس آن مرد مسلمان گفت : تعبير اين خواب در كتاب خداى گرامى است و آن گفتهء\r\n\r\n","description":"","footnote":"","page_name":" 129 ","page_number":97},
  {"content":"\r\n\r\nخداى بزرگ است كه گفته است :\r\n  ( أَ لَمْ تَرَ كَيْفَ فَعَلَ رَبُّكَ بِأَصْحابِ الْفِيلِ )   [ ( 1 ) 
  ] و در سورهء ديگر سخن خداى بزرگ كه گفته است :    ( فَإِذا نُقِرَ فِي النَّاقُورِ فَذلِكَ يَوْمَئِذٍ يَوْمٌ عَسِيرٌ عَلَى الْكافِرِينَ غَيْرُ يَسِيرٍ )    [ ( 2 ) 
  ] و مقتضاى آن هلاك تمام اين سپاهى است كه گرد ميآورى .\r\nهمين كه سپاهيانش گرد آمدند ، و انبوهى آن نگريست در شگفت شد و آن معبر را بخواند و به او گفت : با اين سپاه خداى محمد صاحب كتاب شما ( قرآن ) را خواهم ديد . معبر راه خود گرفت و برفت و بيكى از مسلمانان گفت : اين پادشاه و هر كس با او همراهست هلاك خواهد شد و سخن رسول خدا صلّى اللّه عليه و سلّم را از حديث « ثلاث مهلكات » ( سه چيز است كه كشنده است ) بر زبان راند كه يكى از سه چيز مهلك ( در حديث شريف ) خود بينى مرد و بزرگ بينى خودش است .\r\nامير المسلمين و المعتمد بن عباد به راه خود برفتند تا بسرزمينى رسيدند كه بدان « زلاقه » ميگويند و از توابع شهر بطليموس است . اذفونش نيز از راه فرا رسيد و در موضعى فرود آمد كه ميان ( هر دو فريق ) هيجده ميل فاصله بود . به امير المسلمين گفته شد كه ابن عباد شايد پندپذير نباشد و بدون شما فداكارى نكنند . امير المسلمين كس نزد او فرستاد و دستور داد كه در مقدمهء ( سپاه ) قرار گيرد و او همين كار را كرد ، و حركت نمود . اذفونش چادرهاى خود بر كوهستان برپاداشت و المعتمد در دامنه ديگر همان كوهستان اردوگاه خود مستقر نمود . چنان كه ديده ميشد و امير المسلمين در پشت كوه و نزديك به المعتمد . اذفونش گمان كرد سپاهيان مسلمين همين هستند كه مىبيند ( يعنى آنچه در پشت كوه و اردوگاه امير المسلمين بود نميديد ) .\r\nعدهء سپاهيان فرنگ پنجاه هزار بود و يقين كردند كه غلبه با آنهاست . اذفونش دربارهء تعيين وقت پيكار به المعتمد پيام فرستاد و پادشاه قصد او كرد ، المعتمد گفت\r\n\r\n\r\n\r\n\r\n","description":"","footnote":"\r\n[ ( 1 ) 
  ] سورهء 105 آيه يكم : نديدى كه خداى تو بر اصحاب فيل چه كرد ( قرآن مجيد )\r\n[ ( 2 ) 
  ] سورهء 74 آيهء شريفه 10 - 8 هر گاه ( بهنگام قيامت ) بر صور ( اسرافيل ) بدمد آن روزى سخت خواهد بود و كافران را آسايشى نخواهد بود ( قرآن كريم )\r\n","page_name":" 130 ","page_number":98},
  {"content":"\r\n\r\nفردا جمعه است و بعد از آن ( بيك روز فاصله ) يكشنبه فرا ميرسد ، پس تلاقى روز دوشنبه باشد ، و ما با خستگى بدينجا رسيده‌ايم ، و قرار بر همان شد ( يعنى روز دوشنبه ) اذفونش سحرگاه شب جمعه سوار شد و بامداد روز جمعه به غدر بر لشكريان المعتمد يورش برد و گمان كردند آن چادرها مجموع سپاه مسلمين را در بر گرفته است و جنگ بين آنها رويداد ، مسلمانان شكيبائى و پايمردى نموده و مشرف بهزيمت بودند المعتمد ، قبلا به امير المسلمين پيام فرستاده او را از آمدن فرنگيان براى جنگ آگاه كرده بود . امير المسلمين گفت : مرا بچادرهاى فرنگيان رهنمون شويد و بدان سوى رهسپار گرديد ، همچنان كه فرنگيان با سپاهيان المعتمد درگيرى داشتند امير المسلمين بچادرهاى فرنگيان رسيد . آنها را بباد نهب و غارت گرفته و هر كس در آنها بود كشت ، و همين كه فرنگيان چنان بديدند خوددارى نتوانستند كرد و منهزم شدند و مسلمانان بشمشير آنها را بگرفتند و المعتمد از پشت سر دنبالشان كرد .\r\nامير المسلمين منهزمين را پيش روى خود يافته و شمشير ميانشان به كار انداخته و كسى از آنها نجات پيدا نكرد . و اذفونش با عدهء كمى نجات يافت و مسلمانان از سرهاى بريده تلهاى بسيار بساختند و بر روى بلنديهاى آن اذان ميگفتند تا اينكه به عضونت رسيده آنها را بسوزاندند .\r\nاين نبرد روز جمعه در دهه اول ماه رمضان سال چهار صد و هفتاد و نه رويداد .\r\nالمعتمد زخمهائى بر صورتش وارد شده بود و در آن شجاعت خويش آشكارا نمود و از فرنگيان تنها سيصد سوار به بلاد خود بازگشتند و مسلمانان آنچه را كه فرنگيان از مال و سلاح و چهارپايان و غير ذلك داشتند به غنيمت گرفتند .\r\nابن عباد به اشبيليه بازگشت ، امير المسلمين به جزيرة الخضراء مراجعت نمود و از آب گذشته به سبته عزيمت نمود و از آنجا بمراكش رفت و تا سال آينده در آنجا اقامت گزيد ، و آنگاه به اندلس بازگرديد ، و المعتمد بن عباد با سپاه خود و عبد اللّه بن بلكين صنهاجى حكمران غرناطه با سپاه خود . با امير المسلمين همه گرد هم جمع آمدند و به حركت درآمده در « لبط » فرود آمدند ، و آنجا دژى مستحكم و حصنى\r\n\r\n","description":"","footnote":"","page_name":" 131 ","page_number":99},
  {"content":"\r\n\r\nحصين و منيع در دست فرنگيان بود ، محاصره‌اش كرده و بر شدت حصار افزودند ولى گشودن آن ميسرشان نشد . و پس از مدتى از آن نقطه عزيمت نمودند . در مدت محاصره هيچكس از فرنگان بنابر آنچه كه در سال پيش بر آنها گذشته بود براى جنگ بيرون نشد ابن عباد به اشبيليه برگشت . امير المسلمين به غرناطه كه راه او بود بازگشت و در عزيمت به غزناطه عبد اللّه بن بلكين با وى همراه بود . امير المسلمين نسبت به او غدر كرد و غرناطه را از وى گرفته او را بيرون راند .\r\nدر كاخهاى غرناطه آنقدر از اموال و ذخاير بديد كه هيچ پادشاه در اندلس پيش از آن چنان ( گنجينه‌اى ) نداشت ، از جمله چيزها كه در آنجا يافت ، تسبيحى بود كه چهار صد قطعه گوهر گرانبها برشته آن كشيده بودند و هر دانهء آن بيكصد دينار ارزيابى شد و از گوهرهاى گرانقدر و بزرگ ارزشمند و چيزهاى ديگر از جامگان و سلاح و غيرها ، و عبد اللّه و برادرش فرزندان بلكين را گرفته با خود به مراكش برد غرناطه نخستين نقطه‌اى بود كه امير المسلمين يوسف بن تاشفين از بلاد اندلس متصرف شد .\r\nپيش از اين سبب دخول صنهاجه را به اندلس بيان كرده بوديم ، و گفته بوديم كه عده‌اى از آنان به افريقيه و نزد المعز بازگشتند . آخرين كسان كه از صنهاجه در آنجا باقيماندند همين عبد اللّه بود كه شهرش را از وى گرفته و خود او به كرانه ( دريا ) كوچيد .\r\nچون امير المسلمين به مراكش بازگشت ، مردم بلادى هم كه هنوز اطاعت او نكرده بودند مانند سوس ، و ورغه و قلعه مهدى به اطاعت او درآمدند ، علماى اندلس به او گفته بودند كه اطاعت از او وجوب پيدا نميكند مگر اينكه بنام خليفه خطبه خواند و از جانب او فرمان حكمرانى بر بلاد برايش برسد . پس او كس نزد خليفه المقتدى بامر اللّه ببغداد فرستاد و از بغداد براى او خلعتها و پرچمها و فرمان فرستاده شد و ملقب به امير المسلمين و ناصر الدين گرديد\r\n.\r\n\r\n","description":"","footnote":"","page_name":" 132 ","page_number":100},
  {"content":"\r\n\r\n\r\nبيان ورود سلطان به بغداد\r\nدر ذى حجه اين سال سلطان ملكشاه پس از فتح حلب و بلاد ديگر شام و جزيره براى اولين بار وارد بغداد شد ، و در دار المملكه فرود آمد و فرداى آن روز به حلبه رفت و چوگان بازى كرد و براى خليفه پيشكشيهاى بسيار فرستاد و خليفه هداياى وى پذيرفت . و فردايش نظام الملك تقديم خدمت نسبت به خليفه انجام داد . سلطان و نظام الملك آرامگاه موسى بن جعفر و مزار معروف ( مقصود معروف كرخى است م ) و احمد بن حنبل و ابى حنيفه و ديگر مزارهاى معروفه را زيارت كردند .\r\nابن زكرويهء واسطى در قصيده‌اى نظام الملك را ستايش كرده ، ابيات زير از همان قصيده است .\r\n زرت المشاهد زورة مشهودة * ارضت مضاجع من بها مدفون\r\nفكانك الغيث استهل بتربها * و كانها بك روضة و معين\r\nنازت قد احك بالثواب و انجحت * و لك الإله على النجاح ضمين \r\nمفاد ابيات بالا به فارسى چنين است : آرامگاهها را زيارتى كه همگان بديدند كردى و آنان كه در آنجا به خاك سپرده شده بودند راضى شدند ، و تو همچو ابر بارنده بر خاك و تربت آنها باريدى كه گوئى تربت آنها رشك مينو گرديد و پيمانه‌ات در ثواب كاميابى يافته و خدا كاميابى تو را ضامن خواهد بود . و اين بنا بگفته مؤلف فاضل قصيده مشهورى است .\r\nنظام الملك از دار الخلافه خواسته شد ، كه شبانه بدانجا رود ، شامگاهان رفت و همان شب بازگشت .\r\nسلطان و نظام الملك ، براى شكار بدشت و هامون بيرون شدند ، و در اثناى آن آرامگاههاى امير المؤمنين على و حسين عليه ( عليهما ) سلام را زيارت كردند .\r\nسلطان در ورود بدشت ، شكار بسيار از آهوان و غيرها كرد و دستور بناى منارهء قرون را در سبيعى صادر كرد و به بغداد بازگشت و بر خليفه وارد شد ، و خليفه خلعت\r\n\r\n","description":"","footnote":"","page_name":" 133 ","page_number":101},
  {"content":"\r\n\r\nسلطانى بر او پوشاند .\r\nهمين كه از نزد او بيرون شد ، نظام الملك هنوز همچنان بر پاى ايستاده اميران را بخليفه ميشناساند ، و چون اميرى پيش ميآمد ميگفت : اين بندهء ، فلان بن فلان و اقطاعش چنان و چنين و تعداد سپاهش چنين و چنانست تا اينكه آخرين امراء آمدند و شناسانده شدند و خليفه كار بلاد و بندگان ( خدا ) به سلطان بازگذاشت و امر به دادگسترى ميانشان كرد . سلطان از خليفه خواست اجازت دهد دست او را ببوسد و خليفه خواست او را نپذيرفت . پس تمنا كرد خاتم ( انگشترى ) خليفه را ببوسد .\r\nو خليفه خاتم خويش بوى داد و سلطان آن را ببوسيد و بر ديدگان نهاد . و خليفه امر به بازگشت داد و برگشت .\r\nخليفه نظام الملك را نيز خلعت بخشود . نظام الملك وارد مدرسه نظاميه شد و در كتابخانهء مدرسه نشسته و كتابهائى را بررسى نمود . و مردم را در مدرسه جزئى از حديث شنواند و بجزئى ديگر املاء كرد . سلطان تا صفر سال چهار صد و هشتاد در بغداد بود و سپس به اصفهان رفت .\r\n\r\nبيان پاره‌اى از رويدادها\r\nدر محرم اين سال ، بين ساكنان ( محلهء ) كرخ و باب البصره فتنه‌اى رويداد و گروهى از آنها در آن بلوا كشته شدند و از جمله كشته‌شدگان قاضى ابو الحسن فرزند قاضى ابى الحسين بن غريق الهاشمى ، خطيب بود كه تيرى بوى اصابت كرد و از آن تير درگذشت ، و چون كشته شد فرزندش شريف ابو تمام كه او هم از خطابه بهره‌اى داشت ، جايش را گرفت . در آن هنگام عميد كمال الملك دهستانى در بغداد بود .\r\nبا سواران و مردان پيادهء خويش به « پل كهنه » رفت و مردم كرخ را يارى كرد .\r\nفتنهء دوم در شوال ميان آنها رويداد كه اين مرتبه حجاج عليه اهالى كرخ ياورى كرد .\r\nو منهزم شدند و مردم تا « درب اللؤلؤ » گريزان شده و نزديك بود ميان ساكنان كرخ جملگى هلاك شوند كه ابو الحسن بن برغوث علوى بر گروه جوانان سنى بيرون شد\r\n\r\n","description":"","footnote":"","page_name":" 134 ","page_number":102},
  {"content":"\r\n\r\nو آنها تمناى بخشش او كردند ، پس بازگشته و مردم را برگرداند .\r\nدر اين سال در نوزدهم حزيران ( ماه ششم از ماه‌هاى شمسى رومى - برابر ژوئن و مطابق 27 يا 29 خرداد ماه در ميايد . م . ) آب دجله فزونى يافته و دو روز در بغداد باران باريد .\r\nدر ربيع الاول اين سال ، عميد كمال الملك كس به انبار فرستاد ، و آنجا را از بنى عقيل گرفته و از دست آنها بيرون شد .\r\nدر ربيع الاخر اين سال ساختمان مناره در جامع القصر بپايان رسيد و از آنجا اذان گفته شد .\r\nو در جمادى الاولاى اين سال ، شريف ابو القاسم على بن يعلى الحسينى دبوسى با تجملى عظيم كه از فقيهى چون او مانندش ديده نشده بود وارد بغداد شد ، و در مدرسه نظاميه بعد از ابى سعد متولى به مدرسى مرتبت يافت .\r\nدر اين سال سلطان امر كرد ، در اقطاع خليفه در نهر برازى از راه خراسان افزوده و از معاملهء بغداد ده هزار دينار بخليفه داده شود .\r\nدر اين سال سلطان ملكشاه شهر رحبه و توابع آن و حران و سروج و رقه و خابور را به محمد بن شرف الدوله مسلم به اقطاع بداد و زليخا خاتون خواهر خويش را بوى به زنى داد . محمد تمام آن بلاد را باستثناى « حران » تحويل گرفت . در حران محمد بن شاطر حكومت ميكرد و از تسليم آن به محمد بن شرف الدوله مسلم خوددارى كرد ولى همين كه سلطان به شام رسيد ابن شاطر از آنجا فرود آمد و سلطان حران را تسليم محمد بن شرف الدوله كرد .\r\nدر اين سال در بغداد دو صاعقه پديد آمد ، يكى از آنها دو اسطوانه را بشكست و پنبه‌اى كه در صندوقها بود بسوزاند و صندوقها نسوختند و صاعقهء ديگر دو تن را كشت .\r\nدر اين سال زلزله در عراق و جزيره و شام و بسيارى از بلاد رويداد و بلاد زيادى را ويران كرد و مردم مساكن خود را ترك كرده و رو به صحراء نهادند و چون زلزله آرام گرفت برگشتند .\r\n\r\n","description":"","footnote":"","page_name":" 135 ","page_number":103},
  {"content":"\r\n\r\nدر اين سال فخر الدوله بن جهير ( از حكومت ) دياربكر عزل شد و سلطان آنجا را به عميد ابى على بلخى سپرد و او را عامل خود در آنجا برقرار نمود .\r\nدر اين سال نام خليفهء مصر ( از خطبه ) در حرمين شريفين انداخته شد و بجاى او نام خليفه المقتدى بأمر اللّه قرار داده شد .\r\nدر اين سال سلطان عوارض واردات ( گمرك ) و پروانهء ورود ( كالا ) بعراق را ملغى كرد .\r\nدر اين سال تميم بن معز بن باديس فرمانرواى افريقيه ، دو شهر قابس و سفافس را در آن واحد محاصره كرده و سپاهيان بر آن دو شهر پراكند .\r\nدر ربيع الاول اين سال شيخ الشيوخ ابو سعد صوفى نيشابورى درگذشت و او كسى است كه رباط ( آبادى ) بر نهر المعلى بساخت و موقوفات آن را ساختمان نمود .\r\nو آن رباط شيخ الشيوخ است كه اكنون ( زمان مؤلف ) پابرجاست و موقوفات مدرسه نظاميه را ساختمان نمود ، و مردى با همتى بلند بود و دربارهء كسى كه بوى پناهنده ميشد بسيار متعصب بود و مزار معروف كرخى را پس از آتش‌سوزى آن نوسازى كرد ، و جايگاهى بزرگ در پيشگاه سلطان داشت و ميگفت : سپاس خداى را كه سرابى سعد را از خرقه‌اى بيرون آورد . اگر از قبائى بيرون ميآمد همگى هلاك ميشديم ! در اين سال ابو على محمد بن احمد شيرازى بصرى بدرود زندگى گفت وى مردى نيك‌انديش و خيرّ و حافظ قرآن با مالى فراوان بود . و او آخرين كس است كه سنن ابى داود سجستانى را از ابى عمر هاشمى روايت همى كرد .\r\nدر اين سال شريف ابو نصر زينبى عباسى ، نقيب هاشميان درگذشت . وى محدثى مشهور با اسناد عالى بود\r\n.\r\n\r\n","description":"","footnote":"","page_name":" 136 ","page_number":104},
  {"content":"\r\n\r\n\r\n480 ( سال چهار صد و هشتاد )\r\n\r\nبيان زفاف دختر سلطان براى خليفه\r\nدر محرم جهاز دختر سلطان ملكشاه به دار الخلافه نقل گرديد . يكصد و سى شتر كه با ديباى رومى بگونهء مجلل پوشانده شده بودند ، حامل اين جهيزيه بودند بيشتر محمولات زر و سيم بود ، بعلاوه سه عمارى بر آنها ، و هفتاد و چهار استر ، مجلل بانواع ديباهاى شاهانه كه زنگوله‌ها و گردن بندهاى آنها از زر و سيم بود حامل بخش ديگر اين جهيزيه بودند و بر شش استر دوازده صندوق بار بود كه محتوى آنها از جواهر و زيور آلات كه به حساب نميآمد . و پيشاپيش استران سى و سه رأس اسب عالى با زينهاى طلا و مرصع بجواهر و گهواره‌اى بزرگ و زرنگار روان بودند .\r\nدر پيشاپيش موكب اين جهاز سعد الدوله گوهر آئين و امير برسق و غيرهما حركت ميكردند . اهالى نهر معلى بر اين موكب دينارها و جامه‌ها نثار همى كردند .\r\nسلطان از بغداد براى شكار بيرون رفته بود .\r\nخليفه وزير خود ابا شجاع را به خدمت تركان خاتون همسر سلطان فرستاد .\r\nدر پيشاپيش وى سيصد موكب و بمانند آن مشعلها حركت ميكرد و در حريم ( دار الخلافه ) دكه‌اى نبود كه يك يا دو شمع يا بيشتر روشن نكرده باشد ( دكه‌ها چراغانى كرده بودند . م )\r\n\r\n","description":"","footnote":"","page_name":" 137 ","page_number":105},
  {"content":"\r\n\r\nخليفه با ظفر خادم خويش محفه ( هودجى ) اى كه در زيبائى بمانند آن ديده نشده بود ، فرستاده بود . و وزير به تركان خاتون گفت : آقا و سرور ما امير المؤمنين ميگويد : « ان اللّه يأمركم ان تؤدوا الأمانات الى اصلها » ( خداوند بشما امر مىكند كه امانات را به خداوندانش باز پس دهيد - قرآن كريم . م . ) و اجازت دادند كه وديعت بخانه‌اش نقل گردد . تركان خاتون بپاسخ گفت : سمعا و طاعة . و نظام الملك و اعيان دولت سلطان كه فروتر از وى بودند حاضر شدند و هر يك از آنها شمعى و مشاعل بسيار بهمراه داشت . زنان سركردگان بزرگ و فروتر از آنان ، هر كدام جداگانه در گروه خود و با تجملات ويژهء خويش بيامدند آنها شمعها و مشعلها كه جملگى آنها را سواران با خود حمل ميكردند در حركت بودند .\r\nسپس خاتون دختر سلطان پس از همهء آنها در محفه ( هودجى ) بس مجلل كه زر و جواهر بيشتر از هر چيز در آن ( به چشم مىخورد ) بيامد و محفهء او را دويست كنيز از كنيزان ترك با مركبهاى شگفتىانگيز خويش احاطه كرده بودند و بدين ترتيب بدار الخلافه رهسپار شدند . شبى مشهود و همانند آن در بغداد ديده نشده بود .\r\nفرداى آن شب خليفه امراى سلطان بر سماط خويش ( خوان مهمانى ) كه بدستور او ترتيب داده شده بود بخواند . آورده‌اند كه در آن مهمانى چهل هزار من شكر مصرف شده بود و بهر كدام از آنان و بهر كس كه نامش در زمرهء مهمانان آمده بود .\r\nخلعت بخشود . و خلعتها براى خاتون همسر سلطان و تمام خواتين فرستاد . بعد از آن بود كه سلطان از شكار برگشت .\r\n\r\nبيان پاره‌اى از رويدادها\r\nدر اين سال سلطان از تركان خاتون پسرى پيدا كرد و نامش محمود گذارد و او همانست كه بعدها خطبهء ملك بنامش خوانده شد .\r\nدر اين سال سلطان ملكشاه شهر حلب و قلعهء آن به مملوك خويش « آقسنقر » بداد . و او در آنجا حكومت كرد و عدل و داد و نيك‌رفتارى آشكارا ساخت . وى\r\n\r\n","description":"","footnote":"","page_name":" 138 ","page_number":106},
  {"content":"\r\n\r\nشوى داد و اى ( مقصود دايه است م . ) سلطان ملكشاه بود كه سلطان را در آغوش خود پرورده بود و در سال چهار صد و هشتاد و چهار دادوا در حلب بدرود زندگى گفت .\r\nدر اين سال دو مسابقه دهنده يكى از آنها فضلى براى سلطان و ديگرى مرعوشى براى امير قماج بمسابقه پرداخته آنكه از سلطان بود مسابقه را ربود . ذكر فضلى و مرعوشى در ايام معز الدوله بن بويه كرده بوديم .\r\nدر اين سال سلطان پسر خود ابا شجاع احمد را بولايت عهدى منصوب داشت و لقب ملك الملوك ( شاه شاهان ) و عضد الدوله و تاج المله و پشتيبان خليفه بوى اعطاء كرد . و بعد از حركت از بغداد كس نزد خليفه فرستاد و خواست كه بنام وى در بغداد خطبه بخوانند ، در شعبان بنام وليعهد سلطان خطبه خوانده شد و بر خطيبان زر نثار كردند .\r\nدر شعبان اين سال سعد الدوله گوهر آئين براى جنگ با مهذب الدوله بن ابى الخير حكمران بطايح به واسط عزيمت كرد و چون بغداد را ترك گفت ، فتنه در آنجا گسترش پيدا كرد .\r\nدر ذى قعدهء اين سال ، دختر سلطان براى خليفه پسرى زائيد كه نامش را جعفر و كنيه‌اش را ابا الفضل گذارد . و شهر بغداد آرايش شد .\r\nدر اين سال عميد كمال الملك ابو الفتوح دهستانى ، عميد عران شهر هيت به صلح بگرفت و بدانجا رفت و در ذى قعده از آنجا بازگشت .\r\nدر اين سال فتنه ميان ساكنان و محلات ديگر ( بغداد ) رويداد و گروه زيادى مردم درگير و دار آن كشته شدند .\r\nدر اين سال خورشيد بتمامى بگرفت و كسوف كلى پديد گرديد .\r\nدر اين سال امير ابو منصور قتلغ امير الحاج درگذشت . او دوازده سال امير الحاج بود و با اعراب چندين نبرد داشته و از او ميترسيدند و همين كه درگذشت ، نظام الملك گفت : امروز هزار مرد درگذشت و امارت حاج به نجم الدوله خمارتكين واگذار شد .\r\n\r\n","description":"","footnote":"","page_name":" 139 ","page_number":107},
  {"content":"\r\n\r\nدر جمادى الاولاى اين سال اسماعيل بن عبد اللّه بن موسى بن سعد ابو القاسم ساوى ( ساوه‌اى ) درگذشت . وى از ابى سعيد صيرفى و غيره حديث بسيار شنيده و مردم نقل قول از او همى نمودند و مردى ثقه بود .\r\nو همچنين طاهر ابن الحسين ابو الوفاء بندينشى همدانى در اين سال درگذشت او سخنور و اديب بود و مدح ميگفت نه براى دنيا . و با دو قصيده نظام الملك را مدح گفته كه هر قصيده زياده بر چهل بيت است . يكى از آنها حروفش اصلا نقطه ندارد و ديگرى تمام حروفش منقوط است .\r\nدر اين سال فاطمه دختر على مؤدب ، معروف به بنت الاقرع درگذشت . او نويسنده بود و خط او از بهترين خطها بر اسلوب ابن بواب بوده و حديث شنيده و حديث از او شنيده شده است .\r\nدر ذى قعده اين سال غرس النعمه ابو الحسن محمد بن صابى صاحب تاريخ درگذشت و مالى فراوان از وى آشكارا شد . و نيك‌انديش و صدقه ده بود\r\n.\r\n\r\n","description":"","footnote":"","page_name":" 140 ","page_number":108},
  {"content":"\r\n\r\n\r\n481 ( سال چهار صد و هشتاد و يك )\r\n\r\nبيان فتنه در بغداد\r\nدر صفر اين سال اهالى باب البصره شروع به ساختمان پل جديدى كردند . و آجر را براى كار بنا در طبقهاى زرنگار و سيم‌اندود با طبل و كوس بپاى كار نقل ميكردند . اهالى محلات گرد آنها جمع شده و اهالى باب الازج در جمعى بيرون از شمار در آن اجتماع گرد آمده بودند .\r\nاتفاق چنين روى داد كه گوهر آئين در زورق ويژهء خود در دجله سير ميكرد و يارانش در كناره دجله حركت ميكردند . اهالى باب الازج بالاى سر زنى كه در كنار دجله بود و از سبوى خود بمردم آب ميداد ، ايستادند ، و بنا به عادتى كه داشتند به آن زن هجوم آورده سبوهاى او را شكستند و ميگفتند : آب سبيل ( رايگان ) است . آن زن چون سعد الدوله گوهر آئين را بديد كه با زورق خويش عبور مىكند ، طلب يارى از وى كرد ، و او به ياران خويش امر كرد مهاجمين را از آن دور كنند .\r\nتركها مهاجمان را بباد تازيانه‌هاى خود گرفته ، عامه شمشيرها از غلاف بيرون آوردند و چهره اسب سليمان حاجب سعد الدوله را كه از اخص ياران وى زدند و سليمان از اسب به زير افتاد . گوهر آئين خشمناك از زورق بيرون آمده و پياده به آنها حمله‌ور شد ، يكى از مهاجمان ضربتى بقسمت سفلاى نيزهء او زد و او را در آب و گل انداخت يارانش بر عامه حمله‌ور شدند و جنگيدند و كوشيدند آن كس كه ضربه\r\n\r\n","description":"","footnote":"","page_name":" 141 ","page_number":109},
  {"content":"\r\n\r\nبگوهر آئين زده بگيرند ولى بر او دست نيافتند و بوى نرسيدند و هشت تن را گرفتند ، يكى از آنها كشته شد و اعصاب سه تن را بريدند و قباى گل آلود گوهر آئين كه اثر ضربت هم در آن وجود داشت براى ديوان فرستادند و از اهالى باب الازج ابراز تنفر شد . از آن سوى اهالى كرخ طاق هلالى شكل ديگرى در باب الطاق حرانى بر پا داشته و همان كار كه اهالى باب البصره كردند آنها هم كردند .\r\n\r\nبيان بيرون راندن تركان از حريم خلافت\r\nدر ربيع الاخر اين سال ، خليفه امر به اخراج تركهائى كه با خاتون همسر او دختر سلطان در حريم دار الخلافه اطراق كرده بودند ، نمود .\r\nسبب آن بود كه تركى از طوافى ميوه‌اى خريد ، و در جريان اين داد و ستد ، دست بگريبان يك ديگر شدند ، طواف به آن ترك دشنام داد آن ترك هم وزنهء ترازو را برداشته بر سر طواف كوبيد و سر او شكاف برداشت و عامه اجتماع كردند و نزديك بود بين آنها و تركها شرى بر پا گردد ، و طلب يارى كرده بدگوئى نمودند ، خليفه امر كرد ، تركها را بيرون برانند ، و در يك ساعت بوقت شامگاهان تا نفر آخر بيرون رانده شدند .\r\n\r\nبيان تصرف شهر زويله بوسيله پادشاه روم و بازگشت او از آنجا\r\nدر اين سال روميان شهر زويله از بلاد افريقيه را كه نزديك به مهديه است گشودند .\r\nو سبب اين بود كه امير تميم بن معز بن باديس فرمانرواى افريقيه ، در غزو ( جهاد ) بلاد آنها در دريا بسيار پيشروى كرده دامنهء كار را توسعه داده و آن بلاد را ويرانه و مردم آن را پراكنده ساخته بود . پس مردم آن ديار از همهء جهات گرد آمدند و اتفاق بر ساختن كشتيها به منظور يورش به مهديه كردند ، مردم بيشان و ژنوا كه از فرنگيان بودند نيز با آنها بودند چهار سال در ساختن و تجهيز ناوگان\r\n\r\n","description":"","footnote":"","page_name":" 142 ","page_number":110},
  {"content":"\r\n\r\nخود تلاش نمودند ، و با چهار صد فروند ( كشتى ) در جزيره « قوصره » گرد آمدند .\r\nمردم « قوصره » نامه‌اى نوشته و بوسيله كبوتر نامه‌بر فرستاده ورود و عدهء آنها و حكومتشان را بر آن جزيره اطلاع دارند . تميم خواست عثمان بن سعيد معروف به مهر فرمانده نيروى دريائى خود را براى جلوگيرى از آنها گسيل دارد ، يكى از سركردگان تميم كه نامش عبد اللّه بن منكوت بود بسبب دشمنى كه بين او و مهر وجود داشت او را از اين كار بازداشت ، روميان پيشروى كردند و آمدند و به خشكى پياده شدند و بنا را به غارت و ويرانى و آتش‌سوزى آباديها گذاشتند و به زويله وارد شده آنجا را غارت كردند . سپاهيان تميم ، در زويله نبودند و سرگرم جنگ و ستيز با گروههائى بودند كه عليه تميم خروج كرده از طاعتش سرپيچى نموده بودند .\r\nپس از آن رويداد تميم با روميان از در مصالحه وارد شد ، و سى هزار دينار و تمام آنچه كه از زنان اسير گرفته بود به روميان بداد . تميم مال بسيار در مقاصد خرد و اندك صرف ميكرد چه رسد بمقصودى بزرگ . آورده‌اند كه او پس از چيره شدن بر دژى بنام قناطه كه چندان هم بزرگ نبود ، دوازده هزار دينار به اعراب داد تا آن دژ را منهدم كرد به او گفته شد : اين اسراف در مال است ، و در پاسخ گفت :\r\nافتخار در حال است .\r\n\r\nبيان درگذشت ناصر بن علناس و حكمرانى فرزندش منصور\r\nدر اين سال ناصر بن علناس بن حماد درگذشت و فرزندش منصور جاى پدر بحكمرانى نشست . و از شيوهء پدر در حزم و عزم و رياست پيروى كرد و نامه‌ها و پيكها از پادشاهان مبنى بر تعزيت و تهنيت جلوس او بوى رسيد ، از جمله يوسف بن تاشفين و تميم بن معز و غيرهما به او تعزيت و تهنيت گفته بودند .\r\n\r\nبيان درگذشت ابراهيم پادشاه غزنه و پادشاهى فرزندش مسعود\r\nدر اين سال ملك المؤيد ابراهيم بن مسعود بن محمود بن سبكتكين فرمانرواى\r\n\r\n","description":"","footnote":"","page_name":" 143 ","page_number":111},
  {"content":"\r\n\r\nغزنه درگذشت . وى دادگستر ، با دهش و مجاهد بود . پيش از اين آنچه از فتوحاتش آگاه شده بوديم بيان كرديم و فرمانروائى خردمند و خداوند راى رزين بود . از جمله آراء او ( تدبير او ) اينكه موقعى كه سلطان ملكشاه بن الب ارسلان سلجوقى سپاهيان خويش گرد آورد و به قصد گرفتن غزنه حركت كرد . و در اسفزار فرود آمده بود ، ابراهيم بن مسعود نامه‌اى به گروهى از اعيان امراى ملكشاه نوشته و آنها را سپاس داشته از آنچه انجام دادند و قصد ملكشاه را براى تصرف بلادش مستحسن وانمود ساختند تا آنچه را كه ميان خود بر ظفر يافتن بر ملكشاه قرار گذاشته‌اند انجام گردد و آنان آزادى خود را بازيابند و به آنان نويد بخشش داده بود . بنامه رسان سپرده بود كه چنان حركت كند كه در شكارگاه به ملكشاه برخورد كند . نامه‌رسان همان كرد و دستگير شد و او را نزد سلطان بردند ، جوياى حال او شد ، چيزى بروز نداد ، سلطان امر كرد او را تازيانه زدند و پس از تلاش و مشقت نامه را رد كرد و همين كه سلطان از مضمون آن آگاه شد كه نيرنگى از جانب امراى خودش عليه او در كار است بازگشت و بهيچيك از امراى خود نيز در اين باره چيزى نگفت كه مبادا از جانب او دچار وحشت شوند .\r\nملك ابراهيم هر سال به خط خود قرآنى مينوشت و با صدقات به مكه ميفرستاد و ميگفت : هر گاه من بعد از درگذشت محمود نيايم بجاى پدرم مسعود بودم شيرازهء مملكت ما گسيخته نميشد و ليكن اينك من عاجز از باز پس گرفتن آنچه از ما گرفتند هستم و پادشاهانى بر آنها چيره شده‌اند كه ملك‌شان گسترش پيدا كرده و سپاهيانشان عظمت يافته‌اند .\r\nهمين كه درگذشت فرزندش مسعود بجايش نشست . لقب او جلال الدين بود .\r\nپدرش دختر سلطان ملكشاه را به زنى براى او گرفته بود و نظام الملك در اين امر از جهت املاك و زفاف صد هزار دينار خرج كرد .\r\n\r\nبيان پاره‌اى از رويدادها\r\nدر اين سال وزير ابو شجاع وزير خليفه حج گذارد و ربيب الدوله فرزند او\r\n\r\n","description":"","footnote":"","page_name":" 144 ","page_number":112},
  {"content":"\r\n\r\nابا منصور و نقيب النقباء طراد بن محمد زمينى نايب مناب او بودند .\r\nدر اين سال سلطان آنچه بعنوان حمايت و نگهبانى از حجاج گرفته ميشد ملغى كرد .\r\nدر اين سال آقسنقر حكمران حلب سپاهيان خود گرد آورد و رو به قلعه تيزر نهاد و آنجا را محاصره كرد . قلعه تعلق به ابن منفه داشت . و او را در تنگنا قرار داد و آباديهاى آن ناحيت را تاراج كرد . سپس با وى صلح كرد و به حلب برگشت .\r\nدر اين سال ابو بكر احمد بن ابى حاتم عبد الصمد بن ابى الفضل غورچى هروى و قاضى محمود بن محمد بن القاسم ابو عامر ازدى مهلبى ، راويان جامع ترمذى از ابى محمد جراحى درگذشتند و اين دو ابو الفتح كروخى روايت ميكرد .\r\nهم در اين سال عبد اللّه بن محمد بن على بن محمد ابو اسماعيل انصارى هروى شيخ الاسلام درگذشت مولد او بسال سيصد و نود و پنج و در مذاهب بسيار معقب بود و نيز محمد بن اسحاق بن ابراهيم بن مخلد الباقر حى درگذشت ، مولد او در شعبان و اهل حديث و روايت بود .\r\nدر محرم دختر الغالب باللّه بن القادر درگذشت و در جوار مزار احمد به خاك سپرده شد ، و بانوئى متدين و بسيار نيكوكار بود و در كارهاى خير كسى بپايهء او نرسيده بود .\r\nدر شعبان عبد العزيز صحراوى زاهد درگذشت .\r\nدر اين سال احمد فرزند سلطان ملكشاه در مرو بدرود زندگى گفت و او وليعهد پدرش و سن او يازده سال بود مردم در بغداد هفت روز در دار الخلافه بماتم نشستند در اين مدت كسى سوار بر اسب نشد و زنان از خانه‌ها بيرون شده در بازارها به راه افتاده شيون و زارى ميكردند . و گروه بسيارى در كرخ براى نيايش و مناجات بيرون شده بودند ، و مردم كرخ درها و ديوارها را براى اظهار غم و ماتمدارى سياه‌پوش كرده بودند\r\n.\r\n\r\n","description":"","footnote":"","page_name":" 145 ","page_number":113},
  {"content":"\r\n\r\n\r\n482 ( سال چهار صد و هشتاد و دو )\r\n\r\nبيان فتنه ميان عامه در بغداد\r\nدر صفر اين سال اهالى باب البصره كرخ را در فشار قرار داده احاطه‌شان كردند ، مردى را كشتند و ديگرى را زخمى نمودند . اهالى كرخ بازارها بستند ، قرآنها بر دستها بلند داشتند و پيراهن خونين آن دو مرد را برداشته و رو به خانه عميد كمال الملك ابى الفتح دهستانى نهاده ، استغاثه و طلب يارى نمودند . وى كس نزد نقيب طراد بن محمد فرستاد و احضار قاتلين از او خواست . طراد بخانهء امير بوزان در قصر ابن المأمون رفت . بوزان قاتلين از او بخواست و نقيب را بازداشت كرد .\r\nخليفه نزد بوزان كس فرستاد و او را از حال نقيب طراد و جايگاه و منزلتش آگاه كرد .\r\nبوزان او را آزاد كرده پوزش خواست . عميد كمال الملك فتنه را آرام كرد و مردم از يك ديگر دست كشيدند و سپس نزد سلطان رفت . و مردم نيز دوباره به فتنه‌گرى و آشوب بازگشته و روزى نميگذشت كه قتلى و جرحى روى ندهد !\r\n\r\nبيان تصرف ما وراء النهر بوسيلهء سلطان ملكشاه\r\nدر اين سال ملكشاه ما وراء النهر را تصرف نمود .\r\nسبب آن اين بود كه احمد خان بن خضرخان برادر شمس الملك كه پيش از او\r\n\r\n","description":"","footnote":"","page_name":" 146 ","page_number":114},
  {"content":"\r\n\r\nسمرقند را داشت ، آنجا را متصرف گرديد . وى برادرزادهء تركان خاتون زن سلطان ملكشاه بود ، و جوانى ستمكار و زشت كردار بوده ، مصادرهء اموال رعيت را آنقدر نمود كه همگان از او متنفر شدند و به پنهانى نامه به سلطان نوشته و از او طلب يارى و دادرسى كردند و درخواست نمودند بر آنها وارد شود و بلادشان را تصرف كند . فقيه ابو طاهر بن علك شافعى به شكايت نزد سلطان رفت . او از احمدخان بسبب دارائى زيادى كه داشت ميترسيد و چنين وانمود كرد كه به سفر تجارتى و حج ميرود . و بحضور سلطان رسيد و بوى شكايت كرد و او را به طمع تصرف بلاد انداخت .\r\nسلطان براى تصرف آنجا برانگيخته شد و از اصفهان حركت كرد .\r\nسلطان به اصفهان تازه وارد شده در آنجا بود كه فرستادهء پادشاه روم به آنجا رسيده و خراج مقرر را براى سلطان بهمراه آورده بود . خواجه نظام الملك او را هم بهمراه برد و در فتح بلاد حاضر بود .\r\nهمين كه به كاشغر رسيدند ، خواجه نظام الملك به فرستادهء پادشاه روم اجازه داد به بلاد خود بازگردد و گفت : دوست داشتم كه در تواريخ از ما ذكرى شود كه پادشاه روم جزيه براى ما فرستاد و آن را تا بدروازهء كاشغر به او رساند و از اين رهگذر وسعت قلمرو سلطان بر وى معلوم گردد و ترس از او بيشتر شود تا دچار وسوسهء سرپيچى از طاعت نكند ، اين امر دليل است بر همتى بلند كه از بلندى عيوق ( ستارهء زهره ) هم درگذرد .\r\nچون سلطان از اصفهان بخراسان رسيد ، سپاهيان از تمام بلاد گرد آورد و از نهر با لشكريانى عبور كرد كه ديوانى حصر آن نتوانست كردن و تحت شمارش بدر نميآمد .\r\nهمين كه از نهر ( مقصود جيحون است . م . ) گذشت ، قصد آنجا را نمود ، و آنچه در راه او قرار داشت تصرف كرد و بخارا و بلاد مجاور آن را بگرفت و قصد سمرقند نموده و بجنگيد . و نامه‌هاى سربسته به مردم شهر فرستاد و به آنان نويد پيروزى و آزادى از بيدادگرى داد و شهر را محاصره كرد و آن را در تنگنا قرار داد . مردم\r\n\r\n","description":"","footnote":"","page_name":" 147 ","page_number":115},
  {"content":"\r\n\r\nشهر نيز او را در اقامتگاههايشان يارى كردند . احمدخان حكمران سمرقند برجهاى باروى شهر را ميان امراء و كسانى از اهالى شهر كه به آنها اعتماد داشت تقسيم كرد .\r\nبرجى كه بدان برج عيار ميگفتند به مردى علوى كه از اخصاء وى بود سپرده او را به قتال اندرز داد .\r\nاتفاقا اين مرد علوى پسرى داشت كه در بخارا به اسارت گرفته شده بود .\r\nپدرش كه نگهبان آن برج بود ، بكشتن پسرش تهديد شد . پس او در جنگيدن سست شد ، و كار بر سلطان ملكشاه آسان گرديد و بوسيلهء منجنيقها در ديوار باروى شهر شكافها بوجود آوردند و آن برج تصرف شد .\r\nهمين كه سپاه سلطان بر باروى شهر بالا رفتند احمد خان بگريخت و در خانهء يكى از عامه پنهان گرديد . محل اختفاى او كشف شد و او را گرفتند و در حالى كه طنابى بگردنش بسته بودند نزد سلطان بردند . سلطان او را گرامى داشت و آزادش كرده به اصفهان فرستاد و مستحفظين نيز بهمراه او روانه كرد . و در سمرقند مير عميد ابا طاهر عميد خوارزم را برقرار داشت .\r\nسلطان از سمرقند رو به كاشغر نهاد و به يوزكند رسيد و آن شهرى است كه بر دروازهء آن رودى جريان دارد ، و از آنجا رسولانى نزد پادشاه كاشغر گسيل داشت و امر به خواندن خطبه و ضرب سكه بنام سلطان نمود و او را بيم داد و بر حذر داشت كه چنانچه خلاف امر نمايد رو به او خواهد نهاد .\r\nپادشاه كاشغر امر سلطان را اجراء و اطاعت او كرد و خود بحضور سلطان رسيد و وى بسى او را تكريم و بزرگداشت . و نعمت بر او بازگذاشت و به شهر خودش بازگرداند .\r\nسلطان بخراسان بازگشت و همين كه از سمرقند دور شد اهالى سمرقند و سپاهيان آنجا كه معروف به جلكيه هستند با عميد ابى طاهر نايب سلطان در جمع سازش نكرده تا جائى كه نزديك بود بر او بشورند ، به نيرنگ آنها را بازداشت تا از جمع آنها بيرون شد و بخوارزم رفت\r\n.\r\n\r\n","description":"","footnote":"","page_name":" 148 ","page_number":116},
  {"content":"\r\n\r\n\r\nبيان عصيان سمرقند\r\nسركردهء سپاه جلكيه كه نامش عين الدوله بود ، بسبب اين حادثه از سلطان ترسيد و با يعقوب تكين برادر پادشاه كاشغر كه مملكت او « آب نباشى » ناميده ميشد و دژ آنجا را در دست داشت نامه نوشت و او را از جريان حادثه آگاه كرد و به سمرقند دعوتش كرد و يعقوب به سمرقند آمد و با هم متفق شدند . پس از آن يعقوب بدانست كه كارش با او نميتواند استوار گردد ، و مردمى را كه به آنان بدى كرده بود . روبروى او و داشت كه عليه او ادعاى خونخواهى كسانى را كنند كه آن سركرده آنها را كشته بود . و فتواها بدست آورد و او را كشت . اخبار اين رويداد به سلطان ملكشاه رسيد و او به سمرقند برگشت .\r\n\r\nبيان فتح دوبارهء سمرقند\r\nهمين كه اخبار عصيان سمرقند به سلطان ملكشاه رسيد و از قتل عين الدوله سركردهء جلكيه آگاه شد بسمرقند بازگشت . چون به بخارا رسيد ، يعقوب كه بر سمرقند چيره شده بود ، از آنجا گريخته و به فرغانه رفته بسرزمين خود پيوست .\r\nگروهى از سپاهيانش به سلطان رسيدند و زينهار خواستند و به آنها تأمين داده شد .\r\nاين گروه نزديك به ناحيه‌اى كه « طواويس » ناميده ميشد به سلطان رسيده تأمين يافتند . همين كه سلطان بسمرقند رسيد آنجا را تصرف كرد و امور آن را به امير ابرد سپرد . و در اثر يعقوب رفت تا در يوزكند فرود آمد و سپاهيان به اطراف و اكناف آن محل به جستجوى او گسيل داشت .\r\nسلطان به پادشاه كاشغر برادر يعقوب نوشت كه دريافتن او اهتمام ورزد و او را نزد سلطان بفرستد . اتفاق چنين رويداد كه سپاه يعقوب بر وى سر بعصيان برداشته ، خزائن او را غارت و او را بيچاره كرده تا اينكه سوار بر اسب خود شده و بگريخت و وارد كاشغر شد و به برادرش پناهنده شد .\r\n\r\n","description":"","footnote":"","page_name":" 149 ","page_number":117},
  {"content":"\r\n\r\nسلطان از ماجرا آگاه شد و كس نزد پادشاه كاشغر فرستاد و يعقوب را از او خواست و تهديد كرد هر گاه او را نفرستد ، خود قصد بلاد او نموده و دشمن او مىشود . پادشاه كاشغر ترسيد امر سلطان را اجراء نكند و در همانحال بر وى گرانبار بود ، پس از آنكه برادرش بوى پناهنده شد و لو اينكه فيما بين آنها دشمنى قديمى وجود داشت ، او را تسليم نمايد . دشمنى دو برادر دربارهء قلمرو وسيع خودشان بود كه با هم رقابت داشتند . با وجود اين دشمنى ننگ خود ميدانست او را تسليم سلطان كند . اعمال فكر او در اين باره به اين نتيجه رسيد كه برادرش يعقوب را دستگير كند و چنين وانمود سازد كه در طلب او بوده و بر او دست يافته و او را با پسر خود و گروهى از يارانش كه جمله را به نگهبانى يعقوب گماشت . نزد سلطان روانه كرد و پيشكشهاى بسيار هم با آنها براى سلطان فرستاد . ضمنا به پسر خود دستور داد هر گاه به قلعه‌اى نزديك ( اردوگاه ) سلطان رسيد ، چشمان يعقوب را ميل كشيده او را ترك كند . هر گاه سلطان راضى شد فبها و گر نه او را تسليم وى كند .\r\nهمين كه اين گماشتگان بدان قلعه رسيدند ، پسر پادشاه كاشغر تصميم گرفت عم خود را كور كند و آنچه پدرش دستور داده اجراء نمايد . پس پيش آمد و از شانه‌هاى يعقوب گرفته او را بر زمين انداخت . و او را براى ميل كشيدن بچشمانش آماده كردند و در آن حالت كه ميلها به آتش سرخ كرده بودند كه به كار ببرند بناگاه ضجه و فريادى عظيم شنيده ، دست از كار كشيدند و بمشورت ميان خود پرداختند و شكست ( روحى ) در آنها آشكارا مينمود . سپس خواستند كار را از سر گيرند و چشم او را ميل بكشند يكى از آنها منع‌شان كرد ، يعقوب به آنها گفت : حال خود به من بگوييد ، كارى كه ميخواهيد بكنيد از شما فوت نميشود و اگر كارى نسبت به من كرديد بسا كه از آن عمل پشيمان بشويد .\r\nبه او گفته شد كه طغرل بن ينال شبانه از هفتاد فرسنگ راه با دهها هزار تن سپاهى بكاشغر بتاخته است و برادرت را در آنجا در تنگنا انداخته و اسيرش كرده و سپاهش\r\n\r\n","description":"","footnote":"","page_name":" 150 ","page_number":118},
  {"content":"\r\n\r\nرا تاراج نموده و ببلاد خود بازگشته است . يعقوب به آنها گفت : اينست آنچه را كه شما ميخواهيد نسبت به من بكنيد و اين كارى نيست كه بوسيلهء آنكه نزد خداى يكتا مقرب شويد و اين كار را بدستور برادرم ميكنيد و او خود كارش پايان يافته است .\r\nسپس وعدهء احسان و بخشش به آنها داد و آزادش كردند .\r\nهمين كه سلطان وضع را چنان بديد و طمع طغرل بن ينال و ايلغار او را به كاشغر و دستگيرى آنجا را و تصرف ملك او را با قرب جوارى كه با آن ناحيت داشت ، ديد ، بترسيد كه پاره‌اى از امور رشته‌اش گسيخته و هيبت او مفقود گردد و بدانست كه هر گاه قصد طغرل كند ، از پيش روى او بگريزد و چون بازگردد ، طغرل دوباره ببلاد خود بازميگردد و همچنين يعقوب برادر پادشاه كاشغر و او از جهت وسعت قلمرو خود نميتواند در آنجا مقيم شود و ترس و مرگ را در پشت سر گذارد .\r\nبسى تاج الملك را مأموريت داد كه سعى در اصلاح كار يعقوب با او ( با سلطان ) كند . او نيز بنا بدستور سلطان با يعقوب اتفاق نمودند و سلطان به خراسان بازگشت در حالى كه يعقوب را در برابر طغرل قرار داد كه از فزونى نيروى او و تصرف بلادش جلو بگيرد و هر كدام در برابر يك ديگر بايستند .\r\n\r\nبيان بازگشت دختر سلطان همسر خليفه نزد پدرش\r\nدر اين سال سلطان كس نزد خليفه فرستاد و از او خواست كه دخترش را نزد او بفرستد و تأكيد كرده بود كه ناگزير بايد اين خواسته را انجام دهد .\r\nسبب آن بود كه دختر ( به تواتر ) از خليفه نامه‌هاى شكايت به پدر فرستاده بود ، مبنى بر اينكه او ( يعنى خليفه ) بسيار از وى كناره گرفته و از او اعراض مينمايد .\r\nپدر بوى اجازت داد نزد او بيايد . دختر سلطان در ربيع الاول با فرزندى كه از خليفه داشت و نامش ابو الفضل جعفر بن المقتدى بامر اللّه بود ، بسوى پدر روانه شد .\r\nو همراه آنان ساير ارباب دولت بودند . و او با محقق خويش به راه افتاد . سعد الدوله - گوهر آئين و بزرگان كارمندان دار الخلافه همراهش بودند . وزير خليفه نيز بيرون شد\r\n\r\n","description":"","footnote":"","page_name":" 151 ","page_number":119},
  {"content":"\r\n\r\nو تا نهروان آنان را بدرقه كرد و بازگشت .\r\nخاتون به اصفهان رفت و تا ذى قعده در آنجا اقامت داشت و درگذشت . وزير ( خليفه ) در بغداد هفت روز بماتم نشست و شاعران در بغداد و در اردوگاه سلطان مراثى بسيار در سوك مرگ او سرودند .\r\n\r\nبيان فتح عكا و ديگر بلاد شام بوسيلهء سپاه مصر\r\nدر اين سال سپاهيان مصر و گروهى از سركردگان لشكرى رو به شام نهادند .\r\nشهر صور را محاصره كردند .\r\nقاضى عين الدوله بن ابى عقيل بر آن شهر مسلط شده بود . و جلوگيرى كرد ، سپس او درگذشت و فرزندانش امور آنجا را قبضه كردند . و سپاهيان مصرى محاصره‌شان نموده و آنان را چنان نيروئى نبود كه از آنها جلوگيرى كنند و شهر را تسليم آنها كردند .\r\nسپس آن سپاه به شهر صيدا رفته و در آنجا همان كردند كه در صور كرده بودند .\r\nپس از آن به شهر عكا رفته و آنجا را محاصره و اهالى شهر را در تنگنا قرار داده و شهر را گشودند و از آنجا قصد شهر جبيل نموده آن شهر را نيز تصرف نموده و به اصلاح احوال اين بلاد همت گماردند و قواعد در آنها استوار داشته و بمصر بازگشتند . امير الجيوش ( فرماندهء لشكريان ) بر اين بلاد امراء و عمالى را برگماشت .\r\n\r\nبيان فتنه‌ى دوباره ميان اهل بغداد\r\nدر جمادى الاولاى اين سال فتنه و آشوبگرى در بغداد ميان اهالى كرخ و ديگر محلات فزونى پيدا كرد و از آنان عدهء بسيارى كشته شد . مردم محلات بر قطعهء وسيعى از نهر الدجاج چيره شدند و آن ناحيت را تاراج كرده بسوزاندند .\r\nشحنهء بغداد خمارتكين كه از جانب گوهر آئين نيابت داشت با افراد سواره و پيادهء خود بر كرانهء دجله فرود آمد كه مردم را از فتنه و آشوبگرى باز دارد . اهالى كرخ\r\n\r\n","description":"","footnote":"","page_name":" 152 ","page_number":120},
  {"content":"\r\n\r\nاو و يارانش را از جهت جا و مكان و سيورسات پذيرا شدند .\r\nدر يكى از روزها اهالى باب البصره ببازارچه غالب رسيده ، و مردم كرخ بيرون شده با آنكه عادت آنها به كشت و كشتار نبود ، با آنها بجنگ و ستيز پرداخته تا آنان را از بازارچه روبيدند مستخدمين خليفه و حجاب و نقباء و غيرهم از اعيان حنبليها ، مانند ابن عقيل و كلوذانى و غيرهما سوار شده رو به شحنه نهادند و بهمراه او رو به مردم كرخ رفتند ، شحنه فرمانى از خليفه براى آنها خواند كه امر كرده بود دست ( از فتنه و آشوب ) بكشند و آرامش بازگردانند . و جماعت به روز جمعه حاضر و بمذهب اهل سنت باشند . مردم كرخ فرمان را پذيرفته اطاعت كردند .\r\nدر آن اثناء كه آنها در كار ( اصلاح ) بودند فريادى از « نهر الدجاج » از فرياد خواهى به گوش رسيد كه سنيان قصد آنها كرده ، و جنگ و كشتار در آنجاست ، همگى با شحنه بدان نقطه رفتند و از فتنه جلوگيرى كردند و مردم آرام گرفتند و اهالى كرخ بر درهاى مساجد خود نوشتند : بهترين مردم پس از رسول خدا صلّى اللّه عليه و سلّم ، ابو بكر و سپس عمر و بعد عثمان و پس از او على است و از اين رويداد و اهالى كرخ بشوريدند و قصد خيابان ( شارع ) ابن ابى عوف كرده آنجا را بباد غارت گرفتند و از جمله خانهء ابى الفضل بن خيرون معدل را تاراج كرده ، و او با ابراز تنفر قصد ديوان نموده و مردم با وى به راه افتادند ، و عامه دارها بلند كرده و وزير ( خليفه ) را در حجره‌اش مورد هجوم خود قرار داده ، و در ناسزا گوئى و دشنامهاى شنيع چيزى فرو گذار نكردند ، آن روز يك مرد هاشمى از ساكنان باب الازج در اثر تيرى كه بوى اصابت كرد كشته شد ، عامه بهيجان آمده شوريدند و در آنجا شخصى علوى كه بين آنها مقيم بود كشتند و نعشش را آتش زدند ، و از حيث قتل و غارت و فساد امور كارى بس عظيم رويداد .\r\nخليفه پيكى نزد سيف الدوله صدقة بن مزيد روانه كرد و او سپاهى به بغداد گسيل داشت و سپاهيان در طلب مفسدين و عياران به تكاپو افتادند و آنان نيز بگريختند ، و مساكن آنها منهدم و عده‌اى كشته و تبعيد شدند و فتنه آرام گرفت و مردم امنيت پيدا كردند\r\n.\r\n\r\n","description":"","footnote":"","page_name":" 153 ","page_number":121},
  {"content":"\r\n\r\n\r\nبيان اينكه فريبكارى امير المسلمين چگونه بشيوه شگفت‌انگيزى آشكارا شد\r\nدر مغرب شخصى بود بنام محمد بن ابراهيم كزولى سرور قبيله كزوله و مالك كوهستان آن ناحيه كه كوهى بلند و كزوله قبيلهء بزرگى بود . ميان او و امير المسلمين يوسف بن تاشفين دوستى و ديدارهاى دوستانه بود .\r\nاين سال كه فرا رسيد يوسف به محمد بن ابراهيم پيام فرستاد و ديدار با او را خواست . محمد سوار شد و روى به او نهاد ، همين كه به نزديكهاى محل يوسف رسيد بر جان خود بترسيد و بكوهستان خويش رفت و احتياط سلامت و جان خود را نمود ، يوسف به او نامه نوشت و سوگند ياد كرده بود كه جز خير او خواهان چيزى ديگرى نبوده است و هيچگاه نيت غدر و خيانت نسبت به او نداشته است . محمد اطمينان بگفته‌هاى او نكرد .\r\nيوسف حجامت‌گرى را خواست و يكصد دينار پيشكى بوى داد و صد دينار ديگر را هم تضمين كرد . بعدا بدهد . مأموريت حجامت‌گر اين بود كه نزد محمد بن ابراهيم برود و نيرنگى در كشتن او به كار برد .\r\nحجامت‌گر دنبال آن كار رفت و همراه خود تيغ‌هاى مسموم داشت و از كوه بالا رفت . فرداى آن روز بيرون شد و نزديك به مساكن محمد براى كار و هنر خود ندا همى داد ( تبليغ از حرفهء خود ميكرد ) محمد صداى او را شنيد و گفت : آيا اين حجامت كار از آبادى خود مانست ؟ به او گفته شد غريب و تازه وارد است ، محمد گفت : مىبينم خيلى بانگ مىزند و از كار او مشكوك شدم او را نزد من آوريد .\r\nحجام را نزد او بردند .\r\nمحمد حجامت‌گر ديگرى را احضار كرد . و به او دستور داد حجام‌گر بيگانه را با تيغهاى خود او حجامت كند . حجامت كار بيگانه ، سر بتافت ، او\r\n\r\n","description":"","footnote":"","page_name":" 154 ","page_number":122},
  {"content":"\r\n\r\nرا گرفتند و با آن تيغها حجامتش كردند و مرد و مردم از فطانت و هوشمندى محمد در شگفت شدند .\r\nچون يوسف از آن پيش آمد آگاه شد ، خشمش افزون گرديد . و در تلاش خود براى آزار رساندن به محمد پافشارى كرد ، پس گروهى از قوم و قبيلهء او را استمالت نمود و به دو گرايش پيدا كردند ، پس براى آنان كوزه‌هائى از عسل مسموم فرستاد .\r\nآنها نزد محمد رفتند و گفتند كه : گروهى بر ما وارد شده‌اند و كوزه‌اى چند از بهترين عسلها براى ما آورده‌اند و ما خواستيم آنها را بشما پيشكش كنيم و آن كوزه‌هاى عسل پيش روى او آوردند ، محمد چون آنها را ديد دستور داد نان بياورند و آوردند و به آنان كه عسل آورده بودند امر كرد كه خود از آن عسل بخورند ، آنها از خوردن خوددارى كردند و خواستند كه آنان را از اين كار معاف دارد و درخواست آنها را نپذيرفت و گفت : هر كس نخورد با شمشير كشته مىشود همهء آورندگان خوردند و تا نفر آخر مردند ! محمد به يوسف بن تاشفين نامه نوشت كه : تو بهر وجه خواستى مرا بكشى .\r\nو خدا تو را پيروز نساخت . از شر خود دست بدار و خداوند تمام مغرب را به تو اعطاء كرده . و به من جز اين كوه چيزى نداده و اين در سرزمين تو همچو خال سپيدى بر جبين گاو سياهى ماند . براى چه آنچه را كه خداوند به تو عطا كرده بدان قناعت نميكنى ؟ همين كه يوسف بديد كه راز او آشكار شده و براى او بسبب استحكام آن كوهستان ممكن نيست بر محمد دست يابد ، پس روى از آن كار بگرداند و ترك او كرد .\r\n\r\nبيان تصرف شهر سوسه از اعراب و پس گرفتن آن از آنها\r\nدر اين سال ابن علوى عهد و پيمانى كه بين او و تميم بن معز بن باديس فرمانرواى افريقيه در ميان بود نقض كرد ، و با جمعى از اعراب عشيرهء خود ، رو به تميم نهاد و به شهر سوسه از بلاد افريقيه رسيد و مردم آنجا سرگرم كار خود بوده\r\n\r\n","description":"","footnote":"","page_name":" 155 ","page_number":123},
  {"content":"\r\n\r\nو آگاه از حركت او نبودند و به زور وارد شهر شد و بين افراد سپاهى كه در آنجا بود و عامهء مردم جنگى رويداد و از طرفين گروه بسيارى كشته شدند و كشتار در همراهان و اسير گرفتن يارانش افزون گرديد ، و دريافت كه بدان ترتيب نميتواند در آنجا با تميم بجاى ماند . پس شهر را ترك كرده و بكوچ‌نشين و چادرهاى خود به بيابان رفت .\r\nدر اين سال در افريقيه گرانى شدت يافت و همچنان بود تا بسال چهار - صد و هشتاد و چهار كه پس از آن اوضاع و احوال مردم بهبود يافت و بلاد سرسبز شد و نرخها ارزان شد و مردم بيشتر زراعت كردند .\r\n\r\nبيان پاره‌اى از رويدادها\r\nدر اين سال ، راهزنان در ولايت حلب كاروانهاى بسيارى را زده و راه بر آنها بريدند .\r\nآقسنقر با گروهى از سپاهيانش به پىگرد آنها اقدام و همچنان آنها را دنبال كرد تا اينكه راهزنان را دستگير كرده و كشت و امنيت در راههاى ولايت او برقرار شد .\r\nدر اين سال عميد الاغر ابو المحاسن عبد الجليل بن على دهستانى بعنوان عميد بغداد بدانجا وارد شد و چنان كه بيانش گذشت برادر او كمال - الملك عزل شد .\r\nدر اين سال امام ابو بكر شاشى در مدرسه‌ايكه تاج الملك مستوفى سلطان در « باب ابرز » در بغداد بنا كرده بود بتدريس مشغول شد و اين مدرسه‌ايست كه به « تاجيه » معروف است .\r\nدر اين سال بناى منارهء جامع ( مسجد ) حلب ساختمان شد .\r\nدر اين سال خطيب ابو عبد اللّه حسين ابن احمد بن عبد الواحد بن ابى الحديد سلمى خطيب دمشق در ذى حجه درگذشت .\r\n\r\n","description":"","footnote":"","page_name":" 156 ","page_number":124},
  {"content":"\r\n\r\nو هم در اين سال احمد بن محمد بن صاعد بن محمد ابو نصر نيشابورى رئيس آن ديار درگذشت .\r\nمولد او بسال چهار صد و ده بود و از دانشمندان بشمار ميرفت و همچنين عاصم ابن حسن ابن محمد بن على بن عاصم عاصمى بغدادى از اهالى كرخ درگذشت و او مردى با كياست و ظريف بود و او را اشعارى نيكو هست ، از جمله ابيات زير است :\r\n فاذا على متلوّن الاخلاق * لو زارنى فأبثه اشواقى\r\nو ابوح بالشكوى اليه تذللا * و افض ختم الدمع من اماقى\r\nفعساه يسمح بالوصال لمدنف * ذى لوعة و صبابة مشتاق\r\nاسر الفؤاد و لم يرق لموثق * ما ضرّه لو جاد بالاطلاق\r\nان كان قد لسسبت عقارب صدغه * قلبى فأن رضابه درياقى \r\nمفاد اين ابيات به فارسى اينست كه : چه ميگذرد بر آن متلون الاخلاقى ( هر دم بت عيار بشكلى بدر آمد . . . در همين جمله يار متلون الاخلاق مفهوم دارد . م . )\r\nهر گاه مرا ديدار كند و زبان اشتياق بر او بگشايم و با مسكنت شكايت به او بگويم .\r\nو مهر از مژگان برگرفته ، سرشك ديده ببارم . تا مگر شايد اجازه وصال به اين مشتاق پرسوز و تشنه بدهد . دلم را به بند كشيده و در آزاد كردنش دقتى نشان نميدهد ، چه زيان خواهد كرد اگر به آزادى آن دهش و بخشش روا دارد و چنانچه زلفان كژدمش از بناگوش دلم را ريش كرده لعاب دهانش مرا ترياقى است .\r\nو نيز از اوست :\r\n فديت من ذبت شوقا من محبته * و حيرت من هجره فوق الفراش لقا\r\nسمعته يتغنى و هو مصطبح * افديه مصطبحا منه و مغتبقا\r\nو اخلفتك ابنة الكبرى ما وعدت * و اصبح الحبل منها واهيا خلقا \r\n\r\n","description":"","footnote":"","page_name":" 157 ","page_number":125},
  {"content":"\r\n\r\nمفاد اين ابيات هم به فارسى اينست كه :\r\nاز محبت ( نسبت به او ) گداختم و فداى او شدم و از دورى او بر بستر افتادم و شنيدم در حالى كه مصاحب ( با ديگرى بود ) تغنى همى كرد .\r\nو فدايش كه غبطه ميخورم ( من چرا ) مصاحب او نبودم و تو دوشيزه باكره چنان كه نويد دادم بجاى گذاشته و اينك آن رشته ( كه ما را بهم مىپيوست ) پاره و پوسيده شد .\r\nدرست اين است كه او در سال چهار صد و هشتاد و سه درگذشت .\r\nدر جمادى الاخرهء اين سال شريف ابو القاسم علوى دبوسى ، مدرس نظاميه بغداد درگذشت . او مرد فاضل و فصيح بود\r\n.\r\n\r\n","description":"","footnote":"","page_name":" 158 ","page_number":126},
  {"content":"\r\n\r\n\r\n483 ( سال چهار صد و هشتاد و سه )\r\n\r\nبيان درگذشت فخر الدوله ابى نصر بن جهير\r\nدر محرم اين سال فخر الدوله ابو نصر محمد بن محمد بن جهير كه وزير خليفه بود ، در شهر موصل درگذشت .\r\nمولد او بسال سيصد و نود و هشت ، با دختر شيخ ابى العقارب ازدواج كرد و نظارت بر املاك جاريهء قرواش معروفه به سرهنگ نمود و سپس خدمت بركة بن مقلد كرد تا اينكه برادرش قرواش دستگير و زندانى شد .\r\nفخر الدوله با هدايائى نزد پادشاه روم رفت ، و در آنجا او با فرستادهء نصر الدوله بن مروان ديدار كرد . هنگام بار يافتن بحضور پادشاه روم ، فخر الدوله بر فرستادهء ابن مروان پيشى گرفت . رسول ابن مروان به اين كار اعتراض نمود و فخر الدوله به پادشاه روم گفت : من در پيشى گرفتن بر او استحقاق دارم زيرا كه ارباب او به ارباب من خراج ميدهد .\r\nهمين كه به نزد قريش بن بدران بازگشت ، قريش خواست او را دستگير كند و فخر الدوله به ابن ابى الشداد پناهنده شد . عقيل به امراء خود پناهندگى ميداد .\r\nفخر الدوله از آنجا به حلب رفت و وزارت معز الدوله ابى شمال ابن صالح كرد ، سپس به ملطيه رفت و از آنجا به نزد ابن مروان شد . ابن مروان به او گفت : با آن كارى كه\r\n\r\n","description":"","footnote":"","page_name":" 159 ","page_number":127},
  {"content":"\r\n\r\nبا فرستادهء من در حضور پادشاه روم كردى چه تأمينى داشتى كه نزد من آمدى ؟\r\nگفت : اندرز دوستم مرا وادار كرد بحضور برسم . ابن مروان او را به وزارت خود تعيين كرد و بلادش را آبادان ساخت . بعد از نصر الدوله وزارت پسر او كرد و سپس به بغداد رفت . و چنان كه ياد كرديم وزير خليفه شد و نيز همچنانكه ياد كرديم مأمور گرفتن دياربكر از بنى مروان شد . پس از آن سلطان دياربكر را از او گرفت .\r\nو فخر الدوله به موصل رفت و در آنجا درگذشت .\r\n\r\nبيان غارت بصره بوسيلهء اعراب\r\nدر جمادى الاولاى اين سال اعراب بصره را به زشتترين وجهى غارت كردند .\r\nسبب اين بود كه چند سالى پيش مردى اشقر ( سرخ و زرد رنگ ) از آبادى النيل وارد بغداد شد و دعوى ادب و اختر شناسى كرد . و مردم را بدنبال خود كشاند . بغداديان او را توانگر پنداشتند و در يكى از كاروانسراها فرود آمده بود و جامه‌هائى از ديبا و غيره بدزديد و آنها را بر پشت خود بسته پنهان كرد و از كاروانسرا بيرون آمد و برفت . نگهبانان راه او را ديدند و مانع از سفر او شده ، متهمش كردند و نزد سركردهء خود بردند و او باحترام علم و حرمت دانش آزادش كرد .\r\nاز آنجا نزد يكى از امراى عرب از بنى عامر رفت . قلمرو او تا بمرزهاى احساء ميرسيد و به او گفت : تو زمين را مسخر خوددارى و مالك آن هستى و نياكان تو با حاجبان چنان و چنين كردند و كارهاى آنها در تاريخها مشهور و مذكور است .\r\nپس غارت بصره و تصرف آنجا را در نظرش مستحسن جلوه‌گر ساخت . و او از اعراب گروهى زياده بر ده هزار جنگجو گردآورد و قصد بصره كرد . عميد عصمة در بصره حكومت داشت و از افراد سپاهى به پندار اينكه جهان امن و ايمن از متجاوزى است .\r\nجز عدهء كمى در آنجا با او نبودند زيرا كه مردم از هيبت سلطان خود را در بهشت ميپنداشتند . عميد با يارانش بمقابله با اعراب رفت و با آنها جنگيد و اعراب نتوانستند\r\n\r\n","description":"","footnote":"","page_name":" 160 ","page_number":128},
  {"content":"\r\n\r\nوارد شهر بشوند . در آن اثناء خبرى از اهل شهر به او رسيد كه مردم ميخواهند شهر را تسليم اعراب كنند . عميد بترسيد و به جزيره كه همگان قلعه در نهر معقل است رفت .\r\nمردم شهر چون از رفتن او آگاه شدند ، آنها نيز ديار خود را ترك و شهر را تخليه كردند ، در آن هنگام اعراب وارد شهر شدند و روحيه‌شان نيرو يافته و بصره را تصرف نمودند و به زشت‌ترين وجهى شهر را بباد نهب و غارت گرفتند . اعراب روزها و هواخواهان عميد عصمته شبها آنچه در شهر بود غارت ميكردند و چندين موضع را به آتش كشيدند و از جمله دو كتابخانه را آتش زدند كه يكى از آنها پيش از ايام عضد الدوله بن بويه وقف شده بود كه وقتى عضد الدوله بديد گفت : اين مكرمتى است كه در انجام آن بر ما پيشى جستند ، و آن نخستين كتابخانه‌اى بود كه در اسلام وقف شده بود و ديگر كتابخانه‌اى بود كه وزير ابو منصور بن شاهمردان وقف كرده بود كه در آن نفايس كتب و گرانمايه‌ترين آنها جمع‌آورى شده بود . و اماكن مسكران و غيره را نيز به آتش كشيدند .\r\nموقوفات بصره كه نظير نداشتند ويران كردند از جمله موقوفاتى كه براى باربران بر كرانهء دجله ساخته بودند و آسيابهائى كه آب آنها براى كارگاههائى كه چند فرسنگ از شهر دور بودند بوسيله كانال روان ميگرديد و آن از مآثر اعمال محمد بن - سليمان هاشمى و غيره بود و ويران نمودند .\r\nكار اعراب در بصره نخستين شكاف بود كه ( به امنيت ) در روزگار سلطان ملكشاه وارد شد اعراب همين كه آن كارها كردند و خبر آن ببغداد رسيد ، سعد الدوله گوهر آئين و سيف الدوله صدقهء بن مزيد براى اصلاح امور آنجا رفتند ، و ديدند اعراب بصره را ترك كرده‌اند . پس از آن مرد فتنه‌گرى كه سبب بود در بحرين دستگير و نزد سلطان فرستادند و در سال چهار صد و هشتاد و چهار او را سوار بر شتر با كلاه قيفى در كوه و برزن بغداد گردانده و با شلاق پس گردنش ميزدند و مردم به او ناسزا گفته او هم بمردم دشنام ميداد و سپس امر شد بدار آويخته شود و دارش زدند\r\n.\r\n\r\n","description":"","footnote":"","page_name":" 161 ","page_number":129},
  {"content":"\r\n\r\n\r\nبيان پاره‌اى از رويدادها\r\nدر محرم اين سال امام ابو عبد اللّه طبرى وارد بغداد شد ، و از نظام الملك منشورى براى تدريس در مدرسه نظاميه بهمراه داشت ، پس از او ، در ربيع الاخر از همان سال ابو محمد عبد الوهاب شيرازى وارد بغداد شد كه او هم منشورى براى تدريس داشت ، و قرار بر اين شد يك روز او و يك روز طبرى تدريس كنند .\r\n\r\n484 ( سال چهار صد و هشتاد و چهار )\r\n\r\nبيان عزل وزير ابو شجاع و وزارت عميد الدوله بن جهير\r\nدر ربيع الاول اين سال وزير ابو شجاع از وزارت خليفه عزل شد .\r\nسبب عزل او اين بود كه يك يهودى در بغداد بود كه به او ابو سعد بن سمحا ميگفتند و وكيل سلطان و نظام الملك بود ، و شخصى كه حصير ميفروخت به او پس گردنى زد بطوريكه عمامه از سرش به زمين افتاد ، او را گرفتند و به ديوان بردند و از سبب كارى كه كرده از او پرسيدند گفت : او ميخواست مرا تحقير كند ، گوهر آئين ابن سمحا يهودى را بهمراه گرفته بشكايت به اردوگاه رفتند و هر دو در شكايت از وزير ابى شجاع اتفاق رأى داشتند .\r\nهمين كه آنها بيرون شدند فرمان خليفه به الزام اهل ذمه به تميز دادن آنان از سايرين و لباسى كه امير المؤمنين عمر بن خطاب رضى اللّه عنه شرط كرده بود بپوشند صادر شد ، يهوديان از هر گريز گاهى كه يافتند ، گريختند برخى از آنها هم اسلام اختيار كردند مانند ابو سعد علاء بن حسن وهب بن موصلا يا نويسنده و برادرزاده‌اش ابو نصر هبة اللّه بن حسن بن على صاحب الخير ، و هر دو بدست خليفه مسلمان شدند . و از وزير\r\n\r\n","description":"","footnote":"","page_name":" 162 ","page_number":130},
  {"content":"\r\n\r\nابى شجاع در محضر سلطان و نظام الملك نقل شد كه در پيشبرد مقاصدشان كارشكنى مىكند و افعال آنان را زشت ميشمارد تا آنجا كه هنگامى كه خبر فتح سمرقند بدست سلطان ( به بغداد ) رسيد گفت : اين كارى كه موجب بشارت باشد نيست ، مثل اينكه بلاد روم را فتح كرده باشد آيا آنچه در اين امر بر گروه مسلمانان موحد رفته است و جايز دانسته شده چنان بوده است كه بر مشركين روا و جايز نبوده است .\r\nهمين كه گوهر آئين و ابن سمحا به اردوگاه رسيدند و از وزير به سلطان و نظام الملك شكايت كردند و آنان را از تمام گفته‌هاى ابى شجاع آگاه نمودند كه چه سان كارشكنى در مقاصدشان مينمايد . سلطان و نظام الملك به خليفه پيام فرستادند كه او را عزل كند ، پس خليفه او را عزل كرد . عزل او روز پنجشنبه رويداد و چون امر به عزل او شد ، چنين گفت :\r\n تولاها و ليس له عدو * و فارقها و ليس له صديق \r\nمفاد گفتهء او به فارسى اين است كه : اين مقام ( وزارت را ) روزى كه تصدى نمود ، دشمنى نداشت و روزى كه آن را ترك كرد ، دوستى نداشت .\r\nفرداى آن روز كه روز جمعه بود از خانهء خود پياده رو به مسجد به راه افتاد ، گروهى انبوه از مردم گرد او جمع آمدند ، پس به او امر شد از خانه‌اش بيرون نيايد .\r\nچون ابى شجاع عزل شد ابو سعد بن موصلايا دبير دار الانشاء نيابت وزارت كرد .\r\nخليفه به سلطان و نظام الملك پيام فرستاد و عميد الدوله بن جهير را بخواست كه او را وزير كند ، آنان ابن جهير را ( به بغداد ) گسيل داشتند ، و ذى حجه اين سال خليفه او را وزير خود كرد و نظام الملك سوار شد و بخانه‌اش رفت و به او تهنيت گفت و سخنوران اشعار در تهنيت او در بازگشت وى بمقام وزارت سرودند .\r\n\r\nبيان تصرف بلاد اندلس از متصرفات مسلمان بوسيله امير المسلمين\r\nدر رجب اين سال امير المسلمين يوسف بن تاشفين فرمانرواى بلاد مغرب ، بلاد\r\n\r\n","description":"","footnote":"","page_name":" 163 ","page_number":131},
  {"content":"\r\n\r\nاندلس آنچه كه در تصرف مسلمانان بود تصرف كرد : قرطبه و اشبيليه را متصرف و المعتمد بن عباد فرمانرواى آن دو نقطه را دستگير كرد و همچنين ساير بلاد اندلس ( كه در دست مسلمانان بود ) گرفت .\r\nبراى رشيد بن معتمد حادثه‌اى شبيه به حادثهء امين محمد بن هارون الرشيد پيش آمد . ابو بكر عيسى بن اللبانه دانى از شهر دانيه ، حكايت كرده است كه :\r\nروزى نزد رشيد بن معتمد ، بسال چهار صد و هشتاد و سه ، در محفل انس او بودم .\r\nسخن از غرناطه و تصرف آن بوسيلهء امير المسلمين رفت و گفتيم كه آن را در نبرد زلاقه گرفت . چون سخن در اين باره گفته شد ، بدريغ و افسوس و حسرت ياد آن كرد و كاخ غرناطه را بخاطر آورد كه باز خواهد گشت ؟ ! ما دعا و نيايش براى كاخ و دوام ملك او بگذشت روزگاران كرديم . آنگاه ابا بكر اشبيلى را گفت آواز بخواند .\r\nوى چنين تغنى كرد :\r\n يا دار مية بالعلياء فاسند * اقوت و طال عليها سالف الابد \r\n( مفاد آن به فارسى اين است كه : اى سرائى كه در بلندى مرده‌اى ، با تكيه‌گاه نيروبخش . روزگاران آن را به ابيت ( بسپرد ) ) .\r\nمسرت خاطرش دگرگونه شد و سراسر وجودش گوئى بهم برآمد ، امر به خنياگرى يكى از پردگيان خويش نمود و او از پس پرده چنين سرود :\r\n ان شئت ان لا ترى صبرا لمصطبر * فانظر الى اىّ حال اصبح الطلل \r\n( مفاد آن به فارسى چنين است : اگر خواهى شكيبائى بر بردبارى را نه بينى نگاه كن به تلهاى ويرانه كه چه بروز آنها آمد ) .\r\nفالى بد كه زده بود تأكيد شد و چهره و سيمايش درهم شده دگرگونى يافت .\r\nو به خنياگرى ديگر از پردگيان امر كرد آواز به خواند و رامشگرى كند و چنين خواند :\r\n يا لهف نفسى على مال افرّقه * على المقلين من اهل المروءات\r\nان اعتذارى الى من جاء يسألنى * ما ليس عندى من احدى المصيبات \r\n( مفاد آن به فارسى چنين است : دريغا از مالى ( كه ندارم ) تا بر آزادگان نيازمند\r\n\r\n","description":"","footnote":"","page_name":" 164 ","page_number":132},
  {"content":"\r\n\r\nپخش كنم ، پوزش به كسى كه بيايد و از من ( چيزى ) نخواهد اينست كه چيزى جز مصيبت ندارم ) .\r\nابن اللبانه گويد : به تلافى احوال از جاى برخاستم و گفتم :\r\n محل مكرمة لا بد منها * و شمل مأثرة لا شنه اللّه\r\nالبيت كالبيت ليكن زاد ذا شرفا * ان الرشيد مع المعتمد ركناه\r\nثاو على انجم الجوزاء مقعده * و راحل فى سبيل اللّه مثواه\r\nحتم على الملك ان يقوى و قد وصلت * بالشرق و الغرب يمناه و يسراه\r\nبأس توقد فاحمرت لواحظه * و نائل شب فاخضرت عذاراه \r\nمفاد اين ابيات هم به فارسى چنين است :\r\nجايگاهى ارجمند است كه بنيادش تهديد نشده و مآثر آن شمول كلى دارد كه خدا آن را نپراكند ، خانه همچو خانه است و لكن با وجود رشيد و معتمد كه اركان آن هستند شرف آن فزونى يافته است . و جايگاهى است كه نشيمنگاه آن بر اختر جوزا استوار است و رهرو در راه خدا جايش بلند است ، و بر كشور حتم است كه نيرومندى يابد كه يمين و يسارش بخاور و باختر رسيده است ، و قدرتى است كه فروغ آن شكوفان بوده و سرخى ديدش افزون و از پيرى بجوانى گرائيده و سرسبز شده است .\r\nبجانم سوگند كه انبساط خاطرش را سبب شدم ، و امن و خوشى بوى بازگرداندم ولى با اين همه من نيز با گفتن جمله « خانه همان خانه » است به ( چالهء ) افتادم كه همه دربيفتند ( يعنى اشتباهى سر زده بود ) و در اثر آن امر به غناى ديگرى كرد ، چنين سروده شد :\r\n و لما قضينا من منى كل حاجة * و لم يبق الا ان تزم الركائب \r\n( مفاد آن به فارسى اينست : چون هر نيازى كه داشتم در ( زندگى ) برآورده شد ، اينك چيزى بجاى نمانده جز آنكه ركابها بربنديم ) .\r\nما يقين پيدا كرديم اين تطير ( فال بد ) دگرگونى بدنبال دارد . همين كه امير المسلمين خواست بلاد اندلس را تصرف كند . از مراكش به سبته عزيمت\r\n\r\n","description":"","footnote":"","page_name":" 165 ","page_number":133},
  {"content":"\r\n\r\nنمود و در آنجا اقامت گزيد و سپاهيان خويش را با سير بن ابى بكر و غيره به اندلس گسيل داشت . آنها از خليج گذشتند و به شهر « مرسيه » آمدند ، آنجا و توابعش را تصرف نموده و حكمران مرسيه ابا عبد الرحمن بن طاهر را از آنجا راندند ، پس از آن به شهر شاطيه و دانيه آمده آن نقاط را متصرف شدند .\r\nبلنسيه را درگذشته فرنگيان پس از هفت سال محاصره در تصرف داشتند چون از نبرد زلاقه آگاه شدند ، آنجا را ترك نموده ، مسلمانان دو بار آنجا را تصرف نموده آبادان ساختند و ساكن آنجا شدند و هم اكنون ( زمان مؤلف . م . ) مرابطين در آنجا سكونت دارند .\r\nمرابطين غرتاطه را در واقعه زلاقه تصرف كرده بودند . پس از آن قصد شهر اشبيليه كردند ، فرمانرواى آن المعتمد بن عباد در آنجا بود و محاصره‌اش كرده او را در تنگنا قرار دادند . اهالى آن جنگى سخت با آنها كردند و المعتمد آنچنان شجاعت و دليرى و دفاع خوب از شهر خود كرد كه از ديگرى مشابه آن ديده نشده بود . گاه ميشد كه خود را در گيرودارى وارد ميكرد كه هيچگونه اميدى بنجات او نبود .\r\nولى او با شجاعت و قوت روحيه خويش سالم از معركه بيرون ميآمد و لكن اگر مدت از دست شد ، بىنيازى از وسائل از دست نداد .\r\nفرنگيان از قصد سپاهيان مرابطين در بلاد اندلس آگاه شده و بترسيدند آن بلاد را تصرف نمايند سپس به بلاد خود بازگردند . پس گرد آمدند و كثرت يافتند و رفتند تا به معتمد عليه مرابطين او را يارى كنند . سير بن ابى بكر سركردهء مرابطين از قصد آنها آگاه شد . و خط حركت آنان را بدانست پس اشبيليه را ترك كرده و روى به فرنگيان نهاد و با آنها تلاقى كرد و جنگيد و هزيمتشان داد و به اشبيليه بازگشته آنجا را محاصره نمود . محاصره همچنان دوام يافته و تا بيستم رجب اين سال جنگ و پيكار استمرار داشت .\r\nدر اين روز جنگ بزرگ شد و امر بر مردم شهر سخت گرديد ، و مرابطين از سمت دشت وارد شهر شده و آنچه در آن بود غارت كرده و به هيچ چيز ابقاء نكردند .\r\n\r\n","description":"","footnote":"","page_name":" 166 ","page_number":134},
  {"content":"\r\n\r\nجامه‌هاى مردم را نيز تاراج نموده و معتمد را با فرزندانش از ذكور و اناث امير كردند و تمام دارائى آنها را تا به حد استيصال گرفتند و از ملك و دارائى لقمهء نانى هم برايشان بجاى نگذاشتند .\r\nآورده‌اند كه معتمد با گرفتن امان و زينهار شهر را تسليم كرد و پيمان زينهار و امان نامه نوشته آنها را سوگند داد بجان خود و اهل بيت خويش و مال و بردگان و جميع اسباب و اثاث متعلق به خودش . و همين كه بموجب آن پيمان شهر را تسليم كرد . آنها بعهد خود وفا نكردند و آنان را اسير كرده و دارائىشان را به غنيمت ربودند و معتمد و خانواده‌اش را به شهر اغمات فرستاده در آنجا زندانى كردند . و امير المسلمين كارى با آنها كرد كه هيچكس پيش از او چنان نكرده و بعدها هم نخواهد كرد مگر كسى كه چنان رذالتى را بر خود پسنده كند . او آنها را زندانى كرد و چيزى براى آنها كه قوت لا يموت باشد ، مقرر نكرد تا جائى كه دختران معتمد براى مردم با گرفتن دستمزد نخريسى كرده آن را خرج معيشت خود مينمودند . اين موضوع را معتمد ، هنگام درگذشتن در اشعارى ياد كرده است . امير المسلمين با اين كار كوچكى و حقارت نفس خويش و لئامت خود را ارائه نمود .\r\nشهر اغمات در دامنهء كوهساران نزديك مراكش واقع شده است .\r\nو بيان آن بهنگام درگذشت معتمد بسال چهار صد و هشتاد و هشت و آنچه از احوال او ميدانيم خواهيم نمود .\r\nابو بكر بن اللبانه گويد : معتمد را پس از اسارتش در اغمات ديدار كردم و هنگام ورود بر او اشعارى سروده بودم و اين ابيات از جملهء آنهاست .\r\n لم اقل فى الثقاف كان ثقافا * كنت قلبا به و كان شفافا\r\nيمكث الزهر فى الكمام و لكن * بعد مكث الكمام يدنو قطانا\r\nو اذا ما الهلال غاب نعيم * لم يكن ذلك الغيب انكسانا\r\nانما انت درة للمعالى * ركب الدهر فوقها اصدافا\r\nحجب البيت منك شخصا كريما * مثلما تحجب الدنان السلانا \r\n\r\n","description":"","footnote":"","page_name":" 167 ","page_number":135},
  {"content":"\r\n\r\n انت للفضل كعبة و لو أنى * كنت اسطيع لالتزمت الطوافا \r\nمفاد اين ابيات به فارسى چنين است : از ( آن ) فرهنگ سخن نيارستم گفتن كه چه فرهنگى بود ( همينقدر گويم ) تو قلب آن بودى و شفاف ميبود . گل در غنچهء خود ميماند و پس از كوتاه زمانى شكوفان و نزديك به چيدن مىشود . اگر ماه به ( پارهء ) ابرى پوشيده ماند آن پوشيدگى كسوف نتواند بود . تو گوهر معالى هستى كه روزگار صدف بر فرازش استوار كرد . خانه از شخص كريمى چون تو پس پرده ماند همچنانكه خمره‌اى بهترين مى خوشگوار كه پوشيده ميدارد . تو كعبهء فضل ( دانش ) هستى و ايكاش ميتوانستم ملتزم طواف در پيرامون اين كعبه باشم .\r\nابن اللبانه ميگويد : ميان من و او سخن بسيار رفت ، گفتگوئى لذت بخش‌تر از غفلتهاى رقيب ، و گواراتر از رشقات حبيب ، در نرمى برتر از حرير و در روشنى برتر از بامدادان ربيع چون معتمد و خانواده‌اش دستگير شدند دو پسرش : الفتح و يزيد را پيش روى او كشتند و بردبارى نشان داد . و در اين باره گفته است :\r\n يقولون صبرا ، لا سبيل الى الصبر * سابكى و ابكى ما تطاول من عمرى\r\nأ فتح لقد فتحت لى باب رحمة * كما بيزيد اللّه قد زاد فى اجرى\r\nهوى بكما المقدار عنى و لم امت * فادعى وفيا قد نكصت الى الغدر\r\nو لو عدتما لاخترتما العود فى الثرى * اذا انتما ابصرتماني فى الاسر\r\nابا خالد اورثتنى البث خالدا * ابا نصر مذ ودعت ودعنى نصرى \r\nمفاد ابيات بالا چنين است : گويندم شكيبا باش ، راهى براى شكيبائى ( نمىبينم ) و ميگريم و آنچه هم عمرم بدرازا كشد خواهم گريست . آيا اين پيروزى بود ، پيروزى كه درهاى رحمت همچنانكه به يزيد ( فرزندم ) گشوده بر من گشوده شد و خداوند اجر من افزون كرد . من نمرده‌ام و دعوى وفادارى نموده و بغدر ( آن عهد ) را شكستند . اگر شما ( فرزندان مقتول خود را ياد مىكند ) برگرديد و هر گاه مرا در اسارت به‌بينيد ، بازگشتن ( به زير ) خاك را برميگزينيد . اى ابا خالد\r\n\r\n","description":"","footnote":"","page_name":" 168 ","page_number":136},
  {"content":"\r\n\r\nشكواى ابدى بميراث برايم گذاشتى و اى ابا نصر از آن لحظه كه مرا بدرود گفتى پيروزى با من بدرود گفت .\r\nدر مدتى كه معتمد زندانى بود فضلاى بلاد با نظم و نثر با او مكاتبه كرده و همه روى با او مينمودند و روزگار و اهل زمانه را كه همچو او ( شخصيتى ) را نكوهش ميكردند . از جمله گفته : عبد الجبار ابن ابى بكر بن حمديس است كه به او نامه نوشته و رفتن او را از اشبيليه به اغمات يادآور شده است .\r\n( مولف فاضل چهار بيت از عبد الجبار ، و چهار بيت هم در مدح معتمد از ابن اللبانه شاعر دربار معتمد نقل كرده كه نقل و ترجمهء آن چيزى بر اطلاعات خوانندگان نيافزايد و از نقل و ترجمهء آنها صرف نظر شدم ) چون سپاهيان امير المسلمين ملوك بلاد اندلس از جاى بركند و بلادشان را بگرفت آنان را به بلاد غرب روانه و در آنجا پراكنده‌شان كرد .\r\n ( إِنَّ الْمُلُوكَ إِذا دَخَلُوا قَرْيَةً أَفْسَدُوها وَ جَعَلُوا أَعِزَّةَ أَهْلِها أَذِلَّةً )  ( ترجمه :\r\nهر گاه پادشاهان به روستائى ( شهرى ) وارد شوند آنجا را تباه ساخته و گرامىترين مردم آن را بيچاره‌ترين كسان مينمايند . قرآن مجيد سورهء شريفه 27 آيهء كريمه 34 . م . ) .\r\nامير المسلمين پس از فراغ از كار اشبيليه ، رو به مريه نهاد ، آن ناحيه را مضرب خيام لشكريان خود ساخت . حكمران آنجا محمد بن سعن بن صمادح بود . به پسرش گفت : مادام كه معتمد در اشبيليه است به مرابطين اعتنائى نميكنم ، و همين كه شنيد ملك آنها به تصرف مرابطين درآمده و بر معتمد چه رفته است همان شب از غصه و اندوه درگذشت . چون درگذشت فرزند او الحاجب و خانواده‌اش ، در كشتيها نشسته آنچه از اموال و دارائى داشتند باربر كشتيهاى خود نمودند و به بلاد بنى حماد ( در مغرب ) رفتند و با آنها نيكرفتارى كردند .\r\nعمر ابن افطس حكمران بطليموس از كسانى بود كه سير ( سركردهء مرابطين ) را عليه معتمد يارى كرده بود . همين كه اشبيليه فتح شد ، ابن افطس به شهر خود بازگشت\r\n\r\n","description":"","footnote":"","page_name":" 169 ","page_number":137},
  {"content":"\r\n\r\n« سير » بدنبال او رفت و با وى جنگيد و مغلوبش كرد و شهرش را گرفت و او و پسرش فصل را اسير كرد و هر دو را كشت . وقتى ميخواستند آنها را بكشند عمر گفت : پسرم را پيش از من بكشيد كه نامش در صحيفه من باشد ، پس پيش از او فرزندش را كشتند و « سير » تمام دارائى و ذخاير آنها را تصرف كرد .\r\nاز ملوك اندلس جز بنى هود كسى باقى نمانده بود كه مغلوب يوسف بن تاشفين و سپاهيان او مرابطين نشده باشد . يوسف قصد بلاد آنها نكرد و در مشرق اندلس بودند در آن هنگام فرمانرواى آن ناحيت المستعين باللّه بن هود بود ، و از شجاعان و جنگ‌آورانى بود كه بنامش مثل ميزدند ، و آنچه از نيازمنديها كه لازم بود در حصار گرد آورده بود ، و آن مقدار كه در شهر روطه گرد كرده بود چندين سال او را كافى مينمود و دژى مستحكم داشت و رعايايش از او ميترسيدند و پيش از آنكه امير المسلمين قصد بلاد اندلس نمايد با امير المسلمين ( روابط حسنه ) داشت ، و پيشكشها و مال براى او ميفرستاد و بسيار به او نامه مينوشت . امير المسلمين رعايت آن روابط و مناسبات كرد ، تا جائى كه هنگام مرگش هم به فرزند خود على بن يوسف توصيه و سفارش كرد كه متعرض بلاد بنى هود نشود و گفت : بگذار آنها بين تو و دشمن واسطه باشند زيرا كه مردان شجاع و جنگ آورند .\r\n\r\nبيان تصرف جزيرة صقليه بوسيلهء فرنگيان\r\nدر اين سال فرنگيان كه خدا لعنت‌شان كند ، بر تمام جزيرهء صقليه كه خداى بزرگ آن را به اسلام و مسلمين بازگردانده چيره شدند .\r\nسبب اين بود كه امير صقليه ، سمت چپ بدنش دچار فلج گرديد و سمت راست آن نيز سست شد . اين امير نامش ابا الفتوح يوسف بن عبد اللّه بن محمد بن ابى الحسين بود و در سال سيصد و هشتاد و هشت العزيز علوى فرمانرواى مصر و افريقيه ، او را به امارت آنجا گزين ساخته بود . در اين سال ( چنان كه گفتيم ) دچار فلج شد ، و پسر خود جعفر را به نيابت خويش تعيين كرد . جعفر همچنان امور و شئون آنجا را اداره كرده\r\n\r\n","description":"","footnote":"","page_name":" 170 ","page_number":138},
  {"content":"\r\n\r\nو تا بسال چهار صد و پنج با حسن سلوك تمشيت امور آن بلاد نمود . برادرش به مخالفت با او سر برداشت و گروهى از بربرها و بردگان او را يارى كردند ، جعفر لشكرى از شهر بيرون فرستاد و در هفتم شعبان جنگ كردند و گروه زيادى از بربرها و بردگان در گير و دار كشته شدند . و بقيه گريختند و على به اسارت گرفته شد . و جعفر برادرش را كشت ، و قتل او بر پدرش بس گران آمد . بين خروج او ( عليه جعفر ) و كشته شدنش هشت روز فاصله بود .\r\nدر اين هنگام جعفر امر كرد بربرهاى مقيم در جزيره رانده شوند و آنها را به افريقيه نفى بلد كردند و امر بكشتن بردگان داد . تا آخرين نفر آنها را كشتند و همهء افراد سپاه خود را از مرد صقليه برگزيد ، و عدهء سپاه در جزيره كاسته شد ، و مردم جزيره نسبت به امراء طمع ورزيدند و ديرى نپائيد كه اهالى صقليه عليه او شورش كردند و او را از جزيره بيرون كرده و خلع ( از امارت ) نمودند و ميخواستند او را بكشند .\r\nسبب شورش مردم اين بود كه جعفر شخصى را بر آنها حاكم كرد كه مردم را مصادره نموده و ده يك از غلات آنها بگرفت و نسبت به سركردگان و شيوخ بلد تحقير روا داشت و از اينكه جعفر برادرش را هم مقهور كرده بود ، خشنود نبودند و دير زمانى بردبارى نموده تا اينكه جعفر زمانى خبردار شد كه اهل بلد از بزرگ و كوچك بر او هجوم بردند . و در محرم سال چهار صد و ده در كاخش او را محاصره نمودند و نزديك بدان شد كه او را بگيرند ، پدر جعفر يوسف در حالت فلج در تخت روانى بر آنها ظاهر شد . مردم او را دوست داشتند ، و او با مردم با لطف و مدارا سخن گفت ، مردم از بيمارى كه مبتلا بدان بود ترحم نسبت به او روا داشته به حال او گريستند و براى او گفتند كه پسرش چه به روزگار آنها آورده است و از او خواستند ، فرزند ديگر خود احمد معروف ، به اكحل را بر آنها حاكم سازد و يوسف خواست مردم را پذيرفت و احمد را حكومت داد .\r\nيوسف بر فرزند خود جعفر ، از مردم جزيره بيمناك شد ، پس او را با كشتى\r\n\r\n","description":"","footnote":"","page_name":" 171 ","page_number":139},
  {"content":"\r\n\r\nبمصر فرستاد .\r\nبعد از او پدرش يوسف بدنبال او رفت ، اموالى كه با خود بهمراه بردند ششصد و هفتاد هزار دينار نقدينه بود ، يوسف داراى سيزده هزار اصطبل از چارپايان باستثناى استرها و ديگر چارپايان بود در روزى كه در مصر درگذشت يك چارپا بيشتر نداشت .\r\nهمين كه اكحل بر مسند حكم نشست با دورانديشى و كوشش عمل كرد .\r\nرزمندگان را گرد آورد و شبگردان خويش در بلاد كافران پخش و پراكند و آنها سرزمينهاى كافران ميسوزاندند . و غنيمت و زنان اسير ميگرفتند و بلاد ( آنها ) ويران مينمودند ، تمام قلاع صقليه كه مال مسلمانان بود ، طاعت او را گردن نهادند .\r\nاكحل پسرى داشت كه نامش جعفر بود ، و هر گاه پدرش به مسافرت ميرفت ، نيابت او ميكرد . اين پسر مخالف با سلوك و رفتار پدر بود . ديگر اينكه اكحل مردم صقليه را گرد آورد و گفت : من دوستدارم شما را رو در روى افريقيان كه مشاركت در بلاد شما كردند وادارم و رأى من بر بيرون راندن آنهاست . به او گفتند : ما با آنها وصلت كرده و همه‌مان ( پيكر ) واحدى شده‌ايم . اكحل آنان را مرخص نمود ، سپس كس نزد افريقيان فرستاد ، و همان كه بمردم صقليه پيشنهاد كرده بود به آنها ( معكوسش را ) گفت ، افريقيان پيشنهاد او را پذيرا شدند ، و اكحل آنها را گرد خود جمع كرد ، املاك آنها را مورد حمايت خود قرار داد و خراج از املاك اهالى صقليه ميگرفت . گروهى از اهالى صقليه نزد معز بن باديس رفتند ، و از آنچه بر آنها ميگذارد شكايت نمودند و گفتند : ما دوستداريم در طاعت تو باشيم و گر نه بلاد را تسليم روميان ميكنم ، اين رويداد در سال چهار صد و بيست و هفت رخ داد .\r\nمعز بن باديس عبد اللّه پسرش را با سپاهى به صقليه فرستاد و عبد اللّه وارد شهر شد و در « خلاصه » اكحل را محاصره كرد . در اين اثناء ميان اهالى صقليه اختلاف پديد گرديد ، و يكى از آنها خواهان پيروزى اكحل شد ، كسانى كه عبد اللّه را با خود آورده بودند او را كشتند .\r\n\r\n","description":"","footnote":"","page_name":" 172 ","page_number":140},
  {"content":"\r\n\r\nسپس مردم صقليه برخى با بعضى رو در روى هم ايستاده گفتند : بيگانه را بر خود راه داديد . به خدا سوگند كه فرجام اين كارى كه كرديد ، نيك نخواهد بود . پس تصميم به جنگ با سپاه المعز گرفتند . و گرد آمدند و بر آن سپاه هجوم بردند او جنگيدند و سپاه المعز منهزم شد ، هشتصد تن كشته پشت سر گذاشته ، و سوار بر كشتيها به افريقيه بازگشتند .\r\nمردم جزيره حسنا الصمصام برادر اكحل را بحكومت بر خود گماردند ، و اوضاع و احوال آنها را دستخوش نابسامانى گرديد ، و اراذل چيره‌گى پيدا كردند و هر كسى در شهرى براى خود حاكم شد و صمصام را بيرون راندند .\r\nالقائد عبد اللّه بن منكوت در « مازر » و « طرابنش » و غيرهما و القائد على بن نعمة معروف به ابن الحواس در « قصريانه » و « خرجنت » و غيرهما و ابن الثمنه در شهر سرقوسه ( سراكوس فعلى ) و « قطانيه » هر يك حكومت منفرد تشكيل دادند .\r\nشخص اخير ابن ثمنه با خواهر ابن الحواس ازدواج كرد . پس از آن ميان او و همسرش كه خواهر ابن ثمنه بود بگو مگو شد و شوهر نسبت به زن خود پرخاش كرد و زن هم در روى او پرخاشگرى نمود . ابن ثمنه مست بود و دستور داد از دو بازوى زن خون بگيرند و رگش بزنند . و او را همچنان به حال خونريزى رها كرد تا بميرد . پسرش ابراهيم شنيد و بالاى سر مادر رفت و پزشكان بخواست و او را درمان كرد تا نيروى خويش بازيافت . آن شب چون صبح شد ، پدر از كار خود پشيمان گرديد و از مستى خود پوزش خواست و زنش عذر او ظاهرا بپذيرفت .\r\nپس از مدتى درخواست كرد از برادرش ديدار كند ، ابن ثمنه اجازت داد و پيشكشيها و هدايا با وى همراه كرد . زن همين كه بمقر برادرش رسيد براى او نقل كرد كه شوهرش چه بر سرش آورد و ابن الحواس سوگند ياد كرد كه ديگر او را بخانهء شوى بازنگرداند .\r\nابن ثمنه كس فرستاد و او را بخواست . ابن الحواس او را برنگرداند .\r\nابن ثمنه سپاه خويش گرد آورد . در آن موقع او بر بيشتر جزيره چيره شده و بنام او\r\n\r\n","description":"","footnote":"","page_name":" 173 ","page_number":141},
  {"content":"\r\n\r\nدر شهر خطبه خوانده شد . و رو به ابن الحواس نهاد و او را در قصريانه محاصره كرد .\r\nابن الحواس با مردان خود بيرون شد و با وى جنگيد و ابن ثمنه منهزم گرديد . و او را تا نزديكيهاى شهر اوقطانيه دنبال كرد و پس از آنكه گروه بسيارى از يارانش را كشت برگشت .\r\nهمين كه ابن ثمنه بديد كه سپاهش تكه پاره و پراكنده شدند ، وسوسهء نفس پيروزى بوسيلهء كفار را چنان كه خداى بزرگ ميخواهد ، در نهادش ( به جنبش آورد ) و به شهر « مالطه » رفت . مالطه ، چنان كه پيش از آن ياد كرديم در سال سيصد و هفتاد و دو در موقعى كه بر دويل فرنگى خروج كرد ، در دست فرنگيان بوده تاكنون در آنجا متوطن بودند و در اين هنگام « رجار » فرنگى با گروهى از فرنگيان مالطه را در تصرف داشتند . ابن ثمنه خود را به آنها رساند و گفت : من جزيره را به تصرف شما مىدهم .\r\nگفتند : در آنجا لشكريان بسيارند و ما را ياراى برابرى با آنها نيست . گفت : آنها همه با هم اختلاف دارند و بيشتر آنها حرف مرا ميشنوند و مخالفت امر من نميكنند .\r\nدر رجب سال چهار صد و چهل و چهار فرنگيان ( به راهنمائى ابن ثمنه ) به جزيرهء صقليه رفتند . و در آنجا كسى را كه دفاع كند نديدند و بر بخشهائى كه از آن عبور ميكردند چيره شدند و قصد « قصريانه » نموده آنجا را محاصره نمودند . ابن الحواس بر آنها بيرون شد و با آنان جنگيد ، فرنگيان او را شكست داده منهزم شد و به پناهگاه خود برگشت . فرنگيان از آنجا حركت كرده در جزيره شروع به پيشروى نمودند و بر مواضع بسيارى چيره شدند .\r\nگروه زيادى از مردم جزيره از علماء و صلحاء ترك آنجا نمودند و گروهى هم از اهالى جزيره نزد المعز بن باديس رفتند و او را از اوضاع و احوال مردم جزيره و اختلافاتى كه دارند آگاه نمودند و آنها را با مردان و وسائل نبرد تجهيز كرد .\r\nفصل زمستان بود و آن كشتيهاى جنگى به « قوصره » رفتند . دريا طوفانى شد و بيشتر آنها غرق شده و جز اندكى از آن نجات نيافتند .\r\nاز دست شدن اين نيروى دريائى ( از جمله عواملى بود ) كه المعز ضعيف شود\r\n\r\n","description":"","footnote":"","page_name":" 174 ","page_number":142},
  {"content":"\r\n\r\nو اعراب عليه او نيرو پيدا كنند تا جائى كه بلاد را از او گرفتند . فرنگيان بيشتر آن بلاد ( بلاد جزيره ) را با تأنى و تأمل در كار تصرف نموده كسى از آنها جلوگيرى نكرد . فرمانرواى افريقيه در آن موقع سرگرم كار اعراب بود كه در افريقيه نفوذشان گسترش مييافت . المعز در سال چهار صد و پنجاه و سه درگذشت و پسرش تميم بجاى پدر نشست . او نيز نيروى دريائى و سپاهى به جزيرهء ( صقليهء ) فرستاد . سركردگى را به دو فرزندش ايوب و على داد . آنها به صقليه رسيدند ، ايوب سپاه را در شهر و على در خرجنت فرود آوردند . سپس ايوب به خرجنت نقل مكان كرد . على بن - الحواس دستور داد در كاخ او فرود آيند و پيشكش فراوان فرستاد .\r\nهمين كه ايوب در آنجا اقامت گزيد مردم او را دوست داشتند . ابن الحواس نسبت به او حسد ورزيد بمردم نوشت او را بيرون برانند . مردم آن كار را نكردند .\r\nابن الحواس با سپاه خود بدان صوب رفت و با ايوب بجنگ و ستيز پرداخت . مردم خرجنت از ايوب پشتيبانى كرده و با او وارد معركه شدند در اثناى اينكه ابن الحواس مشغول جنگ بود . تيرى غربى ( مقصود مردم مغرب است ) به او اصابت كرد او را كشت .\r\nسپاه ايوب را بر خود سرورى دادند .\r\nپس از آن ميان اهل شهر و بردگان تميم فتنه‌اى بروز كرد كه منتهى بجنگ و ستيز شد و شر بين آنها افزون گرديد .\r\nپس ايوب و على برادرش با هم جمع آمدند و با ناوگان خويش به افريقيه بازگشتند و اين امر در سال چهار صد و شصت و يك رويداد و گروهى از اعيان صقليه و دريانوردان در مصاحبت آنان بافريقيه رفتند و ديگر براى فرنگيان مانعى بجاى نماند . بر جزيره چيره شدند و جائى بر آنها پايدار نماند مگر قصريانه و خرجنت .\r\nفرنگيان آن نقطه را نيز محاصره كردند و مسلمانان را در تنگنا قرار دادند .\r\nو بر مردمان بسى تنگى و سختى رفت تا جائى كه گوشت مردگان ميخوردند و از قوت و غذا چيزى بجاى نمانده بود .\r\nاهالى خرجنت ، شهر را تسليم فرنگيان كردند و قصريانه بعد از آن سه سال\r\n\r\n","description":"","footnote":"","page_name":" 175 ","page_number":143},
  {"content":"\r\n\r\nمقاومت كرد . و همين كه كار بر آنها سخت گرديد و سر تسليم فرود آوردند . و فرنگيان كه خدا لعنت‌شان كند ، در سال چهار صد و هشتاد و چهار گرفتند و « رجار » تمام جزيره را تصرف نمود و روميان را در آنجا سكنا داد . و براى هيچكس از اهالى در آنجا گرمابه‌اى و دكه و آسيابى بجاى نگذاشتند .\r\nرجار ، بعد از آن ، پيش از سال چهار صد و نود درگذشت و پس از او پسرش رجار پادشاه شد و او راه و رسم پادشاهان اسلام را در پيش گرفت و براى خود ، پيشكاران و پرده‌داران و نگهبانان سلاح پوش و پاسداران و غير ذلك ترتيب داد .\r\nو با عادت و رسم فرنگيان مخالفت كرد زيرا كه آنها چيزى از ( اين ترتيبات ) نميدانستند و براى خود ديوان مظالم سازمان داد كه شكايت ستمديدگان بدست او داده ميشد و او نصفت را و لو دربارهء فرزندش هم كه بود رعايت ميكرد . و مسلمانان را گرامى بداشت و آنان را به خود نزديك كرد و فرنگيان را مانع شد ( به آنها آزارى برسانند ) پس مسلمانان او را دوست داشتند و نيروى دريائى بزرگى را بنياد گذارد و مجهز ساخت و جزاير ميان صقليه و مهديه را چون مالطه و قوصره و قرقند را تصرف كرد و در كرانه‌هاى افريقيه پيشرفت كه بخواست خداى بزرگ آنچه كه انجام داد خواهيم بيان كرد .\r\n\r\nبيان ورود سلطان به بغداد\r\nدر ماه رمضان اين سال سلطان وارد بغداد شد . و اين بار دوم بود كه ببغداد آمده و در دار المملكه فرود آمد و همراهانش پراكنده در نقاط ديگر ( شهر ) ، برادرش تاج الدوله تتش و قسيم الدوله آقسنقر حكمران حلب و ساير زعماء از اطراف در بغداد ، بحضورش رسيدند و جشن ميلاد ( مؤلف فاضل نگفته ميلاد كى ؟ . م ) در آنجا برپا شد و آنچنان آرايش و پيرايش در اين جشن به كار رفت كه در بغداد ابدا بمانند آن جشن و چراغانى ديده نشده بود . و شعرهاى بسيار ، شاعران\r\n\r\n","description":"","footnote":"","page_name":" 176 ","page_number":144},
  {"content":"\r\n\r\nدر وصف آن شب سرودند .\r\n( مؤلف فاضل از قصيده‌اى بنام مطرز ابياتى در توصيف آن چراغانى آورده كه در نقل و ترجمهء آن فايده‌اى متصور نبود . م ) اين مرتبه سلطان دستور بناى جامع السلطان ( مسجد سلطانى ) را صادر كرد و در محرم سال چهار صد و هشتاد و پنج ساختمان مسجد آغاز گرديد . بهرام منجم او و گروهى از كاركنان رصد خانه در بناى قبلهء ( مسجد ) كار كردند .\r\nپس از آن نظام الملك و تاج الملوك و امراى بزرگ هر يك بنا به ساختمان خانه‌هاى مسكونى كه چنانچه ببغداد بيايند در آن خانه‌هاى نو بنياد فرود آيند كردند .\r\nاما پس از آن روزگارشان بدرازا نكشيد و مرگ و كشتار و غيره جمع آنها را پراكند ، و سپاهيانشان بىنيازشان نكردند و چيزى گرد نياوردند . بزرگ است خداوند لا يزال كه امر او زوال ناپذير است .\r\n\r\nبيان پاره‌اى از رويدادها\r\nدر اين سال ابن ابى هاشم به استغاثه از تركمانان از مكه ببغداد آمد .\r\nدر اواخر اين سال نظام الملك در بغداد بيمار شد و خود را با دادن صدقه معالجه كرد .\r\nدر مدرسهء او گروهى بىشمار از تهيدستان و بينوايان گرد ميآمدند ( به آنها صدقه داده ميشد ) اعيان هم پيروى از او كرده و همچنين سركردگان سپاه صدقه ميدادند ، و شفا پيدا كرد و خليفه براى او خلعتهاى گرانمايه فرستاد .\r\nدر نهم شعبان اين سال در شام و بسيارى از بلاد زلزله رويداد و بيشتر آن در شام رخ داد و مردم مساكن خود را ترك كردند . و بسيارى از خانه‌هاى مسكونى در انطاكيه زير و زبر شد كه و گروه زيادى زير آوارهاى آن هلاك شدند و نه برج از برجهاى شهر ويران گرديد و سلطان دستور تجديد بناى\r\n\r\n","description":"","footnote":"","page_name":" 177 ","page_number":145},
  {"content":"\r\n\r\nآنها را داد .\r\nدر شوال اين سال ابو طاهر عبد الرحمان بن محمد بن علك فقيه شافعى درگذشت . او از رؤساى فقهاى شافعى بوده و همانست كه در فتح سمرقند ذكرش رفت .\r\nپس از درگذشت او همهء ارباب دولت سلطانى جنازه‌اش را تشييع نمودند ، مگر نظام الملك كه كبر سن را عذر آورد ولى بر مرگ او بسيار گريست ، و او را نزد شيخ ابو اسحاق در باب ابرز به خاك سپرده شد و سلطان مزار او را زيارت كرد .\r\nدر رجب اين سال محمد بن عبد اللّه بن الحسين ابو بكر ناصح حنفى ، قاضى شهر رى درگذشت . و او از اعيان فقهاى حنفى و متمايل به گوشه - گيرى بود .\r\nدر شعبان اين سال ، ابو الحسن على بن الحسين طاوس قارى در شهر صور درگذشت\r\n.\r\n\r\n","description":"","footnote":"","page_name":" 178 ","page_number":146},
  {"content":"\r\n\r\n\r\n485 ( سال چهار صد و هشتاد و پنج )\r\n\r\nبيان جنگ ميان مسلمانان و فرنگيان در جيان\r\nدر اين سال اذفونش سپاهيان خويش جمع و آنها را گرد آورد و بلاد « جيان » از سرزمين اندلس را مورد هجوم قرار داد . مسلمانان با او روبرو شده و جنگ كردند .\r\nدر وهلهء نخست ، شكست در صفوف مسلمانان افتاد و ليكن پس از آن خداى بزرگ ( مسلمانان ) را برترى بخشود و برگشته بر فرنگيان حمله برده آنها را منهزم و كشتار بسيار از آنها شد . و كسى از آنها نجات پيدا نكرد مگر اذفونش با عدهء كمى و اين رويداد بعد از نبرد زلاقه از مشهورترين پيكارها بوده كه شاعران ذكر آن را در اشعار خود بسيار آورده‌اند .\r\n\r\nبيان چيره شدن تتش بر حمص و ديگر شهرها از كرانهء شام\r\nآنگاه كه سلطان در بغداد بود ، برادرش تاج الدوله تتش از دمشق و قسيم الدوله آقسنقر از حلب و بوزان از « رها » در آنجا بحضور او رسيدند . و چون سلطان اجازهء بازگشت به آنها داد ، به قسيم الدوله و بوزان امر كرد كه با سپاهيان خود در خدمت برادرش تاج الدوله همراه شوند تا اينكه او آنچه را كه خليفه المستنصر علوى در كرانه شام ( در تصرف ) دارد بگيرد و با وى همراه باشند تا برود بمصر و آنجا را تصرف نمايد .\r\n\r\n","description":"","footnote":"","page_name":" 179 ","page_number":147},
  {"content":"\r\n\r\nآنها همگىشان رو به شام نهادند و بر حمص فرود آمدند . ابن ملاعب حكمران حمص بود و زيانكاريهاى او و فرزندانش بر مسلمان بسى افزون بود ، و حمص را محاصره و بر اين ملاعب سخت گرفتند و تاج الدوله آنجا را تصرف و ابن ملاعب و دو فرزندش را دستگير كرد و از آنجا به در « عرقه » رفت و آنجا را با زور متصرف شد ، پس از آن رو به دژ افاميه نهاد آنجا را نيز تصرف كرد . در افاميه يك خادم مصرى حكومت داشت كه زينهار خواست و تتش بوى تأمين داد ، سپس به طرابلس رفت و بجنگيد ، در آنجا جلال الملك ابن عمار حكمران بود ، و لشكرى ديد كه جز به فسون و نيرنگ دفع آن ميسر نتواند بود پس كس نزد امرائى كه با تاج الدوله بودند و آنان را تطميع نمود كه اصلاح حال او بكنند ، از آنها چون مطامعى نداشتند طرفى نيست .\r\nآقسنقر قسيم الدوله وزيرى داشت بنام « زرين كمر » ابن عمار با او مكاتبه كرد و در او نرمشى ديد . پس پيشكشها بوى اعطاء كرد كه نزد سرور خود قسيم الدوله كوشش در اصلاح وضع او نموده دفع او كند ، سى هزار دينار و هدايائى بمانند آنچه ( براى زرين كمر ) فرستاده بود ، ميفرستاد و منشورها كه از سلطان مبنى بر حكمرانى خويش در آن نقطه بدست داشت كه بموجب ( محتواى آنها ) بنمايندگان ( سلطان ) در آن بلاد امر به يارى او شده كه او را پشتيبان باشند و بر حذر داشته بود كسان را از جنگ و ستيز با وى آقسنقر ( البته پس از قبول مال و پيشكشها . م . )\r\nبه تاج الدوله تتش گفت : با كسى كه چنين منشورها در دست دارد ، نمىجنگم .\r\nتاج الدوله بدرشتى با او سخن رانده گفت : آيا تو جز اينكه تابع من باشى ( چه ميگوئى ) ؟\r\nآقسنقر گفت : من از تو متابعت دارم جز در عصيان نسبت به سلطان ، و فرداى آن روز موضع خود را ترك كرد و رفت و تاج الدوله ناگزير به حركت از آنجا شد و خشمناك از آنجا عزيمت نمود بوزان نيز به بلاد خود برگشت و اين امر شكسته شد .\r\n\r\nبيان تصرف يمن بوسيله سلطان\r\nاز كسان ديگر كه در بغداد بحضور سلطان رسيدند ، جبق امير تركمنها بود و\r\n\r\n","description":"","footnote":"","page_name":" 180 ","page_number":148},
  {"content":"\r\n\r\nحكومت قرميسين و غيرها داشت سلطان به او امر كرد كه با گروهى از امراى سلطان كه نامشان را برد ، كه به حجاز و يمن بروند ، و كارشان با سعد الدوله گوهر آئين باشد .\r\nو بلاد آنجا را فتح كنند ، سعد الدوله اميرى بنام « ترشك » بر آنها سركرده نمود و آنها به يمن رفتند و بر آن چيره شدند ، و بدكردارى نسبت به اهالى آن در بيش گرفتند و كارى زشت و گناهى نبود كه مرتكب نشوند ، و عدن را تصرف كردند ، در اين احوال « ترشك » مبتلا به بيمارى آبله شد و هفت روز پس از ورود به عدن درگذشت ، سن او هفتاد سال بود . بعد از مرگش يارانش جنازه‌اش را حمل كرده ببغداد برگشتند و او را نزديك به مزار ابى حنيفه رحمت اللّه عليه به خاك سپردند .\r\n\r\nبيان چگونگى كشته شدن نظام الملك\r\nدر دهم رمضان اين سال ، نظام الملك ابو على حسن بن على بن اسحاق وزير نزديك به نهاوند كشته شد ، او و سلطان در اصفهان بودند و از بغداد ، چون برميگشتند .\r\nدر اين نقطه و مكان فرود آمدند بعد از فراغ از افطار نظام الملك در تخت روانى بچادر حرم خويش بيرون شد در اين اثناء جوانى ديلمى از باطنيه در هيئت و شكل دادخواه و ستمديده نزديك شد و با دشنه‌اى كه با خود داشت او را زد و كارش بساخت و گريخت ، در حين فرار پايش به طناب چادر بگير افتاد ، گماشتگان به او رسيدند ، و او را كشتند .\r\nسلطان بسوى چادر او سوار شد ، سپاهش و همراهانش آرام گرفتند .\r\nنظام الملك سى سال ، جز مدتى را كه وزير سلطان الب ارسلان صاحب خراسان به روزگاران عم او طغرل‌بيك بود ، وزارت سلطان ملكشاه نمود . سن او افزون شده بود زيرا كه مولد او بسال چهار صد و هشت بود .\r\nسبب كشته شدن او اين بود كه عثمان بن جمال الملك بن نظام الملك از جانب نياى خود رياست ( حكومت ) مرو داشت ، سلطان شحنه‌اى بدانجا فرستاد كه « قودن » ناميده ميشد و از بزرگترين غلامان و اعظم امراى دولت او بود ، بين قودن و عثمان دربارهء چيزى منازعه‌اى رويداد . جوانى عثمان و امكاناتى كه داشت و دلگرمى به\r\n\r\n","description":"","footnote":"","page_name":" 181 ","page_number":149},
  {"content":"\r\n\r\nنياى خود او را وادار كرد « قودن » را دستگير و هتك احترام او نمايد سپس او را آزاد كرد ، قودن به شكايت از او نزد سلطان رفت ، سلطان بوسيلهء تاج الدوله و مجد الملك بلاسانى و غيرهما از ارباب دولت خود نامه‌اى براى نظام الملك نوشته و بفرستاد در آن نامه سلطان نوشته بود ، تو اگر در ملك شريك من هستى ، و دست تو با دست من در سلطنت ( دخيل ) است اين خود حكمى است ، و لكن اگر تو نمايندهء من و در فرمان من هستى ، پس ميبايستى مرز پيروى و نمايندگى نگهدارى ، و اينها زاد و رود تو هر يك بر منطقهء بزرگى چيره شده‌اند و فرمانروائى ولايتى بزرگ دارند ، و به اين هم قناعت نورزيده‌اند تا جائى كه تجاوز به كار سياست نموده و بدان طمع كرده‌اند و كارهائى چنان و چنين كرده‌اند . و در اين باره سخن بدرازا كشانده بود ، و با آن گروه امير « يلبرد » را كه از خواص و مورد اعتماد او بود روانه كرد و به او گفت : آنچه گفتگو مىشود مرا آگاه كن ، و شايد اينان چيزى از من پوشيده بدارند .\r\nآن گروه فرستادگان ( سلطان ) بحضور نظام الملك رسيدند و نامه سلطان به او رساندند و رسالت خود انجام دادند . نظام الملك به آنان گفت : به سلطان بگوييد اينكه بدانستى من در ملك شريك تو هستم ، پس بدان و آگاه باش كه تو بدان نائل نشدى مگر به تدبير و رأى من ، آيا به ياد نميآورد هنگامى كه پدرش كشته شد چگونه به تدبير كار او بپاخاستم و كسانى كه از دودمانش عليه او سر برداشته بودند از آنها جلو گرفتم و او در آن هنگام دست ( بدامن همت من ) زده ، مخالفت من نميكرد ، همين كه كارها براى او رو به راه كردم و جمع كلمه ( وحدت راى ) برايش نمودم و كشورهاى دور و نزديك براى او گشودم و همگان از بلند مرتبه تا پائين رتبه‌ها از مردم به طاعتش گردن نهادند ، اكنون پاى پيش نهاده گناهان من همى شمارد و گوش به گفته‌هاى سخن‌چينان ميدهد ؟\r\nاز زبان من به او بگوييد : كه ثبات آن دستار ( شاهى ) وابسته به اين « دوات » است و همبستگى آنها ( موجب ) پيوند هر آرمانى و سبب هر دست آوردى است و آن زمان كه آن از اين بگسليدان نيز زوال پذيرد ، اگر آهنگ تغيير من كرده . پس\r\n\r\n","description":"","footnote":"","page_name":" 182 ","page_number":150},
  {"content":"\r\n\r\nپيش از رويداد آن بر احتياط خود بيفزايد ، و بر حذر باشد از حادثه‌اى كه پيش روى در راه اوست بنمايد . . و در اين باره سخن بدرازا كشاند سپس به آنان گفت : از جانب من به سلطان بگويد : آنچه اراده كرديد ، نكوهش او مرا اندوهگين ساخته و بازوانم سست كرد .\r\nفرستادگان سلطان همين كه از نزد او بيرون آمدند ، اتفاق رأى پيدا كردند آنچه گفته شده از سلطان پوشيده دارند و آنچه ميگويند مضمونش بندگى و پيوستگى باشد و آن هنگام شب به نيمه رسيده و آنان به منازل خود رفتند و لكن « يلبرد » نزد سلطان رفت و او را از آنچه گذشته بود آگاه كرد .\r\nآن گروه بامدادان بحضور سلطان رسيدند . و او منتظر آنان بود و به او از مراتب بندگى و پوزش‌طلبى چنان كه اتفاق كرده بودند ، بعرض سلطان رساندند . سلطان به آنان گفت كه : او چنين نگفته ، بلكه چنان و چنين گفته است ، پس آنها با مشورت ميان خود ، بخاطر رعايت حق نظام الملك و سابقهء او ، بر اين شدند كه جريان ما وقع را از او پوشيده بدارند ، تا اينكه رويداد كشته شدن او پيش آمد و بعد از سى و پنج روز هم سلطان درگذشت و دولت منحل و شمشير كشيده شد . و گفتهء نظام الملك شبه كرامتى از وى بود و شاعران در ماتم او سخن بسيار سرودند . و از گفته‌هاى نيك سخن شبل الدوله مقاتل بن عطيه است كه ميگويد :\r\n كان الوزير نظام الملك لؤلؤة * يتيمة صاغها الرحمن من شرف\r\nعزت فلم تعرف الايام قيمتها * فردها غيرة منه الى الصدف \r\nمفاد آن به فارسى چنين است : وزير نظام الملك گوهرى بىهمتا بود كه خداى بخشنده آن را از شرف آراسته بود ، روزگار ارزش او ندانست ( خداوند ) او را به صدفش بازگرداند .\r\nيكى نظام الملك را پس از كشته شدنش بخواب ديد و از حال او جويا شد ، گفت : همه كارهايم را بر من عرضه ميداشتند هر گاه آن آهن كه بدان دچار شدم در ميان نبود ، يعنى قتل\r\n\r\n","description":"","footnote":"","page_name":" 183 ","page_number":151},
  {"content":"\r\n\r\n\r\nبيان آغاز كار و شمه‌اى از سرگذشت او\r\nاما آغاز سرگذشت زندگى او ، وى از زادگان دهقانان طوس بود ، پدرش آنچه از مال و ملك داشت از ميان رفت ، شيرخواره بود كه مادرش درگذشت ، پدرش او را بر دايگان عرضه ميداشت و آنان بهر ثواب او را شير ميدادند ، و كفايت حق او مينمودند تا بزرگ شد ، و آموزش يافت و زبان عربى بياموخت ، و خداوند خشنوديش خواست و به بلند همتى و كسب دانش رهنمونش گرديد ، فقه آموخت و مردى فاضل شد و حديث بسيار شنيد ، سپس به كارهاى سلطانى ( دولتى ) پرداخت ، و همچنان روزگار در سفر و حضر به فراز و نشيبش همى برد .\r\nاو در بلاد خراسان گردش كرد و در صحبت يكى از دخيلان در امور ( دولتى ) به غزنه رسيد ، سپس ملازم ابا على بن شاذان سرپرست امور بلخ از جانب داود پدر الب ارسلان گرديد و با وى حالش بهبود يافته و خوب شد ، و شايستگى و امانت و درستى خود آشكارا نمود و به اين اوصاف نزد آنان شهره شد . همين كه ابا على مرگ را در آستان زندگى خود بديد ، سفارش او به ملك الب ارسلان كرد و او را از احوال او آگاه و او كار ابا على بن شاذان به دو واگذار كرد و سپس وزير او شد تا اينكه بعد از عم خود طغرل‌بيك بر مسند پادشاهى نشست و وزارت او استمرار پيدا كرد زيرا كه شايستگى عظيمى در آن مقام از خود نشان داد و آراء رزين داشت كه الب ارسلان را بمقام پادشاهى پيش برد و همين كه الب ارسلان درگذشت به كار فرزندش ملكشاه همت گمارد كه بيان آن بطور مشروح و بالجمله كرده‌ايم .\r\nآورده‌اند كه آغاز كارش اين بود كه براى امير تاجر صاحب بلخ دبيرى و نويسندگى همى نمود ، و آن امير در سر هر سال او را مصادره ميكرد و هر چه داشت ميگرفت و ميگفت : اى حسن تو فربه شده‌اى و يك اسب و تازيانه‌اى بوى ميداد و ميگفت : همين تو را كفايت كند .\r\nچون اين رويه نسبت به او بدرازا كشيد ، دو فرزند خود فخر الملك و مؤيد الملك\r\n\r\n","description":"","footnote":"","page_name":" 184 ","page_number":152},
  {"content":"\r\n\r\nرا پنهان كرد و خود نزد چغرى بيك داود پدر الب ارسلان بگريخت . در حين فرار اسب او در راه بازماند و گفت : خداوندا از تو اسبى مسئلت مينمايم كه نجاتم دهى ، راهى دور نرفته بود كه تركمنى او را بديد ، تركمن سوار بر اسبى خوب و راهوار بود و به نظام الملك گفت از اسب خود فرود آى . نظام الملك پياده شد و آن تركمن آن را گرفت و اسب راهوار و خوب خود را به او داد . نظام الملك سوار بر آن شد و تركمن به او گفت ، اى حسن فراموش مكن ، نظام الملك گفته است : نفس خود را قوت بخشيدم و بدانستم كه آغاز نيك بختى است ، نظام الملك به مرو رفت و بر داود وارد شد و او دستش را بگرفت ، و او را به فرزند خود الب ارسلان سپرد و به او گفت : اين ( مرد ) حسن طوسى است و او را بگير ، و بجاى پدر بدان و مخالفت او مكن .\r\nامير تاجر چون از فرار نظام الملك آگاه شد در اثر او به مرو رفت و به داود گفت : اين دبير و نايب من بوده و اموال مرا گرفته ، داود به او گفت : سخن تو با محمد است ، يعنى الب ارسلان كه نامش محمد بود ، تاجر جسارت گفتگو با الب ارسلان نكرد و بازگشت .\r\nو اما اخبار او ، نظام الملك مردى دانشمند ، متدين با داد و دهش و بردبار و بسيار بخشنده نسبت بگناهكاران . و خاموش در سخن و كم‌گوى بود . محضر او همواره پر بود از قراء ( قراء قرآن ) و فقهاء و پيشوايان مسلمانان و مردان نيك‌انديش و اهل صلاح ، او امر بساختن مدارس در ساير سرزمينها و بلاد كرد ، و مقرريهاى كلان براى آنها برقرار داشت و حديث در بلاد : در بغداد و خراسان و غيرهما گسترش داد و ميگفت : من ، اين كاره نيستم و لكن دوست دارم كه خويشتن در رديف ناقلان حديث رسول اللّه صلّى اللّه عليه و آله قرار گيرم .\r\nهر گاه بانگ مؤذن مىشنيد ، از انجام هر كارى كه سرگرم آن بود خوددارى و اجتناب ميكرد ( كه نماز گذارد ) هر گاه فارغ ميشد ، پيش از نمازگذاردن هيچ كارى را شروع نميكرد ، و چنانچه مؤذن غفلت ميكرد و وقت نماز فرا ميرسد به او دستور ميداد اذان بگويد ، اين غايت حال كسانى است كه به عبادت روى آورده\r\n\r\n","description":"","footnote":"","page_name":" 185 ","page_number":153},
  {"content":"\r\n\r\nو حفظ اوقات آن نموده و نمازگذاردن را لازم ميشمارند ، عوارض از ( واردات ) و مالياتها را ملغى كرد و لعن كردن اشعريه را بر منابر از ميان برداشت وزير عميد الملك كندرى لعن رافضيان را در نزد سلطان طغرل‌بيك چنان كه ذكرش گذشت مستحسن جلوه داده بود و او امر بدان كرد و كندرى اشعريان را نيز مزيد بر آن گروه كرده همه را لعن ميكردند و به همين سبب بسيارى از پيشوايان ( دينى ) در بلاد ، مانند امام الحرمين و ابى القاسم قشيرى و غيرهما ترك بلاد نمودند و همين كه الب ارسلان بر مسند پادشاهى نشست ، نظام الملك تمام آن ترتيبات را از ميان برد و دانشمندان را باوطان خودشان بازگرداند .\r\nهر گاه امام ابو القاسم قشيرى و امام ابو المعالى جوينى بر نظام الملك وارد ميشدند ، او جلوى پاى آنها بر پا ميخاست و آنان چون مىنشستند ، او هم در مسند خود مىنشست ، و چنانچه ابو على فارمذى بر او وارد ميشد ، بر پا ميخاست و او را در جاى خود مىنشاند و خود پيش روى او مىنشست . از نظام الملك در اين باره پرسيدند گفت : آن دو ( قشيرى و جوينى ) و امثال آنان چون بر من وارد ميشوند به من ميگويند تو چنان و چنين هستى و ستايشها از من ميكنند كه در من آنچه ميگويند نيست و سخن آنان بر خودبزرگ‌بينى و سبكسرى من ميفزايد ولى اين شيخ ( ابو على فارمذى ) چون نزد من ميآيد ، عيوب مرا بازگو مىكند و اينكه من در چه ( ورطه‌اى ) از ستمكارى هستم ، پس نفسم درهم شكند و از بسيار كارها ( كارى بد ) كه در آن در افتاده‌ام باز برميگردم .\r\nنظام الملك ميگفت : آرزومند بودم روستائى خالصه ميداشتم و مسجدى منفرد براى عبادت خدا و بعد از آن تمناى قطعه زمينى ميداشتم كه قوت و غذاى خويش از بهرهء آن نصيبم ميشد ، و اما اكنون آرزو ميكنم كه روزانه قرص نانى داشته و مسجدى كه در آن خدا را عبادت كنم .\r\nآورده‌اند كه : شبى مشغول خوردن شام بود ، در يك سمت او برادرش ابو القاسم و در سمت ديگرش عميد خراسان و در كنار عميد شخص فقيرى كه دستش بريده بود\r\n\r\n","description":"","footnote":"","page_name":" 186 ","page_number":154},
  {"content":"\r\n\r\nنشسته بودند . نظام الملك ملاحظه نمود كه عميد خراسان از آن شخص فقير دست - بريده در خوردن غذا اجتناب مىكند ، به عميد گفت به سمت ديگر نشيند و آن بريده دست را نزديك به خود نشانده با او غذا صرف كرد .\r\nعادتش اين بود كه فقراء را بر سر سفرهء خود مىنشاند ، و آنان را به خود نزديك ميكرد ، و اخبار او بسيار مشهور و مجموعه‌هائى از آن در ساير بلاد گردآورى و مدون شده است .\r\n\r\nبيان درگذشت سلطان و شمه‌اى از سيرت او\r\nبعد از كشته شدن نظام الملك سلطان به بغداد رفت و در بيست و چهارم ماه رمضان وارد آنجا شد . وزير خليفه عميد الدوله بن جهير از سلطان پيشواز كرد . از تاج الملك عظيم شايستگى نشان داده شد سلطان دستور داده بود خلعتهاى وزارت براى تاج الملك آماده داشته جدا گذارند . او بود كه سعايت نظام الملك ميكرد . همين كه خلعتها آماده گرديد ، و جز پوشيدن و بر مسند وزارت نشستن كارى بجاى نمانده بود .\r\nاتفاق چنين رويداد كه سلطان براى شكار بيرون شد و در سوم شوال در حالى كه بيمار شده بود برگشت . مرگ چنگ بجانش فرو كرده بود ، وسعت قلمرو ملك و كثرت سپاهيانش نميتوانست مانع از آن بشود .\r\nسبب بيمارى او اين بود كه گوشت شكار خورده تب كرد و خون بگرفت .\r\nخون‌گيرى و برون ريخته شدن خون كافى نبود ، بيماريش سنگين شد ، مبتلا به تب محرقه شده و شب جمعه نيمهء شوال درگذشت ، چون بيمارى او شدت يافته سنگين شد ، اربابان دولت او اموال خود را به حريم دار الخلافه نقل كردند و همين كه درگذشت همسر او تركان خاتون كه معروف به خاتون جلالى بود ، مرگ او را پوشيده داشت .\r\nجعفر فرزند خليفه كه از دختر سلطان بود ، نزد پدرش المقتدى بامر اللّه فرستاد\r\n\r\n","description":"","footnote":"","page_name":" 187 ","page_number":155},
  {"content":"\r\n\r\nو از بغداد حركت كرد و رفت و جنازهء سلطان را بهمراه برد . و پنهانى اموالى ميان امراء پخش كرد و آنها را سوگند داد كه نسبت به فرزندش محمود وفادار باشند اين امور را تاج الملك تصدى داشت خاتون قوام الدوله كربوقا كه فرمانرواى موصل شده بود با انگشترى سلطان به اصفهان فرستاد و او از مستحفظ قلعه خواست كه فرود آيد و آن را تسليم او كند و چنان وانمود ساخت كه سلطان به او دستور داده است ، تا آن موقع چنان چيزى از سلطان به گوش نخورده بود و خبر آن هم به كسى نرسيده و صورتى هم ( در ماتم او ) نخراشيده بودند .\r\nمولد او بسال چهار صد و هفت بود ، و از نيكوترين مردم به صورت و معنى بود و از مرز چين تا آخر بلاد شام و از دورترين بلاد اسلام در شمال تا آخر بلاد يمن بنام او خطبه خوانده ميشد و پادشاهان روم برايش جزيه ميفرستادند و مطلبى از وى فوت نميشد و در دوران او امنيت و آرامش و دادگسترى شمول كلى داشته و مستقر بود .\r\nاز كارهاى اوست كه چون برادرش تكش در خراسان عليه او بپاخاست ، ملكشاه در عزيمت بمقابله با او از مشهد ( مقدس ) على بن موسى الرضا در طوس عبور كرد ، و بقعهء امام ( عليه السلام ) را زيارت كرد ، همين كه بيرون آمد به نظام الملك گفت : براى چه چيز دعا كردم ؟ گفت : دعا كردى خداوند تو را يارى كند ، گفت :\r\nمن همچو دعائى نكردم بلكه گفتم خداوندا آن كس كه براى مسلمانان اصلح و براى رعيت انفع است همو را يارى كن .\r\nاز او حكايت كرده‌اند كه مردى شهرنشين را ديد گريه مىكند و طلب يارى از او كرد و گفت : خربزه‌اى بدرمى چند خريده بودم كه جز آن پولى نداشتم ، سه تن از تركان بر من غالب آمدند و آن را از من گرفتند ، سلطان به او گفت : بنشين ! سپس فراشى را احضار كرد و گفت . من ميل به خوردن خربزه دارم ، خربزه آغاز رسيدنش و نوبر بود و دستور داد در اردوگاه بگردد و بيابد فراش رفت سپس برگشت و با خود خربزه‌اى داشت ، پس امر كرد كسى كه خربزه نزد او يافته شده بياوردند و او را آوردند سلطان از او پرسيد اين خربزه را از كجا آوردى ؟ گفت : غلامان من برايم آوردند\r\n\r\n","description":"","footnote":"","page_name":" 188 ","page_number":156},
  {"content":"\r\n\r\nامر كرد آن غلامان را بياورد ، آن سپاهى برفت و به غلامانش دستور داد بگريزند و نزد سلطان برگشت و گفت : آنها را پيدا نكردم ملكشاه به آن مرد شهرى گفت اين بندهء ( مملوك ) مرا بگير كه او را به تاوان خربزه به تو بخشيدم و او آنهايى كه خربزه‌ات گرفته‌اند حاضر مىكند و به خدا سوگند اگر او را آزاد كنى گردنت را ميزنم شهرى او را گرفت و آن غلام خود را به سيصد دينار بازخريد كرد ، مرد شهرى نزد سلطان بازگشت و گفت : او را به خودش به سيصد دينار فروختم ، ملكشاه گفت : به اين ترتيب راضى شدى ؟ گفت : آرى ، سلطان گفت : برو به راه خود .\r\nعبد السميع بن داود عباسى گويد : ملكشاه را ديدم كه دو مرد از ساكنان عراق سفلى از روستاى « حداديه » كه به ابنى غزل ناميده ميشدند ، بديدارش آمده او را ديدند ملكشاه توقف كرد و آن دو مرد گفتند مقاطع ما امير خمارتكين يك هزار و ششصد دينار ما را مصادره كرده و دندان يكى از ما را نيز شكسته است و به سلطان نشان دادند ، و ما خدمت رسيديم كه قصاص ما گيرى اگر حق ما را چنان كه خداوند واجب كرده است گرفتى فبها و گر نه خدا بين ما حكم خواهد كرد .\r\nعبد السميع گويد ، ديدم كه سلطان از مركب خود پياده شد و گفت : هر يك از شما دو تن از يك طرف آستين من بگيريد و مرا به سمت خواجه حسن ( مقصودش نظام الملك بود ) ببريد ، آن دو نفر خوددارى كردند ، آنان را سوگند داد كه آنچه گفته است بكنند ، پس هر يك از آنها گوشه‌اى از آستين او بگرفته و به آنها نزد نظام الملك رفت . بنظام الملك خبر دادند ، شتابان بيرون شد و سلطان را ديد و زمين ببوسيد و گفت : اى شاه جهان چه چيز شما را وادار به اين كار كرده است ؟ ملكشاه به او گفت : كه فردا نزد خدا حال من چگونه خواهد بود . هر گاه حقوق مسلمانان از من بازخواست كنند ؟ من تو را اين جايگاه و منصب بدادم كه مانند همچو موقفى كفايت كارم كنى و اگر به رعيت آزارى رسيد ، تو بداد او برسى ، پس به من و خود بنگر .\r\nنظام الملك زمين ببوسيد و در خدمتش روان شد ، و همان وقت برگشته و فرمان عزل خمارتكين از اقطاع او صادر كرد و مالى كه از آن دو نفر گرفته شده\r\n\r\n","description":"","footnote":"","page_name":" 189 ","page_number":157},
  {"content":"\r\n\r\nبود به آنها رو كرد و از جانب خود هم يكصد دينار به آنها اعطاء كرد و به آنان امر كرد درباره شكستن دندان نيز اثبات شكايت كنند تا در عوض دندان ( خمارتكين ) بشكند آنها ( به همان كه به آنها اعطاء شده بود ) راضى شدند و رفتند .\r\nو آورده‌اند كه او سه بار به بغداد وارد شد . مردم از گرانى نرخها و تعدى سپاهيان بترسيدند . و ليكن نرخها ارزانتر از آن شد كه پيش از ورود او بود و مردم روز و شب به اردوگاه او ميرفتند و از هيچكس نميترسيدند و هيچكس به احدى از آنها تعدى نميكرد . عوارض واردات ( گمرك ) از تمام بلاد مرتفع ساخت . و جاده‌ها بساخت ، آباديهائى كه در دشتها بود آبادان و جويبارهاى خراب را حفر ( لايروبى ) و جامع ( مسجد ) بغداد را بنا كرد . و راهداران در راه مكه گمارد و در اصفهان شهر سازى كرده و منارهء قرون را در سبيعى در راه مكه ساختمان نمود و مشابه آن را در ما وراء النهر بساخت يك بار شكار زيادى كرد . دستور شمارش آنها داد . شمردند ده هزار رأس بود ، پس امر كرد ده هزار دينار صدقه داده شود و گفت : من از خدا ميترسم كه چگونه و چرا روان اين حيوانات را بدون ضرورت و لزوم خوردن ( گوشت ) آنها ستاندم . و ميان همراهانش جامه‌ها و اموال بىشمار پخش كرد . بعدها بهر عدد شكارى كه ميكرد بتعداد آنها دينارى صدقه ميداد و اين كار از كسى سزاوار است كه حساب حركات و سكنات خود در زندگى داشته باشد . شعراء نيز مراثى بسيارى در سوك و ماتم او سرودند .\r\nآورده‌اند كه يكى از امراى سلطان در هرات فرود آمده بود با يكى از علماء بخانهء عبد الرحمن فرود آمده بود . روزى آن امير در حال مستى به سلطان گفت :\r\nكه عبد الرحمن خمر مينوشد و بجاى خداى بزرگ بت ميپرستد و حرام را حلال مىشمارد . ملكشاه به او جوابى نداد . فرداى آن شب امير از مستى بيرون آمد . سلطان شمشير بدست گرفته و به او گفت : دربارهء فلان راست بگو و گر نه تو را ميكشم . او از سلطان زينهار خواست ، بوى تأمين داد گفت : كه عبد الرحمن خانهء زيبائى و زنى زيباروى دارد . خواستم او را بكشى و من به خانه و زن او دست يابم .\r\n\r\n","description":"","footnote":"","page_name":" 190 ","page_number":158},
  {"content":"\r\n\r\nسلطان او را تبعيد كرد و خداى بزرگ را سپاس گذارد كه از قبول سعايت او خويشتن دارى كرد . و مالى زياد صدقه بداد .\r\n\r\nبيان پادشاهى فرزندش ملك محمود و ماجراى او با فرزند بزرگترش بركيارق تا پادشاهى او\r\nچنان كه ياد كرديم هنگامى كه سلطان ملكشاه درگذشت تركان خاتون همسرش مرگ او را پوشيده داشت و به پنهانى امراء را راضى كرد و آنان را بوفادارى نسبت به فرزند خود محمود سوگند داد . محمود چهار سال و چند ماه از سنش گذشته بود و نيز به خليفه المقتدى بامر اللّه پيام فرستاد و خواست بنام فرزندش خطبه خوانده شود .\r\nو خواست او پذيرفته شد و شرط كرد نام پادشاهى و خطبه از آن پسرش محمود باشد و در رأس لشكريان و مدبر امور آنها و رعايت شهر با امير « انر » باشد و پيروى از دستور تاج الملك نمايد و ترتيب كار عمال ( حكام ) و دريافت اموال نيز با تاج الملك بوده باشد . تاج الملك كارها در پيش روى خاتون انجام نمايد .\r\nهمين كه نامه و پيام خليفه به خاتون رسيد از پذيرفتن آن شرط خوددارى كرد ولى به او گفته شد : فرزند تو صغير است و شرع ولايت او جايز نشمارد . در اين باره غزالى با خاتون گفتگو داشت . و خاتون گفته‌هاى غزالى را اذعان كرد و پذيرفت .\r\nپس بنام فرزندش خطبه خوانده شد و به لقب ناصر الدنيا و الدين ملقب گرديد .\r\nخطبه روز جمعه بيست و دوم شوال اين سال ( 485 ) خوانده شد . در حرمين شريفين هم بنامش خطبه خوانده شد .\r\nهمين كه سلطان ملكشاه درگذشت تركان خاتون كس به اصفهان براى دستگيرى بركيارق فرزند سلطان فرستاد و او ارشد پسران ملكشاه بود و تركان خاتون از جانب او براى سلطنت فرزندش بيمناك بود و بركيارق را دستگير كرد .\r\nچون درگذشت ملكشاه آشكارا گرديد غلامان نظاميه بر سلاحهائى كه كه نظام الملك در اصفهان داشت ، دست يافتند و آن سلاحها را گرفتند و در شهر شورش كردند و\r\n\r\n","description":"","footnote":"","page_name":" 191 ","page_number":159},
  {"content":"\r\n\r\nبركيارق را از زندان بدر آوردند و در اصفهان بنام او خطبه خوانده او را به پادشاهى برداشتند . مادر بركيارق زبيده دختر ياقوتى پور داود و دختر عم ملكشاه بود و از خاتون مادر محمود نسبت به فرزند خود بركيارق بيمناك بوده ، و بپاخاستن غلامان نظاميه مر او را فرجى بود .\r\nتركان خاتون از بغداد بسوى اصفهان رفت . سپاه از تاج الملك طلب اموال كرد . وعده داده شد كه ميدهد .\r\nهمين كه به قلعه برجين رسيدند ، تاج الملك بعنوان اينكه برود اموال از قلعه به زير آورد ، بدان قلعه بالا رفت . و چون مستقر در دژ گرديد ، بر خاتون عصيان ورزيد و از بيم سپاهيان به زير نيامد . سپاهيان بسوى او رفتند كه خزائنش غارت كنند در آن چيزى نيافتند . زيرا كه او آگاه از ماجرا شده ، آنها را پنهان كرده بود .\r\nچون تركان خاتون به اصفهان رسيد ، تاج الملك به او پيوست و پوزش خواست كه مستحفظ قلعه او را زندانى كرده بود و وى از آنجا گريخته است و خاتون عذرش بپذيرفت .\r\nو اما بركيارق ، همين كه خاتون و محمود فرزندش نزديك به اصفهان رسيدند . او با همراهانش ( غلامان ) نظاميه از اصفهان عزيمت نموده رو به رى نهادند . در آن اثناء ارغش نظامى ( مقصود هواخواه نظام الملك است . م ) با سپاهيانش با آنان ديدار كرده و جملگى متحد و يكپارچه و يگانه شدند . آنچه نظاميه ( هواداران نظام الملك ) را متمايل به بركيارق نموده بود . تنفر آنها از تاج الملك بود كه دشمن نظام الملك و متهم بقتل او بود . و همين كه گرد هم جمع آمدند قلعه طبرك را محاصره نموده آن را به زور گرفتند . خاتون سپاهيان خويش را براى نبرد با بركيارق گسيل داشت .\r\nفريقين نزديك به بروجرد با يك ديگر تلاقى كردند . گروهى از امراء كه در سپاه خاتون بودند از جمله : امير يلبرد . و كمشتكين جاندار و غيرهما به سپاه\r\n\r\n","description":"","footnote":"","page_name":" 192 ","page_number":160},
  {"content":"\r\n\r\nبركيارق پيوستند و بركيارق از پيوستن آنان نيرويش افزون گرديد و جنگ ميانشان ، در اواخر ذى حجه درگير شد . و جنگ شدت پيدا كرد . سپاه خاتون شكست خورد و منهزم شد و باصفهان برگشت و بركيارق در اثر آنها رفته ، اصفهان را محاصره كرد .\r\n\r\nبيان كشته شدن تاج الملك\r\nتاج الملك با سپاه خاتون همراه و گواه واقعه بود . پس از شكست سپاه خاتون او به نواحى بروجرد گريخت . او را گرفتند و به اردوگاه بركيارق كه اصفهان را محاصره كرده بود آوردند . بركيارق از شايستگى او آگاه بود و خواست او را به وزارت برگزيند .\r\nتاج الملك شروع به اصلاح بزرگان نظاميه كرد و دويست هزار دينار ، سواى پيشكشيهاى ديگر بين آنها پخش كرد و آنچه آنان از او در دل داشتند بر طرف شد .\r\nعثمان نايب نظام الملك چون اين خبر شنيد بهم برآمد ، و غلامان كوچك و كهتر را وادار به استغاثه و دادخواهى نمود كه راضى نميشوند مگر به كشتن آنكه سرور آنها را كشته است غلامان كهتر همين كار را كردند و لا جرم آنچه تاج الملك رشته بود پنبه شد و نظاميه بر وى هجوم برده او را كشتند و تكه‌تكه‌اش كردند .\r\nقتل او در محرم سال چهار صد و هشتاد و شش رويداد و يكى از انگشتان بريده‌اش را به بغداد بردند .\r\nتاج الملك داراى فضائل و مناقب بسيار بود و ليكن تمام محاسن او را مساعى او در قتل نظام الملك بپوشاند . و اوست كه مزار شيخ ابو اسحاق شيرازى را بنا كرد و مدرسه‌اى در جهتى از جهات آن بنياد گذارد و شيخ ابا بكر شاشى بتدريس در آن بگمارد . سن او هنگام كشتنش چهل و هفت سال بود\r\n.\r\n\r\n","description":"","footnote":"","page_name":" 193 ","page_number":161},
  {"content":"\r\n\r\n\r\nبيان آنچه اعراب دربارهء حاجيان در كوفه نمودند\r\nدر اين سال حجاج از بغداد وارد كوفه شدند . و از كوفه حركت كردند .\r\nبنى خفاجه كه با درگذشت سلطان آزمنديشان برانگيخته شده بود و بسبب بُعد و دورى سپاه از آنها ، به حجاج هجوم بردند . و بيشتر سپاهيانى كه با حاجيان همراه بودند كشتند و بقيه‌شان منهزم شدند و حجاج را غارت كردند و قصد كوفه نمودند و كوفه را تصرف كرده بباد غارت گرفتند و مردم آن را كشتار نموده ، مردم آنها را بباد تير و تيرباران گرفته ، پس از غارت كوفه بيرون شده و هر كس از مرد و زن كه در سر راه خود ديدند لخت كردند . خبر اين رويداد به بغداد رسيد ، سپاهيان به پىگرد آنها گسيل داشتند . بنو خفاجه چون آگاه شدند ، رو بگريز نهادند . و سپاه به آنها رسيد و گروهى بسيار از آنها كشته شد و اموالشان تاراج گرديد و بعد از اين حادثه خفاجه ضعيف شد .\r\n\r\nبيان پاره‌اى از رويدادها\r\nدر ربيع الاول اين سال ، سلطان از بغداد به اصفهان بازگشت و امير ابا الفضل جعفر فرزند خليفه المقتدى بامر اللّه را كه از دختر سلطان داشت بهمراه برد . و امراء هر كدام به بلاد خود رفتند ، سپس به بغداد برگشت و چنان كه ياد كرديم در آنجا درگذشت .\r\nدر جمادى الاولاى اين سال ، آتش‌سوزى در نهر المعلى رويداد و عقد الحديد تا خربة الهراس تا باب دار الضرب و بازار زرگران و صرافان و مخلطين و ريحانيين بسوخت . آتش‌سوزى از ظهر تا عصر دوام داشت و در زمانى كوتاه امرى بزرگ رويداد و مردمى بسيار سوختند . عميد الدولة بن جهير وزير خليفه سوار شد و سقايان گرد آورد و همچنان سواره رسيدگى كرد تا اينكه آتش خاموش شد .\r\n\r\n","description":"","footnote":"","page_name":" 194 ","page_number":162},
  {"content":"\r\n\r\nدر اين سال عبد الباقى بن محمد بن حسين بن ناقيا شاعر بغدادى درگذشت .\r\nوى حديث بسيار شنيده و متهم به اين بود كه شرايع را طعن و ريشخند همى كند و چون درگذشت دستش بسته بود و مرده شوى نتوانست آن دست بسته را بگشايد . و پس از تلاش بسيار آن را گشودند و در مشت او مكتوبى يافتند كه نوشته بود :\r\n نزلت بجار لا يخيب ضيفه * ارجى نجاتى من عذاب جهنم\r\nو انى على خوفى من اللّه واثق * با نعامه و اللّه اكرم منعم \r\nمفاد آن به فارسى اينست كه : بر همسايه‌اى فرود آمدم كه ميهمان خود نوميد نكند و اميد به نجات خويش از عذاب جهنم دارم و من از خدا ميترسم ولى به بخشش او اطمينان داشته و خداوند كريم‌ترين بخشندگانست .\r\nدر اين سال همةاله بن عبد الوارث بن على بن احمد ابو القاسم شيرازى حافظ درگذشت وى يكى از دو جهانگرد در طلب حديث بود كه شرق و غرب را زير پا گذاشته بود و از عراق به موصل وارد شد و اوست كه سماع جعديات بر ابى محمد صريفيني آشكارا ساخته و ابى محمد آگاه از آن نبود\r\n\r\n","description":"","footnote":"","page_name":" 195 ","page_number":163},
  {"content":"\r\n\r\n\r\n486 ( سال چهار صد و هشتاد و شش )\r\n\r\nبيان وزارت عز الملك بن نظام الملك براى بركيارق\r\nعز الملك ابو عبد اللّه حسين بن نظام الملك ، در خوارزم اقامت داشت و حكمران آنجا و تمام توابع آن ناحيت بوده و در تمام امور سلطانى او مرجع بود . چون پيش از آنكه پدرش كشته شود ، به خدمت او و سلطان رسيده بود ، در اثناى اقامتش در خدمت پدر خود و سلطان ، نظام الملك كشته شد . پس از آن هم ( ديرى نپائيد ) كه سلطان درگذشت ، و عز الملك تاكنون در اصفهان اقامت داشت .\r\nهمين كه بركيارق اصفهان را محاصره نمود و بيشتر سپاهيانش نظاميه ( هواخواهان نظام الملك ) بودند .\r\nعز الملك و سايرين از برادرانش ، از اصفهان بيرون آمدند و چون خدمت بركيارق رسيد مورد احترام و اكرام قرار گرفت . و بركيارق امور دولت خود را بوى تفويض و او را وزير خود كرد .\r\n\r\nبيان حال تتش بن الب ارسلان\r\nتتش بن الب ارسلان فرمانرواى دمشق و بلاد مجاور آن در شام بود ،\r\n\r\n","description":"","footnote":"","page_name":" 196 ","page_number":164},
  {"content":"\r\n\r\nپيش از درگذشت برادرش سلطان ملكشاه از دمشق به سمت بغداد عزيمت كرد .\r\nچون به « هيت » رسيد خبر درگذشت ( سلطان ) به او رسيد ، « هيت » را گرفته بر آن چيره شد و به دمشق بازگشت كه براى دست يافتن به سلطنت تجهيزات نمايد . سپاهيان گرد آورد ، و زر بيرون ريخت و رو به حلب نهاد . در حلب قسيم الدوله آقسنقر حكومت داشت . قسيم الدوله ، اختلاف اولاد سرور خود ملكشاه را مورد ملاحظه قرار داد و بديد كه آنان خردسال‌اند ، و بدانست كه او نميتواند از تتش جلوگيرى كند .\r\nپس با وى صلح كرد و همراه او شد و پيام به ياغى ميان حكمران انطاكيه و بوزان حكمران رها و حران فرستاد و به آنها مشورت داد كه از تاج الدوله تتش اطاعت كنند تا ببيند فرزندان ملكشاه در چه حال خواهند بود .\r\nآنان نيز بمشورت او عمل كردند و با وى همراه شدند و در بلاد خطبه بنام تاج الدوله خوانده شد و قصد رحبه نمودند و آنجا را محاصره و در محرم اين سال تصرفش كرده و تتش بنام سلطنت براى خود خطبه خواند سپس از رحبه به نصيبين رفته آنجا را محاصره نمودند . مردم نصيبين تتش را دشنام دادند و او آنجا را به زور گرفت و گروه زيادى از مردان را كشت و اموالشان غارت نمود و زشت‌ترين كارها را مرتكب شد .\r\nپس از آن نصيبين را به امير محمد بن شرف الدوله عقيلى سپرد ، از آنجا به قصد موصل حركت كرد در آن اثناء كافى بن فخر الدوله بن جهير كه در جزيرهء ابن عمر اقامت داشت ، به خدمت او رسيد . تتش او را گرامى داشته وزير خود كرد .\r\n\r\nبيان پيكار مضيع و گرفتن موصل از اعراب\r\nدر سال چهار صد و هشتاد و دو ، سلطان ملكشاه ، ابراهيم بن قريش بن بدران امير بنى عقيل را احضار كرد تا بحسابش رسيدگى كند . همين كه به خدمت رسيد او را دستگير كرد و به بند كشيد و فخر الدوله بن جهير را بدان بلاد فرستاد و او موصل و غيرها را تصرف كرد . ابراهيم با ملكشاه بود و با وى به سمرقند رفت و\r\n\r\n","description":"","footnote":"","page_name":" 197 ","page_number":165},
  {"content":"\r\n\r\nببغداد برگشت . همين كه ملكشاه درگذشت ، تركان خاتون او را از بند آزاد كرد و بموصل رفت .\r\nملكشاه شهر بلد را به عمهء خود صفيه كه همسر شرف الدوله بود به اقطاع داده بود و از شرف الدوله پسرى داشت به نام على ، او بعد از شرف الدوله به برادر او ابراهيم شوهر كرد . چون ملكشاه درگذشت او با فرزندش على قصد موصل نمود .\r\nاز سوى ديگر محمد بن شرف الدوله هم قصد آنجا كرده و ميخواست موصل را بگيرد .\r\nاعراب به دو گروه موافق و مخالف تقسيم شدند ، گروهى هواخواه محمد و گروهى ديگر هواخواه صفيه و فرزندش على بودند . و نزديك كناسه در موصل ، در گروه جنگيدند . على ظفرياب و محمد منهزم و على موصل را متصرف شد .\r\nهمين كه ابراهيم به جهينه كه با موصل چهار فرسنگ فاصله داشت رسيد ، شنيد كه در موصل امير على پسر برادرش شرف الدوله است كه آنجا را متصرف شده است و مادرش صفيه عمهء ملكشاه نيز با اوست . پس در جهينه توقف كرد و با صفيه خاتون بنا را بمكاتبه گذاشت و رسولان رفت و آمد كردند و سرانجام شهر بوى تسليم و در آنجا اقامت گزيد .\r\nچون تتش نصيبين را گرفت ، كس فرستاد و امر كرد خطبهء سلطنت بنام او بخواند ، و راه گشاده نمايد كه ببغداد سرازير شود و در آنجا هم بخواهد كه خطبهء سلطنت بنام او خوانند .\r\nابراهيم از پذيرفتن امر او خوددارى كرد ، تتش رو به او نهاد . ابراهيم نيز رو به او پيشرفت و در مضيع با يك ديگر تلاقى كردند . اين نقطه از توابع موصل بود .\r\nتلاقى آنها در ربيع الاول رويداد . ابراهيم با سى هزار سپاهى همراه بود . تتش با ده هزار ، آقسنقر در ميمنه و بوزان در ميسره صفوف خود بياراستند . اعراب بر بوزان حمله‌ور شدند منهزم گرديد ، و آقسنقر بر اعراب يورش برد و روى بهزيمت نهادند .\r\nابراهيم و اعراب دچار شكست و هزيمت شدند و ابراهيم و گروهى از امراى عرب اسير و آنان را كشتند و اموال اعراب و آنچه از شتر و رمهء گوسفند و اسب و غير ذالك\r\n\r\n","description":"","footnote":"","page_name":" 198 ","page_number":166},
  {"content":"\r\n\r\nداشتند ، غارت شد و بسيارى از زنان عرب براى اينكه به اسارت نيفتند و دچار فضيحت نشوند خودشان را كشتند .\r\nتتش بلادشان موصل و غيرها را بگرفت . و على بن شرف الدوله مسلم و مادر او صفيه عمهء تتش را در آنجا به نيابت خود برقرار داشت و به بغداد كس فرستاد و خواست خطبه بنام او خوانند و گوهر آئين او را يارى كرد و بفرستادهء او گفت : ما منتظر وصول رسولان سپاه هستيم . آن فرستاده با همان پاسخ نزد تتش برگشت .\r\n\r\nبيان تصرف دياربكر و آذربايجان بوسيلهء تتش و بازگشت او به شام\r\nچون تاج الدوله تتش از كار اعراب و موصل و غيرها از بلاد فارغ گرديد و آنها را تصرف كرد . در ربيع الاخر بدياربكر عزيمت كرد و ميافارقين را تصرف كرد ، و دياربكر را از ابن مروان گرفته و از آنجا روى به آذربايجان نهاد . خبر ( كارهاى او ) به - برادرزاده‌اش ركن الدين بركيارق رسيد ، او بر بسيارى از بلاد چيره شده بود ، از جمله بر رى و همدان و بلاد واقع شده بين آنها . همين كه خبرهاى رسيده از كارهاى تتش تحقق يافت ، بركيارق با سپاهيان خويش حركت كرد تا عم خويش را در پيشروى در بلاد جلو بگيرد . و چون هر دو سپاه به يكديگر نزديك شدند . قسيم الدوله آقسنقر به بوزان گفت : ما از اين مرد ( تتش ) اطاعت كرديم تا ببينيم كار فرزندان سرور ما ( مقصود ملكشاه است ) بكجا ميانجامد و اكنون اينست فرزند او كه آشكارا شده و ميخواهيم با او همراه باشيم . هر دوى آنها متفق در اين رأى شده ، تتش را ترك نمودند و با بركيارق همراه شدند .\r\nهمين كه تاج الدوله تتش چنان ديد بدانست كه او را ياراى برابرى با آنان نيست به شام برگشت و بلاد براى بركيارق استوار بجاى ماند و چون كار او نيرو پيدا كرد ، گوهر آئين به اردوگاه رفت تا از يارى كه به تاج الدوله تتش نموده پوزش طلبد و برسق او را كمك كرد و لكن كمشتكين جاندار تعصب ورزيد و اقطاع او گرفت\r\n\r\n","description":"","footnote":"","page_name":" 199 ","page_number":167},
  {"content":"\r\n\r\nو زياده بر آن به امير يلبرد بداد و او را بجاى گوهر آئين به شحنه‌گى بغداد گمارد و هواخواهان گوهر آئين پراكندند ، و ماجراى آن بخواست خداى بزرگ ياد خواهيم كرد\r\n\r\nبيان محاصرهء صور بوسيله سپاه مصر و تصرف آنجا\r\nدر جمادى الاخره اين سال سپاه المستنصر باللّه علوى فرمانرواى مصر شهر صور را تصرف نمود . علت آن را ما در رويدادهاى سال چهار صد و هشتاد و دو بيان كرديم كه : امير لشكريان بدر ، وزير المستنصر سپاهيان به به شهر صور و ساير شهرها در كرانهء شام گسيل داشت و در نقاطى كه سرپيچى از طاعت آنها شد . آن نقاط را تصرف كردند ، و بدر امور آنها را تمشيت داد و اميرانى در آنجاها گمارد .\r\nدر شهر صور اميرى كه او را منير الدوله جيوشى ميناميدند به امارت تعيين كرد ، و او عليه المستنصر و امير لشكريان عصيان ورزيد ، و در صور متحصن گرديد ، از مصر سپاهيان بدان صوب گسيل داشتند . مردم صور هم عصيان منير الدوله را عليه سلطان خودش پسنده نكردند و همين كه سپاه مصرى بدانجا رسيد و آنجا را محاصره كرد و با منير الدوله جنگيدند . اهالى صور هم بر منير الدوله شوريدند و بنام المستنصر و امير لشكريان ( بدر ) شعار دادند و شهر را تسليم نمودند و سپاه مصرى بدون مانع و مدافع به شهر هجوم كرد ، و چيزهاى بسيار غارت شد و منير الدوله و يارانش كه با او همراه بودند اسير و بمصر برده شدند . و شصت هزار دينار از مردم شهر بستاندند و به آنها اجحاف روا داشتند .\r\nچون منير الدوله و همراهانش از اسيران بمصر رسيدند ، تمام آنها را كشتند و حتى يكى از آنها را هم نبخشيدند .\r\n\r\nبيان كشته شدن اسماعيل بن ياقوتى دائى بركيارق\r\nدر شعبان اين سال اسماعيل بن ياقوتى بن داود كشته شد . او دائى بركيارق و پسر عم ملكشاه بود .\r\n\r\n","description":"","footnote":"","page_name":" 200 ","page_number":168},
  {"content":"\r\n\r\nسبب كشته شدنش اين بود كه او را در آذربايجان امارت داشت . تركان خاتون زن ملكشاه كس نزد او فرستاد ، او را تطميع نمود كه زن او مىشود و او را دعوت به جنگ با بركيارق كرد ، اسماعيل جواب دلخواه بوى داد ، و گروه زيادى از تركمنها و غيرهم را گرد آورد ، و ياران سرهنگ ساوتكين با سواران خويش نزد او رفتند ، تركان خاتون هم كربوقا و غيره از امراء را با سپاهى انبوه به يارى او گسيل داشت ، از آن سوى بركيارق سپاهيان خود را گرد آورد و بجنگ دائى خود اسماعيل رفت هر دو گروه در كرج با هم روبرو شدند ، در اين گير و دار امير يلبرد به بركيارق پيوست و با وى همراه شد اسماعيل و سپاهش شكست يافته و منهزم شدند ، و به اصفهان رفت ، تركان خاتون او را تكريم كرد و خطبه بنامش خواند و نامش را بعد از فرزندش محمود پسر ملكشاه بر سكه ضرب كرد .\r\nنزديك بود وصلت ميان آنها تمام شود ، و لكن امراء مخالفت كردند مخصوصا امير « انر » كه تدبير كارها ميكرد و صاحب لشكر بود و بهتر آن دانستند كه اسماعيل از بين آنها بيرون برود و از او بيمناك بودند و او هم از آنها ميترسيد ، پس ترك آنها كرد و با خواهر خود زبيده مادر بركيارق نامه نوشت كه به او به پيوندد ، به زبيده اجازت داده شد و بانها رسيد و روزى چند نزد آنها اقامت گزيد . كمشتكين جاندار و آقسنقر و بوزان با اسماعيل خلوت كرده بگفتگو نشستند كه چه خواهد كردن ، اسماعيل راز خود را آشكار كرد كه ميخواهد سلطنت كند و بركيارق را بكشد . آنها هم بر سرش ريخته او را كشتند و خواهرش زبيده را آگاه كردند و سكوت كرد .\r\n\r\nبيان گرفتن حاجيان\r\nدر اين سال گزاردن حج از عراق بنا بعلل و موجباتى قطع شد ، حاجيان از دمشق با اميرى كه تاج الدوله تتش ( بسرپرستى آنها ) گمارده بود ، روانهء مكه شدند .\r\nهمين كه مراسم حج را انجام دادند ، و برگشتند ، امير مكه كه محمد بن ابى هاشم بود سپاهى بدنبال آنها روانه كرد و نزديك به مكه بحاجيان رسيدند و بسيارى از دارائى\r\n\r\n","description":"","footnote":"","page_name":" 201 ","page_number":169},
  {"content":"\r\n\r\nآنها و شتران‌شان را غارت كرد . حاجيان به مكه برگشتند و امير مكه را ديدند و از او تقاضا كردند آنچه از آنها گرفته شده برگردانند و دورى خود را از ديارشان براى او بازگو نمودند ، پاره‌اى از آنچه از آنها گرفته شده بود رد كردند ، همين كه مايوس از استرداد كليه اموال خود شدند با زشت‌ترين شكل از مكه برگشتند و چون دور شدند گروهى از اعراب از چند جهت بر آنها نمايان شده و سازش به گرفتن مالى از آنها كرده و گروه زيادى را كشتند و بسيارى هم از آنان بسبب ناتوانى و دور ماندن از كاروان هلاك شدند و آن كس هم كه سالم جان بدر برده بود ، به زشت - ترين صورت برگشت .\r\n\r\nبيان پاره‌اى از رويدادها\r\nدر جمادى الاولاى اين سال ، اردشير بن منصور ابو الحسين واعظ عبادى وارد بغداد شد ، و در مدرسه نظاميه به وعظ و سخنرانى بسيار پرداخت . او مروزى بود و به قصد حج وارد بغداد شده بود ، و قبولى عظيم پيدا كرد بطوريكه غزالى و ساير ائمه و بزرگان مشايخ صوفيه در مجلس ( وعظ ) حضور ميافتند ، در يكى از اين جلسات زمينى كه مردم روى آن نشسته بودند ، اندازه‌گيرى كردند ، طول آن يكصد و هفتاد و پنج و پهناى آن يكصد و بيست ذراع بود كه مردم ازدحام ( براى شنيدن سخنان او ) كرده بودند و زنان بيشتر از مردان بودند ، و او را كراماتى آشكارا و عباداتى بسيار بود .\r\nسبب جلوگيرى از وعظ او اين بود كه داد و ستد بين مردم را بعنوان وام - گيرى نهى كرده و آن را « ربا » دانسته و گفته بود . از وعظ او جلوگيرى و از شهر بيرونش راندند .\r\nدر اين سال فتنه‌اى در بغداد ميان عامه رويداد و گروهى قصد گروه ديگر كرده راهها را در سمت غربى بريدند و اهالى نصريه ، روفتگرى را كشتند و گوهر آئين كس فرستاد ( محل آنها ) آتش زد و فتنه بين اهالى كرخ و باب البصره\r\n\r\n","description":"","footnote":"","page_name":" 202 ","page_number":170},
  {"content":"\r\n\r\nبرسيد ، اقدام عميد الاغرابى المحاسن دهستانى در خاموش كردن آتش آن فتنه تأثيرى نيك داشت .\r\nدر شعبان اين سال سيف الدوله صدقة بن مزيد ، نزد سلطان بركيارق رفت ، و در نصيبين او را ديدار كرد ، و با وى روانهء بغداد شد ، و سلطان در ذى قعده به بغداد رسيد ، وزير او عز الملك فرزند نظام الملك با او بود عميد الدوله و مردم از عقرقوف به پيشوازش شتافتند .\r\nدر اين سال المستظهر باللّه پسرى پيدا كرد كه نامش را فضل و كينه‌اش را ابا منصور نهاد و بلقب عمدة الدن ملقب شد و او همان المسترشد باللّه است .\r\nدر رمضان اين سال امير يلبرد كشته شد ، بركيارق او را كشت . وى از امراى بزرگ پدرش بود بركيارق زياده بر اقطاعى كه گوهر آئين در شحنه‌گى بغداد داشت ، به او اقطاع بخشوده بود ، همين كه سلطان به دقوقا رسيد آن اقطاع را از او بازستاند زيرا سخنانى درباره مادر سلطان بركيارق به شناعت و زشتى رانده بود و چون بركيارق شنيد ، يلبرد هم كشته شد .\r\nدر محرم اين سال ، على بن احمد بن يوسف ابو الحسن قرشى هكارى معروف به شيخ الاسلام درگذشت او مردى فاضل ، عابد و بسيار شنونده ( حديث ) بود ، جز اينكه در حديث او غرائبى بسيار بود دانسته نشد سبب آن چه مىباشد و همچنين امير ابو نصر على بن هبة اللّه بن على بن جعفر عجلى معروف به ابن ماكولا ، مصنف كتاب « الاكمال » درگذشت ، او را غلامان ترك او در كرمان كشتند ، مولد او به سال چهار صد و دو بود و حافظ ( قرآن ) بود .\r\nدر صفر اين سال . ابو محمد عامر ضرير ( نابينا ) درگذشت ، او فقيه شافعى و مقرى قرآن خوان ) و نحوى بود ، و در رمضان با امام المقتدى بامر اللّه نماز ميگذارد .\r\nدر جمادى الاولى امير ابو الفضل جعفر بن المقتدى درگذشت ، مادرش دختر سلطان ملكشاه بود . جعفريات به دو منسوب است .\r\nدر رجب شيخ ابو سعد عبد الواحد بن احمد بن الحسن وكيل در مخزن درگذشت\r\n\r\n","description":"","footnote":"","page_name":" 203 ","page_number":171},
  {"content":"\r\n\r\nاو فقيه شافعى و نسبت باهل علم بسيار احسان ميكرد ، و در ولايت خود پسنديده اعمال بود .\r\nدر اين سال كمال الملك دهستانى كه عميد بغداد بود درگذشت .\r\nدر رمضان مشطب بن محمد حنفى در كحيل از ديار موصل درگذشت ، او را خليفه به رسالت نزد بركيارق كه در موصل بود فرستاده بود و تاج الرؤساء ابو نصر بن - موصلايا همراه وى بود . شيخى بزرگ و دانشمند بود و نزد پادشاهان مكرم بود ، جنازه‌اش را به بغداد بردند و نزد ( مزار ) ابى حنيفه به خاك سپردند .\r\nدر اين سال قاضى ابو على يعقوب بن ابراهيم مرزبانى ، قاضى باب الازج درگذشت و قاضى ابو المعالى عزيزى جاى او را گرفت . ابو المعالى شافعى مذهب و اشعرى و افراطى بود و او را با مردم باب الازج داستانها و سرگذشتهاى عجيبى هست .\r\nدر اين سال نصر بن الحسن بن قاسم بن الفضل ابو الليث و ابو الفتح تنكنى كه او را دو كنيه بود و شرق و غرب را در سفر از زير پا رد كرده بود درگذشتند . شخص اخير صحيح ( نجارى ) و غيره را روايت ميكرد و مردى ثقه بود ، مولدش بسال چهار صد و شش بود .\r\nدر ذى حجه ابو الفرج عبد الواحد بن محمد بن على حنبلى فقيه درگذشت ، مردى بسيار با دانش و متدين و خوش گفتار و وعظ بود\r\n\r\n","description":"","footnote":"","page_name":" 204 ","page_number":172},
  {"content":"\r\n\r\n\r\n487 ( سال چهار صد و هشتاد و هفت )\r\n\r\nبيان خطبه بنام سلطان بركيارق\r\nروز جمعه چهاردهم محرم اين سال ، در بغداد خطبه بنام سلطان بركيارق فرزند ملكشاه خوانده شد . بركيارق در اواخر سال چهار صد و هشتاد و شش وارد بغداد شد و براى خليفه المقتدى بامر اللّه پيام فرستاد و از وى خواست كه بنام وى خطبه خوانده شود ، و خواستهء او پذيرفته شد و بنامش خطبه خوانده شد و ملقب به لقب ركن الدين گرديد .\r\nحامل خلعت وزير عميد الدوله بن جهير براى بركيارق بود .\r\nفرمان اين امر بر خليفه معروض شد كه بركيارق بدان آموخته شده و داناى آن باشد و در آن اثناء ، چنان كه بخواست خداى بزرگ ياد خواهيم كرد ، ناگهان خليفه بدرود زندگى گفت و پسرش امام المستظهر باللّه بخلافت رسيد و خلعتها و مرسومات آن براى سلطان بركيارق فرستاد و او تا ربيع الاخر اين سال در بغداد اقامت داشته و سپس از آنجا بموصل رفت .\r\n\r\nبيان درگذشت المقتدى بامر اللّه\r\nروز شنبهء پانزدهم محرم اين سال امام المقتدى بامر اللّه ، ابو القاسم عبد اللّه بن - الذخيرة بن القائم بامر اللّه امير المؤمنين ، بمرگ ناگهانى درگذشت . فرمان\r\n\r\n","description":"","footnote":"","page_name":" 205 ","page_number":173},
  {"content":"\r\n\r\nسلطان بركيارق براى سلطنت به او عرضه شد كه آگاه از آن گردد . المقتدى آن را بخواند و در آن امعان نظر كرد و تعليمات داد و سپس طعام پيش آوردند و از آن بخورد و دستهاى خود بشست . شمس النهار قهرمانهء ( سوگلى ) او در حضورش بود به او گفت :\r\nاينها كه بر من وارد شده‌اند چه كسانند كه بىاجازه وارد شده‌اند ؟ شمس النهار گويد : چشم به اطراف دوختم چيزى و كسى را نديدم و ديدم حالش تغيير كرد و دستها و پاهايش سست شده ، نيروى او منحل گرديده و بر زمين افتاد . گمان بيهوشى دربارهء او كردم ، دكمه‌هاى جامهء او را باز كردم ، ديدم آثار مرگ در وجنات او آشكار گرديده و همان لحظه مرد .\r\nشمس النهار گويد : من خويشتن دارى كردم و به كنيزى كه نزد من بود گفتم : اكنون وقت جزع و فزع نيست . چون اگر شفا پيدا كند تو را خواهد كشت .\r\nو وزير را بخواندم و او را از ماجرا آگاه كردم و شروع كردند بگرفتن بيعت براى وليعهد او ، و به تغسيل و تكفين المقتدى پرداخته و المستظهر باللّه بر او نماز گذارد و او را به خاك سپردند .\r\nسن المقتدى بهنگام مرگ سى و هشت سال و هشت ماه و هفت روز بود و مدت خلافتش نوزده سال و هشت ماه و دو روز كم بود . مادرش ام ولد ارمنيه بنام ارجوان ( ارغوان ) بود و قرة العين خوانده ميشد و درك خلافت فرزند خود كرد و همچنين خلافت پسر فرزندش المستظهر باللّه و خلافت پسر او المسترشد باللّه را بديد .\r\nفخر الدوله ابو نصر بن جهير ، و سپس ابو شجاع ، و پس از او ابو منصور عميد الدوله ابو منصور بن جهير وزارت او كردند . ابو عبد اللّه دامغانى و پس از او ابو بكر شامى قاضيان او بودند .\r\nدوران خلافت او خيرات بسيار و ارزاق وسيع و عظمت خلافت ، بيشتر از زمان پيش از او بود و چند كوى و برزن در زمان او در بغداد ايجاد شد مانند : بصليه و قطيعه و حلبه و مقتديه و اجمه و درب القيار و خربة ابن جرده و خربة الهراس و خاتونتيين و او خنياگران و زنان فاسد را از بغداد بيرون رانده نفى بلد كرد و كوى آنها فروخته\r\n\r\n","description":"","footnote":"","page_name":" 206 ","page_number":174},
  {"content":"\r\n\r\nشد و تبعيد شدند . و قدغن كرد كسى بدون پوشش بگرمابه داخل نشود ( گويا مقصود لنگ بستن و ستر عورت باشد . م ) و قلع هرج و مرج و برجهاى پرندگان نمود و مردم را از بازى با آنها ( مقصود كبوترپرانى است . م . ) براى اينكه محارم مردم محفوظ باشند منع كرد و از ورود ( فاضل ) آب گرمابه‌ها بدجله جلوگيرى نمود و مالگان آنها را وادار كرد چاره براى فاضل آب حفر كنند و زورق را نان را قدغن كرد كه مردان و زنان را دسته جمعى با هم سوار كنند و دستور داد كسى كه ميخواهد ماهى نمك سود بشويد بايدش به « نجمى » رفته در آنجا بشويد ، مردى با اراده و بزرگ همت از مردان دودمان عباسيان بود .\r\n\r\nبيان خلافت المستظهر باللّه\r\nچون المقتدى بامر اللّه درگذشت ، فرزندش ابو العباس احمد المستظهر باللّه را بخواندند و آگاه از درگذشت پدر شد ، و وزير بحضور او رسيد و با او بيعت كرد و نزد سلطان بركيارق رفت و او را آگاه از ماجرا كرد و بيعت او را براى المستظهر بگرفت .\r\nروز سوم از درگذشت المقتدى ، خبر فوت او آشكارا شد . عز الملك فرزند نظام الملك وزير بركيارق و برادر او بهاء الملك و امراى سلطان و تمام ارباب مناصب : دو نقيب طراد عباسى و معمر علوى و يارانشان و قاضى القضاة و غزالى و شاشى و غيرهما از علماء حضور يافتند و در مجلس ختم شركت نمودند و بيعت كردند .\r\nوقتى كه با المستظهر باللّه بيعت به خلافت نمودند . او شانزده سال و دو ماه داشت .\r\n\r\nبيان كشته شدن آقسنقر قسيم الدوله و تصرف حلب و جزيره و دياربكر و آذربايجان بوسيلهء تتش و خطبه خواندن بنام او در بغداد\r\nدر جمادى الاولاى اين سال قسيم الدوله آقسنقر نياى پادشاهان كنونى ما ( زمان مؤلف ) در موصل از اولاد شهيد زنكى بن آقسنقر كشته شد .\r\nسبب كشته شدن او تاج الدوله تتش بود كه چون به حال انهزام از آذربايجان\r\n\r\n","description":"","footnote":"","page_name":" 207 ","page_number":175},
  {"content":"\r\n\r\nبرگشت بنا را برگرد آوردن سپاهيان گذارد و سپاهى بس انبوه گرد آورد . و از دمشق رو به حلب با داشتن داعيهء سلطنت حركت كرد .\r\nقسيم الدوله آقسنقر و بوزان گرد هم آمدند . ركن الدين بركيارق آنان را با گسيل داشتن امير كربوقا كه بعد صاحب موصل شد يارى كرد و او چون به آنان پيوست همگى با هم رو به تتش گذاردند و او را نزديك به « نهر سبعين » قريب به تل السلطان كه با حلب شش فرسنگ راه فاصله داشت روبرو شده و نبرد بين هر دو گروه شروع و جنگ شدت پيدا كرد . بعضى از سپاهى كه با آقسنقر بودند سستى بخرج دادند و روى بهزيمت نهادند بقيه از آنها پيروى كردند . و هزيمت تمام شد و آقسنقر پايمردى كرد و اسير شد و او را نزد تتش بردند و به او گفت : اگر تو من دست مييافتى چه ميكردى ؟ آقسنقر گفت : تو را مىكشتم . تتش به او گفت : من هم همان حكم ميكنم كه تو بر من ميكردى ، و او را با بردبارى كه او بخرج داد كشت ! تتش از آنجا به حلب رفت ، پيش از او كربوقا و بوزان خود را بحلب رسانده و بحفاظت شهر اقدام كردند تتش آن را محاصره كرد و در جنگ آنقدر پافشارى نمود تا آن را گرفت . آن كس كه در « قلعة الشريف » مقيم بود شهر را به او تسليم نمود و وارد شهر شد و كربوقا و بوزان را به اسارت گرفت و كس فرستاد كه حران و رها تسليم او كنند و اين هر دو شهر از بوزان بود . مردم امتناع ورزيدند ، پس تتش بوزان را كشت و سر او را براى مردم حران و رها فرستاد و هر دو شهر تسليم او شدند .\r\nو اما كربوقا را به حمص فرستاده در آنجا زندانى كرد و در زندان بود تا اينكه ملك رضوان پس از كشته شدن پدرش تتش او را از زندان بيرون آورد .\r\nقسيم الدوله از جهت سياست براى رعاياى خود و حفظ آنها از بهترين امراء بود و قلمرو او برخوردار از ارزانى و عدل و داد و امنيتى گسترده و وسيع بود و بر مردم هر روستا از بلاد خود شرط كرده بود ، هر گاه يكى از آنها چيزى از او گرفته شود و بيكى از مردم تجاوز شود ، همهء مردم آن روستا آنچه اموال از كسى و زياد گرفته شده تاوان آن را بدهند . كاروانى چون به روستائى از بلاد او ميرسيدند ، در آنجا رحل\r\n\r\n","description":"","footnote":"","page_name":" 208 ","page_number":176},
  {"content":"\r\n\r\nاقامت افكنده ميخوابيدند و مردم روستا از كاروانيان پاسدارى ميكردند تا اينكه كوچ كنند ، و راه را جملگى امن كرده بود ، و اما وفادارى او و پيمان نگهدارى افتخار او همين بس كه در حفظ خاندان سرور و ولى نعمت خود كشته شد .\r\nهمين كه تتش حران و رها را تصرف نمود بديار جزيره‌اى رفته همه را متصرف شد ، سپس دياربكر و خلاط را بگرفت و به آذربايجان رفت و تمام بلاد آن استان را تصرف نمود و پس از آن به همدان رفت و آنجا را هم تصرف كرد . در آنجا فخر - الملك پسر نظام الملك را بديد ، فخر الملك در خراسان بود ، از خراسان بسوى سلطان بركيارق رفت كه به او خدمت كند . امير قماج از سپاه محمود پسر سلطان ملكشاه در اصفهان به او برخورد و فخر الملك را غارت كرد . و فخر الملك گريخت و جانى سالم از چنگ او بدر برد ، و بهمدان آمد . در آنجا مصادف با تتش شد . تتش خواست او را بكشد ، ياغى سيان شفاعت او كرد ، و به تتش گفت : او را وزير خود كند ، چون مردم بخاندان او متمايل هستند ، پس او را وزير خود كرد . تتش او را به بغداد فرستاد و از خليفه المستظهر باللّه خواست كه بنام او خطبه خوانده شود . در آن موقع شحنه بغداد ايتكين جب بود ، فخر الملك ملازم خدمت در ديوان گرديد و درخواست و انجام رسالت خويش پافشارى كرد . در آنجا بعد از آنكه شنيدند بركيارق از سپاه عم خود تتش چنان كه ياد خواهيم كرد ، شكست خورده و منهزم شده است ، خواست او را پذيرفتند .\r\n\r\nبيان انهزام بركيارق از عم خود تتش و پس از آن تصرف اصفهان بوسيلهء بركيارق\r\nدر شوال اين سال ، بركيارق از سپاه عم خود تتش ، شكست خورد و منهزم شد .\r\nبركيارق در نصيبين بود و همين كه شنيد عمش رو بآذربايجان روانه شده است ، او هم از نصيبين حركت كرد و از شهرى واقع در بالاى موصل از دجله گذشت و به اربل و از آنجا به شهر سرخاب بن بدر عزيمت كرد تا اينكه ميان او و عم وى نه فرسنگ بيش مسافت نمانده بود .\r\n\r\n","description":"","footnote":"","page_name":" 209 ","page_number":177},
  {"content":"\r\n\r\nبركيارق هزار تن مرد بهمراه داشت . و عم او با پنجاه هزار مرد بود . امير يعقوب بن - ابق از سپاه عم او بسوى او رفته وى را سخت در فشار گذاشت و منهزمش كرد و بار و بنهء او را غارت نمود . با بركيارق بجز برسق و كمشتكين جاندار و يارق كه از بزرگان امراء بودند كسى بجاى نماند ، بركيارق به اصفهان رفت .\r\nخاتون مادر برادر او محمود ، چنان كه ياد خواهيم كرد ، درگذشته بود .\r\nبرادرش محمود از ورود او به شهر مانع شد ، سپس به نيرنگ كه او را دستگير كنند اجازهء ورود او به شهر داده شد . همين كه به شهر نزديك شد ، برادرش محمود از او پيشواز كرد و ملاقاتش نمود و وارد شهر شد و او را احاطه كردند .\r\nاتفاق چنين رويداد كه برادر او محمود تب كرد و مبتلا به آبله شد . امراء خواستند چشمان بركيارق را ميل بكشند ، امين الدوله ابن تلميذ طبيب به آنها گفت :\r\nملك محمود مبتلا به آبله شده است و چنين مينمايد كه از اين بيمارى سلامت نماند و چنين مىبينم كه شما ميل نداريد و بدتان ميآيد كه تاج الدوله بلاد را تصرف كند ، نسبت به بركيارق شتاب‌زدگى روا مداريد ، اگر محمود درگذشت او را بپادشاهى گزين كنيد ، و هر گاه محمود سلامت ماند ، شما قادر هستيد او را ميل بكشيد . در سلخ شوال محمود درگذشت . و اين پيش آمد براى بركيارق فرج بعد از شدت بود . و بركيارق بماتم برادر نشست .\r\nمولد محمود بسال چهار صد و هشتاد بود . مؤيد الملك فرزند نظام الملك نزد او رفت ، در ذى حجه وزارت او كرد . برادر او عز الملك پسر نظام الملك ، هنگامى كه با بركيارق در موصل بود درگذشت و جنازهء او را به بغداد برده در نظاميه به خاك سپردند .\r\nعز الملك زيباترين مردم و بهترين آنها صورتا و سيرتا بود ، و بمردم آنچه برات بامضاى پدرش بدست داشتند ، از دارائى شخصى خود به پرداخت و از جمله در بغداد دويست « كر » ( كر واحد وزن است كه تعريف آن كرده‌ايم . م . ) غله و هيجده هزار دينار اميرى بود كه بپرداخت .\r\nپس از محمود ، بركيارق مبتلا به بيمارى آبله شد ولى بهبود يافته و سلامت ماند .\r\n\r\n","description":"","footnote":"","page_name":" 210 ","page_number":178},
  {"content":"\r\n\r\nهمين كه بهبود يافت مؤيد الملك وزير او با امراى عراق و خراسان مكاتبه و از آنان استمالت كرد . تمام آنان به بركيارق روى آورند ، شأن او بزرگى يافت و سپاهش افزون گرديد .\r\n\r\nبيان درگذشت امير لشكريان در مصر\r\nدر ذى قعده اين سال امير لشكريان بدر الجمالى فرمانرواى لشكر مصر ، در سنى متجاوز از هشتاد سالگى درگذشت . در دولت المستنصر حاكم فقط او بود و كارها به او رجوع ميشد .\r\nدر سال چهار صد و پنجاه و پنج به استاندارى شام تعيين گرديد . و ميان او و رعايا و سپاهيان در دمشق ماجراهائى رويداد كه از بروز آنها بر خود بترسيد و از دمشق گريزان بيرون شد . و سپاه گرد آورد و متشكل ساخت و بدمشق آمد و در سال چهار صد و پنجاه و شش بر سراسر شام چيره گرديد . پس از آن براى بار ديگر اهالى دمشق به مخالفت با او سر برداشتند و در سال چهار صد و شصت ، از آنجا گريخت و عامه و سپاهيان كاخ امارت را ( در دمشق ) كوبيده ويران كردند ، سپس بدر الجمالى امير لشكريان بمصر رفت و در آنجا مدارج ترقى را پيموده صاحب امر و نهى شد .\r\nعلقمه بن عبد الرزاق عليمى گويد ، بديدار بدر الجمالى بمصر رفتم ، اشراف مردم و بزرگان و شاعران را بديدم بر در خانه‌اش گرد آمده و ديدار بدر بر آنها بدرازا كشيده و به او نرسيده‌اند .\r\nعلقمه گويد : من در احوال آن گروه تأمل ميكردم كه ناآگاه بدر بيرون شد كه به شكار برود ، علقمه در اثر او به راه افتاد و بانتظار به ايستاد تا از شكار برگشت .\r\nهمين كه نزديك رسيد ، علقمه بر بلندى از زمين ايستاده و اشارت به رقعه‌اى كه داشت نمود و چنين سرود :\r\n نحن التجار و هذه اعلافنا * در وجود يمينك المبتاع\r\nقلب و فتشها بسمعك انما * هى جوهر تختاره الاسماع \r\n\r\n","description":"","footnote":"","page_name":" 211 ","page_number":179},
  {"content":"\r\n\r\n كسدت علينا بالشآم و كلما * قل النفاق تعطل الصناع\r\nفاتاك يحملها اليك تجارها * و مطيها الامال و الاطماع\r\nحتى اناخوها ببابك و الرجا * من دونك السمسار و البياع\r\nفوهبت ما لم يعطه فى دهره * هرم و لا كعب و لا القعقاع\r\nو سبقت هذا الناس فى طلب العلى * فالناس بعدك كلهم اتباع\r\nيا بدر اقسم لو بك اعتصم الورى * و لجوا اليك جميعهم ما ضاعوا \r\nمفاد اين ابيات به فارسى چنين است : ما بازرگان هستيم و اين بند و بار ما ( اشارت به همان رقعه است م . ) گوهرى است كه بخشايندگى تو خريدار آنست ، دل است و به گوش ( هوش ) بازرسى كن كه آن را گوهرى خواهى ديد كه گوشها آن را گزين ميسازند ، بسوى تو آمدند و بازرگانانش آن ( سخن ) را براى تو بهمراه آورده و هدف‌شان اميدها و چشمداشتى است كه دارند ، تا آنجا كه همگان بر در ( دولت سراى ) تو گرد آمدند و كه جز تو خريدار ( سخن ) اميدوارند نبوده باشد . آنچه تو بخشيدى روزگاران چنان نبخشيده است ، و از مردم در راه سربلندى پيشى جستى ، و آنها پس از تو همگى پيروان هستند ، اى بدر سوگند ياد ميكنم هر گاه تمام ( بشريت ) به تو متوسل شوند و پافشردگى كنند ، چيزى گم نكرده باشند .\r\nبر دست بدر بازى ( شكارى ) بود ، آن را بينداخت و از لشكر جدا شد و اين ابيات را تكرار كرده ميخواند تا اينكه در نشستنگاه خويش مستقر شد و بنشست ، سپس به گروهى از غلامان و خواص خود گفت : هر كس مرا دوست دارد ، اين شاعر را خلعت همى دهد . علقمه چون از نزد او بيرون شد ، هفتاد استر كه خلعتها و هدايا حمل ميكردند با خود بهمراه داشت ، و بدر امر كرد ده هزار درهم به او بدهند و دادند و از نزد او بيرون شد و بسيارى از آنچه بوى داده شده بود بر شاعران پخش كرد . همين كه بدر درگذشت پسرش الفضل جاى پدر بگرفت\r\n.\r\n\r\n","description":"","footnote":"","page_name":" 212 ","page_number":180},
  {"content":"\r\n\r\n\r\nبيان درگذشت المستنصر و جانشينى فرزندش المستعلى\r\nدر هيجدهم ذى حجه اين سال ، المستنصر باللّه ابو تميم معد ابن ابى الحسن على الظاهر لاعزاز دين اللّه علوى فرمانرواى مصر و شام درگذشت ، مدت خلافتش شصت سال و چهار ماه بود ، و عمر او هفتاد و شش سال و اوست كه بساسيرى ، چنان كه ياد كرديم ، در بغداد بنام او خطبه خواند .\r\nحسن صباح رئيس اين طايفه ( فرقه ) اسماعيليه بود . و در كسوت بازرگانى قصد المستنصر نمود و با او ديدار كرد ، و درباره دعوت بنام او در ايران گفتگو كرد ، و سپس برگشت ، و به پنهانى مردم را دعوت كرد ، سپس دعوت آشكارا ساخت ، و چنان كه گفتيم ، دژها تصرف كرد ، حسن به المستنصر گفت : امام من بعد از تو چه كس خواهد بود ؟ المستنصر گفت : فرزندم « نزار » و او بزرگترين فرزندان من است .\r\nاسماعيليه تا بامروز به زمان ما ( زمان مؤلف م . ) از امامت نزار سخن گويند .\r\nالمستنصر ( در دوران خلافتش ) سختيها و مخاطراتى بديد ، و شكافها در ديار مصر عليه او پديد آمد و اموال و ذخاير بيرون ريخت تا اينكه براى او جز سجاده‌اى كه روى آن مىنشست بجاى نماند و با اين همه شكيبا بود و سر فرود نياورد . بيان اين احوال در رويدادهاى سال چهار صد و شصت و هفت كرديم .\r\nهمين كه درگذشت پسرش ابو القاسم احمد المستعلى باللّه جاى پدر را گرفت ، مولد او در محرم سال چهار صد و شصت و هفت بود ، المستنصر در زمان حيات خود ، پسرش نزار را بخلافت وليعهد خود كرده بود ، افضل ( پسر بدر الجمالى ) او را خلع نمود و با المستعلى باللّه بيعت كرد .\r\nسبب خلع او بوسيلهء افضل اين بود ، كه در روزگار المستنصر يك بار افضل سوار شده و وارد دهليز كاخ از « باب الذهب » سواره وارد شد و نزار در حال بيرون شدن از كاخ بوده راهرو تاريك بود و افضل نزار را نديد ، نزار بانگ زد : پياده شو اى ارمنى سگ از اسب ، چقدر تو بىادبى ! افضل كينهء او بدل گرفت و چون المستنصر\r\n\r\n","description":"","footnote":"","page_name":" 213 ","page_number":181},
  {"content":"\r\n\r\nدرگذشت ، از ترس جان خود او را خلع كرد و با المستعلى باللّه بيعت نمود .\r\nنزار به اسكندريه گريخت . در اسكندريه ناصر الدوله اقتكين حكمران بود ، مردم اسكندريه با نزار بيعت كردند ، و او را المصطفى لدين اللّه ناميدند ، براى مردم خطبه خواند و افضل را لعن كرد و نيز قاضى جلال الدوله بن عمار قاضى اسكندريه او را يارى كرد . افضل رو به اسكندريه نهاد و اسكندريه را محاصره كرد و از آنجا شكست خورده برگشت سپس بر تعداد سپاهيانش بيفزود و كرت ديگر باسكندريه رفته ، آنجا را محاصره كرد و اسكندريه را بگرفت و افتكين را دستگير نمود و او را كشت . المستعلى نزار را بگرفت و ديوارى بر روى او بنا كرده درگذشت و قاضى جلال الدوله بن عمار و هر كس كه نزار را يارى كرده بود بكشت .\r\n\r\nبيان پاره‌اى از رويدادها\r\nدر ربيع الاخر اين سال يكى از يهوديان در غرب بخواب ديد كه آنها ( يهوديان ) طيران خواهند كرد . يهود يارا از آن رؤيا آگاه ساخت ، اموال و ذخاير خود بخشيدند و در انتظار پرواز نشستند ، ولى پروازى روى نداد و بين ملل ديگر مضحكه واقع شدند .\r\nدر اين ماه در شام زلزله‌هاى پياپى كه مدتش هم طول مىكشيد رويداد ولى خرابى زيادى ببار نياورد .\r\nدر اين سال فتنه ميان اهالى نهر طابق و اهالى باب الارجا روى داد ، نهر طابق به آتش كشانده شد و مبدل به تل خاكستر گرديد ، همين كه اين آتش‌سوزى رخ داد « يمن » رئيس شرطه ( پليس ) از دجله گذشته و مردى را كه پنهان شده بود كشت ، مردم از او متنفر شدند و روز سوم عزل شد .\r\nدر اين سال محمد بن ابى هاشم حسينى امير مكه درگذشت سن او متجاوز از هفتاد سال بود ، چيزى ستودنى ندارد ، و در سال چهار صد و هشتاد و شش بعضى از حاجيان را غارت و خلق بسيارى از آنها را كشت .\r\n\r\n","description":"","footnote":"","page_name":" 214 ","page_number":182},
  {"content":"\r\n\r\nدر ربيع الاول اين سال ، سلطان بركيارق عم خود تكش را كشت و جنازه‌اش به آب سپرد و پسرش را هم با او كشت . ملكشاه او را دستگير و چشمان او را ميل كشيده و در دژ تكريت او را زندانى كرده بود . همين كه بركيارق بپادشاهى رسيد ، او را به بغداد حاضر كرد و همچنان كه با او در حركت بود ، بركيارق به نامه‌هائى از برادر او تتش دست يافت كه او را به پيوستن به خود برانگيخته است . و گفته شده كه او ميخواست به بلخ برود زيرا كه خانواده‌اش او را ميخواستند ، بركيارق او را كشت ، همين كه ، نعشش را به آب سپرد در سر من راى باقى ماند ، از آنجا جنازه‌اش بگرفتند و ببغداد برده و نزد مزار ابى حنيفه به خاك سپردند .\r\nدر جمادى الاخره اين سال پيكارى ميان امير انر و تورانشاه پسر قاورت بيك رويداد .\r\nتركان خاتون جلاليه مادر محمود بن ملكشاه امير انر را با سپاهى گسيل داشته بود كه بلاد فارس از تورانشاه بگيرد . امير انر تدبير امور بلاد فارس به نيكى نتوانست بكند ، سپاهيان از او بوحشت دچار شدند و گرد تورانشاه جمع آمدند و انر را هزيمت دادند بعد از آن شكست انر ، تورانشاه يك ماه بيشتر زنده نماند و از تيرى كه بوى اصابت كرده بود درگذشت .\r\nدر اين سال اسپهبد بن ساوتكين ، بر شهر مكه كه خدا آن را حراست كناد ، به زور چيره شد و مكه را تصرف كرد و امير قاسم بن ابى هاشم علوى حكمران مكه بگريخت و اسپهبد تا شوال در آنجا اقامت داشت . امير قاسم گروهى گرد آورده و در عسفان ، اسپهبد را در تنگنا گذارد ، جنگ ميان آنها در شوال اين سال رخ داد و اسپهبد شكست خورد و منهزم گرديد و قاسم وارد مكه شد . اسپهبد به شام و از آنجا به بغداد رفت .\r\nدر رجب اين سال آتيكين شحنهء بغداد گاوچاه باب البصره را به آتش كشاند ، و سبب آن اين بود كه نقيب طراد زينى نويسنده‌اى ( دبيرى ) داشت بنام ابن منان و كشته شد ، نقيب كس نزد شحنه فرستاد و درخواست كرد كه در اين باره اجراى\r\n\r\n","description":"","footnote":"","page_name":" 215 ","page_number":183},
  {"content":"\r\n\r\nسياست نمايد . شحنه صاحب خود محمد را فرستاد ، اهالى باب البصره او را سنگباران كردند و سر و كله خونين نزد سرور خود بازگشت و از آنها شكايت كرد ، برادر خود را امر كرد قصد آنها كند و براى عملى كه كرده‌اند مجازاتشان نمايد ، او با گروه زيادى بسوى آنها رفت اهالى كرخ هم بدنبال آنها به راه افتاده و آتش زدند و غارت كردند ، خليفه كس نزد شحنه فرستاد كه دست از آنها بدارد و او هم دست برداشت .\r\nدر رمضان اين سال تركان خاتون جلاليه درگذشت . او دختر طفغاج خان و از دودمان افراسياب ترك ( تورانى ) بود . در اصفهان بود كه آهنگ آن كرد نزد تاج الدوله تتش رفته و به او به پيوندد ، بيمار و بسترى شد و درگذشت و به امير انرو امير سرمز شحنهء اصفهان وصيت كرد كشور را براى فرزندش محمود حفظ كنند .\r\nديگر چيزى در اختيار او بجاى نمانده بود جز قصبهء اصفهان و ده هزار سوار ترك در ذى قعدهء اين سال ابو الحسين بن موصلايا كاتب الزمام در بغداد درگذشت\r\n.\r\n\r\n","description":"","footnote":"","page_name":" 216 ","page_number":184},
  {"content":"\r\n\r\n\r\n488 ( سال چهار صد و هشتاد و هشت )\r\n\r\nبيان ورود گروهى از تركان به افريقيه و ماجراى آنها\r\nدر اين سال شاهملك ترك نسبت به يحيى بن تميم بن معز بن باديس غدر كرد و دستگير شد .\r\nشاهملك از فرزندان يكى از امراى ترك در بلاد شرق بود . در شهر او كارى براى او رويداد كه مقتضى بيرون شدن وى از آنجا بود و با يكصد سوار بمصر رفت و افضل امير لشكريان گراميش داشت و اقطاع و مالى بوى بخشود ، سپس از او خبرهائى شنيد و آگاه از عللى شد كه موجب بيرون راندن وى از مصر گرديد .\r\nشاهملك و يارانش از مصر گريختند ، و نيرنگى به كار بردند تا اينكه سلاح و اسبانى بدست آوردند و رو به مغرب نهادند و به طرابلس غرب رسيدند . مردم طرابلس از والى خود متنفر بودند . آنها را به شهر وارد كردند و والى خود را بيرون راندند و شاهملك امير شهر شد .\r\nتميم اين خبر را شنيد و سپاهيان بدان صوب گسيل داشت . و طرابلس را محاصره كردند و تركها را در تنگنا قرار داده و شهر را گشودند . شاهملك و همراهانش با فاتحان به مهديه وارد شدند تميم از ديدار او و يارانش خرسند گرديد و گفت :\r\n\r\n","description":"","footnote":"","page_name":" 217 ","page_number":185},
  {"content":"\r\n\r\nيكصد فرزند امروز براى من زاده شد . اينان تيراندازانى بودند كه تيرشان بخطا نميرفت .\r\nچند روزى بيش نپائيد كه ماجرائى رويداد و تميم تغيير عقيده نسبت به آنها پيدا كرد . شاهملك بدانست . او مرد هوشمند و خبيثى بود .\r\nيحيى بن تميم به قصد شكار با گروهى از اعيان و يارانش حدود يكصد سوار بيرون شد و شاهملك هم با او بود . پدرش تميم به او سپرد كه نزديك شاهملك نشود . يحيى پند پدر نپذيرفت . همين كه در طلب شكار بدور دستها رفتند ، شاهملك به او خيانت كرد و او را دستگير نمود ، او را با يارانش كه بهمراه بودند گرفت و به شهر سفاقس رفت .\r\nخبر به تميم رسيد ، سوار شد و سپاهيان در اثر آنها روانه كرد و لكن به آنها دسترس پيدا نكردند .\r\nشاهملك با يحيى بن تميم به سفاقس رسيدند ، حكمران آنجا كه نامش حمو بود و با تميم هم مخالفت كرده بود ، او را پيشواز كرد و بديد و پياده در ركابش به راه افتاد و دستش را بوسيد و او را بزرگ داشت و بندگى خويش را نسبت به او اعتراف كرد . و روزى چند نزد او اقامت كرد .\r\nپدرش تميم ، از او يادى نكرد . تميم او را به ولى عهدى خويش معين كرده بود .\r\nهمين كه دستگير شد پسر ديگر خود را كه نامش « المثنى » بود بجاى او برقرار كرد .\r\nاز آن سوى حكمران سفاقس از يحيى بر جان خود بترسيد كه مبادا سپاهيان وى و اهل شهر بر او شورش كنند و يحيى را برگزيده و شهر به تصرف او بدهند . پس نامه‌اى به تميم نوشت و تقاضا كرد كه تركها و فرزندانشان را به سفاقس بفرستد تا او هم پسرش يحيى را نزد پدر بفرستد .\r\nتميم بعد از خوددارى از پذيرفتن آن تقاضا ، سرانجام پذيرفت و يحيى برگشت . پدرش مدتى از ملاقات با او خوددارى كرد . پس از آن يحيى به حال خود بازگشت و تميم از او راضى شد .\r\n\r\n","description":"","footnote":"","page_name":" 218 ","page_number":186},
  {"content":"\r\n\r\nتميم سپاهى مجهز كرد و به سفاقس گسيل داشت و يحيى هم با آن سپاه بود و بدان ناحيت رفته و آنجا را از راه خشكى و دريا محاصره كردند و بر تركها سخت گرفته آنها را در تنگنا گذاردند و دو ماه محاصره طول كشيد تا اينكه بر آن چيره شدند .\r\nتركها آنجا را ترك كرده به قابس رفتند .\r\nچون تميم از پسرش يحيى راضى شد ، اين امر بر فرزند ديگرش المثنى گران آمد و او را دچار شك نمود و خويشتن دارى نتوانست بكند . تغيير احوال او به پدرش تميم گزارش شد كه دل او دگرگونه شده است . امر كرد او و خانوادهء او با يارانش بيرون رانده شده از مهديه اخراج شوند . او هم با كسان خود سوار بر كشتى شده به سفاقس رفت . عامل آنجا امكان ورود او به شهر برايش ميسر نكرد و مانع از ورود او شد . پس قصد شهر قابس كرد ، در آنجا اميرى حكومت ميكرد كه نامش تكين بن كامل دهسمانى بود ، او المثنى را فرود آورد و تكريم نمود . المثنى خروج با او را به سقاقس و مهديه بنظرش خوشايند جلوه‌گر نمود و او را به طمع تصرف آنها انداخت و هزينهء سپاه را هم تضمين كرد .\r\nتكين آنچه ميتوانست افراد گرد آورد و به سفاقس روى نهاد . شاهملك ترك و يارانش نيز با آنها بودند و بر سفاقس فرود آمدند و بنا را بجنگ و ستيز با مردم آن ناحيت گذاردند .\r\nتميم اين خبر بشنيد و سپاهى متشكل و مجهز بساخت . المثنى همين كه اين خبر شنيد او و همراهانش دانستند كه ياراى برابرى با آن سپاه را ندارند ، پس رو به مهديه نهادند و در آنجا فرود آمده و بناى نبرد را گذاشتند فرماندهى در آن نبرد در مهديه با يحيى بن تميم بود و آنقدر در آن معركه شهامت و شجاعت و دورانديشى و حسن تدبير از خود نشان داد كه آن گروه ( مهاجم ) به مقصود نرسيدند و با نوميدى بازگشتند .\r\nالمثنى آنچه از مال و غيره بهمراه داشت تلف شد و كار يحيى بزرگى يافته و به همه جهت مورد توجه واقع شد\r\n.\r\n\r\n","description":"","footnote":"","page_name":" 219 ","page_number":187},
  {"content":"\r\n\r\n\r\nبيان كشته شدن احمد خان حكمران سمرقند\r\nدر محرم اين سال احمد خان حكمران سمرقند كشته شد . لشكريان از او تنفر پيدا كردند و او را متهم به فساد عقيده كرده گفتند : او زنديق است .\r\nسبب آن رويداد اين بود كه سلطان ملكشاه ، چون سمرقند را گشود و احمد خان را اسير كرد گروهى از ديلميان را براى مراقبت و زير نظر گرفتن او گماشت . آن گروه معتقدات خود را براى او خوشايند جلوه‌گر نمودند و او را به اباحه ( جايز دانستن كارهاى غير مشروع ) منحرف نمودند ، و همين كه به سمرقند بازگشت و از او كارهائى آشكارا ميشد كه دلالت بر دست شستن وى از دين ميكرد . و چون يارانش از او متنفر شدند و تصميم بكشتن او گرفتند ، به مستحفظ دژ كاسان كه طغرل ينال‌بيك بود گفتند : اظهار عصيان كند تا اينكه احمد خان باتفاق آنها براى سركوبى عصيان و جنگ با او بدان صوب بيايد و همين كه با قلعه‌نشينان به نبرد پرداخت سپاه بر او دست يافته او را دستگير كردند و بسمرقند برگشتند . و قضاة و فقهاء را حاضر نموده در محضر آنها دشمنانى را برانگيختند كه عليه او دعوى زنديق بودن اقامه كند ، و كردند . و احمد آن تهمت را كرد . گروهى عليه او گواهى داده و فقهاء كشتن او را فتوى دادند ، پس او را خفه كرده پسر عمش مسعود را بجاى او نشانده از وى اطاعت نمودند .\r\n\r\nبيان آنچه يوسف بن آبق در بغداد كرد\r\nدر صفر اين سال پادشاه تتش يوسف بن آبق تركمن را به شحنه‌گى بغداد گسيل داشت . گروهى از تركمانها با وى بودند از ورود او به بغداد جلوگيرى شد ، و از آن سوى صدقة بن مزيد حكمران حله وارد شد . او از تتش بدش ميآمد ، در بلاد خود هم بنام او خطبه نخواند . همين كه ابن آبق اين خبر شنيد به راه خراسان برگشت و « باجسرا » را بباد نهب و غارت گرفت . سپاهيان پادگان در بعقوبا با او جنگ\r\n\r\n","description":"","footnote":"","page_name":" 220 ","page_number":188},
  {"content":"\r\n\r\nكردند . آنها را هزيمت داد و ببدترين شكل آنها را غارت كرد و تركمانها گرد او افزون شدند و به بغداد برگشت .\r\nصدقة به حله برگشته كه يوسف بن آبق وارد بغداد شد و خواست آنجا را غارت كرده دمار از روزگار مردم درآورد . اميرى كه با او همراه بود او را از اين كار منع كرد . سپس خبر كشته شدن تتش به او رسيد ، پس از بغداد بموصل و از آنجا به حلب رفت .\r\n\r\nبيان جنگ ميان بركيارق و تتش و كشته شدن تتش\r\nدر صفر اين سال ، تتش بن الب ارسلان كشته شد .\r\nسبب آن اين بود ، چون به نحوى كه بيان كرديم ، سلطان بركيارق را هزيمت داد از محل آن واقعه به همدان رفت ، در آنجا امير آخر تحصن اختيار كرده بود ، تتش از آنجا عزيمت كرد . امير آخر براى دست‌يابى بار و بنهء او بدنبال او رفت .\r\nتتش برگشته او را شكست داد و آخر بهمدان بازگشت ، و از تتش زينهار خواست و به او تأمين داده و همراه او شد . بركيارق بيمار شد ، و تتش از بيمارى او آگاه شد و رو به اصفهان رفت . امير آخر از او اجازت گرفت كه به جرباذقان ( گلپايگان ) برود كه در آنجا ضيافتى بر پا نمايد و نيازمنديهاى آن فراهم آورد . تتش بوى اجازت داد و بدان صوب رهسپار گرديد و از آنجا به اصفهان رفت و خبر تتش را به آنها داد .\r\nتتش از عزيمت امير آخر آگاه شد ، جرباذقان را بباد غارت گرفت و به رى رهسپار شد و با امرائى كه در اصفهان بودند ، مكاتبه كرد و آنان را به طاعت خود بخواند كه مال بسيار بدانها ارزانى خواهد داشت .\r\nبركيارق در آن موقع مبتلا به بيمارى آبله بود ، امراء به تتش پاسخ دادند و نويد دادند كه به او خواهند پيوست همينقدر منتظرند به‌بينند سرنوشت بركيارق ( از آن بيمارى ) چه خواهد بود .\r\n\r\n","description":"","footnote":"","page_name":" 221 ","page_number":189},
  {"content":"\r\n\r\nهمين كه بركيارق بهبود يافت به تتش پيام فرستادند كه ميان ما جز شمشير ( حاكمى ) وجود نخواهد داشت . و با بركيارق از اصفهان با عدهء كمى حركت كردند . همين كه به جرباذقان رسيدند ، سپاهيان از هر سوى و تمام جهات روى به آنها آوردند تا اينكه تعدادشان به سى هزار نفر بالغ گرديد و در موضعى نزديك به رى هر دو گروه با هم روبرو شدند ، سپاه تتش شكست خورد و منهزم شد و لكن خود پافشردگى نمود و كشته شد . آورده‌اند كه يكى از ياران آقسنقر حكمران حلب بكين خواهى سرور خود ( آقسنقر ) او را كشت .\r\nفخر الملك پسر نظام الملك كه با تتش بود ، دستگير شده ، پس او را آزاد كردند و امر سلطنت براى بركيارق استقرار يافت و استوار گرديد . اگر خدا كارى را بخواهد اسبابش را هم فراهم مينمايد . ديروز از عم خود تتش هزيمت يافت و با عدهء قليلى خود را باصفهان رساند و كسى او را دنبال نكرد . و هر گاه بيست نفر سوار دنبالش كرده بودند دستگير شده بود . زيرا كه چند روزى پشت دروازهء اصفهان متوقف بماند و وقتى هم او را به شهر اصفهان راه دادند امراء خواستند چشمان او را ميل بكشند ، و چنين اتفاق رويداد كه روز دوم ورود او به اصفهان برادرش تب كرد و آبله گرفت و مرد . و او بجايش بر تختگاه ملك نشست ، سپس خود او مبتلا به بيمارى آبله و سرسام شد و بهبود يافت و از زمانى كه عمش او را شكست داد تا زمانى كه بهبود يافت و از اصفهان عزيمت كرد و در مدت چهار ماه عمش از جا تكان نخورد و كارى صورت نداد و چنانچه موقعى كه مريض بود ، قصد او كرده بود يا وقتى كه برادر او بيمار شد حركتى از خود ميكرد ، كشور را تصرف ميكرد .\r\n و للّه سر فى علاك و انما * كلام العدى ضرب من الهذيان \r\nمفاد اين بيت به فارسى چنين است كه :\r\n« خداى را سرّى در بلند ساختن تو باشد . و سخن بدخواه گونه‌اى از هذيان گوئى است »\r\n\r\n","description":"","footnote":"","page_name":" 222 ","page_number":190},
  {"content":"\r\n\r\n\r\nبيان حال ملك رضوان و برادرش دقاق پس از كشته شدن پدرشان\r\nتاج الدوله تتش به يارانش وصيت كرده بود كه بعد از او پسرش ملك رضوان جانشين او خواهد بود ، و پيش از شروع پيكارى كه در معركهء آن كشته شد . از بلد جبل ( به ظن غالب همدان بايد باشد م . ) در اين باره بوى نامه نوشت و امر كرد به عراق برود و در ( بغداد ) در دار المملكه اقامت گزيند . او هم با گروه بسيارى بدان صوب رفت . از جمله كسانى كه همراهش بودند ايلغازى پسر ارتق بود . او نزد تتش رفته و لكن تتش او را نزد فرزند خود رضوان بجاى گذاشت و ديگر امير و ثاب - بن محمود ابن صالح بن مرداس و غيرهما بودند . همين كه نزديك به « هيت » شد خبر كشته شدن پدرش به او رسيد ، پس به حلب برگشت ، مادرش هم بهمراهش بود و حلب را تصرف كرد . در حلب ابو القاسم حسن بن على خوارزمى حكومت داشت .\r\nحكومت آنجا را تتش به او واگذار كرده بود كه بر شهر و قلعهء آن حكومت داشته باشد شوهر مادرش ، جناح الدوله حسين پسر ايتكين به رضوان پيوست . او با تتش در اردوگاه همراه بود و از آن معركه جان سالم بدر برده بود و نيز دو برادر صغير رضوان هم با او بودند كه نامشان : ابو طالب و بهرام بود . آنها همگى بگونهء مهمان نزد ابى القاسم خوارزمى كه حكومت شهر با او بود ميزيستند . جناح الدوله از مغاربه استمالت كرد . اكثر سپاهيان در قلعه مغاربه بودند . همين كه شب فرا رسيد ، بنام ملك رضوان شعار دادند و ابى القاسم را احاطه كرده گرفتند و نزد رضوان فرستادند و او بدلجوئى او پرداخت و پوزش خواست . خوارزمى پوزش او را پذيرفت و بنام رضوان بر منابر حلب و توابع آن خطبه خوانده شد . پيش از آن بنام او خطبه خوانده نميشد بلكه بعد از كشته شدن پدرش به دو ماه خطبه بنام پدرش خوانده ميشد .\r\nجناح الدوله با نيكرفتارى بتدبير كار ملك پرداخت . امير باغيسيان بن -\r\n\r\n","description":"","footnote":"","page_name":" 223 ","page_number":191},
  {"content":"\r\n\r\nمحمد بن الب تركمان حكمران انطاكيه در آغاز به مخالفت سر برداشت و سپس با آنها صلح كرد و بملك رضوان مشورت داد كه قصد دياربكر كند زيرا كه آنجا خالى از وجود حكمرانى كه آن را حفظ كند مىباشد و همگى رو بدان سوى نهادند . امراى اطراف كه تتش آنها را تعيين كرده بود ، بر آنها وارد شدند و قصد سروج نمودند .\r\nامير سقمان فرزند ارتق نياى اصحاب امروزى ( زمان مؤلف ) حصن جلو افتاده سروج را گرفت و آنان را مانع از ورود بدان نقطه شد . اهالى شهر نزد رضوان آمدند و شكايت و دادخواهى از سپاهيان او كردند كه غلات آنها را به تباهى كشانده‌اند و تقاضا كردند از آن نقطه كوچ كند . رضوان از آنجا به رها رفت .\r\nدر رها مردى بود كه « فارقليط » ناميده ميشد و رها را از جانب « بوزان » در تضمين خود داشت او با مسلمانان بجنگ و ستيز پرداخت و در دژ آنجا پناهنده شد .\r\nاز « فارقليط » شجاعتى ديدند كه گمان آن از او نميكردند . پس از آن رضوان آنجا را تصرف كرد . باغيسيان از رضوان خواست كه دژ را به او واگذار كند . و رضوان آنجا را به او بخشيد ، و او دژ را تحويل گرفت و باستحكاماتش افزود و مردان ( محافظ ) را مرتب كرد .\r\nمردم حران بآن‌ها پيام فرستادند و خواستند به حران بيايند تا آنجا را تسليم آنها كنند .\r\n« قراجه » امير حران بشنيد و آگاه شد و ابن مفتى را در اين كار متهم كرد .\r\nابن مفتى كسى بود كه تتش به او اعتماد كرده محافظت شهر را به او واگذار كرده بود امير قراجه او را با برادرزاده‌هايش گرفته بدارشان آويخت .\r\nخبر به رضوان رسيد ، در آن حيص و بيص جناح الدوله و باغيسيان با يك ديگر اختلاف پيدا كرده بودند و هر يك براى ديگر نيت غدر و خيانت در نهان داشت .\r\nجناح الدوله به حلب گريخت ، و وارد آنجا شد و با همسر خود مادر ملك رضوان ديدار كرد . رضوان و باغيسيان با عبور از فرات رو بحلب رفتند ، و شنيدند جناح الدوله پيش از آنها به آنجا وارد شده است . باغيسيان ملك رضوان را ترك كرده به انطاكيه رفت\r\n\r\n","description":"","footnote":"","page_name":" 224 ","page_number":192},
  {"content":"\r\n\r\nو اما دقاق پسر تتش او را پدرش نزد عمويش سلطان ملكشاه به بغداد فرستاده بود ، و دختر سلطان را به عقد زواج او درآورد و بعد از درگذشت سلطان با خاتون جلاليه و پسرش محمود باصفهان رفت . در آنجا به پنهان نزد سلطان بركيارق رفته و با او همراه شد ، سپس به پدرش پيوست و با او در معركه‌اى كه تتش پدرش كشته شد حاضر بود .\r\nهمين كه پدرش كشته شد يكى از غلامان پدرش كه نامش ايتكين حلبى بود او را گرفته با خود بحلب بر دو نزد برادرش ملك رضوان اقامت گزيد . امير ساوتكين مستخدم استاندار در قلعهء دمشق ، پنهانى به دقاق نامه نوشت و او را دعوت كرد بيايد دمشق را بگيرد . دقاق پنهانى از حلب گريخت و بشتاب به سمت مقصود رفت .\r\nبرادرش رضوان گروهى چابك سوار بدنبالش فرستاد به او نرسيدند .\r\nهمين كه بدمشق رسيد ، ساوتكين خادم از ديدارش بسى ابراز شادمانى و ملاقاتش كرد . همين كه وارد دمشق شد باغيسيان براى او پيام فرستاد كه ملك دمشق را شخصا و جدا از برادرش رضوان در تصرف داشته باشد .\r\nاتفاق چنين رويداد كه در آن اثناء معتمد الدوله طغدكين با گروهى از خواص تتش و سپاه او كه بسلامت مانده بودند ، بدمشق رسيد ، او با سرور خود ( تتش ) گواه معركهء جنگ بود و تاكنون در اسارت مانده و از اسارت خلاصى يافته و بدمشق روى نهاد و چون به آنجا رسيد ، ملك دقاق و ارباب دولتش از او پيشواز كردند و در تكريم وى مبالغه نمودند . طغدكين شوى مادر دقاق بود و باينجهت مايل به او شد و حكومت او را در بلادش نيرو بخشيد كه در كار كشتن ساوتكين خادم تدبير كرده او را كشتند . باغيسيان از انطاكيه رو به آنها گذارد . ابو القاسم خوارزمى هم با او بود و او را وزير دقاق نموده در دولت حكم او را استوار داشت .\r\n\r\nبيان درگذشت معتمد بن عباد\r\nدر اين سال معتمد بن عباد كه فرمانرواى اندلس بود . در زندان « اغمات » از شهر ( ى ) در مغرب درگذشت ما در ضمن بيان رويدادهاى سال چهار صد و هشتاد گفتيم\r\n\r\n","description":"","footnote":"","page_name":" 225 ","page_number":193},
  {"content":"\r\n\r\nكه چگونه بلاد او گرفته شد و او تاكنون زندانى بود و درگذشت وى از جهت سخاوتمندى و دهش و دانش و شجاعت و رياست نامه از محاسن اين جهان بود و اخبارش مشهور و آثارش مدون است .\r\nاو را اشعار نيكو است ، از جمله اشعارى است كه هنگامى كه ملكش گرفتند و زندانيش كردند سروده است :\r\n سلت على يد الخطوب سيوفها * فجذذن من جسدى الحصيف الامتنا\r\nضربت بها ايدى الخطوب ، و انما * ضربت رقاب الآملين بها المنى\r\nيا آملى العادات من نفحى تنا * كفوا ، فان الدهر كف اكفنا \r\nمفاد اين ابيات به فارسى چنين است : دست پيش آمدهاى بد روزگار شمشيرها برويم كشيده و از اين قن ، تنومند خرده پاره‌اى سوا كردند ، دست روزگار و پيش آمدهاى سخت آن بزد اما آنكه بزد ، گردن آرزومندان بود . هان اى آرزومندان دمهاى ( دهش ) ما بس كنيد كه روزگار ( بىبنياد ) دست ما كوتاه كرده است .\r\nو از اوست در قصيده‌اى درباره توصيف غل و زنجيرى ( كه در زندان ) بپاها داشته است :\r\n تعطف فى ساقى ، تعطف ارقم * يساورها عضا بأنياب ضيغم\r\nو انى من كان الرجال بسيبه * و من سيفه فى جنة و جهنم \r\nمفاد اين دو بيت به فارسى اينست : در ساق ( پايم ، زنجير ) همچو به پيچيده و آن را چنان ميگزد كه گوئى شير شرزه بدندانهايش مرا ميگزد ، و من كه مردان از نعمت روان و شمشير من در بهشت و دوزخ بودند ( بچنين روز گرفتار آمده‌ام ) .\r\nدر روز عيدى گفته است :\r\n فيما مضى كنت بالاعياد مسرورا * فساءك العيد فى « اغمات » مأمورا\r\nقد كان دهرك ان تأمره ممتثلا * فردك الدهر منيها و مامورا\r\nمن بات بعدك فى ملك يسر به * فانما بات بالاحلام مسرورا \r\nمفاد اين اشعار به فارسى چنين است : درگذشته روزهاى عيد شاد بودم ، در\r\n\r\n","description":"","footnote":"","page_name":" 226 ","page_number":194},
  {"content":"\r\n\r\n« اغمات » ( زندان خود را گويد ) عيدم غم و اندوه ببار آورده است ، روزگار تو ( خود را گويد ) چنان بود كه آنچه گفتى انجام ميشد ، اكنون روزگار برگشته تو را نهى مىكند ( و آمر بودى ) و اينك مامورى ، آن كس كه پس از تو در ملك مانده بدان شاد مىباشد . بجاى ماندنش رويا و در احلام خود شادمانست .\r\nشاعر او ابو بكر بن اللبانه بود ، و در زندان كه بود بديدارش ميرفت و او را مدح كرده ميستود نه بخاطر اينكه چيزى عايد او بشود ، بلكه حق شناسى از احسان قديم بود كه چنان ميكرد و چون درگذشت شاعر ابو بكر بيامد و روز عيدى بود و بر مزار او بايستاد و مردم به زيارت مزارهاى بستگان خود در آنجا گرد آمده بودند و ابو بكر به پا ايستاده با بانگ رسا چنين انشاد كرد :\r\n ملك الملوك أ سامع فانادى * ام قد عداك من الجواب عوادى\r\nلما خلت منك القصور ، و لم تكن * فيها ، كما قد كنت فى الاعياد\r\nفمثلت فى هذا الثرى لك خاضعا * و تخذت قبرك موضع الانشاد \r\nمفاد اين ابيات به فارسى چنين است : هان اى شاه شاهان آيا نداى مرا ميشنوى يا پاسخ من برنگشته ( چيزى ) بگويى . چون كاخها خالى از وجود تو شد . و تو ديگر همچو روزهاى عيد در آنجا نبودى ، پس بر اين تربت با فروتنى آمدم و آرامگاه ترا جاى سخن سرائى خود برگزيدم .\r\nو در آن حال شروع به اتمام قصيده خود كرد . مردم گرد او جمع آمد . همه ميگريستند هر گاه ما ميخواستيم به تفصيل مناقب و محاسن او بازگو ميكرديم سخن بدرازا ميكشيد و بر همين حد آن را موقوف مينمائيم .\r\n\r\nبيان درگذشت وزير ابى شجاع\r\nدر جمادى الاخره اين سال وزير ابو شجاع محمد بن حسين بن عبد اللّه وزير خليفه درگذشت ، اصل او از روذرآور و در اهواز به دنيا آمده بود ، و فقه را نزد شيخ ابو اسحاق شيرازى خواند و داناى ( زبان ) عربى بود و تصانيفى دارد از جمله : تجارب الامم\r\n\r\n","description":"","footnote":"","page_name":" 227 ","page_number":195},
  {"content":"\r\n\r\nاست و مردى عفيف ، عادل . با حسن سيرت . و بسيار با خير و كار نيك بود . درگذشت او در مدينه رسول خدا صلّى اللّه عليه و سلّم رويداد و مجاور آنجا بود .\r\nچون مرگش نزديك شد . خواست كه او را به مسجد النبى صلّى اللّه عليه و سلّم ببرند ، و بردند و در آنجا بپاى ايستاد و بگريست و گفت : يا رسول إله ، خداوند عز و جل گويد  ( وَ لَوْ أَنَّهُمْ إِذْ ظَلَمُوا أَنْفُسَهُمْ جاؤُكَ فَاسْتَغْفَرُوا اللَّهَ وَ اسْتَغْفَرَ لَهُمُ الرَّسُولُ لَوَجَدُوا اللَّهَ تَوَّاباً رَحِيماً )  [ ( 1 ) 
  ] من اينجا آمدم و بگناهان خويش و جرمها كه مرتكب شده‌ام اعتراف ميكنم و شفاعت تو را خواستار و بدان اميد دارم .\r\n\r\nبيان فتنهء نيشابور\r\nدر ذى حجه اين سال ، امير بزرگى از امراى خراسان گروه انبوهى گرد خود جمع آورد و رو به نيشابور نهاد آنجا را محاصره كرد . اهالى نيشابور هم اجتماع كرده سخت‌ترين جنگها را با او كردند و چهل روز نيشابور را محاصره كرد و بدان دست نيافت و در محرم سال چهار صد و هشتاد و نه از آنجا برفت . همين كه او رفت ميان كراميه و ساير طوايف از اهالى نيشابور فتنه‌اى پديد گرديد و كشتار بسيارى ميانشان رويداد .\r\nپيشرو شافعيان ابى القاسم پسر امام الحرمين ابى المعالى جوينى بود . و پيشرو حنفيان قاضى محمد بن احمد بن صاعد بود و هر دو متفقا عليه كراميه بودند و پيشتاز\r\n\r\n\r\n\r\n\r\n","description":"","footnote":"\r\n[ ( 1 ) 
  ] قرآن مجيد سورهء چهارم آيه مباركه 63 ، و مفاد آن به فارسى اينست كه :\r\nچنانچه آنها كه به خود ستم روا داشتند نزد تو ( رسول خدا ) آمد . و از خدا آمرزش خواستند و رسول خدا براى آنان استغفار نمود خواهند يافت كه خداوند بخشنده است م .\r\n","page_name":" 228 ","page_number":196},
  {"content":"\r\n\r\nكراميه محمشاد بود . پيروزى از آن شافعيان و حنفيان عليه كراميه بود و مدارسشان ويران كردند . و بسيار از آنان و غير آنها كشته شدند و فتنه بزرگى بود .\r\n\r\nبيان پاره‌اى از رويدادها\r\nدر ربيع الاخر اين سال . خليفه اقدام بساختن حصارى گرد الحريم نمود ( مقصود حريم دار الخلافه است م . ) و به وزير ( خود ) عميد الدوله بن جيهر اجازه داد عامه را براى گردش و كار آزاد گذارده ( در محوطهء حريم ) شهر را آرايش داده طاقها بسته و در نوسازى آن كوشيدند .\r\nدر ماه رمضان اين سال . سلطان بركيارق مجروح شد . او را شخص ناشناسى از مردم سجستان در بازويش زخم زد . سپس آن مرد دستگير شد . دو مرد ديگر از مردم سجستان او را يارى كردند . همين كه ضارب دستگير شد و او را زدند اعتراف كرد باينكه آن دو نفر او را گماشته بودند آن كار را بكند آن دو نفر را گرفتند به سختى زدند كه به عمل خود اعتراف كنند . ولى اعتراف نكردند . فيلى آوردند تا هر دوى آنها را زير پاى فيل اندازند . يكى از آنها پيش آمد و گفت : مرا رها كنيد ، شما را آگاه ميكنم . او را رها كردند آنكه همراهش بود گفت : برادر ، ما را بناچار خواهند كشت تو با افشاى اسرار مردم سجستان را رسوا مكن ، او هم چيزى نگفت و هر دو را بكشتند .\r\nدر اين سال امام ابو حامد غزالى . رهسپار شام گرديد و بيت المقدس را زيارت كرد و تدريس در مدرسهء نظاميه را ترك گفت و برادرش را بجاى خود برقرار داشت . و به زهد گرائيد و جامهء خشن پوشيد و به خوراك بىمقدار قناعت ورزيد و در اين سفر بود كه ( كتاب ) « احياء علوم الدين » را تصنيف كرد و گروهى بسيار از مردم در دمشق ( موعظهء ) او بشنيدند ، و پس از آن كه در سال بعد حج گذارد ببغداد بازگشت و از آنجا بخراسان رفت :\r\n\r\n","description":"","footnote":"","page_name":" 229 ","page_number":197},
  {"content":"\r\n\r\nدر ربيع الاول اين سال خطبه بنام وليعهد ( خليفه ) ابى الفضل منصور بن المستظهر بالله خوانده شد .\r\nدر اين سال بركيارق وزير خود مؤيد الملك پسر نظام الملك را عزل كرد و برادرش فخر الملك را بوزارت برقرار كرد و سبب آن اين بود كه وقتى بركيارق عم خودش را منهزم كرد و كشته شد . خادمى را فرستاد تا مادرش زبيده خاتون را از اصفهان بياورد . مؤيد الملك با گروهى از امراء اتفاق نموده به بركيارق مشورت دادند كه به ترك او - مادرش - گويد . بركيارق به آنها گفت : من ملك را بدون وجود او كه نزد خودم باشد نخواهم . همين كه زبيده خاتون رسيد و آگاه از آن احوال شد ، از مؤيد الملك روى برتافت . مجد الملك ابو الفضل بلاسانى . در راه همراه با مادر بركيارق بود ، و دانست كه آب او با مؤيد الملك بيك جوى نميرود و كارش با وجود مؤيد الملك فرجامى نخواهد داشت و ديگر اينكه ميان مؤيد الملك و برادرش فخر الملك ، بسبب جواهرى كه نظام الملك پدرشان بجاى گذارده بود .\r\nدورى وجود داشت و همين كه فخر الملك دانست كه مادر سلطان از برادرش مؤيد الملك روى برتافته است ، پيام فرستاد و اموالى گرانمايه براى شغل وزارت بذل كرد : درخواستش پذيرفته شد و برادرش عزل شده او جاى وى را گرفت .\r\nدر جمادى الاولاى اين سال . ابو محمد رزق إله بن عبد الوهاب تميمى فقيه حنبلى درگذشت ، وى مردى عارف و آگاه به چندين ( رشته دانش ) و نزديك به سلاطين بود در رجب اين سال . ابو الفضل احمد بن حسن بن خيرون معروف به ابن باقلانى درگذشت . مرد مشهورى است و مولد او بسال چهار صد و شش بود .\r\nدر شعبان اين سال قاضى ابو بكر محمد بن مظفر شامى درگذشت . او از اصحاب ابى الطيب طبرى بود و براى قضاء مزد نميستاند و حق را بجاى خود استوار ميداشت و به احدى از خلق الله چشم پوشى نميكرد . يكى از تركان بر شخصى اقامه دعوى كرد ، به او گفت : آيا گواهى براى ادعاى خوددارى ؟ گفت : آرى . فلان كس است مشطب فقيه فرغانى . قاضى ابو بكر به او گفت : گواهى مشطب نمىپذيرم زيرا جامهء\r\n\r\n","description":"","footnote":"","page_name":" 230 ","page_number":198},
  {"content":"\r\n\r\nابريشمى ميپوشد . آن ترك مدعى گفت : سلطان و نظام الملك هم جامه‌هاى ابريشمى ميپوشند . قاضى گفت : اگر در محضر من به يك دسته باقلا و سبزى هم گواهى دهند ، گواهى آنان را هم نمىپذيرم . بعد از او بجايش ابو الحسن على بن قاضى القضاة ابى عبد إله محمد دامغانى امور قضاء كرد .\r\nدر اين سال قاضى ابو يوسف عبد السلام بن محمد قزوينى درگذشت مولد او بسال چهار صد و بيست و يك بود .\r\nدر مذهب اعتزالى غلو ميكرد و گفته شده كه زيدى مذهب بود .\r\nدر اين سال قاضى ابو بكر بن رطبى ، قاضى دجيل درگذشت . او شافعى مذهب بود و بعد از او برادرش ابو العباس احمد بن حسن بن احمد ابو الفضل حداد اصفهانى مصاحب ابى نعيم حافظ جاى او را گرفت . آورده‌اند كه ( كتاب ) حلية الاولياء از اوست . وى بزرگتر از برادرش ابى المعالى بود . ابو عبد محمد بن ابى نصر فتوح بن عبد إله ابن حميد حميدى اندلسى « در همين سال درگذشت . او پيش از سال چهار صد و بيست متولد شد . حديث را در شهر خود و مصر و حجاز و عراق شنيد و مصنف ( كتاب ) الجمع بين الصحيحين است و مردى ثقه و فاضل بوده در ذى حجه درگذشت و كتب خود را وقف كرد كه مردم از آن بهره‌مند شوند\r\n.\r\n\r\n","description":"","footnote":"","page_name":" 231 ","page_number":199},
  {"content":"\r\n\r\n\r\n489 ( سال چهار صد و هشتاد و نه )\r\n\r\nبيان كشته شدن يوسف بن آبق و مجن حلبى\r\nدر محرم اين سال يوسف بن آبق كه قبلا گفتيم تاج الدولهء تتش او را به بغداد فرستاد و سواد شهر را غارت كرد . در حلب كشته شد .\r\nعلت كشته شدن او چنين بود كه پس از كشته شدن تاج الدوله وى در حلب ميزيست . در حلب شخصى بود كه او را مجن ، ميناميدند و رئيس گروه نوخاستگان بوده پيروان زيادى داشت . اين شخص نزد جناح الدوله حسين رفت و به او گفت :\r\nيوسف بن آبق با باغيسيان مكاتبه دارد و تصميم به فساد و تبهكارى گرفته است .\r\nجناح الدوله به او اجازه داد يوسف را بكشد . مجن از او درخواست كرد با گروهى از سپاهيان او را يارى كند و ياريش كرد . مجن قصد خانه‌اى كه يوسف در آن سكنى داشت نمود و از در و بام خانه او را در تنگنا گذاشت و يوسف را گرفت و كشت و آنچه هم در خانهء او يافته ميشد غارت كرد و در حلب مانده حاكم بر امور گرديد .\r\nسپس دچار وسوسه شد كه خودش منفردا حكومت كند و ملك رضوان را كنار گذارد . پس به جناح الدوله گفت : ملك رضوان به من امر كرده است تو را بكشم هواى كار خود را داشته باش . جناح به حمص كه از آن خودش بود بگريخت و همين كه مجن در حكم يكه‌تاز شد رضوان بر او متغير گرديد و از او خواست كه شهر را ترك كند و مجن نكرد . رضوان هم با يارانش سوار شد . اگر همت بجنگ او ميگماشت ميتوانست\r\n\r\n","description":"","footnote":"","page_name":" 232 ","page_number":200},
  {"content":"\r\n\r\nاز عهده‌اش برآيد . و لكن به يارانش امر كرد دارائى و اثاث و چارپايانش غارت كنند و كردند ، مجن خود را پنهان كرد ، به پىگرد او برخاستند پس از سه روز او را يافتند و دستگيرش نمودند و شكنجه و كيفرش داده سپس او و فرزندانش را كشتند .\r\nاو از مردم سواد شهر و هيزم‌شكن بود كه بدان وضع برسيد .\r\n\r\nبيان درگذشت منصور بن مروان\r\nدر محرم اين سال ، منصور بن نظام الدين بن نصر الدوله بن مروان حكمران دياربكر درگذشت . هموست كه خاندان بنى مروان بوى منقرض گرديد و آن موقعى بود كه فخر الدوله بن جهير با او جنگ كرد و « جكرمش » او را در جزيره دستگير نمود و او را به مردى يهودى سپرد . و در خانهء همان مرد درگذشت ، همسرش جنازهء او را در تربت نياكانش به خاك سپرد ، پس از آن حج گذارد و به شهر بشنويه برگشت و صومعه‌اى از شهر فنك نزديك به جزيرهء ابن عمر خريد و در آن صومعه به عبادت خدا اقامت كرده و سرگرم شد .\r\nمنصور مردى شجاع بود اما اينكه بشدت بخيل بود و از بخل او داستانهاى شگرفى نقل ميكنند ، بدبختى طالبان دنيا روى گردانى آنها از آخرت باشد ، آيا نمينگرند كه دنيا با ابناء خود چه‌ها مىكند ، همين منصور كه خود پادشاهى از دودمان پادشاهى بود مآل كارش بدان انجاميد كه در خانهء يك يهودى مرد ، از خداى بزرگ مسئلت مينمائيم كه نيكى به كارهاى ما ببخشايد و عاقبت كار ما در دنيا و آخرت ، به منت و كرم خويش اصلاح كند .\r\n\r\nبيان تصرف شهر قابس ايضا بوسيله تميم\r\nدر اين سال تميم بن معز شهر قابس را تصرف كرد و برادر خود عمرو را از آنجا بيرون راند .\r\nسبب آن اين بود كه در قابس شخصى بود بنام قاضى بن ابراهيم بن بلمونه كه\r\n\r\n","description":"","footnote":"","page_name":" 233 ","page_number":201},
  {"content":"\r\n\r\nدرگذشت ، اهالى شهر عمرو بن المعز را بر خود حاكم ساختند ، عمرو بنا را به بدكردارى گذارد . قاضى بن ابراهيم كسى بود كه بر تميم عاصى بود و تميم از وى اعراض ميكرد . عمرو راه و روش او را پيشنهاد خود كرد . و بر برادر عصيان ورزيد ، تميم سپاهيان عليه او بيرون كرد تا شهر را از او بگيرد ، يكى از ياران تميم گفت :\r\nسرور من وقتى قاضى در آنجا ( قابس ) بود ، سهل‌انگارى روا داشته او را به حال خود ترك كردى ، اكنون همين كه برادرت در آنجا بحكمرانى برقرار گرديده ، سپاهيان عليه او مجهز و لشكركشى كرده‌اى ، تميم به پاسخ او گفت :\r\nهنگامى كه بنده‌اى از بندگان مادر آنجا بود ، نابودى او بر ما آسان بود و اما امروز يك فرزند معز در مهديه و يك فرزند معز در قابس ، اين كار قابل سكونت نيست .\r\n( دو پادشاه در اقليمى نگنجند ، و هفت درويش در گليمى بخسبند . « سعدى » م . )\r\nابن خطيب سوسه قصيدهء مشهورى دربارهء فتح آن در مدح تميم سروده است :\r\n( مولف فاضل ابياتى چند از اين قصيده را نقل كرده است كه در نقل و ترجمهء آن فايده‌اى متصور نبود و از آن گذشتيم . م . )\r\n\r\nبيان تصرف موصل بوسيله كربوقا\r\nدر ذى قعده اين سال ، قوام الدوله ابو سعيد كربوقا شهر موصل را تصرف كرد پيش از اين گفته بوديم كه تاج الدوله تتش ، هنگامى كه آقسنقر و بوزان را كشت ، كربوقا را اسير كرد و او را نگهداشت ، بطمع اينكه در اصلاح كار او با امير انر پدر زنش بكوشد ، گذشته از اين كربوقا شهرى را مالك نبود كه هر گاه او را بكشد مالك شهر او بشود ، چنان كه امير بوزان را كشت و بر بلاد او رها و حران چيره گرديد ، پس او را نگهداشت .\r\nقوام الدوله در حلب زندانى بود تا زمانى كه تتش كشته شد ، و پسرش ملك رضوان حلب را مالك شد . سلطان بركيارق رسولى به حلب فرستاد و به رضوان\r\n\r\n","description":"","footnote":"","page_name":" 234 ","page_number":202},
  {"content":"\r\n\r\nامر كرد او و برادرش آلتونتاش را آزاد كند . آنها همين كه آزاد شدند از حلب حركت كرده ، گروه زيادى از سپاهيان بىكاره گرد آنها جمع آمدند و به حران آمدند و آنجا تسليم آنها شد . محمد بن شرف الدوله مسلم بن قريش كه در نصيبين بود ، و شروان بن - وهيب و ابو الهيجاء كرد هم با او در نصيبين بودند ، با كربوقا و آلتونتاش مكاتبه كردند و از آنان طلب يارى نمودند ، عليه امير على بن شرف الدوله كه در موصل بود و تاج الدوله تتش بعد از پيكار در مضيع او را در آنجا برقرار داشته بود .\r\nكربوقا رو بدان صوب نهاد . محمد بن شرف الدوله ، دو مرحله مانده به نصيبين برسد او را ملاقات كرد و آنها را سوگند براى تأمين خويش داد ، كربوقا پس از سوگندى كه ياد كرده بود او را دستگير كرد و با خود به نصيبين برد .\r\nچون به آنجا رسيد از ورود او جلوگيرى شد ، چهل روز آنجا را محاصره كرد ، تا نصيبين تسليم او شد و از آنجا روى بموصل نهاد و موصل را محاصره كرد ولى به چيزى ظفرياب نشد ، پس از آنجا به « بلد » رفت و در آنجا محمد بن شرف الدوله را كشت و جنازه‌اش به آب سپرد و به حصار موصل بازگشت و در يك فرسنگى در روستاى « باحلافا » فرود آمد ، و آلتونتاش را در جهت شرقى موصل ترك كرد . على ابن مسلم حكمران موصل از امير جكرمش حكمران جزيرهء ابن عمر طلب يارى كرد ، جكرمش به يارى او بدان صوب رفت . آلتونتاش چون بدانست به پيشواز او شتافت و با او جنگيد و جكرمش منهزم شد و به حالت انهزام به جزيره برگشت و به طاعت كربوقا درآمد و او را در محاصره موصل يارى كرد در موصل مواد غذائى و هر چيز ديگر كاهش يافت و كمياب گرديد حتى مواد سوخت ، بطوريكه براى سوخت از قير استفاده ميشد و پنبه كمياب شد .\r\nهمين كه كار بر حكمران آن على سخت شد ، موصل را ترك كرد و نزد امير صدقة بن مزيد به حله رفت و كربوقا بعد از نه ماه محاصره شهر را گرفت . مردم شهر بترسيدند زيرا كه آنها خبر شده بودند كه آلتونتاش در صدد غارت آنهاست و كربوقا از او جلوگيرى كرده است . آلتونتاش سرگرم بدستگير كردن اعيان شهر و مطالبه\r\n\r\n","description":"","footnote":"","page_name":" 235 ","page_number":203},
  {"content":"\r\n\r\nودايع شهر از آنها گرديد ، اين امر براى كربوقا بدرازا كشيد و گران آمد ، امر به كشتن او كرد در روز سوم آلتونتاش را كشتند و مردم از شر او آسوده شدند ، كربوقا با مردم به نيكرفتارى سلوك كرد و از آنجا به رحبه رفت . از ورودش جلوگيرى شد ، آنجا را تصرف نمود و غارت كرد و نماينده‌اى از جانب خود در آنجا برقرار داشت .\r\n\r\nبيان پاره‌اى از رويدادها\r\nدر اين سال شش كوكب در برج حوت گرد آمدند : خورشيد ، ماه ، مشترى ، زهره ، مريخ و عطارد پس منجمين چنين حكم كردند كه طوفانى نزديك به طوفان نوح رخ ميدهد . خليفه المستظهر باللّه ابن عيسون منجم را بخواست و در اين باره از وى سؤال كرد ابن عيسون گفت : در طوفان نوح هفت كوكب در برج حوت جمع آمدند و اكنون شش كوكب در اين برج گرد آمده و زحل بين آنها نيست ، و هر گاه زحل هم بين آنها بود طوفانى كه روى ميداد چون طوفان نوح بود و ليكن ميگويم كه در شهرى ، يا بخشى از زمين مردمى بسيار از بلاد بسيار در آنجا گرد ميآيد و غرق ميشوند ، پس بر بغداد بسبب اينكه گروهى زياد از بلاد در آنجا گرد آمده بودند بترسيدند و آب - بندها محكم ساختند و همچنين مواضعى را كه بيم انفجار و غرق در آنها ميرفت مستحكم نمودند .\r\nاتفاق چنين رويداد كه حاجيان در بيابان سياقت بعد از نخله فرود آمدند ، سيلى بزرگ جارى شد و بيشترشان را غرق كرد ، آنها كه بارتفاعات كوهها گريزان شده بودند نجات يافتند و لكن دارائى و چارپايان و زاد و توشهء آنها و غير ذلك همه را سيل برد . خليفه به آن منجم خلعت بخشيد .\r\nدر صفر اين سال شيخ ابو عبد اللّه طبرى فقيه شافعى در مدرسهء نظاميهء بغداد بتدريس پرداخت ، فخر الملك پسر نظام الملك وزير بركيارق او را در آنجا برقرار داشت .\r\n\r\n","description":"","footnote":"","page_name":" 236 ","page_number":204},
  {"content":"\r\n\r\nدر اين سال خفاجه بر شهر سيف الدوله صدقة بن مزيد هجوم آوردند . سيف الدوله سپاهى بسركردگى پسر عم خود قريش بن بدران بن دبيس بن مزيد به پيگرد آنها گسيل داشت ، خفاجه او را اسير كرده ، بعد هم رهايش كردند و قصد مشهد ( كربلا ) حسين بن على عليه السلام ( عليهما سلام م . ) كرده و تظاهر به فساد و تبهكارى و منكرات نمودند . صدقه لشكرى بدفع آنها سوق داد ، و آنها را سخت در فشار گذاشته و گروه بسيارى از آنها را حتى نزديك به ضريح كشتند ، مردى از آنها سوار بر اسب خود را از باروى شهر بدان سوى پرت كرد خود و اسبش سالم ماند .\r\nدر صفر اين سال ، قاضى ابو مسلم وادع بن سليمان ، قاضى معرة النعمان و مستولى بر امور آن درگذشت و او از جهت بلند همتى و دانش مرد زمان خود بود .\r\nدر ربيع الاول اين سال ، ابو بكر محمد بن عبد الباقى معروف به ابن خاضبه ، محدث درگذشت ، او مردى دانشمند بود .\r\nدر رمضان اين سال ابو بكر عمر بن السمرقندى درگذشت ، مولد او بسال سيصد و هشتاد و هشت بود .\r\nدر رمضان اين سال ابو الفضل عبد الملك بن ابراهيم مقدسى معروف به همدانى درگذشت . او داناى چند رشته از دانشها بود و هنگام درگذشت نزديك به هشتاد سال داشت\r\n.\r\n\r\n","description":"","footnote":"","page_name":" 237 ","page_number":205},
  {"content":"\r\n\r\n\r\n490 ( سال چهار صد و نود )\r\n\r\nبيان كشته شدن ارسلان ارغون\r\nدر محرم اين سال ارسلان ارغوان پسر الب ارسلان ، برادر سلطان ملكشاه در مرو كشته شد . او خراسان را در تصرف داشت سبب كشته شدن وى اين بود كه نسبت به غلامان خود ، بسيار سخت‌گير بود و به آنها زياد اهانت ميكرد و كيفرشان مىداد .\r\nو آنها زياد از او ميترسيدند . اينك چنين اتفاق افتاد كه غلامى را بخواست ، و بر او وارد شد . ارسلان تنها بود . و از تأخير غلام در خدمت به وى پرخاش كرد . غلام پوزش طلبيد . پوزش او را نپذيرفت ، او هم دشنه‌اى كه با خود داشت بيرون كشيد و او را كشت . غلام را دستگير كردند و به او گفته شد : براى چه اين كار را كردى ؟\r\nگفت : براى اينكه مردم را از ستمكارى او راحت و آسوده كنم .\r\nعلت اينكه خراسان را در تصرف داشت اين بود كه در روزگار برادرش ملكشاه ، از اقطاع آنچه عايد او ميشد بالغ بر هفتهزار دينار بود ، و هنگامى كه ملكشاه در بغداد درگذشت ارغون با او بود ، پس از درگذشت ملكشاه بهمراه هفت غلام به همدان رفت ، در آنجا گروهى به او پيوستند و از آنجا به نيشابور رفت ، در نيشابور به چيزى دست نيافت و روى به مرو نهاد . شحنهء مرو اميرى بود بنام قودن از جمله مملوكان ملكشاه و همو بود كه سبب روى گردان شدن سلطان ملكشاه از نظام الملك شد . و اين را ما در رويداد كشته شدن نظام الملك بيان كرده بوديم\r\n\r\n","description":"","footnote":"","page_name":" 238 ","page_number":206},
  {"content":"\r\n\r\nپس تمايل به ارسلان ارغوان شد و شهر را به او تسليم كرد و سپاهيان به او روى آوردند ، و از آنجا قصد بلخ كرد . و در بلخ فخر الملك پسر نظام الملك حكومت داشت چون ارغون به آنجا رسيد فخر الملك بلخ را ترك كرد . و چنان كه بيان آن گذشت وزير تاج الدوله تتش شد .\r\nارسلان ارغون بلخ ، ترمذ و نيشابور و همهء خراسان را تصرف كرد ، و براى سلطان بركيارق و وزير او مؤيد الملك نامه فرستاد و خواست كه فرمانروائى او را بر خراسان پذيرفته او را برقرار سازند ، همچنانكه نياى او داود ، همه خراسان باستثناى نيشابور را در تصرف داشت ، و در اين امر بذل اموال كرده و تعهد نمود كه در امر سلطنت منازعه نخواهد كرد . بركيارق به سبب اشتغال بامر برادرش محمود و عم خود تتش جوابى نداد و سكوت كرد . همين كه سلطان بركيارق مؤيد الملك را از وزارت عزل كرد و برادرش فخر الملك را بوزارت خويش تعيين نمود و مجد الملك بلاسانى چيره بر امور ملك شد . ارسلان ارغون ، مكاتبه با بركيارق را قطع كرد و گفت :\r\nنميتوانم خود را راضى بگفتگو با بلاسانى بكنم . در اين هنگام بركيارق عم خود بور برس پسر الب ارسلان را بنمايندگى خود معين كرد و او را بسركردگى سپاهيان براى جنگ با ارغوان گسيل داشت .\r\nعماد الملك ابو القاسم پسر نظام الملك پيش از اينها به ارسلان ارغون رسيده و وزير ارغون بود . سپاهيان اعزامى بركيارن چون بخراسان رسيدند ، ارسلان ارغون با آنها روبرو شد و جنگيد و شكست يافته به حال هزيمت به بلخ رفت ، بوربرس و سپاهيانى كه با او بودند در هرات اقامت گزيدند .\r\nپس از آن ارغون سپاهى انبوه گرد آورد و به مرو رفت و چند روزى آنجا را محاصره كرد و مرو را به زور گرفت و كشتارى زياد آنجا نمود و دروازه‌هاى باروى شهر را كنده و ويران ساخت . بوربرس از هرات بسوى او رفت و تلاقى و جنگ كردند بوربرس منزم گرديد . اين واقعه بسال چهار صد و هشتاد و هشت رويداد .\r\nعلت هزيمت بوربرس اين بود كه در جمله سپاهيانى كه بركيارق با او روانه\r\n\r\n","description":"","footnote":"","page_name":" 239 ","page_number":207},
  {"content":"\r\n\r\nكرده بود .\r\nامير آخر ملكشاه كه از اكابر امراء و امير مسعود بن تاجر همراه او بودند . پدر امير مسعود سرفرمانده سپاه داود نياى ملكشاه بوده و مسعود را جايگاه بلند و منزلتى بزرگ نزد همگان بود . ميان امير آخر و ارسلان ارغون دوستى قديمى وجود داشت ، ارسلان به او پيام فرستاد استمالتش نمود و او را دعوت به طاعت خود كرد و امير آخر دعوتش را پذيرفت . در آن اثنا مسعود بن تاجر باتفاق فرزندان بديدار امير آخر رفت . او آنها را گرفت و كشت ، و بوربرس ضعيف و از ارسلان ارغون منهزم و سپاهش پراكنده و خودش اسير شد ، و او را با برادرش نزد ارغوان بردند . بوربرس را در ترمذ زندانى كرد پس از يك سال امر كرد كه خفه‌اش كند و كردند و اكابر سپاه خراسان ، كسانى را كه از آنها بيمناك بود و از تحكم آنها بر خود ميترسيد كشت وزير خود عماد الملك را به سيصد هزار دينار مصادره نمود و او را كشت و باروى شهرهاى خراسان را ويران كرد ، از جمله باروى سبزوار و مرو شاهيجان و دژ سرخس و قهدز نيشابور و باروى شهرستان و غير ذلك همه آنها را بسال چهار صد هشتاد و نه ويران كرد و سپس چنان كه بيان كرديم كشته شد .\r\n\r\nبيان چيره شدن سپاه مصر بر شهر صور\r\nدر ربيع الاول اين سال سپاه بسيار از مصر به مرز صور در ساحل شام رسيده و آنجا را تصرف كرد . سبب آن اين بود كه حكمران آنجا كه نامش « كتيله » بود بر المستعلى فرمانرواى مصر عصيان ورزيد و سر از طاعت او به پيچيد . المستعلى ارتشى بدان صوب گسيل داشت و او را محاصره كرد و خود و همراهانش از سربازان و مردم عاصى كه با او بودند ، در تنگنا قرار داده ، سپس با زور شمشير آنجا را فتح كرد و خلق بسيارى كشته شدند و مال فراوان و گرانقدرى از شهر صور بغارت رفت و والى آنجا بدون زينهار و امان به اسارت درآمده او را بمصر فرستاده در آنجا كشته شد\r\n.\r\n\r\n","description":"","footnote":"","page_name":" 240 ","page_number":208},
  {"content":"\r\n\r\n\r\nبيان تصرف خراسان بوسيله بركيارق و تسليم آن به سنجر برادرش\r\nبركيارق سپاهيانى با برادرش ملك سنجر مجهز كرده ، و بخراسان براى نبرد با عم خود ارسلان ارغون گسيل داشت . امير قماج را به سمت اتابك سنجر برقرار نمود و ابا الفتح على بن حسين طغرائى را در مقام وزارت سنجر تعيين كرد .\r\nو اين سپاه چون بدامغان رسيد ، خبر قتل ارغون شنيده همانجا اقامت كردند تا اينكه سلطان بركيارق به آنها پيوست و به نيشابور رهسپار شدند و در پنجم جمادى الاولى در اين سال به نيشابور رسيدند و بدون جنگ آنجا را و همچنين ساير شهرهاى خراسان را تصرف كرده و رو به بلخ نهادند .\r\nسپاهيان ارسلان ارغوان پس از كشته شدن او فرزند صغير او را كه هفت ساله بود بجايش برقرار داشتند . همين كه خبر رسيدن سلطان را شنيدند به كوههاى طخارستان رفته از آنجا دور شدند و پيام فرستاده زينهار بخواستند . خواستهء آنها پذيرفته شد و برگشتند و پسر ارسلان ارغون را بهمراه آوردند . سلطان ديدارش را نيكو دانست و آنچه از اقطاع به روزگار ملكشاه تعلق بپدرش داشت به او واگذار كرد موقعى كه فرزند ارغون به خدمت سلطان رسيد پانزده هزار سوار با او بود ، و همين كه روزى از ديدار او با سلطان گذشت ، همگى او را ترك كردند و هر طايفه‌اى باميرى كه خدمت ميكرد به پيوست و او با يك خادم از خدمه پدرش تنها ماند . مادر سلطان بركيارق او را نزد خود نگهداشت و كسى را گماشت كه به خدمت و تربيت او همت گمارد .\r\nبركيارق از بلخ به ترمذ رفت . ترمذ تسليم او شد . او هفت ماه در بلخ اقامت داشت و كس بما وراء النهر فرستاد ، و در سمرقند و غيرها بنام او خطبه خوانده شد و همهء بلاد به طاعتش درآمدند\r\n.\r\n\r\n","description":"","footnote":"","page_name":" 241 ","page_number":209},
  {"content":"\r\n\r\n\r\nبيان مخالفت و خروج امير اميران در خراسان\r\nدر اين سال موقعى كه سلطان بركيارق در خراسان بود . اميرى كه نامش محمد بن سليمان و معروف به امير اميران و پسر عم ملكشاه بود ، سر به مخالفت برداشت و رو بسوى بلخ نهاد و از فرمانرواى غزنه خواست به او يارى كند و او با لشكريان زياد و پيل جنگى او را يارى كرد و با او شرط كرد كه در تمام نقاطى كه فتح مىكند بنام او خطبه خوانده شود . پس امير اميران قوى شوكت گرديد ، و دست اندازى به بلاد كرد .\r\nملك سنجر فرزند ملكشاه بطور زبده ( با سپاه خود ) بىآنكه امير اميران آگاه شود .\r\nبر وى بتاخت و در تنگنايش گذاشته و ساعتى بين آنها جنگ شد . و در نتيجه امير اميران اسير گرديد و او را نزد سنجر بردند امر كرد چشمان او را ميل بكشند .\r\n\r\nبيان عصيان امير قودن و يارقطاش عليه سلطان و گماردن حبشى بر خراسان\r\nدر اين سال يارقطاش و قودن عليه سلطان بركيارق عصيان ورزيدند .\r\nسبب آن اين بود كه امير قودن در جمله همراهان امير قماج بود . و او درگذشت و سلطان در مرو بود ، قودن دچار وحشت شد و تمارض كرد . در رسيدن بمرو تأخير روا داشت و بعد از عزيمت سلطان به عراق بمرو رفت . از جمله امراى سلطان اميرى بود كه اكنجى ناميده ميشد ، و سلطان او را باستاندارى خوارزم تعيين و ملقب به خوارزمشاه كرد . او سپاهيان خود گرد آورد و با ده هزار سوار براى پيوستن به سلطان حركت كرد ، خود او با سيصد سوار از جمع سپاهيان پيش افتاده و به مرو رسيد و در آنجا سرگرم به ميخوارگى شد . در آن اثناء قودن و امير ديگرى كه نامش يارقطاش بود . اتفاق به كشتن او نمودند ، و پانصد نفر گرد آورده او را در تنگنا قرار داده كشتند و رو به خوارزم نهادند و در وصول بدانجا چنان وانمود كردند كه سلطان آنها را بحكومت آنجا گمارده و آنجا را گرفتند .\r\nخبر به سلطان رسيد ، و چون به او اطلاع داده بودند كه امير انر و\r\n\r\n","description":"","footnote":"","page_name":" 242 ","page_number":210},
  {"content":"\r\n\r\nمؤيد الملك از طاعتش سرپيچى و خروج كرده‌اند . عزيمت به عراق را ادامه داد و امير داذ حبشى بن التونتاق را با لشكرى به قتال آنها بخراسان گسيل داشت . امير داذ حبشى به هرات رفت و در آنجا بانتظار گرد آمدن سپاهيان در گردش او اقامت كرد .\r\nقودن و يارقطاش با پانزده هزار سپاهى ، رو به او شتافتند ، امير داد بدانست كه ياراى برابرى با آنها را ندارد . آنان از جيحون گذشته رو به او نهادند يارقطاش پيش افتاد كه پس از آن قودن به او ملحق شود . يارقطاش به تنهايى با گروه خود رو باميرداذ شتافت و جنگ درانداخت . و در آن گير و دار يارقطاش اسير شد و سپاهيانش منهزم شدند .\r\nخبر هزيمت يارقطاش و اسارت او به قودن رسيد ، سپاهيانى كه بهمراهش بودند بشوريدند و خزائن و آنچه با خود داشت غارت كردند . او تنها با هفت نفر باقيمانده و به بخارا گريخت ، حكمران بخارا دستگيرش كرد و سپس نسبت به او احسان روا داشت و نزد او بماند و از آنجا به بلخ نزد ملك سنجر برفت . سنجر او را به بهترين وجه پذيرفت . قودن پيشنهاد كرد كه تمشيت امور بوى واگذارند تا بگرد آوردن سپاهيان به طاعت سنجر قيام و اقدام كند ، سرنوشت چنين بود كه زود درگذشت . و اما يارقطاش همچنان در اسارت باقيماند تا اينكه اميرداذ كشته شد . و بخواست خداى بزرگ ماجراى او را ياد خواهيم كرد .\r\n\r\nبيان آغاز دولت محمد بن خوارزمشاه\r\nدر اين سال همچنان كه بيان كرديم بركيارق امر كرد امير حبشى بن التونتاق بر خراسان فرمان راند همين كه امور خراسان تصفيه و چنان كه گفتيم قودن كشته شد . خوارزم را به امير محمد بن انوشتكين بدادند يعنى او را فرمانرواى آنجا تعيين نمودند ! انوشتكين پدر امير محمد مملوكى از مملوكان امير سلجوقى و نامش بلكباك بود و از مردى از اهالى غرشتستان خريده شده به او گفته ميشد « انوشتكين غرشجه » و او بزرگ شد ، و كارش بلندى يافت . مرد خوش سلوك و با اوصاف كامل بود ، و\r\n\r\n","description":"","footnote":"","page_name":" 243 ","page_number":211},
  {"content":"\r\n\r\nاز پيشروان و مرجع گرديد . و فرزندى پيدا كرد نامش را محمد گذاشت و او همين همين كس است . و بآموزش و پرورش او همت گماشت و خوب او را تربيت كرد و به نيكوترين وجه به تأديب او پرداخت ، و او خود بنفسه و در اثر عنايت الهى پيش افتاد .\r\nموقعى كه امير داز حبشى باستاندارى خراسان تعيين شد ، خوارزمشاه اكنجى كشته شده بود كه پيش از اين بيانش گذشت . آنگاه امير حبشى ملاحظه نمود كه چه كسى را به سرپرستى خوارزم تعيين كند ، اختيار او بر محمد بن انوشتكين افتاد ، و باستاندارى خوارزم منصوبش كرد و او را بلقب خوارزمشاه ملقب نمود ، محمد اوقات خود را مصروف كارهاى نيك نمود و اهل دانش و دين را به خود نزديك كرد نام نيك او بر زبانها جارى شد و جايگاهش بلندى يافت .\r\nچون سلطان سنجر خراسان را بحيطهء تصرف خويش بدر آورد محمد خوارزمشاه را بر خوارزم برقرار و استوار نگهداشت . و او شهامت و شايستگى خويش آشكار كرد ، و مقام و منزلتش نزد سنجر بزرگى يافت .\r\nپس از او آن يكى از پادشاهان ترك . هنگامى كه محمد ( خوارزمشاه ) غايب بود گروهى گرد خود جمع آورد ، و قصد خوارزم كرد . طغرل‌تكين پسر ياكنجى كه پدرش پيش از محمد خوارزمشاه لقب يافته بود نزد سلطان سنجر ميزيست . از آنجا گريخت و به تركهائى كه عليه خوارزم لشكركشى كرده بودند پيوست خوارزمشاه چون آگاه از حركت آنها شد . رو بخوارزم نهاد و ضمنا به سلطان سنجر پيام فرستاده از او طلب يارى كرد . سلطان سنجر در آن موقع در نيشابور بود و با سپاه خود ، بسوى او رفته و ليكن محمد منتظر او نشد و همين كه بخوارزم نزديك شد ، تركها به « من قشقلاغ » گريختند . و طغرل‌تكين هم به « جندخان » كوچيد . و خوارزمشاه شر آنها دفع كرد .\r\nهمين كه خوارزمشاه درگذشت . پسرش اتسز جانشين او شد و سايهء امن بر همه جا ( ى قلمرو خود ) گسترد و همگان از عدل و داد برخوردار كرد . در روزگار پدرش\r\n\r\n","description":"","footnote":"","page_name":" 244 ","page_number":212},
  {"content":"\r\n\r\nفرماندهى سپاهيان داشته . و قصد بلاد دشمنان كرده . و بجنگها دست برده و شهر « منقشلاق » را تصرف كرده بود .\r\nچون بجانشينى پدر نشست سلطان سنجر او را نزديك به خود ساخت و بزرگداشت و تكيه ببازوى او نمود و او را بهمراه خود به سفرها و جنگها برد و اتسز شايستگى و شهامت خويش نشان داد ، تقدم و بلندى جايگاهش افزون گرديد . اين آغاز پادشاهى دودمان خوارزمشاه تكش و فرزندش محمد بود كه تاتارها چنان كه بخواست خداى بزرگ ياد خواهيم كرد . عليه او به حركت درآمدند .\r\n\r\nبيان جنگ ميان رضوان و برادرش دقاق\r\nدر اين سال ملك رضوان به دمشق عزيمت كرد . دقاق برادرش در دمشق حكومت داشت رضوان ميخواست آنجا را از او بگيرد . همين كه به دمشق نزديك شد و استحكام و دست نيافتن بدان را دريافت آگاه از عجز خويش در تسخير آن كرديد و از آنجا به نابلس كوچ كرده و به بيت المقدس رفت آنجا را بگيرد . گرفتن آنجا هم امكان‌پذير نشد . سپاهيان از او جدا شدند ، و برگشت و باغيسيان حكمران انطاكيه و جناح الدوله با او بودند .\r\nپس از آن باغيسيان رضوان را ترك كرده قصد دقاق نمود . و محاصره رضوان برادر او را در حلب ، در ازاء آنچه رضوان كرده بود ، خوشايند وانمود ساخت . دقاق هم سپاهى گرد آورد رو به حلب نهاد و باغيسيان هم با وى بود . رضوان ( پس از آگاهى از حركت آنها ) پيكى نزد سقمان پسر ارتق كه در سروج حكومت داشت فرستاد و از او طلب يارى كرد ، او هم با گروهى انبوه از تركمانها به يارى رضوان شتافت و او رو به برادرش دقاق نهاد و در قنسرين با يك ديگر روبرو شدند و نبرد كردند و دقاق و سپاهش منهزم گرديده و چادرها و هر چه در آنها يافته ميشد غارت شد و رضوان به حلب برگشت . سپس اتفاق بر اين نمودند كه در دمشق خطبه بنام رضوان پيش از دقاق خوانده شود و همچنين در انطاكيه ، اين رويداد بسال سيصد و هشتاد و نه رخ داد\r\n.\r\n\r\n","description":"","footnote":"","page_name":" 245 ","page_number":213},
  {"content":"\r\n\r\n\r\nبيان خطبه بنام علوى مصرى در قلمرو رضوان\r\nدر اين سال ملك رضوان در بسيارى از ولايات خود خطبه بنام المستعلى با سه علوى فرمانرواى مصر بخواند سبب آن اين بود كه امير جناح الدوله كه شوهر مادر رضوان بود نزد او ميزيست در آن احوال از رضوان نسبت به خود تغييرى بديد آنجا را ترك كرده به حمص كه تعلق به خودش داشت رفت . باغيسيان چون دورى او را از رضوان بديد با رضوان صلح كرد . و به حلب رفته و در بيرون شهر فرود آمد .\r\nرضوان منجمى داشت كه به او حكيم اسعد گفته ميشد و رضوان متمايل به او بود و پس از آنكه جناح الدوله از نزد رضوان رفت ، رضوان حكيم اسعد را به خود نزديك ساخت و او مذاهب علويان مصرى را بنظرش خوب جلوه‌گر نمود ، در آن اثنا رسولانى از مصر وارد شده او را دعوت به طاعت خود نمودند و بذل مال و اعزام سپاهيان كه دمشق را متصرف شود ، كردند . رضوان هم در شيزر و تمام قلمرو خويش جز انطاكيه و حلب و معره بنام المستعلى بامر اللّه چهار جمعه خطبه خوانده شد . سپس سقمان پسر ارتق ، و باغيسيان حكمران انطاكيه با رضوان ديدن كردند و زير بار اين كار او نرفته آن را بزرگ دانستند . پس رضوان هم در اين سال خطبه بنام عباسيان بازگرداند و كس به بغداد فرستاد و از كارى كه شده بود پوزش خواست .\r\nباغيسيان به انطاكيه برگشت . سه روز بيشتر از اقامت او در انطاكيه نگذشته بود كه فرنگيان آنجا را محاصره كردند و رويداد آن بخواست خداى بزرگ بيان خواهيم كرد .\r\n\r\nبيان پاره‌اى از رويدادها\r\nدر اين سال فتنه‌اى بزرگ و جنگى عظيم ميان اهالى سبزوار و خسرو گرد در خراسان رخ داد و گروه بسيارى از آنها كشته شدند و سرانجام مردم خسرو گرد منهزم شدند .\r\nدر اين سال عثمان وكيل خانه كشته شد ، سبب كشته شدن او اين بود\r\n\r\n","description":"","footnote":"","page_name":" 246 ","page_number":214},
  {"content":"\r\n\r\nكه با فرمانرواى غزنه از جانب سلطان مكاتبه ميكرده و خبرها بدانجا ميداده ، او را گرفته و مدتى در ترمذ زندانى بود سپس آگاهى بدست آمد كه از زندان هم او مكاتبه با غزنه دارد ، پس او را كشتند .\r\nدر صفر اين سال عبد إله سيميرمى وزير مادر سلطان بركيارق كشته شد .\r\nاو را يكى از باطنيه به غافلگيرى كشت ، بعد از آن باطنى قاتل ( دستگير ) و كشته شد .\r\nدر شعبان اين سال ، ستارهء بزرگ دنباله‌دارى ( در آسمان ) پديد گرديد و طلوع آن بيست روز دوام يافته و بعد ناپديد گرديد .\r\nدر اين سال نقيب الطاهر ابو الغنائم محمد بن عبد إله درگذشت او مردى اديب و سخاوتمند و با دهش و متعصب در مذهب حنفى بود . او بعد از پدرش ابو الفتوح حيدره ، به نقابت گمارده شد .\r\nدر اين سال ابو القاسم يحيى بن احمد سيبى در سن يكصد و دو سالگى درگذشت در آن سن و سال حواس او درست مانده بود او مقرى و محدث و با حضور قلب بود .\r\nدر اين سال ارغش نظامى ، مملوك ( زرخريد ) نظام الملك در رى كشته شد . او به آن اندازه پيشرفت كرده و منزلت يافته بود كه دختر ياقوتى عم سلطان بركيارق را بزنى گرفت ، او را يك باطنى كشت و قاتل او هم كشته شد .\r\nدر ماه رمضان برسق كه از اكابر امراء بود كشته شد ، او را يك باطنى كشت . برسق از اصحاب طغرل‌بيك و اول شحنه بغداد بود\r\n.\r\n\r\n","description":"","footnote":"","page_name":" 247 ","page_number":215},
  {"content":"\r\n\r\n\r\n491 ( سال چهار صد و نود و يك )\r\n\r\nبيان تصرف انطاكيه بوسيله فرنگيان\r\nآغاز پيدايش دولت فرنگيان و توسعهء كار و خروج آنها رو به بلاد اسلام و و چيره شدن آنها بر پاره‌اى از آن بلاد ، در سال چهار صد و هفتاد و هشت بود . و چنان كه پيش از اين بيان كرديم شهر طليطله و غيرها از بلاد اندلس را گرفتند .\r\nسپس در سال چهار صد و هشتاد و چهار جزيره صقليه را تصرف نمودند كه ذكر آن نيز نموديم و از آنجا به اطراف افريقيه رخنه كردند . و پاره‌اى از آن را تصرف كرده و از آنها پس گرفته شد . پس از آن چنان كه خواهيد ديد ، ديگر سرزمينها را متصرف شدند .\r\nدر سال چهار صد و نود رو به بلاد شام نهادند . سبب خروج آنها اين بود كه پادشاه آنها « بردويل » گروه انبوهى از فرنگيان را گرد آورد . و از بستگان نزديك رجار فرنگى بود كه صقليه را تصرف كرد . و پيكى نزد رجار فرستاد و او را آگاه كرد كه : گروه انبوهى را من گرد آورده‌ام و خود را به تو ميرسانم و از نزد تو . رو به افريقيه نهاده آنجا را ميگشايم و همسايهء تو خواهم شد .\r\nرجار ياران خويش را گرد آورد و بمشورت با آنان بگفتگو نشست . به او گفتند : به حق انجيل كه اين كار خوبى براى ما و آنها خواهد بود . و بلاد . بلاد\r\n\r\n","description":"","footnote":"","page_name":" 248 ","page_number":216},
  {"content":"\r\n\r\nنصارى مىشود . رجار يك پاى خويش به هوا بلند كرد « و بادى بزرگ از شكم او رها شد ! » و گفت : به حق دين خودم كه اين ( بادى كه در كردم ) از سخن شما بهتر است ! گفتند :\r\nچگونه است آن ؟ گفت : هر گاه باينجا برسند و نزد من بيايند ، دچار زحمات بسيار خواهيم شد ، كشتيها خواهند كه به افريقيه بروند و سپاهيانى نيز از من بخواهند .\r\nو چنانچه بلاد را فتح كردند ، بلاد از خودشان خواهد شد و سيورسات آنها از صقليه خواهد بود . و آنچه از مال ، از فروش غلات در سال به من ميرسد ديگر بدست نخواهد ماند و هر گاه كامياب نشدند باز هم به بلاد من بازميگردند و از آنها در آزار و رنج ميفتيم و تميم به من خواهد گفت كه نسبت به او غدر كرده‌ام و پيمان شكنى روا داشته‌ام ! و رفت و آمدها ميان ما بريده و ( روابط ) قطع مىشود . بلاد افريقيه براى ما باقى است .\r\nهر زمان كه نيرو پيدا كرديم آن را خواهيم گرفت .\r\nرسول بردويل را احضار كرد و به او گفت : اگر تصميم به جهاد با مسلمانان گرفته‌ايد ، بهتر آنكه برويد بيت المقدس را فتح كنيد و آنجا را از دست ( مسلمانان ) خلاص كرده كسب افتخار نمائيد . اما افريقيه ميان من و مردم آن عهود و سوگندهائى در ميانست .\r\nپس فرنگيان مجهز شده و رو به شام آوردند . آورده‌اند كه : ياران مصر از علويان چون نيرومندى سلجوقيان بديدند ، و استيلاى آنها را بر بلاد شام تا غزه به نظر آوردند كه ميان آنها و مصر ولايت ديگرى كه مانع پيشروى آنها باشد وجود ندارد . و ورود اقسيس بمصر و محاصرهء آن را گواه بودند ، بترسيدند و به فرنگيان پيام فرستادند و آنها را به خروج بر شام و تصرف آنجا دعوت نمودند كه آنها ميانشان با مسلمانان ، مانع باشد و خدا داناتر است .\r\nهمين كه فرنگيان تصميم گرفتند قصد شام كنند ، به قسطنطنيه رفتند كه با عبور از تنگه رو به بلاد مسلمانان گذارند و در خشكى پيشرفت كنند كه براى آنها آسانتر مينمود . چون به قسطنطنيه رسيدند ، پادشاه روم مانع از عبور آنها از بلاد خود شد و گفت : من امكان نميدهم از بلاد ( من ) به قصد بلاد اسلام عبور كنيد مگر اينكه سوگند\r\n\r\n","description":"","footnote":"","page_name":" 249 ","page_number":217},
  {"content":"\r\n\r\nياد كنيد كه انطاكيه را تسليم من كنيد . قصد پادشاه روم برانگيختن و تشويق آنها به بلاد اسلام بود ، به گمان اينكه تركها يك نفر از آنها باقى نخواهند گذاشت .\r\nو اين امر در اصرار و ابرامى كه آنها در تصرف بلاد داشتند ، بر پادشاه روم معلوم شد .\r\nفرنگيان شرط پادشاه روم را پذيرفتند و در سال چهار صد و نود از قسطنطنيه از خليج ( بغاز معروف دردانل را مقصود دارد . م . ) عبور كردند و به بلاد قلج ارسلان پسر سليمان بن قتلمش رسيدند كه عبارت از قونيه و غيرها باشد . با رسيدن به آنجا قلج ارسلان با جمع سپاهيان خويش با آنها مقابله و جنگ كرد . فرنگيان او را شكست دادند و در رجب سال چهار صد و نود منهزم گرديد . و فرنگيان بلاد او را از زير پا رد كرده و رو به انطاكيه نهاده آنجا را محاصره نمودند .\r\nهمين كه باغيسيان از توجه آنها سوى خود آگاه شد . از نصارائى كه در انطاكيه مقيم بودند بيمناك شد . مسلمانان از اهالى انطاكيه را از ميان آنها بيرون آورد كه وجود غيره ميانشان نباشد و دستور حفر خندق داد . فرداى آن روز نيز نصارى را بيرون كرد كه آنها هم در حفر خندق كار كنند و با آن گروه نيز فرد مسلمانى بميانشان بجا نگذارد و تا شامگاه در حفر خندق كار كردند ، چون خواستند به شهر برگردند ، مانع از ورود آنها شد و به آنان گفت : انطاكيه از شماست و به من واگذار ميكنيد تا اينكه به‌بينم ميان ما و فرنگيان چه خواهد بودن . آنها گفتند : پس زنان و فرزندان ما را چه كس حفظ مىكند ؟ گفت : من جاى شما از آنها سرپرستى ميكنم . آنها هم وارد شهر نشدند و در اردوگاه فرنگيان اقامت كردند محاصره نه ماه به طول انجاميد .\r\nو در اين مدت باغيسيان آنچنان شجاعت و درستى و رأى خوب و دورانديشى به كار برد كه از ديگرى ديده نشده بود . بيشتر فرنگيان در اين مدت مردند و هلاك شدند و چنانچه بدان كثرت باقى ميماندند . بلاد اسلام را زير و زبر ميكردند باغيسيان مردم نصارى را كه از انطاكيه بيرون رانده بود دست افراد زيان كار را از خانواده‌هاى آنها كوتاه ساخته بود .\r\n\r\n","description":"","footnote":"","page_name":" 250 ","page_number":218},
  {"content":"\r\n\r\nچون كار محاصره براى فرنگيان بدرازا كشيد ، با يكى از نگهبانان برجهاى محافظ ارتباط مكاتبتى پيدا كردند . محافظ آن برج مردى زره‌ساز بنام برزويه بود بود و فرنگيان مال و اقطاع به او بخشيدند . برجى كه در حفاظت خويش داشت ، به دشت ميپوست و مشرف بر آن دشت و بر پنجره‌اى بنا شده بود و همين كه قرار كار بين فرنگيان و آن شخص ملعون زره‌ساز گذارده شد فرنگيان بدان پنجره آمده آنجا را گشودند و از آن نقطه وارد شدند . گروه زيادى هم با طناب بالا كشيده شدند همين كه تعدادشان به پانصد نفر رسيد ، سحرگاهان در كرناها دميدند . مردم از كثرت شب زنده دارى و حراست خسته شده بودند . باغيسيان بيدار و جوياى احوال شد . گفته شد : اين بوق و كرنا از قلعه است و بىشك آنجا تصرف شده است . در صورتى كه صداى بوق از قلعه نبود ، بلكه از همان برج بود . باغيسيان را ترس فرا گرفت ، دروازهء شهر را گشود و با سى نفر غلام ، راه گريز در پيش گرفت نايب او در حفظ شهر آمده سراغ او را گرفت ، گفته شد كه گريخته است . او هم از در ديگرى فرار برقرار اختيار كرد و اين براى فرنگيان كمكى بود ، اگر ساعتى ( باغيسيان ) بجاى مانده بود .\r\nفرنگيان هلاك ميشدند .\r\nفرنگيان از دروازهء وارد شهر شده و بناى غارت و كشتن ، مسلمانان را گذاشتند اين واقعه در جمادى الاولى رويداد .\r\nو اما باغيسيان ، همين كه روز روشن فرا رسيد ، خرد به او باز گرديد . و همچو اشخاص مبهوت ميماند ، و ديد كه چندين فرسنگ راه پيموده است . بكسيكه همراهش بود گفت : من كجا هستم ؟ به او گفته شد : در چهار فرسنگى انطاكيه پشيمان شد كه چگونه سالم نجات يافته و نه ايستاده جنگ كند تا آنها را از شهر پاك بروبد و يا كشته شود . و سخت افسوس مىخورد ، و دريغ مىخورد كه خانواده و مسلمانان را رها كرده است و از شدت تأثر از اسبش به حال بيهوشى به زمين افتاد . همين كه بر زمين سقوط كرد يارانش سعى كردند او را سوار كنند . نيروى او از دست شده و نزديك به مرگ بود . او را همانجا ترك كرده رفتند . پس از رفتن آنها يك ارمنى كه چوب ميبريد از\r\n\r\n","description":"","footnote":"","page_name":" 251 ","page_number":219},
  {"content":"\r\n\r\nكنارش گذشت و او را در آخرين رمق حيات يافته ، او را كشت و سرش را براى فرنگيان بانطاكيه برد .\r\nفرنگيان با مكاتبه با حكمران حلب در دمشق گفته بودند كه قصد ما جز گرفتن بلادى كه در دست روميان بود چيزى ديگر را نخواهيم و اين خدعه و فريبكارى بود كه به حكمران انطاكيه ( باغيسيان ) يارى نكنند .\r\n\r\nبيان عزيمت مسلمانان رو به فرنگيان و ماجراى آنها\r\nچون قوام الدوله كربوقا از پيشروى فرنگيان و تصرف انطاكيه بوسيلهء آنها آگاه شد . سپاهيان گرد آورد و به شام رفت و در « مرج دابق » رحل اقامت افكند .\r\nسپاهيان شام ، تركها و عربها بسوى آنها كه در حلب بودند ، گرد او جمع آمدند .\r\nدقاق پسر تتش و طغتكين اتابك و جناح الدوله حكمران حمص و ارسلان تاش حكمران سنجار و سليمان پسر ارتق ، از امراء كه مانند نداشتند ، گرد او جمع آمدند .\r\nفرنگيان چون آگاه از اين جريان شدند مصيبت بر آنها بزرگ و از وهن و سستى و كمبود خواربار ، در گروه خود بيمناك شدند . مسلمانان رو به آنها رفتند و بر سر انطاكيه با فرنگيان بجنگ و ستيز پرداختند . در آن اثناء كربوقا بنا را به بدرفتارى با مسلمانانى كه بهمراه او بودند گذاشت و امراء را نسبت به خود خشمگين ساخت .\r\nكربوقا نسبت بانها بزرگى و كبريائى ميفروخت به گمان اينكه با چنان سلوكى به همين حال با او باقى خواهند ماند و آنها ، به عكس گمان و پندار او ، خشمناك شده و در نهان نيت غدر او نهفته داشتند كه هر گاه جنگ شود ، به نيت خويش عمل كنند و تصميم گرفتند با وجود اسلام او قربانيش كنند .\r\nفرنگيان پس از تصرف انطاكيه در آنجا اقامت گزيده و دوازده روز بدون آنكه چيزى يافته شود بخورند پايدارى كردند . اقوياء از گوشت چارپايان خويش تغذيه مينمودند و فقراء اكل ميته نموده و برگ درختان ميخوردند . چون كارشان بدان مرحله رسيد ، به كربوقا پيام فرستاده از او زينهار خواستند كه از شهر بيرون\r\n\r\n","description":"","footnote":"","page_name":" 252 ","page_number":220},
  {"content":"\r\n\r\nبروند ، كربوقا خواستهء آنها را نپذيرفت و گفت : بيرون نخواهيد رفت مگر با شمشير .\r\nپادشاهانى كه با فرنگيان بودند : بر دويل و صنجل و كندفرى و تمص حكمران رها و بيمنت حكمران كه مقدم بر آنها بود ، وجود داشتند . راهبى با آنان همراه بود كه از او اطاعت ميكردند و او از مردان داهيه بود و به آنان گفت كه :\r\nمسيح عليه السلام را سلاحى ( ؟ ! ) بود كه در قسيان در انطاكيه به زير خاك مدفون است . و آن ( قسيان ) بناى بزرگى است ، اگر آن را ( سلاح را ) يافتيد شما پيروز ميشويد و چنانچه نيافتيد ، هلاك محقق است .\r\nاو قبلا سلاحى در آن محل دفن كرده و آثار آن را از بين برده بود و دستور داد كه سه روز روزه بگيرند و توبه كنند ، و اين دستور اجراء شد و روز چهارم همگى آنان را بدان موضع رهنمون گرديد ، عامهء مردم و صنعتگران هم با آنها بودند . و تمام اماكن را حفر كردند و چنان كه نشانى داده بود آن سلاح را پيدا كردند ، راهب به آنها گفت : مژده باد شما را به پيروزى ، روز پنجم آنها از دروازه در دسته‌هاى پنج و شش نفرى و در همين حدود بيرون از شهر شدند . مسلمانان به كربوقا گفتند : لازم است دم دروازه بايستيم و هر كس بيرون آمد او را بكشيم زيرا كه كارسازى آنها كه پراكنده‌اند آسان است . كربوقا گفت : اين كار را نكنيد ، مهلت بدهيد همه‌شان كه بيرون آمده و كامل شدند ، همگىشان را بكشيم ، و از عجلهء آنها جلو گرفت .\r\nگروهى از مسلمانان ، جمعى از بيرون‌شدگان از شهر را كشتند . خود كربوقا شخصا آمد و آنها را از آن كار بازداشت .\r\nهمين كه خروج فرنگيان تكامل يافت و در انطاكيه هيچكس باقى نماند .\r\nيورشى عظيم برده ، مسلمانان روى بهزيمت نهادند . و اين امر اولا بخاطر اهانتهائى بود كه كربوقا نسبت به آنها روا داشته و از آنها دورى ميجست و درم اينكه آنها را از كشتن فرنگيان بازداشته بود . و بهزيمت مسلمانان تمام شد . و هيچيك از آنها نه ضربت شمشيرى زد . و نه نيزه فرو برد و نه تيرى انداخت . آخرين كس كه رو بهزيمت نهاد سقمان پسر ارتق و جناح الدوله بودند ، زيرا در كمينگاه ميبودند\r\n\r\n","description":"","footnote":"","page_name":" 253 ","page_number":221},
  {"content":"\r\n\r\nو كربوقا با آنها فرار كرد . چون فرنگيان وضع را چنان ديدند گمان كردند فريبى در كار است ، چه آنكه جنگى روى نداده بود كه بمانند آن هزيمت منجر شود .\r\nو فرنگيان ترسيدند آنها ، را دنبال كنند گروهى از مجاهدان پايدارى كردند .\r\nو بحسب رضاى خدا و طلب شهادت جنگيدند و فرنگيان هزارها نفر از آنها را كشتند و آنچه در اردوگاه از خواربار و اموال و اثاث و چارپايان و اسلحه يافته ميشد بغنيمت بردند و حال و احوالشان بهبود يافته و نيرويشان بازگشت .\r\n\r\nبيان تصرف معرة النعمان بوسيلهء فرنگيان\r\nهمين كه فرنگيان آن كارها با مسلمانان كردند . به معرة النعمان رفتند و با مردم آنجا نبرد كرده و سعرة النعمان را محاصره نمودند . اهالى با سرسختى هر چه تمامتر با آنها پيكار كرده فرنگيان چون سرسختى و پافشردگى و جد و تلاش آنها را در پيكار ديدند ، پس در صدد برآمدند برجى از چوب بنا كنند كه موازى باروى شهر باشد . اين كار را كردند نبرد از روى برج و باروى شهر روى داد .\r\nمسلمانان زيانى از كار آنها نديدند . چون شب فرا رسيد گروهى از مسلمانان ترسيده و از كامياب نشدن آشفتگى حال پيدا كردند و گمان كردند هر گاه در يكى از ساختمانهاى بزرگ پناهنده و متحصن شوند ، مىتوانند جلوى ( دشمن را ) بگيرند ، پس از باروى شهر به زير آمدند و آن موضع را كه محافظت ميكردند تخليه نمودند .\r\nگروه ديگرى ناظر عمل آنها بودند . آنها نيز همان كار را كردند . پس جاى آنها در باروى شهر خالى ( بدون محافظ ) ماند .\r\nهمچنان گروهى پشت سر گروه ديگر از باروى شهر فرود آمده تا اينكه تمام باروى شهر از ( مستحفظين ) تخليه شد .\r\nفرنگيان بوسيله نردبام بالا رفته ، همين كه به بالا رسيدند . مسلمانان در شگفت ماندند و داخل ساختمان بزرگ شدند .\r\n\r\n","description":"","footnote":"","page_name":" 254 ","page_number":222},
  {"content":"\r\n\r\nفرنگيان هم شمشير ميانشان به كار انداخته ، سه روز كشتار ميكردند و زياده بر يكصد هزار نفر كشتند و زنان بسيارى را اسير و سعرة النعمان را تصرف كردند و چهل روز در آنجا مقيم بودند ، و سپس به « عرقه » رفتند و چهار ماه آنجا را در محاصره داشتند .\r\nو چند نقب بر باروى شهر زدند ، موفق نشدند ، منقذ حكمران شيزر با آنها مكاتبه و صلح كرد و از آن ناحيه رو به حمص نهاده آنجا را محاصره كردند ، جناح الدوله حكمران حمص با آنها صلح كرد . و از آن نقطه از راه « نواقير » به عكا رفته ، در آنجا هم نتوانستند كارى از پيش ببرند .\r\n\r\nبيان جنگ ميان سلطان سنجر و دولتشاه\r\nدولتشاه از زاد و رود پادشاهان سلجوقى بود . گروهى از سپاهيان بيغو برادر طغرل‌بيك گرد او جمع آمدند و از طخارستان عزيمت كرده و لوالج و كمنج را گرفتند .\r\nدولتشاه و سپاهيانش آنقدر توانى نبودند كه بتواند در برابر سپاه سنجر ثابت قدم بماند . كر و فرى در جنگ و ستيز كرده منهزم شدند و دولتشاه اسير شد و او را نزد سنجر آوردند . از كشتن او درگذشت و زندانيش كرد ، پس از آن او را كور كرد ، سنجر لشكرى به شهر ترمذ سوق نمود و آنجا را تصرف كرد و به طغرل‌تكين تسليم نمود .\r\n\r\nبيان پاره‌اى از رويدادها\r\nدر اين سال تميم بن المعز بن باديس فرمانرواى افريقيه ، جزيرهء جربه و جزيرهء قرقنهء و شهر تونس را فتح كرد در افريقيه گرانى سختى وجود داشت و بسيارى از مردم هلاك شدند .\r\nدر اين سال خليفه رسولى نزد بركيارق فرستاد و با ابزار تنفر از فرنگيان ، در پيشروى آنها مبالغه كرده و تدارك كار آنها پيش از آنكه بر نيرويشان افزوده\r\n\r\n","description":"","footnote":"","page_name":" 255 ","page_number":223},
  {"content":"\r\n\r\nشود خاطر نشان شده بود .\r\nدر شعبان اين سال ، ابو الحسن احمد بن عبد القادر بن محمد بن يوسف ، درگذشت .\r\nمولد او بسال چهار صد و دوازده و مردى فاضل در حديث بود .\r\nدر اين سال ابو الفضل عبد الوهاب بن ابى محمد تميمى حنبلى درگذشت و مردى فاضل و فصيح بود .\r\nدر شوال اين سال ، طراد بن محمد زينى درگذشت . در حديث ، اسناد ( با كسر الف ) عالى داشت ، بعد از او نقابت عباسيان به پسرش شرف الدين على بن طراد بازگذارده شد .\r\nدر ذى قعدهء اين سال ، ابو الفتح مظفر بن رئيس الرؤساء ابى القاسم بن مسلمه درگذشت . خانهء او مجمع فضلاء و اهل دين بود ، از جمله كسان كه نزد او ( رفت و آمد داشتند ) شيخ ابو اسحاق شيرازى بود تا اينكه درگذشت .\r\nدر اين سال ابو الفرج سهل بن بشر بن احمد اسفرايينى درگذشت . وى از اعيان محدثين بود\r\n.\r\n\r\n","description":"","footnote":"","page_name":" 256 ","page_number":224},
  {"content":"\r\n\r\n\r\n492 ( سال چهار صد و نود و دو )\r\n\r\nبيان عصيان امير انر و كشته شدن او\r\nچون سلطان بركيارق رهسپار خراسان گرديد . كار تمام بلاد فارس را به امير انر بازگذارد . در فارس شوانكاره ( بايد شبانكاره باشد . م ) بنا باختلاف عشاير و طوايف خود ، بر فارس مسلط شده بودند . و از حكمران كرمان ايرانشاه پسر قاورت ، طلب يارى نمودند و گرد هم جمع آمدند و با امير انر مصادف داده او را شكست دادند .\r\nامير انر شكست خورده باصفهان بازگشت . و به سلطان پيام فرستاده اجازت خواست كه در خراسان بوى ملحق شود . سلطان به او دستور داد در بلاد جبل بماند و امارت عراق به او داد و به سپاهيان نامه نوشته آنها را امر به طاعت او كرد . انر در اصفهان اقامت گزيد . و از آنجا براى سركشى به اقطاع خود به آذربايجان رفت و برگشت . در آن هنگام كار باطنيه در اصفهان پخش و توسعه يافته بود ، و نزد خود انديشيد كه بمبارزه با آنها اقدام كند ، و دژ كوهستانى اصفهان را محاصره كرد .\r\nمؤيد الملك پسر نظام الملك كه در بغداد ميزيست ، با امير انر ارتباط پيدا كرد و از بغداد به حله رفت و صدقة او را گرامى داشت و از نزد او رو به امير انر نهاد .\r\n\r\n","description":"","footnote":"","page_name":" 257 ","page_number":225},
  {"content":"\r\n\r\nهمين كه با انر يك جا جمع شدند ، مؤيد و سايرين او را از سلطان بركيارق و غيره بترساندند و ديدار او را با سلطان بزرگ امرى شمرده ، و دورى از او را مستحق بدانستند و به او مشورت دادند كه با غياث الدين محمد بن ملكشاه كه در گنجه ميزيست مكاتبه كند ، پس او تصميم به مخالفت با سلطان گرفت و در اين باره گفتگو كرد . و خبر آن برملا شد ، و ترس او افزون گرديد ، پس از سپاهيان معروف به شجاعت ده هزار سوار رزمجو گرد آورد و از اصفهان رو به رى نهاد و به سلطان پيام فرستاد و گفته بود او مملوك و مطيع است در صورتى كه مجد الملك بلاسانى را تسليم او نمايد ، و چنانچه او را تسليم نكند ، او عاصى و خارج از طاعت اوست .\r\nدر اثناء اينكه انر مشغول افطار بود ، او عادت داشت چند روز از ايام هفته روزه بگيرد . و چون افطار او نزديك باتمام بود سه نفر از تركان متولد در خوارزم كه از جمله سواران سپاه او بودند بوى هجوم بردند يكى از آنها مشعل را بينداخت ( خاموش كرد ) ديگرى شمع را خاموش نمود و سومى با دشنه او را كشت و جاندار ( محافظ ) او را هم كشتند . در تاريكى مردم بهم درآميختند و خزائن او را غارت و سپاهش پراكنده شد ، و كسى نبود جنازه او را از زمين بردارد ، بعد از آن جنازه‌اش را باصفهان برده در آنجا به خاك سپردند .\r\nخبر كشته شدن او به سلطان بركيارق رسيد ، او در آن هنگام در « خوار » ( از توابع ) رى بود . از خراسان به عزم نبرد با او حركت كرده بود ، و نهايت دور - انديشى را در پيكار با او و فرجام اين كار داشت .\r\nمجد الملك بلاسانى از خبر كشته شدن او شادمان گرديد ، براى او هم همچو روزى نزديك بود . سن انر سى و هفت سال بود و نماز و روزه و خيرات بسيار انجام ميداد ، و دوستدار صلحاء بود .\r\n\r\nبيان تصرف بيت المقدس بوسيله فرنگيان\r\nبيت المقدس از تاج الدوله تتش بود كه آن را به اقطاع به امير سقمان پسر\r\n\r\n","description":"","footnote":"","page_name":" 258 ","page_number":226},
  {"content":"\r\n\r\nارتق تركمن داده بود ، همين كه فرنگيان بر تركها در انطاكيه پيروز شده و كشتار در آنها صورت دادند ، تركان ضعيف شده پراكندند ، چون مصريان ضعف و زبونى تركان ديدند ، رو به بيت المقدس نهادند ، سركردهء آنان افضل پسر بدر الجمالى بود ، و بيت المقدس را محاصره نمودند . در آنجا امير سقمان و ايلغازى پسران ارتق و پسر عم آنها سونج و برادرزاده‌شان ياقوتى مقيم بودند ، مصريان چهل و چند منجنيق در پيرامون باروى شهر نصب كرده ، پاره‌اى از مواضع باروى شهر را منهدم ساختند ، مردم شهر با آنها جنگ كردند ، پيكار ادامه پيدا كرد و محاصره شهر چهل روز و اندى به طول انجاميد و در شعبان سال چهار صد و هشتاد و نه ، با گرفتن زينهار و دادن امان شهر را تصرف نمودند .\r\nافضل نسبت به سقمان و ايلغازى و همراهانشان نيكرفتارى و بخششها كرد و آنان را بدمشق فرستاد ، سپس آنها از فرات عبور كرده سقمان در رها مقيم شد و ايلغازى به عراق رفت و مصريان در بيت المقدس شخصى را كه به او افتخار الدوله ميگفتند به نيابت خود برقرار داشتند ، و او در آن مقام بود كه فرنگيان قصد آنجا كردند ، آنان بعد از آنكه عكا را محاصره كردند و موفق نشدند ، رو به بيت المقدس نهادند ، و چون به آنجا رسيدند چهل روز و اندى محاصره‌اش نموده و دو برج نصب كردند كه يكى از آنها در ناحيه صهيون بود و مسلمانان آن را سوزانده و هر كس هم در آن بود كشتند .\r\nهمين كه از آتش زدن آن برج فراغ يافتند ، فرياد رسى از شهر بانها رسيد كه شهر از ستمى ديگر تصرف شده است ، فرنگيان ظهر روز جمعه هفت روز به ماه شعبان باقيمانده شهر را از سمت شمال تصرف كرده و شمشير ميان مردم به كار انداخته ، و يك هفته سرگرم كشتار مسلمانان بودند ، گروهى از مسلمانان به محراب داود پناهنده شدند و بدان متمسك گرديدند ، و سه روز در آنجا با فرنگيان پيكار نمودند ، فرنگيان به آنها زينهار دادند ، و مسلمانان آنجا را تسليم آنها كردند و آنها نيز به تأمينى كه داده بودند وفادار ماندند و آن گروه از مسلمانان شبانه به عسقلان\r\n\r\n","description":"","footnote":"","page_name":" 259 ","page_number":227},
  {"content":"\r\n\r\nرفتند در آنجا اقامت كردند .\r\nفرنگيان در مسجد الاقصى زياده بر هفتاد هزار نفر را از دم تيغ گذراندند ، گروهى از آنها از ائمه مسلمانان و علما و عباد و زهاد و كسانى كه اوطان خود را ترك كرده در آن موضع شريف مجاور شده بودند كه آنان را كشتند ، و از صخره ( مقدس ) چهل و چند قنديل نقره كه وزن هر يك از آنها سه هزار و ششصد درهم بود ربودند و تنورى كه از نقره به وزن چهل رطل شامى بود [ ( 1 ) 
  ] و از قنديلهاى كوچك يكصد و پنجاه قنديل نقره و از طلا بيست و چند قنديل گرفتند و غنيمتى كه ربودند بشمارش نايد .\r\nمتنفرين از اين رويداد . در رمضان ، از شام ، در صحبت قاضى ابى سعد هروى وارد بغداد شدند و در ديوان سخنانى بر زبان راندند كه سرشك از ديدگان شنوندگان بباريد و دلها را به درد آورد و روز جمعه در جامع ( مسجد ) بپاخاستند و استغاثه كردند و گريستند و ديگران را گرياندند و گفتند كه در آن شهر شريف معظم ، از قتل و كشتار مسلمانان و اسارت زنان و خردسالان و غارت اموال ، چه بروز آنها آمده است ، و از شدت مصيبت نياز به فطريه يافتند ( يعنى مستحق صدقه شدند ) . خليفهء دستور داد كه قاضى ابو محمد دامغانى و ابو بكر شاشى و ابو القاسم زنجانى و ابو الوفاء بن عقيل و ابو سعد حلوانى و ابو الحسين سماك نزد آنها بروند ، و آنان به حلوان رفتند ، در آنجا خبر كشته شدن مجد الملك بلاسانى ، چنان كه بيان خواهيم كرد به آنها رسيد ، و بىآنكه مقصود انجام و نيازى برآورده شود بازگشتند .\r\nچنان كه بيان خواهيم كرد سلاطين اختلاف بهمرساندند و فرنگيان امكان چيره شدن بر بلاد يافتند ( در اينجا مؤلف اشعارى از ابو مظفر ابيوردى در ايناره نقل كرده است كه در نقل و ترجمهء آن جز از ديدگاه ادبيات تازى فايدتى متصور نبود و\r\n\r\n\r\n\r\n\r\n","description":"","footnote":"\r\n[ ( 1 ) 
  ] رطل شامى يا دمشقى برابر 600 درهم و درهم بمانند درهم معمولى برابر با 600 / 170 گرم بوده است ( م . از تاريخ مقياسات و نقود در حكومت اسلامى : مؤلف مرحوم امام شوشترى )\r\n","page_name":" 260 ","page_number":228},
  {"content":"\r\n\r\nسخن بدرازا ميكشاند و صرف نظر شد م . )\r\n\r\nبيان جنگ ميان مصريان و فرنگيان\r\nدر رمضان اين سال كارزارى ميان سپاهيان مصر و فرنگيان رويداد و علتش آن بود كه چون مصريان از آنچه كه بر مردم قدس رفته بود ، آگاه شدند ، افضل امير لشكريان سپاهيان گرد آورد و متشكل ساخت و روى به عسقلان نهاد و به فرنگيان پيام فرستاد ، و انكار افعال آنها نموده تهديدشان كرد ، فرنگيان پيك اعزامى را با پاسخ او برگرداندند و خود در اثر او روان شده ، و پس از وصول آن پيك ، بلا فاصله با مصريان روبرو شدند . مصريان خبر از حركت و رسيدن آنها نداشته و آماده بجنگ نبودند ، منادى سپاهيان را به سوار شدن و پوشيدن لباس رزم و گرفتن اسلحه بانگ زد ولى ديگر دير شده بود و فرنگيان پيشدستى كرده آنها را منهزم نمودند ، و كشتند از آنهايى كه بدم تيغ آنها بودند و آنچه در اردوگاه از مال و سلاح و غير ذلك بود به غنيمت ربودند .\r\nافضل به حال گريز وارد عسقلان شد ، گروهى از منهزمين خود را در لابلاى درختان انجير وحشى كه در آنجا بكثرت يافته ميشد كشيدند كه پنهان مانند ، فرنگيان پاره‌اى از آن درختان بسوزاندند و كسانى كه در لابلاى آنها بودند هلاك شدند و افرادى هم كه بيرون آمدند كشته شدند ، افضل با خواص خود بمصر برگشت و فرنگيان با مردم عسقلان به كارزار پرداخته و آنها را در تنگنا قرار دادند ، مردم آن دوازده هزار و گفته شده كه بيست هزار دينار دادند و فرنگيان به قدس بازگشتند\r\n\r\nبيان آغاز ظهور سلطان محمد بن ملكشاه\r\nسلطان محمد و سنجر برادر تنى از يك پدر و مادر بودند . مادر آنها ام ولد بود .\r\nهمين كه ملكشاه پدرشان درگذشت محمد در بغداد با او بود . پس با برادر خود محمود و تركان خاتون زن پدرش باصفهان رفت . هنگامى كه بركيارق اصفهان را محاصره كرد . محمد به پنهانى از اصفهان بيرون آمد و نزد مادر خود كه در اردوى بركيارق\r\n\r\n","description":"","footnote":"","page_name":" 261 ","page_number":229},
  {"content":"\r\n\r\nبود رفت . و با برادر خود سلطان بركيارق بود و در سال چهار صد و هشتاد و شش با وى به بغداد رفت . و بركيارق گنجه و توابع آن را به او واگذار كرد و امير قتلغ تكين را بعنوان اتابك ( لله باشى ) با وى همراه كرد .\r\nهمين كه محمد نيرومند شد قتلغ را كشت و بر تمام آباديهاى اران و در جملهء آن گنجه چيره شد . از آن هنگام محمد به شهامت شناسا گرديد .\r\nسلطان ملكشاه ( در زمان حياتش ) آن بلاد را از فضلون بن ابى الاسوار روادى گرفته بود و به سرهنگ ساوتكين خادم سپرده بود . و استر آباد را به اقطاع به فضلون داد و فضلون به بلاد خود بازگشت و چون نيرو يافت ، عصيان ورزيد و سلطان امير بوزان را بسركوبى او گسيل داشت و بوزان با او جنگيد و اسيرش كرد و سلطان بلاد او را بگروهى به اقطاع داد از جملهء آنان : باغيسيان حكمران انطاكيه بود . چون باغيسيان درگذشت پسرش به ولايت پدرش به اين بلاد آمد . فضلون در سال چهار صد و هشتاد و چهار در بغداد در نهايت تنگدستى و در مسجدى كنار دجله درگذشت . پيش از اين گفته بوديم چگونه دگرگونى در وضع مؤيد الملك عبيد إله پسر نظام الملك رويداد و نزد امير انر بود و عصيان بر سلطان بركيارق را در نظرش مستحسن جلوه‌گر ساخت . همين كه انر كشته شد . مؤيد الملك نزد الملك محمد رفت . او را به مخالفت با برادرش و كوشش در راه بدست آوردن سلطنت برانگيخت . ملك محمد هم چنان كرد و خطبه بنام بركيارق را در قلمرو خود قطع نمود و خطبه بنام خود بعنوان سلطنت خواند و مؤيد الملك را بوزارت خويش برگزيد .\r\nدر آن اثناء كشته شدن مجد الملك بلاسانى رويداد و سپاهيان از سلطان بركيارق روى گردان شده او را ترك گفتند و روى به سلطان محمد نهادند و در خرقان او را يافته و همراه با او شدند و رو به رى نهادند .\r\nسلطان بركيارق همين كه سپاهش او را ترك كردند ، به شتاب خود را به رى رساند در آنجا امير ينال پسر انوشتكين حسامى كه از اكابر امراء بود . خود را بوى رساند و همچنين عز الملك منصور پسر نظام الملك و مادرش دختر ملك انجار با سپاهى گران\r\n\r\n","description":"","footnote":"","page_name":" 262 ","page_number":230},
  {"content":"\r\n\r\nبه بركيارق پيوستند . خبر عزيمت محمد برادرش با سپاه به او رسيد . رى را ترك كرد و به اصفهان رفت . مردم اصفهان دروازه‌ها را برويش گشاده داشتند و جلوگيرى از ورود او نكردند ، و از آنجا چنان كه خواهيم گفت به خوزستان رهسپار گرديد .\r\nسلطان محمد در دوم ذى قعده به رى رسيد . در آنجا زبيده خاتون مادر برادرش سلطان بركيارق را يافته ، مؤيد الملك او را گرفته در قلعه زندانى كرد .\r\nزبيده در رفتن بدنبال فرزندش بركيارق تأخير روا داشته بود . مؤيد الملك از زبيده خاتون دستخطى به مبلغ پنجهزار دينار تحصيل كرد و ميخواست او را بكشد ، معتمدين او بوى مشورت دادند اين كار را نكند . مشورت آنان را نپذيرفت ، به او گفتند : سپاهيان پسر او را دوست دارند . و بخاطر مادرش از او وحشت پيدا كردند ، و چون او را بكشى از نظر خود ، عدول كنند . و به اين گروه لشكريان غره مشو ، زيرا اينها بكسيكه به آنها بهترين نيكيها كرده و به آنها كمال اعتماد را داشت غدر و خيانت روا داشتند . مؤيد الملك گوش به سخنان آنان نداد . و او را به قلعه فرستاد در آنجا خفه‌اش كردند . سن او چهل و دو سال بود . موقعى كه سلطان بركيارق مؤيد الملك را اسير كرد ، دستخط او را به پنجهزار دينار بديد ، و اين از بزرگترين علل قتل مؤيد الملك بود .\r\n\r\nبيان خطبه خواندن بنام ملك محمد در بغداد\r\nچون كار سلطان محمد نيرو يافت . سعد الدوله گوهر آئين از بغداد نزد او رفت وى از سلطان بركيارق متوحش شده بود پس با كربوقا حكمران موصل و جكرمش حكمران جزيره و سرخاب بن بدر حكمران كنگاور و غيرهم گرد آمدند و نزد سلطان محمد رفتند و او را در قم ديدار كردند . او سعد الدوله را خلعت داده به بغداد بازگرداند . كربوتا و جكرمش هم در خدمت او باصفهان رفتند . گوهر آئين چون به بغداد رسيد با خليفه دربارهء خطبه خواندن بنام سلطان محمد گفتگو كرد و خليفه خواستهء او را پذيرفت و روز جمعه هفدهم ذى حجه بنام سلطان محمد خطبه خوانده و ملقب به غياث الدنيا و الدين شد\r\n.\r\n\r\n","description":"","footnote":"","page_name":" 263 ","page_number":231},
  {"content":"\r\n\r\n\r\nبيان كشته شدن مجد الملك بلاسانى\r\nپيش از اين گفته بوديم كه مجد الملك ابى الفضل اسعد بن محمد در دولت سلطان بركيارق چگونه تحكم يافته و زورمند شده بود . و همين كه اين امر به نهايت خود كه مزيدى بر آن تصور نميشد رسيد . نكبت و مصائب دنيا هم از جائى كه به حساب او نميامد فرا رسيد .\r\nو اما علت كشته شدنش چنين بود كه چون قتل امراء و اكابر در دولت سلطانى از جانب باطنيه پىدرپى انجام گرديد ، وقوع آنها را منسوب به بلاسانى كردند كه هموست كه آنها را گمارده تا اين قتلها را بكنند . كشته شدن امير برسق اين امر را بس بزرگ كرد و فرزندان زنكى و اقبورى و غيرهم مجد الملك بلاسانى را متهم بقتل او كردند ، و از سلطان جدا شدند .\r\nسلطان به زنجان عزيمت كرد زيرا كه خبر خروج سلطان محمد را عليه خود چنان كه قبلا ياد كرده بوديم شنيده بود . سلطان كه به زنجان رفت . امراء عليه بلاسانى دست به كار شدند و أمير اخر و بلكابك و طغايرك پسر اليزن و غيرهم بامراء خاندان برسق پيام فرستادند كه با آنها متفق شوند و از سلطان تسليم مجد الملك را به آنها بخواهند تا او را بكشند ، امراء خاندان برسق نزد آنها رفتند و كس نزد بركيادق روانه كردند . سلطان در سجاس شهرى نزديك به همدان توقف كرده بود . و از سلطان درخواست كرده بودند كه بلاسانى را تسليم آنها كند . تمام سپاهيان نيز با اين خواسته موافق بودند و گفتند :\r\nچنانچه بما تسليم نمايند . ما همه بندگانيم و ملازم خدمت و اگر جلوگيرى شد . جدا ميشويم و هورا به زور ميگيريم . سلطان جلوى آنها گرفت . بلاسانى براى سلطان پيام داد و گفت : مصلحت چنان مىبينم كه اسراى دولت خويش را نگهدارى و خود مرا بكشى و نه اينكه اين گروه مرا بكشند كه وهن دولت شماست . دل سلطان قتل او را پسنده ندانست و خوشايند او نبود ، پس ( بامراء ) پيام فرستاد من او را تسليم مينمايم و لكن سوگند ياد كنيد كه او را حفظ كرده و در يكى از قلاع زندانيش كنيد . همين كه سوگند ياد كردند ،\r\n\r\n","description":"","footnote":"","page_name":" 264 ","page_number":232},
  {"content":"\r\n\r\nبلاسانى را تسليم آنها كرد . ولى پيش از آنكه بلاسانى به آنها برسد ، غلامان او را كشتند ، و فتنه آرام گرفت .\r\nشگفت آنكه بلاسانى كفن خود را در سفر و حضر بهمراه داشت . يكى از روزها خزانه‌دار او صندوقى را گشود و كفن را بديد و گفت : با اين چه سازم ؟ كار من وابسته به كفن نيست . به خدا آن را بجاى خود نگذارم مگر به زمين اندازم . و همين كار را كرد . چه بسا كلمه‌اى كه بگوينده‌اش گويند ما را آسوده از گفتن آن گذار ! همين كه او را كشتند سرش را ( بريده ) براى مؤيد الملك پسر نظام الملك بردند .\r\nمجد الملك مردى خير و شبها نماز خوان و صدقه بسيار ميداد بويژه به علويان و خداوندان خاندانها و خونريزى را به دو مكروه ميدانست . و متشيع بود ( شيعى مذهب ) ولى صحابه را هم به نيكى ياد ميكرد و هر كس منسب آنها ميكرد او را لعنت ميكرد . و چون كشته شد . امراء به سلطان پيام فرستادند و گفتند : مصلحت آنست كه به رى بازگرديد و ما خود رو به برادرت رفته و مىجنگيم و اين مهم را كارسازى ميكنيم . سلطان پس از امتناع رضايت داد و با يكصد سوار و نه نفر بيشتر به رى رفت . سياه پوشها و چادرهاى سلطان و مادر او و تمام يارانش را غارت كردند . و برى برگشت و سياه رو به سلطان محمد رفت .\r\n\r\nبيان پاره‌اى از رويدادها\r\nدر شعبان اين سال كيا ابو الحسن على بن محمد طبرى معروف به هراس فقيه شافعى ملقب به بهاء الدين شمس الاسلام به رسالت از جانب سلطان بركيارق نزد خليفه رسيد . وى از اصحاب امام الحرمين ابى المعالى جوينى بود . مولد او بسال چهار صد و پنجاه بود و مجد الملك بلاسانى توجهى بسزا به كار او داشت . و چون وارد شد وزير عميد الدوله بن جهير ( پيش پاى او ) بپاخاست .\r\nدر اين سال ابو القاسم فرزند امام الحرمين ابى المعالى جوينى در نيشابور\r\n\r\n","description":"","footnote":"","page_name":" 265 ","page_number":233},
  {"content":"\r\n\r\nكشته شد . و او مردى سخنور بود و عامه ابا البركات ثعلبى را متهم كردند كه سعى در كشتن او نموده بر وى هجوم برده او را كشتند و گوشتش را هم خوردند ! در اين سال در خراسان گرانى شديدى بروز كرد و يافتن مواد غذائى دشوار بود و دو سال دوام داشت و علتش سرما بود كه تمام مزارع را از بين برد ، و بدنبال آن وباء بجان مردم افتاد و خلق بسيارى مردند بطوريكه از كثرت اموات فرصت دفن آنها نداشتند .\r\nدر شعبان اين سال ابو القاسم فارقى فقيه شافعى در جزيرهء ابن عمر درگذشت و او پيشوائى فاضل و زاهد بود .\r\nدر صفر اين سال ابو عبد اللّه حسين بن طلحة النعالى درگذشت . سن او حدود نود سال بود . و در حديث با اسناد عالى بود و گفته شده است كه در سال چهار صد و نود و سه درگذشته است .\r\nدر شعبان اين سال ابو غالب محمد بن على بن عبد الواحد بن صباغ فقيه شافعى درگذشت . او فقه را نزد پسر عمش ابى نصر آموخته و مردى خوشخوى و فروتن بود\r\n.\r\n\r\n","description":"","footnote":"","page_name":" 266 ","page_number":234},
  {"content":"\r\n\r\n\r\n493 ( سال چهار صد و نود و سه )\r\n\r\nبيان اعادهء خطبه بنام سلطان بركيارق در بغداد\r\nدر اين سال خطبه بنام سلطان بركيارق در بغداد اعاده شد .\r\nسبب آن اين بود كه بركيارق سال گذشته از رى به خوزستان رفت و با حالى پريشان و بد وارد آنجا شد . در آن هنگام سركردهء سپاه اوينال پسر انوشتكين حسامى بود . امراى ديگر هم به او رسيدند و از خوزستان به واسط رفت . افراد سپاه او بمردم ستم كردند و بلاد را غارت نمودند . امير صدقة بن مزيد حكمران حله به او رسيد .\r\nگروهى بر سلطان هجوم بردند او را بكشند . دستگير شدند و آنها را به پيشگاه سلطان حاضر كردند و اعتراف نمودند باينكه امير سرمز شحنهء اصفهان آنان را گمارده بود سلطان را بكشند . يكى از آنها را كشتند و بقيه را زندانى كردند . بركيارق از واسط ببغداد عزيمت كرد و هفدهم صفر وارد بغداد شد و در نيمهء ماه صفر دو روز پيش از ورودش بروز جمعه بنامش خطبه خوانده شد .\r\nدر آن موقع سعد الدوله گوهر آئين در شفيعى و در طاعت سلطان محمد بود . از آنجا به « داى مرج » رفت . ايلغازى پسر ارتق و امراى ديگر هم همراه او بودند و كس نزد مؤيد الملك و سلطان محمد فرستاد و آنان را برانگيخت كه خود را به او برسانند . آنها كربوتا حكمران موصل و جكرمش حكمران جزيرهء ابن عمر را براى\r\n\r\n","description":"","footnote":"","page_name":" 267 ","page_number":235},
  {"content":"\r\n\r\nروانه داشتند . جكرمش از گوهر آئين خواست كه به شهر خود برگردد و گفت كه اوضاع جزيره مختل گرديده است و بوى اجازه داده شد برود گروهى از دليران با گوهر آئين باقى بماندند . و ميان خود اتفاق بر اين نمودند كه همگى رايشان يكى باشد و اختلاف نداشته باشند ، پس از آن رأى پيدا كردند كه به سلطان بركيارق بنويسند و به او بگويند كه بسوى آنها بيايد و در اينجا كسى نيست كه با او جنگ كند .\r\nآن كس كه به اين كار مشورت داده بود كربوتا بود و به گوهر آئين گفت : ما از محمد و مؤيد الملك به چيزى ظفرياب نميشويم . كربوتا از مؤيد الملك روىگردان شده بود . بركيارق نزد آنها رفت . جملگى از اسبان پياده شدند و زمين ببوسيدند و با او ببغداد برگشتند . تمام آنچه از گوهر آئين از سلاح و چارپايان و غير ذلك گرفته شده بود به او پس داده شد . بركيارق در بغداد الاغر ابا المحاسن عبد الجليل بن على بن محمد دهستانى را بوزارت خود برگزيد و عميد الدوله بن جهير وزير خليفه را دستگير كرد . و از او مطالبهء درآمدهاى دياربكر و موصل را موقعى كه در روزگار ملكشاه خود و پدرش حكمران آن نواحى بودند . كرد ، قرار بر پرداخت يكصد و شصت هزار دينار گذاشته شد كه بپردازد . خليفه سلطان بركيارق را خلعت پوشاند .\r\n\r\nبيان نبرد ميان سلطان بركيارق و محمد و اعادهء خطبه بنام محمد در بغداد\r\nدر اين سال بركيارق از بغداد به شهر زور رفت و سه روز در آنجا اقامت كرد . گروه انبوهى از تركمانها و ديگران به او پيوستند و رو به برادرش سلطان محمد گذارد كه با او جنگ كند . رئيس همدان به او نامه نوشت كه به همدان بيايد و اقطاع ايران كه با برادرش هستند بگيرد . بركيارق اين كار را نكرد و رو به برادرش رفت و در چهارم رجب نبرد بين آنها در سفيد رود رويداد و اين نخستين معركه ميان آنها بود . اين نقطه چند فرسنگ از همدان بدور است .\r\n\r\n","description":"","footnote":"","page_name":" 268 ","page_number":236},
  {"content":"\r\n\r\nدر اين كارزار بيست هزار جنگجو ملازم محمد بودند . محمد خود در قلب سپاه قرار داشت و امير سرمز با او بود . و در ميمنه امير اخر و پسرش اياز و در ميسره مؤيد الملك و نظاميه . صفوف خود را آرايش جنگى داده بودند . در جهت مقابل بركيارق در قلب و وزير او الاغر ابو المحاسن همراهش بود . در ميمنه گوهر آئين و عز الدوله بن صدنة بن مزيد و سرخاب بن بدر و در ميسره كربوقا و سايرين قرار داشتند . گوهر آئين از ميمنهء سپاه بركيارق بر ميسرهء محمد كه مؤيد الملك و نظاميه صف آرائى كرده بودند حمله‌ور شد . ميسرهء محمد منهزم شد و سپاه بركيارق وارد چادرهاى آنها شده غارتش كردند . ميمنهء محمد بر ميسرهء بركيارق حمله كرد ميسرهء بركيارق منهزم شد . و ميمنهء محمد به قلب لشكر بركيارق حمله كرد بركيارق منهزم گرديد . محمد در جاى خود ايستاده بود . گوهر آئين برگشته به پيگرد منهزمين كه از پيش روى او فرار كرده بودند پرداخت . اسب او سكندرى خورد يك خراسانى خود را بوى رسانده او را كشت و سرش را بريد و سپاه بركيارق پراكنده شد و او با پنجاه سوار ماند .\r\nاما وزير او الاغر ابو المحاسن . اسير گرفته شد . مؤيد الملك پسر نظام الملك او را گرامى داشته ، خيمه و خرگاهى براى او برپا داشته ، و فرشها و جامه‌ها برايش فرستاد و عنوان عميدى بغداد را براى او تضمين نمود كه به بغداد برگردد ( و با خليفه ) گفتگو كند كه خطبه خواندن بنام محمد در بغداد اعاده شود . ابو المحاسن چون ببغداد رسيد در اين باره ( با خليفه ) گفتگو كرد و پذيرفته شد ، و روز جمعه چهاردهم رجب خطبه بنام محمد در بغداد خوانده شد .\r\n\r\nبيان كشته شدن سعد الدوله گوهر آئين\r\nدر رجب اين سال سعد الدوله گوهر آئين در جنگى كه بيان آن گذشت كشته شد در آغاز كار او خادم پادشاه ابى كاليجار پسر سلطان الدوله ابن بويه بود . از زنى از قرقوب در خوزستان به ابى كاليجار منتقل شد . هر گاه كه به اهواز ميآمد نزد\r\n\r\n","description":"","footnote":"","page_name":" 269 ","page_number":237},
  {"content":"\r\n\r\nآن زن ميرفت و او نيازهاى خود عرضه ميداشت و گوهر آئين آنها را برمىآورد .\r\nبستگان آن زن خير بسيار از او ديدند . ابو كاليجار او را با پسرش ابى نصر به بغداد فرستاد . همين كه سلطان طغرل‌بيك ابو نصر را دستگير كرد . گوهر آئين با او به قلعه طبرك رفت . چون ابو نصر درگذشت به خدمت آلب ارسلان انتقال پيدا كرد و موقعى كه يوسف خوارزمى آلب ارسلان را زخمى كرد و گوهر آئين با جانبازى از آلب ارسلان حفاظت كرد .\r\nآلب ارسلان واسط را به اقطاع بوى داده او را شحنهء بغداد كرد ، همين كه آلب ارسلان كشته شد پسرش تكش ، گوهر آئين را ببغداد فرستاد و او از بغداد حامل خلعتها و فرمان پادشاهى ملكشاه از ( خليفه ) بود . ملكشاه نفوذ در كار و شايستگى كه از او ديده بود ، در هيچ خادمى پيش از او نديده بود . او با نفوذ و قدرت تمام بود اعيان امراء طاعتش ميكردند و او به آنها خدمت ميكرد ، مردى بردبار ، با دهش و نيكرفتار بود . هيچكس از مردم قلمرو حكومتى خويش را مصادره نكرد و مناقب او بسيار است .\r\n\r\nبيان حال سلطان بركيارق پس از هزيمت و انهزام او از برادرش سنجر ايضا و كشته شدن امير داذ حبشى\r\nچون سلطان بركيارق از برادرش سلطان محمد شكست خورد و منهزم گرديد خود با پنجاه سوارى كه همراه داشت قدرى پيش رفت . از كوفتگى فرود آمد و استراحت نمود و قصد رى كرد و از آنجا به كسانى كه ميدانست او را ميخواهند و دولت او را ترجيح ميدهند ، نامه نوشت و دعوتشان كرد . گروهى با صلاحيت گرد او جمع آمدند . و به اسفرائين رفت و به امير داذ حبشى پسر التونتاق از دامغان نامه نوشت و او را دعوت كرد اميرداذ به او جواب داد كه در نيشابور باشد تا بوى برسد . در آن موقع بيشتر خراسان و طبرستان و گرگان در دست امير داذ بود . همين كه\r\n\r\n","description":"","footnote":"","page_name":" 270 ","page_number":238},
  {"content":"\r\n\r\nبركيارق به نيشابور رسيد رؤساى آنجا را دستگير و با آنها بيرون شد و بعد هم آزاد شان كرد . ابى محمد و ابى القاسم بن ابى المعالى جوينى به عميد خراسان متمسك شدند . اما ابى القاسم در دستگير شدنش مسموم درگذشت . قبلا گفته بوديم كه در سال چهار صد و نود و دو كشته شد .\r\nبركيارق بازگشت و امير داذ را بخواست . او متعذر شد باينكه سلطان سنجر با سپاهيان بلخ قصد بلاد او كرد . و از سلطان بركيارق درخواست كرده بود خود را برساند كه عليه ملك سنجر او را يارى كرده باشد . بركيارق با يك هزار سوار بسوى او رفت . از ورود او جز امراى بزرگ از ياران سنجر كسى آگاه نشد و امراى كوچك آگاه نشدند كه مبادا فرار كند .\r\nامير داذ بيست هزار سوار رزمجو داشت . از پياده‌هاى باطنيه پنجهزار نفر در آنها بود . نبرد بين بركيارق و برادرش سنجر در بيرون « نوشجان » رويداد .\r\nامير بزغش در ميمنه سپاه سنجر و امير كند كز در ميسرهء آن و امير رستم در قلب بركيارق بر رستم حمله‌ور شد . با ضربتى او را كشت يارانش و ياران سنجر منهزم شدند و سپاه سرگرم غارت شد . در اين گير و دار بزغش و كذكز به آنها حمله كردند و آنها را به حال انهزام بكشتند و پياده‌ها نيز به تنگه‌اى بين دو كوه منهزم شده ، آب در آن تنگه انداخته ، هلاكشان كردند ، و هزيمت ياران بركيارق انجام شد . بركيارق موقعى كه در وهله نخست ياران سنجر را منهزم كرد مادر برادرش سنجر را گرفت ولى ترسيد او را بكشد ، پس او را احضار كرد و از وى دلجوئى نمود و گفت : من تو را گرفتم تا اينكه برادرم سنجر اسيرانى كه نزد او هستند آزاد كند . و تو هم شأن مادر من نيستى كه تو را بكشم . همين كه سنجر اسيران را آزاد كرد . بركيارق هم مادر او را آزاد نمود .\r\nامير داد به يكى از روستاها گريخت ، يكى از تركمنها او را دستگير كرد .\r\nامير داذ خود را يكصد هزار دينار خريد كه آن تركمن آزادش كند و نكرد و او را نزد بزغش برده بزغش او را كشت .\r\n\r\n","description":"","footnote":"","page_name":" 271 ","page_number":239},
  {"content":"\r\n\r\nبركيارق بگرگان و سپس بدامغان رفته و از آنجا وارد دشت ( گويا مقصود تركمن صحرا باشد م . ) شد و در بعضى مواضع ديده شد كه با او هفده سوار و يك ( شتر ) جمازه همراه بودند ، سپس جمع او كثرت پيدا كرد و با سه هزار سوار حركت كرده از جمله كسانى كه با او بودند : جاوولى سقاوو او غيره بودند و با مكاتبه با اهالى اصفهان به آنجا رفت . سلطان محمد شنيد و بر او پيشى گرفت و باصفهان رفت .\r\nبركيارق برگشته به سميرم رفت .\r\n\r\nبيان فتح شهر سفاقس بوسيله تميم بن معز\r\nدر اين سال تميم بن معز شهر سفاقس را گشود . حكمران آنجا حمو بود كه برگشته آنجا را گرفته و بر آن مسلط شده بود و كار حمو با وزيرى كه نزد او رفت بزرگ و سخت شد . آن وزير از دبيران المعز بود ، و داراى حسن رأى و تدبير بود و دولت حمو بسبب وجود او استوار گرديد و شأنى بزرگ يافت . تميم كس فرستاد او را بخواست و وعده و نويد بوى داد و در استمالت و جلب او مبالغه كرد ، تميم سپاهى براى محاصره سفاقس گسيل داشت و به سركردهء سپاه دستور داد آنچه در پيرامون وجود دارد بسوزاند و درختان را ببرد ، مگر آنچه را كه تعلق به آن وزير دارد ، چه كه نميخواهد متعرض او بشود ، و در صيانتش بسيار سفارش كرد . سركردهء سپاه آنچه امير تميم به او دستور داده بود انجام داد . همين كه حمو ، ديد كه بر املاك مردم چه رفته ، باستثناى آنچه بوزير تعلق دارد او را متهم كرد و كشت . با كشتن او شيرازه حكومتش گسيخته شد . و سپاه تميم شهر را گرفتند و حمو از آنجا بيرون شد و نزد مكن بن كامل رحمانى رفت . همانجا اقامت كرد . رحمانى به او نيكى كرده و نزد او بود تا اينكه درگذشت .\r\n\r\nبيان عزل عميد الدوله از وزارت خليفه و درگذشت او\r\nچون مؤيد الدوله وزير سلطان محمد ( در دو باب پيش از اين مؤيد الملك گفته شده و در اينجا مولف او را مؤيد الدوله ناميده است . مقصود اينكه اگر اشتباهى باشد\r\n\r\n","description":"","footnote":"","page_name":" 272 ","page_number":240},
  {"content":"\r\n\r\nدر متن است و نه در ترجمه . م ) الاغر ابا المحاسن وزير بركيارق را آزاد و عنوان عميد بغداد را براى او تضمين كرد . بوى دستور داد دربارهء عزل وزير خليفه عميد الدوله بن جهير گفتگو كند .\r\nابا المحاسن از اردوگاه به سمت بغداد حركت كرد عميد الدوله ( از مأموريت او ) آگاه شده و به اسپهبد صباوه پسر خمارتكين دستور داد . در راه الاغر رفته او را بكشد .\r\nاسپهبد در جنگ با بركيارق حاضر معركه بود . چون سپاه بركيارق منهزم شد و قصد بغداد كرد . و بنا بدستور عميد الدوله در راه الاغر ابى المحاسن پيشرفته او را نزديك به بعقوبا بديد و بر سر همراهانش بتاخت . الاغر به روستائى رفته و در آنجا پناهنده شد . چون اسپهبد صباوه اين بديد ، براى او پيام فرستاد و گفته بود : تو وزير سلطان بركيارق بودى و من مملوك ( زر خريد ) او هستم ، اگر در خدمت او باقى هستى ( يعنى وفادارى ) بيرون شو تا با همديگر به بغداد برويم و اقامهء خطبه بنام سلطان كنيم و تا سرورى كس با تو مخالف نخواهد بود و اگر جواب ندادى چيزى ديگر بين ما حاكم نخواهد بود ، الاغر پذيرفت و با هم ديدار كردند . صباوه دستورى كه عميد الدوله براى كشتن او بوى داده بود به ابا المحاسن گفت : آن شب را بروز آوردند الاغر به امير ايلغازى پسر ارتق پيام داد .\r\nاو در اين سفر با الاغر همراه بود . و در راذان از وى جدا شده بود ، همانشب به آنجا رسيد در اين هنگام بود كه صباوه نوميد شد و او را ترك كرد .\r\nالاغر به بغداد رسيد و دربارهء عزل عميد الدوله گفتگو كرد . پس او در رمضان عزل و بيست و پنجهزار دينار از دارائى او گرفتند و خود و برادرانش دستگير شدند .\r\nعميد الدوله تا شانزدهم شوال معزول و در زندان دار الخلافه درگذشت .\r\nمولد او در محرم سال چهار صد و سى و پنج و مردى خردمند و با دهش و بردبار بود الا اينكه بسيار خودبزرگ‌بين بود . گوئى سخن بشمارش ميگفت\r\n\r\n","description":"","footnote":"","page_name":" 273 ","page_number":241},
  {"content":"\r\n\r\nو اگر با كسى كلمات كمى صحبت ميكرد آن كس به خودش تهنيت ميگفت كه با او سخن گفته است !\r\n\r\nبيان پيروزى مسلمانان بر فرنگيان\r\nدر ذى قعده اين سال كمشتكين پسر دانشمند طايلو با بيمند فرنگى روبرو شد اينكه او را پسر دانشمند گفته‌اند به اين سبب بود كه پدرش معلم تركمنها بود .\r\nفراز و نشيب و دگرگونيها كار او را بپادشاهى رساند و صاحب ملطيه و سيواس و غيرهما بود .\r\nبيمند فرنگى از پيشتازان فرنگيان و نزديك ملطيه بود . حكمران ملطيه و پيش از آنكه كمشتكين صاحب آنجا شود به بيمند نامه نوشت و او با پنجهزار نفر فرا رسيد . اين دانشمند با آنها روبرو شد . بيمند شكست خورد و خود او هم اسير شد .\r\nسپس از راه دريا هفت ناوچه پر از فرنگيان بشتاب رسيدند و خواستند بيمند را نجات دهند و به قلعه‌اى آمدند كه « انكوريه » نام داشت و آنجا را گرفتند و مسلمانانى كه در آنجا بودند بكشتند و از آنجا به قلعه ديگران رفتند كه اسماعيل فرزند دانشمند در آنجا بود و آنجا را محاصره نمودند .\r\nاين دانشمند گروه زيادى را گرد آورد . و فرنگيان روبرو شد ، قبلا كمينگاهى ترتيب داد ، و نبرد را شروع كرد . در گير و دار پيكار طرفين ، رزمندگان از كمينگاه بيرون آمده بر فرنگيان بتاختند . كسى از آنها جان سالم بدر نبرد . عده‌شان بالغ بر سيصد هزار نفر بود ، فقط سه هزار نفر شبانه به حال مجروح و زخمى گريختند .\r\nاين دانشمند به ملطيه رفت و آنجا را تصرف كرد و حكمران آن را اسير كرد .\r\n\r\n","description":"","footnote":"","page_name":" 274 ","page_number":242},
  {"content":"\r\n\r\nسپس سپاه فرنگ از انطاكيه بيرون شد . اين دانشمند با آنها روبرو شد و شكست‌شان داد ، اين رويدادها در ماه‌هاى نزديك بهم رخ داد .\r\n\r\nبيان پاره‌اى از رويدادها\r\nدر شعبان اين سال كار عياران در جهت غربى بغداد بالا گرفته و زيانهاى آنها توسعه پيدا كرد . خليفه به كمال الدوله يمن دستور تصفيه شهر را از وجود آنها داد گروهى از اعيان آنها را گرفته و بقيه را خواستند بگيرند فرار كردند .\r\nو همچنين در اين سال نرخها در عراق درهم ريخت و گرانى شد . يك « كر » غله بهفتاد دينار بالغ گرديد و شايد هم پاره‌اى اوقات بيشتر . بارندگى قطع و رودها خشك شد ، و مرگ و مير افزون گرديد چنان كه مردم از دفن مردگان خويش عاجز مانده و در پاره‌اى از اوقات شش مرده را در يك نعش كش حمل ميكردند و ادويه و دارو اصلا يافته نميشد .\r\nدر رجب اين سال . بيمند فرنگى صاحب انطاكيه به قلعه افاميه رفته آنجا را محاصره نمود و چند روزى با مردم آن ناحيه جنگيد و مزارع را تباه كرده و رفت .\r\nدر آخر رمضان اين سال ، امير بلكابك سرمز در اصفهان در خانهء سلطان محمد كشته شد ، او از باطنيه بسيار احتياط ميكرد و پوشيدن زره و چيزى كه مانع ضربت باشد ترك نميكرد ، آن روز را زره نپوشيده بود . و با عدهء كمى بسراى سلطان رفت و در باطنيه او را كشتند . يكى از آنها كشته شد و ديگرى نجات پيدا كرد .\r\nدر اين سال ابو الحسن بسطامى صوفى درگذشت ، و رباط او بر غربى دجله\r\n\r\n","description":"","footnote":"","page_name":" 275 ","page_number":243},
  {"content":"\r\n\r\nمشهور است و آن را ابو الغنائم بن محلبان بنا كرد .\r\nدر اين سال ابو نصر بن ابى عبد إله بن جرده درگذشت . اصل او از عكبرا بود و مسجد ابن جرده و خرابات ابن جرده در بغداد منسوب به اوست .\r\nدر شوال اين سال ، عبد الرزاق صوفى غزنوى مقيم در رباط عتبات درگذشت او چند بار بطور مجرد حج گذارده بود . چيزى از خود بجا نگذاشت كه او را كفن كند .\r\nهمسرش به او گفته بود : اگر بميرى ما مفتضح ميشويم پرسيد : براى چه مفتضح ميشوى ؟\r\nزن گفت : براى اينكه تو چيزى بجاى نگذاشتى تو را كفن كند . گفت : اگر چيزى بجاى گذارم كه مرا كفن كند . آنگاه مفتضح ميشدم ! در رمضان اين سال عماد الدوله ابو المكارم محمد بن سيف الدوله صدقة بن مزيد درگذشت\r\n.\r\n\r\n","description":"","footnote":"","page_name":" 276 ","page_number":244},
  {"content":"\r\n\r\n\r\n494 ( سال چهار صد و نود و چهار )\r\n\r\nبيان جنگ ميان سلطان بركيارق و محمد و كشته شدن مؤيد الملك\r\nدر سوم جمادى الاخره اين سال دومين مصاف سلطان بركيارق و سلطان محمد رويداد . انهزام سلطان بركيارق را از سلطان محمد برادرش در وقايع سال چهار صد و نود و سه بيان كرديم كه چگونه پس از آن انهزام باينجا و آنجا نقل مكان نمود و به اصفهان رفت و به آنجا وارد نشد و از آنجا بخوزستان عزيمت كرد و به عسكر مكرم رفت . در آنجا بود كه دو امير : زنگى و البكى پسران برسق به او رسيدند و با وى همراه شدند ، بركيارق دو ماه در عساكر مكرم اقامت كرد و از آنجا به همدان رفت و امير اياز به او پيوست .\r\nسبب پيوستن اياز اين بود كه امير اخر به زمانى نزديك درگذشته بود . اياز مؤيد الملك را متهم ساخت كه به او زهر خورانده است . و فرار وزير امير اخر پس از مرگ امير اخر گمان او را در اتهام وزيرش تقويت كرد ، و بر آن وزير دست يافته او را كشت .\r\nامير اخر اياز را بعنوان پسرخواندهء خود پذيرفته بود و سپاه به او رسيد و هر چه از دارائى داشت وصيت كرد به اياز برسد . همين كه از آن پيش آمد متوحش گرديد به سلطان بركيارق نامه نوشت و با پنجهزار سوار نزد بركيارق رفته و در جمله\r\n\r\n","description":"","footnote":"","page_name":" 277 ","page_number":245},
  {"content":"\r\n\r\nسپاه او شد .\r\nسلطان محمد بديدار او روان گرديد ، همين كه در اردوگاه به يكديگر نزديك شدند ، امير سرخاب پسر كيخسرو حكمران آوه ، تأمين گرفته و نزد سلطان بركيارق رفت ، و بركيارق او را گرامى داشت . نبرد بين آنها در سوم جمادى الاخره رويداد ، شمارش سپاه سلطان بركيارق پنجاه هزار نفر و از برادرش محمد پانزده هزار نفر بودند ، با هم روبرو شدند ، و همگى تمام روز را جنگيدند ، نفرات يكى پس از ديگرى از سپاهيان محمد از بركيارق زينهار خواسته با وى پيوستند ، و بركيارق به آنها نيكى ميكرد .\r\nاز شگفتيها كه دلالت بر پيروزى مىكند اينكه لشكريان پياده بركيارق نيازمند به كلاه خود بودند در همان روز نبرد ، در آغاز روز دوازده محموله سلاح از همدان رسيد كه هشت محمولهء آن كلاه خود بود و آنها را بين لشكريان پياده پخش نمودند . اين محموله چون رسيد سلطان بركيارق فرود آمد و در ركعت نماز بجاى آورد و خداى بزرگ را سپاس گذارد .\r\nپيكار تا آخر روز همچنان ادامه داشت . سلطان محمد و سپاه او منهزم شد ، و مؤيد الملك اسير گرديد ، او را غلام مجد الملك بلاسانى اسير كرد و او را نزد سلطان بركيارق برد ، سلطان او را ناسزا گفت و بر پا ايستاده نگهداشت ، و به او گفت بسبب اعتمادى كه به او داشته و او مادرش را ( مادر بركيارق را ) ناسزا گفته بود ، و به او نسبت داشتن مذهب باطنيه داد و او بود كه برادر او محمد را بر عليه او برانگيخت كه عصيان ورزد و سر از طاعت او به‌پيچد و نسبتهاى ديگر و مؤيد الملك همچنان ساكت بوده كلمه‌اى بازگو نكرد ، بركيارق او را بدست خود كشت و نعشش چند روز روى زمين افتاده بود تا اينكه امير اياز اجازه خواست او را دفن كند و به او اجازه داده شد و جنازه‌اش را باصفهان بردند و در تربت پدرش در آنجا به خاك سپردند .\r\nمؤيد الملك مرد بخيلى بود با سوء سلوك و بدرفتارى با امراء الا اينكه پر\r\n\r\n","description":"","footnote":"","page_name":" 278 ","page_number":246},
  {"content":"\r\n\r\nمكر و فريب در اصلاح امور مملكت بود ، وقتى او را كشتند پنجاه ساله بود .\r\nسلطان بركيارق ، در صفر الاغر ابو المحاسن عبد الجليل ابن على دهستانى را بوزارت خود تعيين كرده بود همين كه مؤيد الملك كشته شد ، وزير ابو المحاسن ، رسولى به بغداد روانه كرد و او ابو ابراهيم اسد آبادى بود كه دارائى مؤيد الملك را بگيرد و ضبط كند ، اسد آبادى در خانهء مؤيد الملك در بغداد فرود آمد . محمد شرابى پسر خاله مؤيد الملك آنجا را تسليم او نمود و اموال و جواهر پس از آزار و شكنجه‌اى كه بديد از وى گرفته شد ، ذخايرى ديگر در ساير مواضع در بلاد ايران داشت كه گرفته شد از جمله گوهرى به وزن چهل مثقال بود .\r\nچون سلطان بركيارق از اين واقعه فراغت پيدا كرد به رى عزيمت نمود ، در آنجا قوام الدوله كربوقا حكمران موصل و نور الدوله دبيس بن صدقة بن مزيد بخدمتش رسيدند .\r\n\r\nبيان حال سلطان محمد پس از هزيمت و اجتماع او با برادرش ملك سنجر\r\nسلطان محمد چون شكست خورد ، بخراسان در طلب برادر خود سنجر كه از يك مادر بودند روى آورد ، و در گرگان توقف كرد و با برادر خود مكاتبه نمود و از او طلب مال و جامه و پوشاك و غير ذلك كرده و سنجر آنچه خواسته بود برايش فرستاد و رسولان بين آنها رفت و آمد كردند تا اينكه هر دو با يك ديگر متحد و متفق شدند .\r\nبا سلطان محمد غير از دو امير و حدود سيصد سوار ديگر كسى نزد او بجاى نمانده بود . و همين كه قرار و مدار كارها بين او و برادرش استوار گرديد ، سلطان سنجر با سپاهيان خويش رو به برادرش سلطان محمد رفته و در گرگان با هم ملاقات كردند و باتفاق هم بدامغان رفتند و سپاه خراسانى آنجا را ويران كرد و اهالى آنجا به قلعه\r\n\r\n","description":"","footnote":"","page_name":" 279 ","page_number":247},
  {"content":"\r\n\r\nكرد كوه فرار كردند و سپاه آنچه توانستند از بلاد و آباديها را خراب و تباه نمودند و قحط و غلاء در آن نواحى گسترش يافت تا جائى كه مردم گوشت مردار و سگها و بعضى بعض ديگر را ميخوردند ! از آن نواحى رو به رى نهادند و چون بدانجا رسيدند نظاميه و هواخواهان نظام الملك . و غيرهم به آنها پيوستند ، و جمع‌شان كثرت پيدا كرد و شوكتى بزرگ يافته و هيبت آنها در دلها جاى گرفت .\r\n\r\nبيان آنچه سلطان بركيارق كرد و ورود او به بغداد\r\nپس از انهزام سلطان محمد . سلطان بركيارق در رى رحل اقامت افكند .\r\nسپاهيان بسيار گرد او جمع آمدند ، و حدود يكصد هزار سوار همراه وى شد . سپس از جهت تامين سيورسات دچار تنگى شدند و سپاهيان پراكندند . دبيس بن صدقة نزد پدرش برگشت . ملك مودود بن اسماعيل فرزند ياقوتى در آذربايجان بر سلطان خروج كرد ، نوام الدوله كربوتا را با ده هزار سوار بدان صوب گسيل داشت . امير اياز اجازه گرفت به همدان و به خانهء خود رود و ماه رمضان را در آنجا روزه‌دار باشد و بعد از عيد فطر برگردد ، به او اجازه داده شد برود ، و بدين ترتيب بود كه سپاهيان پراكنده شدند و سلطان با عدهء كمى باقى ماند .\r\nهمين كه آگاه شد برادرانش سپاهيان گرد آورده و سربازان آماده كرده‌اند ، و اينكه چون آگاه شده‌اند كه فقط عدهء كمى با او ( بركيارق ) بجاى مانده‌اند . پس هر دوى آنها ( محمد و سنجر ) به شتاب هر چه تمامتر طى منازل و مراحل نمودند تا پيش از آنكه او موفق به گرد آوردن سپاهيان خويش و سايرين گردد ، خود را به او برسانند همين كه نزديك شدند بركيارق از محل خود ( رى ) بدور شد . كسانى كه از وى بيمناك بودند به او طمع ورزيدند و كسانى هم كه بوى اميدوار بودند نوميد شدند . بركيارق رو به همدان رفت كه با اياز ديدار كند ، در عزيمت بدان سوى آگاه شد كه اياز به سلطان محمد نامه نوشته كه همراه وى باشد و در جمله ياران او قرار گيرد و چون بر حوزهء حكومتى خويش كه همدان و غيرها باشد ميترسيد از دست بدهد ، بركيارق چون آگاه از رابطهء\r\n\r\n","description":"","footnote":"","page_name":" 280 ","page_number":248},
  {"content":"\r\n\r\nآنها گرديد ، برگشته رو بخوزستان نهاد و همين كه نزديك تستر ( شوشتر ) رسيد به امراء خاندان برسق نامه نوشت و دعوتشان كرد ، آنها چون آگاه شدند كه اياز حاضر به خدمت نشده و ترس از سلطان محمد ، دعوت بركيارق را نپذيرفته و بحضورش نرسيدند ، پس بركيارق رو به عراق نهاد و همين كه به حلوان رسيد رسولى از امير اياز خود را به او رساند كه توقف كند تا به او برسد .\r\nسبب كار اياز اين بود كه او با سلطان محمد نامه نوشت كه منضم به او گردد و در جمله سپاهيان او قرار گيرد . سلطان محمد نپذيرفت و سپاهيان خود را به همدان سوق داد . اياز به حال انهزام آنجا را ترك كرد و به سلطان بركيارق پيوست .\r\nسلطان بركيارق در حلوان اقامت نمود . اياز در آنجا خود را به او رساند و دسته جمعى ببغداد رفتند .\r\nسپاه سلطان محمد آنچه را كه اياز در همدان از خود بجاى گذاشته بود از دارائى و چارپايان و ساز و برگ و غير ذلك ، با شتابى كه در ترك آنجا داشت ، اينها را فرصت نكرده بود با خود ببرد . از جمله پانصد رأس اسب عربى بود كه گفته شده بهاى هر رأس آنها بين سيصد تا پانصد دينار بود ، خانه‌اش را تاراج كردند و تمام هواخواهان او را مصادره كرده و رئيس همدان را يكصد هزار دينار مصادره نمودند .\r\nچون اياز به بركيارق رسيد عدهء آنها به پنجهزار سوار تكميل شد . چادرها و بار و بنهء آنها از ميان رفته بود . بركيارق در هفدهم ذى قعده به بغداد رسيد و بخليفه از طريق امين الدوله بن موصلايا نامه نوشت كه او را ديدار خواهد كرد .\r\nچون عيد اضحى فرا رسيده بود ، خليفه منبرى در سراى سلطان فرستاد و شريف ابو الكرم در آنجا خطبه خواند و نماز عيد بجاى آورد ، و سلطان بركيارق حضور نداشت زيرا كه بيمار بود .\r\nبركيارق از جهت مالى دچار تنگى شد ، و چيزى نداشت كه خرج خود و سپاهيانش كند ، پس بخليفه نامه نوشت و از دست تنگى و قلت مال شكايت كرد\r\n\r\n","description":"","footnote":"","page_name":" 281 ","page_number":249},
  {"content":"\r\n\r\nو خواست در مخارجى كه دارد يارى نمايد و بعد از مراجعاتى كه در اين باره انجام شد ، قرار شد پنجاه هزار دينار به او كمك بشود و اين مبلغ را خليفه براى او فرستاد .\r\nبركيارق و يارانش دست تطاول باموال مردم دراز كردند و زيانكارى آنان گسترش پيدا كرد و مردم بلاد تمناى زوال آنها كردند . ضرورت آنها را وادار باتخاذ رويه شنيعى نمود بدين ترتيب كه ابو محمد عبيد اللّه بن منصور ، معروف به ابن صليحه ، قاضى جبله از بلاد شام و حكمران آن ناحيه به حال فرار از فرنگيان بر آنها وارد شد ، چنان كه بيان خواهيم كرد و با وى اموالى زياد و گرانقدر بود ، آن اموال را از او گرفتند .\r\n\r\nبيان سرپيچى صدقهء بن مزيد از طاعت بركيارق\r\nدر اين سال امير صدقة بن منصور بن دبيس بن مزيد ، حكمران حله ، از طاعت سلطان بركيارق سرپيچى كرد و خطبه بنام او را در بلاد خود قطع كرد و بنام سلطان محمد خطبه خواند .\r\nسبب آن اين بود كه وزير الاغر ابو المحاسن دهستانى وزير سلطان بركيارق نامه نوشت و گفته بود : از خزانهء سلطانى هزار هزار دينار نزد تو بجاى مانده و چنين و چنان دينارها از بابت سالهاى بسيار آنها را بفرست و گر نه سپاهيان بدان صوب گسيل ميداريم و بلاد تو را و آن ( مال ) را ميگيريم . اين نامه كه به او رسيد ، خطبه را قطع و بنام سلطان محمد خطبه خواند .\r\nموقعى كه سلطان بركيارق با آن وضعى كه گفتيم به بغداد رسيد پياپى بدنبال او فرستاد كه بحضورش برسد ، و صدقهء نپذيرفت ، پس امير اياز نزد او رفت و به او گفت كه نزد سلطان و به خدمت او برسد و آنچه را كه وى خواستار است تضمين مينمايد .\r\nامير صدقة به او گفت : حاضر نميشوم و از سلطان هم اطاعت نميكنم مگر اينكه وزير خود ابا المحاسن را تسليم من كند و چنانچه نكرد ، حضور مرا در خدمت خود ابدا نخواهد ديد ، هر چه مىشود بشود و هر گاه او را تسليم من كند ، بندهء اخلاص كيش او هستم\r\n\r\n","description":"","footnote":"","page_name":" 282 ","page_number":250},
  {"content":"\r\n\r\nو در حسن بندگى و طاعت فرو گذار نميكنم . خواسته او پذيرفته نشد و رابطه قطع شد .\r\nصدقة مأمور بكوفه فرستاد و نمايندهء سلطان كه در آنجا بود طردش كرد و آنجا را مزيد بر قلمرو حكومتى خود نمود .\r\n\r\nبيان رسيدن سلطان محمد به بغداد و رفتن سلطان بركيارق از آنجا\r\nدر بيست و هفتم ذى حجه اين سال سلطان محمد و سنجر به بغداد رسيدند .\r\nسلطان محمد پس از چيره شدن بر همدان و غيرهما ، روى به بغداد نهاد . همين كه به حلوان رسيد ، ايلغازى پسر ارتق با سپاهيان خويش نزد او رفتند و ايلغازى كمر به خدمت بست و خوش خدمتى كرد . سپاه محمد زياده بر ده هزار سوار سواى پيروانش بود .\r\nهمين كه اين اخبار رسيد ، بركيارق به سختى مريض بود و خواص او شب و روز ميلرزيدند ، يارانش مبهوت مانده و ترسيده و مضطرب بودند و متحير شدند چه بايدشان كرد . بركيارق را در محفه ( برانكاد . م ) گذارده به سمت غربى بغداد عبور كرده در رمله فرود آمدند . در بركيارق چيزى جز نفسى كه ميآمد و ميرفت نمانده بود . يارانش يقين بمرگ او نمودند و دربارهء تكفين و تدفين او و موضع آن با هم مشورت كردند .\r\nدر اين حال و گفتگو بودند كه ناگاه بركيارق به آنان گفت : من خود را چنان مىبينم كه نيرو يافته‌ام و تحرك من در افزودگى است . يارانش خوشدل شدند و رفتند سپاهى ديگر كه آخرين گروه بودند ، رسيدند . هر دو گروه يك ديگر را در اين سوى و آن سوى دجله ميديدند . دجله بين آنها فاصله بود . تيراندازيها از دو طرف جريان داشت بيشتر سپاهيان محمد يا باطنيه آنان را ناسزا ميگفتند و نكوهش ميكردند .\r\nاينها در راه خود ، بلاد را تاراج كرده تا به واسط رسيدند .\r\nسلطان محمد وارد بغداد شد و در دار المملكه فرود آمد . فرمان خليفه المستظهر باللّه بوى رسيد كه متضمن بد آمدن از سوء سلوك بركيارق و همراهانش\r\n\r\n","description":"","footnote":"","page_name":" 283 ","page_number":251},
  {"content":"\r\n\r\nو ابراز خرسندى از ورود او بود . در ديوان بنام او خطبه خوانده شد . ملك سنجر به خانهء گوهر آئين فرود آمد . محمد بعد از مؤيد الملك ، خطير الملك ابا منصور محمد بن حسين را بوزارت خود تعيين كرده بود . در محرم سال چهار صد و نود و پنج امير سيف الدوله صدقة ، به خدمت او رسيد و مردم همگان بديدارش بيرون شدند .\r\n\r\nبيان حال قاضى جبله\r\nنام او ابو محمد عبيد اللّه بن منصور معروف به ابن صليحه است . پدرش در زمانى كه روميان جبله را تصرف داشته بر مسلمانان چيره شده بودند ، رئيس آن اناحيت بود .\r\nو ميان آنها داورى ميكرد . همين كه روميان ضعيف شدند و مسلمانان آن ناحيه را تصرف نمودند . جبله زير حكم جلال الملك ابى الحسن على بن عمار حكمران طرابلس قرار گرفت منصور بنابر عادت در حكومت آنجا ابقاء شد و چون او درگذشت پسرش ابو محمد جاى پدر را گرفت و سربازى و سپاهيگرى را دوست داشت و همان كار را برگزيد و شهامت او آشكارا شد . ابن عمار ميخواست او را دستگير كند ، ابو محمد احساس اين امر كرد و به روى عصيان ورزيد و خطبه بنام عباسيان برقرار داشت .\r\nابن عمار مالى به دقاق پسر تتش مبذول داشت كه كار او را بسازد ، و قصد او نموده محاصره‌اش كند . و محاصره‌اش كرد ولى از اين كار طرفى نسبت و به چيزى ظفرياب نشد .\r\nو مصاحب او اتابك طغتكين تيرى به زانويش اصابت كرد كه اثر آن بجاى ماند .\r\nابو محمد در جبله فرمانرواى مطاع باقيماند تا اينكه فرنگيان ، خدا لعنت‌شان كند ، آمدند و او را محاصره كردند . پس از آن چنين وانمود شد كه سلطان بركيارق متوجه شام شده است و اين خبر شيوع پيدا كرد . فرنگيان از اطراف آن ناحيه رفتند .\r\nهمين كه اشتغال سلطان ( در جاهاى ديگر ) تحقق يافت ، فرنگيان برگشته جبله را محاصره كردند ، در آن اثناء معلوم شد كه مصريان براى جنگ رو به آنها نهاده‌اند . فرنگيان دوباره از آنجا رفتند و سپس برگشتند و با نصارائى كه در جبله بودند ، قرار مكاتبه\r\n\r\n","description":"","footnote":"","page_name":" 284 ","page_number":252},
  {"content":"\r\n\r\nگذاشت كه به فرنگيان نامه بنويسند و وعده بدهند كه برجى از برجهاى شهر را تسليم آنها خواهند كرد تا شهر را بتوانند تصرف كنند . آن نامه چون به فرنگيان رسيد سيصد مرد از اعيان و شجاعان خود گزين ساختند و رو بدان برج پيشروى نمودند .\r\nو همچنان از سربالائى كوهستان بالا ميرفتند ، يكى دنبال ديگرى . ابن صليحه خود بر باروى شهر مترصد بود و همين كه نزديك او ميرسيدند يكايك آنها را ميكشت تا تمام آن عده را كشت و صبحگاهان سر آنها را بسوى فرنگيان پرتاب كرد .\r\nو از آنجا رفتند .\r\nفرنگيان بار ديگر جبله را محاصره كردند ، و برجهائى از چوب در پيرامون شهر نصب كرده ، يكى از برجهاى باروى شهر را منهدم كردند . بامدادان كه چشم گشودند ديدند ابو محمد آنجا را دوباره ساخته است . سپس چند نقب در حصار شهر زده شد و ابو محمد خود از دروازهء شهر بيرون آمد و با فرنگيان جنگيد ، و از پيش رويشان منهزم شد فرنگيان او را تعقيب كردند ، در اين اثناء ياران ابو محمد از آن نقبها بيرون جسته و از پشت سر به فرنگيان حمله‌ور شدند . آنها فرار برقرار اختيار كرده و سركرده آنها معروف به « كند اصطفل » اسير شد و مالى فراوان داد و جان خود را خريد .\r\nپس از آن ابو محمد دانست كه فرنگيان براى دست‌يابى به او آرام نخواهند گرفت . و كسى را هم نمىبيند كه از آنها جلوگيرى كند . پس پيامى براى اتابك طغتكين فرستاد و تقاضا كرد يكى را مأمور كند كه مرز جبله را بوى تسليم نمايد و آن ناحيه را صيانت كند و خود با مال و خانواده‌اش بدمشق بيايند . آنچه تقاضا كرده بود پذيرفته شد ، و طغتكين پسر خود تاج الملك بورى را به آنجا فرستاد . ابو محمد شهر را بوى تسليم نمود و خود بدمشق رفت و تقاضا كرد او را روانه بغداد كنند .\r\nكردند و كسانى هم بهمراهش روانه كردند كه از او تا رسيدن به انبار حمايت كند .\r\nابن صليحه چون بدمشق رسيد ، ابن عمار حكمران طرابلس به ملك دقاق پيام\r\n\r\n","description":"","footnote":"","page_name":" 285 ","page_number":253},
  {"content":"\r\n\r\nفرستاد و گفته بود : ابن صليحه را به بند كشيد به او تسليم كنند و همهء دارائى او را بگيرند و در ازاء آن سيصد هزار دينار ميدهد . دقاق اين كار را نكرد و ابن صليحه چون به انبار رسيد چند روزى در آنجا اقامت كرد و سپس رو به بغداد رفت و سلطان بركيارق در بغداد بود . ابن صليحه كه ببغداد رسيد ، الاغر وزير ابو المحاسن او را نزد خود خواند و به او گفت : سلطان نيازمند است . و سپاهيان از او طلبكارى ميكنند و ندارد كه بدهد و از تو سى هزار دينار همىخواهيم و منتى بزرگ بر او خواهى گذاشت و استحقاق پاداش و سپاس از وى پيدا ميكنى . او در پاسخ گفت : به چشم اطاعت ميكنم و نخواست در اين باره دستخطى به او داده شود و افزود كه : دارائى و بار و بنهء من در انبار و در خانه‌ايست كه در آنجا فرود آمده‌ام . وزير گروهى بهمراه او فرستاد .\r\nو آن جماعت در آنجا مالى بسيار و گردن بندهاى گرانقدر يافتند از جمله يك هزار قطعه گوهرهائى كه هنر شگفتىآور در ساخت و تراش آنها به كار رفته بود و از جامگان و دستارها كه بمانند آنها يافته نميشد بسيار يافتند .\r\nلازم بود اين رويدادها را پس از انهزام سلطان محمد ، بعد از قتل باطنيه باينجا ياد كنيم زيرا كه مربوط بحوادث آخر اين سال است و كشتار آنها در شعبان انجام شد و اينكه در اينجا ياد كرديم بخاطر وابستگى پاره‌اى از رويدادها به پارهء ديگر است كه جدا از هم نيفتاده باشند .\r\nو اما تاج الملوك بورى ، پس از آنكه جبله را تصرف نمود و در آنجا استوار بماند ، خود و يارانش بنا را به بدكردارى با مردم گذاردند و مرتكب اعمال و افعالى شدند كه مردم بيزار از آنها شده و به قاضى فخر الملك ابا على عمار بن محمد بن عمار حكمران طرابلس نامه نوشتند و از آنچه به آنها روا ميدادند شكايت كردند و از وى خواستند يكى از اصحاب خويش را بفرستد تا شهر را بوى تسليم كنند . و خواست آنها پذيرفته شد و سپاهى بدان صوب گسيل داشت و وارد جبله شدند و با مردم آن ناحيه يكى شده و با تاج الملوك و همراهانش جنگيدند و تركان منهزم شدند و سپاه ابن عمار جبله را تصرف نمود و تاج الملوك اسير گرديد و او را به طرابلس بردند و ابن عمار\r\n\r\n","description":"","footnote":"","page_name":" 286 ","page_number":254},
  {"content":"\r\n\r\nاو را گرامى داشت و بوى نيكى كرد و پوزش خواست ، و از صورت حال او را آگاه كرد كه ترسيد فرنگيان جبله را تصرف كنند و روانهء دمشق نزد پدرش كرد .\r\n\r\nبيان كشتار باطنيه\r\nدر شعبان اين سال ، سلطان بركيارق فرمان قتل باطنيه را صادر كرد .\r\nباطنيه همان اسماعيليه هستند كه در قديم به آنها قرامطه ميگفتند . ما اكنون آغاز كارشان را ياد كرده پس از آن سبب كشتن آنها را بيان ميكنيم .\r\nنخستين بار كه احوال آنها دانسته شد ، يعنى دعوتى كه شهرت ( بدعوت ) باطنيه و اسماعيليه پيدا كرد در روزگاران سلطان ملكشاه بود ، چه آنكه در آن هنگام هيجده تن از آنان گرد هم جمع آمدند و نماز عيد را در ساوه بجاى آوردند . شحنهء آنجا آنان را شناخت و گرفت و زندانى كرد ، و سپس سؤالهائى از آنها كرد و آزادشان نمود ، اين نخستين اجتماع آنان بود .\r\nسپس آنها از مؤذنى از مردم ساوه كه در اصفهان مقيم بود دعوت نمودند .\r\nدعوتشان را نپذيرفت پس او را بترساندند كه چنانچه دوباره سخن‌چينى كند او را خواهند كشت ، و آن مؤذن نخستين كشته شدهء آنها بود و اولين خونى بود كه جارى كردند . خبر آن به نظام الملك داده شد ، دستور داد آن كس كه متهم به كشتن اوست دستگير كنند . تهمت بر نجارى كه نامش طاهر بود زده شد ، او را كشتند و بدنش را سوراخ سوراخ كرد . از پايش گرفته در بازارها بگرداندند و اين هم نخستين كشته شدهء آنان بود ، پدر اين نجار واعظ بود و در سال چهار صد و هشتاد و شش با بركيارق وارد بغداد شد . و از او سودها برد . سپس به بصره رفت و در آنجا قاضى شد . پس از آن در كار رسالتى متوجه كرمان شد . و عامه در فتنه‌اى كه رويداد او را كشتند و گفتند كه او باطنى بود .\r\nسپس باطنيه نظام الملك را كشتند و اين نخستين قربانى مشهور صادر از آنها بود و گفتند : او نجارى را كشت و ما او را به ازاء ( خون ) او كشتيم .\r\n\r\n","description":"","footnote":"","page_name":" 287 ","page_number":255},
  {"content":"\r\n\r\nنخستين موضعى را كه بر آن غلبه پيدا كردند و در آنجا جان پناه يافتند شهرى نزديك به قاين بود . پيشواى مذهب آنان در آنجا بود ، و گرد او جمع آمدند و و بوسيلهء او تقويت شدند . در آن اثناء كاروان بزرگى از كرمان به قاين ميرفت .\r\nپيشواى آنها با ياران باطنيه كه همراهش بودند ، سر راه بر آن كاروان گرفتند و تمام افراد كاروان را كشتند و كسى نجات پيدا نكرد مگر يك مرد تركمن كه خود را به قاين رساند و ماجرا را نقل كرد . مردم شتابان با قاضى كرمانى بجهاد با آنها رفتند . و لكن از عهدهء كارشان برنيامدند .\r\nپس از آن نظام الملك را كشتند و سلطان ملكشاه درگذشت كار آنها بزرگى يافت . و بر شدت شوكت‌شان افزوده شد ، و مطامع‌شان قوت يافت .\r\nسبب نيرو پيدا كردن آنها در اصفهان اين بود كه چون سلطان بركيارق اصفهان را محاصره كرد . در آن موقع محمود برادرش و مادر محمود خاتون جلاليه در اصفهان بودند . بركيارق برگشت و گفتگو و سعايت باطنيه آشكارا و پخش شد .\r\nاينها در محال ( اصفهان ) پراكنده بودند ، پس گرد هم جمع آمدند و هر جا كه ميتوانستند بر مخالفان خود دست يابند ، اموالش را ميدزديدند و خود او را هم ميكشتند . اين كار را درباره بسيارى از مردم كردند ، و كار بالا گرفت و وحشت افزون گرديد تا جائى كه هر گاه كسى در بازگشت بخانهء خود در وقت معتاد تأخير ميكرد يقين به كشته شدن او ميكردند و بماتم او مىنشستند . مردم محتاط و با حذر شدند و كسى تنها حركت نميكرد . در يكى از روزها باطنيه مؤذنى را دستگير كردند .\r\nاو همسايه‌اى از باطنيه داشت كه او را گرفت ، خانواده‌اش بماتم نشسته بنا را به شيون و زارى گذاشتند . باطنيه آن مؤذن را به بام خانه‌اش بردند و خانواده‌اش را به او نشان دادند كه چگونه بر سر و سينه زده ميگريند ، و او از ترس نميتوانست سخن بگويد .\r\n\r\n","description":"","footnote":"","page_name":" 288 ","page_number":256},
  {"content":"\r\n\r\n\r\nبيان آنچه كه عامه در اصفهان با آنها كردند\r\nچون مصيبت بر مردم در اصفهان عموميت پيدا كرد . خداوند بزرگ اجازت فرمود پردهء آنها دريده شده از آنان انتقامجوئى شود . اتفاق چنين رويداد كه مردى به خانه دوست خود وارد شد . در آنجا جامه‌ها و كفشها و پوشاك‌هائى بديد كه بر وى معهود نبود در آنجا ديده باشد ، از آنجا بيرون آمد و مشهودات خود را گفت و بر مردم كشف شد و دانستند كه وى از كشته‌شدگان است .\r\nمردم همگان بشوريدند و به تجسس پرداختند كه چه كس از آنها كشته شده و بكشف قضيه پرداختند معلوم شد كه آنها بر در خانه‌هاى خود ظاهر ميشدند و و اگر عابرى از آنجا ميگذشت ، او را گرفته به خانه ميبردند ، و نعش او را در چاهى كه براى اين كار ساخته بودند ميانداختند .\r\nبر در خانه مردى نابينا ايستاده بود ، هر گاه كسى از آنجا عبور ميكرد چند گاهى تا در خانه او را يارى كند ، و شخص عابر اين كار را ميكرد همين كه وارد خانه ميشد ، دستگير و كشته ميشد .\r\nمردم براى انتقام كمر بستند ، از جمله ابو القاسم مسعود بن محمد خجندى فقيه شافعى بود ، و جمع انبوهى گرد او با سلاح جمع آمدند و دستور بساختن - كوره‌هاى آتش بداد و در آنها آتش افروختند و عامه باطنيه را دسته دسته و منفردا گرفته ميآوردند و آنها را در آتش مىانداختند . شخصى را بر آن كوره‌ها گمارده بودند و مالك ميناميدند ( اشاره به مالك دوزخ بايد باشد . م ) و گروه بسيارى از آنها را كشتند .\r\n\r\nبيان قلاعيكه در ايران بر آنها استيلاء يافته بودند\r\nآنها بر چندين دژ چيره شده بودند يكى دژ اصفهان بود . اين دژ قديمى نبود ، بلكه آن را سلطان ملكشاه ساخته بود .\r\n\r\n","description":"","footnote":"","page_name":" 289 ","page_number":257},
  {"content":"\r\n\r\nسبب ساختمان دژ اين بود كه مردى از سركردگان رومى بحضور سلطان ملكشاه رسيد و مسلمان شد و همراه سلطان شد . اتفاق چنين رويداد كه روزى سلطان با آن مرد رومى به شكار بيرون شدند ، تازى خوش شكارى از پيش روى آنان گريخت و بر كوهى بالا رفت ، سلطان و آن رومى دنبالش رفتند او را در موضع دژ يافتند .\r\nآن رومى گفت : چنانچه همچو كوهى در مرز و بوم ما بود بر آن دژى بنا ميكرديم كه از آن سود بريم . سلطان امر به ساختمان آن قلعه كرد . نظام الملك او را منع كرد .\r\nگفتهء او را نپذيرفت . همين كه ساختمان قلعه پايان يافت دژبانى بر آن بگمارد ( در متن دزدار آمده كه همين دژبان است . م . )\r\nچون روزگار سلطان ملكشاه بسر آمد و اصفهان بدست خاتون افتاد . آن دژبان را از آنجا برداشت و ديگرى را بجايش گماشت . دژبان جديد مردى ديلمى و نامش زيار بود و درگذشت و قلعه به شخص خوزى ( مقصود خوزستانى است م . ) سپرده شد .\r\nاحمد بن عطاش با او رابطه پيدا كرد . باطنيه بر تارك او تاج پوشانده و برايش اموال گرد آوردند و با جهلى كه داشت ، او را بر خود سركرده نمودند ، پدرش در باطنيه سمت پيشوائى داشت . همين كه ابن عطاش با دژبان رابطه پيدا كرد و به دو پيوست ، با وى بود و اطمينان به او پيدا كرد و متصدى امورش نمود . چون دژبان درگذشت احمد بن عطاش بر آنجا چيره گرديد و به مسلمانان زيانى بزرگ از جهت گرفتن اموال و قتل و نفوس و راهزنى و ترس دائم وارد شد و ميگفتند : دژى كه سگى رهنمون جاى آن باشد و كافرى اشارت به ساختمان آن كند ناگزير پايان كار آن شر خواهد بود ! از جمله قلاع ديگر الموت بود و آن از نواحى قزوين است . آورده‌اند كه پادشاهى از پادشاهان ديلم بسيار به نخجيرگاه ميرفت و بسيار شكارچى بود . روزى عقابى را پر داد و دنبالش برفت و ديد عقاب بر اين موضع قلعه در افتاد . او اين موضع را بسى محكم و حصين يافت و امر به ساختمان قلعه بر آن بلندى كرد و نامش را « إله موت » نهاد كه معنايش به زبان ديلمى : آموزش عقاب است . بدان موضع و نواحى مجاور آن\r\n\r\n","description":"","footnote":"","page_name":" 290 ","page_number":258},
  {"content":"\r\n\r\nطالقان گفته مىشود .\r\nدر آنجا قلاع محكمى وجود دارد كه مشهورترين آنها « الموت » است . اين نواحى در ضمان شرفشاه جعفرى بود . و مردى علوى كه در او بلاهتى و ساده دلى وجود داشت به نيابت گمارده بود .\r\nحسن بن صباح مردى با شهامت ، با كفايت ، عالم بدانش هندسه و حساب و نجوم و سحر و غير ذلك بود رئيس در رى شخصى بود كه به او ابو مسلم ميگفتند و داماد نظام الملك بود . او حسن بن صباح را متهم بورود از دعاة مصرى عليه خودش كرد .\r\nابن صباح از او بيمناك شد . نظام الملك احترام حسن را داشت و روزى هم از طريق فراست به ابو مسلم گفت : به زودى زود اين مرد ضعفاى عوام را گمراه خواهد كرد .\r\nهمين كه حسن از ابى مسلم گريخت ، وى در طلب او بپاخاست ولى دستش به او نرسيد .\r\nحسن از جمله شاگردان ابن عطاش ، طبيبى كه دژ اصفهان را متصرف شده بود ( بايد توجه كرد كه در بالا ابن عطاش از جانب مؤلف فاضل موصوف بجهل شده ، در اينجا او را طبيب خواندند كه حسن صباح با دانشهائى كه براى ابن صباح برشمرد ، شاگرد او بوده است . م . ) ابن صباح بلاد را بگرديد و بمصر رسيد و بر المستنصر باللّه صاحب آنجا وارد شد . و المستنصر او را گرامى داشت و مالى به او داد و دستور داد مردم را به امامت او دعوت كند . حسن به او گفت : بعد از تو امام كى خواهد بود ؟ المستنصر اشارت به پسرش نزار كرد . حسن از مصر به شام برگشت و جزيره و دياربكر و روم ( شايد مقصود تصرفات روميان در نوارهاى مرزى باشد م . ) از زير پا رد كرده بخراسان برگشت و وارد كاشغر ما وراء النهر شد و بر قومى كه ميگذشت گمراهشان ميكرد همين كه قلعه الموت را بديد و مردم آن نواحى را بيازمود ، نزد آنها اقامت گزيد .\r\nو در اغواى آنها طمع ورزيد و به پنهانى آنها را دعوت كرد . و زهد آشكارا نمود .\r\nو كرباس بپوشيد . اكثر مردم به او گرويدند . علوى صاحب قلعه حسن ظن به او داشت و در مجالست با وى تبرك ميجست ، چون كار حسن استحكام يافت روزى بر علوى در قلعه وارد شد و ابن صباح به او گفت : از اين قلعه بيرون برو . علوى تبسم كرد . و\r\n\r\n","description":"","footnote":"","page_name":" 291 ","page_number":259},
  {"content":"\r\n\r\nگمان كرد با او شوخى مىكند .\r\nابن صباح بيكى از يارانش امر كرد علوى را اخراج كنند ، او را بيرون برده بدامغان رساندند و مال او را هم بوى داد و دژ را تصرف كرد .\r\nهمين كه خبر به نظام الملك رسيد سپاهى به قلعه الموت گسيل داشت و آنجا را محاصره كردند و راه را بر دژ بستند ، حسن در حصار به تنگنا افتاد ، كس فرستاد و او نظام الملك را كشت و چون كشته شد سپاه از آن ناحيه بازگشت .\r\nپس از آن سلطان محمد بن ملكشاه سپاهيان مجهز كرد و ابن صباح را محاصره كردند كه بيانش بخواست خداى بزرگ خواهيم ياد كرد .\r\nاز قلاع ديگر ، طبس و بخشى از قهستان بود ، و علت تصرف آنها بوسيله باطنيه اين بود كه در قهستان از بقاياى زاد و رود سيمجور اميران خراسان به روزگار سامانيان باقى بودند يكى از بقاياى آن دودمان مردى بود بنام المنور كه رئيسى مطاع نزد خواص و عامه بود . زمانى كه گلسارغ از راه غير مشروع او را ميخواست و اين كار او سبب گرديد كه منور ملتجى به اسماعيليه بشود و با آنها همراهى كرد و وضع اسماعيليه در قهستان پيشرفت كرد و كارشان بزرگ شد و بر كل قهستان چيره شدند از جمله بر : خوز و خوسف و زوزن و قاين و تون و نواحى مجاور آن نقطه .\r\nاز جمله قلاع و سنمكوه ( در حاشيه : نسخهء بدل سيمكوه و سبمكوه آمده است ) بود كه متصرف شدند و آن نزديك به ابهر واقع شده و آن را در سال چهار صد و هشتاد و چهار گرفتند . و مردم و بخصوص اهالى بسيار از آنها آزار و رنج ديدند . و از سلطان بركيارق دادرسى طلب كردند . او لشكريانى گسيل داشت كه آنها را محاصره كنند و محاصره‌شان كردند و در سال چهار صد و هشتاد و نه آنجا را از آنها گرفتند و تمام افرادى كه در آن دژ بودند تا نفر آخر كشتند .\r\nو ديگر قلعهء خالنجان در پنج فرسنگى اصفهان بود ، آنجا متعلق به مؤيد الملك پسر نظام الملك بود و از او منتقل به چاولى سقاوو شد . چاولى در آنجا مرد تركى را گمارد و نجارى از باطنيها طرح دوستى به او ريخت و هديهء زيبائى بوى ارزانى\r\n\r\n","description":"","footnote":"","page_name":" 292 ","page_number":260},
  {"content":"\r\n\r\nداشت و ملازم خدمت او گرديد تا مورد اعتماد قرار گرفت و كليدهاى قلعه را به او سپرد . آن باطنى نجار براى آن مرد ترك مجلس مهمانى ترتيب داد و او و يارانش را دعوت كرد . و نجار كه ميزبانشان بود بآن‌ها مى همى نوشاند و سست‌شان كرد .\r\nو ابن عطاش را بخواست و او با گروهى از يارانش آمدند و قلعه را تسليم‌شان كرد .\r\nو هر كس آنجا بود كشتند مگر آن مرد ترك را كه از چنگ‌شان گريخت . و با تصرف دژ خالنجان ابن عطاش نيرو يافت و قطعات بسيارى از املاك مردم اصفهان مال او شد .\r\nاز قلاع ديگر كه ذكر شده استوناوند است كه بين رى و آمل واقع شده است و آنجا را بعد از ملكشاه تصرف كردند و صاحبش از دژ فرود آمد و كشته شد و دژ از او گرفته شد .\r\nاردهن ، قلعهء ديگرى است كه ابو الفتوح خواهرزادهء حسن بن صباح آنجا را تصرف كرد . و ديگر كرد كوه است كه مشهور مىباشد .\r\nو از جمله قلاع قلعهء ناظر در خوزستان و قلعهء طنبور بود كه با ارجان دو فرسنگ فاصله داشت و آنجا را ابو حمزهء اسكاف گرفت . ابو حمزه از اهالى ارجان بود و بمصر سفر كرده و بعنوان داعى ( اسماعيليه ) بازگشته بود .\r\nقلعهء خلادخان ، دژى است بين فارس و خوزستان و حدود دويست سال مفسدين در آنجا اقامت داشته و راهزنى ميكردند . تا اينكه عضد الدوله بن بويه آنجا را گشود و هر كه در آنجا بود كشت .\r\nهمين كه دولت با ملكشاه شد ، آنجا را به اقطاع به امير انر بداد و او دژبانى در آنجا گمارد . باطنيه كه در ارجان بودند ، كس نزد او فرستادند و از او خواستند آن دژ را بآن‌ها بفروشد و دژبان نپذيرفت ، به او گفتند ما يكى را نزد تو ميفرستيم تا با تو مناظره كند و حق آشكارا گردد . اين پيشنهاد را دژبان پذيرفت و آنها يك نفر ديلمى را فرستادند تا با او مناظره كند . دژبان را مملوكى بود كه او را تربيت كرده بود و كليدهاى قلعه را به او سپرده بود . آن مرد باطنى آن مملوك را استمالت و جلب كرد . و پذيرفت كه سرور خود را دستگير كند و دژ را بآن‌ها تسليم نمايد .\r\n\r\n","description":"","footnote":"","page_name":" 293 ","page_number":261},
  {"content":"\r\n\r\nدژبان را دستگير و قلعه را بآن‌ها تسليم كرد و سپس دژبان را آزاد كرد . و باطمينان بر آنجا چيره شدند و بعد از آن قلاع ديگرى را هم تصرف نمودند كه مشهورترين آنها همين بود .\r\n\r\nبيان آنچه كه چاولى سقادوا با باطنيه كرد\r\nدر اين سال چاولى سقادوا خلق بسيارى از آنها را كشت .\r\nسبب اين بود كه اين امير قلمرو فرمانرواييش بلادى بودند واقع ميان رامهرمز و ارجان همين كه باطنيه قلاع مذكوره را در خوزستان و فارس تصرف كردند و شر آنها بزرگ شد و بناى راهزنى را در آن بلاد گذاردند . او گروهى از ياران خود را وادار كرد تا اينكه تظاهر به شورش عليه او كرده ، او را ترك كنند و به باطنيان به پيوندند و آنان ( همين برنامه را ) عمل كردند و نزد باطنيان رفتند و چنين وانمود كردند كه با آنها هستند و بر رأى آنها رفتار ميكنند و نزد باطنيان آنقدر ماندند تا نسبت بآن‌ها اطمينان يافتند .\r\nسپس چاولى چنين تظاهر كرد كه امراء خاندان برسق ميخواهند قصد او كنند و بلادش را از او بگيرند و او تصميم گرفته اينجا را ترك گويد و به همدان برود ، چونكه از برابرى با آنها عاجز است . همين كه اين تظاهر صورت گرفت و شيوع پيدا كرد كه چاولى تصميم گرفته ترك بلاد خود گويد ، از كسانى كه نزد باطنيان از ياران چاولى بودند و صاحب رأى بشمار ميآمدند گفتند . ما ميرويم و راه را بر او مىبنديم و آنچه از اموال با اوست از وى خواهيم گرفت . پس آنها با سيصد تن از بزرگان و اعيان باطنيان به كار انداخته و كسى از آنها جان سالم بدر نبرد مگر سه نفر كه بكوه بالا رفته و گريختند و چاولى هر چه از چارپايان و غير ذلك داشتند بغنيمت گرفت\r\n.\r\n\r\n","description":"","footnote":"","page_name":" 294 ","page_number":262},
  {"content":"\r\n\r\n\r\nبيان كشته شدن باطنى كرمان و تصرف آن بوسيلهء ديگرى\r\nتيران شاه پسر تورانشاه فرزند قاورت بيك ، كسى بود كه تركان اسماعيليه را كشت . اين اسماعيليه منسوب به فرقه و گروه باطنيان نبودند ، بلكه منسوب به اميرى بودند كه نام او اسماعيل بود و از اهل سنت بودند و دو هزار نفر آنها را با شكنجه كشتند و دست دو هزار تن را بريدند ، بر تيران شاه مردى وارد شد كه به او « ابو زرعه » ميگفتند . اين مرد در خوزستان كار دبيرى ( كتابت ) داشت و مذهب باطنيه را بر او نيك جلوه‌گر ساخت و تيران شاه آن را پذيرفت .\r\nدر نزد تيران شاه يك فقيه حنفى ميزيست كه نام او : احمد بن حسين بلخى بود و نزد مردم مطاع بود ، شبى تيران شاه او را نزد خود احضار كرد و نشست و گفتگو را با او بدرازا كشاند . همين كه از نزد او بيرون آمد يكى بدنبالش رفته او را كشت .\r\nچون بامدادان فرا رسيد ، مردم بر تيران شاه وارد شدند ، و فرمانده لشكرش هم با مردم بود و به تيران شاه گفت : اى پادشاه كى اين فقيه را كشته است ؟\r\nتيران شاه به او گفت : شحنهء شهر تو هستى آن وقت از من ميپرسى كى او را كشته است ؟\r\nگفت : من ميدانم قاتل او كيست ؟ و از نزد او بپاخاست و با سيصد سوار او را ترك گفته و رو باصفهان نهاد . تيران شاه دو هزار سوار بدنبالش روانه كرد كه او را برگردانند . با آنها جنگيد و منهزم‌شان كرد و رو باصفهان رفت . در آن موقع در اصفهان سلطان محمد و مؤيد الملك بودند و سلطان ( مقدمش را ) گرامى داشت و به او گفت : تو پدر پادشاهانى .\r\nپس از رفتن فرمانده لشكر سپاه كرمان بدشان آمد و گرد هم جمع آمدند و با تيران شاه جنگ كردند و او را از شهر بردسير كه شهرى از شهرهاى كرمان است ، بيرون راندند . همين كه تيران شاه آنجا را ترك كرد ، قاضى و سپاه اتفاق پيدا كردند كه ارسلان شاه فرزند كرمانشاه پسر قاورت بيك را بجاى تيران شاه برگزينند و چنين كردند و تيران شاه به شهر بم از شهرهاى كرمان رفت ، اهالى آنجا از ورود او\r\n\r\n","description":"","footnote":"","page_name":" 295 ","page_number":263},
  {"content":"\r\n\r\nجلوگيرى كرده با او جنگيدند و آنچه از مال و جواهر بهمراه داشت از او گرفتند و تيران شاه قصد قلعه سميرم و تحصن در آنجا نمود . در سميرم اميرى بود كه نام او محمد بهستون بود و نزد او پناهنده شد . ارسلانشاه سپاهى گسيل داشت و قلعهء سميرم را محاصره كردند . محمد بهستون به تيران شاه گفت : از نزد من برو و من غدر نسبت به تو روا ندارم و مردى مسلمان هستم و ماندن تو اينجا مرا رنج ميدهد و بواسطهء ماندن تو در اينجا ، من در دين خود متهم خواهم شد . تيران شاه چون آهنگ بيرون شدن كرد محمد بهستون براى سركرده سپاهى كه محاصره‌اش كرده بودند پيام فرستاد و او را از حركت و مسير تيران شاه آگاه ساخت . سپاهى به راه او گسيل شد . و سر راه بر او گرفتند و آنچه با خود همراه داشت ستاندند و نيز با زرعه را هم دستگير نمودند . ارسلان شاه مامور فرستاد و هر دوى آنها را كشت و تمام بلاد كرمان را قبضه نمود .\r\n\r\nبيان علل كشتار باطنيان بوسيله بركيارق\r\nچون كار باطنيان شدت و شوكت‌شان قوت يافت و شماره‌شان افزون گرديد ميان آنها و دشمنانشان خصومت و كينه‌توزى پديد آمد و همين كه گروهى از اميران و بزرگان را بكشتند و بيشتر كسان كه كشتند از هواخواهان محمد مخالف سلطان بركيارق بودند . بمانند سرمز شحنهء اصفهان و ارغش و كمش از نظاميه و داماد او و غيرهم ، دشمنان بركيارق اين قتلها را منسوب به او و او را متهم بتمايل به آنها كردند .\r\nآنگاه كه سلطان بركيارق پيروز شد و برادرش سلطان محمد را شكست داد و منهزم ساخت و مؤيد الملك وزير او را كشت . گروهى از آنان ( باطنيان ) در سپاه رخنه و نفوذ كردند و بسيارى از سپاهيان را اغوا نموده و آنها را وارد مذهب خود كردند ، و نزديك بدان شدند كه به كثرت و قوت آشكارا شوند ، در سپاه گروهى از وجوه سپاهيان به آنها گرويدند و كارشان چنان بالا گرفت كه كسانى كه موافق با آنها نبودند تهديد به قتل ميكردند ، و مخالفانشان از آنان بيمناك شدند تا جائى كه\r\n\r\n","description":"","footnote":"","page_name":" 296 ","page_number":264},
  {"content":"\r\n\r\nيكى از آنها جرئت نميكرد ، نه امير و نه سركرده‌اى كه از منزل خويش با پوشاك و جامه عادى بيرون آيد بلكه زير لباس زره ميپوشيد ، حتى اينكه وزير الاغر ابا المحاسن زير پيراهنش زره بتن ميكرد . خواص سلطان بركيارق از او اجازت خواستند كه با سلاح بحضورش برسند . و رسيدند و سلطان را آگاه ساختند از وجود كسانى كه به آنها مىجنگند ، و اجازت خواستند كه آنها هم بجنگند سلطان به آنها اجازه داد ، آنها به سلطان مشورت دادند كه پيش از آنكه زبون از كار باطنيان گردد ، علاج واقعه قبل از وقوع كند و او را آگاه ساختند كه چگونه مردم سلطان را متهم به ميل بمذهب آنها مينمايند ، تا جائى كه سپاه برادرش سلطان محمد زبان تشنيع و بد گفتن نسبت به او گشوده‌اند و در مصاف دادن به آنها ، اين زبان درازى را بزرگ كرده و ميگويند :\r\nاى باطنيان ، اين علل همه متراكم شد و سلطان اجازه قتل و كشتار آنها را بداد و خود و سپاهش سوار شدند و آنها را طلب كردند و گروهى از آنان را در چادرهايشان گرفتند كسى موفق بفرار نشد مگر افراد ناشناس .\r\nاز جمله كسانى كه متهم شد باينكه پيشواى آنهاست محمد بن دشمنزيار بن - علاء الدوله ابى جعفر بن كاكويه ، حكمران يزد بود ، و گريخت و شب و روز ميتاخت روز دوم خود را در اردوگاه يافت ، و راه را گم كرده و احساس نكرده بود كه راه را گم كرده است و كشته شد . موضع اين مثل اينجاست كه ميگويد : « دشمن با پاى خودش آمد » و چادرهايش تاراج شد و نزد او سلاحهاى آماده به كار بدست آمد . گروه متهمان را بميدان آوردند و آنان را كشتند ، جمعى هم بىگناه بودند كه از باطنيان نبودند و دشمنان ( شخصى ) شان درباره‌شان سعايت كرده بودند ، و از جملهء مقتولين فرزند كيقباد مستحفظ تكريت بود . پدرش خطبه بنام بركيارق را تغيير نداد و لكن شروع باستحكامات قلعه و بناى آن كرد و جامع ( مسجد ) شهر را كه نزديك بدان استحكامات بود خراب كه از راه آن كسى رخنه نكند و در شهر محل جامع ( مسجد ) ديگرى برقرار داشت كه در آنجا مردم نماز گذاردند .\r\nبه بغداد نامه نوشته شد كه ابى ابراهيم اسد آبادى را دستگير كنند . رسولى\r\n\r\n","description":"","footnote":"","page_name":" 297 ","page_number":265},
  {"content":"\r\n\r\nاز جانب بركيارق به او رسيده بود كه مال مؤيد الملك از او بازستانده شود و ابى ابراهيم از رؤساء و اعيان اين فرقه بود او را با ورود به بغداد گرفتند و زندانى كردند . چون خواستند او را بكشند گفت : چنين پنداريد كه مرا كشتيد آيا از عهده گشتن آنها كه در قلاع و شهرها هستند برمىآيد ؟ او را كشتند ، كسى هم بر او نماز نگذارد و نعش او را به بيرون از حصار شهر انداختند . پسر بزرگى داشت كه در اردوگاه با باطنيان كشته شد .\r\nمردم عانه از قديم منسوب به اين مذهب بودند . و در روزگار المقتدى بامر اللّه گزارش احوال آنها به ابى شجاع وزير داده شد . ببغداد احضار شدند و از مشايخ آنها دربارهء آنچه راجع به آنها ميگويند پرسش شد آنها ( اتهامات را ) رد كردند و انكار كردند و آزادشان نمودند .\r\nكياهراس مدرس ( در مدرسه ) نظاميه نيز متهم شده بود كه باطنى است .\r\nو براى سلطان محمد نقل شد او امر كرد او را دستگير كنند و كردند . المستظهر باللّه كس فرستاد و نجاتش داد و بدرستى اعتقاد او و جايگاه بلندش در دانش گواهى داده و آزادش كردند .\r\n\r\nبيان محاصره قهستان و طبس بوسيلهء امير بزغش\r\nدر اين سال امير بزغش كه از بزرگترين امراء با سلطان سنجر بود . سپاهى انبوه گرد آورد و آنها را با مال و سلاح تقويت كرد و رو به بلد اسماعيليه نهاد . آنجا را بباد غارت و ويرانى گرفت و بسيارى از آنها را كشت و طبس را محاصره نمود و آنها را در تنگنا قرار داد و بوسيلهء منجنيق آن را بباد تير و سنگ گرفت و قسمت بسيارى از باروى شهر را خراب كرد و ساكنان آن ضعيف شدند . و كسى نماند مگر آنكه او را گرفت . براى او رشوهء زيادى فرستادند و او را از آنچه كه ميخواست فرود آوردند و آنجا را ترك گفت و باطنيان دوباره آنچه از بارو و حصار شهر ويران شده بود بنا كردند و از سلاح و خواربار آنجا را بينباشتند . سپس در سال چهار صد و نود و هفت بزغش دوباره رو بسوى آنها نهاد كه بخواست خداى بزرگ بيان\r\n\r\n","description":"","footnote":"","page_name":" 298 ","page_number":266},
  {"content":"\r\n\r\nخواهيم كرد .\r\n\r\nبيان آنچه كه فرنگيان از شام تصرف نمودند\r\nدر اين سال كندفرى پادشاه فرنگ كه صاحب بيت المقدس در شام بود به شهر عكه در كرانه شام رفت و آنجا را محاصره نمود ، تيرى بوى اصابت كرد و همان تير او را كشت . او شهر يافا را آبادان ساخته و به قمص ( گويا كميسر باشد - م . ) از فرنگيان كه نامش طنكرى بود ، تسليم كرد . كندفرى چون كشته شد ، برادرش بغدوين با پانصد سوار و پياده رو به بيت المقدس نهاد . ملك دقاق صاحب دمشق خبردار شد ، با سپاه خود به قصد او بپاخاست . امير جناح الدوله نيز با لشكريان خود بهمراه او بود و با بغدوين بجنگيد و بر فرنگيان پيروز شد .\r\nدر اين سال فرنگيان شهر سروج از بلاد جزيره را تصرف نمودند و علتش اين بود كه آنها شهر رها را بوسيله مكاتبه با مردم آن كه اكثرشان ارمنى بودند تصرف كرده بودند و در رها عدهء قليلى مسلمانان اقامت داشت . در اين موقع سقمان گروه انبوهى را در سروج از تركمانان گرد آورد و رو بآن‌ها بتاخت . فرنگيان با او روبرو شدند و جنگ كردند . و در ربيع الاول سقمان را منهزم ساختند . همين كه هزيمت مسلمانان مختومه گرديد به سروج رفتند و آنجا را محاصره نموده و گرفتند و بسيارى از مردم را كشتند و زنان و اهل حرم آنها را اسير كردند و دارائىشان تاراج نمودند و كسى سالم نماند مگر آنكه گريخته بود .\r\nو هم در اين سال فرنگيان شهر حيفا را كه نزديك عكه ( عكا ) و بر كرانهء درياست گرفتند ، آنجا را به زور تصرف نموده و ارسوف را با دادن زينهار باهالى متصرف شده و اهالى آنجا را بيرون راندند .\r\nو در رجب اين سال شهر قيساريه را با شمشير گرفته اهالى آن را كشته و هر چه آنجا بود تاراج كردند\r\n.\r\n\r\n","description":"","footnote":"","page_name":" 299 ","page_number":267},
  {"content":"\r\n\r\n\r\nپاره‌اى از رويدادها\r\nدر ماه رمضان اين سال خليفه المستظهر باللّه جامع ( مسجد ) قصر را گشود كه در آن نماز تراويح ( جماعت ) گذاردند و عادت بر آن جارى نبود و امر به جهر ( بلند گفتن ) بسم اللّه الرحمان الرحيم كرد و اين نيز عادت بر آن جارى نبود . ترك جهر ( بلند گفتن ) بسمله ( بسم اللّه ) در جوامع ( مساجد ) بغداد به اين سبب بود كه علويان اصحاب مصر ( پيروان فاطميان - م . ) بسم اللّه را به جهر ميگفتند و ترك آن در جوامع بغداد براى اظهار مخالفت با آنها بود . و نه پيروى از مذهب امام احمد ( مقصود حنبلى است م . ) و نيز امر كرد بر مذهب شافعى قنوت اداء شود . همين كه شب بيست و نهم ( ماه رمضان ) فرا رسيد ختم در جامع قصر انجام شد و مردم نزد او ( المستظهر ) ازدحام كردند . زعيم الرؤساء ابو القاسم على بن فخر الدوله بن جهير برادر عميد الدوله از بند آزاد شده بود و با مردم درآميخت و به ظاهر بغداد از شكافى كه در باروى شهر بود بيرون شد و نزد سيف الدوله صدقة بن مزيد رفت و مورد استقبال او قرار گرفت و فرودش آورده گراميش داشت .\r\nدر محرم اين سال جمال الدوله ابو نصر بن رئيس الرؤساء بن مسلمه درگذشت او در دار الخلافه بود .\r\nدر اين سال قاضى احمد بن محمد بن عبد الواحد ابو منصور بن صباغ فقيه شافعى درگذشت . او فقه را از پسر عم خود شيخ ابى نصر صباغ فرا گرفته و پيوسته روزه‌دار بود و از قاضى ابى طيب طبرى و غيره حديث روايت ميكرد .\r\nدر اين سال شرف الملك ابو سعد محمد بن منصور مستوفى خوارزمى در اصفهان درگذشت . وى در ديوان سلطان ملكشاه مستوفى بود و يكصد هزار دينار بداد تا ترك استيفاء ( ديوانى ) نمود . و بر مزار ابى حنيفه رحمة اللّه عليه بارگاهى و در باب الطاق مدرسه‌اى و مدرسه‌اى هم در مرو بنا كرد و همهء آنها را براى حنفيان بساخت .\r\nدر صفر اين سال ، قاضى ابو المعالى عزيزى درگذشت . وى شافعى و اشعرى\r\n\r\n","description":"","footnote":"","page_name":" 300 ","page_number":268},
  {"content":"\r\n\r\nو از جيلان ( گيلان ) بود ، و داراى مصنفات بسيار و خوب است و مردى با زهد و ورع بود و با مردم باب الازج ( بغداد ) اخبارى ظريف دارد و قاضى آنها بود و نسبت به او كنيه داشتند و او هم آنها را مبغوض ميشمرد .\r\nو درگذشت اسعد بن مسعود بن على بن محمد ابو ابراهيم عتبى از فرزندان عتبة بن غزوان نيشابورى هم در اين سال بود و او بسال چهار صد و چهار متولد شد و از ابو بكر حيرى و غيره روايت مىكرد .\r\nدر صفر محمد بن احمد بن عبد الباقى بن حسن بن محمد بن طوق ابو الفضائل ربعى موصلى فقيه شافعى درگذشت . فقه را از ابى اسحاق شيرازى آموخت و حديث از ابى طيب طبرى و غيره شنيده بود و مرد صالح و ثقه بود .\r\nدر ربيع الاول اين سال محمد بن على بن عبيد اللّه بن احمد بن صالح ابن سلمان بن و دعان ابو نصر قاضى موصلى درگذشت و او صاحب « اربعين و داعيه » است كه دربارهء آن بسا گفتگوها شده و آورده‌اند كه آن را دزديده و از تصنيفات زيد بن رفاعه هاشمى بوده است و به ظن غالب اينها سخن منكران است ( جاهلان ) در ربيع الاول اين سال نصر بن احمد بن عبد اللّه بن بطر قارى ابو الخطاب درگذشت .\r\nمولد او در سال سيصد و نود و هشت بود و از ابن رزقويه و غيره ( حديث ) شنيده بود .\r\nو بسبب علو اسناد او ( در نقل حديث ) سفر بسوى او ميكردند ، سماع او درست بود ( سخن بدرستى ميگفت )\r\n.\r\n\r\n","description":"","footnote":"","page_name":" 301 ","page_number":269},
  {"content":"\r\n\r\n\r\n495 سال چهار صد و نود و پنج\r\n\r\nبيان درگذشت المستعلى باللّه و خلافت الامر به احكام اللّه\r\nدر هفدهم صفر اين سال المستعلى باللّه ابو القاسم احمد بن معد المستنصر باللّه خليفهء مصرى درگذشت . مولد او در بيستم شعبان سال چهار صد و شصت و هفت بود .\r\nمدت خلافتش هفت سال و نزديك به دو ماه و مدبر امور در دولت او افضل بود .\r\nهمين كه او درگذشت پسرش ابو على منصور بجايش برقرار شد . مولد او سيزدهم محرم سال چهار صد و نود بود . روزى كه پدرش درگذشت با او بعنوان خلافت بيعت كردند . در حالى كه پنج سال و يك ماه و چهار روز از سنش گذشته بود و به لقب الامر به احكام اللّه ملقب شد . بين كسانى كه به خلافت رسيدند مطلقا كوچكتر ( از حيث سن ) نبودند مگر المستنصر . مستنصر از او هم بزرگتر بود . او بسبب صغر سنش تنها نميتوانست سوار اسب بشود . افضل پسر امير الجيوش ( فرمانده لشكريان ) به بهترين وجه ممكن به تدبير امور در دولت او قيام كرد و همچنان مدير ادارهء امور بود تا در سال پانصد و پانزده كشته شد .\r\n\r\nبيان جنگ ميان سلطان بركيارق و سلطان محمد و صلح بين آنها\r\nدر صفر اين سال كارزار سومين ميان سلطان بركيارق و محمد رويداد .\r\n\r\n","description":"","footnote":"","page_name":" 302 ","page_number":270},
  {"content":"\r\n\r\nدر بيان رويدادهاى سال چهار صد و نود و چهار . ورود سلطان محمد را ببغداد و عزيمت سلطان بركيارق را از بغداد با بيمارى كه بدان مبتلا شده بود و رفتن به واسط گفته بوديم . سلطان محمد تا هفدهم محرم اين سال در بغداد اقامت داشت و سپس خود و برادرش سلطان سنجر . از بغداد به بلاد خود بازگشتند سنجر قصد خراسان نمود و محمد به همدان رفت همين كه محمد از بغداد بيرون رفت . گزارشها به بغداد رسيد كه بركيارق در واسط متعرض آنچه خليفه در آنجا داشته شده و در حق خليفه سخنها شنيده شده كه نقل آن زشت است . خليفه كس فرستاد و سلطان محمد را به بغداد باز گرداند ، و آنچه براى او نقل شده بود بازگو كرد و تصميم گرفت با محمد به جنگ بركيارق برود . سلطان محمد گفت : نياز به حركت امير المؤمنين نباشد ما خود به خوبى در اين كار بپاخيزيم . و از بغداد بازگشت و در آنجا ابا المعالى ، فضل بن عبد الرزاق براى وصول مالياتها و ايلغازى را به شحنه‌گى بغداد برقرار داشت .\r\nسلطان محمد موقعى كه وارد بغداد شد . سپاه خويش را در راه خراسان پشت سر گذاشته بود و افراد آن سپاه بلاد را غارت و ويران كردند . در بازگشت از بغداد آنها را با خود گرفته و با شتاب رو به روذراور نهاد .\r\nو اما سلطان بركيارق . چنان كه گفتيم در سال چهار صد و نود و چهار پس از وصول محمد به بغداد ، به واسط عزيمت كرد . سپاهى كه در واسط بود چون خبر عزيمت و نزديكى او را بدان ناحيه شنيدند از او بيمناك شدند ، زنان و فرزندان و اموال خود را جمع كرده و به كشتيها نشستند به زبيديه رفته در آنجا اقامت گزيدند سلطان بركيارق با بيمارى سخت و در محفه ( هودج - آمبولانس امروزى م . )\r\nبه واسط رسيد . بسيارى از چهارپايان سپاه او و بار و بنه‌شان از بين رفت زيرا كه از ترس اينكه مبادا سلطان محمد آنها را دنبال كند ، يا امير صدته حكمران حله تعقيب‌شان نمايد . با شتاب حركت ميكردند و از هر پلى كه از آن عبور مىكردند .\r\nآن را پشت سرشان خراب مينمودند كه مانع از عبور دنبال كنندگان خود بشوند .\r\n\r\n","description":"","footnote":"","page_name":" 303 ","page_number":271},
  {"content":"\r\n\r\nبركيارق چون به واسط رسيد بهبود پيدا كرد . او و همراهانش انديشه‌اى نداشتند جز اينكه از سمت غربى به سوى مشرقى از دجله بگذرند و در آنجا كشتى يافته نميشد . موسم زمستان و هوا خيلى سرد و ( آب در رود ) زياد بود . اهالى شهر از آنها دچار ترس شده بودند . و در مساجد و خانه‌ها نشسته و جاده‌ها و بازارها از عابرين خلوت شده بود . قاضى ابو على بيرون آمده باردوگاه رفت و با امير اياز و وزير ديدار كرد و عطوفت آنان را نسبت بمردم جلب نمود و از آنان خواست شحنه‌اى بگمارند كه مردم اطمينان پيدا كنند ، و خواست او پذيرفته شد و به او گفتند : ما كسانى را ميخواهيم كه چارپايان ما را از آب بگذرانند و با آنها در آب شناور باشند . قاضى ابو على گروهى از جوانان واسط را گرد آورد ، و مزد وافرى بانها داد . و آنها چارپايانشان را از اسب و استر و شتر . از آب گذراندند . امير اياز نفسر چارپايان را سوق ميداد و همان كار ميكرد كه غلامان ميكردند . و آنها فقط از وسائل آبى يك كشتى داشتند كه با سلطان از بغداد براى او آورده بودند و اموال و بار و بنه خود را از آب گذرانده و در سمت شرقى چون استقرار يافتند ، اطمينان يافتند . سپاهيان شهر را بباد غارت گرفتند ، قاضى برگشته و تجديد گفتگو درباره دست كشيدن از مردم و غارت سپاهيان كرد ، خواستهء از پذيرفته شد و كس با او فرستادند كه از غارتگرى آنها جلو بگيرد .\r\nسپاهى كه در واسط بود كس نزد سلطان بركيارق فرستادند و از او زينهار خواستند تا بخدمتش قيام كنند ، سلطان آنها را تامين داد و اكثر آنها بخدمتش رسيدند و با او به بلاد دودمان برسق رفتند . آنها نيز حاضر به خدمت شدند و بخدمتگزارى او كمر بستند ، و سپاهيان گرد او جمع آمدند .\r\nسلطان بركيارق آگاه شد كه محمود از بغداد عزيمت كرده خط سير او را بدانست و رو به نهاوند سر در پى او نهاد و در روذراور به او رسيد . هر دو سپاه از جهت تعداد بهم نزديك بودند و هر كدام داراى چهار هزار سوار از تركان بودند . روز اول تمام روز در برابر هم به وصف آرائى پرداختند و بسبب شدت سردى هوا جنگى ميانشان روى نداد .\r\n\r\n","description":"","footnote":"","page_name":" 304 ","page_number":272},
  {"content":"\r\n\r\nروز دوم دوباره برابر هم صف‌آرايى نمودند و به همين ترتيب هم توافق كردند . سپس مردى از يكى از دو صف بيرون شده بميدان ميامد ، از صف ديگر هم يكى براى نبرد با او بميدان ميامد و چون به يكديگر نزديك ميشدند بهم سلام كرده معانقه ميكردند ، و برميگشتند .\r\nپس از آن بلدجى و غيره از سپاه محمد بيرون آمدند و با امير اياز و الاغر وزير جمع آمده بگفتگو نشستند .\r\nو چون ضرر و زيان گسترش يافته و در مردم تعميم يافته بود ، و ملالت و سستى به همه و در كار ملك روى آورده بود . پس اتفاق بر صلح نمودند . و مدار كار بر اين استوار داشتند كه بركيارق سلطان و محمد پادشاه بوده و براى او سه نوبت كوس بزنند و از بلاد جنزه و توابع آن و آذربايجان و دياربكر و جزيره و موصل از آن او باشد و سلطان بركيارق او را با سپاه مدد كند تا وى نقاطى را كه از تصرف او جلوگيرى مىشود بگشايد .\r\nو هر كدام براى ديگرى بر اين قرار و قاعده سوگند ياد كردند و هر دو گروه در چهارم ربيع الاول عرصهء مصاف را ترك گفته ، بركيارق به چمن‌زار قراتكين به قصد ساوه عزيمت كرد و سلطان محمد به اسد آباد رفت و هر دو سپاه از همديگر جدا شده و هر اميرى قصد اقطاع خويش كرد .\r\n\r\nبيان جنگ ميان سلطان بركيارق و محمد و فسخ صلح ميان آنها\r\nدر جمادى الاولاى اين سال چهارمين مصاف بين سلطان بركيارق و برادرش محمد رويداد .\r\nسبب اين بود كه سلطان محمد ، از عرصهء كارزارى كه گفتيم به اسد آباد و از آنجا به قزوين رفت و امرائى كه در امر صلح او با بركيارق تلاش كرده بودند متهم به سستى و باز نشاندن خود نمود ، و رئيس قزوين را وادار كرد كه امراى مذكور متوسل به او شوند تا در دعوتى كه از آنها مىشود حضور پيدا كنند ، رئيس با اجراى\r\n\r\n","description":"","footnote":"","page_name":" 305 ","page_number":273},
  {"content":"\r\n\r\nاين دستور از آنان نزد سلطان شفاعت كرد ، و دعوتش را پذيرفتند ، البته بعد از امتناع ( چون آنها را متهم كرده بود ) محمد به خواص خود سفارش كرد كه زير پوشاك خود سلاح حمل كنند ، و بدان دعوت شد و امير ايتكين و امير بسمل با او بودند .\r\nامير بسمل را كشت و او از بزرگان امراء بود و ( چشمهاى ) امير ايتكين را هم ميل كشيد .\r\nامير ينال پسر انوشتيكين حسامى از بركيارق جدا شده و به جهاد با باطنيه كه در قلاع و جبال بودند قيام كرده بود ، و اكنون قصد سلطان محمد كرد و با وى همراه شد و با او به رى رفت و پنج نوبت بنام او كوس ميزدند ، و سپاهيان گرد او جمع آمدند و هشت روز در آنجا اقامت داشت ، روز نهم برادرش سلطان بركيارق خويشتن به او رساند ، و مصاف بين آنها نزديك رى رويداد داد . عده هر دو سپاه برابر بود و هر يك ده هزار سوار داشتند ، همين كه برابر هم صف آرائى كردند امير سرخاب پسر كيخسرو ديلمى حكمران آبه بر امير ينال حمله‌ور گرديد او را هزيمت داد ، با انهزام او تمام سپاه محمد رو بهزيمت نهاده پراكنده شدند ، و عمدهء آنها رو به طبرستان رفتند و در آن گير و دار فقط يك نفر و آن هم با بردبارى كشته شد . گروهى ديگر از فراريان رو به قزوين رفتند ، خزائن محمد غارت شد و خود او با عدهء كمى رو باصفهان رفت و پرچم را با دست خود افراشته نگهداشت كه يارانش دنبالش بروند . امير بكى پسر برسق در طلب او شد و امير اياز به قم رفت و سلطان بركيارق هواخواهان برادرش محمد را دنبال كرد و اموال آنها را بگرفت .\r\n\r\nبيان محاصره سلطان محمد در اصفهان\r\nچون سلطان محمد از واقعه‌اى كه بيان كرديم در رى رخ داد ، منهزم شد ، با هفتاد سوار رو باصفهان رفت . اصفهان زير حكم او بود و نماينده‌اى از جانب خود در آنجا برقرار داشته بود ، از اميران ، امير ينال و غيره از اميران با وى بودند . در\r\n\r\n","description":"","footnote":"","page_name":" 306 ","page_number":274},
  {"content":"\r\n\r\nربيع الاول [ ( 1 ) 
  ] وارد شهر شد ، و امر كرد آنچه از حصار شهر از هم پاشيده تجديد بنا شود . اين همان باروئى بود كه علاء الدوله بن كاكويه در سال چهار صد و بيست و نه و از بيم طغرل‌بيك بنا كرده بود ، محمد امر به عميق كردن خندق نمود تا جائى كه آب در آن بالا آمد . و هر دروازه‌اى را به اميرى سپرد ، در شهر هزار و پانصد پياده داشت و منجنيقها نصب كرد .\r\nچون سلطان بركيارق بدانست برادرش محمد به اصفهان رفته بدنبال او رفت ، و در جمادى الاولى باصفهان رسيد ، سپاه او بسيار بود و افزون از پانزده هزار سوار و يكصد هزار نفر هم حواشى او بودند و شهر را محاصره كرد و در تنگنا گذاشت سلطان محمد هر شب سه نوبت گرداگرد باروى شهر ميگرديد و همين كه كار محاصره زيادتى يافت ، ضعفا و فقراء را از شهر بيرون راند تا اينكه محلات خالى شدند و ارزاق معدوم بود و مردم ( گوشت ) اسب و شتر و غير ذلك ميخوردند و اموال كاهش يافت ، بطوريكه سلطان محمد ناگزير شد از اعيان شهر وام بستاند و از اين رهگذر مالى عظيم گرد آورد پس از آن لشكريان برگشته طلب مال كردند ، او بر مردم شهر چيزى ديگر ( از عوارض ) قسطبندى كرد و آن را به زور و جبر از آنها دريافت كرد ، نرخها همچنان بگرانى بالا ميرفت تا جائى كه ده من گندم بيك دينار و چهار رطل گوشت بيك دينار و هر صد رطل كاه به چهار دينار بالا رفته و كالاها بسبب نبودن خواهان ( خريدار ) ارزان شد .\r\nنرخها در اردوگاه بركيارق ارزان بود ، و مدت محاصره تا دهم ذى حجه بدرازا كشيد . همين كه سلطان محمد بديد كه در توانائى او نيست از شهر دفاع كند ، و هر چه ميگذرد كارش به ضعف ميكشد ، پس عزم جزم كرد شهر را ترك كند و بسمتى ديگر روى آورد ، كه در آنجا سپاهى گرد آورده و برگشته دشمن را از حصار براند ، با\r\n\r\n\r\n\r\n\r\n","description":"","footnote":"\r\n[ ( 1 ) 
  ] در ذكر اين تاريخ اشتباهى به نظر ميرسد زيرا كه واقعه رى در جمادى الاولى و هزيمت محمد هم در همان ماه رويداد و نميشود يعنى معقول نيست كه در ربيع اول وارد اصفهان شده باشد و ظن غالب اين است كه همان ماه جمادى الاولى باشد . م\r\n","page_name":" 307 ","page_number":275},
  {"content":"\r\n\r\nاين تصميم باتفاق يكصد و پنجاه سوار بهمراه امير ينال از شهر خارج شد و در شهر گروهى از بزرگان امراء را در بقيه سپاه خود بجاى گذاشت همين كه سپاه و شهر را ترك كرد . در چارپايان آنها ، به علت كمى علوفه در حصار نميتوانستند به حركت خود ادامه بدهند و لا جرم در شش فرسنگى فرود آمدند .\r\nچون بركيارق از عزيمت او آگاه شد ، امير اياز را با سپاهيانى بسيار روانه كرد كه دنبالش كند و امر كرد بشتاب هر چه تمام او را طلب نمايد . گفته شده كه محمد بر آنها پيشى جسته به او نرسيدند و برگشتند ، و آورده‌اند كه : به او رسيدند و محمد به امير اياز پيام فرستاد و گفته بود : تو آگاهى كه مرا بر گردن تو پيمان و سوگندى است كه نقض نشده است ، و از جانب من نسبت به تو ( آسيبى ) نرسيده كه تو در آزار من پافشارى ميكنى ، امير اياز برگشت و براى محمد اسبانى فرستاد و پرچم و چتر و سه بار دينار گرفت و نزد بركيارق برگشت و بر او وارد شد ، و پرچمهاى برادرش محمد پائين افتاده بهمراه داشت . بركيارق انكار آن كرد و گفت : اگر او بد كرده است ، لازمه‌اش اين نباشد كه به اين وسيله به او اعتماد پيدا كنيم ، اياز او را آگاه از ماجرا نمود و بركيارق او را تحسين كرد .\r\nهمين كه محمد اصفهان را ترك كرد ، گروهى از مفسدين و مردم سواد شهر ( حومه ) و كسانى كه قصدشان غارتگرى بود زياده بر يكصد هزار نفر گرد آمدند و بوسيله نردبان و گردونه‌ها به شهر يورش بردند و خندق را با كاه پر كردند و بحصار شهر پيوستند و از نردبانها بالا رفتند و مردم همچو كسانى كه بخواهند از مال و نواميس و شرف خود دفاع كنند با مهاجمين جنگيدند و آنها بناكامى بازگشتند ، در اين هنگام بود كه امراء به بركيارق مشورت دادند از آنجا كوچ كند ، و در هيجدهم ذى حجه اين سال حركت و به شهر قديمى كه شهرستان ناميده ميشد رفت و ترشك حلوائى را با يك هزار سوار با فرزندش ملكشاه در آنجا برقرار داشت و بهمدان رفت . و اين از شگفت‌انگيزترين رويدادهاست كه بقلم آمده باينكه سلطانى محاصره شده ، و مواد ( لازمه‌اش ) قطع گرديده و در اكثر بلاد بنامش خطبه خوانده ميشده سپس از محاصره\r\n\r\n","description":"","footnote":"","page_name":" 308 ","page_number":276},
  {"content":"\r\n\r\nشديد نجات يافته و از سپاهيان انبوهى كه نيزه‌ها بنشانى او گرفته بودند و برترى تير خود را بر آنها نشان داد و نجات پيدا كرد .\r\n\r\nبيان كشته شدن وزير الاغر و وزارت خطير ابى منصور\r\nدر دوازدهم ماه صفر اين سال وزير الاغر ابو المحاسن عبد الجليل ابن محمد دهستانى وزير سلطان بركيارق در اصفهان كشته شد . او موقعى كه بركيارق اصفهان را در محاصرهء خود داشت با بركيارق بود .\r\nروز دوازدهم صفر از چادر خود براى رسيدن به خدمت سلطان سوار شد .\r\nجوان سرخ‌روئى به او رسيد و او را مورد حمله قرار داد . گفته شده كه آن جوان از غلامان ابى سعيد حداد بود كه سال گذشته وزير او را كشته بود ، و اكنون فرصت بدست آورده تلافى كرد و گفته شده كه آن جوان از باطنيان بود در حمله به وزير چند زخم به او زد ، ياران وزير از پيرامونش پراكندند و دوباره برگشتند ، بنزديكترين آنان به خود جراحاتى وارد كرد كه او را ناتوان ساخت و برگشت رو بوزير و او را در آخرين رمق زندگى ترك كرد .\r\nابو المحاسن مرد با دهشى بود ، وسعت صدر داشت با حسن اخلاق ، و بسيار آباد كن و بانى عمارات بود و مردم بسبب اينكه وارد در كار وزارت شد از او تنفر پيدا كردند و قوانين تغيير پيدا كرد و درآمدى و مالى بجاى نماند . او اين كارها را بنا بضرورت كرد ، چنان كه مردم بسبب آن افعال از او بيمناك شدند ، او با بازرگانان خوش معامله بود ، و مردمى بسيار از طرف او بىنيازى پيدا كردند ، و از او ميخواستند با آنان داد و ستد كند و چون كشته شد . مال بسيارى از دست آنها بدر شد .\r\nآورده‌اند كه يكى از بازرگانان به او كالائى به هزار دينار فروخت . به آن بازرگان گفت :\r\nپنجاه كر گندم از راذان ، و هر كر از قرار بيست دينار بگير ، بازرگان امتناع ورزيد و گفت : غير از دينارهاى خود چيزى نميستانم . روز بعد بازرگان بر او وارد شد\r\n\r\n","description":"","footnote":"","page_name":" 309 ","page_number":277},
  {"content":"\r\n\r\nوزير به او گفت : فلانى تهنيت ميگويم ، بازرگان پرسيد : براى چه ! وزير به او گفت :\r\nخبر گندمها ، بازرگان گفت : من گندمى ندارم و آن را نميخواهم ، وزير گفت : آرى ! ميخواهى و هر « كر » به پنجاه دينار فروخته شد . بازرگانان گفت : من آن را قبول نكرده بودم ، وزير به او گفت : قرارى كه من دادم فسخ نميكنم ، بازرگان گويد : از نزد او بيرون رفتم و دو هزار و پانصد دينار دريافت نموده و مبلغى معادل آن بر آن افزودم و با وزير معامله كردم ، چون كشته شد ، جملگى از دست رفت ! مبالغى خرج كيمياگرى كرد ، و شخصى كيمياگر براى او كار ميكرد ، و هر ماه به ماه ديگر و هر از مدتى بمدتى ديگر بوزير نويد ميداد . يكى از يارانش كه آن شخص كيمياگر يك كر گندم حواله به او داشت كه از او بگيرد ، بوزير درباره حواله‌اى كه داده بود گفتگو كرد ، بر گفته‌هاى خود افزود كه : چنانچه اين مرد در عمل خود درستكار بود آن مقدار كم را مزيد بر آن طلب نميكرد ، وزير كشته شد ، و از آن كيمياگر هم طرفى بسته نشد .\r\nهمين كه الاغر ابو المحاسن كشته شد ، پس از او ، خطير ابو منصور ميبدى كه وزير سلطان محمد بود بجاى او بوزارت ( بركيارق ) منصوب شد . علت جدا شدن خطير از وزارت محمد چنين بود كه او با محمد در اصفهان و اصفهان در محاصرهء بركيارق بود . محمد يكى از دروازه‌هاى شهر را به او سپرد كه از آن حفاظت كند .\r\nامير ينال پسر انوشتكين به او گفت : ما در رى بوديم و قصد عزيمت به همدان داشتيم و تو ما را تكليف كردى بيائيم ، و گفتى من سپاه را از مال خودم بر پا نگاه مىدارم و تحصيل مال مينمايم كه نيازمنديهايشان تأمين گردد و ناگزير بايد اين كار را بكنى ، خطير به او گفت : من اين كار را خواهم كرد ، و همين كه شب فرا رسيد ، خطير شهر را از دروازه‌اى كه به او سپرده شده بود ترك كرد . و به شهر خود ميبد رفت و در دژ آنجا پناهنده شد ، سلطان بركيارق ( نيروئى ) گسيل داشت ، و آن دژ را محاصره كرد .\r\nخطير با زينهارى كه بوى داده شد از آنجا به زير آمد او را كت بسته سوار بر استر و رو به اردوگاه بردند در بين راه خبر كشته شدن وزير الاغر و نامهء سلطان بر تأمين\r\n\r\n","description":"","footnote":"","page_name":" 310 ","page_number":278},
  {"content":"\r\n\r\nدادن به او رسيد ، خطير دلشاد و دلش آرام گرديد و همين كه به اردوگاه رسيد ، سلطان خلعت وزارت به او پوشاند و او را وزير خود كرد .\r\n\r\nرويدادهائى كه بايد از آنها عبرت گرفت\r\nدر سال چهار صد و نود و سه ما ترك دودمان جهير و خانهء آنها در باب العامه ( در بغداد ) فروخته شده و بهاى آنها بمؤيد الملك رسيد ، سپس در سال نود و چهار مؤيد الملك كشته شد و ما ترك و مخلفات او فروخته شد و همه را گرفته براى وزير الاغر بردند و به او دادند ، در اين سال وزير الاغر كشته شد و ما ترك او فروخته شد و دارائى او تقسيم گرديد و سلطان و آن كس كه بعد از او جايش را گرفت ، بيشترين آن را گرفتند و بقيهء آن بر باد شد و اين فرجام كار خدمت بپادشاهانست !\r\n\r\nبيان فتنه ميان ايلغازى و عامه در بغداد\r\nدر رجب اين سال فتنهء بزرگى ميان سپاه امير ايلغازى پسر ارتق ، شحنهء بغداد و عامه اهالى شهر رويداد .\r\nسبب آن اين بود كه ايلغازى از راه خراسان به بغداد برگشت ، همين كه بانجا رسيد گروهى از يارانش او را پيشواز كردند و آمدند كنار دجله و زورق بانى را بانگ زدند كه آنها را عبور دهد ، او تأخير كرد يكى از همراهان ايلغازى تيرى بسوى او پرتاب كرد و به شقيقهء آن زورق بان خورد و كشته شد ، عامه قاتل را گرفتند و قصد باب النوبى نمودند ، پسر ايلغازى با گروهى از همراهانش به آنها برخوردند ، و قاتل را از چنگ‌شان نجات دادند ، عامه هم آنها را در سوق الثلاثاء ( سه‌شنبه بازار ) سنگ باران كردند ، پسر ايلغازى شكايت به پدر برد ، دربان را كه در اين حادثه دستى داشت گرفتند ، اين كار ايلغازى را قانع نكرد ، خود و يارانش به محله ملا حسين معروف به « مربع قطانين » از دجله گذشتند ، خلق بسيارى بدنبال آنها افتاده آنچه بدست - شان ميرسيد و بر آن چيره ميشدند ، تاراج ميكردند ، عياران رو به آنها نهاده و بيشترشان\r\n\r\n","description":"","footnote":"","page_name":" 311 ","page_number":279},
  {"content":"\r\n\r\nرا كشتند .\r\nايلغازى و همراهانش از نردبانى وارد كشتيها شدند كه از دجله بگذرند ، همين كه بوسط راه رسيدند ملاحان خود را در آب انداختند ، و آنها را ترك گفته ، بيشترشان غرق شدند . مغروقين از مقتولين حادثه بيشتر بودند ، ايلغازى تركمانان را گرد آورد و ميخواست سمت غربى غارت كند ، خليفه قاضى القضاة و كياهراس مدرس در مدرسه نظاميه را نزد او فرستاد او را از اين كار منع كردند ، و او هم خويشتن دارى كرد .\r\n\r\nبيان عزيمت حكمران بصره به شهر واسط و بازگشت او از آنجا\r\nدر بيستم شوال اين سال امير اسماعيل حاكم بصره ، قصد شهر واسط و چيره شدن بر آنجا نمود .\r\nما در آغاز بيان حال اسماعيل و دگرگونيهاى آن كه منتهى به تملك بصره گرديد ، مينمائيم . او اسماعيل پسر سلانجق است و در زمان ملكشاه شحنه‌گى رى داشت ، چون متصدى آن مقام شد ، مردم رى و رستاق آن كس كه بر آنها قبلا فرماندار شده بود ، خسته‌اش ميكردند ، ولاة امور زبون از اداره و نظم و نسق كار آنها بودند .\r\nاسماعيل با آنها روش ديگرى در پيش گرفت كه اصلاحشان كرد . و كشتارى بزرگ از آنها كرد كه تنبيه و تهذيب شدند و از موى و گيسوان آنها براى سلطان آنقدر فرستاد كه از آن براى چارپايان زمام و مهام درست كردند و سپس از آنجا عزل شد .\r\nپس از آن ، سلطان بركيارق بصره را به امير قماج به اقطاع داد . امير قماج اين امير اسماعيل را به سمت نمايندهء خود به بصره فرستاد . همين كه قماج از بركيارق جدا شد و بخراسان انتقال پيدا كرد . امير اسماعيل با خود چنين انديشيد كه بصره را براى خود متصرف شود و حاكم مطلق آنجا گردد ، اين نيت را انجام داد . مهذب الدوله بن ابى الجبر از بطيحه براى پيكار با او رو به بصره سرازير شد ، معقل بن صدقة بن منصور\r\n\r\n","description":"","footnote":"","page_name":" 312 ","page_number":280},
  {"content":"\r\n\r\nبن حسين اسدى صاحب جزيرهء دبيسيه همراه او بود . آنها با گروهى انبوه از كشتى و اسب به « مطارا » رسيدند .\r\nدر اثنائى كه معقل نزديك به قلعه‌اى كه نيال در مطارا بنا كرده و اسماعيل آن را تجديد ساختمان و مستحكم ساخته بود ، مىجنگيد ، تيرى بناگاه به او اصابت كرد او را كشت . ابن ابى الجبر به بطيحه برگشت و اسماعيل كشتيهاى او را گرفت .\r\nاين واقعه در سال چهارصد و نود و يك رخ داد . ابن ابى الجبر از گوهر آئين استمداد كرد . گوهر آئين ابى الحسن هروى و عباس ابن ابى الجبر را به يارى او گسيل داشت .\r\nاسماعيل با آنها روبرو شد و هر دوى آنها را شكست داده و اسيرشان كرد .\r\nعباس را در اثر مالى كه پدرش ابن ابا الجبر فرستاد آزاد نموده و صلح كردند . و اما هروى مدتى در زندان بجاى ماند ، سپس در ازاء پنج هزار دينار كه قرار شد بدهد آزاد شد و از آن هم چيزى بدست نيامد .\r\nاسماعيل نيرو يافت و قوت بنيه پيدا كرد ، دژى در « ابله » و دژى هم در ساحل مقابل مطا را بنا كرد . و طرف ترسناكى شد و بوجود او بصريها خود را در امنيت ( از تجاوز سايرين ) ديدند . چيزى هم از عوارض « گمركى » كاست و در اثر اشتغال سلاطين ( باختلاف بين خودشان ) قلمرو حكومتش وسعت پيدا كرد و « مشان » را تصرف و آنجا را بانچه در دست داشت اضافه كرد .\r\nچون اين سال فرا رسيد ، بعضى از سپاهيان كه در واسط بودند دربارهء تسليم شهر با او مكاتبه كردند . طمع اسماعيل به تصرف شهر واسط تقويت شد . از راه آب با كشتيها به « نهرابان » رفت و با آنها دربارهء تسليم شهر مكاتبه نمود . سپاهى كه در واسط بود از تسليم شهر به او خوددارى كردند و در پاسخ او گفتند : ما در اين باره به تو نامه نوشتيم . حالا رأى ما غير از آنست . اسماعيل رو بجانب شرقى نهاد و زير سايه نخلستان‌هاى آنجا چادرهاى خويش برپا كرد . كشتيهايش نيز در ديد او قرار داشتند . سپاه واسط هم در برابر او چادرهاى خود را برپا داشتند . اسماعيل نامه‌ها نوشت و نويدها داد ، جوابى به او ندادند .\r\n\r\n","description":"","footnote":"","page_name":" 313 ","page_number":281},
  {"content":"\r\n\r\nمردم عامه هم در واسط با سپاهيان اتفاق نمودند و زشت‌ترين ناسزاها به او گفتند وى چون از آنها نوميد شد به بصره برگشت . واسطىها از سمت ديگر بموازات او حركت كردند . اسماعيل به « عمر » رسيد او گروهى از يارانش را از سمت بالاى شهر عبور داد و گمان ميكرد شهر خالى از سكنه است و مردم بيرون رفته‌اند . چون كثرت عده‌اى كه بموازات در حركت بودند به نظر آورد ، شهر را خالى از سكنه گمان كرد و بدين گمان در انديشهء آتش زدن شهر بود كه هر گاه تركها ( ساكنان شهر ) برگردند او هم از پشت سر آنها را غافلگير كند . گمان او در اين باره خطا بود زيرا كه عامه بر كرانه دجله و مهتران آنها در شهر و گروه آخرى آنها با تركها بموازات او در حركت بودند .\r\nهمين كه يارانش عبور كردند ، تركها كه عامه هم با آنها بودند ، عليه آنان بجنگ پرداختند . سى نفر از آنها را كشته عدهء بسيارى را هم اسير كردند و بقيه خود را در آب انداختند . از اين رهگذر مصيبتى بر اسماعيل رويداد كه گمان وقوع آن نميكرد و اعيان يارانش به بند اسارت گرفتار شدند و به بصره برگشت و بازگشت او براى وى سعادتى بود ، زيرا در همان موقع امير ابو سعد محمد بن نصر بن محمود قصد بصره كرده بود ، و امير ابو سعد را متصرفاتى گسترده در آن حوزه بود : نيمى از عمان و جنابه و سيراف و جزيره بنى نفيس را داشت .\r\nسبب اينكه ابو سعد قصد بصره نمود اين بود كه با اسماعيل شخصى همراه بود كه او را جعفرك ميگفتند و ديگرى كه اسمش زنجويه بود و مرد سومى ابى الفضل ابلى ناميده ميشد . آنان اسماعيل را به طمع انداختند كه ناوگانى بسازد و رزمجويان دريائى در آنها جاى دهد و بجنگ با ابى سعد و غيره برود . اسماعيل بيست و چند ( فروند ) كشتى جنگى بساخت و همين كه ابو سعد آگاه شد گروه زيادى از ياران خود را با حدود پنجاه فروند كشتى بصوب بصره گسيل داشت و آنها وارد دجله در بصره ، در همين سال شدند و در آنجا به حالت جنگ لنگر انداخته و بر گروهى از هواخواهان اسماعيل ظفرياب شدند و دژبان قلعهء ابله را كشتند و با خاندان برسق در خوزستان مكاتبه كردند و خواستند سپاهيانى به يارى آنان بفرستند كه در گرفتن بصره با آنها\r\n\r\n","description":"","footnote":"","page_name":" 314 ","page_number":282},
  {"content":"\r\n\r\nمساعدت كنند . جواب آنها به طول انجاميد و هر دو گروه قرار صلح با هم گذاردند با شرط اينكه اسماعيل جعفرك و رفيقش را بآن‌ها تسليم نموده و مواضعى از توابع بصره را كه ذكر كرده بودند واگذار بآن‌ها كرد .\r\nهمين كه آنها برگشتند ، اسماعيل بقرار صلح و شرايط آن عمل نكرد .\r\nو دو كشتى هم از ياران ابى سعد گرفت . و اين كار او را جرئت داد كه شخصا با ناو گروهى كه زياده بر صد فروند كشتى بزرگ و كوچك بود حركت كند ، و كرد و بدهانه نهر ابله رسيد .\r\nسپاه اسماعيل با تعدادى كشتى بر سپاهيان ابى سعد زبون گرديد ، از نمايندهء خليفه ( در بصره ) كه امور ديوانى را در آنجا عهده‌دار بود بخواست كه دربارهء صلح بين او و ابى سعد بذل مساعى نمايد و نامه‌اى در اين باره بوى نوشت . نمايندهء خليفه هم در جوابى كه به او داد ، قبايح رفتار او را كه مرتبه‌اى پس از مرتبهء ديگر با او كرده بود ، ذكر كرد . ارسال نامه ميان اسماعيل و نمايندهء خليفه تكرار شد تا اينكه پاسخ مساعد براى صلح داده شد و با ابى سعد صلح كرد و با يك ديگر ديدار نمودند و ابى سعد به بلاد خود برگشت و هر كدام از طرفين پيشكشيهاى گرانقدرى از همديگر بهمراه بردند .\r\n\r\nبيان درگذشت كربوقا و تصرف موصل بوسيله موسى تركمن و بعد از او جكرمش و تصرف پناهگاه بوسيلهء سقمان\r\nدر ذى قعدهء اين سال ، قوام الدوله كربوقا ، نزديكى شهر خوى درگذشت .\r\nدر سال پيش سلطان بركيارق چنان كه گفتيم او را به آذربايجان فرستاده بود و بر قسمت عمدهء آن استان چيره شده و به خوى آمد و سيزده روز در آنجا بيمار بود . اسپهبد صباوه پسر خمارتكين و سنقرجه با وى بودند . سنقرجه را بجانشينى خود وصيت كرد ، و تركان را به طاعت از او امر كرد و از سپاه براى سنقرجه عهد و پيمان گرفت و در چهار فرسنگى خوى درگذشت و بسبب فقدان كفن او را در زيلوئى\r\n\r\n","description":"","footnote":"","page_name":" 315 ","page_number":283},
  {"content":"\r\n\r\nپيچيده و در خوى به خاك سپردند .\r\nسنقرچه و اكثر سپاهيان بموصل رفته ، و آنجا تسليم او شد و سه روز در موصل اقامت كرد . پيش از آن اعيان موصل با موسى تركمن كه در حصن كيفا بنمايندگى كربوقا اقامت داشت مكاتبه كرده و از وى خواسته بودند كه بسوى آنها بيايد تا شهر را تسليم او كنند . موسى با شتاب رو بموصل رفته ، سنقرجه از وصول او آگاه شد و گمان كرد كه آمده است تا خدمتى براى او انجام دهد و بيرون شد تا با اهالى شهر از او پيشواز كرده باشد . همين كه بهم نزديك شدند ، هر يك از آنها از اسب به زير آمد و همديگر را در آغوش گرفته و بر مرگ قوام الدوله گريستند و سپس دوش بدوش به راه افتادند .\r\nدر جمله گفتگوهائى كه سنقرجه با موسى حين حركت داشت گفت : مقصود من در مورد آنچه كه سرور ما ( كربوقا ) از مسند و منصب و اموال و ولايات داشت مال شما و در حكم شماست .\r\nموسى به او گفت : ما كى هستيم كه مناصب و جايگاهها از ما باشد ؟ در اين امور فرمان با سلطانست كه هر ترتيب كه ميخواهد ميدهد و هر كس را كه برميگزيند سرپرست امور مىكند .\r\nدر اين باره بين آنها بگو مگوها شد ، سنقرجه شمشير خود گرفته بر سر موسى زد و او را زخمى كرد . موسى خود را از اسب به زمين انداخت و سنقرجه را بر زمين انداخت . پسر منصور بن مروان كه پدرش حكمران دياربكر بود با موسى همراه بود ، دشنه‌اى را قبضه نموده و بر سر سنقرجه زد و آن را از بدنش جدا كرد . موسى وارد شهر شد و ياران سنقرجه را خلعت بخشود و دلهاشان بدست آورد و ولايت از آن او شد .\r\nچون شمس الدوله جكرمش حكمران جزيرهء ابن عمر اين خبر شنيد ، قصد نصيبين نمود و آنجا تسليم او شد . موسى هم از اين سوى قصد جزيره كرد ، همين كه جكرمش به او نزديك شد ، سپاهيان نسبت بموسى خيانت كرده و به جكرمش پيوستند .\r\n\r\n","description":"","footnote":"","page_name":" 316 ","page_number":284},
  {"content":"\r\n\r\nموسى بموصل برگشت ، جكرمش بدنبال او رفت و موصل را مدتى طولانى محاصره كرد . موسى از امير سقمان پسر ارتق طلب يارى كرد . سقمان در آن موقع در دياربكر بود ، موسى دژ كيفا و ده هزار دينار بخاطر يارى كه به او مىكند ، بوى داد سقمان بدان صوب عزيمت نمود و جكرمش از محاصرهء موصل دست كشيده از آنجا رفت .\r\nموسى براى پيشواز از سقمان از شهر بيرون آمد ، همين كه نزديك به روستائى بنام « كراثا » رسيد ، گروهى از غلامان قوامى ( هواداران قوام الدوله كربوقا ) بر سرش تاخته او را كشتند : يكى از آنها تيرى به او پرتاب كرد و كشته شد يارانش به حال انهزام بازگشتند و جسد موسى در تپه‌اى در آنجا به خاك سپرده شد كه اكنون معروف به « تل موسى » است . امير سقمان به حمصن ( پناهگاه ) كيفا برگشته و آنجا را تصرف نمود و تا بامروز كه سال ششصد و بيست است در دست فرزندان اوست .\r\nو صاحب آن در اين هنگام غازى بن قرار ارسلان بن داود بن سقمان بن ارتق است .\r\nجكرمش دوبارهء قصد موصل نموده و روزى چند آن را محاصره كرد ، سپس با صلح و مسالمت ، شهر بوى تسليم شد و با مردم نيكرفتارى كرد ، و قواميان كه موسى را كشته بودند گرفته آنها را كشت . بعد از آن بر خابور و متصرفات اعراب و كردها چيره شده و آنها از او اطاعت كردند .\r\n\r\nبيان احوال صنجيل فرنگى و ماجراى او در حصار طرابلس\r\nصنجيل فرنگى ، خدا لعنتش كند ، با قلج ارسلان بن سليمان بن قتلمش ، صاحب قونيه ، روبرو شد . صنجيل يكصد هزار جنگجو تحت فرماندهى خود داشت و قلج ارسلان با عدهء قليلى با وى بمقابله پرداخت و جنگ كردند و فرنگيان منهزم شدند و گروه زيادى كشته دادند و عدهء زيادى از آنها هم اسير شدند و قلج ارسلان با غنائم بسيار و پيروزى كه بحسابش در نيامده بود ، بمقر حكمرانى خويش بازگشت .\r\nصنجيل با سيصد نفر به حال انهزام به شام رسيد ، فخر الملك ابن عمار حكمران طرابلس به امير ياخز ، جانشين جناح الدوله در حمص و همچنين به ملك دقاق بن تتش\r\n\r\n","description":"","footnote":"","page_name":" 317 ","page_number":285},
  {"content":"\r\n\r\nپيام فرستاد و گفته بود كه : صواب چنين است كه بشتاب صنجيل را كه اكنون با اين عده نزديك رسيده است دريابند . امير ياخز شخصا بسوى او حركت كرد و دقاق دو هزار مرد جنگ‌آور گسيل داشت . نيروهاى امدادى هم از طرابلس بآن‌ها پيوست و پشت دروازهء طرابلس اجتماع كردند و در برابر صنجيل صف‌آرايى نمودند . صنجيل يكصد نفر را براى مقابله با مردم طرابلس و يكصد نفر را بمقابله سپاه دمشق و پنجاه نفر را در برابر سپاه حمص ، صف‌بندى كرد ، و خود با پنجاه نفر باقى ماند .\r\nطرابلسىها با صد نفرى كه در برابر داشتند ، جنگيدند . صنجيل چون پيكار آنها را بديد ، با دويست نفر بقيه بر طرابلسىها حمله‌ور شد ، و طرابلسىها شكست خوردند و هفت هزار نفر آنها كشته شدند و صنجيل با طرابلسىها جنگيد و آنجا را محاصره كرد . ساكنان كوهستان و اهالى سواد شهر كه اكثر آنها مسيحى ( نصرانى ) بودند ، صنجيل را در محاصره يارى كردند . محصورين سخت‌ترين جنگ‌ها را با آنها كرده و سيصد نفر از فرنگيان كشته شدند ، سپس با مقدارى مال و اسب ، قرار متاركه گذارد و از حصار طرابلس به شهر طرسوس رفت . طرسوس از توابع طرابلس بود ، و آنجا را محاصره كرد و شهر را گشود و هر چه مسلمان در آنجا بود كشت . از طرسوس رو به حصن طوبان واقع در نزديكى « رفنيه » نهاد .\r\nپيشرو در آن ناحيت شخصى بود كه او را ابن العريض ميگفتند و او با صنجيل و سپاهش جنگيد . مردم حصن ( دژ ) طوبان بر آنها پيروزى يافتند و ابن العريض ، سوارى از بزرگان سواران ( مقصود از سوار شواليه است - اصيل زاده - م . ) صنجيل را اسير كرد .\r\nصنجيل براى آزادى او ده هزار دينار و آزادى يك هزار اسير را بعنوان فديه پيشنهاد كرد كه بدهد و ابن العريض از او نپذيرفت\r\n.\r\n\r\n","description":"","footnote":"","page_name":" 318 ","page_number":286},
  {"content":"\r\n\r\n\r\nبيان آنچه كه فرنگيان كردند\r\nدر اين سال « دانشمند » « بيمند » فرنگى صاحب انطاكيه را آزاد كرد ، چنان كه پيش از اين گفته بوديم « دانشمند » او را اسير كرده بود و از بيمنه يكصد هزار دينار گرفت و شرط كرد كه دختر ياغىسيان كه صاحب انطاكيه و در اسارت بيمند بود آزاد كند .\r\nبيمند چون از اسارت نجات يافت به انطاكيه برگشت ، و از بازگشت او مردم انطاكيه قوى دل شدند . هنوزش برجاى خود استوار نشده براى مردمان مراكز ( ولايات ) و قنسرين و آبادىهاى مجاور آن ها ( ابلاغيه ) فرستاده از آنها خراج و ماليات طلب كرد . از اين رهگذر بر مسلمين چنان گذشت كه آبادىهائى كه « دانشمند » بنا كرده بود روى هم كوبيده شد .\r\nدر اين سال صنجيل رو به حصن « پناهگاه » كردها گذاشت و آن ناحيه را محاصره كرد . جناح الدوله سپاهيان خود گرد آورد كه رو به او نهاده او را در تنگنا گذارد ، يك نفر باطنى او را در مسجد جامع كشت . گفته شده است كه : ملك رضوان پسر همسر او كس بر او گمارده بود كه وى را بكشد . همين كه جناح الدوله كشته شد صنجيل بامدادان فرداى همان روز در حمص بود و بجنگ با مردم آن پرداخت و اهالى شهر را محاصره و آبادىهاى تابعهء آن را تصرف نمود .\r\nدر جمادى الاخره قمص بر عكه فرود آمد و مردم آن را در تنگنا قرار داد و نزديك بدان شد كه آنجا را بگيرد و منجنيق‌ها و برج‌ها و پيرامونش نصب كرد .\r\nدر دريا شانزده ناو جنگى داشت . مسلمانان از ديگر كرانه‌ها اجتماع كردند و رو به منجنيق‌ها و برج‌هاى منصوبهء او نهادند و آنها را بسوزاندند و نيز ناوگان او را به آتش كشيدند ، و آن پيروزى شگرف بر مسلمانان را بود كه خداوند كفار را سرافكنده كرد .\r\nدر اين سال قمص فرنگى صاحب رها قصد بيروت از كرانهء شام كرد و آنجا را\r\n\r\n","description":"","footnote":"","page_name":" 319 ","page_number":287},
  {"content":"\r\n\r\nمحاصره نمود و مردم را در تنگنا گذاشت . چون اقامت او در محاصرهء بيروت بدرازا كشيد و طرفى از اين كار نسبت از آنجا درگذشت و رفت .\r\nدر رجب اين سال سپاهيان مصر ، به قصد عسقلان بيرون شدند كه از فرنگيان در تصرف آنچه از بلاد شام داشتند جلوگيرى كنند . بر دويل ، صاحب قدس از حركت آنها آگاه شد و با هفتصد سوار بمقابلهء آنها رفت و با مصريان جنگيد خداوند مسلمانان را پيروز كرد و فرنگيان شكست خورده رو بهزيمت نهادند ، و بسيارى از منهزمين كشته شدند و بر دويل گريخته و در بيشه‌اى از نيزار مخفى شد . و سپاهيان مصر آن بيشه را به آتش كشيدند ، آتش به بعضى از جسد بردويل سرايت كرد ، و خود را نجات داد به رمله رفت . مسلمانان او را دنبال كرده احاطه‌اش نمودند .\r\nاو متنكرا ( بطور ناشناس - م . ) از بين آنها بدر رفت و به يافا رفت و كشتار بسيار از يارانش به عمل آمد و اسير زيادى هم از آنها به‌بند كشيده شدند .\r\n\r\nبيان برگشت دژ خفتيذ بر سرخاب بن بدر\r\nدر اين سال دژ خفتيذ كه قبلا هم تعلق به امير سرخاب بن بدر بن مهلهل داشت بوى برگردانده شد .\r\nسبب گرفتن آن قلعه از وى اين بود كه قرابلى كه از جمله افراد يكى از قبايل تركمن كه به آنها سلغر ميگفتند ، به قلمرو سرخاب آمده بود . سرخاب او را مانع شد كه در چراگاههاى او احشام و رمهء خود را بچراند و گروهى از همراهان قرابلى را هم كشت . قرابلى به تركمن‌نشين بازگشت و از تركمانان مدد گرفت و با سپاهى انبوه ، رو به قلمرو سرخاب گذارد و با او بجنگيد . قرابلى نزديك به دو هزار نفر از ياران سرخاب را از كردها بكشت و سرخاب با بيست تن از همراهانش بكوهستانهاى خود منهزم گرديد .\r\nدو نفر نگهبان دژ خفتيذ ، چون از آن ماجرا آگاه شدند ، هر دو با خود انديشيدند كه بر دژ چيره شوند ذخاير و دارائى سرخاب در آنجا بود و ميزان آن زياده بر دو هزار\r\n\r\n","description":"","footnote":"","page_name":" 320 ","page_number":288},
  {"content":"\r\n\r\nهزار ( دو ميليون - م . ) دينار بود هر دوى آنها قلعه و ذخاير موجود را تصاحب كردند . سلطان بركيارق از آن ناحيت ميگذشت و دويست هزار دينار پيشكشى براى او فرستادند . تركمانان بر تمام بلاد سرخاب بن بدر ، باستثناى دقوقا و شهرزور چيره‌گى پيدا كردند . همين كه اين سال فرا رسيد يكى از آن دو نگهبان ديگرى را بكشت و به سرخاب پيام فرستاد و از او زينهار خواست تا دژ را تسليم او كند . سرخاب به او تامين داد با شرط اينكه هر چه از دارائى او بجاى مانده پس بدهد . آن نگهبان دژ را با هر چه بجاى مانده بود تسليم و سرخاب هم بعهد خويش وفا كرد .\r\n\r\nبيان كشته شدن قدرخان حكمران سمرقند\r\nپيش از اين گفته بوديم كه ملك سنجر با برادرش سلطان محمد به بغداد وارد شد و از آنجا به خراسان برگشت . همين كه به نيشابور رسيد در تمام خراسان بنام برادرش محمد خطبه خواند . موقعى كه سنجر در بغداد بود قدرخان جبريل بن عمر ، حكمران سمرقند ، طمع ورزيد كه در غياب او بر خراسان چيره شود ، و سپاهى انبوه گرد آورد كه گفته شده بالغ بر يكصد هزار جنگجو از مسلمانان و كفار بودند و قصد بلاد سنجر كرد .\r\nاميرى از امراى سنجر كه نامش « كندغدى » بود ، به قدرخان نامه نوشت و او را از بيمارى سنجر آگاه كرد . بيمارى سنجر بعد از بازگشت او از بغداد رويداد و او را مشرف به هلاكت كرده بود . و « كندغدى » طمع قدرخان را با وجود اختلاف بين سلطان بركيارق و محمد و دشمنى سختى كه بركيارق با سنجر داشت ، تقويت نمود و خاطرنشان قدرخان ساخته بود كه براى تصرف خراسان و عراق بشتابد .\r\nقدرخان بجنبيد و بپاخاست و قصد خراسان نمود . خبر به سلطان سنجر رسيد ، و در آن موقع از بيمارى كه مبتلا بدان شده بود بهبود يافته بود و به قصد پيكار و جلوگيرى از قدرخان در خراسان رو بسوى او نهاد و از جمله كسانى كه با سلطان سنجر همراه بودند ، كند غدى مذكور بود . و سلطان او را متهم به آنچه كرده بود نكرده و با شش\r\n\r\n","description":"","footnote":"","page_name":" 321 ","page_number":289},
  {"content":"\r\n\r\nهزار سوار رزمجو به بلخ رسيد و فاصله بين او و قدرخان پنج روز راه بيشتر نبود ، چون بدان ناحيه رسيد ، كندغدى از اردوگاه سنجر گريخت و به نزد قدرخان رفت و هر دو براى يك ديگر بر اتفاق و مناصحت سوگند ياد كردند و كندغدى از آنجا به ترمذ رفته ، ترمذ را تصرف كرد . باعث بر اين كار كندغدى رشك و حسدى بود كه نسبت به امير بزغش و جايگاه او ميورزيد .\r\nپس از آن قدرخان بناى پيشروى را گذاشت و همين كه هر دو سپاه نزديك بهم رسيدند ، سنجر براى قدرخان پيام فرستاد و عهد و مواثيق قديمه را به او يادآورى كرد كه فيما بين خود داشتند و قدرخان گوش بدان كار نداد . سنجر جاسوسان تيز بين بر قدرخان گماشت آنچنان كه خبرى از كارهاى او بر سنجر پوشيده نمىماند .\r\nدر آن اثناء خبرى به او رسيد كه قدرخان نزديك به بلخ فرود آمده و با سيصد سوار براى شكار بيرون شده است . سنجر فرصت از دست نداد و امير بزغش را مأمور كرد كه بيدرنگ قصد او كند . بزغش رو به نخجيرگاه نهاد ، به او رسيد در حالى كه قدرخان سرگرم شكار بود ، حمله و جنگ كرد ، همراهان قدرخان نپائيدند و بگريختند و كندغدى و قدرخان اسير شدند و هر دوى آنها را نزد سلطان سنجر آوردند . قدرخان چون به پيشگاه سنجر رسيد زمين ببوسيد و پوزش طلبيد . سنجر به او گفت : تو چه خدمت بما كرده باشى و چه نكرده باشى سزاى تو جز شمشير نخواهد بود ، سپس امر به كشتن او كرد .\r\nچون كندغدى اين خبر را شنيد خود را نجات داد و در قنات آبى فرود آمده پنهان شد و دو فرسنگ راه را با وجود نقرسى كه بدان مبتلا بود در زير زمين ( راه قنات آب ) طى كرد و دو مار بزرگ را در آن سفر زيرزمينى خود بكشت و يارانش به يارى او رسيدند و از راه آب بيرونش كشيدند و با سيصد سوار به غزنه رفت . گفته شده كه : سنجر سپاه انبوهى گرد آورد و با قدرخان روبرو شد و جنگ و پيكار سختى بين آنان رويداد كه در آن كشتارى بسيار شد و در نتيجه قدرخان و سپاهش منهزم شدند و خود او اسير شد و او را نزد سلطان سنجر برده امر بكشتن او كرد . پس از\r\n\r\n","description":"","footnote":"","page_name":" 322 ","page_number":290},
  {"content":"\r\n\r\nآن سنجر ترمذ را محاصره كرد . كندغدى در آنجا بود و زينهار خواست . سنجر به او امان بخشيد ، و از ترمذ بيرون شد و شهر را تسليم كرد . سنجر به او امر كرد كه ترك بلاد او گويد و كندغدى به غزنه رفت . علاء الدوله حكمران غزنه او را گرامى داشته و نزد او جايگاهى بلند و بزرگ پيدا كرد .\r\nاتفاق چنين رويداد كه حكمران غزنه قصد چيره شدن بر « اوتان » كرد و آن ناحيتى كوهستانى با كوههاى بلند بود و از غزنه چهل فرسنگ فاصله داشت . مردم آن ناحيت عليه علاء الدوله عصيان ورزيده بودند و در دژهاى خود پناهنده شده بودند . راه رسيدن به آنها نيز بس دشوار ميبود . سپاهيان علاء الدوله با آنها جنگيده ولى به چيزى دست نيافته بودند . كندغدى منفردا با آنها وارد پيكار شد و و سخت بجنگيد و بر آنها پيروزى يافت و غنائم آنان را گرفت و براى علاء الدوله برد . او چيزى از آن غنائم نپذيرفت و به خود او واگذار كرد . لشكريان در خشم شدند و به كندغدى رشك بردند ، هم بسبب نزديك شدن او به سرور خودشان و هم از نفاق و دو روئى او به علاء الدوله مشورت دادند كه او را دستگير كند و گفتند :\r\nما از او تأمين نداريم كه قصد پاره‌اى از اماكن نمايد و در كار دولت عملى انجام دهد كه تلافى آن امكان‌پذير نباشد .\r\nعلاء الدوله گفت : من نيت شما را تحقق ميبخشم و لكن آن كس كه او را دستگير كيست ؟ من از آن ميترسم كه بشما امر كنم او را دستگير كنيد و از او بشما صدمه‌اى برسد كه مفتضح شويد . گفتند : صواب چنين باشد كه او را بحكومت ولايتى بفرستيد ، هر گاه بدان صوب برفت ، او را دستگير كنند . علاء الدوله تمشيت امور دو قلعه را كه عادتا كسانى كه موضع ترس و بيم بودند ، در آن قلعه زندانى ميشدند واگذار كرد و كندغدى بدان ناحيت روى نهاده برفت .\r\nهمين كه نزديك به آن قلعه رسيد بدانست كه از او چه ميخواهند ، پس تمام اموال خود را كه بهمراه داشت بسوزاند و شتر خود را نيز سربريد و يكه و تنها به راه افتاد . در مدتى كه در غزنه اقامت داشت از جاده‌ها و شاخه‌هاى آن پرسش كرده\r\n\r\n","description":"","footnote":"","page_name":" 323 ","page_number":291},
  {"content":"\r\n\r\nكسب اطلاع مينمود و پشيمان گرديد كه قصد اين جهت را كرد . همين كه مدت زمانى برفت و از چوپانى دربارهء راهى كه ميخواست در پيش گيرد پرسيد و از ترس اينكه مبادا چوپان به او دروغ گفته باشد او را هم با خود به راه انداخت و همچنان ميرفت تا به نزديكى هرات رسيد ، در آنجا درگذشت و مرد . كندغدى از غلامان زر خريد تتش بن الب ارسلان كه برادرش ملكشاه چشمان او را ميل كشيد و در تكريت زندانيش كرده بود ، حادثهء او را پيش از اين بيان كرده بوديم .\r\n\r\nبيان تصرف سمرقند بوسيلهء ملك محمد خان\r\nدر اين سال سلطان سنجر ، محمد ارسلان خان بن سليمان بن داود بغراخان را از مرو احضار كرد و سمرقند را پس از كشته شدن قدرخان بوى داد . محمد خان از زاد و رود خانهاى ما وراء النهر و مادرش دختر سلطان ملكشاه بود و از ملك نياكانش رانده شده بود و قصد مرو نمود و تاكنون در آنجا مقيم بود .\r\nهمين كه قدرخان كشته شد ، سنجر سمرقند را با توابعش به او واگذار كرد و و سپاهيان بسيارى با وى همراه كرد و آنها از رود گذشتند ، سپاهيانى كه در تمام آن بلاد بودند اطاعتش نمودند و شأن او بزرگى يافت و هواخواهانش افزون گرديدند ، الا اينكه او اميرى كه نامش « هاغوبك » و منصوب به كار كرده بود ، مزاحم او گرديد و در تصرف ملك طمع ورزيد . و محمد خان را با او جنگ و پيكارها بود كه در پاره‌اى موارد نياز به طلب يارى از سپاهيان سنجر كرد .\r\nبخواست خداى بزرگ بعدا رويدادهاى آن را خواهيم بيان كرد .\r\nچون محمد خان آن بلاد را متصرف شد بنا بسفارشى كه سنجر به او كرده بود ، نيكرفتارى با مردم را پيشنهاد خود ساخت و از خونريزى اجتناب ورزيد .\r\nو درگاهش مقصد ( نيازمندان ) و پيشگاهش ملجأ ( پناه‌جويان ) گرديد\r\n.\r\n\r\n","description":"","footnote":"","page_name":" 324 ","page_number":292},
  {"content":"\r\n\r\n\r\nبيان پاره‌اى از رويدادها\r\nدر ربيع الاول اين سال ، تاج الرؤساء خواهرزادهء امين الدوله ابى سعد بن موصلايا به حلهء سيف الدوله رفته و به سيف الدوله صدقة پناه برد .\r\nسبب آن اين بود كه وزير الاغر سلطان بركيارق او را متهم به اين امر كرده بود كه اوست كه خليفه را متمايل به سلطان محمد مينمايد بترسيد و دائى او امين الدوله از كار ديوان كنارگذارده شد و خانه‌نشين گرديد همين كه وزير الاغر بنمايندگى از جانب برادرش وارد بغداد شد ، به گمان اينكه ايلغازى ، از حيث اينكه بركيارق و محمد با يك ديگر چنان كه گفتيم اتفاق پيدا كردند مخالف آنها ( وزير و برادرش ) نخواهد بود . ايلغازى او را دستگير كرد و تغييرى در ايلغازى از جهت اطاعت از محمد پيدا نشده بود .\r\nدر جمادى الاولاى اين سال پسر تكش بن الب ارسلان وارد بغداد شد . او بر موصل چيره شده ولى كسانى كه در آنجا بودند به او نيرنگ زدند . تا اينكه آنجا را ترك گفته و به بغداد آمد . همين كه به آنجا رسيد ايلغازى پسر ارتق دختر خود را به زنى به او داد .\r\nدر ماه رمضان اين سال ، خليفه سديد الملك ابا المعالى بن عبد الرزاق را بوزارت خويش منصوب كرد و او را ملقب به عضد الدين نمود .\r\nدر صفر اين سال « ربعيون » در هيت قاضى شهر ابا على بن المثنى را كشتند . او مردى پرهيزكار و فقيه حنفى و از اصحاب قاضى ابى عبد اللّه دامغانى بود . اين قاضى بر عادت جارى كه قضاة آنجا در دخول به قبائل داشتند عمل كرد ، در اين كار او را متهم به حمله عليه خود نموده يكى از آنها او را كشت و بقيه از كشته شدن او پشيمان شدند ولى كار از كار گذشته بود .\r\nدر اين سال سيف الدوله صدقة بن مزيد در حله در جامعيين ساختمانى بنا كرد و در آنجا سكنى گزيد پيش از آن خود و پدرانش در مساكن عربى ميزيستند .\r\n\r\n","description":"","footnote":"","page_name":" 325 ","page_number":293},
  {"content":"\r\n\r\nدر جمادى الاولاى اين سال مؤيد بن شرف الدوله مسلم بن قريش امير بنى عقيل كشته شد ، او را بنو نمير در هيت بكين خواهى كشتند .\r\nدر اين سال قاضى بندينجى الضرير ، فقيه شافعى درگذشت . او به مكه انتقال يافته و چهل سال مجاور آنجا بود و فقه تدريس ميكرد و حديث مىشنيد و عبادت ميكرد .\r\nدر اين سال ابو عبد اللّه حسين بن محمد طبرى در اصفهان درگذشت . او فقه شافعى را در مدرسه نظاميه تدريس ميكرد و سن او از نود سال گذشته بود و از اصحاب ابى اسحاق بود .\r\nدر اين سال امير منظور بن عمارة الحسينى امير مدينه كه درود بر ساكنانش باد .\r\nدرگذشت و فرزندش بجايش بامارت نشست . از فرزندان مهنا بود و معمارى را كه مجد الملك بلاسانى بمدينه فرستاده بود كه گنبدى بر آرامگاه حسن بن على و عباس رضى اللّه عنهما بسازد ، بكشت . او از مردم قم بود ( معمار را گويد ) همين كه بلاسانى را كشتند ، او به مكه گريخت . امير منظور به او زينهار داد . بعد از آنكه بوى تأمين داد و امان برايش فرستاد و برگشت ، او را كشت !\r\n\r\n","description":"","footnote":"","page_name":" 326 ","page_number":294},
  {"content":"\r\n\r\n\r\n496 ( سال چهار صد و نود و شش )\r\n\r\nبيان چيره شدن ينال بر رى و گرفتن آن و رسيدن او به بغداد\r\nدر رى بنام سلطان بركيارق خطبه خوانده ميشد ، و چنان كه گفتيم همين كه سلطان محمد از اصفهان حركت كرد ينال پسر انوشتكين حسامى با او بود و اجازت خواست به رى برود و در آنجا خطبه بنام او بخواند . سلطان محمد بوى اجازت داد ، پس او و برادرش على بن انوشتكين رو به رى نهاده و در صفر به آنجا رسيدند . نمايندگان بركيارق كه در رى بودند از آنان اطاعت نمودند و در رى خطبه بنام محمد خوانده شد و ينال بر شهر چيره گرديد و اهالى را مورد ستم قرار داد و آنها را به دويست هزار دينار مصادره كرد و تا نيمهء ربيع الاول در آنجا اقامت داشت . در آن اثناء امير برسق از جانب سلطان بركيارق به رى رسيد و بيرون دروازه شهر رى بين آنها پيكارى انجام شد كه منتهى به هزيمت ينال و برادر او على گرديد .\r\nعلى به ولايت خود قزوين برگشت ، ينال راه جبال را در پيش گرفت و بسيارى از مردم آن ناحيه را كشت و پراكنده نمود و از آنجا با هفتصد مرد به بغداد آمد ، خليفه او را مورد مكرمت قرار داد . ينال در بغداد با ايلغازى و سقمان پسران ارتق در آرامگاه ابى حنيفه گرد هم جمع آمدند و هم پيمان شدند بر مناصحت سلطان محمد .\r\nو نزد سيف الدوله صدقة رفتند او نيز با آنان در اين امر هم پيمان گرديد و از نزد او برگشتند\r\n.\r\n\r\n","description":"","footnote":"","page_name":" 327 ","page_number":295},
  {"content":"\r\n\r\n\r\nبيان آنچه ينال در عراق كرد\r\nوصول ينال پسر انوشتكين را به بغداد بيان كرديم . چون در بغداد مستقر گرديد تمام مردم را در بلاد مورد ستم و بيدادگرى قرار داد و آنها را مصادره نمود و دست يارانش به زدن و كشتن و تقسيط بر مردم ( باجگيرى به اقساط ! م . ) دراز شده و كارگران را مصادره نمود .\r\nخليفه قاضى القضاة ابا الحسن دامغانى را نزد او فرستاد و او را نهى از افعال وى كرد و اعمال او را از ستم و دشمنى كه با مردم روا داشته است تقبيح كرد ، و قاضى القضاة از نزد او بديدار ايلغازى نيز رفت در آن ايام ينال خواهر ايلغازى را به زنى گرفته بود . او همانست كه پيش از آن زن تاج الدوله تتش بود .\r\nقاضى القضاة ايلغازى را ميانجى قرار داد و باتفاق نزد ينال رفتند و او را به طاعت سوگند داده كه ترك ستمكارى نسبت به رعايا كند و ياران خود را نيز از دراز دستى نسبت بمردم باز دارد و از آنها جلوگيرى كند . ينال سوگند ياد كرد و لكن بسوگند خويش وفادار نماند و آن را شكست و ستمكارى و بد سيرتى او همچنان دوام پيدا كرد .\r\nخليفه كس نزد سيف الدوله صدقة فرستاد و او را آگاه كرد كه ينال از غارت اموال مردم و كشتار آنها چه‌ها مىكند و از او خواست كه شخصا به بغداد بيايد ، و ينال را از اعمالش بازدارد . صدقة در رمضان از حله حركت كرد و در چهارم شوال به بغداد رسيد . و چادرهاى خود را در نجمى برپاداشت و با ينال و ايلغازى و نمايندگان ديوان خليفه ملاقات و اجلاسيه‌اى تشكيل دادند و بگفتگو نشستند . و قرار بر اين داده شد كه ينال مالى بگيرد و از بغداد برود . ينال مهلتى خواست . صدقة در دهم شوال به حله برگشت و پسر خود دبيس را در بغداد گذاشت تا بنا بقرارى كه گذاشته شده بود از تعدى و ستم نسبت بمردم جلوگيرى كند . ينال تا اول ذى قعده در بغداد بود سپس از آنجا به « اوانا » رفت و آن ناحيه را غارت كرد . راه برهگذران بريد و مردم\r\n\r\n","description":"","footnote":"","page_name":" 328 ","page_number":296},
  {"content":"\r\n\r\nرا مورد جور و ستم قرار داد . و در ارتكاب افعال زشت افراط روا داشت و روستاهاى آن بخش را بيارانش بخشيد . خليفه كس نزد صدقة فرستاده او را آگاه كرد . صدقة هزار سوار براى مقابله با او گسيل داشت . گروهى از ياران خليفه و ايلغازى شحنه بغداد نيز با آنها بود . چون ينال نزديك شدن آنها را به محل خود شنيد . از دجله گذشت و به باجسرى رفت و آنجا را ويران كرد و قصد شهر ابان نمود ، مردم آن از ورودش جلوگيرى كردند و به آنها جنگيد و كشتارى هم در آنجا رويداد و از آنجا كوچ كرده بآذربايجان به قصد رسيدن به سلطان محمد رفت . دبيس بن صدقة و ايلغازى شحنهء بغداد هر كدام به محلهاى خود برگشتند .\r\n\r\nبيان رسيدن كمشتكين قيصرى بعنوان شحنه ببغداد و فتنهء بين او و ايلغازى و سقمان و صدقة\r\nدر نيمهء ربيع الاول اين سال كمشتكين قيصرى بعنوان شحنهء بغداد وارد آنجا شد . او را سلطان بركيارق گسيل داشته بود . در رويدادهاى سال سال پيش گفته بوديم كه سلطان بركيارق از اصفهان به همدان عزيمت نمود . و همين كه بهمدان رسيد كمشتكين را بعنوان شحنهء بغداد ، بدانجا روانه كرد . ايلغازى كه از جانب سلطان محمد شحنه‌گى بغداد را داشت چون شنيد ، به برادر خود سقمان پسر ارتق كه بر حصن كيفا حكومت داشت پيام فرستاد و او را بخواست تا به يارى او از كمشتكين جلو بگيرد ، خود ايلغازى به حله نزد سيف الدوله صدقة رفته و با او ديدار كرد و تجديد عهد را در دفع كسى كه از جانب بركيارق قصد او بكند ، بخواست . سيف الدوله خواستهء او را بپذيرفت و برايش سوگند ياد كرد ( بعهد خود پايدار است ) و ايلغازى از نزد او برگشت .\r\nسقمان با سپاهيانى وارد شدند و در راه خود تكريت را مورد نهب و غارت قرار دادند و علت اينكه توانست آنجا را غارت كند اين بود كه گروهى از تركمنها را\r\n\r\n","description":"","footnote":"","page_name":" 329 ","page_number":297},
  {"content":"\r\n\r\nبه تكريت فرستاد . با آنها بارهائى از پنير و روغن و عسل بود ، محمولات خود را فروختند و چنين وانمود كردند كه سقمان از سرازير شدن رو ببغداد برگشته است و مردم شهر اطمينان يافتند . همان شب تركمنها بر تكريت بر نگهبانان حمله برده آنها را كشتند و دروازه‌هاى شهر را گشودند و سقمان وارد شهر شد و آنجا را غارت كرد ، چون به بغداد رسيد در رمله فرود آمد .\r\nو اما كمشتكين ، او در اول ربيع الاول به قرميسين رسيد و به هواخواهان بركيارق پيام فرستاد و آنان را آگاه كرد كه به آنها نزديك شده است . گروهى از آنان بيرون شده و او را در بندينجين ديدار كردند و از جريان احوال آگاهش نموده و مشورت به علاج آن احوال دادند . كمشتكين در وصول به بغداد شتاب كرد و در نيمهء ربيع الاول به بغداد رسيد . ايلغازى خانهء خود را ترك كرد و با برادر سقمان گرد هم آمدند و از رمله بالا رفته و بعضى از روستاهاى و جبل را غارت كردند . گروهى از سپاهيان كمشتكين آنها را دنبال نموده و برگشتند . در بغداد بنام سلطان بركيارى خطبه خوانده شد . كمشتكين قيصرى كس نزد سيف الدوله صدقة فرستاد . حاجبى از ديوان خليفه نيز با او همراه بود و از سيف الدوله بخواست كه در طاعت بركيارق در آيد . و صدقة نپذيرفت . و پرده از مخالفت او در اين امر فرو افتاد و مخالفتش با بركيارق آشكار گرديد و از حله به پل صرصر رفت . در بغداد هم نام بركيارق از خطبه انداخته شد و در خطبه بر منابر نام احدى از سلاطين برده نشده و خطباء اكتفاء بدعا براى خليفه ميكردند و ديگر هيچكس .\r\nچون سيف الدوله به صرصر رسيد ، به ايلغازى و سقمان پيام فرستاد . آنها در « حربى » بودند و آنان را آگاه كرد كه بسيارى آنان آمده است . آنها برگشتند و و دجيل را تاراج كردند و روستائى از بزرگ و كوچك نماند كه مورد نهب و تاراج واقع نشد . و اموال گرفتند و دجيل را تاراج واقع نشد و اموال گرفتند و به كار تهاجم برداشتند ، اعراب و كردهائى هم كه با سيف الدوله بودند نهر ملك را غارت كردند .\r\nالا اينكه آنها چون تركمانها زنان را نگرفتند و با آنان به فساد نپرداختند و از\r\n\r\n","description":"","footnote":"","page_name":" 330 ","page_number":298},
  {"content":"\r\n\r\nاين مقولات چيزى از آنها نقل نشده است و لكن اكتفاء بگرفتن اموال با زدن و سوزاندن نمودند . در اثر اين افعال طريق معيشت مردم تعطيل و نرخها گران شد .\r\nنان كه هر ده رطل به قيراطى داد و ستد ميشد ، سه رطل آن بيك قيراط بالا رفت و تمام چيزهاى ديگر همينطور خليفه كس نزد سيف الدوله در اصلاح اين امور فرستاد و ليكن قاعده‌اى استوار نگرديد . ايلغازى و سقمان و دبيس بن سيف الدوله صدقة كه با آنها بود از دجيل برگشته و رمله را مضرب خيام خود نمودند ، گروه بسيارى از مردم عامه قصد آنها كرد با آنان جنگيدند . از عامه چهار نفر كشته شد و گروهى هم دستگير شدند .\r\nو پس از آنكه آنها را خلع سلاح كردند آزادشان نمودند و كار بر مردم سخت‌تر شد .\r\nخليفه قاضى القضاة ابا الحسن بن دامغانى و تاج الرؤساء بن موصلايا نزد سيف الدوله فرستاده و به او امر كرد دست از اين كار كه خود را بدان آلوده كرده است بكشد و او را از وضع مردم آگاه كرد و كار را بر او بزرگ نمودار ساخت . سيف الدوله از امر خليفه اطاعت كرده با شرط اينكه قيصرى را از بغداد بيرون برانند و گر نه جز شمشير و برق آن چيزى در ميان نخواهد بود .\r\nچون رسولان بازگشتند قرار بر اين شد كه قيصرى از بغداد رانده شود ، قيصرى در دوازدهم ربيع الاخر بغداد را ترك كرد و به نهروان رفت . سيف الدوله به شهر خود بازگشت و خطبه بنام سلطان محمد در بغداد اعاده شد . قيصرى بواسط رفت مردم ترسيدند و خواستند براى امنيت خود از آنجا رو بنواحى پائين سرازير شوند قيصرى جلوگيرى كرد و در واسط بنام بركيارق خطبه خواند و بسيارى از آباديهاى حومه آنجا را غارت كردند .\r\nصدقه چون اين اخبار را شنيد ، بواسط رفت و وارد آنجا شد و به عدالت با مردم رفتار كرد و سپاهيانش از آزار مردم خويشتن‌دارى كردند . ايلغازى در واسط به او رسيد و قيصرى آنجا را ترك كرد و دجله را پناهگاه خود ساخت به سيف الدوله گفته شد كه : گدارى هست كه عبور از آن ميسر نيست . وى با سپاه خود\r\n\r\n","description":"","footnote":"","page_name":" 331 ","page_number":299},
  {"content":"\r\n\r\nكه جامه رزم پوشيده بودند ، همين كه سپاهيان قيصرى آنها را ديدند از پيرامون او پراكندند ، قيصرى خود ماند و خواص يارانش ، پس از سيف الدوله زينهارى خواست سيف الدوله به او تأمين داد و نزد او حاضر شد و گراميش داشت و به او گفت : خوب فربه شده‌اى ، قيصرى گفت :\r\nتو مگر گذاشتى ما فربه شويم ؟ از بغداد بيرونمان كردى ، پس از آن از واسط و ما عقلمان نميرسيد .\r\nسپس صدقة به تمام سپاه واسط و هر كس با قيصرى بود تأمين داد مگر به دو نفر كه آنها نيز به او بازگشتند و به آنها هم تامين داد . قيصرى رو به بركيارق بازگرديد .\r\nخطبه بنام سلطان محمد در واسط اعاده شد و بعد از او بنام سيف الدوله و ايلغازى و هر كدام يك پسر خود را بنمايندگى خويش در آنجا برقرار داشته و در بيستم جمادى الاولى از آنجا برگشتند و مردم واسط از آنچه كه ميترسيدند امنيت پيدا كردند .\r\nايلغازى به بغداد رفت و سيف الدوله صدقة به حله برگشت و پسر كهتر خود منصور را با ايلغازى نزد خليفه المستظهر باللّه فرستاد و رضايت خليفه را طلب كرد ، زيرا خليفه بسبب اين حادثه او را مورد سخط قرار داده بود . آنها ببغداد رسيدند و در اين باره با خليفه گفتگو شد و خواستهء او پذيرفته گرديد .\r\n\r\nبيان چيره شدن صدقة بر هيت\r\nشهر هيت از شرف الدوله مسلم بن قريش و آن را سلطان الب ارسلان به اقطاع بوى داده بود و همچنان در دست او بود تا كشته شد . سپس عميدان بغداد بدان نظر داشتند تا اينكه سلطان ملكشاه درگذشت ، آنگاه برادر ملكشاه تتش بن الب ارسلان هيت را گرفت . همين كه سلطان بركيارق استيلاء يافت آن را به بهاء الدوله شروان بن وهب بن وهيبه به اقطاع داد و او با گروهى از بنى عقيل در آنجا و نزديك به سيف الدوله صدقة اقامت گزيد و در صفا و خوبى در جوار يك ديگر ميزيستند و صدقة بيشتر بديدار او ميرفت ، سپس تنافرى بين آنها پديد گرديد .\r\n\r\n","description":"","footnote":"","page_name":" 332 ","page_number":300},
  {"content":"\r\n\r\nسبب آن اين بود كه صدقة دخترى از پسر عم خود را تزويج نمود و كه آن دختر را قبلا شروان خواستگارى كرده و پذيرفته نشده بود . عقيل كه در حله حوزهء حكومتى سيف الدوله سكونت داشتند هم پيمان شدند ، و قرار گذاشتند كه عليه صدقة دست واحد و يگانه باشند . صدقة زير بار آنها نرفت . بعد از آن شروان به حج رفت و از آنجا مريض برگشت ، صدقة كس بر او گمارد و گفت : ناگزير هيت بايد از آن من باشد شروان حاجب خود را نزد او فرستاد و نامه به خط خود نوشت كه شهر را تسليم او كند .\r\nدر آن هنگام در هيت ، محمد بن رافع بن رفاع بن ضبيعة بن مالك بن مقلد ابن جعفر ميزيست . صدقة پسرش دبيس را با حاجب نزد او فرستاد كه شهر را به او تسليم كند ، محمد نپذيرفت و دبيس نزد پدرش برگشت . اين مرتبه چون صدقة واسط را گرفت با سپاه خود رو به هيت نهاد . منصور بن كثير برادر زاده شروان با گروهى از ياران خود بمقابله با او بيرون شد ، و با سيف الدوله تلاقى كرده و ساعتى بجنگ و ستيز پرداختند .\r\nاز آن سوى گروهى از ربعيين شهر را براى سيف الدوله گشودند و ياران او وارد شهر شدند ، همين كه منصور وضع را چنان ديد شهر را به سيف الدوله تسليم نمودند و همان روز ورودش آنجا را تصرف كرد و منصور و گروهى از وجوه ياران او را خلعت بخشود و پسر عم خود ثابت بن كامل را بجانشينى خود در آنجا گماشت و به حله برگشت .\r\n\r\nبيان جنگ ميان بركيارق و محمد\r\nدر هشتم جمادى الاخره اين سال پنجمين مصاف بين سلطان بركيارق و سلطان محمد رويداد .\r\nگنجه و بلاد اران سراسر از سلطان محمد بود و ارتق با او در آنجا مقيم بوده و سركردهء سپاه امير غزغلى بود . همين كه اقامت محمد در اصفهان بدرازا كشيد و\r\n\r\n","description":"","footnote":"","page_name":" 333 ","page_number":301},
  {"content":"\r\n\r\nمحصور بودن او در آنجا طولانى شد .\r\nغزغلى و امير منصور بن نظام الملك و برادرزاده‌اش محمد بن مؤيد الملك بن - نظام الملك به قصد يارى بوى كه آنان را ببيند در اطاعت او هستند رو به اصفهان نهادند .\r\nآخرين نقطه كه خطبه بنام محمد خوانده ميشد زنجان و توابع آن بود . اين سپاه در بيستم ذى حجه سال چهار صد و نود و پنج به رى رسيدند . سپاه بركيارق رى را تخليه كردند و آنها وارد و سه روز در آنجا اقامت كردند .\r\nدر رى به آنها خبر رسيد كه سلطان محمد از اصفهان بيرون آمده و به ساوه رسيده است ، پس رو به ساوه نهادند و در همدان به او رسيدند ، ينال و على پسران انوشتكين حسامى با سلطان محمد بودند ، عدهء آنها به ششهزار سوار رسيد و تا اواخر محرم در آنجا اقامت داشتند . خبر رسيد كه سلطان بركيارق رو به آنها نهاده است . آراء آنها در مقابله با او گونه بگونه شد . ينال و على پسران انوشتكين ، چنان كه قبلا ياد كرديم به رى رفتند . سلطان محمد تصميم گرفت به شروان برود و به اردبيل رسيدند . در آنجا ملك مودود پسر اسماعيل بن ياقوتى حكمران بخشى از آذربايجان پيام فرستاد . حكمرانى اين بخش از آذربايجان قبلا با پدرش اسماعيل بن ياقوتى بود .\r\nاو دائى سلطان بركيارق و خواهرش همسر سلطان محمد بوده و از سلطان بركيارق خونخواهى پدرش را طلب ميكرد . حادثهء مقتل پدرش در اول دولت بركيارق ياد شده بود . ملك مودود در پيام خود به سلطان محمد گفته بود : لازم است كه نزد ما بيائى تا بر طاعت تو و جنگ با دشمن خودمان يگانه باشيم ، محمد بسوى او رفت و در راه بين اردبيل و بيلقان به شكار پرداخت و از سپاه دور افتاد . بناگاه پلنگى بر او حمله‌ور شد سلطان محمد از بازو مجروح گرديد و با دشنهء خود شكم پلنگ را دريده او را از اسب خود به زمين افكند و نجات پيدا كرد .\r\nسپس مودود بن اسماعيل در نيمه ربيع الاول در سن بيست و دو سالگى درگذشت چون خبر اجتماع سلطان محمد و ملك مودود به بركيارق رسيد . توقف جايز ندانست\r\n\r\n","description":"","footnote":"","page_name":" 334 ","page_number":302},
  {"content":"\r\n\r\nبدون درنگ رو به آنها رفت و بعد از مرگ مودود به آنجا رسيد . سپاه مودود ، جملگى اتفاق بر طاعت سلطان محمد نموده براى سوگند ( وفادارى ) ياد كردند در بين آنها سكمان قبطى و محمد بن باغيسيان كه پدرش انطاكيه را داشت و قزل‌ارسلان بن - سبع الاحمر ميبودند . همين كه بركيارق به آنجا رسيد بر دروازه شهر خوى از شهرهاى آذربايجان و بهنگام غروب آفتاب پيكار ميانشان رويداد و تا شامگاه ديگر دوام داشت .\r\nاتفاق چنين رويداد كه امير اياز با پانصد سوار كه استراحت كرده بودند بهمراه گرفت و به آنها حمله‌ور شد سپاهيان از دو طرف كوفته و خسته شده بودند ، حمله به سپاه سلطان محمد بود و آنها را شكست داد و آنها پشت بميدان نبرد و رو بفرار نهاده و هيچيك از آنها در بند ديگرى نبود .\r\nاما سلطان بركيارق قصد كوهى واقع بين مراغه و تبريز كرد كه گياه و آب فراوان داشت ، چند روزى در آنجا زيست و از آنجا به زنجان رفت .\r\nو اما سلطان محمد با گروهى از يارانش به ارجيش از بلاد ارمنستان رفت كه چهل فرسنگ با ميدان واقعه مسافت و فاصله داشت ، آن ناحيت از توابع خلاط و از جمله اقطاع امير سكمان قبطى بود و از آن نقطه به خلاط رفت و امير على حكمران ارزن الروم به دو پيوست و روى به آنى نهاد . حكومت آنى با منوچهر برادر فضلون روادى بود ، و از آنى به تبريز از شهرهاى آذربايجان رفت . بقيه اخبار آنها را در سال چهار صد و نود و هفت ، هنگامى كه صلح آنها بخواست خداى بزرگ ياد خواهيم كرد .\r\nامير محمد بن مؤيد الملك بن نظام الملك در اين واقعه با سلطان محمد بود . پس از هزيمت بدياربكر رفت و از آنجا به جزيرهء ابن عمر سرازير شد و از جزيره به بغداد رفت . او در زمان پدرش در بازار مدرسه مقيم بود و شكاياتى از وى به پدرش رسيد پدرش مؤيد الملك به گوهر آئين نامه‌اى نوشت كه او را دستگير كند . امير محمد بدار الخلافه پناهنده شد . در سال چهار صد و نود و دو رو به مجد الملك بلاسانى و\r\n\r\n","description":"","footnote":"","page_name":" 335 ","page_number":303},
  {"content":"\r\n\r\nپدرش كه در آن هنگام در گنجه بودند نهاد و نزد سلطان محمد پيش از آنكه او خود را بخطاب سلطان مخاطب سازد ميزيستند ، رفت و پس از كشته شدن مجد الملك نزد پدرش كه وزير سلطان محمد شده بود رفته و محمد به سلطنت مخاطب شده بود و بعد از كشته شدن پدرش همانجا بماند و به سلطان محمد پيوست و در اين پيكار هم حضور داشته و منهزم گرديد .\r\n\r\nبيان عزل سديد الملك وزير خليفه و نظارت ابى سعد بن موصلايا در وزارت\r\nدر نيمهء رجب اين سال وزير سديد الملك ابى المعالى وزير خليفه دستگير و در سرائى در دار الخلافه زندانى شد خانواده‌اش از اصفهان بر او وارد شده بودند . آنها را نيز به همان ساختمان نقل مكان دادند ، زندان او خوب و زيبا بود :\r\nعلت بركنارى او ، جهل او به قواعد ديوان خلافت بود زيرا كه او عمر خود را در كار پادشاهان صرف كرده بود كه آنان را چنان قواعدى در كارهايشان نبود . چون دستگير و زندانى شد امين الدوله بن موصلا يا دوباره امور ديوان را زير نظر خويش گرفت .\r\nاز شگفتيها سخنانى است كه بعد از روزى چند جريان پيدا كرد و چنين بود آن حكايت كه سديد الملك در خانهء عميد الدوله بن جهير ساكن بود و مجلسى عام تشكيل ميداد كه مردم براى شنيدن وعظ المؤيد عيسى غزنوى در آنجا حضور پيدا ميكردند و ابيات زير را ارتجالا انشاد كردند كه ميگويد :\r\n « سديد الملك سدت و خضت مجرأ * عميق اللج ، فاحفظ فيه روحك »\r\n« و احى معالم الخرات و اجعل * لسان الصدق فى الدنيا فتوحك »\r\n« و فى الماضين معتبر فاسرج * سروحك فى السلامة او جموحك » \r\nمفاد اين ابيات به زبان فارسى چنين است :\r\n\r\n","description":"","footnote":"","page_name":" 336 ","page_number":304},
  {"content":"\r\n\r\nسديد الملك تو در دريائى بس ژرف غوطه‌ور شده‌اى روح خود را در ژرفاى ( اين غرقاب ) حفظ و معالم خيرات را زنده كن و زبان براستى ( در دهان ) بگردان كه در دنيا ( راستى ) اسباب پيروزى تو باشد ، گذشتگان را معتبر شمار و سلامت ( نفس ) را در رفتن و يا افتادن نگاه دار . . .\r\nسپس سديد الملك گفت : هر كس از پيالهء سلطان بنوشد لبانش بسوزد ، گو اينكه زمانى از آن بگذرد ، پس از آن اشارت بدان سرا ( خانه عميد الملك بن جهير ) كرد و اين آيه ( شريفه ) را بخواند :\r\n ( وَ سَكَنْتُمْ فِي مَساكِنِ الَّذِينَ ظَلَمُوا أَنْفُسَهُمْ وَ تَبَيَّنَ لَكُمْ كَيْفَ فَعَلْنا بِهِمْ )  [ ( 1 ) 
  ] ترجمهء آيه شريفه :\r\n« در مساكنى سكنى گزيديد كه ساكنان ( قبلى آن ) به خود ستم روا داشتند و بر شما آشكار گرديد كه چگونه با آنها رفتار كرديم » پس از چند روز وزير را دستگير كردند .\r\n\r\nبيان تصرف شهر رحبه بوسيله ملك دقاق\r\nدر شعبان اين سال ملك دقاق پسر تتش حكمران دمشق شهر رحبه را تصرف كرد . رحبه در دست شخصى قايماز نام از مملوكان سلطان الب ارسلان بود . و همين كه كربوقا كشته شد بر آنجا چيره گرديد . دقاق و طغتكين اتابك او ( للهء او ) بدان صوب رفته آنجا را محاصره و سپس از آنجا رفتند .\r\nدر صفر اين سال قايماز درگذشت و غلام تركى بنام حسن جاى او را گرفت .\r\nبسيارى از لشكريان از او دور شدند و بنام خود خطبه خواند و از دقاق بترسيد و خويشتن آشكارا و خود را نشان داد كه كيست و گروهى از سالاريه كه از آنان بيمناك بود ، دستگيرشان كرد و گروهى از اعيان شهر را كشت و سايرين را زندانى و مصادره كرد . دقاق متوجه بدان صوب گرديد و رحبه را محاصره كرد . عامه شهر\r\n\r\n\r\n\r\n\r\n","description":"","footnote":"\r\n[ ( 1 ) 
  ] قرآن مجيد سوره 14 آيه شريفه 45 م\r\n","page_name":" 337 ","page_number":305},
  {"content":"\r\n\r\nرا به او تسليم نمودند و حسن در دژ پناهنده شد . دقاق به او تأمين داد . قلعه را تسليم كرد و اقطاعات بزرگ در شام به او داد و كارها را در رحبه استوار داشته و نسبت بمردم نيكرفتارى كرد و در آنجا كسى را گذاشت كه شهر را حفظ كند و بدمشق برگشت .\r\n\r\nبيان اخبار فرنگيان در شام\r\nافضل امير لشكريان در مصر مملوكى از غلامان پدر خود كه لقب او سعد الدوله و شهرتش طواشى بود به شام گسيل داشت كه با فرنگيان بجنگد . او بين رمله و يافا با آنها روبرو شد . سركردهء فرنگيان كه لعنت خدا بر او باد ، ببغدوين شناسا شده بود . هر دو سپاه با يك ديگر مصاف دادند . فرنگيان حمله‌اى صادقانه نموده مسلمانان منهزم شدند .\r\nمنجمين به سعد الدوله گفته بودند كه در اثر سركشى مركوب در حال سوارى ميميرى . او از سوار شدن بر اسب ميترسيد ، حتى موقعى كه بحكومت بيروت تعيين شد و زمينهاى آن سنگفرش بود از ترس اينكه مبادا اسبش به لغزد ، دستور داد سنگفرش را برچينند . اين كار هنگام فرا رسيدن سرنوشت براى او سودى نبخشيد .\r\nچون اين واقعه رويداد و منهزم گرديد اسبش سكندرى خورد و به زمين افتاد و مرد و فرنگيان چادر و تمام آنچه مسلمانان داشتند تصرف كردند .\r\nپس از آن افضل پسرش شرف المعالى را با جمع بسيارى گسيل داشت . اين سپاه در يازور نزديك به رمله با فرنگيان تلاقى پيدا كردند و فرنگيان منهزم شده و كشتارى عظيم از آنها و كسانى هم كه سالم برگشتند دست و پاگير بودند .\r\nبغدوين چون سختى كار بديد ، از كشته شدن و اسارت بترسيد و خود را در پوشالها در آن ناحيه بينداخت و پنهان شد . همين كه مسلمانان از آنجا دور شدند ، بيرون آمد و به رمله رفت . شرف المعالى پسر افضل از آن معركه به رمله آمد و در كاخ رمله فرود آمد . در رمله هفتصد نفر از اعيان فرنگيان وجود داشتند و بغدوين هم بين آنها بود ، از آنجا مخفيانه به يافا رفت و با كسانى كه با او باقى مانده بودند پانزده\r\n\r\n","description":"","footnote":"","page_name":" 338 ","page_number":306},
  {"content":"\r\n\r\nروز با ابن افضل جنگيد ، سپس ابن افضل آنها را گرفته ، چهار صد نفرشان را با شكنجه كشت و سيصد نفر را اسير كرده بمصر فرستاد .\r\nسپس اختلاف رأى بين همراهانش رويداد . گروهى ميگفتند : قصد بيت المقدس كنيم و آنجا را تصرف نمائيم و جماعتى ميگفتند : به يافا برويم و آنجا را تصرف كنيم .\r\nدر اثنائى كه آنها درباره مقصد خود اختلاف داشتند گروه زيادى از فرنگيان از راه دريا به قصد زيارت بيت المقدس رسيدند . بغدوين آنها را براى جنگ بسيج كرد و به عسقلان رفتند . شرف المعالى در آنجا بود ، و توانائى جنگ با آنها را نداشت .\r\nخداوند بزرگ نسبت به مسلمانان لطف كرد و فرنگيان دريا نورد استحكامات عسقلان بديدند و از ماندن در آنجا بترسيدند و به يافا رفتند . پسر افضل نزد پدر برگشت .\r\nپس از آن افضل شخصى كه او را تاج العجم ميناميدند ، از راه خشكى بسوى فرنگيان گسيل داشت . اين مرد از بزرگترين مملوكان پدرش بود .\r\nو چهار هزار سوار رزمجو زير فرماندهى او مجهز و همراه او كرد . و از راه دريا مردى كه او را قاضى ابن قادوس ميناميدند ، با ناوگانى مجهز گسيل داشت . اين اين ناو گروه بر يافا فرود آمد . و تاج العجم در عسقلان رحل اقامت افكند . ابن قادوس كس نزد او فرستاد تا هر دو اتفاق بر جنگ با فرنگيان كنند . تاج العجم در جواب او گفت : نميتوانم نزد تو فرود آيم مگر با امر افضل و نزد ابن قادوس نرفت و كمكى هم به او نكرد . قادوس كس نزد قاضى عسقلان روانه كرد كه قاضى آنجا و اعيان شهر را ببيند و از آنها گواهى بخطشان بگيرد باينكه بيست روز در يافا اقامت كرد و تاج العجم را به ( يارى ) بخواست و او نه خود حاضر شد و نه مردى را فرستاد .\r\nهمين كه افضل آگاه از آن احوال شد كس فرستاد كه تاج العجم را دستگير كرد و مردى كه لقب او جمال الملك بود بجاى او روانه كرد و مقيم در عسقلان شد و افضل او را سركرده و پيشرو سپاه شام نمود .\r\n\r\n","description":"","footnote":"","page_name":" 339 ","page_number":307},
  {"content":"\r\n\r\nدر اين سال فرنگيان كه لعنت خدا بر آنها باد . بيت المقدس و فلسطين را باستثناى عسقلان بدست داشتند بيرون شدند . علاوه بر متصرفات نامبرده شده ، يافا و ارسوف و قيساريه و حيفا و طبريه و لاذقيه و انطاكيه را نيز در تصرف داشتند .\r\nو جزيره و رها و سروج هم در دست آنها بود .\r\nصنجيل سرگرم محاصره شهر طرابلس شام بود و مواد لازم به او ميرسيد .\r\nدر طرابلس فخر الملك بن عمار حكومت داشت و او ياران خود را سوار بر كشتى نموده بر بلادى كه در دست فرنگيان بود ميتاختند و هر كس كه ميديدند ميكشتند .\r\nقصد ابن عمار از اين كار اين بود كه شهر را از كشت‌كاران و زارعان خالى كند تا مواد كاهش يافته فرنگيان ( ناگزير شوند ) از آنجا كوچ كنند .\r\n\r\nبيان پاره‌اى از رويدادها\r\nدر ششم محرم اين سال ، دختر امير المؤمنين القائم بامر اللّه كه همسر سلطان طغرل‌بيك بود ، درگذشت . اين زن موصوف به ديندارى و كثرت دادن صدقه بود .\r\nخليفه المستظهر باللّه او را ملزم كرده بود ، خانه‌نشين باشد زيرا كه به او خبر داده بودند كه در زوال دولت او كوشش مىكند .\r\nو نيز در شعبان اين سال ، المستظهر باللّه زعيم الرؤساء ابا القاسم بن جهير را بوزارت خويش برگزيد و او را كه نزد سيف الدوله صدقة بنا به آنچه كه در سال پيش بيان كرديم و علت رفتن او را بدانجا گفته بوديم از حله بخواست و چون وارد بغداد شد . تمام ارباب دولت از او پيشواز كردند و خلعت‌هاى تامه او را پوشاندند .\r\nدر ديوان به نشست و ملقب به لقب قوام الدين گرديد .\r\nو نيز در اين سال ابو المظفر بن خجندى در رى كشته شد . او مردم را موعظه ميكرد و هنگامى كه از كرسى وعظ به زير آمد . مردى علوى او را كشت . و علوى هم كشته شد . و خجندى را در جامع ( مسجد ) به خاك سپردند .\r\nاصل دودمان خجندى از شهر خجند در ما وراء النهر بود و منسوب به مهلب بن\r\n\r\n","description":"","footnote":"","page_name":" 340 ","page_number":308},
  {"content":"\r\n\r\nابى صفره ميشدند . نظام الملك ابا بكر محمد بن ثابت خجندى در مرو وعظ ميكرد .\r\nوعظ او را شنيد و از سخنانش در شگفت شد و جايگاه او را در فقه و دانش بدانست .\r\nپس او را با خود باصفهان برد و مدرس در مدرسهء او شد و منزلتى بلند پايه يافته و از رفاه و وسعت معيشت دنيوى برخوردار بود ، و نظام الملك با او رفت و آمد داشت و بديدارش ميرفت .\r\nدر اين سال ساغر بيك ، در ما وراء النهر گروه انبوهى گرد آورد . او از زاد و رود خانان بود و قصد محمد خان كرد كه سلطان سنجر سمرقند را به او داده بود .\r\nو با محمد خان بجنگ و ستيز به منظور تصرف سمرقند پرداخت . محمد خان در پيش او ضعيف شد و براى سلطان سنجر پيام فرستاد و طلب يارى كرد . سنجر رو به سمرقند نهاد .\r\nساغر بيك را آزاد و دور كرد . ساغر بيك از سلطان سنجر بيمناك شد و كس فرستاد و از سنجر زينهارى خواست و طلب عفو نمود . سلطان سنجر خواستهء او را پذيرفت و ساغر بيك نزد سلطان حاضر شد و صلح ميان او و محمد خان برقرار و هر كدام براى ديگرى سوگند ياد كردند كه وفادار بقرار صلح باشند و سلطان سنجر به خراسان برگشت و در ربيع الاول سال چهار صد و نود و هفت بمرو رسيد .\r\nدر اين سال ابو المعالى الصالح ساكن باب الطاق ( در بغداد ) درگذشت . از دنيا به كم آن قناعت كرده بود و داراى كراماتى آشكارا بود\r\n.\r\n\r\n","description":"","footnote":"","page_name":" 341 ","page_number":309},
  {"content":"\r\n\r\n\r\n497 ( سال چهار صد و نود و هفت )\r\n\r\nبيان تصرف شهر عانه بوسيله بلك بن بهرام بن ارتق\r\nدر محرم اين سال ، بلك بن بهرام بن ارتق ، برادرزادهء ايلغازى بن ارتق ، شهر عانه را متصرف و بر آن چيره شد . شهر سروج در دست او بود و فرنگيان آن را از او گرفتند و او از آنجا به عانه رفت و عانه را از بنى يعيش بن عيسى بن خلاط بگرفت .\r\nبنو يعيش رو به سيف الدوله صدقة بن مزيد نهادند . مشايخ آنها نيز با آنان بودند ، و از سيف الدوله درخواست كردند كه با آنها همراهى كرده و به فراز آن سرزمين بروند و آنجا را به آنها تسليم نمايد . سيف الدوله خواستهء آنها را اجابت كرد و به آنها رو به عانه بالا رفتند .\r\nتركمانها و بهرام از عانه كوچ كرده رفتند ، و صدقة گروگانهاى آنها را بگرفت و به حلهء خود بازگشت . پس از آن بلك باتفاق دو هزار تركمن بدان محل برگشت . يارانش اندكى او را منع كردند . او بر مخاصمه و جنگ استدلال كرد و و وارد معركه شد و سرزمينهاى بنو يعيش را تصرف و آنها را غارت و تمام زنان حرم‌شان را اسير كرد و از آنجا از سمت شام رو به هيت سرازير شد كه آنجا را هم بگيرد و نزديك بدان ناحيه رسيد ، سپس همان روز برگشت . چون صدقة آن اخبار شنيد ، سپاهيان خود را مجهز ساخت . و بهنگام بازگشتن بلك ، آنها ( بنو يعيش ) را به آن نقطه بازگرداند\r\n.\r\n\r\n","description":"","footnote":"","page_name":" 342 ","page_number":310},
  {"content":"\r\n\r\n\r\nبيان غارت رقه و قلعه جعبر بوسيله فرنگيان\r\nدر صفر اين سال ، فرنگيان از رها حركت كردند و رو به چمن‌زار رقه و قلعه جعبر نهادند . موقعى كه دسته جمعى از رها بيرون آمدند ، به دو گروه تقسيم شدند ، يك ستون از يك گروه ، بسمتى و ستون ديگر در سمتى ديگر ، به نحوى كه يك روز فاصله از يك ديگر بدور باشند عزيمت نمودند ، و بنا را به غارت گذاشتند و رمه‌ها و گله‌هاى مواشى را به سمت مقصد مطلوب خويش براندند و هر كس از مسلمانان بر سر راه خود ديدند به بند كشيده اسير نمودند . قلعه جعبر و رقه تعلق به سالم بن مالك بن بدران بن مقلد بن مسيب داشت و سلطان ملكشاه بسال چهار صد و هفتاد و نه هر دو ناحيه را بوى سپرده بود .\r\n\r\nبيان صلح ميان سلطان بركيارق و محمد\r\nدر ربيع الاخر اين سال ، صلح ميان دو پادشاه بركيارق و محمد فرزندان ملكشاه تحقق پيدا كرد .\r\nسبب آن اينكه جنگهائى كه ميان آنان رويداد بدرازا كشيده شده بود ، و فساد گسترش يافته ، اموال غارت ، خونها ريخته ، و بلاد ويران و روستاها سوزانده شده بودند . و سلطنت مورد مطامع و محكوم واقع شده و پادشاهان كه توانا و قدرتمند بودند مقهور گرديده ، امراء و بزرگان نيز دوام چنان وضعى را خواهان بودند و پسندشان بود كه تحكماتشان دوام داشته و نفوذشان توسعه يافته و خودكامگى شان ارضاء شود .\r\nسلطان بركيارق ، در آن هنگام در رى بود و خطبه بنامش در آنجا و در جبل و طبرستان و خوزستان و فارس و دياربكر و جزيره و در حرمين شريفين خوانده ميشد .\r\nسلطان محمد ، در آن موقع در آذربايجان و در آنجا خطبه بنام او در بلاد ارانيه و ارمنستان و اصفهان و عراق بالتمام ، باستثناى تكريت ، خوانده ميشد .\r\n\r\n","description":"","footnote":"","page_name":" 343 ","page_number":311},
  {"content":"\r\n\r\nو اما در آباديهاى بطايح در بعضى نقاط بنام بركيارق و در برخى ديگر بنام محمد خطبه خوانده ميشد .\r\nو اما در بصره در سراسر آن براى هر دوى آنها خطبه ميخواندند .\r\nو در خراسان ، در سراسر آن خطبه بنام سلطان سنجر خوانده ميشد ، بعلاوه برادرش محمد و حدود آن از گرگان تا ما وراء النهر بود .\r\nچون سلطان بركيارق ملاحظه نمود كه مالى در دست ندارد ( خزانه تهى شده ) و آزمندى سپاهيان بيش گرديده است . قاضى ابا المظفر گرگانى حنفى و ابا الفرج بن عبد الغفار همدانى معروف به صاحب قراتكين را به رسالت براى تقرير قواعد صلح نزد برادرش محمد فرستاد ، و آن دو نفر بصوب مأموريت خويش رفتند ، سلطان محمد نزديك به مراغه اقامت داشت .\r\nرسولان چون بحضورش رسيدند ، رسالت خود را بيان كردند و او را ترغيب در امر صلح و فضيلت آن نمودند و متذكر شدند كه چگونه ويرانى بلاد را در برگرفته و دشمنان اسلام در اطراف زمين طمع ورزيده‌اند . محمد سخنانشان پذيرفت و رسولانى « متقابلا » از جانب خود فرستاد ، و كار ميان آنان استوار گرديد . و هر يك براى ديگرى سوگند ياد كرد و قاعده بر اين قرار شد كه : سلطان بركيارق در نواختن كوس اعتراض نكند . و بلادى كه از آن او گرديده ، ياد نكند و هيچيك از طرفين براى ديگرى مكاتبه نكند ، و مكاتبات بين دو وزير باشد . و هيچكس از افراد سپاهى را كه قصد يكى از آنها كه ميخواهد بكند و به او به پيوندد ، هيچكدام معارض او نباشند ( آزادى عمل در اختيار تبعيت از يكى از دو طرف م . ) و سلطان محمد راست مرز از رودخانه معروف به سپيد رود تا باب الابواب و دياربكر و جزيره و موصل و شام و از بلاد عراق بلاد سيف الدوله صدقة .\r\nبركيارق اين شرايط و قرار را بپذيرفت ، و اختلاف ميانشان بر طرف گرديد و سلطان محمد كس به اصفهان گسيل داشت و بهواخواهان خويش امر كرد اصفهان را ترك گويند و آن را به ياران برادرش تسليم كنند و سلطان بركيارق باصفهان\r\n\r\n","description":"","footnote":"","page_name":" 344 ","page_number":312},
  {"content":"\r\n\r\nرفت و همين كه هواخواهان برادرش آنجا را تسليم او نمودند ، بركيارق آنان را دعوت كرد با او و در خدمت او باشند و آنان نپذيرفتند و لزوم خدمت نسبت به سرور خود را ياد كردند و تمام سپاهيان از هر دو طرف آنان را وفادار خواندند و ستودند و آنها از اصفهان حركت كرده و اهل حرم سلطان محمد با آنها بود و بركيارق آنان را گرامى داشت و مال زيادى براى آنان فرستاد ، و از چارپايان سيصد شتر و يكصد و بيست استر در اختيارشان گذاشت كه بار و بنهء خود را حمل كنند و سپاهيانى همراهشان كرد كه به آنها خدمت كنند .\r\nچون رسولان سلطان بركيارق براى آگاه ساختن خليفه المستظهر باللّه به بغداد رسيدند و خليفه را از قرار و قواعديكه صلح بر بنياد آنها استوار گرديد ، آگاه كردند ، ايلغارى در ديوان حضور پيدا كرد ، و درخواست نمود درباره خطبه خواندن بنام بركيارق ، درخواستش پذيرفته شد و روز پنجشنبه نوزدهم جمادى الاولى در ديوان ( خلافت ) و فرداى آن روز در مساجد و نيز در واسط بنام بركيارق خطبه خوانده شد .\r\nهمين كه ايلغازى در بغداد بنام بركيارق خطبه بخواند ، و جزء گروه او گرديد امير صدقة براى خليفه پيام فرستاد و گفته بود كه : امير المؤمنين آنچه را كه از اخلال در امور از جانب ايلغازى تكرار و تجديد ميشد منسوب به من مينمود در حالى كه او به وظيفه خدمت و شرط طاعت ، نپرداخته ، و مراقبت ( در كار را ) بدور افكنده و اكنون ورق را براى سلطانى كه به نيابت او برقرار شده برگردانده است و من بر اين كار او شكيبائى نتوانم كرد ، بلكه براى بيرون راندن او از بغداد بدان صوب حركت ميكنم .\r\nايلغازى چون اين خبر را شنيد شروع بگرد آوردن تركمنها كرد . صدقة وارد بغداد شد و در برابر التاج رسيد فرود آمد و زمين ببوسيد و داخل چادرهاى خود در جهت غربى گرديد . ايلغازى از بغداد به بعقوبا رفته و از آنجا براى صدقه پيام فرستاد و از او دربارهء طاعتش از بركيارق پوزش خواست و طاعت خود را بر بنياد\r\n\r\n","description":"","footnote":"","page_name":" 345 ","page_number":313},
  {"content":"\r\n\r\nصلحى كه واقع شده بود ياد كرد و متذكر شد كه اقطاع او در حلوان و غيرها در جملهء بلاد اوست و بغداد كه او در آنجا شحنه است از سلطان بركيارق شده است و همين امر سبب بود كه داخل در طاعت او بشود . با اين پيام صدقة از ايلغازى راضى شد و به حله برگشت .\r\nدر ذى قعده خلعتهاى خليفه براى سلطان بركيارق و امير اياز و وزير بركيارق كه همان خطير بود با فرمان سلطنت فرستاده شد و همگى براى خليفه سوگند ياد كردند و رسولان برگشتند .\r\n\r\nبيان تصرف جبيل و عكا از بلاد شام بوسيلهء فرنگيان\r\nدر اين سال كشتىهائى از بلاد فرنگيان به شهر ( بندر ) لاذقيه رسيد . بازرگانان و سپاهيان و حجاج ( مقصود زائران بيت المقدس است . م . ) سرنشينان آن كشتيها بودند . صنجل فرنگى از آنان براى محاصره طرابلس از جهت خشكى و دريا طلب يارى كرد و آنها به او يارى كردند و از خشكى و دريا طرابلس را محاصره نموده و بر محصورين فشار آوردند و چند روزى جنگ كردند ولى به مقصود نرسيدند .\r\nپس از آنجا به شهر جبيل رفته آنجا را محاصره كردند . و جنگ كردند جنگ آنها در اين نقطه شدت پيدا كرد . اهالى شهر زبون از برابرى با آنها بودند . پس از فرنگيان امان گرفتند و شهر را به آنها تسليم نمودند . فرنگيان به تامينى كه بمردم داده بودند وفا نكردند و اموال آنها را گرفته و مردم را بانواع شكنجه و زجر و عقوبت گرفتار كردند .\r\nهمين كه از كار جبيل فارغ شدند رو به شهر عكا نهادند . ملك بغدوين ، پادشاه فرنگيان ، صاحب قدس در محاصره عكا به يارى آنان شتافت . و بجنگ و ستيز پرداخته و از راه خشكى و دريا آنجا را محاصره نمودند .\r\nوالى عكا نامش « بنا » بود و به زهر الدوله جيوشى ، منسوب به فرمانده كل لشكريان افضل داشت . او سخت‌ترين جنگها را با فرنگيان كرد و يكباره دسته‌جمعى\r\n\r\n","description":"","footnote":"","page_name":" 346 ","page_number":314},
  {"content":"\r\n\r\nبه او هجوم بردند . و عاجز از حفظ شهر شد و از آنجا بيرون شد و فرنگيان شهر را با شمشير قهرا تصرف كردند و با اهالى شهر اعمالى شنيع روا داشتند . والى آنجا به دمشق رفته و در آنجا اقامت كرد ، پس از آن بمصر برگشت و از افضل پوزش طلبيد و عذرش را بپذيرفت .\r\n\r\nبيان جنگ سقمان با جكرمش با فرنگيان\r\nچون كار فرنگيان كه خدا سرافكنده‌شان كند ، در تصرف بلاد اسلام بدرازا كشيد و از پيش آمد اشتغال سپاهيان اسلام و پادشاهان او در جنگ و ستيز بعضى با بعضى ديگر سود بردند ، در آن هنگام بود كه آراء مسلمانان پراكندگى يافته و اهواء گونه بگونه گرديد و اموال پاشيدگى يافته بود .\r\nحران از آن مملوكى از بندگان ملكشاه و نامش قراجه بود ، او از جانب خويش شخصى را بنام محمد اصفهانى در آنجا گمارد . و در سال گذشته از آنجا بيرون شد و اصفهانى عليه قراجه عصيان ورزيد و اهالى شهر هم بسبب ستمكارى قراجه نسبت به آنها او را يارى كردند .\r\nاصفهانى مردى چست و چالاك و با شهامت بود . و در حران كسى را از هواخواهان قراجه بجاى نگذاشت مگر غلام تركى بنام جاولى ( چاولى ) و او را سپهسالار سپاه كرد و با وى مأنوس گرديد . روزى با او به باده‌گسارى نشست ، جاولى با خدمتگزارى كه داشت ، همدست شده اصفهانى را در حال مستى كشتند . در اين موقع رو به حران نهاده آنجا را محاصره كردند .\r\nهمين كه معين الدوله سقمان و شمس الدوله جكرمش اين ماجرا شنيدند ، با آنكه ميان آنها جنگ و ستيز بود و سقمان خونخواهى برادرزاده‌اش را طلب ميكرد و من سبب كشته شدن او را بوسيله جكرمش بخواست خداى بزرگ ياد خواهم كرد .\r\nبا وجود اين ستيزه‌جوئى كه داشتند هر يك براى ديگرى پيام فرستاد كه با هم اجتماع كنند و دربارهء تلافى كار حران گفتگو كنند و يادآور شده كه در راه خداى\r\n\r\n","description":"","footnote":"","page_name":" 347 ","page_number":315},
  {"content":"\r\n\r\nبزرگ و ثواب او جانبازى مينمايد ، هر يك از آنها براى ديگرى پاسخ موافق دادند و در خابور با هم ديدار كرده و هم پيمان شدند و رو به فرنگيان نهادند .\r\nسقمان هفت هزار سوار رزمجو از تركمنها بهمراه داشت . جكرمش سه هزار از ترك و ايرانى و عرب و كرد زير فرماندهى خود داشت و در كنار رود بليخ با دشمن روبرو شدند . مصاف بين آنها در آن نقطه رويداد . و جنگيدند . مسلمانان چنين وانمود كردند كه منهزم شده‌اند . فرنگيان حدود دو فرسنگ آنها را دنبال كردند . در اين موقع مسلمانان برگشته ، چنان كه ميخواستند بكشتار آنها پرداختند .\r\nدستهاى تركمنها پر از غنائم گرديد و باموالى بزرگ رسيدند زيرا كه آباديهاى حومه متصرفى فرنگيان نزديك بود . بيمند حكمران انطاكيه و طنكرى حاكم كرانه ( ساحل ) هر يك منفردا با گروه خود پشت كوه در انتظار بودند كه اگر جنگ شدت يافت از پشت سر به مسلمانان حمله‌ور شوند . همين كه از جايگاه خود بيرون آمدند فرنگيان را منهزم و آباديهايشان را غارت شده ديدند و تا شب هنگام در آنجا پائيدند و در تاريكى شب گريختند . مسلمانان سر در پى آنها نهاده و بسيارى از ياران آنها را كشته و همچنين اسير كرده و آنان با شش نفر از آن معركه جان بدر برده گريختند .\r\nقمص بر دويل حكمران رها با گروهى از قمصيان خود ، منهزم شده بودند و در رودخانه بليخ ، بهنگام عبور از آن اسبهايشان پايها در گل فرو رفته بود ، تركمنى از ياران سقمان آمده آنها را دستگير كرد و بر دويل را به چادر سرور خود سقمان برد .\r\nاو هم با همراهانش به بيمند در بند پيوستند . همراهان جكرمش ديدند كه ياران سقمان بر مال فرنگيان چيره شده‌اند و از غنيمت آنچه بدست ميفتد خود بىحساب مىبرند به جكرمش گفتند : هر گاه اينها با اين همه غنائم پىكار خود رفتند ، ما را چه منزلتى نزد مردم و تركمن‌ها خواهد بود ؟ و گرفتن قمص را در نظر جكرمش خوشايند جلوه‌گر نمودند پس جكرمش كس فرستاد و قمص را از چادرهاى سقمان گرفته نزد او بردند . چون سقمان برگشت ، اين كار بر او گران آمد يارانش براى\r\n\r\n","description":"","footnote":"","page_name":" 348 ","page_number":316},
  {"content":"\r\n\r\nقتال سوار شدند آنان را بجاى خود بازگرداند و به آنها گفت : مسلمانان در اين جهاد و غمهاىشان باختلاف ما ، خرسند نميشوند و من نميخواهم خشم خود را با شماتت دشمنان مسلمين فرونشانم . و همان موقع از آنجا حركت كرد ، و سلاح فرنگيان و پرچم‌هاى آنها را گرفت و لباس‌هاى فرنگيان را بر تن همراهان خود پوشاند و آنها را بر اسب‌هاى فرنگيان سوار كرد و بنا گذارد كه بدژهاى شيحان كه فرنگيان در آنها بودند برود و رفت و فرنگيان گمان كردند ياران خودشان هستند كه با پيروزى برگشته‌اند . پس آنها را كشته دژ را متصرف ميشد . و چندين دژ را به همين ترتيب از آنها بازگرفت .\r\nو اما جكرمش ، رو به حران نهاد و آنجا را گرفت و از ياران خود يكى را در آنجا گمارد و به رها رفت و پانزده روز آنجا را محاصره كرد ، و بموصل برگشت . قمص را هم كه از چادرهاى سقمان گرفته بود بهمراه داشت . قمص به سى و پنج دينار فديه و آزاد كردن يكصد و شصت اسير از مسلمانان خود را بازخريد كرد . شماره مقتولين از فرنگيان نزديك به دوازده هزار كشته بود .\r\n\r\nبيان درگذشت دقاق و جانشينى پسرش\r\nدر ماه رمضان اين سال ، ملك دقاق پسر تتش بن الب ارسلان فرمانرواى دمشق درگذشت . و اتابك او طغتكين خطبه بنام پسر خردسالش خواند . سن او يك سال بود و نام مملكت بر او نهاد ، سپس خطبه بنام او را قطع كرد و بنام بكتاش پسر تتش عم اين طفل ، در ذى حجه خطبه خواند ، اين يكى دوازده ساله بود .\r\nپس از آن طغتكين براى او صلاح انديشى كرد كه بكتاش قصد رحبه كند .\r\nو چنان كرد و رحبه را تصرف نمود و در برگشتن بدمشق ، طغتكين از ورود او به شهر جلوگيرى كرد . بكتاش به دژهائى كه تعلق به خودش داشت رفت و طغتكين دوباره بنام فرزند خردسال دقاق خطبه خواند .\r\nدربارهء علت دورى جستن بكتاش از طغتكين ، چنين گفته شده كه مادرش او را\r\n\r\n","description":"","footnote":"","page_name":" 349 ","page_number":317},
  {"content":"\r\n\r\nاز وى ترسانده و به او گفته بود : طغتكين شوهر مادر دقاق است و زنش او را ترك نميكند تا اينكه تو را بكشد و ملك بر پسرش بىمنازع استوار گردد . پس بكتاش ترسيد ، و ديگر اينكه كسانى كه به طغتكين رشك ميبردند ، جدائى او را از دمشق بنظرش مستحسن وانمود كردند كه از آنجا دور شود و قصد بعلبك نمايد . و مردان گردآورد و از فرنگيان طلب يارى كند و بدمشق برگشته و آن را از طغتكين بگيرد .\r\nبكتاش در صفر سال چهار صد و نود و هشت پنهانى از دمشق بيرون رفت و امير ايتكين حلبى هم كه از جمله كسانى بود كه با بكتاش قرار كار را گذاشته بود به او پيوست .\r\nامير ايتكين صاحب بصرى بود . آنها در نواحى حوران بنا را به تباه كارى گذاردند و هر كس هم كه خواهان تباهكارى و فساد بود به آنها پيوست . و به بغدوين نامه نوشته از او طلب يارى كردند . بغدوين پادشاه فرنگيان تقاضاى آنها را پذيرفت و رو به آنها نهاد و با هم جمع آمدند و قواعد كار را ميان خود ، معين نمودند و مدتى را نزد بغدوين اقامت نمودند و از او جز برانگيختن آنها به تباهكارى در آباديهاى دمشق و ويرانگرى آنها چيزى نديدند . همين كه از يارى او مأيوس شدند ، از نزد او بازگشته و توجه بدشت و بيابان و از آنجا قصد رحبه نموده ، بكتاش آنجا را تصرف كرده و برگشت .\r\nكار طغتكين در دمشق استقرار يافت و زمام همهء امور را قبضه نمود و با مردم نيكرفتارى كرد و عدل و داد گسترده داشت و مردم بسى از او خشنود و خرسند شدند .\r\n\r\nبيان چيره شدن صدقة بر واسط\r\nدر شوال اين سال سيف الدوله صدقة بن مزيد از حله با سپاهى انبوه بواسط رفت و دستور داد در بين تركها ندا در دهند ، هر كس اقامت گزيند ، ذمهء او نسبت بوى برى خواهد بود . گروهى از تركها رو به بركيارق نهاده و جماعتى از آنها به بغداد رفتند و گروهى هم با صدقة بجاى ماندند . سپس سيف الدوله ، مهذب الدوله بن ابى الجبر\r\n\r\n","description":"","footnote":"","page_name":" 350 ","page_number":318},
  {"content":"\r\n\r\nرا احضار كرد . او صاحب بطيحه بود . و براى مدتى كه آخر آن آخر سال بود ، شهر را به پنجاه هزار دينار ، از او تضمين گرفت و به حله برگشت و مهذب الدوله تا ششم ذى قعده در واسط اقامت كرد و سپس به شهر خود سرازير شد و برگشت .\r\n\r\nبيان پاره‌اى از رويدادها\r\nدر ربيع الاول اين سال سديد الملك ابو المعالى از بند آزاد گرديد و همو بود كه وزير خليفه بود و چون آزاد شد به حله گريخت و از آنجا نزد سلطان بركيارق رفت و او سرپرستى ممالكش را بوى واگذار كرد .\r\nدر اين سال امين الدوله ابو سعد علاء بن الحسن بن موصلايا ، بناگهان درگذشت او نابينا شده بود ، مردى بليغ و فصيح ميبود . آغاز كارش از خدمت به القائم بامر اللّه بسال چهار صد و سى و دو شروع شد و شصت و پنج سال بخلفاء خدمت كرد . و هر روز جايگاهش بلندتر ميشد ، تا جائى كه نايب وزير گرديد . او نصرانى بود و در سال چهار صد و هشتاد و چهار اسلام اختيار كرد ، و صدقة بيشتر ميداد ، خوش محضر و با نيت نيك بود ، املاك خود را وقف امور خيريه كرد ، مكاتباتش مشهور و خوبست و چون درگذشت ، خواهرزاده‌اش ابى نصر خلعت پوشيد و ملقب بنظام الحضرتين شد و متصدى ديوان انشاء گرديد .\r\nدر اين سال در بغداد ، فتنه و آشوب‌گرى بين عامه افزون بود و عياران همه جا پخش شدند .\r\nدر اين سال ابو نعيم بن ساوه طبيب واسطى كشته شد و در طب بسيار حاذق بود .\r\nو موارد خوبى در درمانهاى او وجود داشت .\r\nدر اين سال سلطان سنجر وزير خود مجبر ابا الفتح طغرائى را عزل كرد و سبب آن اين بود كه امير بزغش كه سپهسالار سپاه سنجرى بود ، نامهء سربسته‌اى بوى رسيد كه : كار تو با اين سلطان فرجامى نخواهد داشت . و به سنجر نيز توقيعى رسيد كه :\r\nكار تو با امير بزغش با كثرت سپاهى كه زير فرمان دارد ، بسامان نرسد . بزغش\r\n\r\n","description":"","footnote":"","page_name":" 351 ","page_number":319},
  {"content":"\r\n\r\nصاحبان دستار را ( مقصود اهل قلم است . م ) گرد آورد و آن هر دو نامهء سربسته را بر آنها عرضه داشت . و اتفاق رأى بر اين بود كه نويسنده‌اش طغرائى است . و به او ارائه و كشته شد . سنجر طغرائى را ( گويا مقصود ابا الفتح پسر طغرائى باشد . م . ) دستگير و خواست او را بكشد . بزغش او را از اين كار منع كرد و گفت : حق خدمت دارد . پس او را به غزنه تبعيد كردند و در اين سال بزغش بسيارى از سپاهيان خراسان را گرد آورد . و عدهء زيادى هم داوطلب به او پيوستند و بجنگ با اسماعيليه رفت و قصد طبس كرد كه از اسماعيليه بود و از آنجا و قلاع و آباديهاى مجاور آن را ويران كرد و بسيارى از آنها را كشت و دارائىشان را غارت كرد و زنانش را اسير نمود . و بسى كارهاى بزرگ ديگر با آنها كرد ، سپس ياران سنجر به او مشورت دادند به آنها تأمين و زينهارى داده شود مشروط بر اينكه دژى بنا نكنند و سلاحى خريدارى نكنند و احدى را دعوت بقبول عقايد خويش نكنند . بسيارى از مردم از چنان تأمينى در خشم شدند و از چنان صلحى تنفر . و از سنجر ( آن سخت‌گيرى ) را بدل گرفتند . پس از آن بزغش بعد از مراجعت از اين جهاد ( ! ) درگذشت و پايان كار او همين جهاد بود ، خدايش رحمت كند .\r\nدر رجب اين سال ابو بكر على بن احمد بن زكريا طريثى درگذشت . او صوفى و محدثى مشهور بود .\r\nدر رجب اين سال قاضى ابو الحسين احمد بن محمد ثقفى قاضى كوفه درگذشت .\r\nمولد او در ربيع الاول سال چهار صد و بيست و دو بود . وى از زاد و رود عروة بن مسعود و از شاگردان قاضى دامغانى بود . بعد از او پسرش ابو البركات تصدى قضاء كوفه نمود .\r\nدر ربيع الاخر اين سال ابو عبد اللّه الحسين بن على بن بسرى بندارى محدث درگذشت . مولد او بسال چهار صد و چهار بود\r\n.\r\n\r\n","description":"","footnote":"","page_name":" 352 ","page_number":320},
  {"content":"\r\n\r\n\r\n498 ( سال چهار صد و نود و هشت )\r\n\r\nبيان درگذشت سلطان بركيارق\r\nدر دوم ماه ربيع الاخر اين سال ، سلطان بركيارق پسر ملكشاه درگذشت ، در اصفهان مبتلا به بيمارى سل و بواسير شد . او را در محفه‌اى حمل كرده ببرند بغداد . همين كه به بروجرد رسيد ، از حركت درماند و چهل روز در آنجا اقامت و بيماريش شدت پيدا كرد و چون مأيوس از زندگى خود شد . فرزند خويش ملكشاه را بجانشينى خود ، برقرار كرد . ملكشاه در آن هنگام چهار سال و هشت ماه از سنش ميگذشت و امير اياز را بسرپرستى وى برقرار كرد و گروه اميران را بخواست و آنان را آگاه كرد كه پسر خود را وليعهد خويش در سلطنت برقرار كرده است و امير اياز را اتابك ( للّه ) او نموده است و به آنها امر كرد كه از آنان اطاعت و به آنها در حفظ سلطنت براى فرزندش يارى و دفاع و دفع شر از آنان كنند .\r\nهمهء اميران فرمانش را پذيرفته و بر ديده نهادند كه در راه حفظ فرزندش و سلطنت او از بذل جان و مال دريغ نخواهند كرد . و آنان را سوگند داد و سوگند بوفادارى ياد كردند . و فرمان داد كه به بغداد عزيمت كنند و حركت كردند و چون دوازده فرسنگ از بروجرد دور شدند ، خبر درگذشت او بآن‌ها رسيد . بركيارق تصميم گرفته بود به اصفهان برگردد و لكن مرگ او را بربود .\r\nهمين كه امير اياز از درگذشت او آگاه شد به وزير او خطير بليدى ( گمان ميرود\r\n\r\n","description":"","footnote":"","page_name":" 353 ","page_number":321},
  {"content":"\r\n\r\nيلبدى با ضم باء باشد و بليدى اشتباه چاپى باشد - م . ) و غيره دستور داد كه با جنازهء او به اصفهان بروند . جنازه‌اش به اصفهان برده شد و در آرامگاهى كه سوگلى حرم او تجديد بنايش كرده بود و خود او نيز پس از روزى چند درگذشت . بركيارق را در برابر مزار او بخاكش سپردند . امير اياز پوشها ( ى سلطنتى ) و چادرها و چترها و سايبانها و هر چه را كه سلطان نياز بدانها داشت برپا و فراهم و بنام ملكشاه فرزندش برقرار داشت .\r\n\r\nبيان زندگى و پاره‌اى از سيرت او\r\nروزى كه بركيارق درگذشت ، بيست و پنج سال از سن او گذشته بود ، و مدت وقوع نام سلطنت بر او دوازده سال و چهار ماه بود . و از جنگ‌ها و اختلاف و - ستيزه‌جوئيها آنقدر متحمل رنج شد كه قياس با احدى نتوان كرد . احوال او بين رفاه و شدت و زوال ملك ، و مشرف شدن بدان به چندين بعد از سلامت نعمت ، و رفتن آنچه داشته اختلاف و فراز و نشيب داشت .\r\nدر اين موقع كه كارش قوتى يافت و مخالفان اطاعتش را گردن نهادند و منقاد او شدند مرگش فرا رسيد . در جنگها جز يك بار ، منهزم نگرديد . اميرانش بسبب اختلافات موجوده بوى طمع ورزيدند ، تا جائى كه نواب او را طلب ميكردند كه بكشند و امكاناتى براى دفع ( شر ) آنها نداشت . و هر زمان كه در بغداد خطبه بنام او خوانده ميشد ، گرانى پديد ميگرديد و امور معاشى و داد و ستد متوقف ميشد ، با وجود اين مردمش او را دوست داشتند و او را سلطان بر خود گزين ميساختند .\r\nاز دگرگونيهاى احوال او بنا به آنچه كه بيان كرديم آگاه شديد و از جمله شگفتىهاى آن دگرگونيها ورود به اصفهان در حال گريختن از عم خود تتش بود .\r\nو سپاه برادرش محمود امكانات ورود او را به شهر اصفهان فراهم آوردند كه پس از آنكه وارد شد او را دستگير كنند . اتفاق چنين رويداد كه برادرش محمود درگذشت و سپاه ناگزير شدند بپادشاهى برگزينند و اين پيش از بهترين گشايش\r\n\r\n","description":"","footnote":"","page_name":" 354 ","page_number":322},
  {"content":"\r\n\r\nكار پس از سختى بشمار آيد .\r\nبركيارق مردى شكيبا و بردبار ، با دهش ، خردمند و با نرمش و مداراى بسيار و حسن قدرت بود . و در كيفر دادن افراط روا نميداشت . عفو او بيشتر از عقوبتش ميبود .\r\n\r\nبيان خطبه بنام ملكشاه پسر بركيارق\r\nروز پنجشنبه سلخ ربيع الاخر در ديوان ( ديوان خلافت در بغداد . م . ) بنام ملكشاه پسر بركيارق خطبه خوانده شد و فرداى آن روز كه جمعه بود در جوامع ( مساجد ) بغداد نيز خطبه خوانده شد .\r\nسبب آن اين بود كه ايلغازى شحنهء بغداد ، در محرم نزد سلطان بركيارق رفته كه در اصفهان بود و او را برانگيخت كه زودتر به بغداد برسد و با بركيارق حركت كرد . همين كه بركيارق درگذشت ، با فرزندش ملكشاه و امير اياز رو ببغداد نهادند و در هفدهم ربيع الاخر به آنجا رسيدند . در راه با آنچنان سرمائى روبرو شدند كه بمانند آن نديده بودند ، بطوريكه بسبب يخ بستن آبها ، قادر بتحميل آب نبودند .\r\nهنگام رسيدن به بغداد ، وزير ابو القاسم على بن جهير به پيشواز آنها شتافته و در ديالى آنها را ديدار كرد . آنها پنج هزار سوار همراه داشتند . ايلغازى و امير طغايرك در ديوان حضور يافتند و دربارهء خطبه بنام ملكشاه بن بركيارق گفتگو كردند و پذيرفته و بنام او خطبه خوانده شد و بالقاب نيايش ملكشاه كه جلال الدوله و القاب ديگر بود ملقب گرديد و بهنگام خواندن خطبه زرافشانى كردند .\r\n\r\nبيان محاصرهء جكرمش در موصل بوسيلهء سلطان محمد\r\nچون ميان سلطان بركيارق و سلطان محمد ، در اين سال چنان كه بيان كرديم صلح برقرار شد و محمد شهر اصفهان تسليم بركيارق كرد و بركيارق بدانجا رفت .\r\n\r\n","description":"","footnote":"","page_name":" 355 ","page_number":323},
  {"content":"\r\n\r\nمحمد در تبريز ، در آذربايجان ماند تا اينكه هواخواهان او كه در اصفهان بودند به او پيوستند . و همين كه آنجا رسيدند ، سعد الملك ابا المحاسن را كه حفظ اصفهان در اثر حسن تدبير او ، تأثير در محمد گذاشته بود ، بوزارت خويش منصوب نمود .\r\nو تا صفر اين سال در تبريز اقامت داشت و از آنجا به مراغه رفت و سپس به اربيل روى آورد كه ميخواست قصد جكرمش حكمران موصل را كرده و آنجا را از او بگيرد .\r\nهمين كه جكرمش حركت سلطان محمد را بقلمرو خود شنيد ، باروى موصل را تجديد بنا كرد و آنچه نياز باصلاح داشت ترسيم نمود و مردم آبادىهاى نواحى شهر را به داخل شهر فراخواند و بياران خود امر كرد هر كس تخلف كند او را غارت كنند .\r\nمحمد شهر را محاصره كرد و به جكرمش پيام فرستاد و او را متذكر صلحى كه بين او و برادرش واقع شده بود نمود باينكه از جمله قرارها كه گذارده شده يكى هم اين بوده است كه موصل و بلاد جزيره از آن او گرديده و نامهء بركيارق را در اين باره بجكرمش ارائه نمود و سوگند ياد كرد كه تسليم او شود و به او گفت : اگر طاعت كردى من آن ( موصل ) را از تو نخواهم گرفت . بلكه آن را بدست تو خواهم داد و خطبه بنام من بايستى خوانده شود . جكرمش در پاسخ گفته بود : نامه‌هاى سلطان بعد از صلح به من رسيده است كه امر كرده شهر را جز به او تسليم نكنم .\r\nچون محمد امتناع او را بديد ، دست به كار جنگ با او شد ، و با نقب زنان و ارابه‌هاى جنگى به شهر حمله‌ور شد ، مردم شهر سخت‌ترين پيكارها كردند و بسبب محبتى كه نسبت به جكرمش براى حسن سلوك و نيكرفتاريش داشتند خلق زيادى را كشتند . جكرمش دستور داد در باروى شهر درهائى را باز كنند كه پيادگان از آنها بتوانند بگذرند . آن پيادگان بيرون رفته و كشتار بسيار در اردوگاه ( محمد ) ميكردند . سپس محمد يورش ديگرى برده ، يارانش در باروى شهر نقب زدند و شب فرا رسيد . چون صبح شد ، اهل شهر ، آنچه را كه نقب زده بودند ، با مردان\r\n\r\n","description":"","footnote":"","page_name":" 356 ","page_number":324},
  {"content":"\r\n\r\nجنگى پر كرده بودند . نرخها در حصار ارزان بود . هر سى مكوك گندم بيك دينار [ ( 1 ) 
  ] و جوهر پنجاه مكوك به يك دينار بود .\r\nقسمتى از سپاه جكرمش در تل يعفر اجتماع كرده بودند . و به اطراف اردوگاه دستبردها زده و مانع از وصول سيورسات باردو ميشدند . جنگ تا دهم جمادى الاولى دوام كرد . در اين موقع خبر درگذشت سلطان بركيارق به جكرمش رسيد . پس او اهالى شهر را ( وجوه مردم را ) نزد خود خواند و با آنها مشورت كرد كه بعد از درگذشت سلطان چه بايستى كردن ؟\r\nآنها گفتند : جان و مال ما در اختيار تو و بدست تو است و تو داناترى كه چه بايد كرد . و با لشكريان مشورت كن . آنها در اين امور آگاه‌ترند . جكرمش با امراى خود مشورت كرد به او گفتند : چون سلطان زنده بود ما بر خوددارى ( از تسليم ) پا برجا بوديم و احدى نميتوانست در شهر ما را بكوبد . و اينك كه او درگذشته است مردم را پادشاهى جز اين نباشد . و وارد شدن به طاعت او اولى مىباشد .\r\nپس جكرمش كس نزد محمد فرستاده بذل طاعت نموده و خواهشمند شد كه وزير او سعد الملك نزد او بيايد . وزير نزد جكرمش حاضر شد . و از دست او بگرفت و گفت : مصلحت آنست كه الساعه نزد سلطان حضور پيدا كنى ، زيرا كه او آنچه را كه تقاضا كنى در انجامش مخالفت نخواهد كرد . و دست جكرمش را گرفته از جاى بلندش كرد و بهمراه هم به راه افتادند . همين كه مردم موصل ديدند كه او به نزد سلطان ميرود ، بناى گريستن و ضجه و شيون نهاده خاك بر سر ميفشاندند . جكرمش چون بر سلطان وارد شد ، محمد استقبالش كرد و گراميش داشت و در آغوشش كشيد و معانقه كردند و امكان نشستن بوى نداد و گفت : زود به نزد رعاياى خود بازگرد كه كه دلهايشان بسوى تو است و آنها براى بازگشت تو ديده به راه دارند . جكرمش زمين ببوسيد و بازگشت و گروهى از خواص سلطان بهمراه او بود . فرداى آن روز جكرمش از سلطان تقاضا كرد به شهر وارد شود تا اينكه شهر را آذين بندى و چراغان\r\n\r\n\r\n\r\n\r\n","description":"","footnote":"\r\n[ ( 1 ) 
  ] هر مكوك برابر با 70 / 767 گرم است .\r\n","page_name":" 357 ","page_number":325},
  {"content":"\r\n\r\nكنند . سلطان از رفتن به شهر خوددارى كرد و جكرمش در خارج از شهر خوان و سفره‌اى بزرگ بمهمانى بگستراند و خدمت ميزبانى بسزا كرد و براى سلطان ارمغان‌ها و تحفه‌ها و براى وزير او اشياء گرانقدر فرستاده و تقديم كرد .\r\n\r\nبيان ورود سلطان ببغداد و صلح او با برادرزاده‌اش و امير اياز\r\nچون خبر درگذشت سلطان بركيارق به برادرش سلطان محمد رسيد . و او موصل را در محاصره داشت ، بماتم برادر نشست و چنان كه بيان كرديم با جكرمش حكمران موصل صلح كرد . پس از استقرار صلح رو ببغداد نهاد ، سكمان قطبى با او بود . وى منسوب به قطب الدوله اسماعيل بن ياقوتى بن داود ميبود و اسماعيل پسر عم ملكشاه بود . در اين سفر محمد به بغداد جكرمش و ساير امراء همراه او بودند .\r\nسيف الدوله صدقة ، حكمران حله ، سپاهى انبوه گرد آورده بود عدهء آنها پنج هزار سوار و ده هزار پياده بود و پسران خود بدران و دبيس را نزد سلطان محمد فرستاده او را به آمدن به بغداد ترغيب كرده بود . پس در عزيمت سلطان محمد ببغداد سيف الدوله با سپاهش نيز همراه اردوى سلطانى بود .\r\nهمين كه امير اياز از عزيمت سلطان محمد به سمت بغداد آگاه شد ، خود و سپاهى كه بهمراه داشت از بغداد بيرون شد و چادرها در « الزاهر » بيرون شهر بغداد بر پا داشتند . امير اياز اسيران را جمع كرد و با آنها بمشورت و گفتگو نشست كه چه بايستى كرد . آنان اطاعت از وى را تقديم و سوگند ياد كردند كه با طرف ديگر نبرد خواهند كرد و او را منع نميكنند كه به سلطنت دست يابد و سوگند باتفاق با او و طاعت ملكشاه بن بركيارق ياد كردند .\r\nسختگيرترين آنها در اين امر ينال و صباوه بودند كه در مطامع سلطان محمد و منع او از دست يافتن به سلطنت مبالغه كردند . چون اجتماع آنها پراكنده شد ، وزير او الصفى ابو المحاسن بامير اياز گفت : سرور من زندگى من بستگى به ثبات نعمت و دولت تو دارد و الزام من ( در مشورت ) بيشتر از اين گروه است . و رأى آن نباشد\r\n\r\n","description":"","footnote":"","page_name":" 358 ","page_number":326},
  {"content":"\r\n\r\nكه آنها رايزدند زيرا كه سخن آنان به قصد آنست كه راهى در پيش گرفته شود و خود در آن راه بوسيله تو سوق شوند و بيشترين آنها با تو در منزلتى كه دارى سر همسرى دارند و آنچه كه تو را ( در مقابل طرف ) از منازعت باز مىنشاند كمى عدهء سپاه و قلت مال است . صواب چنانست كه با سلطان محمد از در مصالحت و طاعت او در آئى و او تو را بر اقطاعت مستقر و استوار نگهدارد و زياده بر آن هر چه خواستى خواهد داد .\r\nرأى امير اياز بين صلح و مخالفت دستخوش‌تر گرديد ، الا اينكه حركت او ظاهرا در مخالفت نمودار بود و كشتيهائى كه در بغداد ميبود نزد خود گرد آورد و راههائى كه منتهى به شهر و اردوى او ميشد ، ضبط كرده زير نظر گرفت .\r\nسلطان محمد روز جمعه هشت روز مانده بجمادى الاولى ببغداد رسيد و در سمت غربى ، در جهت علياى بغداد فرود آمد و در سمت غربى بنام او و در جهت شرقى بنام ملكشاه بن بركيارق خطبه خوانده شد و اما در جامع منصور ، خطيب آن مسجد گفت :\r\nخداوندا ، سلطان عالم را اصلاح كن و سكوت كرد ! مردم از امتداد شر و غارت بترسيدند ، اياز سواره در اردوگاه كه تصميم بجنگ گرفته بودند ، حركت كرد و برفتند ، تا اينكه مشرف بر اردوى سلطان محمد شدند . اياز بچادر خود برگشت . اميران بار دوم دعوت شدند كه براى اخلاص نسبت بملكشاه سوگند ياد كنند ، بعضى پذيرفتند و برخى توقف نمودند و گفتند : ما يك بار سوگند ياد كرده‌ايم و اعادهء سوگند فايده ندارد . زيرا چنانچه بسوگند اول وفادار بمانيم در سوگند ثانى هم وفا داريم و اگر بسوگند اول وفادار نمانيم بسوگند دوم هم وفادار نميمانيم .\r\nدر اين هنگام اياز الصفى ابا المحاسن وزير خويش را دستور داد با عبور از دجله نزد سلطان محمد برود و دربارهء صلح و تسليم سلطنت به او و ترك منازعت بگفتگو پردازد . ابا المحاسن روز شنبه هفت روز باقيمانده از ماه به اردوگاه محمد رفت و با وزير او سعد الملك ابى المحاسن سعد بن محمد ديدار كرد . و او را آگاه نمود كه\r\n\r\n","description":"","footnote":"","page_name":" 359 ","page_number":327},
  {"content":"\r\n\r\nبراى چه مقصودى آمده است و هر دو بحضور سلطان رسيدند . و الصفى رسالت سرور خود اياز را انجام داد و از آنچه در ايام بركيارق رفته پوزش او را تقديم داشت پاسخ سلطان محمد پاسخى نرم بود كه دل او را آرام و خوش داشت و آنچه از سوگند ياد كردن تقاضا شده بود بپذيرفت .\r\nفرداى آن روز قاضى القضاة و هر دو نقيب و الصفى وزير اياز بحضور سلطان محمد رسيدند وزير او سعد الملك گفت : اياز از آنچه درگذشته رفته است بيمناك است .\r\nو عهد و پيمان براى ملكشاه برادرزادهء شما و خودش و اميرانى كه با او هستند ميخواهد . سلطان گفت : اما ملكشاه او فرزند خود من است و ميان من و برادرم تفاوتى نيست و اما اياز و اميران براى آنان سوگند ياد ميكنيم . مگر ينال حسامى و صباوه . كياهراس مدرس نظاميه بر آنچه گفته بود او را سوگند داد . و آن گروه حاضر گواه آن سوگند بودند . همين كه فرداى آن روز فرا رسيد ، امير اياز نزد سلطان محمد رفت . وزير سلطان او را ديدار كرد . و همچنان همگان او را بديدند . در همان موقع سيف الدوله صدقة نيز برسيد و همگىشان بر سلطان وارد شدند ، و سلطان آنان را گرامى داشت و به آنان نيكى نمود . و گفته شده است كه سلطان سوار شد و آنان را ديدار كرد و يكى از آنان در سمت راست و ديگرى در سمت چپ او بايستادند . سلطان تا شعبان در بغداد اقامت داشت و از آنجا به اصفهان رفت و كارها كرد كه بخواست خداى بزرگ ياد خواهم كرد .\r\n\r\nبيان كشته شدن امير اياز\r\nدر سيزدهم جمادى الاخره اين سال امير اياز كشته شد . سلطان محمد او را كشت .\r\nسبب آن اين بود كه چون اياز سلطنت را به سلطان محمد تسليم نمود . با سوگند دادن او بخاطر ( امنيت ) خود در جمله ( هواخواهان ) سلطان محمد قرار گرفت .\r\nروز هشتم جمادى الاخره دعوت بزرگى ( به ضيافت ) در سراى مسكونى خويش كه\r\n\r\n","description":"","footnote":"","page_name":" 360 ","page_number":328},
  {"content":"\r\n\r\nهمان خانه ( سابق ) گوهر آئين بود به عمل آورد و سلطان را دعوت كرد و بسى چيزهاى گرانقدر كه گردن بند بلخش كه از تركهء مؤيد الملك بن نظام الملك در جملهء آنها بود و بيان آن گذشت ، تقديم نمود . سيف الدوله صدقة بن مزيد هم در اين مجلس ضيافت با سلطان حضور پيدا كرد .\r\nاتفاق بد چنين رويداد كه اياز غلامان خود را گفت كه صلاح از خزانهء خودش بپوشند تا آنها را به سلطان عرضه نمايد . بر آن گروه از غلامان مردى از اهالى ابهر وارد شده بود كه با آنها مطايبه ميكرد و آنان را با آنكه پشمينه پوش بود ، ميخنداند به او گفتند : تو بايستى بناچار زرهى بپوشى تا تو را هم نزد سلطان عرضه كنند . وزير - پيراهنش زرهى به او پوشاند ، و او را بدستهاى خود گرفتند و هر چه التماس كرد دست از او بردارند ، برنداشتند و از سختى رفتارى كه نسبت به او روا داشتند ، از دستشان گريخت و داخل گروه خواص سلطان و دست بدامن آنان شد . سلطان او را ترسناك بديد . و جامهء بزرگ بتن داشت . و مشكوك گرديد و به غلامى به زبان تركى گفت :\r\nبىآنكه كسى آگاه شود او را لمس كند . غلام همان كار را كرد و ديد كه زير پيراهنش زره بتن دارد و سلطان را از وضع پوشاك او آگاه كرد . سلطان گفت : جائى كه مردم دستار بسر سلاح ميپوشند . پس افراد لشكرى چگونه باشند ! و اين احساس در او قوت گرفت كه فى الحال در خانهء ( اياز ) است . و در قبضهء او . پس از جاى برخاست و سراى اياز را ترك كرد و بخانه‌اش برگشت .\r\nهمين كه روز سيزدهم ماه فرا رسيد ، سلطان امير صدقة و اياز و جكرمش و غير - هم را احضار كرد . و چون حاضر شدند . كس نزد آنان فرستاد و گفت : بما خبر رسيده است كه قلج ارسلان بن سليمان بن قتلمش قصد دياربكر نموده كه آنجا را تصرف كند . و رو به جزيره برود ، لازم است كه در اين باره رايزنى كنيد و به‌بينيد آراء شما متفق بر كه خواهد بود كه از پيشروى او جلوگيرى و با او جنگ كند . آن جماعت گفتند : اين كار جز از امير اياز ساخته نيست . اياز گفت : لازم است در اين كار من و سيف الدوله صدقة بن مزيد ، با يك ديگر جمع آمده . و به اين قصد دفع او كنيم . اين سخن را به\r\n\r\n","description":"","footnote":"","page_name":" 361 ","page_number":329},
  {"content":"\r\n\r\nسلطان عرضه داشتند . جواب سلطان احضار اياز و صدقة و وزير سعد الملك بود كه بحضور برسند و در پيشگاه او فرمان اين كار نوشته شود .\r\nسلطان گروهى از خواص خويش را گمارده بود كه هر گاه اياز وارد شد او را بكشند . آن جماعت چون وارد شدند ، يكى از آنها سر اياز را بزد . صدقة با آستين لباس صورت خود پوشاند كه نه‌بيند . وزير غش كرد و از پا درآمد . اياز را در پارچه‌اى پيچيده ، در بيرون از دار المملكه سر راه انداختند سپاه اياز سوار شده آنچه ميتوانستند و بدان دسترس يافتند خانه‌اش را غارت كردند . سلطان گروهى گسيل داشت كه سراى او را از نهب و غارت حمايت كنند و همان روز هواخواهانش پراكنده شدند و آن نعمت عظيم و دولتى بزرگ ، در لحظه‌اى زوال پيدا كرد و محو شد . آن هم بخاطر يك شوخى و هزل . همين كه فرداى آن روز فرا رسيد ، گروهى داوطلبانه به تكفين او همت گماردند و در گورستان مجاور آرامگاه ابى حنيفه رحمة اللّه بخاكش سپردند .\r\nعمر اياز از چهل متجاوز بود و از جمله مملوكان سلطان ملكشاه بشمار ميرفت . بعد از درگذشت ملكشاه در جمله هواخواهان امير آخر بدر آمد و اياز را به فرزند خويش پذيرفت . و رادمرد و شجاع و با حسن رأى در جنگ و پيكار بود و اما وزيرش الصفى پنهان گرديد ، سپس او را پيدا و دستگير كردند و بخانهء وزير سعد الملك بردند ، سپس در رمضان او را كشتند و از سن او سى و شش سال سپرى شده و از خاندان رياست در همدان بود .\r\n\r\nبيان درگذشت سقمان پسر ارتق\r\nفخر الملك بن عمار ، حكمران طرابلس با سقمان مكاتبه كرده ، او را به يارى خود عليه فرنگيان دعوت و بذل مال و مردان ( سپاهى ) نموده بود . در اثنائى كه سقمان تدارك ميديد كه مجهز شده بدان صوب برود نامه‌اى از طغتكين حكمران دمشق\r\n\r\n","description":"","footnote":"","page_name":" 362 ","page_number":330},
  {"content":"\r\n\r\nبه او رسيد و به او اطلاع داده بود باينكه مريض مشرف بموت است و از آن ميترسد كه هر گاه بميرد كسى در دمشق نيست كه از فرنگيان در تصرف آن جلوگيرى كند . و سقمان را خواسته بود كه بدمشق بيايد و به او وصيت كند و اينكه به او در حفظ شهر اعتماد دارد . سقمان چون آگاه از مطالب نامه شد . پس شتاب كرد كه هر چه زودتر بدمشق رفته آنجا را بگيرد و سپس قصد فرنگيان در طرابلس نمايد و آنها را از آنجا براند و به « قريتين » برسد .\r\nخبر وصول او بدان ناحيه به طغتكين رسيد . و از فرجام كارى كه كرده بترسيد قوت انديشه‌اش در اين باره موجب افزودگى ناخوشى او شد . يارانش او را سرزنش كردند كه در تدبير كار زياده‌روى كرده ، و از فرجام آنچه كرده است او را ترساندند و به او گفتند : تو سرور خود تاج الدوله را ديدى كه چون او را بدمشق براى دفاع دعوت كرد چگونه پس از آنكه چشمش بر او افتاد او را كشت .\r\nدر اثنائى كه آنان گفتگو و تبادل آراء مينمودند كه به چه نيرنگى او را ( سقمان ) برگردانند ، به آنان خبر رسيد كه سقمان به « قريتين » رسيد و درگذشت . و همراهانش جنازه او را برداشته و برگشتند . و براى دمشقيان فرجى كه به حسابشان نميآمد بود .\r\nبيمارى كه سقمان بسبب آن درگذشت . خناق ( تنگ نفس ) بود ، كه پيوسته او را ميگرفت و از پا درش ميآورد . همراهانش به او گفتند كه به دژ كيفا برگردد ، نپذيرفت و گفت : به حركت ادامه مىدهم اگر بهبود يافتم آنچه آهنگ آن كردم بانجام رسانم . و خدا مرا نخواهد ديد كه در قتال با كفار و بخاطر ترس از مرگ تن آسائى كرده باشم و چنانچه اجلم فرا رسيد ، شهيد در راه جهاد خواهم بود پس به حركت ادامه دادند ، دو روز زبانش از گفتار بازماند و در صفر درگذشت . پسرش ابراهيم با ياران او بجاى ماندند ، و جنازه‌اش را در تابوتى قرار داده و به دژ بردند .\r\nسقمان مردى دورانديش و داهى و صاحب رأى و با خير بسيار بود ، علت تصرف دژ كيفا را قبلا بيان كرده بوديم .\r\n\r\n","description":"","footnote":"","page_name":" 363 ","page_number":331},
  {"content":"\r\n\r\nو اما ملك متصرفى او « ماردين » بود . چه آنكه موقعى كه كربوقا از موصل بيرون شد ، قصد « آمد » نمود و با حكمران آن جنگ كرد ، حاكم آنجا يك تركمن بود ، از سقمان طلب يارى كرد . و سقمان به يارى او رفت و با كربوقا مصاف داد .\r\nعماد الدين زنگى بن آقسنقر ، در آن هنگام نوجوانى بود كه با كربوقا ( در آن مصاف ) حضور داشت و گروه زيادى از ياران پدرش با او همراه بودند ، همين كه نبرد شدت پيدا كرد ، سقمان وارد عرصه شد . آنگاه ياران آقسنقر زنگى فرزند سرور خود را ( مقصود عماد الدين است ) ميان دست و پا اسبان رها كرده بانگ زده و گفتند : از فرزند سرور خود دفاع كنيد ، در اين هنگام بود كه هواخواهان آقسنقر نبرد سختى كردند كه منتهى به انهزام سقمان و اسارت برادرزاده‌اش ياقوتى بن ارتق گرديد . كربوقا او را در « ماردين » زندانى كرد ، ماردين سپرده به كسى بود كه خنياگر سلطان بركيارق ميبود و ماردين را از سلطان درخواست كرد و بركيارق آنجا را به او داده بود . ياقوتى مدتى در زندان او بود . همسر ارتق نزد كربوقا رفته و تقاضا كرد ياقوتى را آزاد كند و آزادش كرد ، پس ياقوتى نزديك به ماردين فرود آمد . و ماردين مورد شگفتى و اعجاب او واقع شده و براى تصرف و چيره شدن بر آنجا اقدام كرد .\r\nدر ماردين اكرادى وجود داشتند كه نسبت به صاحب آن كه همدان مرد خنياگر ( مغنى ) باشد طمع ورزيدند و چند بار بر آباديهاى ماردين تاخته بودند . ياقوتى به او نامه نوشت و گفته بود : بين ما دوستى و راستى استوار باشد و من ميخواهم شهر تو را آبادان سازم و از كردها جلوگيرى كنم و بر اماكن آنان بتازم و اموال از آنها گرفته به تو سپارم كه در شهر خود صرف كنى و خود در مرغزار اقامت خواهم كرد .\r\nصاحب ماردين پيشنهادهاى او را پذيرفت و اجازه داد ، و ياقوتى بناى ايلغار را از باب خلاط تا بغداد گذارد . بعضى از سپاهيان دژ براى كسب ( غنيمت ) فرود آمده با او همراه ميشدند و او آنها را گرامى شمرده متعرض آنها نميشد و از جانب او امنيت يافتند .\r\n\r\n","description":"","footnote":"","page_name":" 364 ","page_number":332},
  {"content":"\r\n\r\nاتفاق چنين روى داد كه در يكى از اوقات بيشتر لشكريان كه در ماردين بودند فرود آمدند و با ياقوتى به ايلغار پرداخته و چون از غارت برگشتند ، دستور بدستگيرى و به بند كشيدن آنها داد و خود برساندن به دژ بر آنها پيشى جست و به اهالى دژ بانگ زد كه : در را بگشاييد و گر نه گردن همهء آنها را ميزنم ، ساكنان دژ خوددارى كردند ، ياقوتى يكى از آنها كه دستگير شده بودند كشت ، دژ را به او تسليم كردند و در آنجا بماند .\r\nسپس او گروهى را گرد آورد و رو به نصيبين نهاد ، و شهر جزيره ابن عمر را بباد غارت گرفت كه تعلق به جكرمش داشت ، همين كه يارانش با غنيمت باز مىگشتند ، جگرمش خود را به آنها رساند ، ياقوتى مبتلا به بيمارى شده بود كه عاجز از پوشيدن جامهء رزم و سوار شدن بر اسب بود ، او را بر اسبش سوار كرده بودند ، در آن گير و - دار تيرى به او اصابت كرد و از اسب بر زمين ، افتاد جكرمش بالاى سر او رسيد در حالى كه نفسهاى واپسين را ميكشيد و بر حال او گريست و به او گفت . ياقوتى چه چيز تو را وادار به اين كار كرد ؟ ياقوتى به او پاسخى نداد و درگذشت . همسر ارتق نزد پسرش سقمان رفت و تركمنها را گرد آورد . و بخونخواهى نواده‌اش بپاخاست ، سقمان نصيبين را كه تعلق به جكرمش داشت محاصره كرد ، جكرمش براى سقمان ، پنهانى مال بسيارى فرستاد و گرفت و رضايت داد و گفت : او ( ياقوتى ) در جنگ كشته شده و قاتل او شناخته نشده است .\r\nماردين را بعد از ياقوتى برادرش على تصرف كرد و به طاعت جكرمش درآمد و اميرى بجانشينى خود در آنجا گمارد كه نام او نيز على بود . على والى ماردين به سقمان پيام فرستاده و گفته بود : برادرزاده‌ات ميخواهد ماردين را تسليم جكرمش كند . سقمان شخصا به ماردين رفت و آنجا را گرفت . على برادرزاده‌اش آمد و اعاده دژ را از او براى خود خواست ، سقمان به او گفت : من آن را گرفتم تا مبادا اين خاندان خرابى ببيند . و « جبل هور » را به او واگذار كرد و بدانجا نقل مكان نمود .\r\nجكرمش سالانه بيست هزار دينار به على ميداد . و همين كه عمويش سقمان\r\n\r\n","description":"","footnote":"","page_name":" 365 ","page_number":333},
  {"content":"\r\n\r\nماردين را از او گرفت . على از جكرمش آن مال را كه سالانه به او داده ميشد مطالبه كرد . جكرمش به او پيام فرستاد كه : من اين مال را به احترام در دست داشتن ماردين و ترس از مجاورت تو ، ميدادم اكنون هر چه خواهى بكن و زورت به من نميرسد .\r\n\r\nبيان حال باطنيه در خراسان در اين سال\r\nدر اين سال گروه بسيارى از اسماعيليه از « طريثيث » از بعض توابع بيهق ، بجنبش درآمدند و غارت در آن نواحى شيوع پيدا كرد و كشتارى بسيارى از مردم و غارت اموال و اسارت زنان بوسيلهء آنان صورت گرفت و برقرار متاركهء پيشين استوار نماندند .\r\nدر اين سال كار اسماعيليه شدت و قوت‌شان شوكت يافت و به سبب اشتغال سلاطين ( به كار خود ) دست از كشتن آن كس كه ميخواستند كوتاه نداشتند ، كاروانهاى حج در اين سال از ما وراء النهر و خراسان و هند و بلاد ديگر گرد آمده حركت كردند و به « خوار » رى رسيدند . باطنيان سحرگاهان به آنها رسيدند و شمشير ميانشان گذاشتند . و آنگونه كه خواستند آنها را كشتند و اموال و چارپايانشان به غنيمت گرفته ، چيزى بجاى نگذاشتند .\r\nدر اين سال اسماعيليه ابا جعفرى نشاط را كه از شيوخ شافعى بود كشتند . او فقه را از خجندى فرا گرفته و در رى تدريس و وعظ ميكرد . هنگام كرسى ( تدريس ) يك باطنى خود را به او رسانده و او را كشت .\r\n\r\nبيان حال فرنگيان در اين سال با مسلمانان شام\r\nدر شعبان اين سال نبردى ميان طنكرى فرنگى صاحب انطاكيه و ملك رضوان صاحب حلب رويداد كه رضوان در آن منهزم گرديد .\r\nسبب آن بود كه طنكرى دژ ارتاج را محاصره كرد . نمايندهء ملك رضوان در آنجا بود . فرنگيان مسلمانان را در تنگنا گذاردند . نمايندهء مذكور در دژ رسولى نزد\r\n\r\n","description":"","footnote":"","page_name":" 366 ","page_number":334},
  {"content":"\r\n\r\nرضوان روانه كرد و او را از وضع خويش آگاه نمود كه در حصار چه سختى ميكشيد بطوريكه دچار ضعف شده و طلب يارى كرد . رضوان با سپاهى انبوه از سواره و هفت - هزار پياده كه سه هزار نفرشان داوطلب بودند بدان صوب عزيمت كردند و به قنسرين رسيدند . در اين محل بين آنها و فرنگيان مسافت كمى در ميان بود . طنكرى چون كثرت مسلمانان بود ، پيام به رضوان فرستاد و خواهان صلح شد . رضوان خواست بپذيرد ، اسپهبد صباوه مانع شد . صباوه پس از كشته شدن اياز نزد ملك رضوان آمده و مانع از صلح او با طنكرى شد . براى جنگ صف آرائى كردند ، فرنگيان بدون جنگ منهزم شدند ، سپس گفتند : برميگرديم و به آنها حمله ميكنيم ، يك جا و دسته جمعى اگر جنگ را برديم فبها المراد و گر نه ميگريزيم ، و با اين تصميم بر مسلمانان حمله‌ور شدند . مسلمانان پايدارى نكرده رو بهزيمت نهادند و بسيار از آنها كشته و اسير شدند .\r\nو اما پيادگان ، چون منهزم شد خود را به اردوگاه فرنگيان زده ، سرگرم تاراج شدند . فرنگيان آنها را هم كشتند و كسى از آنها نجات نيافت . مگر آن كس كه فرار ميكرد و اسير ميشد . در ارتاج هر كس بود به حلب گريخت . و فرنگيان خدا لعنت‌شان كند آنجا را گرفتند . اسپهبد صباوه گريخته و نزد طغتكين اتابك به دمشق رفت و در شمار ياران بدر آمد .\r\n\r\nبيان جنگ ميان فرنگيان و مصريان\r\nدر ذى حجه اين سال ، نبردى ميان فرنگيان و مسلمانان رويداد كه هر دو طرف برابرى داشتند .\r\nسبب آن اين بود كه افضل وزير فرمانرواى مصر ، پسر خود شرف المعالى را در اين سال بصوب فرنگيان گسيل داشته بود و او آنها را مقهور كرد و رمله را از آنها بگرفت و سپس ميان مصريان و اعراب اختلاف پديد گرديد و هر كدام از آنها مدعى شدند كه آن فتح را او كرده است . در آن اثناء گروهى از شبگردان فرنگى\r\n\r\n","description":"","footnote":"","page_name":" 367 ","page_number":335},
  {"content":"\r\n\r\nبر آنها زدند ، هر يك از دو گروه مصرى و اعراب ، از مقابلهء با آنها بازنشست .\r\nتا اينكه نزديك بود فرنگيان بر آنها برترى يابند . در اين موقع بود كه شرف المعالى نزد پدرش بمصر بازگشت و افضل فرزند ديگر خود را كه سناء الملك حسين بود .\r\nبا گروهى از اميران و منجمله جمال الملك بدان صوب گسيل داشت . جمال الملك نمايندهء مصريان در عسقلان بود . به طغتكين اتابك در دمشق پيام فرستادند و از او خواستند سپاهى روانه نمايد او اسپهبد صباوه را با يك هزار و سيصد رزمجو گسيل داشت .\r\nمصريان پنج هزار نفر بودند ، و قصد بغدوين فرنگى كردند ، قدس و عكه و يافا در دست بغدوين بود . يك هزار و سيصد سوار و هشت هزار پياده نيروى سپاهى او را تشكيل داده بود . نبرد بين عسقلان و يافا روى داد . در اين نبرد هيچيك از دو طرف بر ديگرى برترى نيافت . از مسلمانان يك هزار و دويست نفر كشته شد و از فرنگيان نيز به همين تعداد تلفات داشتند . جمال الملك امير عسقلان در اين پيكار كشته شد .\r\nمسلمانان چون ديدند ، تلافى ضربتى كه فرنگيان به آنها وارد كرده بودند ، بدر آوردند ، جنگ را موقوف نموده و به عسقلان بازگشتند ، صباوه هم بدمشق برگشت .\r\nبا فرنگيان گروهى از مسلمانان از جمله بكتاش بن تتش همراه بودند . طغتكين چنان كه ذكر كرديم ، از سپردن مملكت بوى ، عدول كرده آن را به فرزند برادرش ( برادر بكتاش ) دقاق كه طفلى صغير بود استوار داشت اين كار او را رو به فرنگيان برده و با آنها يكى شد .\r\n\r\nبيان پاره‌اى از رويدادها\r\nدر اين سال فساد و تبهكارى تركمنها در راه خراسان كه منتهى به عراق مىشود ، گسترش يافته بزرگ شد . پيش از اين هم غارت و راهزنى ميكردند .\r\nالا اينكه خودشان هم حدودى را مراقبت مينمودند . در اين سال آن مراقبت حدود را\r\n\r\n","description":"","footnote":"","page_name":" 368 ","page_number":336},
  {"content":"\r\n\r\nبدور افكندند و مرتكب اعمال شنيعه شدند . ايلغازى بن ارتق شحنهء بغداد ، برادرزادهء خود بلك بن بهرام ابن ارتق را بر آن بلد بگمارد و امر به حفظ و حيطهء آن تحت اقتدار او و جلوگيرى از فساد و تباهكارى نمود . او نيز به بهترين وجه اقدام كرد و بلاد را حمايت و دست متجاوز و دراز دستان را كوتاه ساخت . بلك به دژ خانيجار از متصرفات سرخاب بن بدر رفته آنجا را محاصره و تصرف كرد .\r\nدر شعبان اين سال ، سلطان محمد قسيم الدوله سنقر برسقى را به سمت شحنه در عراق تعيين كرد . او مردى موصوف به نيكوكارى و متدين و با حسن عهد بود .\r\nو در تمام جنگها از محمد جدا نبود و با وى همراه بود .\r\nدر اين سال سلطان محمد كوفه را به امير قايماز به اقطاع داد و به صدقة سفارش كرد كه او و يارانش را از خفاجه حمايت كند و او پذيرفت .\r\nدر ماه رمضان اين سال سلطان محمد به اصفهان وارد شد و بمردم آن امنيت داد و مردم اطمينان پيدا كردند كه آنچه از خبط و خطا كارى گذشته شامل حال آنها ميشد بر طرف گرديده و فشار و مصادره در كار نخواهد بود . چه بسا تفاوت بود بين بيرون شدن محمد از اصفهان مخفيانه و به حال گريختن و فرار ، و بازگشت دوبارهء او به آنجا بعنوان سلطان با اقتدار و بين مردم عدل و داد بگستراند . و آنچه مكروه ميداشتند از دلهايشان به زدود . و دست متجاوزين را از لشكريان و غيرهم كوتاه ساخته و سخن مرد عامى بانگش رساتر از كلمهء لشكرى شد و دست سپاهى از هيبت سلطان و عدل او كوتاهتر از دست مرد عامى شد .\r\nدر اين سال ، بيمارى آبله در بسيارى از شهرها شيوع پيدا كرد بويژه در عراق كه كانون بيمارى همه از آنجا بود و از كودكان عده‌اى بىشمار مردند و در پى آن وباء و مرگ و ميرى بزرگ رويداد .\r\nدر شوال اين سال احمد بن محمد ابو على بردانى حافظ درگذشت . مولد او در سال چهار صد و بيست و شش بود . از ابن غيلان و برمكى و عشارى و غيرهم ( حديث ) شنيده بود .\r\n\r\n","description":"","footnote":"","page_name":" 369 ","page_number":337},
  {"content":"\r\n\r\nابو المعالى ثابت بن بندار بن ابراهيم بقال هم در اين سال درگذشت ، مولد او در سال چهار صد و شانزده بود و از ابا بكر برقانى و ابا على بن شاذان ( حديث ) شنيده و درگذشت او در جمادى الاخره اين سال رويداد .\r\nدر چهارم جمادى الاولى ابو الحسن محمد بن ابى الصقر ، فقيه شافعى درگذشت . مولد او بسال چهار صد و نه بود ، او مردى اديب و شاعر بوده و از گفته‌هاى اوست :\r\n « من قال لى جاه و لى حشمة * و لى قبول عند مولانا »\r\n« و لم يعد ذاك بنفع على * صديقه لا كان من كانا » \r\nمفاد آن به فارسى چنين است : هر آن كس كه گويد مرا جاه و حشمتى و پذيرشى نيك نزد سرورمان است . سودى از آن بدوستش هر كه خواهد باشد برنگرداند .\r\nو نيز در اين سال ابو نصر خواهرزادهء ابن موصلايا درگذشت . او نويسندهء خليفه بود و نيك مينوشت . عمر او هفتاد سال بود ، و وارثى پشت سر نگذاشت زيرا كه اسلام آورده بود ، و بستگانش نصارى بودند و از او ارث نميبردند . و بخل داشت الا اينكه صدقه بسيار ميداد . ابو المؤيد عيسى بن عبد اللّه بن قاسم غزنوى هم در اين سال درگذشت .\r\nاو مردى واعظ ، شاعر و نويسنده بود و به بغداد آمد و در آنجا وعظ كرد و مذهب اشعرى را يارى كرد و قبولى عظيم ( نزد مردم ) داشت . و از بغداد رفت و در اسفرايين درگذشت\r\n.\r\n\r\n","description":"","footnote":"","page_name":" 370 ","page_number":338},
  {"content":"\r\n\r\n\r\n499 ( سال چهار صد و نود و نه )\r\n\r\nبيان عصيان منكبرس عليه سلطان محمد\r\nدر محرم اين سال ، منكبرس پسر ملك بور برس بن الب ارسلان ، پسر عم سلطان محمد ، اظهار عصيان و خلاف بر سلطان محمد نمود .\r\nسبب چنين بود : او در اصفهان اقامت داشت . دچار تنگى و سختى گرديد ، رسيدن مواد از وى بريده شد . از اصفهان بيرون آمد و به نهاوند رفت . گروهى از سپاهيان گرد او جمع آمدند . ظاهر كارش چنين مينمود كه گروهى از اميران با او هستند و بر نهاوند چيره شد و بنام خود خطبه خواند و با امراء خاندان برسق نامه نوشت و آنان را به طاعت و يارى خود فرا خواند .\r\nاز آن سوى سلطان محمد زنگى بن برسق را بازداشت كرده بود . زنگى به برادرانش نامه نوشت و آنان از اطاعت از منكبرس بر حذر و از آزار و خطرى كه در اين كار هست آگاهشان نمود و به آنان دستور داد در دستگيرى منكبرس تدبير كنند .\r\nهمين كه نامه برادرشان به آنان رسيد ، به منكبرس پيام فرستادند و پذيراى طاعت و موافقت با وى شدند . منكبرس بسوى آنان رهسپار گرديد و با آنان جمع آمده و ديدار كرد و آنان او را در نزديكى حوزه متصرفى خويش كه خوزستان بود ، دستگير كردند و يارانش از پيرامون او پراكنده شدند . آنها منكبرس را گرفته به اصفهان بردند سلطان او را با پسر عمش تكش به بند كشيد ، و زنكى بن -\r\n\r\n","description":"","footnote":"","page_name":" 371 ","page_number":339},
  {"content":"\r\n\r\nبرسق را آزاد كرد و بمنزلتى كه داشت بازگرداند و او و برادرانش را و اقطاعاتى داشتند ، باز ستاند . و آن اقطاع عبارت بودند از ليشتر و شاپور خواست و غيرهما بين اهواز و همدان و در عوض دينور و غيرها را به آنان به اقطاع داد .\r\nو همچنين در اين سال ، مردمى از سواد شهر نهاوند پيدا شد و دعوى نبوت كرد ، گروه زيادى از مردم آباديهاى آن ناحيه از او پيروى كردند و املاك خود را فروختند و بهاى آنها به او دادند و او تمامش را خرج ميكرد و چهار نفر از ياران خود را به نامهاى : ابا بكر ، عمر ، عثمان و على ناميد و در نهاوند كشته شد . مردم نهاوند ميگفتند در مدت دو ماه دو نفر در بين ما مردم اين نقطه بپاخاست كه يكى دعوى پيغمبرى كرد و ديگرى ادعاى مملكت ( سلطنت ) داشت و كار هيچيك از آنها فرجامى نداشت .\r\n\r\nبيان جنگ ميان طغتكين و فرنگيان\r\nدر صفر اين سال ، نبردى ميان طغتكين اتابك فرمانرواى دمشق و قمص بزرگ از قمصان فرنگ رويداد .\r\nسبب چنين بود : جنگها و ايلغارها ميان سپاه دمشق و بغدوين مكرر رخ داد ، گاه آنها و گاه اينها يكى بر ديگرى ظفرياب ميشد ، بغدوين ، باستيانى بين خود و دمشق كه دو روز با دمشق فاصلهء مسافت داشت بنا كرد . طغتكين از فرجام آن كار بيمناك شد ، و دريافت وجود چنان استحكامات و دژچه زيانها ممكن است ببار آورد .\r\nآورده و به جنگ آنان رفت . بغدوين كه در قدس فرمانروا بود و عكا و غيرهما را بدست ، به اين قمص خواست يارى كند و او را عليه مسلمان مساعدت نمايد . قمص به او فهماند كه از يارى او بىنياز است و خود تواناى بر پيكار با مسلمانانست ، پس بغدوين به عكا بازگشت .\r\nطغتكين رو به فرنگيان نهاده و سخت‌ترين پيكارها رويداد . دو تن از امراى طغتكين رو بهزيمت نهادند طغتكين آنان را دنبال كرده ، هر دو تن را كشت . فرنگيان\r\n\r\n","description":"","footnote":"","page_name":" 372 ","page_number":340},
  {"content":"\r\n\r\nبه دژ خود منهزم شده در درون آن گرد هم آمدند ، طغتكين گفت : هر كس بهتر با آنها جنگ كند و كارى از من بخواهد از او دريغ نخواهم كرد و هر كس پاره سنگى از اين دژ برايم بياورد پنج دينار ( جايزه ) به او ميدهيم . پيادگان تلاش كردند و از ( ديوار ) دژ بالا رفته آن را ويران كردند ، و سنگهاى آن را نزد طغتكين بردند ، آنچه نويد داده بود ، بدان وفا كرد و جوايزشان را بداد و امر كرد سنگها را بدشت و هامون بيفكند و افكندند . و آنها كه در دژ بودند . اسير كردند و امر كرد ، آنها را تمامى كشتند ، و امراى سواران كه دويست تن بودند ، آنها را بازداشت كرد . و كسى جز عدهء كمى از ساكنان آن باستيان و دژ نجات پيدا نكرد .\r\nطغتكين پيروزمندانه به دمشق برگشت ، شهر را بافتخار او چهار روز آذين - بسته ، چراغان كردند . طغتكين از دمشق به رفتيد كه از دژهاى شام و فرنگيان بر آن چيره شده بودند ، روى نهاد . حكومت آنجا با خواهر زاده صنجيل كه طرابلس را در محاصره داشت ، بود . طغتكين رفتيد را محاصره و آنجا را تصرف كرد و پانصد فرنگى را كه در آن بودند كشت .\r\n\r\nبيان جنگ ميان عباده و خفاجه\r\nدر اين سال جنگ سختى بين عباده و خفاجه رويداد .\r\nسبب آن اينكه مردى از عبادهء ، در برخورد با گروهى از خفاجه ، دو شتر آن مرد را گرفتند ، آن مرد نزد خفاجه رفته شترها را كه ربوده بودند بخواست ، چيزى به او ندادند ، پس آن مرد به غارت چهارده شتر از خفاجه ربود ، خفاجه خود را به او رسانده ، از ياران آن مرد دو نفر را كشتند ، دست يك تن را هم بريدند . اين واقعه نزديك به حله سيفيه ( منسوب به سيف الدوله ) رويداد . اهالى آن ناحيه ، آن دو گروه را از يك ديگر جدا كرد و پراكنده شدند .\r\nعباده ( مقصود قبيلهء عباده است . م ) از ماجرا آگاه شد ، و تهديدكنان براى كينخواهى سرازير به عراق شد . آنها ( قبيله ) با گروهى از امراى خود حركت\r\n\r\n","description":"","footnote":"","page_name":" 373 ","page_number":341},
  {"content":"\r\n\r\nكردند ، عده‌شان بالغ بر هفتصد سوار ميشد ، خفاجه عده‌شان كمتر بود ، خفاجه پيام فرستادند ، و حاضر به دادن ديه شدند كه صلح كنند ، عباده نپذيرفتند ، سيف الدوله - صدقة هم مشورت داد قبول ديه كرده صلح كنند ، عباده قبول نكرده و نزديك به كوفه با هم روبرو شده جنگيدند ، با عباده شتران و گوسفندانشان با ( ابه‌هاشان ) بهمراه بود ، خفاجه سيصد سوار در كمينگاه گذاشته ، و بنا را بجنگ و گريز و نبردى غير جدى گذاشته و سه روز به كار جنگ مداومت دادند ، سپس قتال بين آنها شدت يافت نيزه‌ها بدور افكنده و با شمشير جنگيدند .\r\nدر اثنائى كه آنها در حال جنگ و ستيز بود . و نبرد طرفين را كوفته و خسته كرده بود . خفاجه كه در كمينگاه استراحت كرده بودند ، از كمينگاه بيرون آمدند .\r\nو بتاختند و عباده منهزم و خفاجه پيروزى پيدا كردند . از وجوه افراد عباده دوازده مرد كشته شدند و از خفاجه هم جماعتى ، خفاجه اموال عباده را از اسب و شتر و گوسفند و بردگان و زنان خدمتكار به غنيمت بردند .\r\nامير صدقة بن مزيد خفاجه را به پنهانى يارى كرده بود ، همين كه منهزمين به او رسيدند . صدقة آنها را بسلامت ماندن تهنيت گفت . يكى از آنها گفت : من همچنانكه مشغول پيكار و زدن بودم و بر پيروزى بر آنها چشم داشتم اسب سرخ موى تو را زير ران يكى از آنها ديدم و دريافتم كه آنها از اسبان و مردان شما عليه ما جلب كرده‌اند و ما را ياراى برابرى نبود ، و با يارى تو به آنها بر ما پيروز شدند ، و با دم شمشير تو ما را گريزاندند . صدقة جوابى به او نداد .\r\n\r\nبيان تصرف بصره بوسيله صدقة\r\nدر جمادى الاولاى اين سال ، سيف الدوله از حله به بصره رهسپار شد و آنجا را تصرف كرد .\r\nپيش از اين بيان كرده بوديم كه اسماعيل بن ارسلانجق بر بصره و نواحى آن چيره شده بود و ده سال با آمريت نافذ حكومت كرد . و با بهره‌بردارى از اختلاف\r\n\r\n","description":"","footnote":"","page_name":" 374 ","page_number":342},
  {"content":"\r\n\r\nموجود بين سلاطين بريزد و قدرت مالى او افزوده شد ، و اموال سلطانى را گرفت .\r\nبا صدقة نيز نامه نوشته بود و چنان وانمود كرده بود كه در طاعت و موافقت اوست .\r\nهمين كه كار بر پادشاهى سلطان محمد استوار و مستقر گرديد . خواست بصره را به اقطاع بيكى داده و آن را از اسماعيل بگيرد . در اين باره با صدقة گفتگو كرد تا اينكه مقرر شد بصره جزء ( مستملكات ) سلطان محمد باشد . سلطان عميدى را به آنجا گسيل داشت كه آنچه متعلق به سلطان ( دولت ) است سرپرستى و نظارت كند . اسماعيل از او جلوگيرى كرد و او نتوانست وظايف خود را انجام بدهد ، و سلوك او با عميد اعزامى سلطان از حدود مجامله بيرون شد . پس سلطان به صدقة فرمان كه قصد او كرده و بصره را از اسماعيل بگيرد ، و صدقة بدان صوب رهسپار شد .\r\nدر اين اثناء ظهور منكبرس و خلاف او عليه سلطان صورت گرفت و ( شايع شد ) كه او قصد واسط دارد . اسماعيل از اين خبر خرسند شد و بر انبساط خاطرش افزود .\r\nصدقة حاجبى را نزد او فرستاد كه پيش از آن به پدر و نياى او خدمت كرده بود و به اسماعيل دستور داده بود كه ( كارهاى ) شرطه و توابع آن را به مهذب الدوله ابن ابى الجبر تسليم نمايد زيرا كه در ضمان او مىباشد . آن حاجب به شرطه رسيد و چهار صد دينار وصول كرد . اسماعيل او را بخواست و حاضر شد و زندانيش كرد و دينارها را از او گرفت . صدقة چون كار اسماعيل بر او مكشوف گرديد ، از حله حركت كرد و چنان وانمود كرد كه قصد رحبه دارد . سپس به شتاب رو به بصره رفته و اسماعيل از رسيدن او آگاه نشد مگر زمانى كه او را نزديك به خود يافت . پس ياران خود را در قلاعى كه در مطارا و نهر معقل و غيرهما مجهز و مستحكم ساخته بود ، تقسيم كرد . وجود عباسيان و علويان و قاضى بصره و مدرس و اعيان اهالى را به بند كشيد .\r\nصدقة به پيكار با آنها پرداخت جنگ بين گروهى از سپاه او و گروهى از بصريان درگير شد ، در آن گير و دار ابو النجم بن ابو القاسم و رامى كشته شد . او پسر دائى سيف الدوله صدقة بود .\r\n( در اينجا مؤلف فاضل سه بيت شعر در مدح سيف الدوله و رثاى ابو النجم نقل كرده\r\n\r\n","description":"","footnote":"","page_name":" 375 ","page_number":343},
  {"content":"\r\n\r\nكه در ترجمهء آن فايده‌اى به نظر نرسيد . م . )\r\nصدقة اسماعيل را در بصره محاصره كرد . بعضى از ياران او به سيف الدوله صدقة مشورت دادند كه از آنجا بازگردد . و او را آگاه كردند كه در اين امر به چيزى دست نخواهند يافت . او اشارت كرد كه بايد همينجا بمانيم . و گفتند : اگر كوچ كنيم ، كسر ما خواهد بود . رأى سيف الدوله هم در اقامت بود و گفت : اگر فتح بصره بر من دشوار گرديد ، ديگر كسى از من اطاعت نخواهد كرد و مردم مرا زبون خواهند دانست .\r\nپس از آن اسماعيل از شهر بيرون آمد و با صدقة بجنگيد . بعضى از ياران صدقة به نقطه ديگرى از شهر رخنه كرده وارد شهر شدند و از مردم سوار شهر كه اسماعيل آنها را گردآورى كرده بود گروه زيادى كشته شدند و اسماعيل به قلعه‌اى در جزيره فرار كرد . يكى از ياران سيف الدوله خود را به او رساند و خواست او را بكشد . يكى از غلامان اسماعيل خود را فداى او كرد و ضربتى كه حواله اسماعيل شده بود به آن غلام خورد و او را از پاى درآورد . بصره مورد تاراج و غارت واقع شد و اعراب باديه كه همراه صدقة بودند و غيرهم آنچه در آن به غنيمت بردند ، و هيچ كوى و برزنى سالم از تاراج‌گرى آنها نماند مگر محله‌اى كه مجاور مزار طلحه و مربذ بود . زيرا كه عباسيه وارد مدرسه نظاميه ( آنجا ) شده و در آنجا پناهنده شدند و مربذ را تحت حمايت خود گرفتند . و جز آنچه گفتيم مصيبت نسبت بمردم شهر همگانى و گسترش داشت . و اسماعيل در قلعه خود متحصن گرديد .\r\nدر آن اثناء مهذب الدوله بن ابى الجبر ، با كشتيهاى بسيار بدان ناحيت رسيده و دژى را كه تعلق به اسماعيل در مطارا داشت گرفت و گروه بسيارى از هواخواهان اسماعيل را كشت . و بسيارى از آنها را نيز نزد صدقة برد او آنان را آزاد كرد .\r\nچون اسماعيل از آن پيش آمد آگاه شد ، براى صدقة پيام فرستاد و از او براى خود و خانواده‌اش و دارائيش امان خواست . تقاضاى او پذيرفته شد و هفت روز به او\r\n\r\n","description":"","footnote":"","page_name":" 376 ","page_number":344},
  {"content":"\r\n\r\nمهلت داد ، پس او هر چه را كه توانست با خود بار كند و نزد او عزيز بود گردآورد و آنچه را هم كه نميتوانست بار كند در آب و غيره تلف و نابود كرد ، و نزد سيف الدوله فرود آمد . سيف الدوله مردم بصره را از هر گونه تجاوزى امنيت داد و شحنه‌اى براى آنها معين نمود و در سوم جمادى الاخره به حله برگشت . توقف او در بصره شانزده روز بود .\r\nو اما اسماعيل ، همين كه صدقة به حله برگشت او هم به باسيان رفت تا اينكه دارائى او در مراكبى كه بار كرده بود به او رسيد و رو به فارس نهاد و ياران و همسر خويش را مورد پرخاشگرى و نكوهش و خشونت رفتار قرار داد . و گروهى از خواص ياران خويش را دستگير كرد و به آنها گفت : شما پسر من افراسياب را زهر خورانديد تا بمرد . او در صفر همين سال مرده بود . بسيارى از يارانش از او جدا شدند .\r\nحتى همسرش هم از وى جدا شده و به بغداد رفت .\r\nاسماعيل مبتلا به تب گرديد و تب او شدت پيدا كرد ، همين كه به رامهرمز رسيد ، در چادر خود تنها بزيست و نه روز و نه شب بر يارانش بيرون نميآمد .\r\nبر آنها چنين وانمود شد كه مرده است ، پس دارائى او را غارت كرده پراكنده شدند . اميرى كه در رامهرمز بود ، كس در پى آنها فرستاد و اموالى كه ربوده بودند از آنها گرفت و اسماعيل را كه درگذشته بود نزديك ايذج دفن كردند .\r\nعمر او از پنجاه گذشته بود و اخيرا سلوك با مردم بصره به خوبى گرايش پيدا كرده بود .\r\n\r\nبيان محاصرهء نصيبين بوسيلهء ملك رضوان و بازگشت او از آنجا\r\nدر ماه رمضان اين سال ، ملك رضوان بن تتش نصيبين را فتح كرد .\r\nسبب چنين بود : او تصميم به جنگ با فرنگيان گرفت و امرائى كه گرد او جمع آمدند . ايلغازى بن ارتق كه شحنهء سابق بغداد بود ، و اسپهبد صباوه ، والبى بن ارسلان تاش ، حكمران سنجار كه او داماد جكرمش حكمران موصل بود ، ميبودند\r\n\r\n","description":"","footnote":"","page_name":" 377 ","page_number":345},
  {"content":"\r\n\r\nايلغازى گفت : رأى من بر آنست كه ( نخست ) قصد بلاد جكرمش و آنچه پيوستگى بدانها دارد كنيم و آنجا را متصرف شويم و از اين راه بر تعداد لشكريان و اموال خويش بيفزائيم . البى با رأى او موافقت كرد . و در آغاز رمضان با ده هزار نفر رو به نصيبين نهاد .\r\nجكرمش دو امير از ياران خود را با سپاه در آنجا مستقر ساخته بود . آنها در شهر متحصن شدند ، و از پشت باروى شهر جنگيدند . در گير و دار جنگ تيرى به البى بن - ارسلان تاش اصابت كرد و او را بشدت زخمى و بسنجار مراجعت كرد .\r\nو اما جكرمش چون خبر فرود آمدن آنها بر نصيبين شنيد ، در آن موقع او در « حامه » نزديك به « طنزه » بود و از آب ( معدنى ) آن ناحيه ، سرگرم مداواى بيمارى خويش بود ، با شنيدن آن خبر بموصل عزيمت كرد . مردم سواد شهر در تهب و حيرت ماند . و بيرون شهر و بر دروازهء آن چادر زد و تصميم بجنگ با رضوان گرفت .\r\nو خدعه را به كار برد ، و با اعيان سپاه رضوان مكاتبه نمود و آنها را ترغيب كرد تا آنجا كه نيات‌شان را فاسد نمود و با ياران خود در نصيبين براى رسيدن به خدمت ملك رضوان ، رهبرى را عهده گرفت و با احتراز از او بيرون شد و به ملك رضوان پيام فرستاد و خدمت خود را نسبت به او عرضه داشت . در پيام خود گفته بود : سلطان محمد مرا محاصره كرد و لكن مقصود خود نرسيد و با قرار صلح از اينجا رفت .\r\nو چنانچه ايلغازى را كه تو آگاه از مقصود او هستى و همچنين سايرين از فساد و تباهكارى او آگاهند ، و تو را با مردان و اموال و سلاح دستيار تو است . دستگير كنى من تو را خدمتگزار بوده طاعت خواهم كرد .\r\nاين پيام اتفاقا موافق آمد ، با تغيير نيتى كه رضوان نسبت به ايلغازى بهمرسانده بود و پيام مذكور آن تغيير نيت را بيفزود و تصميم گرفت ايلغازى را دستگير كند ، پس چند روزى او را بخواست و به او گفت : ابن بلاد غير قابل تسخير است . و شايد در اثناء فرنگيان بر حلب چيره شوند و مصلحت آنست كه با جكرمش مصالحه كنيم و او را با خود يار و همراه داشته باشيم چه آنكه او با سپاه زياد و آرايش آشكار با ما حركت مىكند و برميگرديم و با فرنگيان جنگ ميكنيم و\r\n\r\n","description":"","footnote":"","page_name":" 378 ","page_number":346},
  {"content":"\r\n\r\nاين كار اسباب اجتماع همه مسلمانان خواهد شد . ايلغازى به او گفت : تو به حكم و ارادهء خود آمده‌اى اينجا و اكنون تو در زير حكم من هستى و من امكان حركت را بدون تسخير اين بلاد به تو نخواهم داد . چنانچه بجاى خودمانى ( فبها المراد ) و گر نه آغاز بجنگ با تو خواهم كرد .\r\nايلغازى با كثرت عده‌اى تركمانها كه گرد او جمع آمده بودند خود را نيرومند مىيافت . ملك رضوان با گروهى از ياران خود قرار گذاشته بود كه او را دستگير كنند . همين كه آن گفتگوها كه بيان كرديم ميانشان رفت ، رضوان دستور داد او را دستگير كرده به بند بكشند . همين كه تركمنها شنيدند كه چه رويداده است ، اظهار مخالفت و بد آمدن از آن كار نمودند و از رضوان جدا شده و به باروى شهر پناه بردند .\r\nايلغازى را به قلعهء شهر بردند . در نصيبين آنچه از سپاهيان بودند بيرون آمده رضوان را يارى نمودند . چون تركمن‌ها چنان ديدند متفرق شدند و آنچه توانستند از مواشى و غيره غارت كردند . و رضوان درنگ جايز ندانسته و رو به حلب رفت .\r\nجكرمش از موصل به قصد جنگ با آن گروه حركت كرده بود و همين كه به « تل يعفر » رسيد . مبشران به او رسيده و مژده دادند كه رضوان در اثر اختلاف و افتراق منصرف گرديده و برگشته است . آنگاه جكرمش به سنجار عزيمت كرد . در آنجا رسولان رضوان به او رسيده و تقاضاى يارى كرده و آنچه نسبت به ايلغازى انجام داده بودند ، خاطر نشان او كرده بود .\r\nجكرمش در جواب به مغالطه پرداخت و بوعده‌اى كه داده بود وفا نكرد ، و با مردم سنجار بجنگ و ستيز اقدام كرد تا خشم خويش را از دامادش البى بن ارسلان كه بدشمنى او اقدام و با دشمنانش همراهى كرده بود فرونشاند .\r\nالبى از شدت بيمارى بسبب همان تيرى كه در گيرودار نصيبين به او اصابت كرده بود به خود مىپيچيد ، همين كه جكرمش بر سنجار فرود آمد . البى دستور داد كه يارانش او را نزد جكرمش ببرند . پس البى را در محفه‌اى نزد جكرمش برده و او از جكرمش پوزش طلبيد و گفت : من گناهكار نزد تو آمدم ، آنچه خواهى به من بكنى .\r\n\r\n","description":"","footnote":"","page_name":" 379 ","page_number":347},
  {"content":"\r\n\r\nبكن . جكرمش به حال او رقت كرد و او را به شهر بازگرداند . همين كه به شهر رسيد درگذشت . چون البى درگذشت مردم سنجار عليه جكرمش عصيان ورزيدند و شهر را نگهداشتند . جكرمش بقيه رمضان و شوال را با آنها در جنگ و ستيز گذراند . و دست‌يابى به چيزى پيدا نكرد .\r\nدر اين اثناء تميرك برادر ارسلان تاش ، عموى البى به آنجا رسيد ، وضع خود را با جكرمش اصلاح كرد و بذل خدمت به او نمود و جكرمش به موصل برگشت .\r\n\r\nبيان تصرف بصرى بوسيله طغتكين\r\nدر بيان رويدادهاى سال چهار صد و نود و هفت وضع بكتاش بن تتش و خروج او را از دمشق و پيوستن او را به فرنگيان ذكر كرده بوديم ، آيتكين حلبى حكمران بصرى هم با او بود و گفته بوديم كه آنان به رحبه رفته و دوباره از آنجا برگشتند ، و همين كه ضعف در حال آنها پديد گرديد ، طغتكين به بصرى رفته آنجا را محاصره نمود . در بصرى ياران آيتكين اقامت داشتند و با طغتكين مكاتبه نموده ، قرار گذاشتند پس از مدت معينى شهر را به او تسليم كنند ، طغتكين موافقت كرد و بدمشق برگشت ، چون مدت مقرره در اين سال پايان يافت ، شهر را تسليم او نمودند و او هم بمردم شهر نيكرفتارى كرد و آنچه را كه به آنها وعده داده بود وفا كرده و در تكريم آنها بيش از اندازه كوشيد ، و آنها نيز زياده از حد او را ستايش كرده دعا كردند ، و دلها به دو گرايش يافته او را دوست داشتند .\r\n\r\nبيان تصرف دژ افاميه بوسيله فرنگيان\r\nدر اين سال فرنگيان دژ افاميه از شهر شام را تصرف نمودند .\r\nسبب اين بود : خلف بن ملاعب كلابى بر حمص مسلط بود و وجود او زيانى بزرگ ببار آورده بود . و مردانش راهزنى ميكردند . دزدان نزد او كثرت يافته بودند ، تتش بن الب ارسلان حمص را از چنگ او بدر آورد و او را از آنجا براند ، و\r\n\r\n","description":"","footnote":"","page_name":" 380 ","page_number":348},
  {"content":"\r\n\r\nدگرگونيها در وضع خلف پديد آمد تا اينكه وارد بمصر شد ، در آنجا نيز كسى به او التفاتى نكرد و مدتى در مصر اقامت داشت .\r\nاتفاق چنين رويداد كه متولى امور افاميه كه از جانب ملك رضوان در آنجا تعيين شده بود . به فرمانرواى مصر پيام فرستاد . او تمايل بمذهب آنها ( مقصود خلفاى فاطمى است . م . ) بود و تقاضا كرده بود ، كسى را بفرستند تا دژ را تسليم او كند . و آن از منيعترين دژها بود . ابن ملاعب خواست كه او در آنجا مقيم باشد و گفت : من بسى مايل به قتال با فرنگيان هستم و جهاد را بر هر كار ترجيح مىدهم ، پس گروگان از او گرفته ، دژ را به او تسليم كردند ، همين كه دژ را تصرف كرد ، سر از طاعت آنها به پيچيد و حق آنان را رعايت نكرد . براى او پيام داده تهديد كردند كه چه بر سر فرزندش كه نزد آنها ( گروگان ) است خواهند آورد پاسخ داده بود :\r\nمن از اينجا كه هستم فرود نميآيم ، پاره‌اى از اعضاى تن پسرم را برايم بفرستيد تا آن را بخورم ، پس در مصر از بازگشت او به طاعت مأيوس شدند . او در افاميه اقامت كرده رهگذران را همى ترساند و راهزنان گرد او جمع آمدند ، و انبوهى از مفسدين نزد او جمع شدند ، و دارائى او افزون گرديد .\r\nاز آن سوى فرنگيان ، « سرمين » از توابع حلب را تصرف نمودند ، مردم آنجا از غلات شيعيان بودند ( مقصود گويا شيعهء اسماعيليه باشد . م . ) همين كه آنجا به تصرف فرنگيان در آمد مردمش متفرق شدند ، قاضى آنجا نزد ابن ملاعب رفت او وى را بسى گرامى و دوست داشت و به او اطمينان پيدا كرد . قاضى بنا را به فريبكارى گذاشت و نامه‌اى به ابى طاهر معروف به صالغ كه از اعيان ياران ملك رضوان و وجوه باطنيه و دعاة آنها بود ، نوشت ، و موافقت آنها را در از بين بردن ابن ملاعب جلب كرد با شرط اينكه افاميه را تسليم ملك رضوان كند ، از فريبكارى چيزى آشكار شد ، فرزندان ابن ملاعب كه از مصر به پنهانى بيرون آمده خود را به آنجا و نزد پدر رسانده بودند و به او گفتند : ما آگاه شده‌ايم كه اين قاضى چنان و چنين كرده است . و رأى ما بر آنست كه بر او پيشدستى كنى و احتياط جان خود را داشته باشى ، و كار او\r\n\r\n","description":"","footnote":"","page_name":" 381 ","page_number":349},
  {"content":"\r\n\r\nشهرت يافته و آشكارا شده است .\r\nابن ملاعب قاضى را بخواست . قاضى با قرآنى كه در آستين لباس خود داشت نزد ابن ملاعب حضور پيدا كرد و آثار شر را در چهره‌اش بديد . ابن ملاعب آنچه دربارهء او شنيده بود بازگو كرد . قاضى به او گفت : اى امير همه كس داناى اين امر است كه من ترسناك و گرسنه نزد تو آمدم ، تو به من امنيت بخشيدى و توانگرم كردى و عزيزم داشتى ، پس من صاحب جاه و مال شدم ، چنانچه يكى بر من رشك برده و بر جايگاه من نزد شما حسد ورزيده نسبت به آنچه مرا غرقه در نعمت خود كردى پس من تمنا ميكنم آنچه كه دارم از من بازستانى و همانطور كه آمدم ( گرسنه و بيمناك ) بيرون ميروم و بر او سوگند وفادارى و نصيحت گوئى ياد كرد . ابن ملاعب عذرش بپذيرفت و او را ايمنى بخشيد .\r\nقاضى مكاتبه با ابى طاهر بن صائغ را دوباره از سر گرفت و مشورت داد كه ملك رضوان موافقت كند سيصد مرد سواره از مردم سرمين را بدين سوى روانه كند ، و با آنها اسبانى باشد از اسبهاى فرنگيان و سلاحى از سلاحهاى آنها و رؤسائى ( درزى ) رؤساى فرنگيان و بيايند نزد ابن ملاعب و چنين وانمود كنند كه مجاهداتى هستند كه از سوء رفتار ملك رضوان و يارانش بجان رسيده بودند و از وى جدا شدند ، و در بين راه گروهى از فرنگيان با آنها برخوردند ، و آنها بر فرنگيان ظفرياب شدند ، و تمام آنچه را كه در آن پيروزى از آنها بدست آورده‌اند ، تقديم او ميكنند ، هر گاه اجازت داد نزد او اقامت كنند ، و آراء آنان در اعمال نيرنگ يكى شده به مقصود ميرسيم .\r\nابن صائغ ( اين برنامه را ) اجراء كرد و آن گروه به افاميه رسيدند و آنچه از اسبها و و غيره بهمراه داشتند تقديم او نمودند . ابن ملاعب آنها را پذيرفت و دستور داد نزد او اقامت كنند و آنها را در چمنزار افاميه فرود آورد .\r\nدر يكى از شبها ، پاسداران دژ در خواب فرو رفتند . قاضى با كسانى از مردم سرمين كه در دژ اقامت داشتند بپاخاستند و طنابها از بالاى باروى دژ به پائين فرو انداخته و آن گروه كه آمده بودند به داخل دژ بالا كشيدند ، و قصد فرزندان ابن ملاعب\r\n\r\n","description":"","footnote":"","page_name":" 382 ","page_number":350},
  {"content":"\r\n\r\nو پسر عم و يارانش نموده آنها را كشتند ، سپس قاضى و گروهى كه بهمراهش بودند بسر ابن ملاعب رفتند ، او با همسرش بود ، وجود آنها را حس كرد و گفت : تو كيستى ؟\r\nگفت : ملك الموت و آمده‌ام روح تو را قبض كنم ، او را به خدا سوگند داد برگردد ، برنگشت و زخميش كرد و او را كشت . دو فرزندش گريختند ، يكى از آنها كشته شد ، و ديگرى خود را به ابى الحسن بن منقذ حاكم شيراز رساند و او وى را بسبب پيمانى كه با ابن ملاعب داشت حفظ كرد .\r\nچون ابن صائغ ماجراى افاميه را شنيد بدان صوب رهسپار شد ، و ترديد نداشت كه آنجا را از آن او خواهد بود . قاضى به او گفت : اگر با من موافقت كنى و نزد من بمانى خوش آمدى و جايت گشاد و راحت هستى و ما هم در حكم تو خواهيم زيست و گر نه از جائى كه آمده‌اى برگرد . ابن صائغ از او مأيوس شد . يكى از فرزندان ابن ملاعب در دمشق ، و نسبت به پدر خود خشمگين نزد طغتكين ميزيست . طغتكين دژى را به او سپرد و تضمين كرده بود كه امنيت راهها را حفظ كند ولى نكرد و راهزنى و گرفتن كاروانها پيشهء خود ساخت . به طغتكين شكايت بردند ، كس فرستاد و او را بخواست وى گريخته نزد فرنگيان رفت و آنها را دعوت بگرفتن افاميه نمود و گفت : در آنجا فقط براى يك ماه خواربار وجود دارد .\r\nفرنگيان افاميه را محاصره كردند . مردم مبتلا بگرسنگى شده ، فرنگيان آنجا را تصرف نمودند و قاضى كه بر آنجا چيره شده بود كشتند و ابن صائغ را هم گرفته كشتند ، و او بود كه مذهب باطنيه را در شام آشكارا كرد .\r\nبدين ترتيب گفته‌اند كه ابا طاهر صائغ را فرنگيان در افاميه كشتند و آورده كه ابن بديع رئيس حلب او را در سال پانصد و هفت بعد از درگذشت رضوان او را كشت و ما اين را هم ياد كرديم و خدا داناتر است .\r\n\r\nبيان غارت بصره بوسيله اعراب\r\nچيره شدن صدقة را بر بصره پيش از اين بيان كرده بوديم . او مملوكى كه\r\n\r\n","description":"","footnote":"","page_name":" 383 ","page_number":351},
  {"content":"\r\n\r\nزرخريد نياى او دبيس بن مزيد بود به نيابت خود در آنجا گماشت . نام او التونتاش بود و يكصد و بيست تن سوار رزمجو هم به اختيار او قرار داد .\r\nپس از آن ربيعه و منتفق ( دو طايفه از طوايف عرب ) گرد هم جمع آمدند .\r\nاز اعراب هم گروهى به آنها پيوست و با گروه انبوهى قصد بصره نمودند . آلتونتاش با آنها بجنگيد ، و او را اسير كرده يارانش منهزم شدند و ديگر كسى يافته نميشد كه توانا بر حفظ شهر باشد ، و در اواخر ذى قعده با شمشير به بصره ريختند و بازارها و اماكن زيبا را به آتش كشيده سوزاندند و آنچه توانستند تاراج كردند . سى و دو روز آنها سرگرم غارت و آتش زدن شهر بودند و مردم بصره در آباديهاى اطراف پراكنده شدند . و گنجينهء كتب موقوفه را كه قاضى ابو الفرج بن ابى البقاء وقف كرده بودند ، غارت كردند .\r\nخبر اين پيش آمد به صدقه رسيد ، سپاهى بدان صوب گسيل داشت . اين سپاه چون به آنجا رسيد اعراب آنجا را ترك كرده بودند . پس از آن سلطان محمد شحنه و عميدى براى بصره تعيين كرده و بصره را از صدقه گرفت و مردم آن دوباره به شهر برگشتند و شروع بساختمان بناهاى آن نمودند .\r\n\r\nبيان وضع طرابلس شام با فرنگيان\r\nصنجيل فرنگى ، كه خدا لعنتش كند ، شهر جبله را تصرف نمود و طرابلس را چون نتوانست متصرف شود ، آنجا را محاصره كرد . و نزديك بدان دژى ساخت وزير دژ چراگاهى بوجود آورد . و در آنجا اقامت گزيد و طرابلس را زير نظر گرفت و در انتظار يافتن فرصتى بود كه به مقصود خود نائل شود . فخر الملك ابو على بن عمار حكمران طرابلس از شهر بيرون شد و آن چراگاه و بناهاى آن كه براى اغنام و احشام ساخته شده بود ، بسوزاند . صنجيل بر يكى از بامهاى سست و لرزان آن بناها با جماعتى از قمصها و سواران ايستاده بود ، سقف زير پاى او دهان باز كرد و صنجيل در اثر آن ده روز مريض شد و درگذشت ، جنازه‌اش را به قدس برده دفن كردند .\r\n\r\n","description":"","footnote":"","page_name":" 384 ","page_number":352},
  {"content":"\r\n\r\nسپس پادشاه روم به ياران خود در لاذقيه دستور داد براى فرنگيان كه طرابلس را در محاصره داشتند از راه دريا سيورسات حمل كنند و كردند . فخر الملك - بن عمار ناو گروهى بمقابلهء كشتيهاى حامل سيورسات روانه كرد و بين آنها و روميان پيكار سختى رويداد و مسلمانان ظفرياب و پيروز شدند و قسمتى از كشتيهاى روميان را گرفتند و هر كس از سرنشينان در آنها بود اسير كردند .\r\nجنگ همچنان ميان مردم طرابلس و فرنگيان تا اين موقع پنج سال دوام داشت .\r\nمواد غذائى در آن بخش ناياب گرديد ، مردم بر جان خود و فرزندان و خانوادهء خويش ترسيدند . فقراء جلاى ( وطن ) كردند و توانگران فقير شدند . ابن عمار شكيبائى و شجاعت عظيم با رأى سديد از خود ، در اين واقعه نشان داد .\r\nآنچه كه به زيان مسلمانان تمام شد اين بود كه صاحب طرابلس از سقمان بن ارتق طلب يارى كرد و او سپاهيان گرد آورد و بدان صوب رهسپار شد . و چنان كه گفتيم ، در بين راه درگذشت . خداوند چون اراده‌اش تعلق بامرى گيرد اسباب آن فراهم آورد .\r\nابن عمار ، بر لشكريان و ضعفا عوارض وضع كرد . چون دارائى كاهش يافت بنا را به گرفتن مال به اقساط گذاشت كه در راه جهاد خرج كند . از دو تن از توانگران با سايرين مالى بگرفت . آن دو تن نزد فرنگيان رفتند و گفتند : حاكم ما ما را مصادره كرد . ما بسوى شما آمديم كه با شما باشيم و گفتند كه سيورسات از عرقه و كوهستان به طرابلس ميرسد .\r\nفرنگيان گروهى را در آن جهت گماردند كه راه را بگيرد و از ورود چيزى به شهر جلوگيرى كند . ابن مال زيادى به فرنگيان پيشنهاد كرد كه بدهد و آن دو نفر را تسليم او كنند ، و نكردند . او هم يكى را ( مخفيانه ) گماشت ، و آن دو تن را كشت .\r\nطرابلس از اعظم بلاد اسلام و ثروت و تجمل آن از همهء بلاد بيشتر بود . مردم آن در اين واقعه آنچه از زيور آلات و ظروف شگفتىانگيز داشتند ، بىحساب فروختند تا جائى كه هر يكصد درهم سيم بدينارى فروخته شد . چه بسا تفاوت است بين اين وضع\r\n\r\n","description":"","footnote":"","page_name":" 385 ","page_number":353},
  {"content":"\r\n\r\nو اوضاع روم در روزگار سلطان الب ارسلان . ما پيروزى او را در سال چهار صد و شصت و سه بيان كرديم . يكى از يارانش كمشتكين دوانى عميد الملك . وقتى دوست او عميد الملك دستگير شد ، از ترس فرار كرد و به رقه رفت و آنجا را تصرف كرد و عدهء زيادى از تركمنها با او همراه بودند در ميان آنها : افشين و احمد شاه ديده ميشدند ، و آن دو تن كمشتكين را كشتند و اموال او را براى الب ارسلان فرستادند . افشين وارد بلاد روم شد و با فردوس صاحب انطاكيه جنگيد و او را منهزم كرد و گروه زيادى از روميان را كشت .\r\nپادشاه روم از قسطنطنيه به ملطيه رفت . افشين وارد بلاد او شد و به عموريه رسيد و در غزوات خود يكصد هزار نفر را كشت و چون به بلاد اسلام بازگشت و سپاهيانى كه بهمراهش بودند پراكنده شدند ، سپاهى كه در رها بود عليه او بپاخاست .\r\nرها در آن هنگام از روميان بود و بنو نمير از اعراب هم با سپاه رها بودند . افشين با يكصد سوار كه بهمراه داشت با آنها جنگيد و آنها را شكست داده غارتشان كرد .\r\nو بلاد روم را بباد غارت گرفت پادشاه روم رسولى نزد القائم بامر اللّه گسيل داشت و درخواست صلح كرد و رسولى هم نزد الب ارسلان در اين باره فرستاد و با روم به يكصد هزار دينار و چهار صد هزار دست از انواع و جامه‌ها و سيصد رأس استر صلح كرد . تفاوت بين اين دو وضع ( از زمين تا آسمان است ! ) .\r\nو گويم تفاوت بين حال آن مرذولين كه بزبونى در افتاده بودند ، و احوال مردم اين زمان ما كه سال ششصد و شانزده است ، نيز با فرنگيان و تاتارها . و بخواست خداى بزرگ مشروح ( رويدادها ) آن را خواهيم ديد كه تا آگاه از اين تفاوت شويم و از خداى بزرگ مسئلت مينمائيم كه گشايش حالى براى اسلام و اهل آن فراهم آورد و به يارى آنها بذل عنايت كند ، و از خلقى كه دوست دارد دفع ( شر ) نمايد و اين امر براى خداى بزرگ گرانبار نخواهد بود .\r\n\r\nبيان پاره‌اى از رويدادها\r\nدر اين سال يكى از ملثمين ، ملوك غرب وارد بغداد شد ، و قصد دار الخلافه كرد\r\n\r\n","description":"","footnote":"","page_name":" 386 ","page_number":354},
  {"content":"\r\n\r\nاو را گرامى داشتند ، و شخص ديگرى با او بود كه او را فقيه ميگفتند و او نيز از ملثمين بود . فقيه در جامع قصر بمنبر بوعظ نشست . و اجتماعى عظيم شد و وعظ ميكرد در صورتى كه چهره پوشانده بود ( ملثم بود ) و جز دو چشمانش چيز ديگرى از سيماى او ديده نميشد . و اين نقابدار ( ملثم ) با ابن افضل امير لشكريان مصر ، در گير و دارى كه او با فرنگيان داشت حاضر معركه بود و شجاعانه پيكار ميكرد .\r\nسبب آمدن او به بغداد چنين بود كه مغاربه به علويان در مصر اعتقاد داشتند .\r\nاعتقاد زشت ، و هر گاه ميخواستند به حج بروند ، از مصر نميگذشتند و از آن عدول ميكردند . امير لشكريان بدر پدر افضل خواست آنها را اصلاح كند به او ميل و گرايشى پيدا نكردند و نزديك به او نشدند . پس او دستور داد بهر كس از آنها دست يافتند او را بكشند . و همين كه پسرش افضل زمام امور را قبضه كرد ، نسبت به آنها نيكرفتارى كرد ، و از آنها كه بوى نزديك ميشدند براى جنگ با فرنگيان يارى ميجست ، و اين يكى از جمله آنها بود كه با افضل شركت در جنگ با فرنگيان داشت و چون با مصريان آميزش پيدا كرده بود ترسيد به بلاد خود برگردد و به بغداد آمد ، سپس به دمشق رفت ، و مصريان را با فرنگيان جنگى نبود كه اين مرد در آن شاهد معركه نباشد و در يكى از معارك شهيد كشته شد . و مردى شجاع و پيشرو و درنده بود .\r\nدر ربيع الاخر اين سال ستارهء دنباله‌دارى در آسمان همچو رنگين كمان پديد گرديد ، كه از سمت غرب تا دل آسمان پيشآمده ، و پيش از ظهورش در آسمان در شامگاه نزديك بآفتاب ديده ميشد و چند شبى بپائيد و سپس ناپديد شد .\r\nدر اين سال ، ملك قلج ارسلان بن سليمان بن قتلمش ، صاحب بلاد روم به رها آمد كه آنجا را محاصره كند . در رها فرنگيان اقامت داشتند . ياران جكرمش كه در حران ميزيستند به او نامه نوشتند كه آنجا را تسليم او كنند ، قلج ارسلان به حران رفت و شهر تسليم او شد و مردم بخاطر جهادى كه با فرنگيان كرده بود ، خرسند\r\n\r\n","description":"","footnote":"","page_name":" 387 ","page_number":355},
  {"content":"\r\n\r\nبوجود او در ميان خود شدند و چند روزى در حران بماند و مبتلا به بيمارى سختى شد كه موجب شد به ملطيه برگردد و يارانش در حران ماندند .\r\nدر اين سال شيخ ابو منصور جناط مقرى ، امام مسجد ابن جرده درگذشت .\r\nاو مردى خير و صالح بود .\r\nدر اين سال قاضى ابو العلاء صاعد بن ابى محمد نيشابورى حنفى در جامع اصفهان كشته شد . او را يك باطنى كشت .\r\nدر اين سال ابو الفوارى حسين بن على بن الحسين بن خازن صاحب خط خوب ( خوشنويس ) درگذشت . عمر او هفتاد سال بود و آورده‌اند كه پانصد كتاب را نوشته و ختم كرده بود .\r\nدر محرم اين سال ، قاضى ابو الفرج عبيد اللّه بن الحسن قاضى بصره درگذشت و هشتاد و سه سال از سنش گذشته بود و از فقهاى مشهور شافعى بود و فقه را نزد ماوردى و ابى اسحاق خوانده و نحو را ازرقى و دهان و ابن برمان فرا گرفته و مردى عفيف و نزد خلفاء و سلاطين از پيشوايان بشمار ميرفت .\r\nدر محرم اين سال سهل بن احمد على ارغيانى ، ابو الفتح الحاكم درگذشت ، فقه را نزد جوينى فرا گرفته و برجستگى خويش نشان داد ، سپس ترك مناظره كرد و رباطى بنا نمود و به عبادت و قرائت قرآن روزگار گذراند .\r\nدر صفر اين سال امير مهارش بن مجلى در حدود سن هشتاد سالگى درگذشت .\r\nو همو بود كه خليفه القائم در حديثه نزد او ميزيست . و بسيار نماز خوان و روزه‌دار و دوستدار خير و اهل خيرات بود . پس از درگذشت او حديثه را فرزندش سليمان متصرف شد\r\n.\r\n\r\n","description":"","footnote":"","page_name":" 388 ","page_number":356},
  {"content":"\r\n\r\n.\r\n\r\n","description":"","footnote":"","page_name":" 389 ","page_number":357},
  {"content":"\r\n\r\n.\r\n\r\n","description":"","footnote":"","page_name":" 390 ","page_number":358},
  {"content":"\r\n\r\n.\r\n\r\n","description":"","footnote":"","page_name":" 391 ","page_number":359},
  {"content":"\r\n\r\n.\r\n\r\n","description":"","footnote":"","page_name":" 392 ","page_number":360},
  {"content":"\r\n\r\n.\r\n\r\n","description":"","footnote":"","page_name":" 393 ","page_number":361},
  {"content":"\r\n\r\n.\r\n\r\n","description":"","footnote":"","page_name":" 394 ","page_number":362},
  {"content":"\r\n\r\n.\r\n\r\n","description":"","footnote":"","page_name":" 395 ","page_number":363},
  {"content":"\r\n\r\n.\r\n\r\n","description":"","footnote":"","page_name":" 396 ","page_number":364},
  {"content":"\r\n\r\n.\r\n\r\n","description":"","footnote":"","page_name":" 397 ","page_number":365},
  {"content":"\r\n\r\n.\r\n\r\n","description":"","footnote":"","page_name":" 398 ","page_number":366},
  {"content":"\r\n\r\n.\r\n\r\n","description":"","footnote":"","page_name":" 399 ","page_number":367},
  {"content":"\r\n\r\n.\r\n\r\n\r\n","description":"","footnote":"","page_name":" 400 ","page_number":368}
  ]