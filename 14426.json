[
  {"content":"\r\n\r\nبسم الله الرحمن الرحيم\r\nمعيارهاى اخلاقى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع :\r\n- اخلاق\r\nگروه مخاطب :\r\n- عمومى\r\nشماره انتشار كتاب ( چاپ اول ) :\r\nمسلسل انتشار ( چاپ اول وبازچاپ ) :\r\nمغنيه ، محمدجواد 1904 - 1919 م\r\nمعيارهاى اخلاقى در فقه امام جعفر صادق ( ع ) محمد جواد مغنيه ، ترجمه على اكبر مهدى پور - [ ؟ ؟ ؟ 
  ]\r\n210 ص\r\n21000 ريال : ISBN 918 - 9611 - 2742 - 40 - 0\r\nفهرست نويسى براساس اطلاعات فيپا .\r\nعنوان اصلى : قيم اخلاقيه في فقه الامام جعفر الصادق عليه السلام .\r\nكتابنامه به صورت زيرنويس .\r\n1 . اخلاق اسلامى . 2 . جعفر بن محمد ( ع ) امام ششم ، 80 - 128 فى احاديث . 3 . احاديث اخلاقى - قرن 14 . 4 . فقه جعفرى - قرن 12 الف . مهدى پور . على اكبر . مترجم . ب . عنوان . ج . عنوان : قيم اخلاقيه في فقه الامام جعفر الصادق ( ع )\r\nفارسى\r\n9041 ق 6 . 2478 bp\r\n61 / 297\r\n1388\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nقيم اخلاقيه فى فقه الامام جعفر الصادق ( ع )\r\nمترجم : على اكبر مهدى پور\r\nانتشارات تولي\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nانتشارات تولي\r\nچاپ اول :\r\n1388\r\nقيم اخلاقيه فى فقه الامام جعفر الصادق عليه السلام\r\nمؤلف : علامه فقيد محمدجواد مغنيه ( قدس سره )\r\nمترجم : على اكبر مهدى پور\r\nناشر : انتشارات تولى\r\nچاپ و صحافى :\r\nنوبت چاپ : اول 1388\r\nشمارگان : 3000\r\nبهاء : 20000 ريال\r\nمركز پخش : قم ، خيابان صفائيه ، كوچه ممتاز ، كوچه 5 ( بهجت ) ، پلاك 25\r\n09122518490 - 02517832156 رحيم پور\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nفهرست مطالب\r\nسخن ناشر 9\r\nيادداشت مؤلف 11\r\nدفتر اول 13\r\nايمان منهاى اخلاق 15\r\nحديث اهلبيت 15\r\nايمان از ديدگاه اهلبيت عليهم السّلام 16\r\n1 . ايمان قلب 17\r\n2 . ايمان زبان 19\r\n3 . ايمان گوش 21\r\n4 . ايمان چشم 23\r\n5 . ايمان دست 25\r\n6 . ايمان پاها 26\r\nپيرامون فقه اسلامى 28\r\nاحكام و فلسفه آن 28\r\n1 . احكام توقيفى 28\r\n2 . احكام عرفى 30\r\n3 . امضاى شارع 30\r\n4 . احكام ويژه 31\r\n5 . قوانين طبيعى 33\r\nاحكام متغيّر 36\r\nاسلام زير بناى اخلاق 37\r\nچند نمونه از احكام اخلاقى 38\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nاسلام و علوم روز 43\r\nحكومت 48\r\nشكل حكومت 51\r\nحكومت و اجتماع 53\r\nدفتر 2 56\r\nولايت معصوم 57\r\nولايت فقيه 58\r\nفرمانرواى امّت اسلامى 60\r\nحديث ثقلين 60\r\nنمونه‌هائى از فقه جعفرى و حنفى 64\r\n1 . قضاوت بر اساس شهادت دروغين 64\r\n2 . وصى بدون وصيّت 66\r\n3 . ارث برادر و پدربزرگ 67\r\n4 . ادّعاى اجبار 67\r\n5 . ارث خنثى 68\r\n6 . مال غصبى تغيير يافته 69\r\n7 . حدّ وطى به شبهه 70\r\n8 . بريدن دست دزد 71\r\n9 . آزادى بردگان 72\r\n10 . سقوط زكات با مرگ 74\r\n11 . مال مختلط به حرام 74\r\n12 . ابو حنيفه و احاديث پيامبر صلّى اللّه عليه و آله 75\r\nديانت ، شخصيّت و ثقافت 77\r\nشخصيّت 77\r\nديانت و شخصيّت 78\r\nثقافت و ديانت 80\r\nمتانت رأى و سلامت تشخيص 82\r\nنيروى تشخيص 82\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nجهاد برتر 84\r\nمرزهاى عقل 85\r\nرابطه حقّ و اخلاق 86\r\nمعناى حقّ 86\r\nاقسام حقّ 86\r\nحقّ ، زيربناى اخلاق 88\r\nحقّ همسايه 90\r\nمفاهيم انسانيّت در سخنان امام جعفر صادق عليه السّلام 92\r\nپيش درآمد 92\r\nروش تكاملى امام عليه السّلام 97\r\nيكتائى خداوند 100\r\nدفتر 3 103\r\nبدعت‌گزار گمراه 105\r\nزهد ( پارسايى ) 106\r\nبلاغت 107\r\nآزادى و خوشبختى 110\r\nاصالت از آن عمل است و بس 113\r\nعدالت و امنيّت 117\r\nپيوند شيعه و تقوى 123\r\nعزّت از آن اهل حق است 127\r\nمشورت 130\r\nعلم و عمل 132\r\nدريوزگى 134\r\nپرهيز از رذيلتها خود فضيلت است 138\r\nعلم و عقل و نفس 143\r\nآسايش جهانى 146\r\nرابطه علم و خير 151\r\nمرد نيكو 156\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nچشم و گوش خود را تكذيب كن 159\r\nحقّ اتفاق آور و باطل نفاق‌انگيز است 163\r\nسبّ و لعن 166\r\nدفتر 4 169\r\nفرزند نيكوكار 172\r\nشفاعت 179\r\nشهيدان راه فضيلت 183\r\nبيوگرافى اجمالى 191\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nسخن ناشر :\r\nفقه اسلامى نمايانگر شريعت مقدس الهى و برنامه زندگى انسانها در راستاى قرون و اعصار است . براى درك و عميق قوانين فقهى لازم است حقيقت انسان ، ابعاد روحى انسان ، كششهاى غريزى و احساسهاى فطرى او ، دقيقا شناخته شود ، ولى پژوهشگر تلاشگرى كه با حوصله افكار انديشمندان و متفكران را بررسى كند به نتايج سودمند و ارزشمندى از « معيارهاى اخلاقى » دست مىيابد ، كه از فقه اسلامى استنتاج مىشود و افق فكرى انسان را روشن مىسازد ، و روش و منش انسان اثر مىگذارد و او را به سوى والاترين ارزشهاى اخلاقى رهنمون مىشود .\r\nيكى از اين پژوهشگران تلاشگر ، كه در ابعاد مختلف معارف اسلامى تحقيق نموده و افق فكرى انسان‌ها را روشن ساخته است ، نويسنده پرشور اسلامى علامه « علامه شيخ محمد جواد مغنّيه » است كه همه عمر با بركت خود را در راه تحقيق و تحليل و آموزش عميق معارف اسلامى صرف كرده است . « 1 »\r\nو اينك يكى ديگر از آثار ارزشمند اين انديشمند بزرگ را به\r\n\r\n\r\n","description":"","footnote":"\r\n( 1 ) - بيوگرافى فشرده مؤلف بزرگوار در پايان كتاب آمده است . « مترجم »\r\n","page_name":" 9 ","page_number":9},
  {"content":"\r\n\r\nجامعه اسلامى تقديم مىكنيم ، كه با حجم كوچك خود مطالب و حقايق فراوانى را دربر دارد ، و خواننده را با بعدى تازه از ابعاد فقه اسلامى آشنا مىسازد و گامى تازه به سوى شناخت انسان و ارزشهاى والاى اين موجود ناشناخته برمىدارد .\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nيادداشت مؤلف :\r\nبعد از سپاس و ستايش خداوند منان و درود بىپايان به پيشگاه رسول اكرم صلّى اللّه عليه و آله و اهل بيت عصمت و طهارت ، به عرض خوانندگان گرامى مىرسد كه از نگارنده قبلا كتابى به نام « مفاهيم انسانيّه فى كلمات الامام جعفر الصادق عليه السّلام منتشر شده و تاكنون چندين بار تجديد چاپ شده است ، و اينك اين كتاب را تحت عنوان : « قيم اخلاقيّة فى فقه الامام جعفر الصادق عليه السّلام » به جامعه ارزشمند اسلامى تقديم مىنمايد .\r\nهر دو كتاب در يك زمينه نگارش يافته ، جز اينكه در كتاب قبلى معيارهاى اخلاقى را از ديدگاه اخلاق و اجتماع مورد بررسى قرار داديم و در اين كتاب همان معيارها و ارزشها را از ديدگاه فقه غنى و پربار امام صادق عليه السّلام مورد مطالعه قرار مىدهيم .\r\nاز خداوند منان مىخواهيم كه ما را مشمول دعاى امام عليه السّلام قرار دهد كه مىفرمايد :\r\n( رحم اللّه عبدا أحيى أمرنا ) ؛\r\n« خداوند بيامرزد بنده‌اى را كه روش و شيوه ما را احيا كند . »\r\nاز امام عليه السّلام پرسيدند : « شيوه شما را چگونه احيا مىكنند ؟ »\r\nامام عليه السّلام در پاسخ فرمود :\r\n( يتعلّم علومنا ، و يعلّمها النّاس ، فانّ النّاس لو علموا محاسن كلامنا لا تّبعونا ؛ )\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n« علوم ما را فراگيرد و آن را به مردم بياموزد ، كه اگر مردم معارف عاليه ما را بدانند از ما پيروى مىكنند . »\r\nخواننده گرامى توجه فرمائيد كه ما در اين مقطع حساس از زمان نياز مبرم داريم كه اين حقايق والاى اسلامى را از سرچشمه علوم و معارف اهلبيت فرا گرفته به تشنگان دانش و بينش بياموزيم .\r\nدرود بىپايان به پيشگاه اهلبيت عصمت و طهارت كه خداوند سبحان دوستى آنها را به دوستى خود و دشمنى آنها را به دشمنى خود مقرون ساخته است .\r\n« محمد جواد مغنيّه »\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nدفتر اول\r\n\r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\nايمان منهاى اخلاق\r\n\r\nحديث اهلبيت\r\nهمه احاديث امامان اهلبيت براساس مبانى اخلاقى و مكارم انسانى استوار است و هركس مطلبى را به آنها نسبت دهد كه با اصول اخلاقى و اهداف انسانى سازگار نباشد به آنها تهمت زده است .\r\nامام صادق عليه السّلام در اين رابطه مىفرمايد :\r\n( انّ لكلامنا حقيقة ، عليه لنورا ، فما لا حقيقة له و لا نور فذلك قول الشّيطان ) ؛\r\n« براى گفتار ما حقيقت و نورانيتى هست ، آنچه نور و حقيقت نداشته باشد سخن شيطان است . »\r\nآنگاه امام صادق عليه السّلام دليل حقيقت و نورانيت احاديث وارده از امامان اهلبيت عليه السّلام را چنين بيان مىفرمايد :\r\n« ما نمىگوئيم كه فلانى چنين گفت و فلانى چنان ، بلكه ما مىگوئيم :\r\nخداوند چنين فرمود و رسول خدا چنان فرمود . سخن من سخن پدرم مىباشد ، سخن پدرم سخن پدرش مىباشد ، سخن او سخن پدرش امام حسين است ، سخن او سخن برادرش امام حسن است ، سخن او سخن پدرش امير مؤمنان است ، سخن امير مؤمنان سخن رسول خدا صلّى اللّه عليه و آله است ، و سخن رسول خدا سخن خداى تبارك و تعالى است . »\r\nحقيقتى كه امام صادق عليه السّلام در اين حديث بيان مىفرمايد ، تعارف نيست بلكه بيان واقعى است ، و قرآن كريم نيز بر اين واقعيّت در آيه تطهير اشاره فرموده است :\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n ( إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً )  ؛\r\n« خداوند اراده كرده است كه هر نوع پليدى را از شما اهلبيت دور سازد و شما را پاك و پاكيزه گرداند . » « 1 »\r\nاحاديث رسول اكرم صلّى اللّه عليه و آله نيز اين حقيقت را بيان مىكند ، آنجا كه مىفرمايد :\r\n( تركت فيكم الثّقلين : كتاب اللّه و عترتى اهل بيتى ؛ )\r\n« در ميان شما دو امانت گرانبهايى گذاشتم كه يكى كتاب خدا و ديگرى عترت و اهلبيتم مىباشد . » « 2 »\r\nبررسى تاريخ درخشان اهلبيت نيز حقيقت فوق را اثبات مىكند و هر پژوهشگر با انصافى را قانع مىسازد كه آنها معدن دانش و فضيلت ، اسوه‌هاى شرف و تقوى ، مشعلهاى نجات و هدايت و آويزه‌هاى متين و مورد اطمينان هستند ، و هر دانشمند با انصافى تاريخ زندگى آنها را بخواند خود را در برابر عظمت جد بزرگوارشان حضرت رسول اكرم صلّى اللّه عليه و آله احساس مىكند .\r\n\r\nايمان از ديدگاه اهلبيت\r\nدر كتاب اهلبيت عصمت و طهارت ، ايمان به قلب اختصاص ندارد ، بلكه همه اعضاء و جوارح تن آدمى را دربر مىگيرد .\r\n\r\n\r\n","description":"","footnote":"\r\n( 1 ) - احزاب ، آيه 33 .\r\n( 2 ) - منابع حديث ثقلين را در كتاب « دلائل الصّدق » از مرحوم مظفر و كتاب « فضائل الخمسة من الصّحاح الستة » از آقاى فيروزآبادى بخوانيد كه همه مصادرشان از كتب اهل سنت است .\r\n","page_name":" 16 ","page_number":16},
  {"content":"\r\n\r\nدر اين رابطه حديث مفصّلى از امام جعفر صادق عليه السّلام روايت شده كه در ضمن آن آثار و نشانه‌هاى ايمان دقيقا بيان شده و توضيح داده شده كه ثمرات ايمان در همه اعضا و جوارح آشكار مىشود و آثار ايمان به روشنى در آنها ديده مىشود .\r\nو اينك فرازهائى از اين حديث شريف را در ضمن پنج فصل با مختصر توضيحى مىآوريم .\r\nما اين حديث را از كتاب شريف « اصول كافى » اثر ارزشمند « محمد بن يعقوب كلينى » محدّث جليل القدر قرن سوم هجرى و متوفّاى 329 هجرى ، نقل مىكنيم . « 1 »\r\n\r\n1 . ايمان قلب\r\n( فرض اللّه على القلب الايمان ، و الإقرار و المعرفة بأن لا إله الّا اللّه وحده لا شريك له ، و أنّ محمّدا عبده و رسوله . ؛ )\r\n« خداى تبارك و تعالى ايمان را بر دلها واجب گردانيده كه درك كنند و اعتراف نمايند كه جز خداى يكتا و بىهمتا معبودى قابل پرستش نيست ، و حضرت محمد صلّى اللّه عليه و آله بنده و فرستاده اوست . »\r\nقلب مركز تصميم‌گيرى و ستاد فرماندهى كشور تن است ، غم و شادى ، خوف و رجا ، شور و نشاط و همه عواطف و احساسات در آنجا نقش مىبندد .\r\nاگر ايمان وارد قلب شود غرائز را تعديل مىكند ، احساسها را\r\n\r\n\r\n","description":"","footnote":"\r\n( 1 ) - اصول كافى ، جلد دوم ، ص 33 ، چاپ سوم\r\n","page_name":" 17 ","page_number":17},
  {"content":"\r\n\r\nجهت مىدهد ، انسان را به سوى عمل سوق مىدهد ، و بالاخره قلبى كه سرشار از ايمان باشد انسان را به سوى حق و اعمال شايسته وا مىدارد و حق را در برابر انسان آن‌قدر جلوه مىدهد كه انسان عزيزانش را در راه آن تقديم مىكند و باطل را با همه زرق و برقش آن‌قدر پست مىنمايد كه انسان از آن متنفّر مىشود .\r\nدر مورد چنين قلبى در احاديث قدسى آمده است كه خداى تبارك و تعالى مىفرمايد :\r\n( ما وسعتنى ارضى و لا سمائى ، و وسعنى قلب عبدى المؤمن . ) ؛\r\n« من در آسمان و زمين نمىگنجم ولى در دل بنده مؤمنم مىگنجم . »\r\nبه مناسبت گفتگو از ايمان دل گفتارى را از « گاندى » نقل مىكنيم :\r\nنمىتواند تو را نابود سازد ، تا هنگامى كه بر ايمان و اعتقاد خود استوار هستى ، كسى كه دين و درونت را از تو مىربايد ، او تو را به معناى واقعى كلمه نابود ساخته است . »\r\nگاندى در فراز ديگرى از كتاب « مذهب من » مىگويد :\r\n« خداوند در همه چيز ، حتى در كفر كافران تجلى مىكند .\r\n« هدف گاندى از تعبير فوق اين است كه هر كسى به خداوند ايمان دارد ، حتى كسى كه بت را مىپرستد ، در واقع مىخواهد خدا را بپرستد ولى در تطبيق آن اشتباه مىكند ، هر كسى از روى فطرت ناخودآگاه به خدا ايمان دارد ، ولى در مقام عمل يكى بت را مىپرستد ، ديگرى انسانيت را ، سومى حزب مورد علاقه‌اش را ، چهارمى ثروت و مقام را ، پنجمى هواى نفس را .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nدر ميان معبودهاى باطل هواهاى نفسانى بيش از همه پيرو دارد و بيش از همه آنها در دلهاى افراد زبون نفوذ دارد ، از اينجاست كه قرآن كريم از اين معبود به صورت مشخص بحث كرده است ، آنجا كه مىفرمايد :\r\n ( أَ فَرَأَيْتَ مَنِ اتَّخَذَ إِلهَهُ هَواهُ . ) ؛ \r\n« آيا ديدى آن كسى را كه خواسته‌هاى نفس خود را خداى خويش اخذ كرده است » . « 1 »\r\nو چه بسيارند كسانى كه از نظر اعتقاد و تئورى به خداى يكتاى بىهمتا معتقدند ، ولى در مقام عمل چون درهم و دينار مىبينند او را فراموش مىكنند و نمىشناسند و در عين حال كارهاى خلاف و ناشايست خود را از نظر مذهبى توجيه مىكنند و به آن رنگ مذهب مىزنند .\r\n\r\n2 . ايمان زبان\r\n( فرض اللّه على اللّسان القول و التّعبير عن القلب بما عقد و اقرّ به ) ؛\r\n« خداى منان بر زبان واجب كرده كه آنچه در دل به آن معتقد است همان را به زبان آورد و ترجمان دل باشد » .\r\nزبان بايد پيش از هر چيزى اعتقاد درونى خود به خداى منان را به زبان آورد ، و از عقيده و توكل و تسليم فرمان خداى يكتا بودنش پرده بردارد .\r\n\r\n\r\n","description":"","footnote":"\r\n( 1 ) - سوره جاثيه - آيه 23\r\n","page_name":" 19 ","page_number":19},
  {"content":"\r\n\r\nچنان كه خداى سبحان مىفرمايد :\r\n ( وَ مَنْ أَحْسَنُ قَوْلًا مِمَّنْ دَعا إِلَى اللَّهِ وَ عَمِلَ صالِحاً وَ قالَ إِنَّنِي مِنَ الْمُسْلِمِينَ ؛ \r\n« چه كسى از جهت گفتار نيكوتر است از كسى كه به سوى خداوند دعوت كند و عمل شايسته انجام دهد و بگويد كه من از مسلمانان هستم . » « 1 »\r\nيكى از شرايط اسلام ، اعلام آنست ، و مسلمانان اعلام اسلام را « شهادت » مىنامند و شخص مسلمان بايد شهادتين را به زبان جارى كند ، و براى اعلام شهادتين است كه اين‌همه مسجد ساختند و گنبد و مناره ساختند و بانگ تكبير را در اعماق فضا به صدا در آوردند .\r\nكسى كه بدون دليل شهادتين را مخفى بدارد در زمره مسلمانان قرار نمىگيرد نه در دنيا و نه در آخرت . هدف اصلى از اعلام شهادتين اين است كه همه دنيا بداند كه اسلام آئين توحيد است و حضرت محمد صلّى اللّه عليه و آله بنده و فرستاده پروردگار است ، او را براى رهائى بشيريت از بهره‌كشى استعمارگران ، و نجات انسانها از كرنش در برابر بتهاى چوبى و گوشتى و فلزى ، فرستاده است .\r\nاو مبعوث شده كه انسانيّت را به سعادت و شرف و فضيلت انسانى برساند و به جامعه بشرى تفهيم كند كه جز خدا كسى سرپرست و قيّم مردم نيست .\r\n\r\n\r\n","description":"","footnote":"\r\n( 1 ) - سوره فصلت ، آيه 33\r\n","page_name":" 20 ","page_number":20},
  {"content":"\r\n\r\nاز آثار ايمان زبان است كه جز حق و حقيقت نگويد ، امر به معروف و نهى از منكر نمايد ، در اصلاح و آشتى دادن بين مردم تلاش كند ، دانش و فضيلت را در جامعه منشر كند ، كسى را نيازارد ، دروغ نگويد ، غيبت نكند ، تهمت نزند ، جاسوسى نكند ، در مورد چيزهائى كه آگاهى ندارد ، بحث و جدل نكند .\r\nافلاطون مىگويد : « آدم پست و فرومايه كسى است كه در مورد چيزى كه به او سودى ندارد زياد حرف بزند ، و در مورد چيزى كه از او نمىخواهند بازگو كند . »\r\nرسول گرامى اسلام صلّى اللّه عليه و آله در اين رابطه مىفرمايد :\r\n( هل يكبّ النّاس على مناخرهم فى النّار الّا حصاد السنتهم . ؛ )\r\n« آيا مردم را جز دست‌آوردهاى زبانشان روى دماغشان به جهنم مىافكند ؟ . » « 1 »\r\n\r\n3 . ايمان گوش\r\n( فرض اللّه على السّمع ان يتنزه عن الاستماع الى ما حرّم اللّه . ) ؛\r\n« خداوند بر گوش واجب كرده كه از گوش دادن به هر چيزى كه خداوند حرام كرده ، شديدا پرهيز كند . »\r\nگوش مؤمن بايد همواره به بهترين گفتار توجه داشته باشد و از گوش دادن به سخنان گزاف و باطل جدا پرهيز كند .\r\nچنان كه قرآن كريم مىفرمايد :\r\n\r\n\r\n","description":"","footnote":"\r\n( 1 ) - اصول كافى ، ج 2 ، ص 94\r\n","page_name":" 21 ","page_number":21},
  {"content":"\r\n\r\n  فَبَشِّرْ عِبادِ ، الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ ؛  \r\n« بشارت بده بندگانم را ، آنان كه سخن را گوش مىدهند و از بهترين آن پيروى مىكنند . » « 1 »\r\n وَ الَّذِينَ هُمْ عَنِ اللَّغْوِ مُعْرِضُونَ . ؛ \r\n« مؤمنان رستگار شدند . . . آنان كه از سخن بيهوده اعراض مىكنند . » « 2 »\r\n خُذِ الْعَفْوَ وَ أْمُرْ بِالْعُرْفِ وَ أَعْرِضْ عَنِ الْجاهِلِينَ . ؛ \r\n« گذشت را بگير ، و امر به معروف كن و از جاهلان روى بگردان . » « 3 »\r\nدر اين آيات به گوش امر شده است كه از كنار جاهلان كريمانه بگذرد و سخنان گزاف بيهوده آنان را در خود جاى ندهد و در پيرامون گفتارشان نينديشد .\r\nامام صادق عليه السّلام مىفرمايد :\r\n( من قال لك : ان قلت واحدة سمعت عشرا ، فقل له : ان قلت عشرا لم تسمع واحدة . ) ؛\r\n« كسى كه به تو مىگويد : « اگر يك كلمه بگوئى ده كلمه خواهى شنيد ، در پاسخش بگو : اگر ده كلمه بگوئى يك كلمه نخواهى شنيد . »\r\nمرد انديشمندى از كنار شخص فرومايه‌اى مىگذشت ، شخص فرومايه او را دشنام داد ، مرد انديشمند از او روى برتافت و قيافه ترش نكرد . ناظران به او گفتند : چرا به سخنان او اعتنا نكردى ؟ در پاسخ گفت : من هرگز از يك كلاغ انتظار ندارم كه همانند بلبل سخنان موزون و دلنشين بگويد .\r\n\r\n\r\n","description":"","footnote":"\r\n( 1 ) - سوره زمر آيه 18\r\n( 2 ) - سوره مؤمنون ، آيه 3\r\n( 3 ) - سوره اعراف آيه 199\r\n","page_name":" 22 ","page_number":22},
  {"content":"\r\n\r\nاز نشانه‌هاى ايمان گوش اين است كه آنچه سخن ناشايست از برادر مسلمان و يا در حق برادر مسلمانش بشنود ، آن را پوشيده بدارد و در ميان مردم شايع نكند .\r\nامام صادق عليه السّلام در اين رابطه مىفرمايد :\r\n( ادنى الكفر ( ا يسمع الرّجل عن اخيه الكلمة فيحفظها عليه ، يريد ان يفضحه بها . ) ؛\r\n« حد اقل كفر اين است كه انسان از برادر مسلمانش سخنى را بشنود ، آن را در حافظه‌اش نگهدارد ، تا روزى او را با اين سخن رسوا سازد . »\r\nمراد امام عليه السّلام اين است كه كسى كه برعليه برادر مسلمانش سند جمع مىكند و پرونده مىسازد ، تا او را افشاء كند به كفر از اسلام نزديكتر است ،\r\nقرآن كريم مىفرمايد :\r\n هُمْ لِلْكُفْرِ يَوْمَئِذٍ أَقْرَبُ مِنْهُمْ لِلْإِيمانِ ؛ \r\n« آنها در آن روز به كفر نزديكتر از ايمان بودند . » « 1 »\r\nدر اينجا مراد از كفر ، انكار صانع نيست ، بلكه منظور معناى وسيعتر آن است .\r\n\r\n4 . ايمان چشم\r\n( فرض اللّه على البصر ان لا ينظر الى ما حرّم اللّه عليه . ) ؛\r\n« خداوند بر چشم واجب كرده كه به سوى چيزى كه خداوند حرام كرده نگاه نكند . »\r\n\r\n\r\n","description":"","footnote":"\r\n( 1 ) - سوره آل عمران ، آيه 167\r\n","page_name":" 23 ","page_number":23},
  {"content":"\r\n\r\nخداوند متعال در قرآن كريم مىفرمايد :\r\n قُلْ لِلْمُؤْمِنِينَ يَغُضُّوا مِنْ أَبْصارِهِمْ وَ يَحْفَظُوا فُرُوجَهُمْ ؛ \r\n« مؤمنان را بگو كه ديدگان خود را فرو بندند و دامنهاى خود را پاكيزه نگهدارند . » « 1 »\r\n « وَ قُلْ لِلْمُؤْمِناتِ يَغْضُضْنَ مِنْ أَبْصارِهِنَّ وَ يَحْفَظْنَ فُرُوجَهُنَّ ؛ \r\n« زنان با ايمان را بگو ديدگان خود را فرو بندند و دامنهاى خود را پاكيزه نگهدارند . » « 2 »\r\n ( إِنَّ السَّمْعَ وَ الْبَصَرَ وَ الْفُؤادَ كُلُّ أُولئِكَ كانَ عَنْهُ مَسْؤُلًا ) ؛ \r\n« بىگمان گوش و چشم و قلب ، هر كدام مورد پرسش قرار خواهد گرفت . » « 3 »\r\nآرى نشانه ايمان ديده فرو بستن آن از محرّمات الهى است ، كه نگاه بذرافشانى شهوت در كشتزار دل و آغاز همه روابط نامشروع است ، چنان كه « شوقي » مىگويد :\r\n نظرة فابتامة فسلام * فكلام فموعد فلقاء \r\n« نگاهى ، پس لبخندى ، آنگه سلامى ، سپس گفتارى ، آنگاه ، وعده‌اى ، وانگهى ديدارى . »\r\nدر حديث آمده است : « نگاه اول از آن تو ، و نگاه دوم برعليه توست . » « 4 »\r\n\r\n\r\n","description":"","footnote":"\r\n( 1 ) - سوره نور ، آيه 30\r\n( 2 ) - سوره نور ، آيه 31\r\n( 3 ) - سوره اسراء ، 36\r\n( 4 ) - منظور از نگاه اول ، نگاه بىاراده است كه بر حسب تصادف نگاهش بيفتد و فورا چشم بپوشد و نگاه دوم نگاهى است كه از روى اراده واقع شود .\r\n","page_name":" 24 ","page_number":24},
  {"content":"\r\n\r\nامام صادق عليه السّلام مىفرمايد :\r\n( النّظر سهم من سهام ابليس . ) ؛\r\n« نگاه ، تيرى از تيرهاى زهراگين شيطان است . »\r\nديده مؤمن همواره در جهان خلقت مىنگرد و آثار شگرف آفرينش را مورد مطالعه قرار مىدهد و با قدرت بىپايان و حكمت بيكران خداوند منان آشنا مىشود ، كه اگر ديده و دل نبود ، از اين همه دانش و تمدن و زندگى نام و نشانى نبود .\r\n\r\n5 . ايمان دست\r\n( فرض اللّه على اليد ان لا يبطش بها فيما حرّم اللّه ، و ان يبطش بها فيما امر اللّه ، و فرض عليها الصّدقة و صلة الرّحم و الجهاد فى سبيل اللّه ) ؛\r\n« خداوند بر دست واجب گردانيده كه هرگز به سوى محرّمات الهى دراز نشود و به سوى آنچه خداوند دستور فرموده دراز بشود .\r\nخداوند همچنين صدقه ، صله رحم و جهاد در راه خدا را بر آن واجب فرموده است . »\r\nنشانه دست با ايمان اين است كه به طور مداوم در چيزهائى كه به سود جامعه است تلاش كند ، و هرگز در چيزى كه به ضرر جامعه است به كار نرود ، و از گناهان به شدّت پرهيز كند .\r\nدكتر الكيس كارل ، زيست‌شناس معروف فرانسوى ، در كتاب معروف « انسان موجود ناشناخته » مىنويسد :\r\n« دست كارهاى شگفتى انجام مىدهد ، درحالىكه مشغول\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nكارى هست ، سرما و گرما و نرمى و خشن بودن اشياء را نيز حسّ مىكند ، بر انجام كارهاى ابزار و ادوات مختلفى قادر است ، مىتواند همانند چكش ضربه وارد كند ، چون تبر درختان را بشكند ، همانند خيش كشاورزان زمين را شخم بزند ، چون هماوران دوران باستان شمشير به دست گيرد ، هواپيماهاى عصر حاضر را هدايت كند ، قلم موئيس هنرمندان را در دست بگيرد و تابلوئى ترسيم كند ، قلم نويسندگان را در دست بگيرد و شاهكار ادبى بيافريند و يا ميل بافندگى را در دست بگيرد و پوشاك ببافد . . . آرى مىتواند نسلى را نابود كند و مىتواند دست نوازش بر سر بينوايان بكشد ، مىتواند دزدى كند و مىتواند بخشش نمايد ، مىتواند تخم بكارد و مىتواند بمب بيندازد . آرى دست نقش مؤثّرى در چيرگى انسان بر طبيعت دارد و سهم فراوانى در پيشرفت جامعه و بالا رفتن عقل و فرهنگ بشرى دارد . »\r\nآرى هنگامى كه انسان يكى از قله‌هاى طبيعت را در پرتو تلاش و تجربه تسخير نمود و يكى از قلعه‌هاى شناخت را فتح نمود ، مشكلات يكى پس از ديگرى حلّ مىشود و پلّه‌هاى پيشرفت را مىپيمايد ، افقهاى جديدى در برابرش باز مىشود و در مسير تكاملى خود پيش مىرود .\r\n\r\n6 . ايمان پاها\r\n( فرض اللّه المشى على الرّجلين الى طاعته لا الى معصيته ) ؛\r\n« خداوند بر پاها واجب كرده كه همواره به سوى اطاعت پروردگار گام بردارد و هرگز به طرف معصيت و نافرمانى خداوند حركت نكند . »\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nخداى تبارك و تعالى در قرآن كريم مىفرمايد :\r\n وَ تَشْهَدُ أَرْجُلُهُمْ بِما كانُوا يَكْسِبُونَ ؛ \r\n« پاهاى آنها به آنچه انجام داده‌اند گواهى مىدهد . » « 1 »\r\nبا پاها روى زمين راه مىرويم ، در آب پا مىزنيم ، از كوهها و درختها بالا مىرويم ، ولى بايد از حركت به سوى گناه و معصيت به شدّت پرهيز كنيم .\r\nروايت جالب و جامع امام جعفر صادق عليه السّلام كه فرازهائى از آن را در شش بخش آورده‌ايم ، بهترين تصوير و والاترين نمونه فضائل اخلاقى و صفات برجسته انسانى را براى ما ارائه مىدهد ، و دين را مرادف و مساوى با اخلاق عاليه انسانى معرّفى مىكند و انسان را تنها در صورتى مؤمن مىشناسد ، كه از صفات زشت كينه‌توزى ، خودخواهى و خودمحورى پيراسته باشد و در برابر جامعه بشرى احساس مسئوليّت نمايد و معيارهاى عقلى ، عاطفى ، روحى و جسمى را دقيقا رعايت كند ، به‌طورىكه هر عضوى را در مورد خود به كار ببرد ، هر غريزه‌اى را در محدوده خود به كار بگيرد ، و از حدودى كه براى آن تعيين شده تجاوز نكند . اين همان اسلامى است كه بر رسول گرامى اسلام حضرت محمّد بن عبد اللّه صلّى اللّه عليه و آله و سلّم نازل شده است ، كه خود مىفرمايد :\r\n( انّما بعثت لاتمّم مكارم الاخلاق ) ؛\r\n« جز اين نيست كه من براى تكميل فضائل اخلاقى برانگيخته شدم . »\r\n\r\n\r\n","description":"","footnote":"\r\n( 1 ) - سوره يس ، آيه 65\r\n","page_name":" 27 ","page_number":27},
  {"content":"\r\n\r\nاگر جامعه اسلامى تعاليم عاليه اسلامى را براساس اين حديث و ديگر كلمات گهربار امامان اهلبيت را بياموزند ، راه حلّ صحيح و اساسى همه مشكلات زندگى را در آن خواهند يافت .\r\n\r\nپيرامون فقه اسلامى\r\n\r\nاحكام و فلسفه آن\r\nدر فقه اسلامى احكام و دستوراتى هست كه در قرآن و سنّت به طور صريح بيان و مقرّر شده ، و قواعد و اصولى مىباشد كه از قرآن و سنّت سرچشمه گرفته است . براى هر حكمى از احكام اسلامى انگيزه و فلسفه‌اى هست كه به سبب آن وضع شده است ، برخى از فلسفه‌هاى احكام حفظ آسايش و آرامش جامعه است ، برخى از آنها حفظ توازن و تعادل در اجتماع و برخى ديگر براى جلب منفعت و يا دفع ضرر و يا درمان بيماريهاى اجتماعى است ، كه در هر يكى از آنها مصلحت و منفعت فرد و اجتماع رعايت شده است .\r\nاحكام و مقرّرات شرع مقدّس اسلام بر چند گونه است كه برخى تشريع و برخى ديگر امضاى شارع است كه در چند بخش به تفصيل آن مىپردازيم :\r\n\r\n1 . احكام توقيفى\r\nهمه احكام و مقرّرات مربوط به عبادات از ابتكارات شارع مقدّس است و به اصطلاح « توقيفى » است يعنى موقوف به حكم\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nشارع است ، و عرف و عقل كوچكترين حقّ مداخله در آن ندارند ، زيرا قدرت تشخيص و فهم آن را ندارند كه عبادت بايد به چه شكل انجام بگيرد و انگيزه آن چيست ؟ ولى لازمست كه اصل عبادت و شكل آن با عقل منافات نداشته باشد ، زيرا اسلام با تمام معناى كلمه دين با عقل سازگار است و هرگز نبايد حكمى از احكام با عقل منافات داشته باشد به خلاف « حنبلىها » و « ابن تيميّه » كه « دين » را ما فوق عقل تصوّر كرده‌اند ! ! ابن تيميّه معتقد است كه عقل نبايد در چيزى از امور دين مداخله كند ، بلكه لازمست تمام تلاش خود را به مسائل مادّى چون زراعت ، تجارت ، طبّ و هندسه منحصر كند !\r\nدر اينجا عقيده ابن تيميّه با اعتقاد باستانى بسيارى از مردان كليسا موافق است ، كه موضوعات دينى را از موضوعات عقلى جدا دانسته مىگويند :\r\n« هر اقدامى براى وارد كردن عقل به حريم دين و ايمان به نابودى مسيحيّت منتهى مىشود كه دين را ما فوق عقل مىداند ! و لذا تو بايد ايمان بياورى بدون اينكه عقل و انديشه‌ات را به كار اندازي ! بلكه مسائل دينى و ايمانى هر قدر با عقل تضادّ داشته باشد ، به همان اندازه ارزش آن بالا مىرود . . . روى اين بيان لازمست كه زبان عقل را بريد و راه انديشه را فروبست ، كه عقل هرگز نمىتواند اين حقيقت مذهبى را بپذيرد كه به ما مىگويد :\r\n« يك انسان ساده و متواضع پسر خداست ، و حضرت مريم باكره مادر خداست » ! ! « 1 »\r\n\r\n\r\n","description":"","footnote":"\r\n( 1 ) - مجلّه « الفكر المعاصر » شماره سپتامبر 1970 ميلادى ، مقاله « كسير كجور در چنگال هگل » همراه مصادر و منابع .\r\n","page_name":" 29 ","page_number":29},
  {"content":"\r\n\r\nاين همان منطق وارونه است كه با هيچ منطقى سازگار نيست ، كه همه پيامبران ، مصلحان ، دانشمندان و انديشمندان مسائل دينى را با عقل و برهان اثبات مىكنند و مردم را با اقامه دليل و برهان به سوى دين و آئين دعوت مىكنند . اين منطق بر خلاف واقع است و لازمه جدائى عقل و دين ، تضادّ دين و حقيقت و واقعيّت است .\r\n\r\n2 . احكام عرفى\r\nمنظور از احكام عرفى احكامى است كه از طرف شارع مقدّس بيان شده و عناوين آن از طرف عرف مشخص مىشود و حكم شارع تابع عناوين عرفى است ، مانند حرام بودن خيانت در معامله و روابط نامشروع ، و لزوم اداى دين و عمل به پيمان . به عنوان مثال : شارع مقدّس مىفرمايد : خيانت حرامست ، امّا اينكه چگونه معامله‌اى خيانت است ، آن را عرف تعيين مىكند . از اينجاست كه در زبان فقها متداول است كه مىگويند : « احكام تابع عناوين است . » كه اين عناوين از طرف عرف تعيين مىشود .\r\nو شارع در آن مداخله نمىكند ، و نيازى به دقّت عقلى و آزمايشهاى علمى ندارد .\r\n\r\n3 . امضاى شارع\r\nبرخى از احكام اسلام از طرف شارع مقدّس قانون‌گذارى و ابتكار نشده است ، بلكه روابط متداول در ميان مردم از طرف\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nشارع امضا شده است . در اين موارد احكام مربوط به اين روابط متداول از قبيل روابط تجارتى و تعاونى به صورت يك حكم مذهبى و قانونى تنظيم شده ، تا جنبه‌هاى مختلف آن مورد توجّه قرار بگيرد و از ضمانت اجرائى قويترى برخوردار گردد . در اين موارد شارع مقدّس اصلاحاتى در روابط موجود به عمل آورده و جلو مفاسد و خطرات را گرفته است ، در مواردى دائره آن را وسيعتر ، و در مواردى تنگتر نموده است . ولى همه اين تصرّفات و تغييرات از باب راهنمائى و ارشاد به مصالح و جلوگيرى از مفاسد و تباهيها است ، درست همانند باب امر به معروف و نهى از منكر .\r\n\r\n4 . احكام ويژه\r\nبرخى از احكام در يك مقطع زمانى خاصّ براى محيطى خاصّ قانون‌گذارى شده كه در زمان ديگر و براى اجتماعى ديگر الزامى نيست ، مانند احكام ويژه بنى اسرائيل كه به برخى از آنها در قرآن كريم اشاره شده است :\r\n وَ عَلَى الَّذِينَ هادُوا حَرَّمْنا كُلَّ ذِي ظُفُرٍ وَ مِنَ الْبَقَرِ وَ الْغَنَمِ حَرَّمْنا عَلَيْهِمْ شُحُومَهُما إِلَّا ما حَمَلَتْ ظُهُورُهُما أَوِ الْحَوايا أَوْ مَا اخْتَلَطَ بِعَظْمٍ ذلِكَ جَزَيْناهُمْ بِبَغْيِهِمْ وَ إِنَّا لَصادِقُونَ ؛ \r\n« بر كسانى كه يهودى شدند حرام كرديم هر صاحب ناخن را و از گاو و گوسفندان حرام كرديم بر آنها پيه‌هاى آن دو را ، جز آنچه بر پشت آنها\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nبچسبد يا در معده آنها باشد و يا به استخوانشان آميخته باشد ، اين‌چنين مجازات كرديم آنها را در برابر ستمهايشان ، كه بىگمان ما راستگويانيم . » « 1 »\r\n  فَبِظُلْمٍ مِنَ الَّذِينَ هادُوا حَرَّمْنا عَلَيْهِمْ طَيِّباتٍ أُحِلَّتْ لَهُمْ وَ بِصَدِّهِمْ عَنْ سَبِيلِ اللَّهِ كَثِيراً ، وَ أَخْذِهِمُ الرِّبَوا وَ قَدْ نُهُوا عَنْهُ وَ أَكْلِهِمْ أَمْوالَ النَّاسِ بِالْباطِلِ ؛  \r\n« به سبب ظلم و ستم كسانى كه يهودى شدند حرام كرديم بر آنها پاكيزه‌هائى را كه بر آنها حلال بود ، و به سبب بازداشتشان عدّه بسيارى را از راه خدا ، و به سبب ربا گرفتنشان ، كه از آن نهى شده بودند ، و به سبب خوردنشان اموال مردم را به ناحق . » « 2 »\r\nاين حكم ويژه كه در مقطع زمانى خاصّى براى بنى اسرائيل قانون‌گذارى شده با وضع خاصّ آنها سازگار بود كه دچار بيمارى خودخواهى و خودبزرگ‌بينى شده ، خود را قوم برگزيده خداوند و يكتا آيت و نشانه آفريدگار مىپنداشتند و تصّور مىكردند كه اگر نژاد اسرائيل نباشد براى خداوند آيتى نخواهد بود . مفهوم آن اينست كه وجود خداى تبارك و تعالى با قوم يهود نوعى ارتباط دارد ! ، كه خداوند از پندار ستمگران بسيار منزّه است . « 3 »\r\n\r\n\r\n","description":"","footnote":"\r\n( 1 ) - سوره انعام ، آيه 146\r\n( 2 ) - سوره نساء ، آيه 160\r\n( 3 ) - از مقاله علمى و پرمحتواى مجلّه مصرى « المجله » شماره ژانويه 1970 ميلادى تحت عنوان : « التّوراة »\r\n","page_name":" 32 ","page_number":32},
  {"content":"\r\n\r\n\r\n5 . قوانين طبيعى\r\nيك سلسله احكام و مقرّراتى هست كه براى زندگى انسان لازم و ضرورى است ، و هرگز زندگى اجتماعى انسانها در هيچ مقطعى بدون آن مقرّرات قابل تداوم نيست اين مقرّرات اجتماعى را قوانين طبيعى مىناميم . قوانين طبيعى قابل نسخ نيست ، زيرا نسخ اين مقرّرات زور و استبداد است ، اين قوانين قابل جعل و قانون‌گذارى هم نيست ، زيرا اين قوانين در اجتماع موجود است ، و جعل مجدّد آن تحصيل حاصل است . روى اين بيان اگر در شريعت آسمانى ، حكمى در مورد يكى از اين قوانين آمده باشد به عنوان قانون‌گذارى نيست ، بلكه به عنوان بيان واقعيت است . در اينجا چند نمونه از آيات و احاديث وارده به عنوان بيان واقعيت را مىآوريم :\r\n1 .  « يا أَيُّهَا النَّاسُ كُلُوا مِمَّا فِي الْأَرْضِ حَلالًا طَيِّباً ؛ \r\n« اى مردم ! بخوريد از آنچه حلال و پاكيزه در روى زمين است . » « 1 »\r\n2 .  كُلُوا وَ ارْعَوْا أَنْعامَكُمْ ؛ \r\n« بخوريد و دامهاى خود را بچرانيد . » « 2 »\r\nپر واضح است كه خوردن نعمتهاى حلال پروردگار ، حق طبيعى انسان ، و چريدن در دشت و دمن ، حق طبيعى حيوان است ، درست همانند حقّ حركت و برخاستن و حق نفس كشيدن ، و حق آشاميدن كه كسى نمىتواند اين حق را از انسان\r\n\r\n\r\n","description":"","footnote":"\r\n( 1 ) - سوره بقره ، آيه 168\r\n( 2 ) - سوره طه ، آيه 54 .\r\n","page_name":" 33 ","page_number":33},
  {"content":"\r\n\r\nسلب كند ، يا اين حق را به انسان عطا كند . آرى مىتوان اين حقوق را به خدا نسبت داد ، زيرا او آفريدگار جهان است و آنچه در عالم هست او آفريده و او عطا فرموده است .\r\n3 .  وَ لا تَزِرُ وازِرَةٌ وِزْرَ أُخْرى ؛ \r\n« برنمىدارد بردارنده‌اى بار گناه ديگرى را . » « 1 »\r\n4 .  لا يُكَلِّفُ اللَّهُ نَفْساً إِلَّا ما آتاها ؛ \r\n« خداوند كسى را جز در آنچه به او عطا فرموده ، تكليف نمىكند . » « 2 »\r\nاكنون كه در آئين عدل و حقّ تكليف بر غير مقدور جايز نيست برداشتن آن نيز معنى ندارد ، وقتى كه بازخواست شخص بىگناه به سبب جرم ديگرى روا نيست ، برداشتن آن نيز مفهوم ندارد ، مگر از باب بيان واقعيت ، توضيح مطلب ، و يا اسناد شىء به علّة العلل ، كه آفريدگار جهان هستى و طبيعت و پديد آورنده همه سنتها و قوانين است .\r\n5 .  يا أَيُّهَا الَّذِينَ آمَنُوا لا تَأْكُلُوا أَمْوالَكُمْ بَيْنَكُمْ بِالْباطِلِ إِلَّا أَنْ تَكُونَ تِجارَةً عَنْ تَراضٍ مِنْكُمْ ؛ \r\n« اى كسانى كه ايمان آورده‌ايد ، اموال همديگر را در ميان خود به ناحق نخوريد ، مگر اينكه دادوستدى بار رضايت شما باشد . » « 3 »\r\n6 .   يا أَيُّهَا الَّذِينَ آمَنُوا أَوْفُوا بِالْعُقُودِ ؛  \r\n« اى كسانى كه ايمان آورده‌ايد به قراردادها عمل كنيد . » « 4 »\r\nفقها با آيه  « تِجارَةً عَنْ تَراضٍ »  بر صحّت معاملات استدلال\r\n\r\n\r\n","description":"","footnote":"\r\n( 1 ) - سوره انعام ، آيه 164 .\r\n( 2 ) - سوره طلاق ، آيه 7 .\r\n( 3 ) - سوره نساء ، آيه 29 .\r\n( 4 ) - سوره مائده ، آيه 7 .\r\n","page_name":" 34 ","page_number":34},
  {"content":"\r\n\r\nكرده‌اند و با آيه   « أَوْفُوا بِالْعُقُودِ »   بر لزوم وفا به پيمان و پايبندى به معاملات استدلال نموده‌اند . ولى در همه قوانين مجعول بشرى بدون استدلال به آيه و حديث بر لزوم عمل به پيمان تأكيد شده است ، زيرا عمل به قرارداد يك وظيفه اجتماعى است كه بدون آن هيچ رابطه اجتماعى قابل تداوم نيس . روى اين بيان آيات فوق براى بيان واقعيت است نه تشريع احكام و امثال اينها در قرآن فراوان است .\r\nدر سنّت نيز احاديث فراوانى در مورد قوانين طبيعى وارد شده كه براى بيان واقع است ، از آن جمله است :\r\n1 . ( على اليد ما اخذت حتّى تؤدّى ) ؛\r\n« چيزى را كه دستى گرفت ، برعهده آنست ، تا هنگامى كه آن را بپردازد . »\r\n2 . ( لا ضرر و لا ضرار فى الاسلام ) ؛\r\n« در اسلام ضرر و زيان روا نيست . »\r\n3 . ( رفع القلم عن الصّبى حتّى يحتلم ، و عن المجنون حتّى يفيق ، و عن النّائم حتّى يستيقظ ) ؛\r\n« از كودك قلم برداشته شده تا هنگامى كه بالغ شود ، از ديوانه قلم برداشته شده تا وقتى كه عاقل گردد ، و از خفته قلم برداشته شده تا موقعى كه بيدار شود . »\r\nو جز اينها ، از احاديث شريفه‌اى كه حقوق طبيعى را به صورت دستورات مذهبى و اصول شرعى بيان فرموده تا به صورت احكام شرعى درآيد كه بر پايه‌هاى محكم استوار باشد ،\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nو دستهاى بازيگر با آنها بازى نكند و حدّ و حريم آن معيّن باشد .\r\nيكى از دانشمندان معاصر مىگويد : وقتى كه يكى از قوانين طبيعى رنگ مذهب به خود مىگيرد ، از قداست و احترام خاصّى برخوردار مىگردد و ضمانت اجرائى پيدا مىكند ، همه قوانين مجعول بشرى نيز آرزو مىكنند كه اى كاش آنها هم رنگ مذهبى داشتند و مورد احترام بودند !\r\n\r\nاحكام متغيّر\r\nاز ويژگيهاى احكام طبيعى اينست كه ثابت و تغيير ناپذير است ، و هرگز با گذشت زمان دستخوش تغيير نمىشود ، زيرا اين قوانين براى همه ملّتها در هر زمان و مكان است و به مقطع زمانى خاصّ اختصاص ندارد ، زيرا فرض ما اينست كه اين احكام مطابق خلقت و طبيعت انسان است و قانونى كه با ناموس خلقت و آئين فطرت مطابق باشد تغييرناپذير است . و در مورد چنين قوانينى رسول گرامى اسلام فرموده است :\r\n( حلال محمّد صلّى اللّه عليه و آله حلال الى يوم القيامة و حرام محمّد صلّى اللّه عليه و آله حرام الى يوم القيامة ) ؛\r\n« حلال محمّد صلّى اللّه عليه و آله تا روز قيامت حلالست و حرام آن حضرت تا روز قيامت حرامست . »\r\nامّا احكام متغيّر كه قابل تغيير و تبديل است ، احكامى است كه در رابطه با وضع خاصّ يك جامعه جعل و تشريع شده ، كه با تغيير يافتن آن وضع آن قانون نيز تغيير مىيابد ، كه وجود و عدم اين قانون بستگى به وجود و عدم آن وضع دارد ، در اين موارد\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nميزان و معيار در تغيير اين احكام ، قوانين ثابت و جاويدان شرع مقدس اسلام است كه خطوط اصلى اين تغييرات را تعيين مىكند .\r\nاحكام متغيّر همانند نسخه دكتر است كه براى بيمارى با توجّه به وضع مزاجى و كيفيّت بيمارى او نوشته مىشود كه براى بيماريهاى ديگر و حتّى بيماران ديگر قابل استفاده نيست . احكام متغيّر نيز در ميان اقوام و اشخاص مختلف فرق مىكند .\r\nدر اينجا دو مثال براى احكام متغيّر مىزنيم :\r\n ( لِيُنْفِقْ ذُو سَعَةٍ مِنْ سَعَتِهِ وَ مَنْ قُدِرَ عَلَيْهِ رِزْقُهُ فَلْيُنْفِقْ مِمَّا آتاهُ اللَّهُ ) ؛ \r\n« صاحب وسعت بايد از وسعت خود انفاق كند و كسى كه روزىاش تنگ شده از آنچه خداوند عطايش فرموده انفاق كند . » « 1 »\r\nمثال ديگر حكم جهاد با مشركان است كه مسلمانان در مكّه ضعيف بودند و سازوبرگ نظامى نداشتند مأمور به جهاد نبودند ، هنگامى كه در مدينه قوّت يافتند به آنها اذن جهاد داده شد .\r\n\r\nاسلام زير بناى اخلاق\r\nهرگز دين و دانش صحيحى بدون معيارهاى اخلاقى و معنوى وجود نداشته است ، دانش يك سلسله فرمولهاى علمى خشك نيست كه آن را در حافظه‌ها نگهدارند و در كتابها منعكس كنند ، بلكه دانش و فرهنگ وسيله‌اى است كه براى مصالح مردم\r\n\r\n\r\n","description":"","footnote":"\r\n( 1 ) - سوره طلاق ، آيه 7 .\r\n","page_name":" 37 ","page_number":37},
  {"content":"\r\n\r\nتلاش مىكند ، براى بيماران دارو مىسازد ، براى آسايش مردم خوراك و پوشاك مىسازد و براى حلّ مشكلات مردم شب و روز تلاش مىكند .\r\nدين و آئين نيز عقيده و ايمان خالى نيست و ذكر خشك هم نيست كه با دانه‌هاى تسبيح در گردش باشد . بلكه درس صدق و صفا ، اخلاص و وفا ، و تلاش طاقت‌فرسا ، براى زندگى بهتر و برتر در هر دو سرا مىباشد .\r\nهمه علماى اخلاق اتّفاق نظر دارند كه شرع مقدس اسلام بيش از هر مكتب و آئين ديگر معيارهاى اخلاقى را رعايت كرده ، و در همه قواعد و احكام آن را منظور داشته است .\r\nدر اينجا چند نمونه از فقه اهلبيت را كه آئينه تمام‌نماى اصول و فروع اسلام است مىآوريم :\r\n\r\nچند نمونه از احكام اخلاقى\r\nمردى به خدمت امام صادق عليه السّلام شرفياب شد و عرضه داشت : « يك نفر يهودى هزار درهم به من خيانت كرد و سوگند ياد كرد . اينكه مقدارى از اموال او به دست من افتاده است ، آيا مىتوانم آن را به‌جاى هزار درهم خود بردارم ؟ » امام عليه السّلام در پاسخ فرمود :\r\n( ان خانك فلا تخنه ، و لا تدخل فيما عبته فيه ، و لو لا انّك رضيت بيمينه فاحلفته لامرتك ان تأخذ ممّا تحت يدك ، و لكنّك رضيت ، و قد مضيت اليمين بما فيها ) ؛\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n« اگر او به تو خيانت كرده ، تو در حقّ او خيانت نكن . تو مرتكب چيزى مشو ، كه ديگرى را براى آن نكوهش مىكنى . اگر نبود اينكه او را قسم دادى و به قسم او راضى شدى ، به تو مىگفتم از آنچه در دست توست حقّ خود را بردار ، ولى تو راضى شده‌اى و قسم او را امضا كرده‌اى . »\r\nدر اينجا امام صادق عليه السّلام به دو دليل اخلاقى ، آن شخص را امر مىفرمايد و حقّ خودش را از يهودى استيفا نكند و معادل حقّ خويش از مال او برندارد :\r\nدليل اول اينكه خيانت در برابر خيانت روا نيست ، اگر او كار زشتى انجام داده تو نبايد به خيال مقابله به مثل ، دست به كار زشت بزنى ، چنان كه مىفرمايد : « اگر او به تو خيانت كرده تو هرگز خيانت نكن ، تا مرتكب چيزى نشوى كه خود آن را نكوهش مىكنى . »\r\nپيشواى پرهيزگاران در اين رابطه مىفرمايد :\r\n( اكبر العيب ان تعيب ما فيك مثله ) ؛\r\n« بزرگترين عيبها اينست كه ديگرى را در مورد چيزى كه خود نيز دارى سرزنش كنى . » « 1 »\r\nخيانت يكى از بزرگترين صفات رذيله است كه از ستم ، دوروئى ، پستى و فرومايگى ريشه مىگيرد و شخص خائن از زمره مسلمانان بيرون است ، چنان كه در حديث شريف آمده است :\r\n( من غشّنا فليس منّا ) ؛\r\n« كسى كه به ما خيانت كند از ما نيست . »\r\nو در حديثى ديگر آمده است :\r\n\r\n\r\n","description":"","footnote":"\r\n( 1 ) - نهج البلاغه ، كلمات قصار ، شماره 353\r\n","page_name":" 39 ","page_number":39},
  {"content":"\r\n\r\n( انّ اللّه آلى على نفسه ان لا يجاوره خائن ) ؛\r\n« خداى تبارك و تعالى با خود عهد كرده كه هرگز شخص خيانت پيشه را به جوار قرب خود راه ندهد . »\r\nو روشنتر از آن حديث ديگرى است كه از رسول اكرم صلّى اللّه عليه و آله روايت شده است :\r\n( من خان امانة فى الدّنيا و لم يردّها الى أهلها ، ثمّ أدركه الموت مات على غير ملّتى ) ؛\r\n« كسى كه در دنيا خيانت كند و حق را به صاحب حق رد نكند آنگاه مرگش فرا رسد ، به غير آئين من مرده است . » « 1 »\r\nدر اينجا ممكن است خواننده گرامى تصوّر كند كه مورد بحث ما خيانت محسوب نمىشود ، زيرا آن يهودى حقّ اين شخص را غضب كرده و به دروغ قسم خورده است ، اگر اين شخص به مقدار حق خود از مال او بردارد ، در واقع تقاصّ كرده و حقّ خود را استيفا نموده است و اين خيانت نيست . وانگهى سوگند ياد كردن يهودى حقّ اين شخص را اسقاط نمىكند و ذمّه يهودى را برىء نمىكند ، بلكه سوگند صرفا براى ترك مخاصمه است و بس .\r\nو معناى امضا كردن سوگند نيز ترك دعوى و مخاصمه است ، و ديگر مدّعى حقّ اقامه دعوى ندارد ، ولى حقّ به گردن منكر باقى مىماند ، و لذا به او واجب است كه توبه كند و حق را به صاحب حق برساند .\r\nازاين‌رو اگر صاحب حق به مقدار حقّ خود از مال او بردارد\r\n\r\n\r\n","description":"","footnote":"\r\n( 1 ) - سفينة البحار ، ج 1 ، ص 433 .\r\n","page_name":" 40 ","page_number":40},
  {"content":"\r\n\r\nاين تقاصّ است نه خيانت .\r\nدر پاسخ بايد يادآور شويم كه امضاى سوگند دروغ به اين معناست كه شخص مدّعى از ادّعاى خود دست مىكشد و كار منكر را به خدا وامىگذارد ، و لذا همه فقها گفته‌اند كه بايد سوگند به لفظ جلاله باشد و در حديث آمده است :\r\n( من كان حالفا فليحلف باللّه او يذر ) ؛\r\n« هركس بخواهد سوگند بخورد يا بايد به خدا سوگند بخورد و يا از سوگند منصرف شود . »\r\nروى اين بيان كسى كه سوگند را امضا كرده كار منكر را به خدا تفويض نموده است ، اگر بعدا بخواهد از مال او حقّ خود را تقاص كند معنايش اينست كه از تفويض خود باز مىگردد و آن پيمان‌شكنى آشكار است . دوّمين دليل اخلاقى در اين حديث اينست كه صاحب حق ، سوگند منكر را امضا كرده و از مخاصمه خود دست كشيده است ، و مادّه نزاع را از ريشه و بن بركنده است و منكر در برابر هيچ دادگاهى جز محكمه عدل الهى مسئوليّتى ندارد ، اگر در اينجا به صاحب حق اجازه داده شود كه پس از سوگند حق خود را از مال منكر بردارد ، ديگر هيچ منازعه و مخاصمه‌اى پايان نمىيابد ، و دادگاهها لغو مىشود و سوگندها عبث مىگردد .\r\nپيشواى ششم شيعيان مىفرمايد : هرگاه رسول اكرم صلّى اللّه عليه و آله سريّه‌اى « 1 » را ترتيب مىداد ، اميرش را صدا مىكرد و در كنار\r\n\r\n\r\n","description":"","footnote":"\r\n( 1 ) - جنگهائى كه رسول اكرم صلّى اللّه عليه و آله شركت مىكرد « غزوه » ناميده مىشد ، و جنگهائى كه آن حضرت شركت نداشت « سريّه » ناميده مىشد .\r\n","page_name":" 41 ","page_number":41},
  {"content":"\r\n\r\nخود در ميان اصحاب مىنشاند و مىفرمود :\r\n( سيروا باسم اللّه و فى سبيل اللّه و على ملّة رسول اللّه ، و لا تغدروا ، و لا تفعلوا ، و لا تقطعوا شجرة الّا ان تضطرّوا اليها ، و لا تقتلوا شيخا فانيا ، و لا صبيّا و لا امرأة ) ؛\r\n« به نام خدا ، در راه خدا و بر سيره رسول خدا حركت كنيد ، حيله نكنيد ، زياده‌روى نكنيد ، درختى را قطع نكنيد مگر اينكه ناگزير شويد ، پيرمردى را نكشيد ، كودكى را نكشيد و زنى را نكشيد . »\r\nجنگ به هر حال شرّ است ، زيرا نابودى و خون و مرگ و آتش است ، بر غالب و مغلوب . اگر براى از بين بردن زور و قلدرى ، چاره‌اى جز توسّل به جنگ نباشد ، بايد براساس قوانين انسانى و اخلاقى جهاد باشد ، كه خون بىگناهان محفوظ بماند و بر حريم اموال و نواميس بىگناهان هيچ تجاوزى نشود ، حتّى در مورد جنايتكاران نيز بيش از آنچه مستحق هستند ، مؤاخذه نشود ، كه خداى تبارك و تعالى مىفرمايد :\r\n مَنْ جاءَ بِالْحَسَنَةِ فَلَهُ عَشْرُ أَمْثالِها وَ مَنْ جاءَ بِالسَّيِّئَةِ فَلا يُجْزى إِلَّا مِثْلَها وَ هُمْ لا يُظْلَمُونَ ؛ \r\n« هركس كار زشتى انجام دهد كيفر داده نمىشود مگر همانند آن را و آنها مورد ستم قرار نمىگيرند . » « 1 »\r\n فَإِنِ انْتَهَوْا فَلا عُدْوانَ إِلَّا عَلَى الظَّالِمِينَ ؛ \r\n« اگر دست بكشند ، جز بر گروه ستمكاران تجاوز و تعدّى نيست . » « 2 »\r\nدر فراز بالا كه امام صادق عليه السّلام از جدّ بزرگوارش صلّى اللّه عليه و آله در رابطه با جهادگران روايت نموده است ، همه مكارم اخلاق يك جا گرد\r\n\r\n\r\n","description":"","footnote":"\r\n( 1 ) - سوره انعام ، آيه 160 .\r\n( 2 ) - سوره بقره ، آيه 193 .\r\n","page_name":" 42 ","page_number":42},
  {"content":"\r\n\r\nآمده است ، زيرا جمله « به نام خدا ، در راه خدا و بر سيره رسول خدا حركت كنيد » جامع همه صفات پسنديده است كه راه خدا ، راه صفا و وفا ، پاكى و پاكيزگى ، پاىبندى به مقرّرات الهى و انسانى ، و دورى از خواسته‌هاى نفسانى و شيطانى است .\r\nخاورشناسان با انصاف ، همگى اعتراف كرده‌اند كه در جنگهاى اسلامى همه ضوابط انسانى و اخلاقى رعايت مىشد ، چنان كه « ارنست رنان » مىگويد :\r\n« هرگز هيچ قوم پيروزى همانند فاتحان عرب ، با اقوام شكست‌خورده ، با عواطف انسانى رفتار نكرده است . » « 1 »\r\n\r\nاسلام و علوم روز\r\nدانشهائى كه زندگى جامعه بشرى بدون آنها امكان‌پذير نيست به حكم طبيعت و بداهت واجب و لازم است و هرگز شارع مقدّس نمىتواند از آن نهى كند ، و نيازى به فرمان شارع نيست مگر از رهگذر ارشاد و امضاء ، مانند پزشكى ، رياضى ، بازرگانى ، تكنولوژى و كشاورزى .\r\nبرخى از ساده‌انديشان و يا دين‌فروشان گفته‌اند كه تحصيل علم پزشكى بدعت و ضلالت است ! ! جاى ترديد نيست كه اين گفتار ناروا ، خود بدعت است ، كه سخنى گزاف ، و گفتارى بى اساس است .\r\nتحصيل علم طبّ ضلالت نيست ، بلكه گمراه كسى است كه از روى جهالت و يا تزوير چنين سخن باطل و گمراه‌كننده‌اى را به\r\n\r\n\r\n","description":"","footnote":"\r\n( 1 ) - مجالى الاسلام ، ص 104 ، چاپ 1956 م .\r\n","page_name":" 43 ","page_number":43},
  {"content":"\r\n\r\nزبان آورده و عدّه‌اى را به گمراهى انداخته است .\r\nدر مسائل اختلافى ممكن است جهالت عذر باشد ولى در مسائل مسلّم و ترديدناپذير كه براى همگان روشن است ديگر براى كسى جاى عذر نيست كه مسائل بديهى را هر كسى اعمّ از كودن و تيزفهم مىفهمند .\r\nاگر كسى تصوّر كند كه مسائل بديهى نيز از امور نسبى است ، و ممكن است كه چيزى در نزد كسى بديهى و در نظر ديگرى مخفى باشد ، در پاسخ مىگوئيم ، آرى برخى از مسائل ممكن است چنين باشد ولى لزوم تحصيل علم پزشكى در هر جامعه از آن مسائلى است كه هرگز ممكن نيست براى شخص عاقلى پوشيده باشد ، درست همانند لزوم خوراك براى شخص گرسنه و لزوم آب براى شخص تشنه .\r\nبراى افراد لجوج و بيماردل چند نكته را يادآور مىشويم :\r\n1 . آيا ممكن است شخص عاقلى ترديد داشته باشد در اينكه خداى سبحان همه امور را به وسيله علل و اسباب انجام مىدهد ، از خلقت انسان و حيوان و گياه ، تا آفرينش دريا و نزول باران و خوراك و پوشاك و جز آنها ، از پيدايش علوم تا شناخت اديان و ايمان ، همه‌وهمه براساس اسباب و مسبّبات به وجود آمده است . عمل پزشكى و معالجه بيماران نيز يكى از همين پديده‌هاى متكّى به سبب و علّت مىباشد .\r\n2 . همه مذاهب اسلامى بدون استثناء اتّفاق نظر دارند كه دفع ضرر از خويش واجب است ، چنان كه همگى اتفاق كرده‌اند بر اينكه به هلاكت انداختن خويشتن حرام است ، چنان كه « شهيد ثاني » مىفرمايد : « حفظ نفس از تلف شدن واجب است و ترك\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nآن حرام است و حرمت آن از حرمت شرب خمر شديدتر است .\r\nهنگامى كه انسان از ارتكاب يكى از دو حرام ناگزير شود بايد ضعيف‌تر را انتخاب كند و قوىتر را ترك گويد . » « 1 »\r\nشفا يافتن بيمار به وسيله استفاده از دارو به تقدير خدا و به فرمان خداست كه خداوند ، آفريدگار همه موجودات است و خاصّيتى را به هر موجودى ، او عطا فرموده است ، چنان كه امام صادق عليه السّلام مىفرمايد :\r\n« يكى از پيامبران بيمار شد و گفت : من هرگز به دكتر نمىروم تا آنكه مرا بيمار كرده خود شفايم دهد ، خداوند به او وحى فرمود :\r\nآرى شفا از منست ولى تا دارو نخورده‌اى من شفايت نخواهم داد . » « 2 »\r\nو در حديثى ديگر در همين رابطه آمده است :\r\n« كسى كه معالجه مجروح را ترك كند با كسى كه آن جراحت را وارد كرده شريك است . » « 3 »\r\nامام صادق عليه السّلام مىفرمايد :\r\n« اهل هيچ شهرى از سه تن بىنياز نيست ، كه اگر اين سه تن نباشد مردم آن شهر تباه مىشوند ، اين سه تن عبارتند از :\r\nفقيهى دانشمند و پرهيزگار\r\nزمامدارى نيكوسرشت و مطاع\r\nپزشكى آگاه و مورد اعتماد . » « 4 »\r\n\r\n\r\n","description":"","footnote":"\r\n( 1 ) - مسالك ، باب اطعمه .\r\n( 2 ) - وسائل الشيعه ، ج 2 ، ص 630 .\r\n( 3 ) - همان مدرك ، ص 629 .\r\n( 4 ) - سفينة البحار ، ج 2 ، ص 78 .\r\n","page_name":" 45 ","page_number":45},
  {"content":"\r\n\r\nروايات در اين زمينه بسيار فراوان و تأويل‌ناپذير است .\r\nاز اينجاست كه شيخ مفيد رضوان اللّه عليه در شرح عقايد صدوق مىفرمايد :\r\n« علم پزشكى دانشى صحيح و استوار است كه از طريق وحى بدست ما رسيده و دانشمندان آن را از پيامبران آموخته‌اند . » « 1 »\r\nدانشمندان اسلامى كتابهاى پرارجى در طبّ اهل البيت عليهم السّلام نوشته‌اند كه از آن جمله است : « طبّ النّبي » تأليف ابن قيّم جوزيه متوفّاى 751 هجرى و كتابهاى طبّ الصّادق و طبّ الرضا و جز آنها ، كه شيخ حرّ عاملى قسمتى از احاديث آنها را در كتاب پرارج « وسائل الشّيعه » باب اطعمه و اشربه آورده است .\r\nروى اين بيان تأثير علل طبيعى ترديدناپذير است و تأثير دارو و درمان در بهبودى بيماران از نظر عقل و شرع ثابت و قطعى است ، امّا آيه شريفه اى كه از زبان حضرت ابراهيم عليه السّلام نقل مىكند كه  وَ إِذا مَرِضْتُ فَهُوَ يَشْفِينِ ؛  « چون بيمار شوم او مرا شفا مىدهد . » « 2 »\r\nمعنايش اينست كه تأثير دارو نيز به تقدير حضرت احديّت و اراده پروردگار متعال است ، چنان كه امام صادق عليه السّلام مىفرمايد :\r\n( انّ لكلّ داء دواء ، فاذا اصاب الدّواء الدّاء برىء باذن اللّه ) ؛\r\n\r\n\r\n","description":"","footnote":"\r\n( 1 ) - اوائل المقالات ، ص 69 ، چاپ دوم .\r\n( 2 ) - سوره شعراء ، آيه 80 .\r\n","page_name":" 46 ","page_number":46},
  {"content":"\r\n\r\n« براى هر دردى درمانى هست ، چون درمان با درد منطبق شود به فرمان خدا اثر خود را مىبخشد و بهبودى حاصل مىشود . »\r\nبدين گونه مىبينيم كه اسلام سلامتى و تندرستى را به شدّت مورد توجّه قرار داده و رعايت موجبات سلامتى جسم و جان را توصيه فرموده است .\r\nولى براى شخص مضطّر به مقدار رفع اضطرار حكم تكليفى حرام را برداشته مىفرمايد :\r\n فَمَنِ اضْطُرَّ غَيْرَ باغٍ وَ لا عادٍ فَلا إِثْمَ عَلَيْهِ ؛ \r\n« هر كسى مضطّر باشد به شرط اينكه از حد نگذرد و به حقوق ديگران تجاوز نكند گناهى نيست . » « 1 »\r\nدر جائى كه خداى سبحان در مقام ضرورت حكم حرام را بر مىدارد ، چگونه ممكن است كه براى بيمار اجازه استفاده از داروهاى حلال را ندهد درحالىكه به آن نياز دارد ! !\r\nامّا مسئله توكّل به خدا ، آن نيز مشروط به تلاش و كوشش است ، چنان كه رسول اكرم صلّى اللّه عليه و آله به آن اعرابى فرمود : « اعقلها و توكّل » ؛ « پاى شتر را ببند و آنگاه به خدا توكل كن . »\r\nبرخى از تازه به دوران رسيده‌ها ، دين را آن‌چنان‌كه خود مىخواهند رنگ‌آميزى مىكنند ، و به جاى اينكه افكار خود را با دين تطبيق كنند ، دين را با افكار و سليقه‌هاى خود تطبيق مىكنند ، تعجّب‌آورتر اينكه اين افراد به كسانى كه دين را دقيقا\r\n\r\n\r\n","description":"","footnote":"\r\n( 1 ) - سوره بقره ، آيه 173 .\r\n","page_name":" 47 ","page_number":47},
  {"content":"\r\n\r\nتشخيص مىدهند خورده مىگيرند و آنها را مورد تحقير و تكفير قرار مىدهند و كار زشت خويش را نيكو مىپندارند ، چنان كه قرآن كريم مىفرمايد :\r\n الَّذِينَ ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعاً ؛ \r\n« آنان كه تلاششان در زندگى دنيا تباه شد و آنها خيال مىكنند كه كار نيكو انجام مىدهند . » « 1 »\r\n\r\nحكومت :\r\nانسان از جسم و روح آفريده شده و نيازهاى روحى و جسمى دارد ، بر همه اديان و مكتبها لازمست كه پاسخگوى نيازهاى جسمى و روحى انسان باشد و در ميان روح و جسم انسان تعادل و توازن به وجود آورد .\r\nولى آئين مسيّحيت همه تلاش و دعوت خود را بر جنبه‌هاى روحى و تلاش براى جهان پس از مرگ معطوف داشته ، و جنبه‌هاى جسمى و تلاشهاى مربوط به اقتصاد را جز در رابطه با سياست ناديده گرفته است .\r\nدر انجيل متّى آمده است :\r\n« بنابراين به شما مىگويم از بهر جان خود انديشه مكنيد كه چه خوريد يا چه آشاميد ، و نه براى بدن خود كه چه بپوشيد ، آيا\r\n\r\n\r\n","description":"","footnote":"\r\n( 1 ) - سوره كهف ، آيه 104 .\r\n","page_name":" 48 ","page_number":48},
  {"content":"\r\n\r\nجان از خوراك و بدن از پوشاك بهتر نيست ؟ مرغان هوا را نظر كنيد كه نه مىكارند و نه مىدروند و نه در انبارها ذخيره مىكنند ، و پدر آسمانى شما آنها را مىپروراند ، آيا شما از آنها به مراتب بهتر نيستيد ؟ . . .\r\nلكن اول ملكوت خدا و عدالت او را بطلبيد ، كه اين‌همه براى شما مزيد خواهد شد ، پس در انديشه فردا مباشيد . » « 1 »\r\nدر باب نهم آن آمده است : « 2 »\r\n« و خصىها هستند كه به جهت ملكوت خدا خود را خصى كرده‌اند ، آنكه توانائى قبول دارد بپذيرد . »\r\nپرفسور بر اين مطلب پاورقى زده مىنويسد : « اين شيوه اخلاقى مسيحيت است كه مىخواهد انسان را از خودش دور كند ، از خلقت و طبيعت و خلق و خوى بشرى جدا كند . »\r\nو در انجيل مرقس آمده است :\r\n« آنچه از قيصر است به قيصر ردّ كند ، و آنچه از خداست به خدا . » « 3 »\r\nو در انجيل متّى مىخوانيم :\r\n« هركه به رخساره راست تو طپانچه زند ، ديگرى را نيز به سوى او بگردان ، و اگر كسى بخواهد با تو دعوى كند و قباى ترا\r\n\r\n\r\n","description":"","footnote":"\r\n( 1 ) - انجيل متى ، باب ششم ، بندهاى 35 - 26 .\r\n( 2 ) - بلكه باب نوزدهم ، بند 13\r\n( 3 ) - انجيل مرقس ، باب دوازدهم ، بند 18\r\n","page_name":" 49 ","page_number":49},
  {"content":"\r\n\r\nبگيرد ، عباى خود را نيز به دو واگذار . و هرگاه كسى ترا براى يك ميل مجبور سازد ، دو ميل همراه او برو . » « 1 »\r\nولى كليسا ، و به تعبير مسيحيت بسيارى از رجال كليسا ، در قرون وسطى اين مطالب را بر مسيحيت و اناجيل خورده گرفتند و كليسا را با سياست و حكومت پيوند دادند و كليسا را به صورت مراكز عبادى سياسى در آوردند و آن‌قدر در ميان كليسا و حكومت ارتباط دادند كه گوئى كليسا يك مؤسسه دولتى است ، و دولت يك گروه مذهبى است .\r\nآنگاه بسيارى از اسقفها و كاردينالها در رديف سرمايه‌داران بزرگ و مالكان عمده قرار گرفتند و ثروتهاى را كه در پرتو مقامات معنوى خود اندوختند از طريق ارث به فرزندان خود منتقل نمودند .\r\nپس از پيدايش تمدن جديد در اروپا و آغاز كشمكش طولانى در ميان دين و دانش ، بين دين و سياست جدائى كامل برقرار شد ، و كليسا به مسائل معنوى و جهان متافيزيك اختصاص يافت ، و حكومت تنظيم مسائل سياسى و اقتصادى را به عهده گرفت .\r\nبسيارى از رجال كليسا به تبشير و ميونرى روى آوردند ، و در زير ماسك تبشير ، مصالح صهيونيسم و امپرياليسم جهانى را تأمين نمودند و همكاريهاى رجال كليسا با صهيونيسم جهانى آغاز شد و شعارهاى تعاون مسيحى - يهودى بر سر زبانها افتاد و سرانجام كنگره جهانى كليساها در سال 1961 ميلادى در دهلى\r\n\r\n\r\n","description":"","footnote":"\r\n( 1 ) - انجيل متّى ، باب پنجم ، بندهاى 42 - 40\r\n","page_name":" 50 ","page_number":50},
  {"content":"\r\n\r\nنو هرگونه عداوت و كينه‌توزى با يهود را محكوم كرد و اين پيمان به قطعنامه پاپ اعظم در مورد تبرئه يهود از خون حضرت مسيح انجاميد و علىرغم متن صريح انجيل كه دربند 26 از باب 17 انجيل متّى صريحا يهود را مسئول خون حضرت مسيح مىداند ، پاپ اعظم طى قطعنامه‌اى كه در سال 1965 ميلادى از واتيكان صادر كرد ، يهود را از خون مسيح تبرئه نمود . و به دين سان كليساى غربى از مسيح و مسيّحيت ، و رحمت و عطوفت حضرت مسيح عليه السّلام دورى گرفت و پيوند ناگسستنى با صهيونيسم بين المللى ايجاد نمود .\r\nبسيارى از صاحب‌نظران معتقدند كه سبب اين نزديكى بين كليسا و صهيونيسم ، حمله وحشيانه اسرائيل به سرزمين فلسطين و جنايات ددمنشانه اسرائيل در سرزمين اشغالى قدس مىباشد .\r\nآرى به پاداش جنايات فجيعى كه اسرائيل در فلسطين و ديگر كشورهاى اسلامى انجام داد كليسا از تقصير يهود چشم پوشيد و عداوت ديرينه خود را فراموش كرد و دست يهود را از خون حضرت مسيح عليه السّلام شست .\r\n\r\nشكل حكومت :\r\nبه هنگام نگارش تفسير ( الكاشف ) همه آيات قرآن كريم را تفسير كردم ، از هيچ آيه‌اى بيان روشنى در تعيين چهارچوب حكومت و اركان و نظام آن نيافتم و شايد علت آن تغيير و دگرگونى شكل حكومت با تحول و تكامل اوضاع اجتماعى\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nجهان باشد ، كه به اين دليل تعيين يك شكل كلّى صحيح نباشد .\r\nآنچه در قرآن به صورت قاطع بيان شده لزوم اطاعت از امامان عادل و حرمت نافرمانى آنهاست . قرآن كريم تصريح كرده كه امامان معصوم ولايت دارند و ستمگران ولايت ندارند ، و پيروان و دست‌اندركاران آنها را به شدت مورد تهديد قرار داده است .\r\nبديهى است كه اين مطالب ربطى به تعيين شكل حكومت و بيان مفهوم دولت ندارد . تصوّر مىكنم كه در سنّت پيامبر صلّى اللّه عليه و آله نيز بيان روشنى در اين رابطه وجود ندارد .\r\nبيعت مردم مدينه با رسول اكرم صلّى اللّه عليه و آله بيانگر معنى و مفهوم حكومت از نظر اسلام نمىباشد كه آن يك حادثه تاريخى براساس وضع استثنائى مسلمانان مكّه مىباشد و به عنوان يك دستور العمل كلّى براى جهان اسلام نيست .\r\nگاهى تصوّر مىشود كه مسئله حكومت در اسلام به مردم واگذار شده ، يعنى چيزى شبيه رژيمهاى دموكراسى ، زيرا قرآن كريم مىفرمايد :\r\n وَ أَمْرُهُمْ شُورى بَيْنَهُمْ ؛ \r\n« امر آنها براساس مشاوره است . » « 1 »\r\nولى اين آيه هيچ ارتباطى به بيان شكل حكومت ندارد ، بلكه سيره و شيوه زندگى يك گروه خاصّ را در تعاون و همكارى و مبادله افكار و اعتماد به يكديگر بيان مىكند .\r\n\r\n\r\n","description":"","footnote":"\r\n( 1 ) - سوره شورى ، آيه 38 .\r\n","page_name":" 52 ","page_number":52},
  {"content":"\r\n\r\nبه‌طورىكه اين آيه مربوط به شكل حكومت نيست ، آيه شريفه  وَ شاوِرْهُمْ فِي الْأَمْرِ ؛  « در كارها با آنها مشورت كن » « 1 » نيز هيچ ارتباطى به شكل حكومت ندارد ، بلكه يك دستور اخلاقى است ، و به رسول اكرم صلّى اللّه عليه و آله امر مىكند در مسائل دينى در مواردى كه امرى از خداوند متعال نرسيده ، با مردم مشورت كند . رسول اكرم صلّى اللّه عليه و آله نيز در مسجد مىنشست و در چنين مسائلى با ياران خود مشورت مىكرد ، ولى هرگز قواعدى شبيه قانون انتخابات عصر ما تعيين نفرمود كه مسلمانان از آن پيروى كنند .\r\nشيخ محمّد عبده در اين رابطه مىنويسد : « اگر رسول اكرم صلّى اللّه عليه و آله برحسب اختيارات زمان ، قواعدى را براى شورى جعل مىكرد ، امّت اسلامى آن را يك وظيفه شرعى مىپنداشتند و همواره در همه جا به كار مىبستند ، ولى بدون ترديد چنين قواعدى وضع نكرده است .\r\nو اگر چنين قواعدى را از طرف خودش مقرّر مىفرمود به مضمون آيه شورى عمل نكرده بود . »\r\n\r\nحكومت و اجتماع\r\nحكومت را مىتوان چنين تعريف كرد : « حكومت يك نيروى مقتدرى است كه بر جامعه‌اى فرمانروائى مىكند و فرمانش بر آنها نافذ است . اين قدرت گاهى در يك فرد و گاهى در چند فرد\r\n\r\n\r\n","description":"","footnote":"\r\n( 1 ) - سوره آل عمران ، آيه 159 .\r\n","page_name":" 53 ","page_number":53},
  {"content":"\r\n\r\nمتبلور مىشود . از مسئوليّتهاى اساسى آن گسترش امنيّت و عدالت و حكومت قانون در سطح كشور ، و تلاش فراوان براى حمايت از خاك و جان و مال مردم در برابر دشمن خارجى است . »\r\nاگر در مورد شكل حكومت بيان صريحى در قرآن و احاديث وجود ندارد ، ولى در مورد لزوم تشكيل حكومت و مسئوليّتهاى حاكم مطالب فراوانى از امامام معصوم عليه السّلام به ما رسيده است كه در اينجا به نقل فرازى از نهج البلاغه بسنده مىكنيم :\r\n( لا بدّ للنّاس من امير برّ او فاجر ، يعمل فى إمرته المؤمن ، و يستمتع فيها الكافر ، و يجمع به الفىء ، و يقاتل به العدوّ ، و تأمن به السّبل ، و يؤخذ به للضّعيف من القوىّ حتّى يستريح برّ ، و يستراح من فاجر ) ؛\r\n« به ناچار براى مردم اميرى لازمست خواه نيكوكار و يا بدكار ، تا مؤمن در حكومت او در اطاعت خدا تلاش كند ، و كافر با خيالى آسوده از لذائذ دنيا برخوردار شود ، به وسيله او بيت المال فراهم گردد ، و به فرمان او با دشمن نبرد شود ، و راهها امن گردد ، و حقّ ضعيف از ستمكار گرفته شود ، تا شخص نيكوكار در آسايش باشد و جامعه از شرّ بدكار در امان باشد . » « 1 »\r\nبيان مولاى متّقيان امير مؤمنان عليه السّلام دقيقا با منطق عقل منطبق است ، كه براى پايان دادن به هرج‌ومرج داخلى ، و تعيين وظيفه فرد در اجتماع ، و واداشتن فرد به انجام وظيفه راهى جز اين وجود ندارد .\r\n\r\n\r\n","description":"","footnote":"\r\n( 1 ) - نهج البلاغه ، خطبه 40 .\r\n","page_name":" 54 ","page_number":54},
  {"content":"\r\n\r\nو اگر اين مطلب را ضميمه كنيم كه فقها مىگويند : « مقدّمه واجب ، واجب است » ، نتيجه مىگيريم كه تشكيل حكومت بر امّت اسلامى لازم و واجبست .\r\nدر اينجا مىتوانيم به آياتى از قرآن كريم استشهاد كنيم ، كه در آنها به تعاون و همكارى امر شده ، و در مورد روابط بين المللى از جنگ و صلح و غيره گفتگو شده است :\r\n وَ لَوْ لا دَفْعُ اللَّهِ النَّاسَ بَعْضَهُمْ بِبَعْضٍ لَفَسَدَتِ الْأَرْضُ وَ لكِنَّ اللَّهَ ذُو فَضْلٍ عَلَى الْعالَمِينَ ؛ \r\n« اگر نبود اينكه خداوند برخى از مردم را به وسيله برخى ديگر دفع مىكند ، زمين تباه مىشد . » « 1 »\r\n وَ إِنْ جَنَحُوا لِلسَّلْمِ فَاجْنَحْ لَها ؛ \r\n« اگر به صلح تمايل كنند تو نيز به آن گرايش كن . » « 2 »\r\n وَ جَعَلْناكُمْ شُعُوباً وَ قَبائِلَ لِتَعارَفُوا ؛ \r\n« شما را تيره تيره و قبيله قبيله آفريديم ، تا همديگر را بشناسيد . » « 3 »\r\n لا يَنْهاكُمُ اللَّهُ عَنِ الَّذِينَ لَمْ يُقاتِلُوكُمْ فِي الدِّينِ وَ لَمْ يُخْرِجُوكُمْ مِنْ دِيارِكُمْ أَنْ تَبَرُّوهُمْ وَ تُقْسِطُوا إِلَيْهِمْ إِنَّ اللَّهَ يُحِبُّ الْمُقْسِطِينَ ؛ \r\n« خداوند شما را نهى نكرده از اينكه در مورد كسانى كه در دين با شما نبرد نكردند و شما را از دينار خود بيرون نكردند ، با نيكى رفتار كنيد و با آنها عدالت كنيد كه خداوند عدالت‌پيشگان را دوست مىدارد . » « 4 »\r\nيك‌بار ديگر اشاره مىكنيم كه تعيين شكل حكومت غير از وظائف دولت مىباشد .\r\n\r\n\r\n","description":"","footnote":"\r\n( 1 ) - سوره بقره ، آيه 251 .\r\n( 2 ) - سوره انفال ، آيه 61\r\n( 3 ) - سوره حجرات ، آيه 13 .\r\n( 4 ) - سوره ممتحنه ، آيه 8 .\r\n","page_name":" 55 ","page_number":55},
  {"content":"\r\n\r\n\r\nدفتر 2\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n\r\nولايت معصوم\r\nشيعه اثنا عشرى معتقد است كه حكومت ظاهرى و معنوى از حقوق مسلّم پيشواى معصومى است كه از طرف خداوند متعال بىواسطه ( مانند پيامبران ) و يا با واسطه ( مانند امامان ) تعيين و منصوب گردد .\r\nدر مورد فقيه عادل در زمان غيبت ، معتقديم كه در موارد زير ولايت دارد :\r\nحقّ فتوى دارد .\r\nحقّ قضاوت دارد .\r\nحقّ تصرّف در اوقاف عمومى دارد ، به شرط اينكه متولّى خاصّى از طرف واقف تعيين نشده باشد .\r\nحقّ تصرّف در اموال شخصى كه مفقود شده و دسترسى به او و يا وكيلش نيست ، دارد .\r\nحقّ تصرّف در اموال اشخاص مهجور ، مانند صغير و سفيه و ديوانه ، به شرط اينكه پدر ، جدّ پدرى ، و وصى پدرى نداشته باشند دارد .\r\nامّا در مورد امور حسبيّه ، مشهور در ميان فقها اينست كه فقيه در امور حسبيّه نيز ولايت دارد ، ولى ما معتقديم كه در امور حسبيّه همه‌ى مؤمنين و متدينّين ولايت دارند ، اگرچه به فقيه دسترسى باشد ، پس اگر جنازه‌ى مسلمان بىصاحب و بىسرپرست يافت شود ، همه‌ى مؤمنين مىتوانند نسبت به كفن و دفن او تصميم بگيرند . و در اين موارد اذن فقيه وسيله است ، نه هدف .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n\r\nولايت فقيه\r\nما به پيروى از بزرگان فقها و اركان فقه و شريعت چون مرحوم شيخ انصارى در « مكاسب » و مرحوم نائينى در « منية الطّالب » معتقديم كه ولايت فقيه به موارد پنجگانه ياد شده در بخش قبلى منحصر است ، و شامل حكومت بر مردم و ولايت بر افراد بالغ و عاقل نمىباشد ، اگرچه در علم و تقوى يگانه‌ى روزگار باشد ، ولى برخى از علماى متأخّر به ولايت فقيه به معناى مصطلح امروزى معتقد شده ، چنين گفته‌اند :\r\n« در اينجا تعبيراتى در احاديث يافت مىشود كه دلالت دارد بر اينكه فقها حقّ حكومت بر مردم دارند ، و مىتوانند همانند سلاطين و زمامداران سياسى ، بر مردم حكومت كنند ، كه از آن جمله است تعبيرات زير :\r\n( العلماء ورثة الانبياء ) ؛ « علما وارثان پيامبرانند . »\r\n( العلماء امناء الرّسل ) ؛ « دانشمندان امينان پيامبرانند . »\r\n( علماء امّتى كانبياء بنى اسرائيل ) ؛ « علماى امّت من همانند پيامبران بني اسرائيل هستند . »\r\n( مجارى الامور بيد العلماء باللّه ، الأمناء على حلاله و حرامه ) ؛\r\n« اجراى امور به دست دانشمندان الهى است كه امينان خدا بر حلال و حرام مىباشند » ، و امثال اينها از روايات بيشمار . »\r\nولى ما در اينجا با مرحوم شيخ انصارى هم‌عقيده هستيم ، كه مىفرمايد :\r\n« پس از بررسى صدر و ذيل اين احاديث انصاف ايجاب مىكند كه\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nانسان يقين پيدا كند كه اين احاديث در مقام بيان وظيفه‌ى فقها ، از جهت تبليغ احكام شرعى مىباشند ، و هرگز ارتباطى به اثبات جانشينى فقها از رسول اكرم صلّى اللّه عليه و آله و امامان معصوم عليهم السّلام در ولايت و حكومت ندارند . اگر كسى بخواهد برهان اقامه كند بر اينكه اطاعت فقيه همانند اطاعت امامان عليهم السّلام واجبست ، از كندن خار با دست سخت‌تر است » .\r\nدر اينجا بر گفتار شيخ بزرگوار اضافه مىكنيم كه : اگر هريك از فقها حقّ حكومت و سرپرستى جامعه اسلامى را داشته باشند در هر مجتمعى شمار زمامداران به شمار فقهاء آن مجتمع متعدّد مىشود ، و اختلاف و نزاع آغاز مىشود و مردم گروه‌گروه از دين خدا بيرون مىروند .\r\nمرحوم نائينى مىفرمايد : « در حديث العلماء ورثة الانبياء و امثال آن احتمال فراوان مىرود بر اينكه مراد از « علما » امامان معصوم عليهم السّلام باشند » .\r\nاگر از روايات بگذريم و در حوادث پيرامون خود بنگريم از رفتار و گفتار و كردار برخى از به اصطلاح رجال مذهبى ، دچار شگفت مىشويم ، و اينك به عنوان نمونه به نوشتارى از يك نويسنده مصرى در يكى از مجلات مصر اشاره مىكنيم :\r\nدر مجلّه‌ى « الكاتب » شماره اوت 1966 م . صفحه 102 مىنويسد كه يكى از مشاوران ممالك امپرياليستى در مقام خيرخواهى به استعمارگران ، چنين گفت : « اعتماد استعمارگران به شخصيّتهاى مذهبى در جهان سوّم فكر خامى بيش نيست ، بلكه لازمست كه جاسوسهاى كارآزموده‌اى در ميان صفوف\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nجنبشهاى ملّى رخنه كنند و در ظاهر شعارهاى روشنفكر مآبانه و پرشورى بدهند ، و در باطن صفهاى فشرده‌ى آنها را از داخل سست و پراكنده كنند » ! ! .\r\nدر شماره‌ى مارس 1966 همان مجلّه ، مقاله مفصّلى تحت عنوان « الحلف الاسلامى » نوشته ، و در آنجا با آمار و ارقام اثبات كرده كه همه‌ى تصميمات « الحلف الاسلامى » در روند مصالح استعمارگران و بر عليه اسلام و امّت اسلامى است .\r\n\r\nفرمانرواى امّت اسلامى\r\nجاى ترديد نيست كه براى انجام هر وظيفه‌ى مهمّ ، كسى كه شايسته‌تر و نيرومندتر است ، بر ديگران تقدّم دارد ؛ مثلا براى فرماندهى لشكر ، كسى كه دليرتر و به فنون جنگ داناتر باشد ، از ديگران مقدّم‌تر است ؛ و براى قضاوت ، كسى كه پرهيزكارتر ، و به ابعاد مسائل قضا آشناتر باشد ، بر ديگران تقدّم دارد .\r\nبراساس اين قاعده فطرى و عقلى ، ولايت و حقّ حكومت بر امّت اسلامى و فرمانروائى جهان اسلام ، اختصاص به كسى دارد كه از هرگونه خطا و اشتباه معصوم باشد ، چنان كه احاديث فراوانى به اين معنى دلالت دارد ، كه از آن جمله است :\r\n\r\nحديث ثقلين .\r\nحديث : مثل اهل بيت من ، مثل كشتى حضرت نوح است .\r\nحديث : اهل بيت من ، امان است براى امّت من ، از اختلاف .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nو دهها حديث ديگر كه پيشوائى امّت را منحصرا از آن امامان اهل بيت مىداند .\r\nپرواضح است كه اگر فرمانروائى امّت اسلامى به دست پيشواى معصوم سپرده شود ، پيشرفت و ترقّى و تعالى ملل اسلامى را تضمين مىكند و آنها را از هرگونه ضلالت و جهالت كه عامل ركود و خمود و جمود است ، دور نگه مىدارد .\r\nاگر در زمانى چون زمان ما دسترسى به معصوم ممكن نباشد ، بايد كسى را به حكومت و سلطنت انتخاب كنند كه آسايش همگانى را تأمين كند و با تمام قدرت به تأمين عدالت و امنيّت تلاش كند و مصلحت عموم را بر منافع شخصى ترجيح دهد ، و نيكان را بر سر كار آورد ، و شرّ بد سيرتان را از سر جامعه كوتاه نمايد . و به تعبير ديگر مقاصد عاليه دين مقدّس اسلام و اهداف مقدّسه شريعت غرّاى محمّدى صلّى اللّه عليه و آله را پياده كرده ، مساوات و مواسات اسلامى را در جامعه حاكم نمايد .\r\nآنچه در اينجا در مورد زمان غيبت گفتيم ، به آن اعتقاد راسخ داريم ، ولى از احكام « تقريري » اسلام مىدانيم نه از احكام « انشائى » ، و به تعبير ديگر توضيح چيزيست كه واقع مىشود ، نه آنچه بايد بشود .\r\nهمه مردم براساس فطرت خدادادى خود ارزش اشخاص را با اعمالشان مىسنجند نه اينكه ارزش كار را با صاحبش بسنجند .\r\nاز اين رهگذر اگر قهرمانى را احترام مىكنند به اين دليل است كه از او كارهاى ارزنده و شايسته سراغ دارند .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nاز اينجاست كه شكوه اسلام را در سيماى رسول اكرم صلّى اللّه عليه و آله ، شكوه ادوات برقى را در چهره‌ى اديسون و شكوه رسانه‌هاى گروهى را در قيافه ماركونى مىبينند . لذا هرگز به معيارهاى اخلاقى و معنوى و نظرات علمى و فلسفى ارزشى قائل نيستند ، مگر هنگامى كه مبدء و منشأ عملى شايسته قرار بگيرند ، و بدون آن كسى را براى ابراز چنين نظر و انديشه‌اى تجليل و تكريم نمىكنند .\r\nمگر نه اينست كه عظمت خالق يكتا را در زيبائيهاى جهان طبيعت جستجو مىكنند .\r\nو اينك فرازى از نهج البلاغه را به عنوان شاهدى گويا بر مدّعاى خود مىآوريم :\r\n( و اللّه لاسلّمنّ ما سلمت امور المسلمين ، و لم يكن فيها جور الّا على خاصّة ) « 1 » ؛\r\n« به خدا سوگند اگر امور مسلمين و شئون زندگى آنان سالم باشد ، و جز من بر كسى ستم نشود من رشته خلافت را به آنها تسليم مىكنم »\r\nامير مؤمنان عليه السّلام مشكلات جامعه را مىبيند و از رژيم‌هاى حاكم انتقاد مىكند و گرنه حقّ خويشتن سبب اعتراض او نمىباشد . بايد از اين جمله پيروان آن حضرت پند بگيرند و تنها وضع خويش را ملاك قرار ندهند ، بلكه به جنايتها و حق‌كشيهائى كه در جامعه واقع مىشود نگاه كنند و به وظيفه‌ى اسلامى و انسانى خود قيام كنند .\r\nاز سخنان حكيمانه امير مؤمنان عليه السّلام است :\r\n\r\n\r\n","description":"","footnote":"\r\n( 1 ) - نهج البلاغه ، خطبه 27 .\r\n","page_name":" 62 ","page_number":62},
  {"content":"\r\n\r\n( انظر الى القول لا الى القائل ) ؛\r\n« به سخن بنگر ، نه به سخنگوى » .\r\nو در حديث آمده است :\r\n( الحكمة ضالّة المؤمن ، فخذ الحكمة و لو من اهل النّفاق ) ؛\r\n« حكمت گمشده مؤمن است . حكمت را فراگير ، اگرچه گوينده از اهل نفاق باشد » .\r\nامير مؤمنان عليه السّلام در خطبه معروف « شقشقيّه » مىفرمايد :\r\nلو لا ما أخذ اللّه على العلماء ، أن يقارّوا على كظّة ظالم و لا سغب مظلوم ، لالقيت حبلها على غاربها ؛ « 1 »\r\n« اگر نبود پيمانى كه خداوند از علما و دانايان گرفته ، كه هرگز بر پرخورى ستمگر و گرسنگى مظلوم تحمّل نكنند ، زمام شتر خلافت را بر كوهانش مىبستم و رها مىكردم » .\r\nآرى اگر پذيرش خلافت يك وظيفه شرعى و انسانى نبود ، امير مؤمنان آن را نمىپذيرفت ، كه خلافت از ديدگاه امير مؤمنان عليه السّلام وسيله است نه هدف . يك تكليف الهى است نه يك موقعيّت اجتماعى .\r\nچه تعبير زيبا و سند گوياست كلام خداوند كه مىفرمايد :\r\n وَ لِكُلٍّ دَرَجاتٌ مِمَّا عَمِلُوا وَ ما رَبُّكَ بِغافِلٍ عَمَّا يَعْمَلُونَ ؛  « 2 »\r\n« براى هركسى درجاتى است از آنچه انجام داده است ، و هرگز پروردگار تو از اعمال آنها غافل نيست » .\r\n\r\n\r\n","description":"","footnote":"\r\n( 1 ) - نهج البلاغه ، خطبه 3 .\r\n( 2 ) - سوره انعام ، آيه 132 .\r\n","page_name":" 63 ","page_number":63},
  {"content":"\r\n\r\n\r\nنمونه‌هائى از فقه جعفرى و حنفى\r\n\r\n1 . قضاوت براساس شهادت دروغين\r\nدر كتاب « المنخول » و « فتح القدير » كه هر دو براساس فقه ابو حنيفه تأليف شده ، چنين آمده است :\r\n« در نزد ابو حنيفه قضاوتى كه براساس شهادت دروغين انجام پذيرد صحيح و نافذ است ، چه از نظر حكم ظاهرى و چه از جهت حكم واقعى ! ! به عنوان مثال اگر تعدادى شاهد به دروغ شهادت دادند كه فلان زن ، همسر بكر است ، درحالىكه آن زن همسر زيد است ، و قاضى طبق شهادت آنها شهادت داد كه او زن بكر است ، اين زن بر بكر حلال و بر شوهر خود حرامست ، بر او جايز است كه خود را در اختيار بكر قرار دهد ، اگرچه خود يقين دارد كه او همسر زيد مىباشد ، و براى بكر نيز جايز است كه با او درآميزد ، اگرچه مىداند كه او همسر زيد بود » ! ! « 1 »\r\nاين فتوى براساس يك قاعده غلط فقهى به نام « تصويب » داده شده است . معتقدان به تصويب كه به نام « مصوّبه » خوانده مىشوند مىگويند : « خداوند در مسائل اجتهادى حكمى ندارد ، بلكه حكم خدا تابع تشخيص مجتهد است ، نظر مجتهد به هر چيزى منتهى شود ، حكم خدا همانست » ! ! .\r\nما تصويب را باطل مىدانيم ، زيرا :\r\n\r\n\r\n","description":"","footnote":"\r\n( 1 ) - فتح القدير ، تأليف : محمد بن على شوكانى ، جلد دوم ، ص 389 و المنخول من تعليقات الاصول ، تأليف : ابو حامد غزالى ، ص 503 .\r\n","page_name":" 64 ","page_number":64},
  {"content":"\r\n\r\nخداى متعال مىفرمايد :  إِنِ الْحُكْمُ إِلَّا لِلَّهِ ؛  « حكم منحصرا از آن خداست و بس » . « 1 »\r\nرسول اكرم صلّى اللّه عليه و آله مىفرمايد :\r\n( اذا اجتهد الحاكم و أصاب فله أجران ، و اذا إجتهد فاخطا فله أجر ، انّما انا بشر ، و انّكم لتختصمون الىّ ، و عسى ان يكون بعضكم الحن بحجّته من الاخر ، فاقضى له على نحو ما اسمع ، فمن قضيت له بشيء من حقّ اخيه ، فانّما اقطع له قطعة من نار ، فلياخذها او يتركها ) ؛\r\n« هنگامى كه حاكم اجتهاد كند و واقع را درك كند براى او دو پاداش است ( يكى به جهت تلاش او و ديگرى به سبب درك واقع ، ) و اگر واقع را درك نكند و اشتباه كند ، يك پاداش دارد ( و آن پاداش تلاش اوست ) .\r\nآگاه باشيد كه من يك انسان هستم ، هنگامى كه شما براى رفع خصومت به نزد من مىآئيد ، ممكن است يكى از شما براى اثبات حقّ خود از ديگرى قوىتر باشد ، و من طبق آنچه از او مىشنوم داورى بكنم . اگر من براى يكى از شما چيزى از حقّ برادر مسلمانش را بدهم ، در واقع يك قطعه از آتش جهنّم را به او داده‌ام . اين را بداند و آنگاه آن را بگيرد و يا ترك كند » .\r\n3 . اگر تصويب صحيح بود احكام خدا مكرّر مىشد و لازم مىآمد كه در هر حادثه‌اى به تعداد فتاواى مجتهدين ، خدا حكم داشته باشد ، و همه مجتهدين از نظر درك واقع يكسان بودند و ديگر جائى براى بحث و مناقشه نبود .\r\n4 . افكار و آراء فقها برداشتى از دين و احكام الهى است و\r\n\r\n\r\n","description":"","footnote":"\r\n( 1 ) - سوره انعام ، آيه 57 .\r\n","page_name":" 65 ","page_number":65},
  {"content":"\r\n\r\nخود آن دين نيست ، و گرنه مىبايست همه فقها در فهم دين و درك احكام الهى از هر خطا و لغزشى مصون و معصوم باشند ، و آراء فقها همانند قرآن و سنّت حجّت باشد ، براى چنين تصوّرى دليلى از قرآن و سنّت نداريم . « 1 »\r\n\r\n2 . وصى بدون وصيّت\r\nدر كتاب اختلاف ابى حنيفه و ابن ابى ليلى آمده است :\r\n« ابو حنيفه مىگويد : اگر شخصى براى خود وصى تعيين كرد ، و در حال حيات موصى وصى از دنيا رفت ، پس موصى براى خود وصى ديگرى انتخاب كرد ، در اينجا اين وصى از طرف هر دو ، وصى خواهد بود ؛ يعنى هم از طرف موصى ، و هم از طرف وصى درگذشته » . « 2 »\r\nترديدى نيست در اينكه وصى اوّل هرگز به وصى دوم وصيّت نكرده است ، ولى طبق فتواى ابو حنيفه ، وصى دوّم ، هم وصى موصى و هم وصى وصى نخستين است ، يعنى وصّى بدون وصيّت .\r\nمن اين فتوى را خواندم و تلاش كردم كه مدركى براى اين فتوى پيدا كنم ولى هرگز نتوانستم ، كه وصى بدون وصيّت مفهومى ندارد . نيازى به توضيح نيست كه نه در مذهب جعفرى\r\n\r\n\r\n","description":"","footnote":"\r\n( 1 ) - در جلد اول « اخبار القضا » تاليف « وكيع » آمده است : محمد بن عبيد بن ميمون گفته است : سه چيز هرگز داخل مدينه نمىشود : 1 . دجال ، 2 . طاعون ، 3 . رأى ابو حنيفه ( مؤلف ) .\r\n( 2 ) - اختلاف ابى حنيفه و عباس و ابن ابى ليلى ، ص 90 ، چاپ 1358 ه\r\n","page_name":" 66 ","page_number":66},
  {"content":"\r\n\r\nو نه در مذهب ديگرى كسى چنين اعتقادى ندارد ، كه هيچ قاعده و اعتبارى با آن مساعد نيست .\r\n\r\n3 . ارث برادر و پدربزرگ\r\nدر كتاب ياد شده آمده است كه ابو حنيفه مىگويد :\r\n« اگر شخصى از دنيا برود و يك پدربزرگ ( پدر پدر ) و يك برادر ابوينى ( برادر تنى ) داشته باشد همه ثروتش به پدربزرگش مىرسد و به برادرش چيزى نمىرسد » « 1 » .\r\nولى در مذهب جعفرى برادر و پدربزرگ از نظر ارث در يك درجه هستند و مال را به طور مساوى تقسيم مىكنند ، كه هر دو با يك واسطه با ميّت مربوط مىشوند ، و واسطه در اينجا پدر ميّت است كه در حال حيات ميّت درگذشته است . در اينجا برادر و پدربزرگ نسبت به واسطه ( پدر ميّت ) فاصله مساوى دارند يكى پدر او و ديگرى فرزند اوست و لذا همانند مواردى كه پدر و فرزند ميّت يك جا جمع شوند ، هر دو در كنار هم ارث مىبرند . پس فتواى مزبور كه همه‌ى مال را به پدربزرگ مىدهد و برادر را محروم مىكند ، ستمى آشكار است .\r\n\r\n4 . ادّعاى اجبار\r\nو در كتاب مذكور آمده است كه ابو حنيفه مىگويد :\r\n« اگر زنى چيزى را به شوهرش هبه كند و يا چيزى از مهريه‌اش را\r\n\r\n\r\n","description":"","footnote":"\r\n( 1 ) - اختلاف ابى حنيفه و ابن ابى ليلى ، ص 83 .\r\n","page_name":" 67 ","page_number":67},
  {"content":"\r\n\r\nبه او ببخشد ، و بعدا ادّعا كند كه شوهرش او را مجبور ساخته بود و او آن را از روى اكراه و اجبار بخشيده است ، بر قاضى واجبست كه سخن او را ردّ كند و گوش به گواهى بيّنه‌اش ندهد » . « 1 »\r\nولى فقهاى مذهب جعفرى معتقد هستند كه در اين مسئله فرقى بين همسر و ديگرى نيست ، و هركس ادّعاى اجبار كند به سخنش گوش مىدهند ، به گواهى گواهان ترتيب اثر مىدهند . كه هيچ فرقى بين همسر و غير او در شرايط گواهان نيست ، و لذا دليلى نيست كه در اينجا ادّعاى او با يك پيش‌داورى مردود شناخته شود ؛ و بيّنه‌اش ناديده گرفته شود .\r\n\r\n5 . ارث خنثى\r\nدر كتاب « فتح القدير » از ابو حنيفه نقل مىكند كه گفته است :\r\n« خنثاى مشكل در ارث سهم دختر مىبرد ، و معناى خنثاى مشكل اينست كه كسى هم عضو تناسلى مرد و هم عضو تناسلى زن داشته باشد ، و معلوم نباشد كه كداميك از اين دو عضو اصلى و كداميك زايد است » « 2 » .\r\nولى بيشتر فقهاى شيعه‌ى جعفرى معتقدند كه به خنثاى مشكل ، نصف ميراث پسر و نصف ميراث دختر داده مىشود ، يعنى اگر كسى از دنيا برود و دو فرزند از او بماند يكى پسر و ديگرى خنثى ، در اينجا يك‌مرتبه خنثى را پسر فرض مىكنند\r\n\r\n\r\n","description":"","footnote":"\r\n( 1 ) - اختلاف ابى حنيفه و ابن ابى ليلى ، ص 45 .\r\n( 2 ) - فتح القدير ، جلد 8 ، ص 509 .\r\n","page_name":" 68 ","page_number":68},
  {"content":"\r\n\r\nو 24 / 12 براى او منظور مىكنند و يك‌مرتبه او را دختر فرض مىكنند و 24 / 8 براى او منظور مىكنند . آنگاه 12 / 8 را با هم جمع كرده تقسيم بر دو مىكنند و 24 / 10 به او مىدهند .\r\nدر اينجا اين روش معقول‌ترين و منطقىترين راه است ، زيرا اگر به او سهم دختر بدهيم احتمال پسر بودنش در جاى خود باقى است و اگر به او سهم پسر بدهيم احتمال دختر بودنش باقى مىماند . پس بهتر اينست كه حدّ وسط را انتخاب كنيم .\r\nاين در مورد خنثى است كه عضو تناسلى دختر و پسر را دارد ، امّا در مورد كسى كه يك عضو تناسلى بيش ندارد كه نه شباهت به عضو تناسلى پسر دارد و نه شباهت به عضو تناسلى دختر ، آيا در اينجا از نظر ارث چه بايد كرد ؟\r\nصاحب « مفتاح الكرامه » مىفرمايد : « بيشتر علما در اين مورد به خصوص ، معتقدند كه بر خلاف خنثى در اينجا بايد قرعه انداخت ، و برخى از فقها بر آن ادّعاى اجماع كرده‌اند » .\r\nما معتقديم كه قرعه هنگامى درست است كه دليل قطعى داشته باشيم بر اينكه انسان دو رقم بيشتر نيست و آن مرد و زن است ، ولى دليل قاطعى بر اين مطلب نداريم ، بلكه ممكن است انسان فرد سوّمى داشته باشد كه نه مرد و نه زن باشد ، جز اينكه اين فرد بسيار نادر الوجود باشد . در اين صورت حكم چنين فرد نيز حكم خنثى ( نصف پسر و نصف دختر ) خواهد بود ، نه قرعه .\r\n\r\n6 . مال غصبى تغيير يافته\r\nدر كتاب « فتح القدير » از ابو حنيفه نقل مىكند كه :\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n« اگر انسان چيزى غصب كند و در آن تغييراتى بدهد كه عنوانش عوض شود ، مثلا گندم را غصب كند و سپس آن را آرد كند ، در اينجا ملك مالك از بين مىرود و اين جنس مال غاصب مىشود ، و غاصب قيمت آن را براى مالك ضامن مىشود . » « 1 »\r\nدر اينجا فقهاى شيعه مىگويند : هرگز ملك مالك از بين نمىرود ، بلكه در ملك مالك باقى است ، و غاصب موظّف است كه آن را به صاحبش برگرداند . پس اگر در اثر تصرّف غاصب ، ارزش آن پائين آمده باشد ، بر غاصب لازمست كه عوض آن را به مالك بپردازد . و اگر در اثر تصرّف غاصب ارزش مال بالا رفته باشد ، چيزى از مالك طلبكار نيست ، زيرا كار غاصب ارزش و احترام ندارد .\r\nاگر كسى تخم مرغى را غصب كند و از آن جوجه درآورد جوجه از آن مالك تخم مرغ است ، و براى غاصب اجرتى نيست ، زيرا مالكيّت بر عين متعلّق است ، و صورت آن مورد نظر نيست . ولى اگر حيوان نرى را غصب كند و آن را با حيوان ماده بياميزد ، در اينجا بچّه از آن صاحب حيوان ماده است ، زيرا در هر عرفى حيوان تابع مادرش مىباشد ، فقط به صاحب حيوان نر اجرت فحل را ضامن است .\r\n\r\n7 . حدّ وطى به شبهه\r\nمنظور از وطى به شبهه اينست كه انسان زن نامحرمى را همسر\r\n\r\n\r\n","description":"","footnote":"\r\n( 1 ) - فتح القدير جلد 7 ، ص 375 .\r\n","page_name":" 70 ","page_number":70},
  {"content":"\r\n\r\nخود بپندارد ، و با او بياميزد كه مفصّلا در كتاب « فقه الامام الصّادق » در اين رابطه سخن گفته‌ايم . « 1 »\r\nدر كتاب « المنخول » مىنويسد : « اگر كسى زن نامحرمى را در بستر خود بيابد و آن را همسر خود خيال كند و با او درآميزد ، ابو حنيفه حدّ زنا را واجب دانسته است » . « 2 »\r\nعلماى شيعه معتقدند كه در اينجا حدّ نيست ، زيرا رسول اكرم صلّى اللّه عليه و آله فرموده است :\r\n( ادرؤا الحدود بالشّبهات ) ؛ « با هر شبهه‌اى حدّ را دفع كنيد » .\r\nابو حامد غزالى پس از نقل فتواى ابو حنيفه به او اعتراض مىكند كه اين عمل حرام محسوب نمىشود ، زيرا انجام دهنده ، آن را همسر خود تصوّر كرده است ، و حدود مخصوص مواردى است كه كار حرام صريح انجام گيرد ، يعنى احتمال حليّت نداشته باشد .\r\n\r\n8 . بريدن دست دزد\r\nابو حنيفه مىگويد : « اگر دزد يك بار به دزدى خود اعتراف كند دستش بريده مىشود » . « 3 »\r\nولى فقهاى شيعه معتقد هستند كه : اگر دزدى يك‌بار اعتراف كند ، بايد آنچه كه اعتراف كرده غرامت آن را بپردازد ، ولى دستش\r\n\r\n\r\n","description":"","footnote":"\r\n( 1 ) - فقه الامام صادق ، ج 6 ، ص 303 .\r\n( 2 ) - المنخول ، تاليف : ابو حامد غزالى ، ص 502 و فتح الغدير ، ج 4 ، ص 147 .\r\n( 3 ) - اختلاف ابى حنيفه و ابن ابى ليلى ، ص 152 .\r\n","page_name":" 71 ","page_number":71},
  {"content":"\r\n\r\nبريده نمىشود . و اگر دو بار اعتراف كند ، هم بايد غرامت بپردازد ، و هم دستش بريده مىشود . و اگر بعد از دو بار اقرار ، از اقرار خود برگردد و بگويد دروغ گفتم ، غرامت ثابت مىشود ، ولى دستش بريده نمىشود .\r\nاز امام صادق عليه السّلام پرسيدند : دست دزد را بايد از كجا بريد ؟\r\nفرمود : فقط چهار انگشت او بريده مىشود ، و كف دست و انگشت شست ترك مىشود . تا در نماز بر آنها تكيه كند و در وضو صورت را با آنها بشويد . ولى ابو حنيفه مىگويد : « دست دزد از آرنج بريده مىشود » . « 1 »\r\n\r\n9 . آزادى بردگان\r\nقرآن كريم براى مصرف زكات واجب ، هشت مورد به قرار زير تعيين كرده است :\r\nفقرا\r\nمساكين\r\nكاركنان بيت المال\r\nمؤلّفة القلوب\r\nبردگان\r\nقرض داران\r\nسبيل اللّه ( هر راه خير كه به نفع عموم باشد ) .\r\nابن سبيل ، ( در راه و فرمانده ) . « 2 »\r\n\r\n\r\n","description":"","footnote":"\r\n( 1 ) - اختلاف ابى حنيفه و ابن ابى ليلى ، ص 152 .\r\n( 2 ) - سوره توبه ، آيه 60 .\r\n","page_name":" 72 ","page_number":72},
  {"content":"\r\n\r\nدر اين آيه به قرينه كلمه « فريضه » منظور از « صدقات » زكات واجبه است كه براساس اين آيه كسانى كه زكات واجب بر گردن دارند بايد زكات اموالشان را در موارد ياد شده مصرف كنند ، كه يكى از آنها بردگان است .\r\nدر اين آيه در مورد بردگان كلمه « فى » به كار رفته تا دلالت كند بر اينكه زكات به بردگان داده نمىشود بلكه در راه آزاد كردن آنها خرج مىشود . ولى ابو حنيفه از صراحت آيه‌ى شريفه اعراض كرده مىگويد : « با زكات نمىشود كه برده‌اى را خريد و آن را آزاد كرد . زيرا زكات را فقير مالك مىشود ولى عبد نمىتواند مالك شود ، بلكه عبد خريدارى مىشود كه آزاد گردد ، و آزادى اسقاط ملكيّت است و ملك نيست . » « 1 »\r\nدر اينجا مىبينيم كه ابو حنيفه اجتهاد در مقابل نصّ كرده و با عقل جايز الخطاى خود از آيه‌ى شريفه كه وحى خدا و معصوم از خطاست صرف‌نظر نموده است ، كه با كمال تأسّف پيروانش نيز از او پيروى كرده از قرآن و سنّت به آسانى دست برداشته ، فتواى ابو حنيفه را بر قرآن و سنّت حاكم قرار مىدهند .\r\nصاحب تفسير المنار در تفسير آيه 167 از سوره بقره ، از كرخى كه يكى از علماى حنفى است نقل مىكند كه مىگويد :\r\n« اصل در نزد ما عمل به فتواى ابو حنيفه است ، پس اگر متن قرآن و اخبار با آن منطبق باشد چه بهتر ، و اگر منطبق نباشد واجب است كه قرآن و سنّت را برطبق قول ابو حنيفه تأويل كنيم » « 2 » ! ! !\r\n\r\n\r\n","description":"","footnote":"\r\n( 1 ) - فتح القدير ، ج 2 ، ص 21 .\r\n( 2 ) - تفسير المنار ، ج 2 ، ص 83 .\r\n","page_name":" 73 ","page_number":73},
  {"content":"\r\n\r\nمعناى اين گفتار اينست كه قول ابو حنيفه بر قرآن و سنّت برترى دارد و قرآن و سنّت تابع آراء و افكار ابو حنيفه است ! ! با صاحب چنين اعتقادى ما بحث نداريم .\r\n\r\n10 . سقوط زكات با مرگ\r\nدر كتاب « منخول » از ابو حنيفه نقل مىكند « كسى كه زكات بر او واجب شده ، اگر پيش از آنكه آن را پرداخت كند از دنيا برود ، از گردنش ساقط مىشود » « 1 » .\r\nدر اينجا مؤلّف كتاب ابو حامد غزالى ، بر فتواى ابو حنيفه پاورقى زده و گفته است : آيا اين فتوا معنائى جز اين دارد كه هدف شارع مقدّس از تشريع زكات را از بين مىبرد ؟ !\r\nبيگمان زكات ، دين واجب و لازمى است كه بر عين مال تعلّق مىيابد و بعد از تلف شدن عين به ذمّه منتقل مىشود ، و به اتّفاق فقهاى شيعه و ديگر مذاهب اسلامى ) به جز پيروان ابو حنيفه ( هرگز هيچ دينى با فوت مديون ساقط نمىشود . قرآن كريم در مورد تقسم تركه ميّت مىفرمايد :\r\n « مِنْ بَعْدِ وَصِيَّةٍ تُوصُونَ بِها أَوْ دَيْنٍ » ؛ \r\n« پس از كسر مواردى كه به آن وصيّت مىكنيد و بعد از برداشت دينهائى كه مديون هستيد . » « 2 »\r\n\r\n11 . مال مختلط به حرام\r\nابن عابدين در حاشيه خود بر شرح فتح القدير مىنويسد :\r\n\r\n\r\n","description":"","footnote":"\r\n( 1 ) - المنخول ، ص 504 .\r\n( 2 ) - سوره نساء ، آيه 12 .\r\n","page_name":" 74 ","page_number":74},
  {"content":"\r\n\r\n« اگر انسان مال غصبى را با مال خودش مخلوط كند ، همه‌اش ملك او مىشود ، اگر به حدّ نصاب برسد بايد زكاتش را بدهد و اگر بميرد به ورثه‌اش منتقل مىشود ، زيرا مال غصبى به وسيله‌ى اختلاط ، مستهلك شده است و استهلاك از وسائل انتقال ملك است ) البته در نزد ابو حنيفه ( پس عين مال غصبى به ملك غاصب منتقل مىشود و غاصب قيمت آن را بر مالك ضامن مىباشد » . « 1 »\r\nفقهاى مذهب جعفرى گفته‌اند كه استهلاك از اسباب انتقال ملك نيست تا به وسيله‌ى آن مال غصبى به ملك غاصب درآيد ، بلكه اگر مال زيد به هر وسيله‌اى با مال بكر مختلط شود و طورى با يكديگر امتزاج پيدا كند كه جدا كردنش ممكن نباشد ، مثل اينكه سركه‌اى با سركه‌اى مختلط شود ، در اينجا شركت قهرى پديد مىآيد و هر مالكى به مقدار مال خود در آن شريك مىشود . و اگر امتزاج تامّ نشود ، بلكه جدا كردنش مشكل باشد ، مثل اينكه گندم با گندم مخلوط شود ، در اينجا شركت حكمى به وجود مىآيد و احكام شركت بر آن بار مىشود ، اگر چه شركت واقعى پديد نيامده است .\r\n\r\n12 . ابو حنيفه و احاديث پيامبر صلّى اللّه عليه و آله\r\nدر مورد فقه مقارن ، به نمونه‌هاى ياد شده ، كه فتاوى ابو حنيفه\r\n\r\n\r\n","description":"","footnote":"\r\n( 1 ) - حاشيه ابن عابدين بر على المذاهب الحنفى ، ج 2 ، ص 26 ، چاپ 1323 ه\r\n","page_name":" 75 ","page_number":75},
  {"content":"\r\n\r\nرا با فتاواى علماى شيعه نقل كرديم بسنده مىكنيم ، و داورى را به عقل و وجدان خواننده‌ى گرامى موكول مىكنيم . در اينجا فقط به يك نكته اشاره مىكنيم و آن اينست كه : در ميان دانشمندان معروف است كه ابو حنيفه فقط 17 حديث از احاديث رسول اكرم صلّى اللّه عليه و آله را به درستى پذيرفته است ، و فقط صحّت آنها در نزد ابو حنيفه ثابت شده است ، ما نيز نخست آن را باور كرديم ، ولى پس از بررسى آراء فقهى ابو حنيفه ، به اين نتيجه رسيديم كه احاديث بسيارى در نزد او ثابت شده است ، ولى او فقط حديث را پذيرفته است ، زيرا فقط 17 مورد پيدا شده كه متن حديث با رأى و اجتهاد او منطبق شده است ، و لذا آنها را پذيرفته و موارد ديگر را ناديده گرفته است . چنان كه در مورد آيات فراوانى كه با فتوايش منطبق نبوده ، همين روش را معمول كرده است ، چنان كه در مورد دو آيه در همين كتاب بحث كرديم و گفتيم : در مورد مصارف زكات آيه‌ى  وَ فِي الرِّقابِ *  را ناديده گرفته و در مورد سقوط زكات از ذمّه مديون ، آيه‌ى  أَوْ دَيْنٍ *  را ترك نموده است ! !\r\nاز اينجا سرّ كلام رسول گرامى اسلام صلّى اللّه عليه و آله معلوم مىشود كه با يك پافشارى خاصّى اهل بيت عصمت و طهارت را بر همگان سفارش كرده و فرموده : « من در ميان شما دو امانت گرانبها به يادگار نهادم ، يكى كتاب خدا و ديگرى اهل بيت منست ، كه اهل بيت من امان است بر امّت من از اختلاف . »\r\nامام باقر و امام صادق عليهما السّلام فرموده‌اند : « ما خازنان علم خدا و مترجمان وحى خدا هستيم » .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nما با داشتن اين عقيده در مورد امامان اهل بيت ، معتقديم كه همه‌ى مذاهب اسلامى از جعفرى و حنفى و غيره ، بايد برادرى اسلامى را دقيقا رعايت كنند و همه‌ى اهل قبله در برابر دشمنان مشترك ، تعاون و همكارى كنند ، مگر در مواردى كه كفر صريح باشد .\r\n\r\nديانت ، شخصيّت و ثقافت\r\n\r\nشخصيّت\r\nدانشمندان روانشناس در پيرامون شخصيّت فردى انسان به تفصيل سخن گفته‌اند ، و در بيان معانى و اقسام آن داد سخن داده‌اند .\r\nمنش و شخصيّت انسان ، آن‌سان كه ما درك مىكنيم نوعى تقويت ذات و تأكيد نهاد ، بين خودخواهى و ناخودآگاهى است .\r\nشخصيّت و منش انسان را ، از سيره و رفتار او باز مىشناسد ، بهترين نشانه‌ى شخصيّت انسان را در عكس العمل معقول و منطقى او به هنگام نزول حادثه و بروز فاجعه ، مىتوان جستجو كرد ، و ديگر نشانه‌هاى آن را در موضع‌گيريهاى زاهدانه او در برابر پستهاى حسّاس و مقامات جاذب و پركشش ، و ايستادگىهاى او در برابر عواطف و اميال نفسانى مىتوان يافت . امّا مقام‌پرستان و فرصت‌طلبان ، كه در برابر هر زمامدار مقتدر سر تعظيم فرود مىآورند ، و در هر موقعيّتى به رنگ محيط در مىآيند ، و به اصطلاح نان به نرخ روز مىخورند ، هيچ شخصيّتى ندارند ، اگر چه به عالىترين مقامات رسمى جهان راه يابند .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nاز نشانه‌هاى شخصيّت اينست كه اگر صاحب شخصيت براى يك موضوع علمى و اجتماعى و اعتقادى دليل و برهانى بياورد بيشتر مردم آن را مىپسندند و قانع مىشوند ، در صورتى كه اگر همان استدلال را يك فرد بىشخصيّت بازگو كند ، مورد مسخره و ريشخند مردم قرار مىگيرد !\r\nو اين دلالت مىكند بر اينكه واژه‌ها علاوه بر معناى لغوى خود با شخصيّت و ديگر ويژگيهاى گوينده نيز مربوط مىشوند .\r\nو از اينجاست كه نويسنده‌ى معروف فرانسوى « بافون » مىگويد :\r\n« شيوه‌ى گفتار ، از منش انسان است » ، يعنى شيوه‌ى گفتار و طرز استدلال يك انسان ، آميخته‌اى از كلمات ، افكار و شخصيّت اوست .\r\n\r\nديانت و شخصيّت\r\nشخصيّت طبق معنائى كه گفته شد سنگ زيرين و هسته مركزى ايمان كامل مىباشد ، زيرا فضايل و كمالات در دلى كه شخصيت و استقلال ندارد و تابع تندباد حوادث است و مسير خود را به تبع مسير باد برمىگزيند جاى نمىگيرد و رشد نمىكند . از اينجاست كه مىبينيم مردان معروف و برجسته‌اى يك مدّت طولانى به تقوى و فضيلت و امانت و ديانت شناخته شده‌اند ، ولى هنگامى كه فرصتى براى آنها پيش آمده ، خود را از هر قيدوبندى آزاد كرده‌اند ، و هيچ مرزى را به رسميّت نشناخته‌اند ، و از هر كار خيرى دورى گزيده‌اند . و لذا امام صادق عليه السّلام مىفرمايد :\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n( ما اثنى اللّه على عبد الّا بعد ان يبتليه ، و يفى له بعد الابتلاء بحقّ العبوديّة ) ؛\r\n« خداى تبارك و تعالى بنده‌اى را ستايش نمىكند مگر پس از آنكه او را به مصيبتى گرفتار سازد ، و بعد از گرفتارى حقوق بندگى را به خوبى ادا نمايد » .\r\nگرفتارى و شكيبائى نقش به سزائى در پرورش روح ايمان دارد ، كسى به ايمان نسبت داده نمىشود ، مگر هنگامى كه فرازها و نشيبهائى براى او پيش آيد ، و آزموده گردد ، و در همه‌ى اين مراحل بر ايمان خود استوار بماند ، آنگاه او را مؤمن مىنامند .\r\nخداى متعال پيش از آنكه بنده‌اى را با حوادث مختلف گرفتار سازد ، دقيقا از ميزان ايمان او آگاه هست و مىداند كه اگر او را مبتلا كند تا چه مقدار ثابت و استوار مىماند ، ولى هرگز برطبق علم خود رفتار نمىكند ، بلكه در حكمت و مشيّت ازلى خود اراده فرموده كه انسان را در موارد بىشمارى آزمايش نمايد و به او عقل و قدرت و آزادى عمل عطا فرمايد ، آنگاه با اراده‌ى خود هر راهى را برگزيند برطبق اعمالش او را پاداش و كيفر دهد ، آن چنان كه در متد آموزشى ، براى دانش‌پژوهى جز برطبق اوراق امتحانى نمره داده نمىشود .\r\nدر كتاب : « المذاهب الكبرى فى التّاريخ » آمده است : خداى تبارك و تعالى بيگمان بندگانش را آزمايش مىكند ، چنان كه در قرآن كريم مىفرمايد :\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n وَ نَبْلُوكُمْ بِالشَّرِّ وَ الْخَيْرِ فِتْنَةً ؛ \r\n« البته كه شما را براى آزمايش با زشت و زيبا دچار مىكنيم » « 1 »\r\nزيرا بدون يك چنين آزمون الهى هرگز فضايل اخلاقى تحقّق پيدا نمىكند .\r\n\r\nثقافت و ديانت\r\nمنظور ما از به كار بردن واژه‌ى « ثقافت » در اينجا ، آگاهى ، هشيارى و ژرف‌نگرى است ، و لازم نيست كه شخص ژرف‌نگر حتما يكى از يگانه‌هاى روزگار باشد ، بلكه همين مقدار بس كه دقيقا بفهمد پيرامون او چه مىگذرد ؟ و گول حيله و تزوير را نخورد ، و تبليغات و توجيهات دروغين ، انديشه او را از درك واقعيّت دور نسازد . و در حديث شريف آمده است :\r\n( المؤمن كيّس فطن حذر ) ؛\r\n« مؤمن بيدار ، هشيار و خود نگهدار است . »\r\n( المؤمن ينظر بنور اللّه ) ؛\r\n« مؤمن با نور خدا مىبيند . » « 2 »\r\nمعناى حديث اينست كه كسى كه نيكى را دوست مىدارد ولى معناى نيكى را نمىداند و نيكى را از بدى تشخيص نمىدهد ، ايمانش ارزش ندارد ، چنان كه مولاى متّقيان امير مؤمنان على بن ابى طالب عليه السّلام مىفرمايد :\r\n( اشهدوا من ترضون دينه و امانته و خلقه و صلاحه و عفّته و\r\n\r\n\r\n","description":"","footnote":"\r\n( 1 ) - سوره انبياء ، آيه 35 .\r\n( 2 ) - سفينة البحار ، ج 1 ، ص 36 .\r\n","page_name":" 80 ","page_number":80},
  {"content":"\r\n\r\nتيقّظه فيما يشهد به ، و تحصيله و تميزه ، فما كلّ صالح مميّز ، و ما كلّ مميّز صالح ) ؛\r\nدر مورد كسى كه شاهد مىگيريد پس از آنكه دين ، امانت ، اخلاق ، عفت و شايستگىاش را پسنديدند ، نيك بنگريد كه آيا هشيارى و قدرت تشخيص او در موضوعى كه بايد شهادت بدهد ، چگونه است ؟ كه هر شخص شايسته ، قدرت تشخيص ندارد ، و هر صاحب تشخيص ، شايسته نيست . »\r\nدر جزء اوّل « اصول كافي » رواياتى از امام صادق عليه السّلام نقل شده كه ايمان را به عقل مربوط مىسازد ، از آن جمله است :\r\n( العقل دليل المؤمن ) ؛\r\n« عقل راهنماى مؤمن است . »\r\n( العقل حجّة بين اللّه و عباده ) ؛\r\n« عقل در ميان خدا و بندگان حجّت است . »\r\n( من كان عاقلا كان له دين ) ؛\r\n« كسى كه عاقل باشد متديّن خواهد بود . »\r\n( انّ الثّواب على قدر العقل ) ؛\r\n« پاداش اعمال به مقدار عقل آدمى است . »\r\nريشه همه‌ى اين مطالب در گفتار نغز و پرارج رسول اكرم صلّى اللّه عليه و آله است كه مىفرمايد :\r\n( اصل دينى العقل ) ؛\r\n« ريشه‌ى آئين من عقل است . »\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\nمتانت رأى و سلامت تشخيص\r\nرسول اكرم صلّى اللّه عليه و آله و ائمه اطهار عليهم السّلام وقتى از « عقل » سخن مىگويند ، منظورشان از عقل ، قدرت كشف و اختراع همانند عقل « ريستار كوس » « 1 » و « ليسيبوس » « 2 » و يا نيروى اسلحه‌سازى و اتم‌شكافى نيست ، كه اينها از اعمال پليد شيطان و وسيله تقويت نابكاران و برنده‌ترين سلاح بر ضدّ عدالت و آزادى است ، بلكه منظورشان از عقل همان مفهوم مقدّسى است كه در بخش « ثقافت و ديانت » گفتيم .\r\nدر روايات امامان اهل بيت عليه السّلام نشانه‌هائى براى مرد عاقل گفته شده ، كه به برخى از آنها در سه فراز اشاره مىكنيم :\r\n\r\nنيروى تشخيص\r\nشخص عاقل بايد بين پرهيزكار و نابكار ، بين اهل بهشت و اهل دوزخ ، تشخيص بدهد ، و آنگاه راهى را كه براى دين و دنيايش مفيدتر است آن را انتخاب كند ، صحيحترين و استوارترين\r\n\r\n\r\n","description":"","footnote":"\r\n( 1 ) - ريستار كوس ، دانشمند معروف عهد قديم است كه 280 سال ، پيش از ميلاد مسيح ، از گردش زمين به دور خورشيد ، خبر داده است\r\n( 2 ) - ليسييوس ، دانشمندى است كه دو هزار سال پيش ماده را متشكّل از ذرّات بسيار ريز و متحرّك دانسته است .\r\nنظرات پرارزش اين دو دانشمند براساس آزمايش و امكانات لابراتوارى نبود بلكه براساس نبوغ و نيروى دماغى آنان استوار بود .\r\n","page_name":" 82 ","page_number":82},
  {"content":"\r\n\r\nراهها را برگزيند ، چنان كه امام صادق عليه السّلام مىفرمايد :\r\n( العقل ما عبد به الرّحمن ، و اكتسب به الجنان ، فقيل له و الّذى كان فى معاوية ؟ فقال : تلك الشّيطنة ) ؛\r\n« عقل آنست كه به وسيله آن خداوند پرستيده شود و بهشت كسب شود . گفته شد : پس آنچه معاويه داشت چه بود ؟ فرمود : آن شيطنت بود . »\r\nوظيفه‌ى عقل به كار انداختن انديشه و درك عميق حقايق اشياء و تشخيص دقيق خير و شر است . آرى عقل ، خير و شرّ را تشخيص مىدهد ، به خير فرمان مىدهد و از شرّ باز مىدارد . در اين مطلب هيچ ترديد نيست ، ولى آنجا كه تصميم به دست انسان باشد و زمام آن را به دست عقل نسپارد ، بايد به خداى قادر متعال پناه برد .\r\nاگر انسان عقلش را به كار ببرد ، و نيروى انديشه‌اش را در جائى كه خداوند امر فرموده به كار اندازد ، او را به انجام كارهاى نيك و تحصيل خشنودى حضرت پروردگار موفّق مىسازد ، و عقلش يك نيروى عقلانى الهى مىشود . ولى اگر آن را در راه حيله و خدعه به كار اندازد ، و آن را وسيله‌ى خيانت و جنايت قرار دهد ، يكپارچه شرّ خواهد شد ، و عقلش يك نيروى شيطانى خواهد بود .\r\nكوتاه سخن اينكه عقل با آن همه نورانيّت و قداستى كه دارد يك خدمتگذار فرمانبردار است ، اگر صاحبش آن را به خير فرمان دهد وسيله فضيلت و هدايت مىشود و اگر صاحبش آن را به شرّ فرمان دهد ، وسيله‌ى زشتى و پليدى مىگردد . معاويه تصميم\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nگرفت كه آن را در خدمت شيطان قرار دهد نه در خدمت رحمان .\r\nيكى از حكماى يونان باستان مىگويد :\r\n« عقل يك مركب راهوار است ، آن را به هر طرف متوجّه كنى در آن مسير حركت مىكند . اگر آن را در مسير دين و آئين قرار دهى ، راه تقويت درك و بينش مذهبى را در پيش مىگيرد و اگر در راه دنيا به كار اندازى راه ثروت‌اندوزى و ابزار تأمين آسايش را در پيش مىگيرد . »\r\n\r\nجهاد برتر\r\nپيشواى ششم شيعيان امام صادق عليه السّلام مىفرمايد :\r\n( افضل الجهاد من اصبح لا يهمّ بظلم احد ) ؛\r\n« برترين جهاد از آن كسى است فكر ستم به كسى را در دل نپرواند . »\r\n( اعبد النّاس من اجتنب محارم اللّه ) ؛\r\n« عابدترين مردم كسى است كه از محرّمات الهى اجتناب كند . »\r\n( افضل العبادة العفاف ) ؛\r\n« برترين عبادتها ، عفّت نفس است . »\r\n( من كفّ اذاه كان فى الجنّة ملكا محبورا ) ؛\r\n« كسى كه از آزار مردم خود را نگه دارد ( نگذارد كه آزارش به مردم برسد ( خداوند او را در بهشت همانند فرشته‌اى زيبا در مىآورد . »\r\nكسى كه احاديث وارده از پيشوايان اهل بيت را در اين رابطه مورد مطالعه قرار دهد ، به اين نتيجه مىرسد كه امامان معصوم جلوگيرى از آزار مردم را يكى از پايه‌هاى ايمان و يكى از اركان\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nاسلام مىشمارند . كه اين تنها راه ايجاد امنيّت و آرامش و عدالت و آزادى است . آنچه در دنيا از جنگ و فتنه و كشت و كشتار پديد مىآيند ، به آزار هم‌نوع و تجاوز انسان به حقوق برادر هم‌نوع خود برمىگردد ، و همه‌ى آنها در جمله‌ى تجاوز زورمندان به حقوق بىنوايان خلاصه مىشود .\r\n\r\nمرزهاى عقل\r\nامام صادق عليه السّلام مىفرمايد :\r\n( العاقل لا يحدّث من يخاف تكذيبه ، و لا يسأل من يخاف منعه ، و لا يعد ما لا يقدر عليه ، و لا يقدم على ما يخاف فوته بالعجز عنه ) ؛\r\n« شخص عاقل به كسى كه گمان مىكند كه او را تكذيب خواهد كرد حديث نمىگويد ، و از كسى كه گمان دارد كه او را محروم سازد چيزى مطالبه نمىكند ، و چيزى را كه قدرت ندارد وعده نمىكند ، و به چيزى كه گمان دارد كه توان انجام آن را نخواهد داشت اقدام نمىكند » .\r\nآرى شخص عاقل هر چيزى را در جاى خود انجام مىدهد و از مواردى كه مورد تهمت واقع مىشود پرهيز مىكند . چيزى را كه توانش را ندارد ترك مىكند و به چيزى كه در توانش مىباشد روى مىآورد . كسى كه به يكى از اينها كه در حديث شريف از آن بازداشته شده اقدام كند خود را در معرض اعتراض و محكوميّت قرار داده است و آن چيزى جز حماقت نمىباشد .\r\nاز بررسى احاديث وارده به اين نتيجه مىرسيم كه براى ايمان حقيقى دو پايه است : يكى اخلاق پسنديده ، ديگرى استقامت\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nدر حق و حقيقت ، كه بدون اين دو پايه ايمان بلكه انسانيّت مفهوم ندارد .\r\n\r\nرابطه حقّ و اخلاق\r\n\r\nمعناى حقّ\r\nبراى حق معانى مختلفى هست كه منظور از آن در اينجا ثابت و قطعى و ترديدناپذير است . گفته مىشود : ( حقّ الامر ) ؛ يعنى فلان موضوع تحقّق يافت و هرگونه شك و ترديد از بين رفت .\r\nفرق بين « حقّ » و « حقيقت » اينست كه « حقيقت » زائيده‌ى استدلال و برهان است و نشانه‌ى آنست كه اين انديشه از متن واقع است و ترديدى در آن نيست . ولى « حقّ » زائيده‌ى زندگى اجتماعى و روابط اجتماعى مردم است و اگر پيوندهاى اجتماعى نبود ، از حقّ رائج در عرف مردم ، نشانى نبود . روى اين بيان ، حقّ لازمه‌ى زندگى اجتماعى است و همانند آب و نان براى هر اجتماع و روابط دو فرد ، دو گروه ، و فرد و اجتماع ، لازم و اجتناب‌ناپذير است .\r\n\r\nاقسام حقّ\r\nتوصيف كامل و جامع حقّ با مفهوم گسترده‌ى آن بسيار دشوار است ، زيرا اقسام بسيارى دارد كه با توجّه به ابعاد مختلف آن ، به انواع و اقسام بىشمارى تقسيم مىگردد .\r\nواژه‌ى حقّ به يك اعتبار به حقوق مالى و حقوق ادبى تقسيم\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nمىگردد ، حقوق مالى همانند حق مالكيّت و حق تصرّف در اشياء ، و حقوق ادبى همانند حقّ گزينش و حقّ حضانت . « 1 »\r\nحقوقى مالى نيز به حقوق شخصى و حقوق عينى تقسيم مىگردد ، كه در حقوق شخصى ، صاحب حق بر اشخاص ، حقّ پيدا مىكند ، مثلا طلبكار حق دارد كه از بستانكار بخواهد كه طلب او را پرداخت نمايد ، و كارفرما حق دارد كه از كارگر بخواهد كه كار مورد معاهده را انجام دهد ، و صاحب امانت حق دارد كه امانت خود را از امانتدار مطالبه نمايد ، و يا از او بخواهد كه در امانت تصرّف نكند . ولى در حقوق عينى ، صاحب حق ، حقّ تصرّف در عين اشياء و يا منافع آن دارد .\r\nو به اعتبار ديگر ، به حقوق خاصّه و حقوق عامّه تقسيم مىشود .\r\nدر حقوق خاصّه ، صاحب حقّ و يا ولى آن مىتوانند حقّ خود را استيفا كنند ، مثلا اگر جنحه و جنايتى واقع شده ، شخص مصدوم و يا ولى مقتول حقّ دارند كه حقّ خود را از مرتكب جنايت به صورت قصاص و يا ديه استيفا كنند ، و يا از حقّ خود بگذرند و طرف را مورد عفو قرار دهند . اين دسته از حقوق را\r\n\r\n\r\n","description":"","footnote":"\r\n( 1 ) - حقّ نگهدارى ، سرپرستى و رعايت مصالح كودك را ، حقّ حضانت گويند ، كه از آن پدر و مادر است و به هنگام طلاق ، حق حضانت پسر تا دو سالگى و دختر تا هفت سالگى از آن مادر است ( فقه الامام جعفر الصادق ، جلد 5 ، ص 313 ) . « مترجم »\r\n","page_name":" 87 ","page_number":87},
  {"content":"\r\n\r\n« حقّ النّاس » مىگويند . ولى حقوق عامّه همانند حدود و ديگر مقرّرات شرع مقدّس اسلام است ، كه براى حفظ آسايش و آرامش جامعه ، در مورد كيفر تبهكاران مقرّر شده است . اين دسته از حقوق را « حقّ اللّه » مىنامند كه هيچكس حقّ عفو و گذشت در اين حقوق ندارد . « 1 »\r\n\r\nحقّ ، زيربناى اخلاق\r\nعلم اخلاق ، راه و روش زندگى را تعيين مىكند ، و آنچه را كه انسان بايد انجام دهد و يا شايسته است كه انسان ترك كند ، به او مىآموزد . بدون ترديد « حق » آنست كه بايد از آن پيروى كرد ، و باطل چيزى است كه بايد از آن اجتناب نمود . و از همين‌جا رابطه ناگسستنى حقّ و اخلاق روشن مىشود ، و ثابت مىشود كه « حقّ » زيربناى اخلاق است و شالوده‌ى تعاليم اخلاقى براساس حق استوار مىباشد . آرى مرزبانى اخلاق را ، حق به عهده دارد ، مرزهاى آن را تعيين مىكند و از پايمال شدن حدود آن حراست مىكند . و بر صاحب حقّ واجب و لازم مىشمارد ، كه از حدود آن خارج نشود ، و در گرفتن حقّ ، از شيوه‌ى ناپسنديده دورى گزيند ، و پاى از گليم خود بيرون نگذارد .\r\n\r\n\r\n","description":"","footnote":"\r\n( 1 ) - جامع‌ترين كتاب در مورد حقوق ، « رساله‌ى الحقوق » از امام زين العابدين عليه السّلام مىباشد ، كه مرحوم علّامه مجلسى متن آن را در جلد پنجم بحار الانوار آورده است . بر اين كتاب پرارج شرحهاى بسيارى نوشته شده ، كه بهترين آنها « شرح رسالة الحقوق » مرحوم قبانچى است . « مترجم »\r\n","page_name":" 88 ","page_number":88},
  {"content":"\r\n\r\nتعاليم اخلاقى بر حقوق ناشى از پيمان و قرارداد ، اهميّت بسيارى قائل شده ، و بر وفا به عهد و عمل به تعهّد ، تأكيد فراوان نموده است . و لذا كسى كه پيمان بسته ، دقيقا بايد به پيمان خود پاىبند باشد ، مگر در مواردى كه در زير اشاره مىكنيم ؟\r\nاگر دو نفر با ميل و رغبت خود قراردادى را امضا كردند ، و يا شخصى به وسيله‌ى عهد و نذر و سوگند چيزى را بر خود واجب كرد ، آيا به‌هرحال بايد آن را انجام دهد ، و يا در مواردى مىتواند از آن تخلّف كند ؟\r\nدر پاسخ بايد يادآور شويم كه عمل به پيمان و وفا به عهد فقط در جائى ضرورى و اجتناب‌ناپذير است كه با هيچيك از معيارهاى اخلاقى منافات نداشته باشد ، اگر در موردى عهد و پيمان بر خلاف معيارهاى اخلاقى باشد ، هرگز انسان به انجام آن موظّف نمىباشد ، مانند پيمانهاى اجبارى و يا در مواردى كه طرف ديگر قرارداد ، غشّ در معامله و تدليس در كالا انجام دهد ، و يا جنس معيوب تحويل دهد ، و يا مغبون كند و اجحاف نمايد ، در همه اين موارد انسان حقّ فسخ دارد ، و لازم نيست كه به پيمان و قرارداد خود وفا كند . روى اين بيان آنچه در ميان مردم شايع است كه هركس پيمانى ببندد و قراردادى را امضا كند ، حتما بايد به پيمان خود وفادار باشد ، همه جا صادق نيست ، بلكه در مواردى صادق است كه بر پايه‌ى موازين شرعى و معيارهاى اخلاقى باشد ، و گرنه به صورت يك جانبه هم مىتوان قرارداد را به هم زد و به مضمون آن عمل نكرد . پس معيارهاى اخلاقى پايه\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nو اساس پيمانها و قراردادها مىباشد و تنها محور و ميزان در فسخ و يا استحكام پيمانها و تعهّدها همان معيارهاى اخلاقى مىباشد .\r\nو بدين گونه قاعده‌ى نفى عسر و حرج هر مورد مشقّت‌بار را شامل مىشود ، حتّى اگر انسان از روى ميل باطنى خود به آن تن دهد .\r\n\r\nحقّ همسايه\r\nروشن‌ترين مثالى كه از پيوند ناگسستنى حقّ و اخلاق پرده برمىدارد ، حقوق همسايه در اسلام است .\r\nآئين مقدّس اسلام بر صاحب حق ، فرض و لازم مىدارد كه در ملك خود هرگز تصرّفى نكند كه موجب ضرر و ناراحتى همسايه باشد ، به ويژه در مواردى كه بيرون از حدّ متعارف باشد .\r\nاگر انسان در ملك خود ساختمان بلند و بالا بسازد ، كه مورد نياز زندگى و يا به خاطر دفع خطر ) چون دزد ( نباشد ، بلكه براى سلب آسايش همسايه ، و به منظور جلوگيرى از نور و هوا باشد ، شديدا ممنوع است ، و هرگز حدود آزادى و اختيار مالك در ملك خود به اين وسعت و گسترش نيست .\r\nآرى حق تصرّف مالك ، همانند واژه‌ى آزادى ، محدود و مشروط به اينست كه سلب آزادى از ديگران نشود .\r\nآئين مقدّس اسلام در مقام قانون‌گذارى ، به انسان والاترين ارزشها را قائل شده ، و او را محور و نقطه‌ى پرگار در مصالح و\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nمفاسد قرار داده ، كه ميزان مشروعيّت در نفى و اثبات بر محور آن مىچرخد .\r\nروى اين بيان ، لازمست كه همه‌ى قوانين عاليه‌ى اسلام را بر اين اساس تفسير كنيم ، و هر حكمى بر خلاف آن يافت شود ، آن را كنار بزنيم و از كتابهاى فقه اسلامى به دور اندازيم .\r\nيكى از وكلاى دادگسترى بيروت ، در گفتار مفصّلى كه در سرمقاله‌ى مجلّه‌ى دادگسترى بيروت ، چاپ و منتشر شد ، چنين نوشت :\r\n« آئين مقدّس اسلام ، نخستين آئين اجتماعى است كه قوانين اخلاقى را در يك جا گرد آورد ، و معيارهاى اخلاقى را به صورت قانون درآورد و به آنها قدرت قانون بخشيد . و راستى و درستى و شرافت و مروّت را بر پايه‌ى حقّ استوار ساخت ، كه بدون آن سست و بىبها خواهند بود .\r\nافق تعاليم حياتبخش اسلام ، از همه‌ى اديان و مذاهب گسترده‌تر است ، كه عقل و اخلاق دو زيربناى مستحكم آن را تشكيل مىدهند . پس آنچه عقل سليم بپذيرد و معيارهاى اخلاقى بر آن منطبق باشد ، از احكام شريعت مقدّس اسلامى به شمار مىرود » . « 1 »\r\nآئين مقدّس اسلام از نظر اينكه آئين همه‌ى انسانها در طول اعصار و قرون است ، بايد پاسخگوى همه‌ى نيازمنديهاى جامعه بشريّت باشد . و براى اينكه يك آئين ، پاسخگوى همه‌ى\r\n\r\n\r\n","description":"","footnote":"\r\n( 1 ) - مجلّه المحامى ، سال 16 شماره 4 ، چاپ بيروت .\r\n","page_name":" 91 ","page_number":91},
  {"content":"\r\n\r\nنيازمنديها باشد ، لازمست كه توجّه خاصّى به مصالح انسانها داشته باشد ، و هر چيزى را كه به حال جامعه سودمند باشد ، استخدام كند ، تا انسان را به سوى زندگى بهتر سوق دهد ، و در اين راه از به كار گرفتن هيچ دانش و فرهنگ و فلسفه و اخلاقى فروگذار نباشد .\r\n\r\nمفاهيم انسانيّت در سخنان امام جعفر صادق عليه السّلام\r\n\r\nپيش‌درآمد\r\nپس از استمداد از آفريدگار جهان و تقديم درود بيكران بر خاتم پيامبران ، و اهل بيت عصمت و طهارت ، عصر ما ، عصر برخورد افكار و آراء ، و غربال شدن عقايد گوناگون ، و تشخيص افكار سودمند از آراى فاسده است .\r\nغربال كردن افكار به معناى صحيح آن ، بدون احاطه به همه‌ى مسائل مربوطه و مقايسه‌ى همه‌ى آنها در تمام ابعاد ، امكان‌پذير نيست .\r\nيك پژوهشگر ، همانند قاضى كه به گفتار متخاصمين گوش فرا مىدهد و براساس قوانين مربوطه به داورى مىنشيند ؛ بايد به همه‌ى ابعاد مختلف موضوع مورد نظر احاطه پيدا كند ، تا بتواند افكار و عقايد درست را از نادرست باز شناسد ، پذيرفتنيها را بپذيرد و دور انداختنيها را دور بيندازد .\r\nكسانى كه در قضاوت شتاب مىكنند و در برخورد با يك نظريه ، كه براى آنها تازگى دارد ، ادّعا مىكنند كه اين نظريّه يك\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nپديده‌ى تازه است ، و از ابتكارات عصر حاضر است ، و اين داوريها را بدون بحث و كنكاش ابراز مىدارند ، از شيوه‌ى پژوهشگران خارج مىشوند ، و از حدود دانش و عدالت بيرون مىروند ، كه چنين داورى شتابزده از دائره‌ى علم و عدالت بيرون است .\r\nنگارنده در اين صفحات در پى آنست كه در دل جوانان و نونهالان ، عشق به تحقيق و اشتياق به كنكاش ايجاد كند ، تا در مورد آنچه مىخوانند و مىشنوند ، شتابزده قضاوت نكنند ، و هر چيزى را بدون تحقيق ، تازه و ابتكارى نپندارند ، كه اين داوريها با سرنوشت آنها مربوط مىشود ، و تاريخ پرافتخار نياكانشان را بىفائده و توخالى جلوه مىدهد ، و ضرر آن به خودشان باز مىگردد ، كه رابطه‌ى آنها را با ميراث گرانبهاى نسلهاى گذشته ، قطع مىكند و ارزش والاى افكار و اقوال پيشينيان را از بين مىبرد .\r\nمن به خداى بزرگ سوگند مىخورم ، كه كتابهاى بسيارى خواندم و افكار و نظريّات بسيارى از دانشمندان شرق و غرب ، از گذشته‌ى بسيار دور تا عصر جديد را مورد تحقيق و كنكاش قرار دادم ، چيزى مفيد به حال جامعه نيافتم ، جز اينكه ريشه‌ى آن را در فرهنگ غنى و پرمايه‌ى اسلام يافتم ، و به جرأت ادّعا مىكنم كه ريشه همه افكار و اقوال سودمند در سخنان اهل بيت ، و به ويژه در سخنان گهربار امير مؤمنان عليه السّلام و امام صادق عليه السّلام موجود است .\r\nقسمتى از كلمات درربار امير مؤمنان عليه السّلام را در كتاب « على و\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nالقرآن » آوردم و اينك نمونه‌هائى از سخنان پرارج امام صادق عليه السّلام را در اين صفحات مىآورم .\r\nدر اينجا فرازهائى از سخنان آن بزرگوار را در مورد : حقيقت دين ، شناخت ، حقّ ، خير ، آزادى ، بلاغت و ديگر پايه‌هاى زندگى آوردم و آنها را با نظريّات و افكار به اصطلاح ابتكارى مقايسه نمودم ، و اثبات كردم كه پيشواى ششم آنها را صدها سال پيش از مدّعيان ابتكار بيان فرموده است .\r\nامام صادق عليه السّلام ، مشكلات زندگى را كه همه با آن دست‌وپنجه نرم مىكنند ، بازگو كرده ، راه حل آن را نيز بيان فرموده است .\r\nراه‌حلّى كه آن حضرت ارائه مىدهد بسيار ساده و همه فهم است ، شخص بىسواد آن را مىفهمد و شخص تحصيل كرده نيز از آن بهره مىبرد . زيرا او متن واقع را بيان مىكند و ويژگى واقع ، روشنى و سادگى آنست .\r\nجالب توجّه اينكه ، در احاديث اهل بيت عصمت و طهارت تصريح شده كه گفتگوى آنان از حلّ مشكلات زندگى ، ارائه راه حلّ گذرا نيست ، بلكه شيوه‌ى علمى حلّ مشكل ، و درمان قطعى مشكلات و ريشه‌كن ساختن آن نيز در دست آنهاست . فى المثل ، امام صادق عليه السّلام مىفرمايد :\r\n( ثلاثة اشياء ، يحتاج اليها النّاس : الامن و العدل و الخصب ) ؛\r\n« سه چيز است كه همگان به آن نياز دارند :\r\n1 . امنيّت ،\r\n2 . عدالت ،\r\n\r\n","description":"","footnote":"","page_name":" 94 ","page_number":94},
  {"content":"\r\n\r\n3 . آسايش .\r\nو مىفرمايد :\r\n( ان يسلم النّاس من ثلاثة ، كانت سلامة شاملة :\r\nلسان السّوء ، و يد السّوء ، و فعل السّوء ) ؛\r\n« براى تندرستى همگانى بايد از سه چيز سالم باشند :\r\nزبان بد ،\r\nدست بد ،\r\nرفتار بد .\r\nصدور اين حقايق و الا از خاندان عصمت و طهارت ، جاى شگفت نيست ، كه دانشهاى آنها يا از قرآن كريم سرچشمه مىگيرد كه روشنگرى هر چيزى در آنست ، و يا از علوم رسول اكرم صلّى اللّه عليه و آله الهام مىگيرد كه هرگز به هواى نفس سخن نگويد .\r\nبسيار نزديك است روزى كه همه‌ى مردم جهان معتقد شوند كه آنچه اهل بيت پيامبر گفته‌اند همه‌اش حقّ است و ترديدى در آن نيست ، آن‌سان كه در مورد كروى بودن زمين ، پس از اختلاف طولانى ، اتّفاق نظر يافتند .\r\nهنگامى كه در اين صفحات از مفاهيم انسانى و معيارهاى اخلاقى ، از ديدگاه امام صادق عليه السّلام سخن مىگوئيم ، در واقع از معيارهاى اخلاقى در قرآن كريم و سنّت پيامبر اكرم صلّى اللّه عليه و آله گفتگو مىكنيم ، كه سخنان امامان اهل بيت با متن قرآن و احاديث رسول اكرم صلّى اللّه عليه و آله موبه‌مو مطابقت دارد ، چنان كه امام صادق عليه السّلام مىفرمايد :\r\n« هرگز سخنى بر خلاف قرآن از ما نپذيريد ، كه هرگاه ما سخن بگوئيم ،\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nبرطبق قرآن كريم مىگوئيم و برطبق سنت پيامبر سخن مىگوئيم . ما فقط از خدا و پيامبر خدا ، حديث مىگوئيم . ما هرگز از فلان و به همان سخن نمىگوئيم تا در سخنان ما تناقض يافت شود . سخن آخرين ما همانند سخن اوّلين ماست ، و سخن نخستين ما گواه سخن آخرين ماست .\r\nهركس به جز اين از ما سخن بگويد ، آن را به سوى گوينده‌اش باز گردانيد و بگوئيد : شما داناتريد به آنچه آورده‌ايد ، گفتار ما با نور و حقيقت همراه است ، هر سخنى كه عارى از حقيقت و خالى از نور باشد ، گفتار شيطان است » .\r\nبايد اضافه كنم : آنچه در اينجا آورده‌ام ، همه‌ى كلمات پرارج امام جعفر صادق عليه السّلام در اين زمينه نمىباشد ، بلكه فقط قطره‌اى از درياى سخنان حكيمانه و تعاليم حياتبخش آن حضرت است ، كه همين مقدارش براى اثبات هدف و مقصد ما كافى است . « 1 »\r\nخواننده‌ى گرامى از لابه‌لاى اين سخنان حكيمانه ، در مىيابد كه معارف عاليه‌ى اسلام بسيار غنى و پرمايه است ، و هرگز نيازى ندارد به آنكه از تعاليم جديد غربى يا شرقى چيزى بر آن افزوده شود . و به اين نتيجه مىرسد كه فرهنگ اسلام حقايق فراوانى براى صدور دارد و نيازى به واردات ندارد .\r\nاز خداوند منّان به احترام پيامبر و اهل بيتش خواهانم ، كه توفيق دنبال كردن اين سرى از معارف را به ما عنايت فرمايد ، كه\r\n\r\n\r\n","description":"","footnote":"\r\n( 1 ) - سخنان گرانسنگ امام جعفر صادق عليه السّلام را علامه‌ى فقيد ، آية اللّه سيد محمد كاظم قزوينى قدس سره در مجموعه‌اى به نام « موسوعة الامام الصادق » گرد آورده كه 30 جلد از آن تاكنون منتشر شده است .\r\n","page_name":" 96 ","page_number":96},
  {"content":"\r\n\r\nسپاس و ستايش در آغاز و فرجام از آن اوست .\r\n\r\nروش تكاملى امام عليه السّلام\r\nبه خدمت امام صادق عليه السّلام گفته شد :\r\n« شالوده‌ى كار خود را بر چه اساسى بنياد نهادي ؟ » .\r\nحضرت فرمود :\r\n« دانستم كه ديگرى وظيفه‌ى مرا انجام نخواهد داد ، پس خود تلاش كردم . و دانستم كه خداوند بر من احاطه‌ى علمى دارد ، پس از او شرم كردم و دانستم كه روزى مرا ديگرى نخواهد خورد ، پس آرامش يافتم ، و دانستم كه فرجام كار من مرگ است ، پس خود را مهيّا ساختم » .\r\nسؤال كننده به خوبى مىداند كه هدف اصلى امام در زندگى تأمين معاش و تحصيل ثروت و به دست آوردن جاه و مقام نيست ، بلكه هدف آن حضرت پيمودن راه خير و كمال است ، و راهى كه آن حضرت دنبال كند ، اسوه و سرمشق همگان است ، از اين رهگذر از راه و روش آن حضرت مىپرسد ، تا آن را باز شناسد و در زندگى خود از آن سرمشق بگيرد ، كه آن راه حقيقت و فضيلت است . پس امام عليه السّلام به او فرمود كه شيوه رفتار خود را بر چهار پايه استوار نموده است :\r\n1 . به خوبى مىداند كه براى انسان جز از آنچه خود تلاش كرده ، سود نخواهد برد ، و هرگز كشته‌ى ديگرى را درو نخواهد كرد ، و اگر در وظايف خود سستى كند ، چيزى و يا كسى به او سود نخواهد داد ، پس اگر كسى شرافت و كرامت خود را دريابد\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nو بخواهد به مقام والائى برسد ، هرگز نبايد در تلاش خود سستى كند و به غير خدا توكّل نمايد .\r\nپرواضح است كه هيچكس از تعاون و همكارى ديگرى بىنياز نيست ، اگرچه از مقام ارجمندى برخوردار باشد ، ولى تعاون غير از دلبستگى است ، كه دلبستگى به غير خدا ، از ارزش انسان مىكاهد و او را از هستى ساقط مىكند .\r\nولى همكارى با ديگران همانند استخدام ديگر اعضاى بدن است ، كه انسان با استمداد از اعضا و جوارح خويش و استخدام ديگر انسان‌ها به اهداف والاى خود قدرت پيدا مىكند .\r\n2 . شرم از خدا پايه‌ى همه‌ى فضائل انسانى است ، هركس از خدا بترسد و از او شرم كند ، هرگز سستى نمىكند ، دوروئى نمىكند ، دروغ نمىگويد ، دامنش را آلوده نمىسازد ، دست به اموال ديگران دراز نمىكند ، و از غير خدا فرمان نمىبرد ؛ و در اين صورت همه‌ى حقايق بر او كشف مىشود و با شجاعت و ايمان وصف‌ناپذير به فرمانهاى پروردگار عمل مىكند . ولى كسى كه از مردم بترسد ، شخصيّت خود را از دست مىدهد ، و از فضيلت شجاعت و صداقت و حقيقت محروم مىشود ، و با پليدى ريا و دروغ و دوروئى آلوده مىگردد .\r\n3 . اطمينان كامل بر اينكه روزى انسان تضمين شده است و هرگز ديگرى نمىتواند روزى انسان را بخورد .\r\nدر اينجا يك پرسش مطرح مىشود و آن اينكه : چگونه ادّعا مىكنيد كه هرگز كسى نمىتواند روزى انسان را بخورد . در\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nصورتىكه هزاران نفر از خون و پول ديگران زندگى مىكنند ؟ ! و امام صادق عليه السّلام مىفرمايد : « درهم حلال يك جا جمع نشود » .\r\nو جدّ بزرگوارش امير مؤمنان مىفرمايد : ( ما جاع فقير الّا بما متّع به الغنيّ ) ؛\r\n« هيچ بىنوائى گرسنه نمىشود ، جز به سبب رفاه‌طلبى و لذّت‌جوئى ثروتمند » .\r\nو فرمود : ( ما رأيت نعمة موفورة . الّا والى جانبها حقّ مضيّع ) ؛\r\n« هيچ نعمت گسترده‌اى نديدم ، جز اينكه تباه شدن حقّ ديگرى را در كنار آن ديدم » .\r\nدر پاسخ بايد توجّه داشت كه منظور امام صادق عليه السّلام از فراز ياد شده ، اين نيست كه راه اجحاف و تعدّى و تجاوز بسته شده ، بلكه منظور اينست كه اين‌همه درگيرى و كشمكش ، كه در ميان مردم رائج است ، كارى بى جا و بىفائده است و انگيزه‌اى جز جهالت ندارد ، و تا هنگامى كه انسان برحسب متعارف تلاش كند ، روزى تعيين شده خواهد رسيد .\r\nو لذا مىبينيم كه در حديث ديگرى آمده است :\r\n( ما اخطأك لم يكن ليصيبك ، و ما اصابك لم يكن ليخطئك ، و لو اجتمع النّاس على ان ينفعوك لم ينفعوك ، الّا بشىء كتبه اللّه عليك ) ؛\r\n« آنچه از دست تو در رفت ، هرگز مقدّر نبود كه به تو برسد ، و آنچه به تو رسيد ، مقدر نبود كه از تو ضايع شود . اگر همه‌ى مردم جمع شوند كه فائده‌اى به تو برسانند ، جز آنچه را كه خداوند مقدّر فرموده ، به تو\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nنخواهند رسانيد » .\r\nهنگامى كه واقعيّت جهان چنين است ، شايسته است كه هيچكس جز به خدا توكّل نكند ، و جز به تلاش خويش چشم ندوزد ، و با همگان با شيوه‌اى نيكو رفتار كند ، و از هرگونه كشمكش و منازعه دورى گزيند .\r\n4 . آمادگى براى مرگ ، كه موجب ترس از عاقبت و پا برجائى در اعمال خير و تلاش براى رهائى از خطرات و دورى از شهوات و لذايذ مادى و مسابقه در خيرات و اعمال شايسته مىباشد .\r\n\r\nيكتائى خداوند\r\nاز محضر امام صادق عليه السّلام پرسيدند :\r\n« دليل يكتائى خداوند چيست ؟ » . فرمود :\r\n( ما بالخلق من حاجة الى اكثر ) ؛\r\n« جهان خلقت نيازى به بيشتر ندارد . »\r\nعلماى كلام به اين بيان امام ششم اعتماد نموده ، دليلى بر يكتائى خداى متعال و نفى شريك حق تعالى آورده‌اند ، كه توضيح آن چنين است :\r\nاگر در جهان هستى دو خداوند باشد ، اگر يكى از آنها بدون همكارى ديگرى ، بر آفرينش جهان هستى ، توانا باشد ، وجود ديگرى بيهوده خواهد بود ، كه خداى حكيم از كار عبث منزّه مىباشد . و اگر يكى از آنها بدون همكارى ديگرى قادر به آفرينش نباشد ، عاجز خواهد بود ، كه شخص عاجز به درد\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nخدائى نمىخورد ، پس به ناچار بايد خداوند يكى باشد و شرك محال است .\r\nبه تعبير ديگر : مفهوم « الوهيّت » ايجاب مىكند كه از نظر قدرت ، سلطنت و آفرينش جهان ، يكى باشد ، و گرنه عنوان الوهيّت صادق نخواهد بود .\r\nاز امام صادق عليه السّلام پرسيدند : دليل وجود آفريدگار چيست ؟\r\nفرمود : چه شغلى دارى ؟ گفت : براى تجارت مسافرت دريائى مىكنم .\r\nفرمود : آيا تاكنون اتّفاق افتاده كه سوار كشتى شوى ، كشتى بشكند ، روى تخته چوبى بمانى ، و دستخوش امواج دريا شوي ؟\r\nآيا در چنين حالى متوجّه قدرتى شده‌اى و از اعماق دل به او ستايش و نيايش نموده‌اى ؟ !\r\nگفت : آرى .\r\nامام عليه السّلام فرمود : همان قدرتى كه در آن لحظات انقطاع ، به او متوجّه و متوسّل شده‌اى ، خداوند متعادل است .\r\nعلماى كلام و فلاسفه‌ى اسلام ، كتابهاى بسيارى در اثبات صانع نوشته‌اند ، كه همين عبارت كوتاه امام عليه السّلام ما را از كتابهاى قطورى كه در اين زمينه نوشته شده ، و به استدلال و برهان پرداخته شده ، بىنياز مىكند ، كه اعتقاد به وجود آفريدگار با سرشت انسان آميخته است ، و نياز به استدلال ندارد و به اصطلاح « فطرى » است .\r\nدر برخى از مكتبهاى فلسفى كه در عصر ما رواج دارد ، آمده\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nاست : شناخت پروردگار بر تجربه و برهان نياز ندارد ، بلكه احساس درونى و دريافت باطنى است ، كه انسان آن را از اعماق دلش در مىيابد .\r\nگاندى مىگويد : « خداوند متعال همان قدرت بيكرانى است كه به وهم نيايد و در مغز نگنجد ، او همان قدرتى است كه ما قادر به شناخت او نيستيم ، بلكه او را از درون خود درمىيابيم و مىدانيم كه قدرت ناپيدا كرانه‌اى بر ما سيطره دارد و از ناخن ، نسبت به گوشت انگشت ، به ما نزديكتر است . به راستى خداوند در درون هر يك از ما موجود و محسوس است » .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n\r\nدفتر 3\r\n\r\n","description":"","footnote":"","page_name":" 103 ","page_number":103},
  {"content":"\r\n . \r\n","description":"","footnote":"","page_name":" 104 ","page_number":104},
  {"content":"\r\n\r\n\r\nبدعت‌گزار گمراه\r\nامام صادق عليه السّلام فرمود :\r\n( من دعا النّاس الى نفسه و فيهم من هو اعلم منه ، فهو مبتدع ضالّ ) ؛\r\n« كسى كه مردم را به سوى خودش دعوت كند ، درحالىكه در ميان مردم داناتر از او وجود داشته باشد ، او بدعتگزار و گمراه است . »\r\nهنگامى كه دو نفر دانشمند موجود باشند و يكى از آنها داناتر از ديگرى باشد ، بر كسى كه اعلم نيست واجبست كه مردم را به سوى اعلم راهنمائى كند ، به شرط اينكه به دين و عدالت او اطمينان داشته باشد ، ولى اگر دين و عدالت او مورد اعتماد نباشد ، راهنمائى كردن به سوى او حرامست و عمل كردن به گفتار او جايز نيست اگرچه از نظر علمى به مراحل بسيار والائى رسيده باشد . امام صادق عليه السّلام مىفرمايد :\r\n( كفى بخشية اللّه علما ، و كفى بالاغترار باللّه جهلا ، انّ اللّه يغفر للجاهل سبعين ذنبا ، قبل ان يغفر للعالم ذنبا واحدا ، و من تعلّم و عمل للّه دعى فى ملكوت السّموات عظيما ) ؛\r\n« دانشى بالاتر از خوف و خشيت پروردگار نيست ، و جهالتى بالاتر از گستاخى در برابر خداوند نيست ؛ خداوند متعال هفتاد گناه جاهل را مىآمرزد پيش از آنكه از يك گناه عالم بگذرد ؛ كسى كه براى خدا دانش فراگيرد و براى خدا به آن عمل كند در ملكوت آسمانها بزرگ خوانده مىشود . »\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n\r\nزهد ( پارسايى )\r\nاز محضر امام صادق عليه السّلام پرسيدند : معيار زهد چيست ؟\r\nفرمود : ميزان « زهد » گفتار خداوند تبارك و تعالى است كه مىفرمايد :\r\n ( لِكَيْلا تَأْسَوْا عَلى ما فاتَكُمْ وَ لا تَفْرَحُوا بِما آتاكُمْ ) ؛ \r\n« بر آنچه از شما گذشته اندوهگين نباشيد و بر آنچه بر شما عطا فرموده شادمان نباشيد . » « 1 »\r\nشخص عاقل هرگز در مورد چيزى كه واقع شده ، نمىگويد ، اى كاش نمىشد ، و در مورد چيزى كه واقع نشده نمىگويد :\r\nاى كاش مىشد .\r\nآورده‌اند كه « بزرگمهر » هرگز شادمان و يا اندوهگين ديده نشد ، در اين رابطه از خود وى پرسيدند ، در پاسخ گفت : « آنچه از دست رفته هرگز با اشك حسرت ريختن برنمىگردد ، و آنچه رخ مىدهد با اظهار وجد و سرور جاودانه نمىشود » .\r\nو در حديث آمده است كه واژه « لو » ( اگر ، اى كاش ) كليد رمز اعمال شيطانى است .\r\nبه خاطر دارم كه در ضمن مطالعات خود چنين خواندم : يكى از تجّار بزرگ آمريكا همه ثروت خود را كه به چند ميليون مىرسيد در ضمن يك آتش‌سوزى از دست داد ، يكى از آشنايانش براى تسلّى به ديدارش شتافت و او را بسيار عادى\r\n\r\n\r\n","description":"","footnote":"\r\n( 1 ) - سوره حديد ، آيه 23 .\r\n","page_name":" 106 ","page_number":106},
  {"content":"\r\n\r\nيافت ، گوئى هيچ حادثه‌اى برايش روى نداده است ، از او پرسيدند : چگونه است كه ترا مضطرب و نگران نمىبينم ؟ در پاسخ گفت : « حزن و اندوه بر آنچه از دست رفته سودى ندارد ، من هم‌اكنون همه انديشه‌ام را صرف اين معنى كرده‌ام كه چگونه آن ثروت را از نو به دست آورم ؟ و اين براى من از هر موضوع ديگرى مهمتر است . »\r\n\r\nبلاغت\r\nامام صادق عليه السّلام فرمود :\r\n( من عرف شيئا قلّ كلامه ، و انّما سمّى البليغ ، لانّه يبلّغ حاجته بايجاز ) ؛\r\n« كسى كه چيز فهم باشد كمتر سخن مىگويد ، به آدم بليغ از اين جهت بليغ مىگويند كه مقصود خود را با كلمات كوتاهى بيان مىكند . »\r\nو فرمود :\r\n( ثلاثة فيها البلاغة :\r\nالقرب من المعنى و البعد عن حشو الكلام و الدّلالة بالقليل على الكثير لجست البلاغة بجدّة الّسان ، و لا بكثرة الهذيان ، و لكنّها اصابة المعنى و قصد الحجّة ) ؛\r\n« سه چيز نشانه بلاغت است :\r\nنزديك شدن به معناى مقصود\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nدورى جستن از سخن بيهوده\r\nبيان كردن معانى بلند با الفاظ كوتاه\r\nبلاغت با بلبل‌زبانى ، و رطب و يابس به هم يافتن نيست ، بلكه بلاغت عبارت از رسيدن به معناى مقصود با رعايت اقتصاد در استخدام الفاظ مىباشد . »\r\nبسيارى از دانش‌پژوهان دو واژه « ادب » و « بلاغت » را با يكديگر اشتباه مىكنند و آنها را يك واقعيت مىپندارند ، درصورتىكه فرق در ميان آن دو بسيار است .\r\nبر واژه « ادب » مراحل مختلفى گذشته ، كه در هر مرحله‌اى به يك معنى دلالت مىكرده است ، در عهد جاهلى به معناى كمال نفسانى به كار مىرفت و به صاحب اخلاق شايسته ، اديب گفته مىشد . و از اينجاست كه در حديث شريف آمده است : ( ادّبنى ربّى فاحسن تأديبى ) ؛ يعنى\r\n« پروردگارم مرا تربيت نمود و تربيتم را به نحو شايسته‌اى فرمود . »\r\nو در عصر امويان به طبقه معلّمان اطلاق مىشد و به آموزگار واژه « مؤدّب » را به كار مىبردند .\r\nو در عصر عبّاسيان در مورد كسانى كه با شعر و لغت و مثل و جنگ آشنا بودند ، به كار مىرفت .\r\nولى در عصر ما واژه « اديب » در مورد گويندگان ، نويسندگان ، و دانشمندانى به كار مىرود كه از زندگى عمومى انسانها و حوادث مختلف توده‌ها سخن مىگويند و با احساسات و خيالات خود آن را رنگ‌آميزى مىكنند و با معيارهاى خويش در\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nپيرامون آنها به داورى مىپردازند و آن را خير و يا شرّ مىنامند و مردم را در جهت اميال و اهداف خود سوق مىدهند . و در مواردى شخص اديب كارى با زندگى جامعه بشرى ندارد و همه همّتش اينست كه يك قطعه ادبى به نظم و يا به نثر پديد آورد كه براى شنوندگان جالب و جاذب باشد .\r\nامّا واژه « بليغ » از روز پيدايش علم بلاغت تا به امروز ، به معناى گوينده ايست كه بتواند منظور خود را به روشنى و اختصار و به زبان عربى فصيح بيان كند و از محدوده موضوع خارج نشود .\r\nكوتاه‌ترين تعبيرى كه در تعريف بلاغت گفته شده همان تعبير امام صادق عليه السّلام است كه فرمود :\r\n« بيان كردن معانى بلند با الفاظ كوتاه » و يا :\r\n« رسيدن به معناى مقصود با رعايت اقتصاد در استخدام الفاظ ، و ميانه روى در آوردن دليل و برهان . »\r\nپس هركسى كه بتواند معناى مورد نظرش را با الفاظ كوتاه و بيان روشن ادا نمايد او بليغ است ، خواه اين بيان براى مردم سودى داشته باشد و يا به جز زيبائى و گيرائى هيچ سود ديگرى نداشته باشد .\r\nآرى رعايت قواعد عربى و نكات ادبى ، لازمه بلاغت است و هرگز از آن جدا نمىشود ، اگر چه ممكن است در مواردى بلاغت از آن جدا شود ، زيرا امكان دارد كه انسان از مطلب و مقصود خود با تعبير زيبا و اسلوب شيوا به اختصار سخن بگويد و در\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nعين حال اطّلاعات گسترده‌اى از فنون ادبى نداشته باشد ، و در نتيجه مىتوان گفت : « هر اديبى بليغ است ، ولى هر بليغى اديب نيست . »\r\n\r\nآزادى و خوشبختى\r\nامام صادق عليه السّلام فرمود :\r\n( خمس خصال من لم تكن فيه واحدة منها فليس فيه كثير مستمتع :\r\nالوفاء و التدبير و حسن الخلق و الخامسة تجمع هذه الخصال كلّها و هى الحريّة ) ؛\r\n« پنج خوى پسنديده هست كه هركس يكى از آنها را نداشته باشد ، او چندان سودمند نيست ، آن پنج خصلت عبارتند از :\r\nوفا\r\nتدبير\r\nحياء\r\nاخلاق پسنديده\r\nحريّت و آزادى ، كه جامع آن خصلتهاى پسنديده است . »\r\nو فرمود\r\n( و خمس خصال من فقد واحدة لم يزل ناقص العيش ، زائل العقل ، مشغول القلب ، و هى صحّة البدن ، و الأمن ، و السّعة فى الرّزق ، و الانيس الموافق ) .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nقيل له : و ما الانيس الموافق ؟ قال :\r\n( الزّوجة الصّالحة ، و الولد الصّالح ، و الخليط الصّالح ، و الخامسة و هى تجمع هذه الخصال كلّها الدّعة ) ؛\r\n« پنج خصلت است كه هركس يكى از آنها را نداشته باشد همواره زندگياش دچار كمبود و عقلش دستخوش اضطراب و دلش مضطرب و نگرانست ، آن پنج خصلت عبارتند از :\r\nصحت بدن\r\nامنيّت\r\nوسعت روزي\r\nانيس موافق\r\nگفته شد : انيس موافق چيست : فرمود :\r\n« همسر شايسته ، فرزند شايسته ، رفيق شايسته »\r\nامّا پنجمى كه همه اينها را دربردارد عبارتست از آسايش و آرامش » .\r\nاگر يك نويسنده جامعه‌شناس كتابهاى قطورى را در پيرامون سعادت و خوشبختى بنويسد و اصول آن را ريشه‌يابى كند ، جز همان پايه‌هاى چهارگانه را نخواهد يافت ، و جز به همان نتيجه نخواهد رسيد كه امام ششم استنتاج فرموده است .\r\nآرى آسايش و آرامش نتيجه طبيعى صّحت بدن ، امنيّت ، رفاه و يار دمساز مىباشد كه انسان همواره براى آنها تلاش مىكند و از آنها دفاع مىكند و براى پيشرفت توده‌ها و بالا رفتن سطح افكار ملّتها و ايجاد عدالت و اخلاص در حكومتها ، از آنها اسوه و الگو\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nانتخاب مىكند ، و همه انسانها با اختلاف زياد در طرز تفكّر و آداب و رسوم و اديان ، در اين هدف همگام و همراهند و همگى به سوى ايجاد امنيّت ، آسايش ، آرامش و تندرستى گام مىسپارند .\r\nممكن است گفته شود كه پيوند آسايش و آرامش با امنيت و تندرستى و رفاه زندگى بديهى است كه نيازى به شرح و تفصيل ندارد ولى رابطه وفا و حيا و تدبير و حسن خلق با آزادى چيست ؟ و چگونه است كه امام عليه السّلام فرموده است : حريّت و آزادى همه آنها را در بردارد !\r\nدر پاسخ مىگوئيم : واژه « حريّت » گاهى به معناى رهائى از شهوات و هواهاى نفسانى به كار مىرود ، و گاهى به معناى رهائى از تقليد و دنباله‌روى مىآيد ، و هنگامى به معناى رهائى از نيروى مهاجم و دشمن متجاوز استعمال مىشود ، حريّت به هر كدام از معانى سه‌گانه باشد ، از دست دادن آن مستلزم از دست دادن اراده و شخصيت است ، زيرا كسى كه اسير عواطف و تأثّرات روحى است و يا گرفتار پيروى قهرى از فرمان ديگرى است ، توان تدبير امور و عمل به پيمان و سلوك اخلاقى و به كار بستن اصول عفّت نفس ندارد و چاره‌اى جز تسليم و خضوع برايش وجود ندارد .\r\nاز اينجاست كه امام صادق عليه السّلام آزادى را ريشه همه فضائل اخلاقى ، و بردگى و بندگى را ريشه همه رذائل اخلاقى دانسته ، و عامل همه مشكلات فردى و اجتماعى را در آن جستجو مىكند .\r\nبه جرأت مىتوان گفت : اگر نسل جوان از راهنمائيهاى ارزنده\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nامام صادق عليه السّلام آگاه باشند ، هرگز فكر بىبندوبارى و بىاعتنائى به تعاليم مذهبى را به مغز خود راه نمىدهند ، و ايمان قطعى پيدا مىكنند كه عقايد مذهبى رابطه محكم و ناگسستنى با شئون زندگى دارد ، و خير و سعادت جامعه بشرى را در رأس اهداف خود قرار داده است . و باور مىكنند هرچه به سود و صلاح جامعه است در ريشه مذهب جاى دارد .\r\nاين‌طور نيست كه دين فقط منافع مادّى و يا روح معنوى باشد ، بلكه آنچه در زندگى بشر از خير و شر ، سود و ضرر ، زشت و زيبا يافت مىشود ، آنچه خير و زيباست و مفيد به حال انسان است آن دين است ، خواه مادّى باشد يا معنوى .\r\nو در پايان اين بخش از خوانندگان گرامى مىپرسيم :\r\nشما كه تاكنون صدها صفحه در پيرامون آزادى و خوشبختى از نويسندگان شرق و غرب خوانده‌ايد ، آيا تاكنون به گفتارى بهتر از سخن نغز و پرمغز امام صادق عليه السّلام در اين رابطه برخورد كرده‌ايد ؟\r\nو آيا تعبيرى بهتر و گوياتر از سخنان آن حضرت ديده‌ايد كه دريافتهاى دلتان را بهتر از ايشان در قالب الفاظ بيان كند ؟\r\n\r\nاصالت از آن عمل است و بس\r\nبه خدمت امام صادق عليه السّلام گفته شد : گروهى از مردمان خدا را معصيت مىكنند و مىگويند : از خداوند اميد آمرزش داريم ! ! فرمود :\r\n( كذبوا ، انّ من رجا شيئا طلبه ، و من خاف من شىء هرب منه ) ؛\r\n« دروغ مىگويند ، اگر كسى به راستى چيزى را اميدوار باشد به\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nجستجويش برمىخيزد ، و كسى كه از چيزى به راستى بيمناك باشد از آن مىگريزد » .\r\nهنگامى كه شما در مورد كسى داورى مىكنيد و مىگوئيد او اهل خير است و يا اهل شرّ است ، پرواضح است كه شما در اين داورى بر مجموعه‌اى از صفات برجسته انسانى و يا بر مجموعه‌اى از صفات نكوهيده اخلاقى تكيه نموده ، در مورد صاحب آن صفات داورى مىكنيد ، آيا ملاك داورى شما گفتار آن شخص است ؟ يا كردار او ؟ و يا تصميم و نيّت او ؟\r\nاين تعبير امام صادق عليه السّلام كه فرمود : « هركس به چيزى اميد داشته باشد ، آن را جستجو مىكند » مىرساند كه اصالت از آن عمل است و فقط بايد كردار انسان ملاك داورى باشد .\r\nجدّ بزرگوارش امير مؤمنان عليه السّلام نيز در اين رابطه تعبير لطيفى دارند كه شبيه تعبير امام ششم است ، آنجا كه مىفرمايد :\r\n( يدّعى انّه يرجو اللّه ، كذب و العظيم ، ما باله لا تبيّن رجاؤه فى عمله ؟ ! كلّ من رجا ، عرف رجاؤه فى عمله ) ؛\r\n« ادّعا مىكند كه اميد آمرزش از خداوند دارد ، به خداوند بزرگ سوگند ياد مىكنم كه دروغ مىگويد ، چرا آثار اميدوارى در كردارش ظاهر نمىشود ؟ ! هركسى كه چيزى را اميدوار باشد در اعمالش آشكار مىشود » .\r\nاين تعبير صريح است در اينكه هركس چيزى را ادّعا كند كه در اعماق دلش به عنوان يك واقعيّت رسوخ دارد ، ولى آثار آن در رفتار و كردارش با چشم قابل رؤيت نباشد ، و با دست قابل\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nلمس نباشد ، دروغ مىگويد . پس اگر كسى ادّعا كند كه به چيزى دلبستگى دارد و داشتن توان و امكانات به سوى آن گام نسپارد و تلاش نكند ، در ادّعاى خود كاذب است ، آرى گاهى انسان خيال مىكند كه به چيزى رغبت و دلبستگى دارد ، ولى تا هنگامى كه آثار آن در اعمالش لمس نشود خيالى بيش نيست .\r\nنيازى نمىبينم كه درصدد اثبات اين معنى برآيم كه « اصالت عمل » قول مشهور بين فلاسفه غرب است ، بلكه فقط اشاره مىكنم كه دين مقدّس اسلام پيش از دانشمندان معاصر و پايه‌گذاران دانش جديد ، اصالت را از آن عمل دانسته است ، و عمل را معيار سنجش منش انسان قرار داده است .\r\nاز اين رهگذر ما نيز مىتوانيم همان سوگند امير مؤمنان عليه السّلام را به زبان آوريم و بر خداى بزرگ سوگند ياد كنيم و بگوئيم : هركس ادّعاى خدمت و خلوص نسبت به دين و ميهن داشته باشد ، تا هنگامى كه آثار صدق و اخلاص در كردارش لمس نشود ، دروغگو و نفاق پيشه است .\r\nامام صادق عليه السّلام مىفرمايد :\r\n( المقيم على الذّنب و هو يستغفر ، كالمستهزي ) ؛\r\n« شخص گنهكارى كه علىرغم استغفارش بر گناهان خود ادامه مىدهد همانند كسى است كه خدا را مورد استهزاء قرار بدهد » .\r\nو نيز فرمود :\r\n( المؤمن قليل الكلام كثير العمل ، و المنافق كثير الكلام قليل العمل ) ؛\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n« مؤمن كمتر حرف مىزند ولى بيشتر عمل مىكند ، امّا منافق - برعكس - بسيار سخن مىگويد و كمتر به عمل گرايد . »\r\nدر سال 1965 ميلادى بسيارى از كشورهاى اسلامى كه نام اسلام را يدك مىكشند ديديم كه در كنار فرانسه و انگلستان و اسرائيل قرار گرفتند و در كنفرانس لندن ، در مورد اشغال « پورت سعيد » « 1 » عليه مصر موضع گرفتند ، و ديديم كه كشور هند اگرچه كشور اسلامى نيست از حقوق مصر دفاع كرد و بر لزوم اداره كانال سوئز توسّط دولت مصر بدون مداخله قدرتهاى خارجى تأكيد نمود .\r\nدولت هند با اين حمايت قاطع خود عملا اثبات كرد كه به حقوق حقّه ملّتها و استقلال و آزادى توده‌ها ارج مىنهد و در حدّ توان خود از آن حمايت مىكند ، ولى آن دسته از كشورهاى به ظاهر مسلمان ، با حمايت خود از نيروهاى مهاجم عملا اثبات\r\n\r\n\r\n","description":"","footnote":"\r\n( 1 ) - پورت سعيد از بنادر بسيار جالب مصر است كه به سال 1859 ميلادى توسط خديو مصر سعيد پاشا در مدخل شمالى كانال سوئز تأسيس شده است و مركز استان « پورت سعيد » مىباشد و از جهت شهرسازى در رديف شهرهاى اروپائى قرار دارد و بر كرانه درياى مديترانه و درياچه منزله واقع است و در شمال شرقى قاهره در انتهاى كانال سوئز قرار دارد .\r\nبندر زيباى پورت سعيد به سال 1956 ميلادى توسّط دو غول جهانخوار فرانسه و انگليس اشغال نظامى شد و برخى از زمامداران به ظاهر مسلمان براى حمايت اربابان خود عليه مصر موضع گرفتند ، امّا پس از پذيرش آتش بس اعراب و اسرائيل آنجا نيز بازسازى گرديد . « مترجم »\r\n","page_name":" 116 ","page_number":116},
  {"content":"\r\n\r\nكردند كه حق حاكميّت كشورهاى جهان سوّم را به رسميّت نمىشناسند .\r\nكوتاه سخن اينكه اين شعارهاى فريبنده و ادّعاههاى به ظاهر آراسته كارى از پيش نمىبرد و دروغ و نيرنگى بيش نيست .\r\n\r\nعدالت و امنيّت\r\nامام صادق عليه السّلام مىفرمايد :\r\n( ثلاثة اشياء يحتاج اليها جميع النّاس : الامن و العدل و الخصب ) ؛\r\n« سه چيز هست كه همه توده‌ها به آن نياز دارند :\r\nامنيّت\r\nعدالت\r\nآسايش » .\r\nيكى از نويسندگان تازه به دوران رسيده نوشت : « دين در سراشيبى سقوط است و به زودى از بين خواهد رفت ، چنان كه افسانه‌ها و خرافه‌ها از بين رفت » !\r\nواژه « دين » در پندار پوچ و باطل اين نويسنده گزافه‌گو ، با واژه‌هائى چون افسانه و خرافه توأم است و به سرنوشت شوم آنها دچار خواهد شد .\r\nما نيز معتقديم كه آن دينى كه آتش‌افروزان جنگ و سوداگران مرگ ، آن را يدك مىكشند ، در سراشيبى سقوط است و دير يا زود نابود خواهد شد ، امّا آئين مقدّس اسلام كه رسول اكرم و اهل بيت عصمت و طهارت اسوه‌هاى آن هستند ، و همواره در نبرد\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nحق و باطل ، در كنار پيكاگران براى گسترش عدالت و امنيّت ، و آسايش و آرامش ، قرار دارد ؛ هيچ خطرى آن را تهديد نمىكند و تا آسمان و زمين هست ، آن نيز جاودانه است .\r\nآرى اين هدف و دعوت اسلام است ، كه اعتراف به حق ، و تلاش براى ايجاد عدالت و امنيّت ، و پيكار براى برقرارى آسايش و آرامش ، در سرلوحه اهداف و احكام آن قرار دارد . و به جرأت مىتوان گفت : هيچ دانش و فلسفه‌اى ، هيچ قانون و سياستى ، و هيچ فيلم و مجلّه‌اى ، كه انسان را از ترس و ظلم و فقر رهائى نبخشد ، ارج و اعتبارى ندارد .\r\nهمه دولتهاى پيشرفته تلاش مىكنند كه قوانين خود را بر اين سه پايه استوار سازند كه تنها راه حلّ مشكلات اجتماعى است ، و درمان بنيادى دردهاى جامعه بشرى است .\r\nآرى به وسيله رفاه و آسايش ، نيازها بر طرف مىشود و كمبودها جبران مىگردد ؛ و در سايه امنيّت و آرامش ، امكانات دولتها صرف بهبود كشاورزى و تأسيس مدارس و كارگاهها و مراكز بهداشتى مىشود ، و در پرتو عدالت و آزادى ، حقوق و ذى و اجتماعى تأمين مىگردد و شئون زندگى بر پايه‌هاى صحيح تنظيم مىشود .\r\nو اينجاست كه همه يك‌صدا و يكدل مىگويند : اسلام چه آئين پرارج و سودمندى است .\r\nهمه توده‌ها در هر سرزمينى كه هستند به اين حقيقت اعتراف دارند كه نياز مبرمى به آسايش و آرامش دارند ، از اين رهگذر با\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nبرگزارى كنگره‌ها و سمينارها و شركت در تظاهرات و راه پيمائيها ، مسابقات تسليحاتى را محكوم مىكنند و جنگهاى خانمان‌سوز اتمى و غير اتمى را تحريم مىكنند و ابرقدرتها نيز نمىتوانند بانگ توده‌ها را نشنيده بگيرند ، ازاين‌رو خود را ناگزير مىبينند كه خواه‌ناخواه در صدد ايجاد قراردادهاى صلح و آتش بس برآيند و گامهائى را در تحريم سلاحهاى اتمى بردارند تا زمينه خلع سلاح جهانى فراهم گردد .\r\nدر اينجا بىمناسبت نيست كه به نكته‌اى اشاره كنم كه بر بسيارى از مردم پوشيده است ، و آن اينكه :\r\nمردمان بسيارى را مىشناسيم كه براى همگان آرزوى امنيّت و عدالت و آسايش مىكنند و براساس سرشت پاك خود به سوى كارهاى نيكو جذب مىشوند و تعاليم مذهبى و محيط تربيتى نيز آنان را به سوى كارهاى خير سوق مىدهد ، آنان آرزو مىكنند نه هرگز انسانى به انسان ديگر ستم نكند ، و هيچ فردى به فرد ديگر زور نگويد ، و آرزو مىكنند كه همگان در آسايش و آرامش زندگى كنند ، و همه توليدات از كارگاهها به سوى بازارها ، و از بازارها به سوى خانه‌ها سرازير شود ، و هرگز چيزى از كارخانه‌اى به ميدان جنگ و ستيز روانه نشود ، و هرگز تلاش انسانها طعمه حريق نشود و در كام جنگهاى خانمان‌سوز نرود ، در صورتى كه ميليونها انسان با گرسنگى دست به گريبان هستند و براى لقمه‌اى نان و قطعه‌اى لباس ، در تلاشى جانكاه به سر مىبرند .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nاين گروه پاك نهاد ، عدالت و امنيّت را از اعماق دل دوست دارند و از روى خلقت پاك و اعتقاد سالم و اخلاص بىشائبه ، براى ايجاد آن تلاش مىكنند ، درحاليكه رژيمهاى دنيا به دو بلوك شرق و غرب تقسيم مىشوند و از نظر نظام و سياست به كلّى با يكديگر متفاوت هستند :\r\nبلوك غرب براساس بازرگانان و كارفرمايانى استوار است كه شب و روز براى به دست آوردن سود تلاش مىكنند و از اين رهگذر رفام جهان را به دست گرفته‌اند و چيزى جز انباشتن ثروت ، و جذب اموال از اقطار و اكناف جهان ، به سوى بانكهاى خود ، آنها را اشباع نمىكند .\r\nپرواضح است كه نظامى كه استثمار افراد و احتكار اموال را در سرلوحه اهداف خود قرار داده است ، بدون جنگ و ستيز ، و بدون استعمار و استثمار نمىتواند به زندگى سراسر ننگ خود ادامه دهد .\r\nاز اينجاست كه برخى از كشورهاى غربى تا مىتوانند آتش جنگ را روشن نگه مىدارند و در مواردى كه نمىتوانند بر افكار توده‌ها چيره شوند و افكار عمومى را برعليه جنگ‌افروزى مىيابند ، جنگ سرد را براى آنها اختراع مىكنند كه سود حاصله از تلاش انسانها به ميدان جنگ سرازير گردد ، نه به سوى خانه و كاشانه ، و به مصرف جنگ و ستيز برسد نه به مصرف خوراك و پوشاك .\r\nبلوك شرق نيز اگرچه با افكار جنگ‌طلبى مبارزه مىكند ولى\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nنه به جهت علاقه به صلح و صفا ، بلكه براى مخالفت با نظام غرب و دشمنى با سيستم سرمايه‌دارى . و بسيار به ندرت اتفاق مىافتد كه انگيزه آن صرف ثروت و توليدات خود در نيازهاى ضرورى ، نه جنگهاى جهنّمى باشد . و احيانا انگيزه‌هاى سياسى ديگر در كار باشد . به‌هرحال هدف و انگيزه‌شان حق و يا باطل باشد با جنگ‌طلبى و ستيزه‌جوئى مخالف مىباشند .\r\nدر اينجا مؤمنان پاك نهاد كه طرفدار عدالت و امنيّت و آسايش مىباشند با گروه صلح‌طلب شرقى هم‌عقيده مىشوند و با آتش‌افروزان غربى متضّاد مىباشند ، ولى اين هماهنگى و آن تضادّ برحسب تصادف است و غير اختيارى است ، و اگر اين صلح دوستان به جنگ و ستيز روى آورند و آن جنگ‌افروزان به صلح و آشتى گرايند ، قضيّه برعكس مىشود ، و مؤمنان با اينها هماهنگ شوند و با آنان در دو قطب متضادّ قرار مىگيرند .\r\nروى اين بيان طرفدارى مؤمنان از امنيّت و عدالت براى دشمنى با غرب و يا دوستى با شرق نيست ، بلكه از ايمان به خدا و اخلاص در عمل و اعتقاد به مصالح جامعه بشرى سرچشمه مىگيرد .\r\nاين يك واقعيت است و دليلش با خودش مىباشد ولى غافلان از آن بىخبرند و مغرضان از آن چشم مىپوشند و خود را به جهالت مىزنند و تهمتهاى پوچى را به مؤمنان و موحّدان نسبت مىدهند ، و از اين رهگذر دانسته و يا ندانسته به ظلم و ستم كمك مىكنند و جور عدوان را گسترش مىدهند .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nولى مؤمنان كه طرفدار عدالت و امنيّت و رفاه توده‌ها هستند ، براى رضاى پروردگار و به قصد قربت و به انگيزه علاقه به خير ، راه خود را ادامه خواهند داد ، و به ياوه‌سرائى ابلهان ، و تهمت پراكنى فرومايگان ، اعتناء نخواهند كرد .\r\nيك‌بار ديگر تأكيد مىكنيم كه عشق به صلح و آرامش جهانى به انگيزه دين و به داعى عقيده چيزى است و ستيز شرق با بلوك غرب به انگيزه‌هاى سياسى چيز ديگرى است .\r\nما به عنوان يك مسلمان وظيفه دينى داريم كه براى ايجاد امنيّت و عدالت و آسايش تلاش كنيم و تاريخ گذشته و ميراث پيشينيان ما نيز شاهد اين مدّعاست .\r\nما وظيفه خود مىدانيم از دوست و دشمن آنچه را كه به نفع جامعه ماست و ما را به اهداف والاى خود مىرساند فراگيريم ، و آنچه را كه با عقايد عاليه و مقدّسات ساميه و سنن گرانمايه خود منافات دارد ، كنار بزنيم ، خواه از شرق سرچشمه گرفته باشد ، يا از غرب .\r\nو به عبارت ديگر آيا مىتوان گفت كه امام صادق عليه السّلام نظام شرق را تأييد مىكند ؟ ! نه ، هرگز .\r\nشخصى كه آثار راستگوئى در پيشانياش ظاهر بود به من خبر داد كه به او اطّلاع داده‌اند كه برخى از سفارتها بودجه‌اى را براى جاسوسى اختصاص داده ، و بودجه‌اى را براى جلب و به كارگيرى افرادى اختصاص داده ، كه هر ماه مبلغى به آنها داده شود و نام افرادى در اختيار آنها گذارده شود ، تا آنها در ميان مردم\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nبگردند و از آن افراد نام ببرند و به اصطلاح آنها را افشا كنند و تهمتهاى ناروائى را عليه آنها شايع كنند .\r\nمسبّبين اين اعمال با اين شيوه نكوهيده خود ، با يك تير به دو هدف نشانه مىروند ، و با يك سنگ به دو هدف مىزنند ، از يك سو افراد متشخّص و مخالف برنامه‌هاى استعمارى را متّهم مىكنند و اين سدّ را از جلو اهداف استعمارى خود برمىدارند ، و از سوى ديگر در صفهاى مخالفين رخنه مىكنند و صفهاى مخالفان را درهم مىشكنند ، و از متشكّل شدن جبهه حق در برابر باطل جلوگيرى مىكنند .\r\n\r\nپيوند شيعه و تقوى\r\nامام صادق عليه السّلام مىفرمايد :\r\n( انّ اللّه جمع ما يتواصى به المتواصون من الاوّلين و الاخرين فى خصلة واحدة ، هى التّقوى . قال عزّ و جلّ :  وَ لَقَدْ وَصَّيْنَا الَّذِينَ أُوتُوا الْكِتابَ مِنْ قَبْلِكُمْ وَ إِيَّاكُمْ أَنِ اتَّقُوا  « 1 » فبالتّقوى جماع كلّ عبادة صالحة ، و بها وصل من وصل الى الدّرجات العلى ، و من عاش مع اللّه بالحياة الطيّبة ، و الانس الدّائم . قال سبحانه :   إِنَّ الْمُتَّقِينَ فِي جَنَّاتٍ وَ نَهَرٍ ، فِي مَقْعَدِ صِدْقٍ عِنْدَ مَلِيكٍ مُقْتَدِرٍ ؛   « 2 »\r\n« آنچه اوّلين و آخرين يكديگر را به آن توصيه مىكنند ، خداوند همه‌اش را در يك جمله خلاصه كرده و به آن توصيه نموده است و آن عبارت از « تقوي » است ، آنجا كه مىفرمايد :\r\n\r\n\r\n","description":"","footnote":"\r\n( 1 ) - سوره نساء ، آيه 131 .\r\n( 2 ) - سوره قمر ، آيه 55 .\r\n","page_name":" 123 ","page_number":123},
  {"content":"\r\n\r\nما به كسانى كه پيش از شما به آنها كتاب داده شده بودند و به شما توصيه نموديم كه از خداوند تقوى كنيد .\r\nهمه‌ى صفات پسنديده در تقوى گرد آمده ، و همه‌ى آنان كه به درجات عاليه رسيده‌اند به وسيله تقوى به آن دست يافته‌اند ، و همه‌ى كسانى كه زندگى نيكو و ارتباط دائم با خداى خود داشته‌اند در پرتو تقوى به آن مقام دست يازيده‌اند ، چنان كه خداى تبارك و تعالى مىفرمايد :\r\nپرهيزكاران در باغها و نهرهاى بهشتى ، در جايگاه صدق و صفا ، در پيشگاه پادشاهى بس مقتدر مىباشند » .\r\nپيشواى پنجم شيعيان امام باقر عليه السّلام در اين رابطه مىفرمايد :\r\n( و اللّه ما شيعتنا الّا من اتّقى اللّه و اطاعه ) ؛\r\n« به خدا سوگند شيعيان ما تنها كسانى هستند كه از خدا تقوى كنند و از او اطاعت كنند . »\r\nنخستين پيشواى شيعيان امير مؤمنان على عليه السّلام مىفرمايد :\r\n( التّقوى رأس الاخلاق ) ؛\r\n« تقوى سرآمد اخلاق پسنديده است . »\r\nجابر بن يزيد جعفى مىگويد : هجده سال تمام افتخار خدمتگزارى امام محمد باقر عليه السّلام را داشتم ، هنگامى كه خواستم از محضر آن حضرت مرخّص شوم ، ايشان را توديع كردم و گفتم :\r\n« اى فرزند پيامبر ! از معارف خود مرا بهره‌مند فرمائيد . »\r\nامام باقر عليه السّلام فرمود :\r\n« آيا پس از گذشتن هجده سال چنين مىگوئى اى جابر ؟ . »\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nگفتم : آرى ، اى سرور من ! زيرا شما اقيانوس بىكرانى هستيد كه هرگز شناورى به قعر آن نمىرسد . امام عليه السّلام فرمود :\r\n( بلّغ شيعتى عنّى السّلام ، و اعلمهم انّه لا قرابة بيننا و بين اللّه ، و لا يتقرّب اليه احد الّا بالتّقوى . يا جابر ! من اطاع اللّه و احبّنا فهو وليّنا . و من عصى اللّه لم ينفعه حبّنا . جعلنا اللّه و ايّاكم من الّذين يخشون ربّهم بالغيب ، و هم من السّاعة مشفقون ) ؛\r\n« به شيعيانم از من سلام برسان ، و آنها را آگاه ساز كه هرگز در ميان ما و خداوند ، خويشاوندى نيست ، و هرگز كسى جز از راه تقوى نمىتواند به او نزديك شود .\r\nاى جابر ! هركس از خدا اطاعت كند و ما را دوست بدارد او دوست ماست ، ولى هركس از خدا فرمان نبرد ، دوستى ما به او سودى نمىرساند .\r\nخداوند ما و شما را از كسانى قرار دهد كه در پنهانى از خداوند تقوى مىكنند و از روز رستاخيز هراسناكند . »\r\nاز جمع‌بندى مطالب ياد شده به اين نتيجه مىرسيم كه معناى « دين ، اخلاق و تشيّع » در نزد خاندان عصمت و طهارت به يك چيز برمىگردد ، و آن « تقوى » است كه سرچشمه‌ى همه‌ى اعمال شايسته است .\r\nهنگامى كه تاريخ تشيّع را ورق مىزنيم و شرح زندگى رجال برجسته‌ى شيعه را مىخوانيم مىبينيم كه همه‌ى آنها در طول تاريخ با صفات برجسته‌اى چون : اخلاص ، فداكارى ، تواضع ، تقوى ، قيام در برابر زور و زورمندان ، امانت ، وفا ، ياد خدا ، عبادت ، تلاوت قرآن ، شب‌زنده‌دارى ، مناجات با خدا ، بخشش ،\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nرسيدگى به دوستان و همسايگان ، راستى در گفتار ، و خويشتن دارى از آزار ديگران ، شناخته شده‌اند .\r\nاوراق تاريخ را بررسى كنيد ، خواهيد ديد كه همواره صفحات تاريخ با نام نيك رجال برجسته‌اى از شيعيان مزيّن است كه آئينه تمام‌نماى عظمت آئين و اخلاق برجسته‌ى مذهب بوده‌اند ، و از اين‌رو همواره با قدرتهاى ستمگر زمان خود در ستيز بودند ، گروهى با شمشير بر زمامداران خودسر تاختند ، گروهى از دست ستمگران در حال فرار و تبعيد بودند ، گروهى با تمام قدرت و صلابت ايستادند ، تا در برابر زورگوئى آنها سر فرود نياورند و علىرغم فريبكارى آنها هرگز با آنها همكارى نكنند .\r\nاز مفاخر جهان تشيّع است كه هرگز با هيچ زمامدارى در هيچ قرن و عصرى همكارى نكرده است ، بر خلاف ديگران كه همواره همساز زورمداران بوده‌اند . و اين راز دورى رجال شيعه از حكومتها و پستهاى دولتى است ، و اين ، امتداد سيره امامان معصوم است ، كه همواره به دور از بازيهاى سياسى ، عمر خود را سپرى كردند .\r\nروزى منصور به امام صادق عليه السّلام نوشت : « چرا همانند ديگران به سوى ما نمىآئيد ؟ » .\r\nامام صادق عليه السّلام در پاسخ نوشت :\r\n( ليس لدينا شيء من الدّنيا نخافك عليه ، و ليس لديك شىء من الاخرة نرجوك به ) ؛\r\n« چيزى از دنيا پيش ما نيست كه از تو بر آن نگران باشيم ، و چيزى از\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nآخرت در نزد تو نيست كه به طمع آن به سويت روان شويم . »\r\nمنصور بار دوّم به خدمت آن حضرت نوشت : « با ما مصاحبت كنيد ، تا ما را نصيحت فرمائيد . »\r\nامام عليه السّلام در پاسخ نوشت :\r\n( من اراد الاخرة لا يصحبك ، و من اراد الدّنيا لا ينصحك ) ؛\r\n« كسى كه طالب آخرت باشد با تو مصاحبت نمىكند ، و كسى كه طالب دنيا باشد ترا نصيحت نمىكند . »\r\n\r\nعزّت از آن اهل حق است\r\nامام صادق عليه السّلام فرمود :\r\n( ما ترك الحقّ عزيز الّا ذلّ ) ؛\r\n« هيچ عزيزى از حق جدا نشد جز اينكه به ذلّت و زبونى دچار گشت . »\r\nعلى عليه السّلام نيز در اين رابطه فرمود :\r\n( الغالب بالشرّ مغلوب ) ؛\r\n« كسى كه از راه پليدى چيره شود او در واقع شكست خورده است . »\r\nعزّت و شرف در منطق دين و خرد ، اختصاص به اهل حق دارد ، و اهل باطل هركسى باشد هيچ شرف و آبروئى ندارد .\r\nگفته مىشود : آرى از نظر اديان آسمانى هيچ ارزشى براى اهل باطل نيست ، ولى چه سود كه همواره مردم در برابر جاه و مقام پيشانى بر زمين مىسايند و همواره به دنبال زورمندان و ثروتمندان در حركت هستند ، و از حق جز در صفحات كتاب گفتگو نمىشود .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nحتّى فيلسوفى كه در كتابش حق را مىستايد ، و سخنرانى كه در عرشه منبر داد سخن مىدهد ، و نماينده‌اى كه در مجلس قانون‌گذارى در پيرامون حق قانون مىگذارد ، هنگامى كه با خواسته‌هاى درونياش آن را مخالف مىيابد هرگز به آن عمل نمىكند ، مگر اينكه از پىآمدهاى آن نگران باشد .\r\nپس اينكه امام عليه السّلام مىفرمايد : « هركس حق را ترك گويد دچار ذلّت مىشود » مربوط به جهان آخرت خواهد بود نه اين جهان » ! !\r\nدر پاسخ مىگوئيم : اولا عزّت و شرف واقعى همان عزّت و كرامت جهان آخرت است كه جاه و مقام اين جهان زودگذر است و شخص عاقل بايد از آن برحذر باشد ، زيرا كه غالبا انسان را به لبه‌ى پرتگاه مىبرد و از قلّه‌هاى شرف و فضيلت به دور مىسازد .\r\nثانيا : آنان كه در برابر اهل باطل به خاطر ثروت و مقامشان كرنش مىكنند ، افراد پليدى هستند كه دين و شرف و ميهن خود را در برابر بهائى اندك مىفروشند ، امّا صاحبان شرف و فضيلت در هر قرن و عصرى در برابر زمامداران خيره‌سر و زورمندان تبهكار قيام كرده‌اند ، و از نثار جان خود در راه آزادى و شرف انسانى دريغ نكرده‌اند .\r\nحق در نظر اهل شرف والاترين نمونه‌ى شرف و شخصيّت است ، آنها براى جاه و مقام هيچ ارزشى قائل نيستند ، و لذا هر كسى كه از راه قلدرى به قدرت و مقام برسد شكست خورده است ، اگرچه اهل باطل طوق بندگى او را بر گردن نهند .\r\nصحابه‌ى گرانقدر « عمّار ياسر » در جنگ صفّين ، كه در ركاب\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nامير مؤمنان عليه السّلام با معاويه تبهكار مىجنگيد فرمود :\r\n« و اللّه لو ضربونا حتّى يبلغوا بناسعفات هجر لعلمنا انّا على حقّ و انّهم على باطل » « 1 » ؛\r\n« اگر ما را آن‌قدر بزنند كه تا نخلستانهاى مدينه عقب برانند ، باز هم مىدانيم كه ما بر حق ، و آنها بر باطل هستند . »\r\nاز روزى كه اين جمله را خوانده‌ام هرگز آن را فراموش نكرده‌ام ، و هرگز جمله‌اى از جملاتى كه شنيده‌ام و يا خوانده‌ام اين‌چنين در اعماق دلم تأثير نكرده است .\r\nبراى عمّار همه چيز فراهم بود ، اگر حق بود ، براى او هرگز مهم نبود كه بر دشمن چيره شود يا نشود ، آنچه برايش مهم بود اين بود كه هرگز از حقّ و حقيقت جدا نشود .\r\nاو مىدانست كه پيروز كسى است كه دين و ايمانش محفوظ باشد ، امّا زندگى چيز زودگذرى است كه سرانجام از انسان جدا خواهد شد اگرچه طول بكشد .\r\nمعاويه به امير مؤمنان نامه‌اى نوشت و در آن ، امام را نكوهش كرد كه « همانند شتر مهار شده‌اى آن حضرت را كشيدند تا بيعت نمايد . »\r\nامام عليه السّلام در پاسخ آن نوشت :\r\n( قلت : انّى كنت اقاد كما يقاد الجمل المخشوش حتّى ابايع ، و لعمر اللّه لقد اردت ان تذمّ فمدحت ، و ان تفضح فافتضحت ، و ما\r\n\r\n\r\n","description":"","footnote":"\r\n( 1 ) - سعفات به معنى نخلستان و هجر اشاره به مدينه است ( مجمع البحرين ، ج 5 ، ص 71 )\r\n","page_name":" 129 ","page_number":129},
  {"content":"\r\n\r\nعلى المسلم من غضاضة فى ان يكون مظلوما ، ما لم يكن شاكّا فى دينه ، او مرتابا فى يقينه ، و هذه حجّتى عليك و على غيرك ) ؛\r\n« گفته‌اى كه مرا همانند شتر مهارشده‌اى كشيدند تا بيعت بگيرند ، به خدا سوگند كه خواسته‌اى مرا نكوهش كنى ولى ستايش كرده‌اى ، خواسته‌اى مرا رسوا كنى و خود رسوا شده‌اى ، زيرا هر مسلمانى كه در دين خود صاحب يقين باشد و در يقينش استوار باشد هيچ باكى نيست از اينكه مظلوم واقع شود ، و اين حجّت و برهان حقّانيّت منست بر تو و ديگران . » « 1 »\r\n\r\nمشورت\r\nامام صادق عليه السّلام فرمود :\r\n( لا تشر على من استبدّ برأيه و لا على وغد ، و لا على متلّون ، و لا على لجوج ، و خف اللّه فى موافقة هوى المستشير ) ؛\r\n« هرگز با شخص مستبدّ مشورت مكن ، با شخص فرومايه و خيره‌سر و لجاجت‌پيشه نيز مشورت نكن ، و از خدا بترس كه مطابق ميل مشورت كننده پاسخ دهي . »\r\nكسى كه در رأى خود مستبدّ باشد هرگز به گفتار ديگرى ارج نمىگذارد ، آدم تبهكار و فرومايه رأيى ندارد و شخص لجوج و عنادپيشه نه صاحب رأى است و نه از رأى كسى پيروى مىكند .\r\nو آدم خيره‌سرى كه هر لحظه به رنگى درمىآيد همه را از خود قياس مىكند و به احدى اعتماد نمىكند .\r\n\r\n\r\n","description":"","footnote":"\r\n( 1 ) - نهج البلاغه ، نامه شماره 28 ، صبحى صالح ، ص 387 .\r\n","page_name":" 130 ","page_number":130},
  {"content":"\r\n\r\nمن افرادى را مىشناسم كه هرگز در مورد كسى احتمال نمىدهند كه از روى صدق و صفا سخنى بگويد ، زيرا خود هرگز سخنى از روى صدق و صفا بر زبان نياورند و لذا بر ديگران نيز گمان نمىبرند كه از روى صفا و وفا سخنى گفته باشند ، اگر چه دلايل كافى بر حسن نيّت آنها موجود باشد .\r\nآورده‌اند كه مردى نبّاش بود ، قبرها را نبش مىكرد و كفن مردگان را مىدزديد ، هنگامى كه مرگش فرا رسيد به اولادش وصيّت كرد كه پس از مرگ او جنازه‌اش را بسوزانند تا نبّاش ديگرى براى دزديدن كفنش قبر او را نبش نكند ، چنان كه او با ديگران رفتار مىكرد .\r\nاما اظهار نظر كردن برطبق اميال مشورت‌كننده ، خيانت بر بشريّت است ، زيرا هركس در برابر اشتباه ديگران سكوت كند و آنان را بر اشتباه خود واقف نسازد ، و در مواردى كه اميد خير و هدايت است ديگران را به راه صحيح رهنمون نشود به جامعه‌ى بشرى خيانت ورزيده است .\r\nامام صادق عليه السّلام مىفرمايد :\r\n( من راى اخاه على امر يكرهه فلم يردعه عنه ، و هو قادر عليه ، فقد خانه ) ؛\r\n« كسى كه برادر ايمانىاش را ببيند كه كارى انجام مىدهد كه او ناخوش دارد ، پس او را از آن باز ندارد . درحالىكه بر آن قدرت دارد ، به او خيانت ورزيده است . »\r\nو سپس افزود :\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n( و ما لقى العبد خالقه به عمل افضل من النّصح للّه فى خلقه ) ؛\r\n« هرگز بنده‌اى خالقش را ملاقات نكرده با عملى كه از خيرخواهى مردم ، براى رضاى پروردگار ، بهتر و برتر باشد . »\r\n\r\nعلم و عمل\r\nامام باقر ، پدر بزرگوار امام صادق عليه السّلام فرموده است :\r\n( لا يقبل عمل الّا بمعرفة ، و لا معرفة الّا عرف دلّته معرفته على العمل ، و من لم يعرف فلا عمل له ) ؛\r\n« هيچ عملى بدون شناخت پذيرفته نيست ، و هيچ شناختى بدون عمل پشيزى نمىارزد ، هركس شناخت دارد ، شناخت او را به سوى عمل رهنمون مىشود و هركس شناخت ندارد ، او را عملى نيست . »\r\nبرخى گمان مىكنند كه دو واژه‌ى « علم » و « عمل » از يكديگر جدا هستند و در وجود خارجى ربطى به يكديگر ندارند و امكان آن هست كه يك نفر سخنان عالمان را فراگيرد و در ارزيابى مطالب اظهارنظر كند و بگويد عقل و منطق در اين رابطه چنين داورى مىكند ، ولى در مقام عمل هيچ عملى مطابق عملش از او صادر نشود و درست همانند يك نادان رفتار كند و در عين حال نام عالم را نيز يدك بكشد .\r\nولى امام عليه السّلام يك پيوند ناگسستنى در ميان شناخت و عمل معتقد است و از هر يكى معيارى براى ديگرى بيان مىفرمايد ، و اين تعبير ديگرى است از نظريّه‌اى كه مىگويد : « هرگز شناخت از نشاط عملى جدا نمىگردد . »\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nاگر اين سخن را يكى از سالكان علم در عصر ما مىگفت هيچ شگفت نبود ، زيرا كه امروزه علم در تمام شئون زندگى از بزرگ و كوچك داخل شده است ، ولى بازگو نمودن اين حقيقت در روزگار كهن كه هر صنعتى با دست ، هر زراعتى با چارپا ، و هر مسافرتى با شتر انجام مىگرفت ، واقعا شگفت‌انگيز است .\r\nعلىرغم گذشت دوازده قرن از عصر بازگو شدن اين حقايق ، گوينده‌اش به دوران باستان متعلّق نمىباشد ، چنان كه به عصر حاضر نيز اختصاص ندارد ، بلكه همانند كسى كه در طول اين دوازده قرن با مردم همه‌ى قرون و اعصار بوده باشد ، اظهارنظر نموده است .\r\nپس هر علمى كه بر قدرت و توانائى انسان نيفزايد و او را در شئون مختلف زندگى يارى ننمايد ، از نظر پيشوايان اهل بيت ناكام است و بىثمر .\r\nدر اينجا يادآورى اين نكته نيز ضرورى به نظر مىرسد كه آن عملى كه امام عليه السّلام آن را ستوده و ميزان علم معرّفى كرده ، آن عملى است كه سود و منفعت آن به جهان بشريّت برسد ، و امّا آن علم و عملى كه بمب‌هاى مرگ‌زا مىسازد و انسان‌ها را به صورت دسته‌جمعى رهسپار ديار نيستى مىنمايد ، و با فشار دكمه‌اى هزاران انسان را به زير آوارها مىفرستد ، و زندگى ملّتها را به سود استعمارگران در معرض خطر قرار مىدهد ، آن علم نيست و جهل از آن هزاران مرتبه بهتر است . « 1 »\r\n\r\n\r\n","description":"","footnote":"\r\n( 1 ) - در جائى خواندم كه برخى از سلاحهاى جنگى 47 تن وزن دارد و ساختن آن بيش از وزن خود شمش طلا خرج برداشته است .\r\n","page_name":" 133 ","page_number":133},
  {"content":"\r\n\r\n\r\nدريوزگى\r\nامام صادق عليه السّلام مىفرمايد :\r\n( لو عرف النّاس ما فى المسالة ، لم يسال احد احدا ) ؛\r\n« اگر مردم مىدانستند چه ذلّتى در سؤال كردن هست ، هرگز احدى دست حاجت به پيش كسى دراز نمىكرد . »\r\nامام صادق عليه السّلام در پرسش و اظهار حاجت ، ذلّت و زبونى عجيبى مىبيند و لذا آن را ناخوش دارد حتّى اگر پرسش از راه باشد ، چنان كه جدّ بزرگوارش امير مؤمنان عليه السّلام مىفرمايد :\r\n( نهى الرّسول عن التّسوءّل باساليب شتّى ) ؛\r\n« رسول اكرم صلّى اللّه عليه و آله از سؤال و دريوزگى به هر شكلش نهى فرمود . »\r\nفرمود : خداوند حضرت ابراهيم را به دوستى خود برگزيد زيرا كه هرگز سائلى را دست خالى برنگردانيد ، و هرگز حاجتى را از غير خداى تبارك و تعالى مسئلت ننمود .\r\nاز پيامبر اكرم صلّى اللّه عليه و آله روايت شده كه براى گروهى از انصار از طرف خداوند براى بهشت ضمانت كرد به شرط اينكه هرگز چيزى از كسى مطالبه نكنند .\r\nروزى مردى به خدمت آن حضرت صلّى اللّه عليه و آله رسيد و گفت :\r\n« اى پيامبر خدا ، چيزى به من ياد بده كه هرگز بين آن و بهشت ، چيزى حائل نشود . » فرمود :\r\n( لا تغضب ، و لا تسال النّاس ، و ارض لهم ما ترضى لنفسك ) ؛\r\n« خشمگين مباش ، از كسى چيزى مخواه ، براى مردم همان را بپسند كه\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nبراى خويشتن مىپسندى . »\r\nو فرمود :\r\n( من استغنى اغناه اللّه ، و من فتح على نفسه باب المسالة ، فتح اللّه عليه سبعين بابا من الفقر ، لا يسدّها شىء ، انّ يد السائل هى السّفلى الى يوم القيامة ) ؛\r\n« هركس خود را بىنياز نشان دهد ، خداوند او را بىنياز سازد ، و هر كس درب سؤال را به روى خود باز كند ، خداوند در فقر به رويش مىگشايد ، كه هرگز چيزى آن را مسدود نسازد ، كه بىگمان دست سائل تا روز رستاخيز دست زيرين است . »\r\nامام صادق عليه السّلام فرمود :\r\n« هيچكس بدون نياز از مردم سؤال نمىكند جز اينكه خداوند او را به آن نيازمند مىسازد و آتش جهنّم را بر او حتمى مىسازد . »\r\n« هركس بدون نياز ، دست به سوى كسى دراز كند ، همانند كسى است كه سنگ مىخورد . »\r\n« كسى كه خوراك سه شبانه‌روز داشته باشد و از مردم چيزى بخواهد ، در حالى خدا را ملاقات كند كه گوشتهاى صورتش ريخته باشد . »\r\n« هرگز در ميان شيعيان ما كسى پيدا نمىشود كه همانند سنگ زوزه بكشد ، و يا مانند كلاغ طمع بورزد و يا دست گدائى به سوى مردم دراز نمايد . »\r\nاز جمع‌بندى اين سخنان نغز و پرمغز به اين نتيجه مىرسيم\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nكه سؤال و دريوزگى آب چهره را مىبرد ، شرف و كرامت را نابود مىسازد ، جامعه را به قهقرى مىكشد و دچار انحطاط مىسازد .\r\nانسانى كه خداوند او را « خليفة اللّه » قرار داده ، و آن را امين خود در روى زمين نام نهاده ، و اسرار خود را در نزد او به وديعت گذاشته ، به او آن‌قدر نيرو عطا فرموده كه از شرف و كرامت خود حفاظت كند ، و بتواند از ماه و خورشيد شريفتر ، و از موجود برجسته‌اى باارزشتر شود .\r\nولى با كمال تأسّف اين انسان ، با اين‌همه ويژگيها شرف و بزرگوارى خود را زير پا مىگذارد و دست ذلّت به سوى ديگران دراز مىنمايد و آلودگيهاى دست ديگران را از آنها پذيرا مىشود ! !\r\nاز اين‌رو در رژيمهاى شايسته تلاشهاى فراوان مىشود كه هرگز احدى دست گدائى به سوى كسى دراز نكند ، و براى هركسى كه توان كار دارد ابزار كار تأمين مىشود ، و براى هر فردى كه توان كافى ندارد حقوق كافى تعيين مىگردد .\r\nگاهى مىپرسند : اگر دريوزگى اين‌قدر زشت است ، پس چرا اسلام به صدقات مستحبّى اين‌همه تشويق نموده ، و از ردّ سائل نهى فرموده است ؟\r\nمگر اين كار راه را بر گدايان هموار نمىسازد ؟ !\r\nدر پاسخ بايد گفت : فرمان اسلام به صدقات مستحبّى به عنوان راه علاج ، و راه ريشه‌كن نمودن فقر نيست ، بلكه به عنوان رفع نياز موقّتى است ، كه عواطف انسانى آن را ايجاب مىكند .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nزيرا بيمارى كه پول دواى خود را ندارد و گرسنه‌اى كه گرده نانى براى سدّ جوع ندارد ، راهى جز پذيرفتن صدقات مستحبّى ندارد ، او چگونه منتظر بماند تا سازمانهائى تأسيس شود تا مقرّريهائى در نظر بگيرد و اوضاع دگرگون شود و در پرتو وضع جديد پول نسخه او فراهم شود .\r\nاگر يك كشتى مسافربرى درهم شكست و مسافرانش در معرض مرگ قرار گرفتند ، آيا عقل ايجاب مىكند كه با تمام قدرت براى رهائى دادن آنها تلاش كنيم ، يا آنها را به حال خود بگذاريم و با تمام نيرو به تأسيس كشتيهاى استوارتر و مقاومتر بپردازيم ؟ !\r\nداستان صدقات مستحبّى در اسلام ، همانند نجات دادن غريق است ، كه تا در آب غرق نشده بايد او را نجات داد .\r\nنتيجه اينكه اگر اسلام از سؤال و دريوزگى نهى فرموده ، از اوضاع و اعمالى نيز كه فقر و فلاكت را در جامعه ايجاد مىكند به شدّت نهى فرموده است .\r\nشگفت‌انگيز است كه شخص سائل به هنگام سؤال ، به انسان يادآورى مىكند كه پاداش صدقه چيست ؟ و سخنان پيامبر و اهل بيت آن حضرت را در زمينه صدقه‌ى و احسان به ياد مردم مىآورد ، ولى خود فراموش مىكند كه آن بزرگواران در مورد دريوزگى چه نكوهشها فرموده‌اند ! !\r\nبرخى از سائلان به عشق على عليه السّلام از مردم سؤال مىكنند ، در حالى كه على عليه السّلام به هنگام ورود به مدينه حتّى براى يك وعده هم حاضر نشده كه در خانه‌ى انصار مهمان شود - همانند ديگر\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nمهاجران - بلكه به نزد يهودى رفت و در نخلستان او به آبيارى درختان پرداخت و در برابر هر سطل آبى كه از چاه درآورد يك دانه خرما از او اجرت گرفت .\r\nشگفت‌انگيز اينكه در مدينه پيامبر صلّى اللّه عليه و آله دريوزگانى به چشم مىخورد كه در هيچ شهر ديگرى ، در آن سطح گسترده به چشم نمىخورد . درحالىكه طلاى سياه ، بىحدّ و حساب از زير قدمهايشان مىجوشد و بر روى زمين مىريزد .\r\n\r\nپرهيز از رذيلتها خود فضيلت است\r\nامام جعفر صادق عليه السّلام از پدران بزرگوارش از رسول اكرم صلّى اللّه عليه و آله روايت كرده كه وصيتهاى بسيارى به حضرت علي عليه السّلام توصيه فرموده است ، كه از آن جمله است :\r\n( يا على ! افضل الجهاد من اصبح لا يهمّ بظلم احد ، انّ اللّه احبّ الكذب فى الصّلاح ، و ابغض الصّدق فى الفساد ، و من ترك الشّرّ به غير اللّه سقاه من الرّحيق المختوم ) ؛\r\n« اى على بهترين جهادها از آن كسى است كه هرگز تصميم نمىگيرد به احدى ستم كند . بىگمان خداوند دروغ گفتن را به خاطر اصلاح بين دو نفر دوست دارد ، ولى راست گفتن را در موردى كه فساد ايجاد مىشود ناخوش دارد .\r\nكسى از كار ناشايستى پرهيز مىكند ، اگرچه براى خدا هم نباشد خداوند او را از شراب ناب بهشتى كه عطر مشك از آن ساطع است ، سيراب مىفرمايد . »\r\nامير مؤمنان على عليه السّلام پرسيد : « حتّى اگر براى خدا نباشد ؟ . »\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nفرمود : آرى ، حتّى اگر براى حفظ آبرو و شخصيّت خودش باشد ، باز خداوند او را پاداش مىدهد .\r\nسپس فرمود :\r\n( يا علي ! ثلاثة لا تطيقها هذه الامّة :\r\nالمساواة للاخ فى ماله ،\r\nو انصاف النّاس من نفسه ،\r\nو ذكر اللّه على كلّ حال .\r\nو ليس هو سبحان اللّه و الحمد للّه و لا إله الّا اللّه و اللّه اكبر ، و لكن اذا ورد على ما يحرم عليه ، خاف اللّه عزّ و جلّ و تركه ) ؛\r\n« اى علي ! سه چيز است كه از اين امّت احدى نمىتواند آن را به طور كامل انجام دهد :\r\n1 . برابرى با برادران ايمانى در مسائل اقتصادي\r\n2 . انصاف دادن ديگران از خويشتن\r\n3 . به ياد خدا بودن در هر حال .\r\nمنظور از ياد خدا ، گفتن : « سبحان اللّه ، و الحمد للّه ، و لا إله الّا اللّه ، و اللّه اكبر « نيست ، بلكه منظور اينست كه هنگامى كه با حرام روبرو شد از خداى تبارك و تعالى بترسد و آن را فرو گذارد . »\r\nاز وصاياى تابناك رسول اكرم صلّى اللّه عليه و آله حقايق فراوانى استفاده مىشود كه از آن جمله است :\r\n1 . اخلاق ، مجموعه‌اى از صفات برجسته‌ى ثابت و غير قابل تغيير نيست ، كه در هيچ شرائطى قابل تغيير و تحوّل نباشد ، بلكه هر چيزى كه سرچشمه خير و كمالات انسانى باشد ، آن يك\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nفضيلت است . و هر چيزى كه موجب پديد آمدن فتنه و فساد شود آن يك رذيلت است .\r\nپس تا هنگامى كه راستگوئى موجب صلح و صفا و صميميّت است خوب است ، و تا هنگامى كه دروغ به ضرر جامعه است كار زشتى است . ولى در موردى كه وضع برعكس باشد ، يعنى از دروغ به اجتماع سود برسد و راست موجب فتنه و فساد شود ، قضيّه برعكس مىشود . از اينجاست كه فقها فرموده‌اند :\r\n« اگر دفع ستم ستمگر جز با دروغ ممكن نباشد ، دروغگوئى جايز مىشود ، و اگر راستگوئى موجب فتنه و فساد و ريخته شدن خون ناحق شود حرام مىگردد . »\r\nفقها رضوان اللّه عليهم چنين مثال مىزنند : اگر يكى از افراد پاك سرشت ، از ترس رژيم ستمگر در جائى مخفى شود تا از شرّ دشمن در امان باشد ، كسى كه از جاى او آگاه است حقّ اظهار كردن و افشاى جاى اختفاى او را ندارد و اگر از او پرسيده شود ، بايد اظهار بىاطّلاعى كند .\r\nامام صادق عليه السّلام مىفرمايد :\r\n« اگر از كسى در مورد مسلمانى پرس‌وجو شود و او راست بگويد كه از راست گفتنش به او آسيب برسد ، از دروغگويان به شمار مىآيد ، ولى اگر از او سؤال شود و او دروغ بگويد و به اين وسيله به او سود برساند از راستگويان محسوب مىشود . »\r\n2 . هر عمل شايسته‌اى كه از نظر منطق و خرد خوب باشد از نظر خداوند نيز زيبا و شايسته است ، اگرچه شخص آن را به قصد\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nرضايت پروردگار انجام ندهد ، زيرا از ماهيت كار خير اينست كه سرانجام به سوى ذات پروردگار برگردد ، از اينجاست كه اگر كسى كارهاى ناشايست را فقط براى اينكه كار زشتى است و با شأن او سازگار نيست ترك كند ، خداوند به او پاداش مىدهد و از او خشنود مىشود ، همانند كسى كه حق را به خاطر حق برمىگزيند ، نه براى ترس از عقاب و يا به اميد پاداش .\r\nگاندى مىگويد : « خداوند بزرگترين دموكرات جهان است . » زيرا هيچوقت براى فرد شايسته بودن ، ضرورتى ندارد كه به قصد فرمانبرى و اطاعت اوامر و نواهى او كارى را انجام داد و يا از كارى دورى جست ، البته به جز مسائل عبادى ، كه صرفا بايد به نيّت امتثال اوامر الهى انجام گيرد .\r\nپس هركسى كه كار شايسته‌اى انجام مىدهد ، او در راه خدا گام مىسپارد ، و از عنايات خاصّ پروردگار برخوردار مىشود ، مگر اينكه منكر وجود خدا باشد ، كه چنين كسى از پاداشهاى اخروى محروم است ، چنان كه در كتاب « الآخرة و العقل » مشروحا بحث كرده‌ايم .\r\n3 . نماز و روزه و تسبيح و تهليل و امثال اينها در نزد پروردگار هنگامى ارزش دارد كه از تقوى سرچشمه بگيرد ، و اگر انسان از گناهان اجتناب نكند و در برابر شهوات خويشتن‌دارى نداشته باشد ، در نزد خداوند پشيزى نمىارزد ، چنان كه امام صادق عليه السّلام فرموده است :\r\n( من احبّ ان يعلم ما يدرك من نفع صلاته ، فلينظر ، فاذا كانت قد\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nحجزته صلاته عن الفواحش و المنكر ، فانّما ادرك من نفعها به قدر ما احتجز ) ؛\r\n« هركس مىخواهد بداند كه از نمازش چقدر سود مىبرد ، نگاه كند كه نماز چقدر او را از گناهان و منكرات باز مىدارد ، كه بىگمان سود و بهره‌اش از نماز به مقدارى است كه نماز او را از گناهان باز داشته است . »\r\nاز رسول گرامى خدا حضرت موسى عليه السّلام روايت شده كه از كنار مردى عبور كرد كه در حال سجده بود ، او را در حال سجده گذاشت و رفت ، چون بازگشت او را در حال سجده يافت .\r\nموسى عليه السّلام به او فرمود : « اگر حاجت تو در دست من بود من آن را برآورده مىكردم . » خداوند متعال به حضرت موسى وحى فرمود :\r\nلو سجد حتّى ينقطع عنقه ما قبلته ، حتّى يتحوّل عمّا اكره الى ما احبّ ؛\r\n« اگر اين مرد آن‌قدر سجده كند كه گردنش شكسته شود من آن را نخواهم پذيرفت ، تا هنگامى كه خودش عوض شود ، و از حالى كه من دوست ندارم به وضعى برگردد كه من دوست مىدارم . »\r\nاگر مقصود از عبادت ، اطاعت و فرمانبردارى است ، هيچ عبادتى برتر و والاتر از ترك گناهان نمىباشد ، و به تعبير ديگر اطاعت پروردگار در مواردى كه با خواسته‌هاى نفسانى برخورد ندارد ، اطاعت به شمار نمىآيد ، مگر اينكه در جاهائى كه با اميال و مشتهيات نفسانى نمىسازد ، نيز از او فرمان ببرى و اراده و فرمانش را مدّ نظر قرار بدهى .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nبراساس آنچه در روايات آمده است شيطان يك سجده‌ى طولانى كرد كه چهار هزار سال طول كشيد ولى هنگامى كه به او فرمان داده شد يك لحظه به حضرت آدم سجده كند امتناع كرد ، زيرا با هواى نفس و احساس غرورش وفق نمىداد .\r\nاز اينجاست كه امام صادق عليه السّلام مىفرمايد :\r\n( لا تنظروا الى طول ركوع الرّجل و سجوده ، فانّه شىء قد اعتاده ، فلو تركه استوحش ، و لكن انظروا الى صدق حديثه و اداء امانته ) ؛\r\n« به طول ركوع و سجود كسى نگاه نكنيد ، اى بسا عادت كرده و اگر ترك كند دچار اضطراب شود ، بلكه به راستى گفتار و اداء امانتش توجّه كنيد . »\r\n\r\nعلم و عقل و نفس\r\nامام صادق عليه السّلام از رسول اكرم صلّى اللّه عليه و آله روايت نموده كه فرمود :\r\n« العلم رائد ، و العقل سائق ، و النّفس حرون »\r\n« دانش پيشتاز است ، خرد سوق دهنده ، و نفس چموش است . »\r\nدانش هنگامى پيشوا و پيشتاز است كه آئينه واقع باشد ، و آنچه در آئينه ذهن انسان از درس و بحث و مطالعه نقش مىبندد ، هنگامى به آن دانش گفته مىشود كه واقع در آن منعكس باشد و گرنه جدل و شعر و سفسطه نام دارد ، چنان كه در عمل منطق تصريح شده است .\r\nامّا خرد ، همواره انسان را به سوى اعمال شايسته سوق مىدهد و از اعمال ناشايست باز مىدارد ، ولى در بيشتر اوقات\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nنفس بر آن چيره مىشود و خواسته‌هاى خود را طورى توجيه مىكند كه بر عقل تحميل مىكند ، اگرچه در واقع آنها با دعوت عقل سازگار نباشد .\r\nآنچه نقش اساسى را در افعال ما بازى مىكند « عاطفه » است كه نقش عقل و دين در مرحله‌ى بعدى است و تحت تأثير عواطف و احساسات مىباشد .\r\nاز اينجاست كه امام عليه السّلام نفس را « چموش » تعبير فرموده است .\r\nزيرا نقش عقل در چهارچوب سخنرانيها و مقالات و نصيحتها محدود مىشود و در مقام عمل تأثير چندانى ندارد ، ولى عواطف و احساسات در اعمال ما نقش اصلى را بازى مىكند .\r\nبسيارى از مردم كه تحت تأثير احساسات خود كارهاى فراوانى را انجام مىدهند در عالم خيال تصوّر مىكنند كه رفتار و كردار آنها از عقل و آئين سرچشمه مىگيرد ، و اميال و هوسهاى نفسانى خود را به صورت قوانين مذهبى و منطق عقل توجيه مىكنند و رنگ عقل و دين به آن مىدهند ، اين بينوايان همواره قربانى نادانيهاى خود مىشوند .\r\nامام صادق عليه السّلام در حديث ديگرى تصريح نموده است كه هر كسى كه راه شايسته را برنمىگزيند عاقل نيست .\r\nيكى از اصحاب از امام صادق عليه السّلام پرسيد : معيار عقل چيست ؟\r\nفرمود :\r\n« ما عبد به الرّحمن ، و اكتسب به الجنان »\r\n\r\n","description":"","footnote":"","page_name":" 144 ","page_number":144},
  {"content":"\r\n\r\n« عقل آنست كه به وسيله‌ى آن خداى پرستيده شود و بهشت تحصيل شود . »\r\nراوى پرسيد : پس آنچه معاويه داشت چه بود ؟ !\r\nفرمود : « آن فطانت و شيطنت بود كه شبيه عقل بود و عقل نيست . »\r\nكسى كه سخنان درربار امام صادق عليه السّلام را به دقّت بررسى كند به روشنى متوجّه مىشود كه آن حضرت در ميان الفاظ و اعمال رابطه‌اى ناگسستنى معتقد هستند ، از اين رهگذر هر واژه‌اى كه در بيرون ، مدلول قابل لمس نداشته باشد ، از واژه‌هاى مهمل و بىخاصيّت است ، و يا بايد به معناى ديگرى تفسير شود ، چنان كه امام عليه السّلام عقل معاويه را به شيطنت تفسير فرمود .\r\nپس واژه‌هائى چون : حقّ ، خير ، جمال ، علم ، عقل ، و نظائر اينها ، يك سلسله معانى قابل لمسى دارند كه در خارج احساس و مشاهده مىگردند ، درست همانند واژه‌هاي : كتاب و قلم .\r\nاين مطلب از سخنان فراوانى از امام صادق عليه السّلام استفاده مىشود ، از جمله از عبارت زير كه فرمودند :\r\n« احسن من الصّدق قائله ، و خير من الخير فاعله »\r\n« زيباتر از سخن راست گوينده‌ى آنست ، و نيكوتر از كار خير انجام دهنده‌ى آنست . »\r\nبسيار جاى شگفت است كه مسلمانان از خرد و كلان ، پير و جوان از اين گنجهاى والائى كه در سرلوحه عزّت و شرف آنان قرار دارد ، بىخبر باشند و جوان تحصيل كرده‌اى كه ادّعاى آگاهى از فرهنگ اسلامى دارد اين حقايق را از فراورده‌هاى عصر حاضر بداند .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nپژوهشگران عصر حاضر در تجزيه و تحليل خود به هر مقامى برسند ، هرگز نمىتوانند به پاى اهل بيت برسند ، و جهان دانش علىرغم همه‌ى تقدّم و پيشرفت شگفت‌انگيزش هرگز نمىتواند به نكته‌اى پى ببرد كه امير مؤمنان و فرزندان بزرگوارش از آن غافل باشند .\r\nاگر راه بر اهل تحقيق هموار مىشد ، و پرده‌هاى ابهام و غموض از كتابهاى قديمى برداشته مىشد و تحقيقات علماى قديمى به دور از اصطلاحات پيچيده و به زبان روز در اختيار جوانان قرار داده مىشد ، جهان با عظمت وصف‌ناپذير اهل بيت آشنا مىشد . تازه من معتقدم كه اهل بيت عصمت و طهارت همه‌ى معارف و علوم خود را بازگو نكرده‌اند ، بلكه به مقدار استعداد مردم با آنها سخن گفته‌اند .\r\n\r\nآسايش جهانى\r\nامام صادق عليه السّلام فرمود :\r\n« ان يسلم النّاس من ثلاثة كانت سلامة شاملة : لسان السّوء و يد السّوء ، و فعل السّوء »\r\n« اگر مردم از سه چيز در امان باشند ، آسايش همگان تأمين مىشود و آنها عبارتند از :\r\n1 . زبان زشت\r\n2 . دست زشت\r\n3 . كار زشت . »\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nآرى اگر بخواهيم امنيّت و آسايش همه‌ى انسانها را از سفيد و سياه ، در شرق و غرب ، و در هر زمان و مكانى فراهم كنيم ، امكان پذير نخواهد شد ، مگر اينكه بتوانيم ريشه‌هاى گفتار زشت ، رفتار زشت و كردار زشت را بخشكانيم .\r\nگوئى امام عليه السّلام عصر ما را ديده ، روزنامه‌ها و مجلّات ما را خوانده ، به اخبار راديو و تلويزيون گوش داده ، پس از ارزيابى دروغ‌پراكنىهاى رسانه‌هاى گروهى ، قضاوت نموده است .\r\nاز فراورده‌هاى تمدّن و فرهنگ جديد بهره‌اى كه ما مىبريم اينست كه دستگاههاى مخابراتى ، دروغها و تهمتهاى فراوانى توليد كرده به كمپانيهاى خبرپراكنى داده ، با مهارت خاصّى تنظيم و تلفيق نموده ، بر عليه مخالفان خود نثار مىكنند و در سطح جهانى پخش مىكنند .\r\nخبرگزاريهاى جهان در عصر ما كارى جز اين ندارند كه افرادى را كه با آن‌ها هم‌عقيده نيستند پيدا كنند ، كسانى را كه از اطاعت اربابشان سرباز زده‌اند شناسائى كنند ، آنگاه لبه‌ى تيز تهمتهاى خود را متوجّه آنها كنند ، ديگر كارى ندارند كه با پخش يك خبر دروغ از يك بنگاه خبرپراكنى ، و يا با درج يك خبر دروغ در يك روزنامه ، چه خونهاى بىگناهانى ريخته مىشود ، چه آبروهائى بر باد مىرود ، چه ثروتهائى به تاراج مىرود ؟ !\r\nيكى از دانشمندان مىگويد : عقل با معقولات سروكار دارد ، دست با ملموسات ، گوش با شنيدنيها ، چشم با ديدنيها ؛ ولى زبان همه‌ى اينها را دربر دارد ، از اين رهگذر اگر زبان با نفاق و ريا\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nو ديگر آفتها آلوده شود ، همه‌ى شئون زندگى را فساد و تباهى فرا مىگيرد .\r\nمن افرادى را ديده‌ام كه سخنان باور نكردنى جعل مىكند ، رطب و يابس را به هم مىبافد و سخنانى به دروغ مىسازد كه عقل و منطق و وجدان آن را تكذيب مىكند ، من حتّى افرادى را ديده‌ام كه خودش گفتار خويش را دروغ مىداند و آمار و ارقامى از سخنان دروغ خودش ارائه مىدهد .\r\nاز ديدگاه قرآن و سنّت ، هرگز شخص با ايمان دروغ نمىگويد ، چنان كه در حديث آمده :\r\nاز رسول اكرم صلّى اللّه عليه و آله پرسيدند : « آيا ممكن است شخص با ايمان دروغ بگويد ؟ . »\r\nفرمود : « نه » زيرا كه خداوند متعال مىفرمايد :\r\n إِنَّما يَفْتَرِي الْكَذِبَ الَّذِينَ لا يُؤْمِنُونَ بِآياتِ اللَّهِ \r\n« هرگز دروغ نمىبندد جز كسانى كه به آيات پروردگار ايمان نياورده باشد . » « 1 »\r\nپيامبر رحمت فرمود :\r\nلا يستقيم ايمان العبد حتّى يستقيم قلبه ، و لا يستقيم قلبه حتّى يستقيم لسانه\r\n« ايمان بنده‌اى درست نمىشود مگر هنگامى كه قلبش درست باشد ، و قلب كسى درست نمىشود جز آن هنگام كه زبانش درست باشد . »\r\nاگر گفته شود : ما افراد بسيارى را مىشناسيم كه نماز\r\n\r\n\r\n","description":"","footnote":"\r\n( 1 ) - سوره نحل ، آيه 105 .\r\n","page_name":" 148 ","page_number":148},
  {"content":"\r\n\r\nمىخوانند و روزه مىگيرند و دروغ نيز مىگويند ، پس چگونه قرآن گفته كه شخص مؤمن هرگز دروغ نمىگويد ؟ !\r\nدر پاسخ مىگوئيم : اين مردم هستند كه خيال مىكنند او ايمان دارد ، بلكه از نظر خداوند او ايمان ندارد ، و آنچه دارد عاريتى است .\r\nامام صادق عليه السّلام مىفرمايد :\r\n( من لم يكن فعله موافقا لقوله فايمانه مستودع ) ؛\r\n« كسى كه رفتارش با گفتارش سازگار نباشد ايمانش عاريتى است . »\r\nآرى معاويه هم نماز مىخواند ولى چه تهمتها كه به دروغ به حضرت على عليه السّلام نمىزد ؟ او به مردم شام وانمود مىكرد كه على نماز نمىخواند ! !\r\nدر جنگ صفّين يك جوان شامى خود را به لشكر حضرت على عليه السّلام زد ، شمشير مىزد و فحش و ناسزا مىگفت .\r\nهاشم مرقال به او گفت : اى جوان از خدا بترس ، زيرا خداوند ترا از اين كردارت خواهد پرسيد . او در پاسخ گفت :\r\n« من با شما مىجنگم ، زيرا صاحب شما على بن ابى طالب نماز نمىخواند » ! ! !\r\nعلى بن ابىطالبى كه با همه‌ى مشركان ، و در رأس آنها معاويه و ابو سفيان ، براى نماز مىجنگيد ، و خود در محراب عبادت در حال نماز به شهادت رسيد ، او نماز نمىخواند ولى معاويه نماز مىخواند ! !\r\nدر روز عاشورا شمر به امام حسين عليه السّلام گفت : « خداوند از تو نماز را نمىپذيرد » !\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nشگفتا نماز امام حسين سرور شهيدان پذيرفته نيست ، ولى از شمر كه سرور جوانان بهشت و ريحانه‌ى پيامبر رحمت را كشته ، پذيرفته است ! ! !\r\nابن زياد در خطبه‌اش گفت : « سپاس خداوندى را كه حسين را كشت و يزيد را بر او نصرت داد » !\r\nامروز هم رهروان راه يزيد و معاويه ، و پيروان شمر و ابن زياد ، چقدر زيادند .\r\nكوتاه سخن اينكه تعبير « گفتار زشت » شامل دروغ ، تهمت ، سخن‌چينى ، فحش ، ناسزا ، استهزاء ، و ديگر سخنان ناشايستى است كه روابط مردم را با يكديگر قطع مىكند و رشته‌ى محبّت امّت را مىگسلد .\r\nرفتار زشت نيز از سرقت ، احتكار ، قتل ، غارت ، ظلم ، اختناق ، سلب آزادى ، جنگ ، ستيز ، تجاوز به حقوق مستضعفان ، تا خريد و فروش تجهيزات جنگى را دربر مىگيرد .\r\nاين سه واژه‌اى كه معصوم عليه السّلام از آن برحذر داشته :\r\n1 . گفتار زشت\r\n2 . رفتار زشت\r\n3 . كردار زشت\r\nمعانى بسيار ژرف و گسترده‌اى دارد ، كه شخص آشنا با معارف اسلام چندين مجلّد كتاب ضخيم مىتواند در پيرامون آنها به رشته‌ى تحرير درآورد .\r\nآرى اين‌همه سمينارها ، كنگره‌ها ، تلاشها و كوششها براى پيكار\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nبا آنها برگزار مىگردد ، و سرانجام ريشه‌ى پليد آنها خشكانيده خواهد شد ، زبانهاى زشت بريده خواهد شد ، دستهاى زشت كوتاه خواهد شد ، از فتنه و فتنه‌انگيز نشانى نخواهد بود ، از غاصبان حقوق و تجاوزگران به حقوق ديگران اثرى نخواهد ماند . انشاء اللّه .\r\nمىپرسند : اين وعده كى جامه عمل خواهد پوشيد ؟ !\r\nبگو :  أَلا إِنَّ نَصْرَ اللَّهِ قَرِيبٌ \r\n« آگاه باشيد كه پيروزى خداوند نزديك است . »\r\nمگر نمىبينيد كه فرياد دادخواهى از همه جا بلند است و همه به سوى حق و براى حق فرياد مىكشند .\r\n\r\nرابطه علم و خير\r\nامام صادق عليه السّلام مىفرمايند : پيامبر اكرم صلّى اللّه عليه و آله فرمود :\r\n« العلم رأس الخير كلّه ، و الجهل رأس الشّرّ كلّه »\r\n« دانش سرسلسله‌ى همه‌ى كارهاى خير ، و نادانى سرسلسله‌ى همه‌ى كارهاى زشت است . »\r\nمن در اينجا در آن صدد نيستم كه در مقام شرح اين حديث ، سودهاى بيشمار دانش را بشمارم ، و قدرت بىهمتاى دانش را در پيشرفت همه‌جانبه‌ى زندگى انسانها رقم بزنم ، و استدلال كنم كه آنچه از پيشرفتهاى جهان در جدول افتخارات بشرى ثبت شده ، همه‌وهمه در پرتو دانش بوده است ، و بدون آن هيچكدام از اين افتخارات نصيب او نمىشد .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nتازه همه‌ى اينها قدمهاى نخستين است ، از جائى كه به آن رسيده آغاز مىكند ، از زمين به سوى ماه ، از آن به سوى خورشيد ، مريخ و ديگر كره‌هاى ثابت و سيّار ، كه در عقل نگنجد و . . .\r\nما ترديدى نداريم كه بشر با اين عقل و دانش خدادادى در همه‌ى كرات راه خواهد يافت ، و از امكانات آنها استفاده خواهد كرد ، آن‌چنان‌كه استعدادهاى كره زمين را كشف كرده ، از همه‌ى آنها بهره‌مند شده است و همه آنها را در راه رفاه و آسايش خويش به كار بسته است .\r\nمن در مورد هيچكدام از اينها نمىخواهم سخن بگويم ، زيرا براى خواننده مطلب تازه‌اى ارائه نمىدهد . بلكه مىخواهم به رابطه‌ى « علم » و « خير » اشاره كنم ، كه چه رابطه‌اى در ميان دانش و ارزشهاى معنوى هست ؟\r\nبه موجب حديث فوق ، همه‌ى آنچه به وسيله‌ى آن گياهان اصلاح مىشود ، درختان پرثمر مىشود ، دامها پرورش مىيابد ، همه‌اش از نظر اسلام « خير » محسوب است . پيشرفت تكنولوژى ، افزايش توليد ، خوراك و پوشاك خير است ، عرضه‌ى آنها بر مصرف كنندگان خير است ، شناخت و درمان بيماريها ، و راههاى پيشگيرى از آنها خير است ، ترابرى و تسهيلات حمل و نقل كالا از نقطه‌اى به نقطه‌ى ديگر خير است ، همه‌ى اينها ، و هر چيزى كه پاسخگوى نيازهاى جامعه‌ى بشرى باشد و بارى از دوش انسانها بردارد و از رنج و مشقّت آنها بكاهد ، از نظر اسلام « خير » است .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nاز اينجا نتيجه مىگيريم كه آنان كه از اندوخته‌هاى علمى بهره‌مند شده‌اند و ادوات و ابزارهاى علمى را در راه اعتلاى بشرى به كار مىبرند ، تا از راه راست منحرف نشده‌اند ، و دانش را در راه نامشروع به كار نبرده‌اند ، از ارزشهاى والاى معنوى برخوردارند .\r\nپاشيده شدن اخلاق و انحطاط آن ، از سرقت و ترور و رشوه و تبهكارى ، بيشتر از فقر و فلاكت سرچشمه مىگيرد ، درحالىكه با دانش مىتوان بر همه‌ى موجبات فقر و فلاكت پيروز شد .\r\nاين بلاهاى خانمان‌سوز كه امروز دامنگير جامعه‌ى بشرى است ، با احساسات ، صدقات ، پند و اندرز روحانيان ، سياست زمامداران و هنر هنرمندان ، از ريشه و بن كنده نمىشود ، ولى با دانش و علم ، و بالا رفتن سطح فرهنگ قابل درمان مىباشد . از اينجاست كه رسول گرامى اسلام فرموده است :\r\n« دانش سر سلسله همه كارهاى خير است . »\r\nجاى شگفت است كه برخى از فلاسفه از پيشرفت علم دچار وحشت و اضطراب بشوند و بگويند : پيشرفت علوم قدرت شگرفى در دست بشر قرار داده ، كه در اثر آن به همه‌ى ارزشهاى معنوى پشت پا زده ، ديگر ضامن اجرائى بر رعايت مظاهر تمدّن و فرهنگ انسانى باقى نمانده است .\r\nاين ترس و وحشت هنگامى شايسته بود كه دانش اسير دست يك عدّه استعمارگر ديو سيرت بود ، ولى خوشبختانه چنين نيست ، بلكه اين نعمت الهى در دست همه‌ى انسانهاست ، و هر\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nلحظه سطح و فرهنگ عمومى بالا مىرود ، و در نتيجه دست آوردهاى تمدّن و فرهنگ در قلعه محكم و دژ نفوذناپذير جاى مىگيرد .\r\nپديد آمدن دانش به خاطر انسان است ، دانش پديد آمده كه مصائب و مشكلات انسان را بر طرف كند ، انسان پديده نيامده كه اسير دست دانش شود ، پس هنگامى كه شخص منحرفى بخواهد اين گوهر تابناك را از راه صحيح خود منحرف كند و در راه انتقامجوئى و كينه‌توزى از آن بهره بجويد ، مجال زيادى نخواهد داشت و ميدان گسترده‌اى نخواهد يافت . بلكه دانش به طبيعت خود مسير خود را طى خواهد نمود .\r\nدانشمند با تجربه‌اى گفته است : « من هرچه تلاش كردم كه دانش را براى غير خدا طلب كنم ، او سرباز زد از اينكه جز براى خدا واقع شود . » « 1 »\r\nپس هنگامى كه پيامبر اكرم صلّى اللّه عليه و آله دانش را سرآمد و سر سلسله‌ى همه‌ى كارهاى خير مىشمارد ، منظورش از دانش ، دانشى است كه نيازهاى بشرى را برآورده كند ، مشكلات او را حل كند ، و مصداق حديث شريف باشد كه مىفرمايد :\r\n( اللّه فى عون العبد ، ما دام العبد فى عون اخيه )\r\n\r\n\r\n","description":"","footnote":"\r\n( 1 ) - اين مضمون به تعبير لطيف‌ترى از امير مؤمنان عليه السّلام نقل شده است كه فرمود :\r\n« تعلمّوا العلم و لو لغير اللّه ، فانّه سيصير للّه » ؛ دانش را فرا گيريد اگرچه براى خدا نباشد كه سرانجام براى خدا انجام خواهد پذيرفت . ( شرح نهج البلاغه ابن حديد ، ج 20 ، ص 267 ) .\r\n","page_name":" 154 ","page_number":154},
  {"content":"\r\n\r\n« خدا يار و ياور انسان است تا هنگامى كه او يار و مددكار برادرش باشد . »\r\nخداوند شأن و مقام كسانى را كه براى خلق خدا تلاش كنند و براى خدمت به انسانها كوشش كنند ، بسيار و الا قرار داده است ، چنان كه امام كاظم عليه السّلام مىفرمايد :\r\n« براى خداوند عرشى هست كه در زير سايه آن جا نمىدهد جز كسى را كه كار نيكى براى يكى از برادرانش انجام دهد ، يا اندوهى را از كسى بزدايد ، و يا حاجت او را روا سازد ، و يا بهجت و شادى به دل كسى وارد نمايد . »\r\nامام زين العابدين عليه السّلام در اين رابطه مىفرمايد :\r\n( من قضى لاخيه حاجة فبحاجة اللّه بدأ )\r\n« كسى كه حاجت برادرش را برآورده سازد به حاجت پروردگار آغاز كرده است . »\r\nهيچ دين و آئينى از اديان آسمانى ، و هيچ مكتب و سازمانى از مؤسّسات خيريه جهانى سراغ ندارم كه همانند دين مقدّس اسلام انسان را به خدمت جامعه‌ى بشرى تشويق نموده باشد .\r\nخدمت به انسان از نظر اسلام عبادتى بزرگ و راهى راست به سوى سعادت ابدى است ، ديگر بعد از تعبير امام سجّاد عليه السّلام تعبيرى يافت نمىشود كه همسنگ ( فبحاجة اللّه بدأ ) باشد .\r\nپس اگر خدمت به يك فرد ، يك چنين مقام والائى باشد ، خدمت به جامعه چقدر بلند و پرارج مىباشد .\r\nدر علم اصول گفته شده كه لفظ يك دلالت منطوقى دارد و\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nيك دلالت مفهومى . پس هنگامى كه خداوند مىفرمايد :  فَلا تَقُلْ لَهُما أُفٍّ  به منطوق دلالت مىكند بر اينكه بر پدر و مادر افّ مگو ، و به مفهوم دلالت مىكند كه هرگز هيچ بدى ، از ضرب و شتم و جز آن در حقّ پدر و مادر انجام نده .\r\nاهميّت خدمات گسترده‌ى بشرى نيز از مفهوم حديث فوق به روشنى معلوم مىشود ، كه هرچه خدمت گسترده‌تر باشد ، اجر و پاداش آن در نزد پروردگار بزرگتر و والاتر است .\r\n\r\nمرد نيكو\r\nامام صادق عليه السّلام فرمود :\r\n( نعم الرّجل من اذا غضب لم يخرجه غضبه عن الحقّ ، و اذا رضى لم يخرجه رضاه الى الباطل ، اذا قدر لم يأخذ اكثر من حقّه )\r\n« مرد نيكو كسى است كه چون خشمگين شود از حق خارج نشود ، و چون خرسند شود خرسندى او را به طرف باطل نكشد ، و چون نيرو پيدا كند بيش از حقّ خود نگيرد . »\r\nمردم در قضاوت‌هاى خود براساس روابط خود با آنها داورى مىكنند ، مرد خوب از نظر مردم به كسى گفته مىشود با آنها برخورد نيكو داشته باشد ، هر كارى انجام دهند او ستايش كند ، اگرچه سازش و ستايش او از راه دروغ و ريا باشد ، و مرد پليد از نظر آنها كسى است كه با آنها هم عقيده نباشد ، و در ضلالت و گمراهى با آنها همساز و دمساز نشود و به روز رستاخيز معتقد باشد و براى آن روز كار كند .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nپس ميزان در قضاوت مردم رفتار و كردار خودشان مىباشد ، امّا قرآن و سنّت پيامبر و عقل و وجدان به هيچ وجه ميزان و الگو نمىباشد . و همه‌ى اينها تا با مشتهيات نفسانى آنها سازگار نباشد ارزشى ندارد .\r\nاين گروه شباهت زيادى به سوفسطائيها دارند كه همه چيز را مولود وهم و خيال مىدانند ، آنها حتّى موجودات جهان هستى را تابع عقيده‌ى انسان مىدانند ، آنها مىگويند : اگر كسى بگويد زمين بالاى آسمان است ، دوّمى بگويد زمين زير آسمان است و سوّمى بگويد زمين همسطح آسمان است ، واقع نيز تابع عقيده آنها خواهد شد ، و نسبت زمين و آسمان نسبت به اوّلى بالاتر ، نسبت به دوّمى پست‌تر و نسبت به سوّمى همسطح خواهد بود .\r\nامّا مقياس صحيح براى شناخت مرد نيكو از نظر امام صادق عليه السّلام گرد آمدن سه خصلت نيكو در اوست :\r\n1 . رعايت عدل و انصاف در مورد همگان ، اگرچه يك طرف دشمن او و طرف ديگر خويشاوند او باشد ، ولى اگر در مورد دوستان و خويشان چشم بپوشد و گناهش را ناديده بگيرد و به ناحق از او دفاع كند ، صرفا براى اينكه دوست يا فاميل اوست ، از عدالت خارج شده و خود را ما فوق عدالت دانسته ، و از راه معاويه پيروى كرده كه پسرش يزيد را به ولايت عهدى تعيين كرد ، اگرچه مىدانست كه او دشمن خدا و بشريّت است .\r\n2 . قدرت ايمان و توان روحى او در حدّى باشد كه حتّى در\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nحال خشم و غضب ، او را از كار زشت و گفتار ناشايست باز دارد ، و به انگيزه ايمان خشم خود را فرو برد ، همانند كسى كه داروى تلخ را به اميد شفا يافتن بيمارياش سر مىكشد .\r\nولى كسى كه از حيله و دسيسه‌بازى پرهيز نمىكند و با هر كسى كه با او ستيز كند - اگرچه به حق باشد - با تمام قدرت مقابله مىكند ، و يا صرفا براى اينكه او از فضل خدا برخوردار است با او به دشمنى برمىخيزد ، مشمول اين آيه‌ى شريفه است كه خداوند مىفرمايد :\r\n وَ إِذا قِيلَ لَهُ اتَّقِ اللَّهَ أَخَذَتْهُ الْعِزَّةُ بِالْإِثْمِ فَحَسْبُهُ جَهَنَّمُ وَ لَبِئْسَ الْمِهادُ \r\n« چون به او گفته شود از خدا تقوى كن ، او را تكبّر فرا گيرد به گناه ، جهنم او را بس است ، وه چه جايگاه زشتى است . » « 1 »\r\nامير مؤمنان ، امام على عليه السّلام به فرزند دلبندش امام حسن مجتبى عليه السّلام وصيّت فرمود :\r\n( و تجرّع الغيظ ، فانّى لم ار جرعة احلى منها عافية ، و لا الذّ منها مغبّة )\r\n« خشم خود را جرعه جرعه بنوش ، كه من نوشابه‌اى سراغ ندارم كه از نظر عاقبت از آن شيرين‌تر باشد ، و در پايان از آن گواراتر باشد . »\r\nامام حسن عليه السّلام نيز به نيكوترين شكلى به وصيّت پدر عمل كرد ، تا جائى كه دشمن نيز به آن اعتراف نمود :\r\nپس از شهادت امام حسن عليه السّلام ، مروان بن حكم در تشييع\r\n\r\n\r\n","description":"","footnote":"\r\n( 1 ) - سوره بقره ، آيه 206 .\r\n","page_name":" 158 ","page_number":158},
  {"content":"\r\n\r\nجنازه‌ى آن حضرت شركت نمود و تابوت را بر دوش گرفت ، امام حسين عليه السّلام به او فرمود : « يك عمر خشم و غضب به او خوراندى ، و اينك زير تابوتش رفته‌اى » ؟ !\r\nمروان گفت : « من با كسى چنين كردم كه حلم او با كوهها برابرى مىكرد . »\r\n3 . به وظائف خود اعتراف كند ، وظيفه‌اش را با طيب نفس انجام دهد ، آنچه را كه حقّ او نيست مطالبه نكند ، خود را بالاتر از آنچه كه هست خيال نكند .\r\nاگر ميزان و معيار در قضاوت اين سه موضوع باشد ، شايد ما پليدترين موجود روى زمين باشيم ، زيرا هريك از ما بيش از حقّ خود مطالبه مىكند ، و خود چيزى از وظائف خود را ادا نمىكند .\r\nولى مرد نيكو هرگز از حق جدا نمىشود ، چيزى او را از حق باز نمىدارد ، در تمام عمر يكنواخت پيش مىرود ، در همه فراز و نشيب زندگى ، در حال ترس و امنيّت ، در حال رضا و غضب ، و در حال فراخى و تنگى ، دستخوش تغيير و دگرگونى نمىشود .\r\n\r\nچشم و گوش خود را تكذيب كن\r\nامام صادق عليه السّلام فرمود :\r\n( المؤمن اصدق على نفسه من سبعين مؤمنا )\r\n« مؤمن در مورد خويشتن از هفتاد مؤمن ديگر راستگوتر است . »\r\nيكى از اصحاب به خدمت امام جعفر صادق عليه السّلام عرض كرد :\r\nگاهى در مورد يكى از برادران ايمانى چيزى مىشنوم كه دوست\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nندارم ، هنگامى كه از خودش مىپرسم تكذيب مىكند و نمىپذيرد .\r\nدرحالىكه افراد مورد اعتماد آن را گفته‌اند .\r\nامام صادق عليه السّلام فرمود :\r\n( كذّب سمعك و بصرك عن اخيك ، فان شهد عندك خمسون قسامة ، فصدّقه و كذّبهم ، تاوّل ما تستنكره منه سبعين تأويلا )\r\n« چشم و گوشت را درباره‌ى برادر ايمانى خود تكذيب كن ، و اگر پنجاه نفر شاهد اقامه شود و سوگند ياد كنند ( كه او كارى انجام داده ، ولى او خودش انكار كند ) او را تصديق كن و آنها را تكذيب كن . »\r\n« چيزى را كه از برادرت دوست ندارى و او خود آن را انكار مىكند ، تا هفتاد شكل تأويل كن و حمل بر صحّت كن . »\r\nامير مؤمنان على عليه السّلام در همين رابطه مىفرمايد :\r\n( لا تظنّنّ بكلمة خرجت من اخيك سوءا ، و انت تجد لها من الخير محملا )\r\n« هرگز با سخنى كه از زبان برادرت صادر مىشود به او سوءظن نكن ، تا جائى كه مىتوانى بر آن محملى پيدا كنى و آن را حمل بر صحّت كني . »\r\nاين چه منطق است ؟ چگونه هفتاد نفر مؤمن براى يك نفر تكذيب شود و او به تنهائى تصديق شود ؟ حتّى انسان چشم و گوش خويش را تكذيب كند و او را تصديق نمايد ؟ !\r\nمگر نه اينست كه انساب و اموال ، حتّى ديه‌ى قتل با دو شاهد عادل ثابت مىشود ولى يك كلمه سخن با هفتاد نفر ثابت نمىشود ! !\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nولى اگر دقّت كنيم و تأمّل نمائيم تعجّب ما رفع مىشود ، زيرا اسلام عشق و علاقه‌ى خاصّى به حسن سلوك مردم دارد ، اسلام مىخواهد مردم با يكديگر در نهايت صلح و صفا زندگى كنند ، اعتماد متقابل به يكديگر داشته باشند ، و در مسائل عمومى و مصالح اجتماعى با يكديگر همكارى كنند .\r\nپرواضح است كه حلّ مشكلات زندگى جز از طريق صلح و صفا و ترك تهديد و اولتيماتوم امكان پذير نيست . و راه پيشرفت جامعه به انس و الفت و حسن معاشرت ، و ترك عداوت و كينه توزى نياز مبرم دارد .\r\nاز اين رهگذر اسلام دستور اكيد داده كه از هر چيزى كه موجب عداوت و دشمنى مىشود چشم‌پوشى شود ، و در مقابل از حيله و خدعه‌ى ارباب مكر و فساد برحذر باشيم .\r\nزندگى نبايد همه‌اش مسامحه و سهل‌انگارى باشد ، و نبايد همه‌اش متّه روى خشخاش گذاشته شود ، بلكه با دوستان و خويشان و همسايگان مسامحه شود ، كه در اينجاها چشم‌پوشى فضيلت است ، ولى در مواردى كه غضب مورد رضاى خدا و پيامبر است آنجا نيز از نيروى غضب استفاده شود .\r\nجاحظ مىگويد : « امام محمد باقر عليه السّلام همه مصالح دنيا را در يك جمله خلاصه كرده است ، آنجا كه مىفرمايد :\r\n( صلاح جميع المعايش و التّعاشر ملىء مكيال ، ثلثان فطنة ، و ثلث تغافل )\r\n« اگر همه‌ى مصالح زندگى و معاشرت انسانها را يك پيمانه‌ى پر به\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nحساب بياوريم ، دو سوم آن فطانت و زيركى ، و يك سوّم آن تغافل و چشم پوشى است . »\r\nاگر گفتار گهربار امام عليه السّلام را دقيقا بررسى كنيم خواهيم ديد كه جاحظ ، آن مرد تجربه اندوخته و دنيا ديده ، گزاف نگفته است ، و جدا مصالح دنيا در اين جمله گرد آمده است .\r\nاين دنيا جز معيشت و معاشرت چيزى نيست ، و حلاوت زندگى و سعادت و عدالت و فضيلتها در اينست كه زندگى انسان مورد رضايت پروردگار و به دور از حيله و كينه و جنگ و جدل باشد ، و براى تداوم حلاوت زندگى ، تعاون و همكارى ضرورى است ، براى ادامه‌ى تعاون ، آگاهى و هشيارى لازمست ، و براى تداوم روح برادرى ، مسامحه و چشم‌پوشى لازم است .\r\nدر اين دنياى پرآشوب كه هر لحظه انسان با يك سلسله حوادث جانكاه روبروست ، اگر انسان بخواهد با همه مسائل يك‌جور برخورد كند ، به مانند كسى خواهد بود كه بخواهد همه‌ى بيماريها را با يك دارو درمان كند ! .\r\nولى اگر در برابر حيله‌گران هشيار باشد و با اشخاص ساده لوح با اغماض و مسامحه رفتار كند ، روش صحيح و حكيمانه‌اى خواهد داشت .\r\nگفتار حضرت مسيح عليه السّلام نيز به همين معنى اشارت است كه فرمود :\r\n« همانند مار هشيار و فرزانه باشيد ، و مانند كبوتر صاف و ساده باشيد . »\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nچقدر اسلام دين شگرف و شگفت انگيزى است ، كه همه‌ى احكامش براساس دليل و برهان استوار است ، زيرا كه دين زنده و زندگى است و آئين حق و جاويد است ، از يك طرف قتل و سرقت را با دو شاهد ثابت مىداند تا جان و مال مردم محفوظ بماند ، و مورد دستبرد تجاوزگران نباشد ، و سخنان تفرقه‌انگيز و اختلاف‌آميز را با هفتاد نفر ثابت نمىداند ، حتّى با چشم و گوش هم ثابت نمىداند ، تا روابط حسن معاشرت در ميان مردم محفوظ بماند و بر اعتماد و اطمينان مردم گرد ننشيند .\r\n\r\nحقّ اتفاق‌آور و باطل نفاق انگيز است\r\nامام صادق عليه السّلام مىفرمايد :\r\n« افراد نيك چون به يكديگر برسند سريعتر از آميزش آب باران با آب رودخانه‌ها ، با يكديگر انس مىگيرند و با يكديگر مىآميزند ، اگرچه با زبان اظهار محبّت نكنند ، ولى اشخاص تبهكار چون به يكديگر برسند ، با زبان اظهار محبّت و مودت كنند ، ولى همانند چارپايان از يكديگر به دورند و در درون رابطه و عاطفه‌اى احساس نمىكنند ، اگرچه روزگار درازى در چمنزارى در كنار يكديگر بچرند . »\r\nدو نفر دوست صميمى در كمال رفاقت و صميميّت در كنار ميز قمار مىنشينند و پيش از آنكه از جاى خود برخيزند ، داد و فرياد بلند مىشود ، و به روى يكديگر اسلحه مىكشند .\r\nدو يا چند دوست صميمى در كنار يكديگر در كنار سفره‌ى مشروب مىنشينند و از جاى خود برنخاسته ، سخنان ناشايست\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nدر ميانشان ردّ و بدل مىشود و احيانا كار به جاهاى بدتر كشيده مىشود .\r\nدزدان بر سر تقسيم غنائم با يكديگر نزاع مىكنند ، درحالىكه به هنگام سرقت كمال همكارى را با يكديگر داشتند .\r\nجهان سياست نيز در عصر ما همانند دزدى و ميگسارى و قماربازى شده است ، نخست دور هم گرد آمده ، همكارى و هميارى نموده ، سپس بر سر تقسيم قدرت به جنگ و ستيز بر مىخيزند .\r\nچنان كه در جنگ جهانى دوّم هنگامى كه « هيتلر » مىخواست بر شرق و غرب سيطره پيدا كند ، شرق و غرب بر عليه او متّحد شدند ، هنگامى كه از او رهائى يافتند با يكديگر به جنگ سرد پرداختند و از پاى ننشستند .\r\nآمريكا و فرانسه و انگليس بر استعمار ثروتهاى خاور زمين هم پيمان شدند ، ولى به هنگام تقسيم ثروتهاى يغما شده با يكديگر به ستيز برخاستند ، و براى به دست آوردن بازارهاى جهانى به مسابقه پرداختند .\r\nكوتاه سخن اينكه در ميان اهل باطل هيچ وحدت و قدر مشترك يافت نمىشود ، زيرا كه همگى درصدد به دست آوردن منافع شخصى خود مىباشند .\r\nهر قراردادى كه به انگيزه‌ى منافع شخصى بسته شود ، هرگز ربطى به صدق و صفا نخواهد داشت ، زيرا « صداقت » از مادّه‌ى « صدق » است ، و آن به معناى راستگوئى مىباشد ، پس\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nشالوده صدق براساس راستى و درستى نهاده مىشود ، و هدف اصلى آن همكارى و هميارى به نفع جامعه‌ى بشرى مىباشد ، و آن پشتوانه‌ى استوارى براى اجتماع است و عامل اصلى از عوامل پيشرفت و تحوّلات جامعه است .\r\nپس اگر قراردادى در جامعه بسته شود كه براى يك طرف عامل ترقّى و پيشرفت و سود فراوان باشد ، و براى طرف ديگر عامل ركود و عقب‌گرد باشد ، چنين پيمانى از روى صدق و صفا نيست ، و آن را نمىتوان پيمان صداقت و تعاون و همبستگى ناميد ، چنان كه پيمانهاى شرق و غرب در عصر ما اين چنين است ، كه همه‌اش براى حفظ فرمانروائى غرب و استعمار و استثمار ثروتهاى شرق مىباشد .\r\nامامان اهل بيت حقيقت صداقت را براى ما بازگو نموده‌اند و حدود آن را كه عبارت از برادرى براى خداست بيان فرموده‌اند .\r\nمحبّت و مودّتى كه شما براى برادر ايمانى در خود احساس مىكنيد ، يك محبّت شخصى نيست ، بلكه يك محبّت بنيادى است ، شما او را دوست داريد براى اينكه صفات كمالى در او هست ، از قبيل : دانش ، اخلاص ، صدق ، وفا و . . . او نيز شما را دوست دارد به همين انگيزه ، و براى داشتن همين امتيازات .\r\nيك چنين محبّت و مودّتى بر پايه‌اى محكم استوار است ، هرگز شالوده‌اش فرسوده نشود و بنيادش متزلزل نگردد ، زيرا با ذات اقدس الهى مربوط مىشود ، آن‌سان كه نور خورشيد با خورشيد ارتباط دارد .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nاز اينجا روشن مىشود كه چرا بعضى از دوستيها زودگذر است ، و در مدّتى كوتاه به دشمنى مبدّل مىشود و ستيز و دشمنى تا پايان زندگى ادامه مىيابد ، زيرا از اوّل دوستى براساس يك سلسله اميال شيطانى آغاز شده و سرانجام به مسائلى انجاميده كه موجب خشنودى شيطان و خشم رحمان گردد .\r\nدر پايان يك‌بار ديگر توجّه شما را به تعبير امام عليه السّلام جلب مىكنم كه فرموده : « اين دلها از يكديگر به دور است ، اگرچه مدت درازى در يك چمنزار در كنار يكديگر به چرا بپردازند . » كه با اين تعبير چهره زشت افراد سودجو و فرصت‌طلب را به روشنى ترسيم فرموده است .\r\n\r\nسبّ و لعن\r\nامام صادق عليه السّلام فرمود :\r\n( اذا تلاعن اثنان فتباعد منهما ، فانّ ذلك مجلس تنفر منه الملائكة )\r\n« هنگامى كه دو نفر با يكديگر به لعن و نفرين پرداختند ، از آنها دورى كن ، زيرا آنجا مجلسى است كه فرشتگان از آنجا مىگريزند . »\r\nو فرمود :\r\n( اذا خرجت اللّعنة من فم صاحبها تردّدت ، فان وجدت مساغا ، و الّا رجعت على صاحبها )\r\n« هنگامى كه لعنت از زبان كسى بيرون آمد در هوا مىگردد تا جاى\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nمناسبش را پيدا كند ، اگر پيدا نكند به صاحبش برمىگردد . »\r\nپيشواى ششم شيعيان به اصحاب خود نوشت :\r\n( ايّاكم و السّبّ ، فانّ اللّه يقول :  وَ لا تَسُبُّوا الَّذِينَ يَدْعُونَ مِنْ دُونِ اللَّهِ فَيَسُبُّوا اللَّهَ عَدْواً بِغَيْرِ عِلْمٍ  « 1 » .\r\n« از سبّ و ناسزا گفتن بپرهيزيد ، زيرا كه خداوند مىفرمايد : به كسانى كه جز خدا را مىپرستند ناسزا نگوئيد كه آنان نيز از روى جهالت و عداوت به خداى ناسزا بگويند . »\r\nهمين حديث شريف براى بيزارى شيعيان از سبّ و ناسزا كافى است ، و آنچه نسبت سبّ و لعن به شيعيان داده شود ، دروغ و تهمت است .\r\nاما چرا اين تهمت به شيعيان زده مىشود ؟ دليلش را امام رضا عليه السّلام در حديثى بيان فرموده است :\r\n« دشمنان ما رواياتى را در فضائل ما جعل كرده‌اند و آنها را بر سه نوع قرار داده‌اند ، يك نوع آن غلوّ در حقّ ماست ، نوع ديگرش تفريط و تقصير در حقّ ماست ، نوع سوّمش بيان رسوائيهاى دشمنان ماست .\r\nسبب جعل اين سه نوع نيز اينست كه مردم مطالب غلوّآميز را بشنوند و به غلو مبتلا شوند ، آنگاه رسوائيهاى دشمنان ما را با نام و نشان بشنوند ، تا آنها نيز ما را با نام و نشان ، سخنان ناشايست بگويند ، درحالىكه خداوند مىفرمايد : آنان را كه جز خدا را مىخوانند ناسزا نگوئيد ، كه آنها نيز خدا را ناسزا بگويند . » « 2 »\r\n\r\n\r\n","description":"","footnote":"\r\n( 1 ) - سوره انعام ، آيه 108 .\r\n( 2 ) - سوره انعام ، آيه 108 .\r\n","page_name":" 167 ","page_number":167},
  {"content":"\r\n\r\nآنها خواستند پيشوايان ما را سبّ و ناسزا بگويند ، هيچ بهانه‌اى پيدا نكردند ، از اين رهگذر به شيعيان تهمت سبّ و لعن زدند ، تا خود را ذى حقّ قلمداد كنند .\r\nما هرگز تعجّب نمىكنيم كه چرا اين‌همه ورق پاره نوشته مىشود و در آنها به شيعيان تهمت زده مىشود ، زيرا مىدانيم كه همه‌ى اينها به دستور سياستمداران و گردانندگان سياستهاى بين المللى تنظيم و جعل مىشود و به دست ايادى آنها پخش مىشود . ما فقط از كسانى تعجب مىكنيم كه به آنها اعتماد مىكنند و آنها را ملاك قضاوت و داورى خود قرار مىدهند ! .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n\r\nدفتر 4\r\n\r\n","description":"","footnote":"","page_name":" 169 ","page_number":169},
  {"content":"\r\n . \r\n","description":"","footnote":"","page_name":" 170 ","page_number":170},
  {"content":"\r\n\r\nيكى از شيعيان به امام صادق عليه السّلام گفت : اى فرزند پيامبر ! مردم به ما تهمتهاى بزرگى مىزنند و نسبتهاى ناروائى مىدهند ! سينه‌هاى ما بسيار تنگ شده است ! .\r\nامام صادق عليه السّلام فرمود :\r\n« خشنودى مردم هرگز به دست نمىآيد و زبانهايشان قابل كنترل نيست ، شما چگونه مىتوانيد از زبان مردم در امان باشيد ، درحالىكه پيامبران و اولياى خداوند از زبان مردم در امان نبودند ، مگر نگفتند كه :\r\nحضرت ايّوب در مقابل گناهانش مبتلا شد ! !\r\nحضرت داود به همسر اوريا عاشق شد ! ! آنگاه بر شوهرش حيله كرد و او را به كشتن داد ! ! و سپس با زنش ازدواج كرد ! !\r\nآيا به پيامبر عظيم الشأنى چون موسى نسبت عنين بودن ندادند ؟ ! !\r\nمگر به همه‌ى پيامبران نسبت دروغ ندادند ؟ ! ! و همه را دنياپرست نخواندند ؟ ! !\r\nمگر به مريم تهمت نزدند كه براى حضرت عيسى از يوسف نجّار حامله گشت ؟ !\r\nمگر به رسول اكرم صلّى اللّه عليه و آله تهمت شعر و جنون نزدند و نگفتند كه به همسر زيد بن حارثه علاقه پيدا كرد و از او طلاق گرفت تا به همسرى خود درآورد ؟ ! !\r\nمگر در مورد ذات اقدس الهى سخنان ناروا نگفتند و نسبتهاى نامناسبى كه هرگز با شأن پروردگار نمىسازد ، نزدند ؟ ! ! . »\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n\r\nفرزند نيكوكار\r\nامام صادق عليه السّلام فرمود :\r\n( عقوق الوالدين من الكبائر ، و من العقوق ان ينظر الرّجل الى والديه فيحدّ النّظر اليهما ، و أن يقول لهما : افّ ، و لو علم اللّه عزّ و جلّ شيئا اهون منه لنهى عنه )\r\n« عاقّ والدين بودن از گناهان كبيره است ، از مراتب عاقّ بودن است كه انسان به سوى پدرومادرش نگاه كند و چشمهايش را تيز كند ، و يا به آنها « افّ » بگويد ، و اگر خداوند چيزى كمتر از آن مىدانست از آن نهى مىفرمود . »\r\nامام عليه السّلام به آيه‌ى شريفه اشاره مىكند كه در مورد پدر و مادر مىفرمايد :\r\n ( فَلا تَقُلْ لَهُما أُفٍّ ) \r\n« هرگز به آنها مگو كه اف بر شما باد . » « 1 »\r\nيكى از شيعيان به خدمت امام صادق عليه السّلام عرض كرد : من پدر و مادرى دارم كه با من همكيش و هم‌عقيده نيستند ، امام صادق عليه السّلام فرمود :\r\n( كن برّا بهما ، كما لو كانا على ما تعتقد )\r\n« با آنها نيكوكار باش ، درست همان‌طور كه اگر با تو هم‌آئين و هم مذهب بودند . »\r\nهمه مىدانيم كه از وظائف پدر در مورد فرزند ، تعليم و تربيت\r\n\r\n\r\n","description":"","footnote":"\r\n( 1 ) - سوره اسراء ، آيه 23 .\r\n","page_name":" 172 ","page_number":172},
  {"content":"\r\n\r\nو تأمين هزينه‌ى زندگى اوست ، و مىدانيم كه پدران چه رنجهائى را در رابطه با فرزندانشان بر خود هموار مىكنند ، ولى بسيارى از ما موقعيّت والاى پدر و مادر را در نزد پروردگار نمىدانيم ، از اين رهگذر پيشوايان معصوم از اهل بيت عصمت و طهارت ، حقايق فراوانى در اين رابطه بيان فرموده‌اند ، كه در ضمن آن حقوق پدر و مادر ، لزوم قدردانى از آنان ، و وجوب فرمان بردن از آنان را شرح داده‌اند ، به جز در معصيت پروردگار ، كه اطاعت هيچ مخلوقى در معصيت خالق روا نيست .\r\nما در اين رابطه به نقل فرازهائى از صحيفه‌ى كامله‌ى سجّاديه بسنده مىكنيم .\r\nكتاب پرارج « صحيفه سجّاديه » كه بعد از قرآن كريم گرانبهاترين ميراث اسلامى است ، از طريق شيعيان زيدى و اثنى عشرى با سندهاى متّصل و متواتر از امام زين العابدين عليه السّلام به دست ما رسيده است . هر انسانى از هر رنگ و نژادى كه آن را خوانده به يك حالت معنوى خاصّى دست يافته ، كه كمتر انسانى در طول زندگى ، به يك چنين شور و نشاط روحى رسيده است .\r\nاز روزى كه با اين كتاب بىنظير آشنا شدم ، آن‌چنان در اعماق دلم جاى گرفت كه خود را از انديشيدن در واژه‌هاى شيوا و معانى گيراى آن ناگزير ديدم . تلاش كردم كه مطالبش را بفهمم به ديگران نقل كنم ، در ضمن نوشته‌هايم جاى دهم ، از اين رهگذر بخشهائى را در مجموعه آثارم به آن اختصاص دادم :\r\n1 . در كتاب « مع الشّيعة الاماميّة » بخش مناجات .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n2 . در كتاب « اهل بيت » بخش تسبيحات امام زين العابدين عليه السّلام .\r\n3 . در كتاب « الاسلام مع الحياة » بخش عزّت ظاهرى و ذلّت باطنى .\r\n4 . در كتاب « الآخرة و العقل » بخش خداوند كريم . « 1 »\r\nمن نسخه‌هائى از كتاب « صحيفه‌ى سجّاديه » را به اساتيد مصر و لبنان و فلسطين اهدا كردم ، و نسخه‌اى را به جناب پولس معوشى اسقف بزرگ مارونى تقديم نمود ، و چند روز بعد او را ديدم ، از من تشكّر فراوان نمود ، گفتم : جناب مطران ! چه موضوعى در اين كتاب توجّه شما را به خود جلب كرد ؟ گفت :\r\nهنگامى كه نيايشهاى امام سجّاد را در پيرامون پدرومادرش خواندم ، تأثير عجيبى در دل من گذاشت .\r\nآرى چه كسى مىتواند فراز زير را بخواند و تحت تأثير قرار نگيرد :\r\n( اللّهمّ اجعلنى اهابها هيبة السّلطان العسوف ، و ابرّهما برّ الامّ الرّؤف ، و اجعل طاعتى لوالدىّ و برّى بهما اقرّ لعينى من رقدة الوسنان ، و اثلج لصدرى من شربة الظّمآن ، حتّى اوثر على هواى هواهما ، و اقدّم على رضاى رضاهما ، و استكثر برّهما بى و ان قلّ ، و استقلّ برّى بهما و ان كثر )\r\n\r\n\r\n","description":"","footnote":"\r\n( 1 ) - همين عشق سرشار مرحوم « مغنيّه » به كتاب « صحيفه سجّاديّه » او را بر آن داشت كه شرح ارزنده‌اى بر اين كتاب بنويسد ، اين شرح به سال 1399 هجرى به نام « فى ظلال الصّحيفة السجّاديّة » در بيروت منتشر گرديد .\r\n","page_name":" 174 ","page_number":174},
  {"content":"\r\n\r\n« خداوندا مرا چنان كن كه از پدرومادرم همانند پادشاهى ستم پيشه بترسم ، و چون مادرى مهربان با آنها خوشرفتارى كنم ، خدايا فرمانبردارى و نيكوكارى درباره ايشان را در نظرم از لذّت خواب در چشم خواب‌آلوده لذيذتر ، و در كام دلم از آب گوارا در مذاق آدم تشنه گواراتر ساز . تا خواسته‌ى آنان را برخواسته‌ى خويشتن مقدّم بدارم ، و خشنودى ايشان را بر خشنودى خود برگزينم ، و نيكوئى ايشان را درباره‌ى خودم - هر چند كم باشد - افزون بينم ، و نيكوئى خويش را درباره ايشان ، گرچه بسيار باشد ، كم شمارم . » « 1 »\r\nچه كسى مىتواند از كنار اين سخنان بىتفاوت بگذرد و در اعماق دلش تأثير نكند . اينكه مىفرمايد : « چون پادشاهى ستم پيشه از آنها بترسم » با آن‌همه نزديك بودن و در كنار هم زندگى كردن ، و آگاهى داشتن از اينكه از خودش به او مهربانتر هستند ، ترس احترام و تعظيم است ، نه ترس حساب و كتاب ، و عتاب و خطاب .\r\nمنظور آن هيبت پدرى است كه جز عارفان نمىتوانند عمق آن را دريابند .\r\nزهراى مرضيّه سلام اللّه عليها كه محبوبترين خلق در نزد پيامبر اكرم ، و پاره‌ى تن آن حضرت بود ، مىفرمايد : « هيبت پيامبر مانع آن بود كه با آن حضرت سخن بگويم . »\r\nدر نظر پدر و مادر چيزى گرانبهاتر از نيكوكارى فرزندان نيست ، و علىرغم اينكه بر فرزندان يك وظيفه است و اداى\r\n\r\n\r\n","description":"","footnote":"\r\n( 1 ) - صحيفه سجّاديه ، نيايش بيست و چهارم .\r\n","page_name":" 175 ","page_number":175},
  {"content":"\r\n\r\nبرخى از حقوق خويش است ، ولى پدر و مادر از اين انجام وظيفه اولاد خوشحال مىشوند كه چيزى با آن برابرى نمىكند ، درست همانند باغبانى كه ببيند درختانش ثمر مىدهد و يا دانشمندى كه اسرار جهان هستى را در برابرش كشف شده مىيابد .\r\nفرزندان نيكوكار نيز هنگامى كه خوشوقتى پدر و مادر را احساس كنند ، و از خشنودى آنان مطمئن شوند ، احساس خوشوقتى و خوشبختى مىكنند .\r\nو اينك دنباله‌ى نيايش‌هاى امام سجاد عليه السّلام را مىخوانيم :\r\n« خدايا هر تندى كه در گفتار با من كرده‌اند ، يا هر زياده‌روى كه درباره‌ى من داشته‌اند ، يا هر حق كه از من فرو گذاشته‌اند ، يا هر وظيفه كه در انجامش درباره‌ى من كوتاهى كرده‌اند ، پس من آن را به ايشان بخشيدم ، و آن را وسيله‌ى احسان درباره‌ى ايشان ساختم ، و از تو مىخواهم كه بار و بال آن را از دوش ايشان فروگذارى ، زيرا كه من نسبت به خود گمان بد به ايشان نمىبرم ، و ايشان را در مهربانى نسبت به خود مسامحه كار نمىدانم ، و از آنچه درباره‌ام انجام داده‌اند ناراضى نيستم . »\r\n« اى پروردگار مهربان ، رعايت حقّ ايشان بر من واجبتر ، احسانشان به من قديم‌تر ، و نعمتشان نزد من بزرگتر از آنست كه ايشان را در گرو عدالت قرار دهم ، و يا نسبت به ايشان مقابله به مثل كنم ، و گرنه طول اشتغال ايشان به پرورش من ، و شدّت رنجشان در پاس داشتنم چه خواهد شد ؟ و تنگى و مشقّتى كه در راه رفاه من تحمّل كرده‌اند ، كجا به شمار خواهد آمد ؟ هرگز آنها نمىتوانند حقّ خود را از من استيفا نمايند ،\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nو من هرگز نمىتوانم حقوقى را كه بر ذمّه‌ى من دارند ، تدارك كنم . » « 1 »\r\n« حقّ » چيزى است كه بايد براى تو انجام دهند ، و « وظيفه » چيزى است كه تو بايد در حقّ ديگران انجام دهى ، كه انجام هر دو بسيار سخت و گران است ، و كوتاهى در « حق » و اداى « وظيفه » است كه پيوندهاى مردم را با يكديگر سست مىكند .\r\nتو در وظيفه‌ات كوتاهى مىكنى و در نتيجه نمىتوان حقوق خود را از مردم باز ستانى ، ولى اين واقعيّت را نمىتوان در مورد پدر و مادر پياده كرد ، زيرا اگر فرض كنيم كه پدر و مادر در وظائف خود كوتاهى كردند و همه‌ى حقوق فرزند را ادا نكردند ، ديگر حقوق آنها از گردن اولاد ساقط نمىشود . زيرا حقوق پدر و مادر آن‌قدر بزرگ و گسترده است كه چيزى با آن برابرى نمىكند ، و هرگز از دوش فرزند ساقط نمىشود . آنها همواره خود را به زحمت و مشقّت انداختند ، تا تو در رفاه و آسايش باشى ، آنها خود را خوار و زبون ساختند تا تو از سعادت و سرفرازى برخوردار گردى ، چقدر از پدران ديندار مىبينيم كه در مراحلى از زندگى به خاطر فرزندانشان مرتكب معصيت و گناه نيز مىشوند ! ! و بعد از همه‌ى اينها فرزندان براى مسائل جزئى پدران را متّهم مىسازند و آنان را زير سؤال مىبرند ! .\r\nجوانان تحصيل كرده و روشنفكر زمان ما پدران و مادران خود را به هر خدمتى در برابر اولادشان موظّف مىدانند ، ولى خود از وظائف سنگينى كه در برابر پدر و مادر دارند ، سرباز مىزنند ، و\r\n\r\n\r\n","description":"","footnote":"\r\n( 1 ) - صحيفه سجاديه ترجمه‌ى استاد صدر بلاغى ، ص 291 .\r\n","page_name":" 177 ","page_number":177},
  {"content":"\r\n\r\nاصولا خودشان را مسئول نمىدانند .\r\nدر اينجا به عنوان نمونه فرازى از نوشته‌ى نويسنده معروف « احمد امين مصرى » را از كتابش : « زندگانى من » مىآوريم :\r\n« از خانه‌ام كه در محلّه منشئه بود تا مدرسه‌ام در الازهر پياده مىرفتم ، و از الازهر تا منزل با پاى پياده برمىگشتم ، و چيزى را كه توانش نداشتم بر دوش مىگرفتم و با خود حمل مىكردم ، پدرم به من خوشنويسى مىآموخت ، از اين رهگذر در كودكستان شاگرد اوّل شدم ، ولى جاى شگفت نبود كه ديگران با اتوبوسهاى درجه يك ، و يا در قسمت لوكس ترامواى مىآمدند ، و احيانا تقاضاى ماشين شخصى مىكردند ، ولى پدرم مرا براى چيز بىارزشى كتك مىزد ، ولى من تحمّل مىكردم ، عصبانى نمىشدم ، چيزى به او نمىگفتم . ولى امروز پسرانم از يك كلمه خفيفى مىرنجند ، و بر من خشم مىكنند و سخنان درشت مىگويند . من از پدرم براى محروميّتم از ضروريّات اوليّه دلگير نبودم ، ولى اينها مرا بازخواست مىكنند كه چرا امكانات بيشترى براى اسراف در تجمّلات در اختيارشان نمىگذارم ! . »\r\nتازه ، بچّه‌هاى احمد امين تحصيل كرده و روشنفكر بودند در رشته‌هاى حقوق و فنّ ، ليسانس و مهندس بودند ، و شايد در مقايسه با بسيارى از ديگران براى پدرشان كمتر هزينه و گرفتارى داشتند .\r\nما با اعتراف به تغيير و دگرگونى زمان ، و باور به اينكه همه چيز به قوانين عمومى حركت تاريخ برمىگردد ، دليل اين‌همه\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nطغيان نسل جديد را درباره‌ى پدر و مادر درك نمىكنيم ، و نمىدانيم چرا نسل معاصر ، پدر و مادر را همانند گاو شيرده تصوّر مىكنند كه صرفا براى شير دادن آفريده شده‌اند ، و يا مانند دستگاه بىروحى هستند كه براى رفع نيازهاى اولاد ساخته شده‌اند . دليلى جز غرور ، خودمحورى ، نامردى ، و افسرده شدن روح جوانمردى نمىدانيم .\r\nامروز جوانان ما به پدر و مادر اعتماد نمىكنند و لذا به ركود و دنباله‌روى از ديگران كشيده مىشوند ، و هيچ عقب‌گردى بدتر از دنباله‌روى نيست ، كه انسان آلت دست ديگران شود و به دنبال هر تاراجگرى به راه افتد و براساس منافع و مقاصد شوم آنان مسير زندگى انسان تنظيم گردد .\r\nدر پايان : واژه « پدر » يك دنيا محبّت و مودّت و جلالت را تداعى مىكند و هر فرزندى در پيشگاه خدا و خلق و وجدان ، وظيفه‌ى احترام و اطاعت از پدر را دارد .\r\n\r\nشفاعت\r\nامام صادق عليه السّلام مىفرمايد :\r\n( ليس بين اللّه و بين احد من خلقه ، ملك مقرّب ، و لا نبىّ مرسل ، و لا من دون ذلك من خلقه ، كلّهم ، الّا طاعتهم له ، فاجتهدوا فى طاعة اللّه ، ان سرّكم ان تكونوا مؤمنين حقّا )\r\n« بين خدا و احدى از مخلوقات ، از فرشته مقرّب ، تا پيامبر مرسل ، و يا هركسى كه پائين‌تر از آنهاست ، هيچ رشته‌اى ، جز رشته‌اى بندگى و\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nاطاعت از او نيست ، پس اگر شما مىخواهيد كه به راستى مؤمن باشيد ، در اطاعت پروردگار كوشا باشيد . »\r\nامير مؤمنان علي عليه السّلام فرمود :\r\n( انّ محاسن الاخلاق صلة بين اللّه و عباده )\r\n« خصلت‌هاى نيكوست كه رشته‌ى اتّصال خدا و بندگان است . »\r\nدر اين مضمون روايات بىشمارى در كتب شيعه از پيشوايان معصوم نقل شده كه به حدّ تواتر مىرسد ، ولى مىبينم كه گروهى با كمال بىشرمى و پرروئى به شيعه تهمت مىزنند كه آنان پيشوايان خود را در حدّ الوهيّت و يا نيمه الوهيّت مىدانند ! !\r\nدر حالى كه شيعه معتقد است كه تنها عمل صالح وسيله‌ى جلب رضاى پروردگار است و چيزى جز بندگى و اخلاق نيكو و اعمال شايسته ، رشته‌ى پيوند خدا و خلق نيست .\r\nامّا امامان معصوم از نظر شيعه ، پناه مردمان در شناخت حلال و حرام ، و مرجع مطمئن در مسائل مذهبى و اعتقادات دينى مىباشند .\r\nامّا در مورد شفاعت بايد بگوئيم كه همه‌ى مسلمانان - از شيعه و سنّى - در اصل شفاعت اتّفاق نظر دارند ، و آنچه مورد اختلاف است اينست كه آيا شفاعت فقط در مورد اطاعت پيشگان است يا اهل معصيت را نيز شامل مىشود ؟\r\nگروه معتزله گفته‌اند كه شفاعت به اهل اطاعت اختصاص دارد و هرگز پيامبر رحمت در مورد اهل معصيت شفاعت نمىكند ، به دليل اين آيه‌ى شريفه كه مىفرمايد :\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n ما لِلظَّالِمِينَ مِنْ حَمِيمٍ ، وَ لا شَفِيعٍ يُطاعُ ؛ \r\n« براى ستم‌پيشگان دوست و يا شفاعت‌كننده‌اى كه شفاعتش مقبول افتد نيست . » « 1 »\r\nولى شيعيان ، اشعرىها ، و گروه مرجئه مىگويند : پيامبر اكرم صلّى اللّه عليه و آله در مورد گناه‌كاران امّت شفاعت خواهد فرمود ، و با اين گفتار بين دو آيه را جمع مىكنند :\r\nيكى آياتى كه شفاعت را به طور كلّى نفى كرده ، همانند آيه‌ى فوق .\r\nديگرى آياتى كه شفاعت را فى الجمله اثبات مىكند ، مانند آيه‌ى شريفه زير :\r\n وَ لا يَشْفَعُونَ إِلَّا لِمَنِ ارْتَضى ؛ \r\n« شفاعت نمىكنند جز در مورد كسانى كه او بپسندد . » « 2 »\r\nو بدين گونه شفاعت را از كافران نفى كرده به عاصيان از مؤمنان اثبات كرده‌اند .\r\nآنچه من معتقدم اينست كه پيامبر اكرم به كسى كه به ديگران ظلم كرده و به حقوق آنان تجاوز كرده ، شفاعت نمىكند و به كسى كه از ربقه‌ى ايمان خارج شده شفاعت نمىكند ، ولى به كسانى كه به خود ستم كرده ، و در وظائفى كه بين او و پروردگارش هست كوتاهى نموده است ، ولى ضررش به ديگرى نرسيده است ، شفاعت مىكند . گواه اين گفتار حديث شريفى است كه مىفرمايد :\r\n\r\n\r\n","description":"","footnote":"\r\n( 1 ) - سوره غافر ، آيه 19 .\r\n( 2 ) - سوره انبياء ، آيه 28 .\r\n","page_name":" 181 ","page_number":181},
  {"content":"\r\n\r\n( لا ينال شفاعتى رجلان : سلطان عسوف غشوم ، و زنّاء مارق فى الدّين )\r\n« شفاعت من به دو نفر نمىرسد :\r\nيكى پادشاه ستم‌پيشه‌ى تجاوزگر\r\nديگرى شخص زناكار بيرون از دين و آئين . »\r\nدر حديث مشهور كه شيعه و سنّى نقل كرده‌اند آمده است :\r\n« شخص مؤمن در حال ايمان هرگز مرتكب زنا نمىشود ، و هر كس اين كار را انجام دهد ايمان از او كنده مىشود همانند پيراهنى كه از تن آدمى كنده مىشود . »\r\nعلماى اسلامى از شيعه و سنّى در پيرامون اين حديث گفتگوى فراوان نموده‌اند و گفته‌اند : اين حديث از احاديث مشكل و مشتبه است ، زيرا به صراحت دلالت مىكند كه شخص زناكار از ايمان خارج است ، درحالىكه همه‌ى مسلمانان از نظر ازدواج ، ارث ، نماز ميّت و دفن در قبرستان مسلمانان ، با او معامله‌ى يك فرد مسلمان مىكنند و تفسير و تأويل اطمينان آورى نكرده‌اند .\r\nحقيقت امر اينست كه هركسى كه شهادتين را به زبان آورد ، به وحدانيّت خدا و رسول پيامبر اكرم اعتراف نمود ، دو جهت در اينجا منظور است ، يكى اينكه ما با او چگونه معامله كنيم ؟ ديگر اينكه خداوند با او چگونه معامله خواهد نمود ؟ !\r\nامّا وظيفه‌ى ما اينست كه با او معامله‌ى مسلمان كنيم ، در مسائل نكاح ، ارث و غير آن ، و هيچ عملى از اعمال او در اين\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nمسئله تأثير ندارد ، چنان كه رسول اكرم صلّى اللّه عليه و آله با منافقان چنين مىكرد ، اگرچه مىدانست آنها دروغگو و چند چهره هستند . و به طورى كه در روايت آمده است :\r\n« هر كس بگويد : لا إله الّا اللّه ، محمّد رسول اللّه ، جان و مالش حرام است . »\r\nامّا اينكه خداوند ؛ با او چه معامله‌اى خواهد داشت ؟ طبيعى است كه او معامله‌ى كسى خواهد كرد كه به خدا و پيامبر و روز رستاخيز ايمان نداشته باشد ، چنان كه در حديث مورد بحث از كنده شدن ايمان چون كنده شدن پيراهن تعبير شده است .\r\nو معناى حديث اين خواهد بود كه شخص زناكار در مسائل ظاهرى و روابط عمومى در حكم مسلمان است ، و در مسائل اخروى همانند يك كافر محاسبه و مجازات خواهد شد .\r\n\r\nشهيدان راه فضيلت\r\nامام صادق عليه السّلام فرمود :\r\n( انّ المؤمن لو قتل ، ثمّ نشر ، ثمّ قتل ، ثمّ نشر ، لم يتغيّر قلبه )\r\n« اگر مؤمن كشته شود ، سپس محشور گردد ، آنگاه كشته شود و يك‌بار ديگر زنده شود ، هرگز دلش دگرگون نگردد . »\r\nامام صادق عليه السّلام در حديث ديگرى مىفرمايد :\r\n( الحرّ حرّ فى جميع احواله ، و ان نابته نائبة صبر ، و ان تداكت عليه المصائب لم تكسره ، و ان اسر او قهر ، او استبدل باليسر عسرا )\r\n« شخص آزاد مرد همواره آزاد مرد است ، اگر حادثه‌اى بر او روى\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nدهد استقامت مىكند ، اگر مصيبتها بر او فرو ريزد او هرگز شكسته نمىشود ، اگرچه به اسارت برود و يا شكست بخورد و يا پس از فراخى به تنگى و مشقّت بيفتد . »\r\nتاريخ شهيدان ، تاريخ آئين و عقيده است ، تاريخ تمسّك به مبادى عقيدتى است ، اگر خون شهيدان نبود ، از اسلام نام و نشانى نمانده بود . هر مذهب و آئينى كه در جامعه باقى مانده در پرتو خون شهيدانش باقى مانده است .\r\nدكتر گوستاولوبون در كتاب « انقلاب و فرانسه » مىنويسد :\r\n« قربانيانى كه خون خود را تقديم نمودند به انتشار مذهب پروتستان كمك كردند ، از خون هر كشته‌اى تعدادى به آئين جديد گرويدند ، اين كشتارها و اين افرادى كه زنده زنده در آتش سوختند ، بيشتر از هر كتاب و سخنرانى به پيشرفت و ازدياد آئين پروتستان موجب شدند . »\r\nاين داستان در مورد آئين تشيّع نيز صادق است ، اگر كشتار كربلا نبود ، و اگر شهادت افرادى چون : حجر بن عدى ، رشيد هجرى ، عمرو بن حمق ، كميل بن زياد و امثال آنها نبود ، كجا اين شور و عشق و اين حماسه و علاقه در دل ميلونها انسان در بلنداى تاريخ براى اهل بيت عصمت و طهارت به وجود مىآمد .\r\nالبّته نقش دانشمندان و خطباى يك مذهب در پيشرفت آن مذهب بسيار زياد است ، ولى اين تلاشها اگر با خون شهيدان و نام و ياد دلاوريها و جانبازيهاى آنان توأم شود ، بىگمان تأثير بيشترى خواهد داشت .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nپيكارگران راه عقيده ، نقد جانشان را در راه عقيده دادند و سرهاى خود را در طبق اخلاص نهادند ، ولى ذرّه‌اى از عقيده و ايمان خود را از دست ندادند .\r\nزيرا آنان به حقّ و حقيقت ، بيش از منافع شخصى خود ارج نهادند ، و مصالح فردى خود را فداى مصالح اجتماعى نمودند ، زيرا منافع مادّى سرانجام از بين خواهد رفت ، ولى حقّ و حقيقت ثابت و پابرجاست و هرگز از بين نمىرود .\r\nمؤمنان مخلص نيز ايمانى استوار و دلى پابرجا دارند كه هرگز دستخوش تغيير و تبديل نمىشود ، و اگر كشته شوند و سپس زنده گردند ، باز كشته و زنده شوند ، در اعتقاد آنها ضعف و سستى پديد نيايد ، كه آنها نمونه‌هاى روشن عظمت و عمق حقّ و حقيقت هستند .\r\nاين واقعيّت در سخنان گرانقدر « مسلم بن عوسجه » در شب عاشورا به زيباترين شكل تجلّى مىكند ، آنجا كه خطاب به امام حسين عليه السّلام عرضه داشت :\r\n« به خدا سوگند ، اگر من بدانم كه كشته مىشوم ، سپس زنده مىشوم ، باز كشته مىشوم و ذرّات بدنم در هوا پاشيده مىشود ، و اين كار هفتاد بار تكرار مىشود ، باز هم از يارى تو دست بر نمىدارم . »\r\nزهير بن قين نيز عرضه داشت :\r\n« من دوست دارم كه هزار مرتبه كشته شوم و زنده شوم ، ولى بتوانم از تو حمايت كنم و خداوند بدين وسيله قتل را از تو دفع نمايد . »\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nپر واضح است كه پيكارگران راه عقيده در تمام قرون و اعصار ، بيشترين فداكارى و جانبازى را از خود نشان دادند و شديدترين بلاها را تحمّل كردند ، زيرا آنها در راه اظهار حق و پيشبرد حقيقت ، سر از پا نمىشناسند و از هيچ فاجعه‌اى نمىهراسند ، و از نكوهش نكوهشگران باكى ندارند ؛ و براى اهل باطل چيزى سنگين‌تر از كلمه‌ى حقّ و مردان حق وجود ندارد ، از اين رهگذر هركجا بانگ حق برخيزد با تمام قدرت به كوبيدن ، نابود كردن و پايمال كردن آن بسيج مىشوند ، جهان را پر از جنجال و هياهو كنند تا بانگ حق در لابلاى آن گم شود ، زيرا كه اهل حق در گمراهى آنها با آنها همكارى نمىكنند و بافت وجودى آنها با طرز تفكّر آنان نمىسازد .\r\nدر گذشته نيز با پيامبران الهى چنين كردند ، در برابرشان ايستادند ، دندان تيز كردند ، لبه‌ى تيز اتّهامات را متوجّه آنان نمودند ، آنها را اندوهگين و دلتنگ ساختند ، زيرا كه دشمنانشان هيچ مرزى نمىشناختند ، حتّى از نعمت وجدان نيز برخوردار نبودند . از اين رهگذر خداوند آنان را به صبر و بردبارى توصيه نمود و آنان را تسلّى داد .\r\nچنان‌كه قرآن كريم در مورد رسول اكرم صلّى اللّه عليه و آله از پروردگار متعال خطاب به آن حضرت بيان مىفرمايد :\r\n  وَ لَقَدْ نَعْلَمُ أَنَّكَ يَضِيقُ صَدْرُكَ بِما يَقُولُونَ ، فَسَبِّحْ بِحَمْدِ رَبِّكَ وَ كُنْ مِنَ السَّاجِدِينَ ؛  \r\n« ما به راستى مىدانيم كه دلت با گفتار آنان تنگ مىشود ، ولى با\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nحمد پروردگارت تسبيح بگوى و از سجده‌كنان باش . » « 1 »\r\nيعنى اى حبيب ما ! راهت را ادامه بده ، به سخنان بيهوده‌ى آنان گوش مده ، راه تو راه تسبيح و تقديس است و كار آنها زوزه كشيدن و نعره زدن . هركسى مطابق آنچه ساخته شده رفتار مىنمايد .\r\nيك‌بار ديگر خطاب به پيامبرش مىفرمايد :\r\n قَدْ نَعْلَمُ إِنَّهُ لَيَحْزُنُكَ الَّذِي يَقُولُونَ فَإِنَّهُمْ لا يُكَذِّبُونَكَ وَ لكِنَّ الظَّالِمِينَ بِآياتِ اللَّهِ يَجْحَدُونَ ؛ \r\n« ما آگاه هستيم كه گفته‌هاى آنها ترا اندوهگين مىسازد ، و لكن آنها ترا تكذيب نمىكنند ، بلكه آيات پروردگار را انكار مىكنند . » « 2 »\r\nآرى آنها با رسول اكرم عداوت شخصى ندارند ، و آنها درصدد تكذيب پيامبر نيستند ، بلكه آنها دشمن حقّ و حقيقت هستند ، و چون پيامبر را تبلور حق مىيابند با او به جنگ و ستيز برمىخيزند .\r\nاز اينجا مىتوانيم به يك حقيقت محسوس و ملموس دست بيابيم ، و از پرسشى كه همواره در دل ما خلجان مىكرد پاسخ بگوئيم ، و آن اينكه :\r\n« اين نابخردان ، كه ما هرگز كارى به كارشان نداريم ، چرا شب و روز تلاش مىكنند كه به ما آزار برسانند ؟ ! . »\r\nاين آيه شريفه پرده از راز آن برمىدارد و به ما مىفرمايد : اينها با شما عداوت ندارند ، اينها با حق و حقيقت دشمنى دارند ، و نبرد حق و باطل هميشگى است ، اينها با فضيلت دشمنى دارند ،\r\n\r\n\r\n","description":"","footnote":"\r\n( 1 ) - سوره حجر ، آيه 98 .\r\n( 2 ) - سوره انعام ، آيه 33 .\r\n","page_name":" 187 ","page_number":187},
  {"content":"\r\n\r\nو ستيز فضيلت و رذيلت دائمى است ، اينها دشمن دانش هستند و پيكار علم و جهل جاويد است ، اينها با امانت سر ستيز دارند و ناسازگارى امانت و خيانت ابدى است .\r\nكارمندانى را مىشناسم كه در يك اداره كار مىكنند ، يكى پاك و پاكيزه است و ديگرى خائن و كلاهبردار . اين فرد امين و پاكيزه در چشم آن همكار خائن و رشوه بگير ، از قاتل پدرش بدتر است و هرگز چشم ديدن او را ندارد ، شب و روز تلاش مىكند كه او را متّهم سازد ، همواره برايش توطئه مىچيند ، و پرونده مىسازد ، و هيچ دليلى ندارد جز اينكه همكارى او با اين فرد خائن ، و قرار گرفتنش در كنار ميز او ، موجب مىشود كه زشتيهاى او آشكار شود و به چشم بخورد ، و بدين گونه او تحقير شود و رسوا گردد .\r\nدر طول تاريخ نيز داستان از اين قرار بود ، همواره نيكان در دست زشتخويان مبتلا بودند ، و نيكان هرچه بيشتر به مبانى عقيدتى خود پاىبند بودند ، به همان مقدار در دست آنان گرفتار بودند . و شايد يكى از دلائل گرفتارى انبيا همين بود كه امام صادق عليه السّلام مىفرمايد :\r\n( اشدّ النّاس بلاء الانبياء ، ثمّ الّذين يلونهم ، الأمثل فالامثل )\r\n« شديدترين مردمان از نظر گرفتارى پيامبران بودند ، سپس كسانى كه يك درجه پائين‌تر بودند ، سپس كسانى كه به آنها شبيه‌تر بودند ، سپس يك درجه پائين‌تر . »\r\nدر پايان مقال ، يك‌بار ديگر يادآور مىشوم كه آنچه در اين صفحات از كلمات درربار امام صادق عليه السّلام به خوانندگان گرامى\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nتقديم نمودم ، در مقايسه با آنچه از رويدادهاى زمان محفوظ مانده و از فرمايشات آن بزرگوار ، در كتابهاى تفسير و حديث و اخلاق و احكام و سيره و تاريخ نقل شده است ، بسيار ناچيز است ، و آنچه در ذيل سخنان آن حضرت بيان كردم شرح و تفسير نيست ، بلكه چيزى شبيه به حاشيه و پاورقى است ، و همانند اينست كه مطالبى كه هر يك از آنها چندين مجلّد شرح و تفسير مىخواست در چند كلمه‌اى كه از عدد انگشتان تجاوز نمىكرد بررسى نمودم .\r\nپر واضح است انسان هنگامى مىتواند شرح و بسط دهد كه خود مغز سخن و جان مطلب را درك كند ، ولى من كجا و درياى معارف اهل بيت كجا ؟ كه بتوانم با اين دست و پاى ناتوان در اقيانوس بىكران معارف آنان شنا كنم و انتظار داشته باشم كه به ژرف اين درياى ناپيدا كرانه برسم !\r\nمن به اين حقيقت باور دارم كه اگر همه‌ى دانشمندان عصر دست‌به‌دست هم بدهند و بخواهند هر يكى از دريچه فنّ اختصاصى خود سخنان برجاى مانده از اهل بيت عصمت و طهارت را بررسى كنند ، با پهندشتى روبرو خواهند شد كه هرگز مجال گردش در جوانب آن را نخواهند يافت ، و با دريائى بيكران مواجه خواهند شد كه حتّى در طول ساليان دراز توان رسيدن به سرچشمه‌ى آن را پيدا نخواهند كرد .\r\nو اگر دامن همّت به كمر ببندند و ساليان متمادى با تعاون و همكارى به بحث و بررسى آن بپردازند و چندين مجلّد در اين\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nرابطه در دهها رشته تأليف كنند ، به قطره‌اى از اقيانوس بيكران آن دست نخواهند يافت .\r\nاين يك واقعيّت است كه بر ارباب بصيرت آشكار است و آن را انكار نمىكند جز كسى كه از مقام والاى امامت بىاطّلاع باشد و از عظمت امير مؤمنان و فرزندان و نوادگان معصوم آن حضرت بيگانه باشد . - كه درود بيكران ايزد منّان بر امير مؤمنان و اولاد بزرگوار آن حضرت باد - « 1 »\r\n\r\n\r\n","description":"","footnote":"\r\n( 1 ) - ترجمه اين كتاب به روز هفدهم ربيع المولود 1410 هجرى قمرى ، سالروز ولادت با سعادت رسول اكرم صلّى اللّه عليه و آله و فرخنده روز ميلاد مسعود رئيس مذهب ، امام به حق ناطق ، جعفر صادق عليه السّلام ، در حوزه‌ى علميه قم ، حرم اهل بيت عصمت و طهارت به پايان رسيد . « مترجم »\r\n","page_name":" 190 ","page_number":190},
  {"content":"\r\n\r\nيادى از مؤلّف گرانقدر ، علّامه‌ى بزرگوار :\r\nآيت اللّه حاج شيخ محمّد جواد مغنيّه قدس سره\r\n\r\nبيوگرافى اجمالى\r\nدر پايان اين اثر ارزشمند ، از دانشمند بزرگ و انديشمند سترگ ، فقيد علم و ادب ، اسوه‌ى تقوى و فضيلت ، اسطوره‌ى تلاش و استقامت ، الگوى صفا و صميميّت ، نمونه‌ى بارز حريّت و فتوّت ، ستاره‌ى درخشان جهان ثقافت ، صاحب تأليفات فراوان و گران قيمت ، فقيد دانش و فضيلت ، علّامه‌ى بزرگ « آيت اللّه حاج شيخ محمّد جواد مغنيّه » تغمّده اللّه بغفرانه ، شايسته است كه بيوگرافى فشرده‌اى از آن دانشمند كم‌نظير ، به دوستداران تقوى و فضيلت ، تقديم گردد .\r\nنگارنده ساليان درازى از فيض مصاحبت و معاشرت آن علّامه‌ى گرانقدر برخوردار بود ، از اين رهگذر بر خود وظيفه مىداند كه براى اداى برخى از حقوق آن عالم ربّانى ، از صفا و صداقت ، و روح اخلاص و فتوّت ، و ديگر ويژگيهاى آن بزرگمرد - كه در عصر ما اين صفات برجسته‌ى انسانى ، كم‌فروغ و نادر الوجود گشته - بسيار فشرده و خلاصه‌وار يادى بنمايد ، تا شايد موجب علوّ درجات آن فقيد سعيد شده ، و مورد استفاده‌ى خوانندگان ارجمند قرار بگيرد :\r\nمؤلّف بزرگوار علّامه مغنيّه ، به سال 1322 هجرى قمرى ( برابر 1904 ميلادى ) در دهكده‌ى « طيردبا » از توابع شهر « صور » ديده به جهان گشود .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nصور كه امروز يكى از بنادر مهمّ لبنان است ، در گذشته يكى از دو بندر مهمّ كشور باستانى فينيقيّه بود كه از آغاز پيدايش اسلام با ولايت اهل بيت عصمت و طهارت آشنا شدند ، و شالوده‌ى اسلام با شور و عشق خاندان پيامبر صلّى اللّه عليه و آله در اين منطقه و ديگر مناطق جبل عامل استوار گرديد .\r\nزادگاه مؤلّف از مراكز اصيل تشيّع است كه به دست صحابى بزرگ ابو ذر غفارى با سرچشمه‌ى اصيل فرهنگ اهل بيت آشنا شده‌اند و هرگز از مسير صحيح تشيّع منحرف نشده‌اند ، و دانشمندان بزرگى چون : شهيد اوّل ، شهيد دوّم ، شيخ بهائى ، شيخ حرّ عاملى ، و ديگر استوانه‌هاى استوار جهان تشيع ، از اين سرزمين برخاسته‌اند .\r\nدر عصر ما نيز شخصيّتهاى برجسته‌اى چون نخبه‌هاى آل شرف الدّين ، آل صدر و آل مغنيّه از اين آب‌وخاك برخاسته‌اند و بر تارك جهان دانش درخشيده‌اند .\r\nآل مغنيّه ، از بيوتات مشهور علم در جبل عامل است « 1 » و به تعبير علّامه محمّد مهدى شمس الدّين : « ريشه‌دارترين بيت علمى لبنان است » « 2 » و به‌طورىكه شيخ سليمان ظاهر در كتاب « معجم قرى جبل عامل » نوشته : نياكان مرحوم مغنيّه از هشت قرن پيش همه اهل دانش و فضيلت بوده‌اند ، و هرگز در طول هشت قرن خاندان مغنيّه از دانشمندى شايسته تهى نبوده است .\r\nپدر مغنيّه ، از رجال برجسته‌ى دين ، صاحب تأليفات ارزشمند ، شيخ محمود مغنيّه ، بن شيخ محمد ، بن شيخ مهدى آل مغنيّه ، متولّد\r\n\r\n\r\n","description":"","footnote":"\r\n( 1 ) - اعيان الشيعه ، ج 5 ، ص 315 .\r\n( 2 ) - تجارب محمد جواد مغنيّه ، ص 582 .\r\n","page_name":" 192 ","page_number":192},
  {"content":"\r\n\r\n1289 و متوفّاى 1334 هجرى قمرى است ، كه به تعبير سيد محسن امين : عالم ، فاضل ، شاعر ، و صاحب اخلاق حسنه و سجاياى كريمه بوده ، پس از سپرى كردن دوران تحصيل و رسيدن به مقامات عاليه ، به جبل عامل بازگشته ، در دهكده‌ى « عباسيّه » اقامت گزيده است .\r\nشيخ محمود مغنيّه كه عالمى ارزشمند و شاعرى گرانقدر بود به سال 1334 ه در اثناى جنگ جهانى فوت كرده ، در طيردبا مدفون گرديد . و طبق فرموده‌ى سيد حسن صدر در ميان دانشمندان عرب كمتر كسى در درك مطالب و تحقيق دقايق به پايه‌ى او مىرسيد . « 1 »\r\nجدّ مغنيّه ، شيخ محمّد مغنيه ، از شخصيّتهاى برجسته‌ى جبل عامل ، كه جامع زعامت دينى و نفوذ سياسى بود ، به سال 1253 ه تولّد يافته ، در محضر پدر بزرگوارش شيخ مهدى آل مغنيّه تحصيلاتش را تكميل كرده ، سپس به نجف اشرف رهسپار گشته ، بعد از سپرى شدن دوران تحصيل با اندوخته‌ى علمى فراوان به موطن خود « طيردبا » مراجعت نموده ، به ارشاد و هدايت مردم پرداخته ، سرانجام در همانجا وفات كرده و در همان سامان مدفون شده است .\r\nاز آثار ارزشمند شيخ محمد مغنيّه « جواهر الحكم و نفائس الكلم » مىباشد ، كه شرح حال برخى از رجال آل مغنيّه را در آنجا نوشته است . « 2 »\r\nجدّ اعلاى مغنيّه ، علّامه محقّق ، شيخ مهدى ، بن محمد ، بن على ، بن حسن ، بن حسين ، بن محمود ، بن محمّد آل مغنيّه العاملى ،\r\n\r\n\r\n","description":"","footnote":"\r\n( 1 ) - تكمله امل الآمل ، ص 396 .\r\n( 2 ) - الذريعه جلد 5 ، ص 268 .\r\n","page_name":" 193 ","page_number":193},
  {"content":"\r\n\r\nمتوفّاى 1265 هجرى ، از دانشمندان گرانقدر ، از فقهاى نامدار ، و از شاگردان برجسته‌ى صاحب جواهر است ، كه بعد از مراجعت از نجف اشرف ، در زادگاه خود « طيردبا » رحل اقامت افكنده ، حوزه‌ى علميّه تأسيس نموده ، شاگردان زيادى تربيت نمود . « 1 »\r\nپسرش شيخ محمّد مغنيّه ، شرح حال مفصّلى از ايشان در كتاب خود « جواهر الحكم » نوشته است .\r\nعلى بن محمّد سبيتى نيز بيوگرافى او را در كتاب « الجوهر المجرّد » آورده است . و بدين سان « آل مغنيّه » در طول هشت قرن گذشته ، از رجال برجسته ، از شخصيّتهاى شايسته ، و از ستارگان فروزان دانش و فضيلت بوده ، و بيت مغنيّه از بيوتات قديمى دانش و زعامت مىباشد . « 2 »\r\nمادر مرحوم مغنيّه نيز از خاندان دانش و فضيلت ، از بيت معروف آل شرف الدّين بود . « 3 »\r\n« مغنيّه » نام شهرى در الجزائر است ، و مرحوم مغنيّه احتمال داده است كه نياكانش در اصل اهل الجزائر باشند و در قرن ششم هجرى از آنجا به جبل عامل هجرت نموده باشند .\r\nبرادر بزرگتر مرحوم مغنيّه ، فقيه گرانقدر شيخ عبد الكريم مغنيّه ، متولّد 1311 ه و متوفّاى 1354 ه است كه تأليفات بسيار ارزنده‌اى در قضاوت ، طهارت ، عدالت ، ارث ، و اصول فقه از خود به يادگار گذاشته است .\r\n\r\n\r\n","description":"","footnote":"\r\n( 1 ) - اعيان الشيعه ، ج 10 ، ص 166 .\r\n( 2 ) - تكمله امل الامل ، ص 409 .\r\n( 3 ) - تجارب محمد جواد مغنيه ص 22 .\r\n","page_name":" 194 ","page_number":194},
  {"content":"\r\n\r\nبه هنگام رحلت او قصائد فراوانى در سوگ او گفته شده كه هفت نمونه‌ى آن را در اعيان الشّيعه - بخش مستدرك - آورده است . « 1 »\r\nاز برادر كوچكتر مرحوم مغنيّه ، شيخ احمد مغنيّه نيز كتاب ارزشمندى در پيرامون شخصيّت امام جعفر صادق عليه السّلام منتشر شده ، كه توسّط سيد جعفر غضبان به فارسى برگردان شده است . « 2 »\r\nاستاد علّامه ، شيخ محمّد جواد مغنيّه ، ثمره‌ى پرارج اين شجره‌ى طيّبه ، و شاخه‌ى پربار اين خاندان ريشه‌دار ، و يادگار ده‌ها دانشمند ارزشمند آل مغنيّه در بلنداى قرون و اعصار ، به‌طورىكه يادآور شديم ، به سال 1322 هجرى قمرى ، در دهكده‌ى « طيردبا » از توابع شهر « صور » در جبل عامل ديده به جهان گشود ، تا چهار سالگى در زير سايه پدر و مادر ، در آسايش و آرامش پرورش يافت ، ولى در چهار سالگى از نعمت مادر محروم گرديد و همانند اكثر نوابغ عالم ، در سنين كودكى مزه‌ى تلخ يتيمى را چشيد .\r\nپدر بزرگوارش شيخ محمود مغنيّه متصدّى تربيت او گرديد ، تا در سال 1334 ه او نيز جوار رحمت حق را برگزيد و مرحوم مغنيّه دو سال ديگر تحف كفالت برادر بزرگوارش شيخ عبد الكريم مغنيّه بر فراز و نشيب روزگار فائق آمد ، به سال 1336 ه برادرش براى تكميل دروس خود به قديميترين آكادمى علمى شيعه ، حوزه‌ى علميه‌ى نجف اشرف ، رهسپار گرديد و مرحوم مغنيّه با برادرش شيخ احمد مغنيّه در ميان بحران طوفان با مشكلات زندگى دست به گريبان گرديد .\r\n\r\n\r\n","description":"","footnote":"\r\n( 1 ) - اعيان الشيعه ، ج 8 ، ص 39 .\r\n( 2 ) - فهرست مشار ، ج 1 ، ص 328 .\r\n","page_name":" 195 ","page_number":195},
  {"content":"\r\n\r\nعلّامه مغنيّه داستانهاى ظريفى از روزگار تلخى كه پس از مهاجرت برادرش سپرى كرده به قلم خود نوشته كه در كتاب پرارجش « من هنا و هناك » به چاپ رسيده ، و اخيرا در ضمن « تجارب محمد جواد مغنيّه » نيز منتشر شده است ، كه ياد آنها در اين سطور نمىگنجد .\r\nمرحوم مغنيّه گاهى تا سه شبانه‌روز طعم غذا را نمىچشيد ، ولى چون همه‌ى مردان خود ساخته‌ى جهان ، از همه‌ى اين محروميّتها پلّه‌هائى مىساخت كه به وسيله‌ى آنها به والاترين كمالات عاليه‌ى علمى و معنوى راه مىيافت .\r\nناپلئون همه موفقّيتهاى خود را محصول گرسنگىاش مىدانست و مىگفت : « شدائد و آلام ، هوش انسان را تيزتر و محصول خيزتر مىسازد . »\r\nگوته مىگفت : « طوفانها و بحرانها ، اخلاق و روحيات انسان را تقويت مىكند . »\r\nمرحوم مغنيّه از زادگاه خويش براى به دست آوردن لقمه‌اى نان ، با پاى پياده رهسپار بيروت گرديد و چهار سال تمام تلاش كرد تا لقمه‌اى بىمنّت به دست آورد و با حفظ شرافت و عفّت نفس زندگى كند .\r\nپس از آنكه علّامه مغنيّه به شهرت جهانى دست يافت ، سه تن از حسودان در مطبوعات پر تيراژ لبنان مقالات تندى نوشتند و به او حمله كردند كه در جوانى براى لقمه‌اى نان در كوچه و بازار حلوا مىفروخت ! ! يكى ديوانه شد ، دوّمى دست به گدائى گشود ، سوّمى\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nجوان مرگ شد « 1 » . ولى مرحوم مغنيّه از همه محروميّتها و گرسنگيها پل پيروزى ساخت .\r\nچهار سال تمام در بيروت كار كرده ، هزينه‌ى سفر گرد آورده ، رهسپار نجف اشرف گرديد ، سطح را در خدمت برادرش شيخ عبد الكريم مغنيّه ، و سيد محمد سعيد فضل الله فرا گرفته ، و سطوح عاليه را در محضر حضرت آيت الله خوئى - كه در آن ايّام هنوز به مرجعيت اعلى نرسيده بود و مدّرس عالىمقامى بود - فرا گرفت .\r\nآنگاه شش سال تمام در درس خارج مرحوم آيت الله حمّامى شركت نمود .\r\nعلّامه مغنيّه 15 سال تمام در نجف اشرف به تحصيل و تدريس ، تأليف و تحقيق پرداخت ، همانند برادر ، پدر و نياكانش به مقام اجتهاد رسيد و در رشته‌هاى مختلفى كه در حوزه علميّه نجف رائج بود به مقامى برجسته دست يافت .\r\nايّام اقامت علامه مغنيّه در نجف اشرف ، يكى از بهترين مقاطع حسّاس تاريخ هزار ساله‌ى نجف اشرف بود ، كه سه شاهباز بلند پرواز قلّه‌ى تحقيق ، آيات عظام آقايان : ميرزا حسين نائينى ، شيخ محمد حسين كمپانى و آقا ضياء عراقى ، همزمان در افق بيكران فقاهت در پرواز بودند .\r\nدر سال 1354 هجرى شيعيان لبنان با رحلت فقيه نامدار آل مغنيّه ، مرحوم حاج شيخ عبد الكريم در ماتمى بزرگ فرو رفت .\r\nپس از درگذشت ايشان ، شيعيان لبنان به برادر ارجمندش\r\n\r\n\r\n","description":"","footnote":"\r\n( 1 ) - تجارب محمد جواد مغنيه ، ص 29 .\r\n","page_name":" 197 ","page_number":197},
  {"content":"\r\n\r\nمرحوم علّامه حاج شيخ محمد جواد مغنيّه روى آوردند ، و او را براى سرپرستى از ايتام آل محمد صلّى اللّه عليه و آله به جبل عامل دعوت نمودند .\r\nعلّامه مغنيّه دعوت آنان را اجابت نمود و به جنوب لبنان عزيمت نموده ، در زادگاه خود رحل اقامت انداخت و مسئوليت ارشاد شيعيان آن سامان را چون پدرى مهربان به عهده گرفت . سه سال بعد به « طير حرفا » منتقل شده ، به مدّت ده سال در آن سامان به تأليف و تحقيق و تدريس و تبليغ پرداخت .\r\nبه سال 1367 ه به بيروت مهاجرت نمود ، تا در سطحى وسيع‌تر خدمات علمى و تبليغى خود را دنبال نمايد .\r\nدر اوايل ورود به بيروت از او دعوت شد كه منصب قضاوت را بپذيرد ، او نيز علىرغم نداشتن ميل قلبى به مناصب دولتى ، به دليل مظلوميّت شيعيان جبل عامل آن را پذيرفت ، شايد بتواند گامى بردارد و حق مظلومى را باز ستاند .\r\nيك سال بعد مستشار دادگاه عالى شيعيان شد و به سال 1370 ه به رياست ديوان عالى كشور برگزيده شد .\r\nعلّامه مغنيّه هرگز به جاه و مقام ، و مال‌ومنال علاقه نداشت ، بلكه عاشق خدمت و تشنه رفع ستم از شيعيان ستمكش كشور بود ، ازاين‌رو هرگونه پيشنهاد خدمت در هر پستى مىشد مىپذيرفت ، به شرط اينكه عزّت ، شرف و حيثيت مذهبى و عقايد دينى او صدمه نخورد .\r\nبه سال 1375 ه در مورد يك خانواده‌ى لبنانى مقيم شيلى داستانى پيش آمد كه وزير دادگسترى لبنان ( كاظم خليل ) از مرحوم مغنيّه خواست كه درباره‌ى آن خانواده لبنانى حكم خلافى صادر كند و دو فرزند آنها را از ارث پدرشان محروم كند ، مرحوم مغنيّه زير بار نرفت . وزير دادگسترى هر قدر در تطميع او كوشيد مؤثّر نشد ، به\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nتهديد پرداخت ، باز هم نتيجه نگرفت . سرانجام در تاريخ بيست و هشتم دسامبر 1955 ميلادى ( برابر 12 جمادى الاول 1375 ه ) حكم تاريخى خود را بر عليه وزير دادگسترى صادر كرد . « 1 »\r\nپس از صدور اين حكم گروهى از نمايندگان مجلس به تحريك وزير دادگسترى و رئيس مجلس ، با مراجعه‌ى مكرّر به رياست جمهورى مقدّمات عزل مرحوم مغنيّه را فراهم كردند . مرحوم مغنيّه از رياست ديوان عالى كشور عزل شد و به عنوان مستشار عالى دادگسترى باقى ماند ، تا سرانجام به سال 1388 ه بازنشست گرديد .\r\nدر آن ايّام از طرف مرجعيّت اعلاى تشيّع ، براى تدريس در حوزه‌ى علميّه قم ، از ايشان دعوت به عمل آمد و مرحوم مغنيّه به دنبال اين دعوت رهسپار حوزه علميه قم گرديد ، و چند سالى شاگردان مكتب امام جعفر صادق عليه السّلام را در حرم اهل بيت و عشّ آل محمد صلّى اللّه عليه و آله از سرچشمه‌ى زلال معارف اهل بيت سيراب نمود .\r\nنخستين سفر علّامه مغنيّه به ايران به سال 1382 ه به قصد عتبه بوسى حضرت ثامن الحجج عليه السّلام بود . يك سال بعد به قاهره رفت و با اساتيد « الازهر » به خصوص با شيخ محمود شلتوت ، شيخ الازهر ، و صاحب فتواى تاريخى « جواز تعبّد به فقه جعفرى » ملاقات نمود .\r\nعلّامه مغنيه به سال 1384 ه به حجّ رفت و با علماى آن سامان مباحثات فراوان نمود و زمينه تأليف : « هذه هى الوهّابيّه » فراهم آمد .\r\nعلّامه مغنيه به سال 1386 ه براى القاى خطابه به بحرين دعوت شد ، و به مدّت ده شب مردم بحرين را از بيانات گرم خود\r\n\r\n\r\n","description":"","footnote":"\r\n( 1 ) - متن اين حكم در دادگاه عالى شيعيان لبنان به شماره 108 در دفتر 23 ثبت است .\r\n","page_name":" 199 ","page_number":199},
  {"content":"\r\n\r\nمستفيض نمود .\r\nدر سالهاى اقامت خود در قم چندين بار براى آستان بوسى امام هشتم به شهر مقدّس مشهد مشرف شد ، و يك‌بار به قصد ديدار نادره‌ى دوران ، نابغه‌ى زمان ، شخصيّت بىمانند خطّه آذربايجان ، « آية اللّه حاج ميرزا عبد اللّه مجتهدى » تغمّده اللّه بغفرانه ، به شهر تبريز تشريف بردند ، و در ايّام اقامت خود در تبريز ، به ديگر شهرهاى آذربايجان نيز دعوت شدند و پذيرائى شايسته‌اى به عمل آمد .\r\nاز ملاقاتهاى تاريخى علّامه مغنيّه در ايران ، ملاقات معظّم له با دكتر محمد فحّام ( شيخ الازهر ) و علّامه كفتارو ( مفتى اعظم سوريه ) و دكتر حسن خالد ( مفتى اعظم لبنان ) بود ، كه همه‌ى اين ملاقاتها در قم ، و در سالن دار التّبليغ اسلامى قم انجام گرفت .\r\nاز علّامه پژوهشگر استاد مغنيّه ، آثار قلمى فراوانى به يادگار مانده است ، كه اكثر قريب به اتّفاق آنها چندين بار به زيور طبع آراسته است ، كه در زير ، اسامى قسمتى از آنها را به ترتيب الفبا مىآوريم :\r\n1 . الآخرة و العقل\r\n2 . الاثنا عشريّة\r\n3 . الاثنا عشريّة و اهل البيت\r\n4 . الاحكام الشّرعيّة للمحاكم الجعفريّه\r\n5 . الاحوال الشخصيّة على المذاهب الخمسة\r\n6 . اسرائيليّات\r\n7 . الاسلام بنظرة عصريّه\r\n8 . الاسلام و الحياة\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n9 . اصول الاثبات فى الفقه الجعفري\r\n10 . اللّه و العقل\r\n11 . امامة على و العقل\r\n12 . اهل البيت [ كه توسّط سيد جعفر غضبان به فارسى ترجمه شده ، و به نام « خاندان نبوت » منتشر شده است 
  ] .\r\n13 . بين اللّه و الانسان\r\n14 . تجارب محمّد جواد مغنيّه بقلمه\r\n15 . التّضحية\r\n16 . التفسير الكاشف [ در هفت مجلّد 
  ] .\r\n17 . التّفسير المبين\r\n18 . تقريرات درس آيت اللّه حمّامى\r\n19 . الحجّ على المذاهب الخمسة\r\n20 . الحسين و بطلة كربلا [ شامل دو كتاب : المجالس الحسيّنية و بطلة - كربلا 
  ] .\r\n21 . الحسين و القرآن\r\n22 . حياة الامام على بن موسى الرّضا عليه السّلام [ توسط غضبان به فارسى ترجمه شده است 
  ] .\r\n23 . حياة الامام موسى الكاظم [ توسط جعفر غضبان به فارسى ترجمه شده است 
  ] .\r\n24 . دعبل\r\n25 . دليل الموالى لاهل البيت\r\n26 . دول الشّيعه\r\n27 . الرّد على صاحب الخطوط العريضة\r\n28 . الزّواج و الطّلاق على المذاهب الخمسه\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n29 . سلسلة من وحى الاسلام [ شامل دهها رساله از مؤلّف 
  ] .\r\n30 . شبهات الملحدين و الاجابة عنها\r\n31 . شرح رسائل\r\n32 . شرح كفايه\r\n33 . شرح معالم\r\n34 . الشّيعة و الحاكمون [ اين كتاب هم توسّط مصطفى زمانى به فارسى ترجمه شده و به نام « شيعه و زمامداران خودسر » چندين بار انتشار يافته است 
  ] .\r\n35 . صفحات لوقت الفراغ\r\n36 . عقليات اسلاميّة [ شامل 11 جلد كتاب از مؤلّف 
  ] .\r\n37 . علم اصول الفقه\r\n38 . على و الفلسفه\r\n39 . على و القرآن [ اين كتاب يك‌بار توسط يوسف صديق عربانى ، و يك‌بار ديگر توسّط محسن بهبانى و محمّد حسن جعفريان به فارسى ترجمه شده است 
  ] .\r\n40 . الفصول الشّرعيّه .\r\n41 . فضائل الامام على بن ابى طالب عليه السّلام .\r\n42 . فقه الامام الصّادق عليه السّلام [ يك دوره فقه ، منحصرا از روايات واصله از رئيس مذهب امام صادق عليه السّلام در 6 جلد .\r\n43 . الفقه على المذاهب الخمسة [ يك‌دوره فقه مقارن ، بين فقه شيعه و چهار مذهب معروف اهل سنّت ، كه ترجمه فارسى آن تحت عنوان : « فقه تطبيقى مذاهب پنجگانه » برگردان « كاظم پور جوادي » منتشر شده است 
  ] .\r\n44 . فلسفات اسلاميّه [ شامل 6 كتاب از مؤلّف 
  ] .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n45 . فلسفة الاخلاق فى الاسلام .\r\n46 . فلسفة التّوحيد و الولايه [ از سلسله بحثهاى مؤلّف در حوزه علميّه قم 
  ] .\r\n47 . فلسفة المبدء و المعاد .\r\n48 . فى ظلال الصّحيفة السّجاديّة [ شرح مزجى صحيفه‌ى كامله 
  ] .\r\n49 . فى ظلال نهج البلاغة [ شرح مزجى نهج البلاغه در چهار مجلّد بزرگ 
  ] .\r\n50 . قيم اخلاقيّة فى فقه الامام الصّادق [ كتاب حاضر 
  ] .\r\n51 . الكميت\r\n52 . المجالس الحسينيّه [ اين كتاب توسّط حريرچى به فارسى ترجمه شده 
  ]\r\n53 . المختصر الجامع [ آخرين اثر مؤلّف ، كه به جهت درگذشت مؤلّف ناتمام ماند 
  ] .\r\n54 . مذاهب و مصطلحات\r\n55 . المرآة [ كتاب كشكولى مؤلّف ، شامل اشعار و نصائح 
  ] .\r\n56 . معالم الفلسفه [ كه توسّط محمد رضا عطائى به فارسى ترجمه شده ، و به نام « خطوط برجسته‌اى از فلسفه و كلام اسلامى » انتشار يافته است .\r\n57 . مع بطلة كربلا [ توسّط حريرچى به فارسى برگردان شده است 
  ] .\r\n58 . مع الشيعة الاماميّه\r\n59 . مع علماء النّجف\r\n60 . مفاهيم انسانيّه فى كلمات الامام الصّادق [ توسط مصطفى زمانى به فارسى ترجمه شده و تحت عنوان « مردان پاك از نظر امام صادق » انتشار يافته است 
  ] .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n61 . من آثار اهل البيت\r\n62 . من ذا و ذاك\r\n63 . من زوايا الادب\r\n64 . من هنا و هناك\r\n65 . من وحى الاسلام [ در چندين مجلّد به صورت سلسله بحثهائى در پيرامون مسائل گوناگون اسلامى 
  ] .\r\n66 . المهدى المنتظر [ كه توسّط ابراهيم وحيد دامغانى و عزيز اللّه حسينى اردكانى به فارسى ترجمه ، و به نام زمامدار آينده منتشر شده است 
  ] .\r\n67 . النّبوّة و العقل\r\n68 . نظرات\r\n69 . نظرات فى التّصوّف\r\n70 . نفحات محمّدية صلّى اللّه عليه و آله\r\n71 . هذه هى الوّهابيّه [ توسط سيد ابراهيم سيد علوى به فارسى ترجمه ، و به نام « اينست آئين وهابيّت » منتشر شده است 
  ] .\r\n72 . الوجوديّة و الغثيان\r\n73 . الوصايا و المواريث على المذاهب الخمسة\r\n74 . الوقف على المذاهب الخمسة [ كه بعدها به ضميمه نكاح وارث و وصايا تحت عنوان « الاحوال الشخصية » منتشر شده است 
  ] .\r\n75 . الوضع الحاضر فى جبل عامل [ نخستين اثر مؤلّف است ، كه به سال 1364 ه آن را تأليف كرده و به سال 1366 ه منتشر نموده است 
  ] .\r\n* * * از علّامه مغنيّه صدها مقاله در دهها روزنامه و مجلّه منتشر شده\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nكه نام برخى از آنها به عنوان نمونه برده مىشود :\r\n1 . مجلّه‌ى رسالة الاسلام - چاپ قاهره -\r\n2 . مجله‌ى العرفان - چاپ صيدا -\r\n3 . مجله‌ى الهادى - چاپ قم -\r\n4 . مجله‌ى النشرة القضائيه - چاپ بيروت -\r\nو روزنامه‌هاى :\r\n1 . التليغراف\r\n2 . الجريدة\r\n3 . السّفير\r\n4 . نداء الوطن\r\n5 . الهدف\r\nبه علاوه سخنرانيهاى پرشورى كه در سمينارها ، كنگره‌ها ، و اجتماعات بزرگ در لبنان ، ايران ، بحرين و غير آنها ايراد كرده و در جرايد منعكس شده است .\r\n* * * علّامه مغنيّه هر روز بين 14 الى 18 ساعت به تحقيق و تأليف مىپرداخت ، و در همه‌ى نوشته‌هايش دفاع از حقّ و حقيقت را نصب العين خود قرار مىداد ، ازاين‌رو همواره آماج تيرهاى سهمگين دشمنان ولايت بود . هر روز دهها نامه‌ى تهديد به قتل به دستش مىرسيد و بدون اينكه وقت عزيزش را صرف خواندن آنها كند ، آنها را در دريا مىريخت .\r\nاز استاد بزرگوار ، علّامه‌ى گرانقدر ، استاد محمد تقى جعفرى نقل شده كه روزى در بيروت مهمان علّامه مغنيّه بودم ، قرار شد به كنار\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nدريا برويم ، وقتى خواستيم از منزل حركت كنيم ، مرحوم مغنيّه كيفى برداشت و 50 - تا 60 نامه كه هنوز پاكتش باز نشده بود در آن نهاد ، چون به كنار دريا رسيديم ، بدون اينكه آنها را باز كند ، پاره مىكرد و در دريا مىريخت ، گفتم : استاد ! اينها چيست ؟\r\nفرمود : نامه‌هاى فحش و ناسزا و تهديد به قتل ! ! گفتم : چرا ؟\r\nفرمود : چون من از ولايت امير مؤمنان عليه السّلام دفاع مىكنم ، دشمنان امير مؤمنان مىخواهند اعصابم را خورد كنند . گفتم : شايد در ميان اينها مطلب ديگرى باشد ، گفت : نه هرگز ، گفتم : از كجا ؟ فرمود هر كدام را مىخواهى بخوان .\r\nيكى را باز كردم از اوّل تا آخر فحش و ناسزا بود ، دوّمى ، سوّمى ، و هكذا . گفتم : استاد ! چگونه است كه با اين وضع به كار خود ادامه مىدهى ؟ فرمود : چون مطمئن هستم كه هرگز اينها نمىتوانند به من آسيب برسانند . گفتم : از كجا ؟ فرمود : زيرا مطمئن هستم كه دعاى پيامبر اكرم صلّى اللّه عليه و آله مستجاب است ، گفتم : كدام دعا ؟\r\nفرمود : دعايش در روز عيد غدير ، كه فرمود : « و انصر من نصره » .\r\n[ يعنى : خدايا ! يار و ياور كسى باش كه از على حمايت كند 
  ] .\r\nاو جدّا به امير مؤمنان عشق مىورزيد و با نام او و ياد او زنده بود ، فراموش نمىكنم كه روزى در قم در يكى از سخنرانيهاى پرشور خود ، نام امير المؤمنين عليه السّلام را برد و يك مرتبه در پشت تريبون به سوى نجف اشرف برگشت و گفت : « صلّى اللّه عليك يا ابا الحسن . »\r\nاين سلام آن‌چنان از دل پر از عشق و سوز برآمد كه يك‌مرتبه موج گريه‌ى عشق از مجلس برخاست .\r\nاو در تمام گفتارها و نوشتارها متعهّد بود كه از حق دفاع كند و از باطل بيزارى جويد .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nمرحوم مغنيّه مىگفت : من اگر در كسى اخلاص ببينم براى خدا از او حمايت مىكنم ، و اگر عكس آن بر من روشن شد براى خدا به جنگ او برمىخيزم .\r\nاو به قدرى عاشق حق بود كه در كتاب « مرآت » تراجم برخى از معاصران را آورد ، سپس در مورد برخى از آنها كشف خلاف شد ، آنگاه كتابش را در ميان شعله‌هاى آتش سوزانيد كه مبادا در آينده در مورد برخى ديگر نيز كشف خلاف شود و مطالب خلاف واقعى از او در ميان مردم منتشر شده باشد .\r\nكسانى كه با استاد فقيد از نزديك آشنا بودند از شجاعت علمى ، امانت در نقل ، عشق به حق ، و بىباكى او در دفاع از حق ، دچار شگفت مىشدند .\r\n* * * استاد مغنيّه پس از مراجعت از نجف اشرف 22 سال تمام به تحقيق و تأليف در فقه و اصول پرداخت و كتابهاى ارزشمندى چون « الفقه على المذاهب الخمسة » و « فقه الامام جعفر الصّادق » از خود به يادگار گذاشت ، آنگاه به تفسير قرآن پرداخت و تفسير گرانقدر « الكاشف » را در هفت مجلّد تأليف كرد و سپس فشرده‌ى آن را در تفسير « المبين » منتشر نمود .\r\nسپس به شرح و تفسير نهج البلاغه پرداخت ، و در كنار تدريس رشته‌هاى مختلف در حوزه علميه قم ، شرح نهج البلاغه را در چهار مجلد بزرگ منتشر نمود .\r\nآنگاه به شرح و تفسير زبور آل محمّد صلّى اللّه عليه و آله روى آورد و فى ظلال الصّحيفة السجاديّة را منتشر نمود .\r\nاوّلين كتابى كه از علّامه مغنيّه انتشار يافت ، كتاب : « الوضع\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nالحاضر فى جبل عامل » بود ، كه به سال ه منتشر شد ، و آخرين كتابى كه از او به يادگار ماند ، كتاب « المختصر الجامع فى فقه الامام جعفر الصادق » مىباشد ، كه به سبب ارتحالش ناتمام ماند .\r\nآخرين صفحه اين كتاب را در عصر روز جمعه ، هجدهم محرم الحرام 1400 هجرى ، چند ساعت پيش از ارتحالش نوشته است ، و آخرين كلمه‌اى كه در آخرين سطر آن نوشته ، نام معشوق و محبوبش : « علي » است ، « 1 » كه اميدواريم مورد پذيرش مولايش على عليه السّلام قرار بگيرد و در زير لوايش محشور گردد .\r\nعلّامه مغنيّه پس از 76 سال تلاش و كوشش ، كنكاش و پژوهش ، سرانجام در شب شنبه نوزدهم محرم الحرام هجرى ( برابر 1979 / 12 / 8 م . و 1358 / 9 / 17 شمسى ) مقارن ساعت 10 شب ، در بيروت درگذشت و پيكر پاكش به سوى نجف اشرف منتقل گرديد ، حوزه‌ى علميه نجف اشرف به احترام تشييع آن فقيد سعيد تعطيل شد ، و جنازه‌ى عاشق شيداى امير مؤمنان ، روى دست علما و فضلاى حوزه علميه نجف ، و با حضور مراجع بزرگ آن حوزه مقدسه ، در يكى از مقبره‌هاى صحن مطهّر امير مؤمنان به خاك سپرده شد . « 2 »\r\nمراسم بزرگداشت آن دانشمند گرانقدر سه روز در نجف اشرف ، سپس در بيروت و شهرهاى مختلف جبل عامل برگزار گرديد .\r\nجاى تعجب است كه استاد حسن امين ، در بخش استدراكى\r\n\r\n\r\n","description":"","footnote":"\r\n( 1 ) - دستنويس آخرين صفحه « المختصر الجامع » در مقدّمه‌ى كتاب « تجارب محمد جواد مغنيّه » ص 6 چاپ شده است .\r\n( 2 ) - تجارب محمد جواد مغنيّه ، ص 539 .\r\n","page_name":" 208 ","page_number":208},
  {"content":"\r\n\r\n« اعيان الشّيعه » در ضمن بيوگرافى علّامه مغنيّه مىنويسد : « در محرم 1400 ه در بيروت وفات كرده ، جنازه‌اش به دهكده‌ى طيردبا منتقل شد . » « 1 »\r\nما از استاد حسن امين انتظار داريم بيش از اين دقت به خرج دهد و كتاب پرارج اعيان الشّيعه را ضعيف‌تر نسازد .\r\nدر مجالس بزرگداشت آن دانشمند بزرگ ، رجال برجسته و شخصيّتهاى ارزنده‌ى علمى و مذهبى سخنرانى كردند و ابعاد مختلف شخصيّت آن فقيد سعيد را بازگو نمودند :\r\n1 . دكتر حسن خالد ، مفتى اعظم لبنان ، از جامعيّت ، وسعت اطلاعات ، مجاهدات ، صداقت ، روشنگرى ، بلند نظرى ، مبارزات پىگير با استعمار و صهيونيسم ، و تلاش مداوم او براى نجات جنوب لبنان سخن گفت .\r\n2 . پطرس ديك ، رئيس دانشگاه بيروت ، از جرأت ، شجاعت ، و دليرى او در مقام مبارزات و در زمينه‌ى مباحثات ، و نكته‌سنجى او در تفسير قرآن ، شرح نهج البلاغه ، شرح صحيفه و فقه امام صادق ، و ويژگيهاى اخلاقى او به تفصيل سخن گفت .\r\n3 . استاد رياض طاها ، صاحب مجلّه الكفاح ، از حماسه‌هائى كه مرحوم مغنيّه براى فلسطين و جنوب لبنان آفريده ، و از پيكارهائى كه در راه عقيده انجام داده ، و از اعلام خطرى كه نموده و گفته : نبايد به نام دفاع از فلسطين ، جنوب لبنان لگدمال شود ، سخن گفت و مواضع او را ستود .\r\n4 . دكتر حسن عواضه ، از تفوّق فكرى و روحى ، دقت نظر ،\r\n\r\n\r\n","description":"","footnote":"\r\n( 1 ) - اعيان الشّيعه ، ج 9 ، ص 205 .\r\n","page_name":" 209 ","page_number":209},
  {"content":"\r\n\r\nوسعت دامنه‌ى اطّلاعات ، و نمونه‌هائى از پيش‌بينيهاى صائب او سخن گفت و افزود : « كتابهاى پرارج او راه را بر مشايخ الازهر باز كرد تا راه تأليف الفقه على المذاهب الثّمانية هموار گرديد . »\r\n5 . استاد احمد ابو سعد ، رئيس اتّحاديّه‌ى نويسندگان لبنان ، از آزادانديشى ، آزادمنشى ، احساس مسئوليت ، مبارزه با امپرياليسم ، برداشت صحيح از دين مقدّس اسلام ، و نوآوريهاى او در عين تقيّد به مبانى اسلام و متشرّع بودن به مبانى اعتقادى سخن گفت .\r\n6 . دكتر عمر فروخ ، از تأثير كتاب « الفقه على المذاهب الخمسة » و زمينه‌سازىاش براى فتواى مهم و معروف شلتوت ، به جواز تعبّد به مذهب شيعه ، سخن گفت و او را به عنوان فقيهى مجدّد و دانشمندى اصلاح طلب ستود .\r\n7 . محمّد مهدى شمس الدّين ، نائب رئيس مجلس اعلاى شيعيان ، از آثار ، افكار ، نياكان ، مبارزات جهانى و تلاش بىامانش براى نجات جنوب و پيكار مداومش براى تقريب بين مذاهب اسلامى ، بلكه بين اديان آسمانى ، و زمينه‌سازىاش براى « دائرة المعارف الفقه الاسلامى » كه از قاهره منتشر مىشود ، سخن گفت .\r\n8 . متن اين گفتارها را فرزند مؤلّف ، در پايان شرح حال استاد آورده است . « 1 »\r\nيادش گرامى و راهش پر رهرو باد .\r\n\r\n\r\n\r\n","description":"","footnote":"\r\n( 1 ) - تجارب محمد جواد مغنيه ، ص 583 - 545 .\r\n","page_name":" 210 ","page_number":210}
  ]