[
  {"content":"\r\n\r\nفرهنگ جامع تاريخ ايران\r\nاز ورود آريايى ها تا پايان عصرپهلوى\r\nجلد اول\r\nعباس قديانى\r\nمقدمه از : دكتر غلامرضا وطن دوست\r\nدانشگاه شيراز\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n\r\nقديانى ، عباس ، 1342 -\r\nفرهنگ جامع تاريخ ايران / عباس قديانى . - تهران : آرون ، 1381 .\r\nمصور ، نقشه .\r\n1381\r\n96000 ريال\r\nISBN 964 - 7217 - 35 - 8\r\nفهرستنويسى بر اساس اطلاعات فيپا .\r\nعنوان ديگر : فرهنگ جامع تاريخ ايران ( از آغاز ورود آريايى ها تا پايان عصر پهلوى ) .\r\n1 . ايران - تاريخ - دائرة المعارفها . الف . عنوان . ب . عنوان : فرهنگ جامع تاريخ ايران : از آغاز ورود آريايى ها تا پايان عصر پهلوى .\r\n36 ف 4 ق / 6 DSR\r\n003 / 955\r\nمحل نگهدارى : كتابخانه ملى ايران 11575 - 80 م\r\nشابك 8 - 35 - 7217 - 964\r\nISBN 964 - 7217 - 35 - 8\r\nچاپ اول : 1380\r\nچاپ دوم : فروردين 1381\r\nچاپ سوم : شهريور 1381\r\nفرهنگ جامع تاريخ ايران\r\nاز ورود آريايى ها تا پايان عصر پهلوى\r\nتدوين : عباس قديانى\r\nناشر : انتشارات آرون\r\nچاپ ششم : 1387\r\nچاپخانه حيدرى : 2500 نسخه\r\n14500 تومان\r\n\r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\n\r\n[ جلد اول 
  ]\r\n\r\n[ مقدمات پژوهش 
  ]\r\n\r\nمقدمه [ محقق 
  ]\r\nدكتر غلامرضا وطن‌دوست دانشگاه شيراز\r\n\r\nاهميت لغتنامه‌هاى تاريخى براى مطالعه تاريخ ايران\r\nبراى دانشجويان تاريخ كه در دانشگاههاى ايران ، تحصيل مىكنند يك لغتنامه تاريخى در مورد ايران ، كارى برجسته و ضميمه‌اى جالب بر كارهاى مرجع فعلى به زبان فارسى است ؛ اين موضوع خصوصا به اين دليل صحيح مىباشد كه اكثر دانشجويان ما به زبانهاى اروپايى آشنايى ندارند و يا دسترسى محدودى به مطالب مرجع به زبان انگليسى دارند .\r\nايدهء آماده‌سازى يك لغتنامه كه دورهء خاصى از تاريخ را تحت پوشش قرار داده اطلاعات عمومى و معين خاصى را براى برخى جنبه‌هاى تمدن بشرى فراهم مىنمايد كه اين يك منبع ارزشمند مىباشد . چنين مراجعى طى يك قرن به زبانهاى اروپايى موجود بوده كه كتاب  Epitom of History  دكتر « كارل پلاتز » از متن اصلى آلمانى آن به‌وسيله « ويليام تيلنيگاست » به انگليسى ترجمه شده و در 1883 منتشر شده است .\r\nاين كتاب براى استفادهء دانشجويان و براى سهولت خوانندهء عادى در نظر گرفته شده بود كه بعدها گسترده‌تر شد و اكثر دنياى غرب ، آسيا و خاورميانه را دربر گرفت و از آن زمان به بعد تحت ويرايشها و نشرهاى زيادى قرار گرفت و نهايتا در سال 1915 به كتابچهء تاريخ جهان تغيير نام يافت .\r\nبراى دانشجوى مطالعات ايرانى ، چنين منابعى به زبانهاى اروپايى بيشتر از زبان فارسى يافت مىشود .\r\nاز كارهاى ارزشمند مىتوان از چاپ اول دايرة المعارف اسلام ( ليدن ؛  EJ  بريل با مسئوليت محدود ، لندن :\r\nلوزاك و شركت 1913 الى 1936 ) بود نام برد . از ديگر كارها ، چاپ جديد دايرة المعارف اسلام كه در حال تكميل است كه چاپ اول آن ، غير پيوسته بوده و نسبتا استفاده از آن مشكل گرديده و اين امر به دليل عدم وجود يك سيستم يكپارچهء طبقه‌بندى و شاخص واژه‌اى مىباشد . از اين گذشته به منظور استفاده از آن\r\n\r\n","description":"","footnote":"","page_name":" 1 ","page_number":3},
  {"content":"\r\n\r\nبه طور كامل ، اغلب ، دانشى پيرامون زبان فارسى و يا عربى و تركى مورد نياز است چون يك فهرست به طور متداول تحت اين نام ليست شده است كه علىرغم اين كمبودها ، بسيارى از اين مطالب و مقالات به وسيلهء دانشجويان برجسته‌اى در اين زمينه نوشته شده و كاملا مفيد باقى مانده است . هرچند براى شرح كتب الحاقى و اضافى در مورد موضوعات انتخابى ، چاپ جديد دايرة المعارف اسلام ، ارجح است چون اين مراجع به روز شده تا تمامى مطالب ضرورى اوليه و ثانويه در دسترس را دربر گيرد .\r\nدايرة المعارف كوچك اسلام چاپ « گيب » و « جى اچ كرامرز » كه اولين بار در 1946 چاپ شد در 1965 توسط انتشارات دانشگاه « كرنل » نيويورك چاپ مجدد شد و تقريبا بر مبناى چاپ اول دايرة المعارف اسلام بوده و تنها شامل مقالاتى در زمينهء مذهب و قانون است كه اين كتاب منبع مفيدى بود و براى استفاده آسان مىباشد .\r\nاما در متون فارسى : شخص ، انتظار كتابهايى پيرامون تاريخ اجتماعى سياسى را دارد ، ولى آنچه در دسترس است كافى نيست .\r\nقبل از انقلاب اسلامى ايران ، دو مرجع مهم ، لغتنامه دهخدا و فرهنگ معين بودند كه هيچ‌يك از آنها اختصاصا براى دانشجوى تاريخ طراحى نشده بود . مورد اول براى رفع نيازهاى دانشجويان ادبيات فارسى و افراد عادى بود ؛ هرچند كه از زمان انقلاب اسلامى 1979 ، برخى كارها در زمينهء مراجع مورد غفلت قرار گرفته ، پديدار شدند كه مهمترين آنها دايرة المعارف بزرگ اسلامى به سردبيرى كاظم موسوى بجنوردى مىباشد كه اولين نسخهء اين دايرة المعارف شكوهمند در 1988 تهيه شد و پيش‌بينى مىگردد كه نسخهء تكميل شدهء آن به 80 جلد برسد كه انتظار مىرود سرانجام اين كار به عربى ترجمه گردد . از ديگر كارها ، دايرة المعارفى تخصصى با نام « دايرة المعارف تشيع » مىباشد كه هدفش مستند نمودن تاريخ و فرهنگ شيعه مىباشد كه اولين جلد آن در 1987 منتشر گرديد و تاكنون 8 جلد از آن منتشر شده است . نزديكترين مجلدى كه مشابه كار فعلى آقاى قديانى مىباشد ، دايرة المعارف تاريخ است كه ابتدا در 1990 در دو نسخه منتشر شد و اين كار توسط احمد تدين و شاهين احمدى در 1454 صفحه ترجمه شده و شامل تاريخ جهان از 1789 الى 1989 مىشود كه وقايع عمده به ترتيب زمانى ليست گرديده و بيشترين تمركز بر تاريخ جهان غرب است تا شرق . هرچند نويسندگان سعى در جبران اين كاستيها به‌وسيلهء اضافه نمودن مطالب جديدى پيرامون خاورميانه و آسيا دارند .\r\nدرحالىكه اين كارها و آثار مفيد مىباشند ولى هيچ كدام از اين مراجع در دسترس به زبان فارسى نمىتواند جايگزين كار آقاى قديانى گردد كه منحصرا دربارهء تاريخ ايران مىباشد .\r\nنويسندهء اين كار وقت‌گير و پرمشقت در 1342 هجرى شمسى در شهر تهران به دنيا آمد . او ليسانس خود را از دانشگاه شيراز اخذ نموده و به عنوان دانشجوى سابق من ، به توصيف افكار خويش بسيار\r\n\r\n","description":"","footnote":"","page_name":" 2 ","page_number":4},
  {"content":"\r\n\r\nعلاقه‌مند بوده كه تاكنون بيش از 100 اثر به‌نام خود منتشر نموده است .\r\nآقاى قديانى در ابتدا نويسندگى خود را با داستان‌نويسى كودكان آغاز كرده و بسيارى از اثرات وى در همين موضوع مىباشد . مجموعه‌اى از 20 مجلد داستانى بر پايهء قرآن مجيد در زمرهء كارهاى او قرار دارد . مجموعه‌اى 20 جلدى پيرامون زندگى امام على ( ع ) و يك اثر 14 جلدى در مورد زندگانى حضرت محمد ( ص ) و امامان معصوم ( ع ) 5 مجلد پيرامون داستانهاى كودكان و 8 مجلد ديگر پيرامون ترجمهء داستانهاى كودكان است .\r\nدر ميان تحقيقات آكادميك وى ، تاريخ اديان و مذاهب در ايران ، درآمدى بر تأثير تمدن و فرهنگ ايران بر جهان ، « رگا » جغرافياى تاريخى رى ، پرسپوليس دل‌انگيزترين ويرانهء دنيا ، شوش بهشت شهرهاى عيلام و مجموعهء تاريخ ايران مىباشد .\r\nجديدترين و شايد تازه‌ترين كار وى به نام « فرهنگ جامع تاريخ ايران » است . آنچه در اين مورد شايان ذكر مىباشد آن است كه تعهد يكجانبه اين پروژه ، بسيار جامعتر و مهمتر است كه بتوان از آن چشم‌پوشى كرد . نويسنده سعى داشته تا اختصاص نسبتا متعادل از منابع را به دوره‌هاى تاريخ قبل و بعد از اسلام فراهم و ميسر نمايد . تعداد فهرستها براى دورهء قبل از اسلام ، نسبتا با اهميت و فراوان است و اين امر علىرغم اين واقعيت حاصل گشته كه منابع نسبى در دسترس به زبان فارسى دربارهء ايران قبل از اسلام بسيار كمتر از تعداد منابع فارسى و عربى پيرامون تاريخ اسلامى ايران است . هرچند ، چون نويسنده ، مطالب و فهرستها را از منابع مختلف جمع‌آورى نموده و قسمتى از آنها را به فارسى ترجمه كرده است ، اغلب اين مطالب و نسخه‌هاى لاتين آنها ضرورتا به انگليسى نبوده و همچنين ترجمه‌هايشان نيز به يك زبان و پيوسته نمىباشد . به طور جدى اميد است كه دانشجويان تاريخ پيشنهادات و نظرات خود را به نويسنده ارائه نمايند تا تمامى ناپيوستگيها و تناقضات بر طرف شده و اين مجلد براى چاپهاى آتى خود گسترش يابد و يك ابزار تحقيق مهم نظير آنچه معرفى شده بايد به‌منزلهء الحاقى خوشايند به منابع در دسترس فوق‌الذكر قلمداد شود .\r\n\r\n","description":"","footnote":"","page_name":" 3 ","page_number":5},
  {"content":"\r\n\r\n\r\nديباچه « سيد رسول حسين‌لى\r\nفرهنگها جزء منابع مطالعاتى مرجع تلقى مىشوند ، يعنى آن دسته از كتب كه در قفسه كتابخانه‌ها جاى مىگيرند ، در محلى نزديك و قابل دسترس جهت رفع نيازهاى موردى .\r\nفرهنگها كليد واژه‌هايى هستند كه درهاى بسته را باز مىكنند و هرچه دامنهء مطالعات وسيعتر و هدفمندتر باشد لزوم تأليف فرهنگهاى گوناگون و تخصصى بيشتر احساس مىشود . مؤلف اين كتاب نيز در سال 1376 با چنين انگيزه‌اى مبادرت به انتشار فرهنگ فشردهء تاريخ ايران از آغاز تا پايان دورهء قاجاريه نمود و تصورش بر اين بود كه جاى خالى تاريخ را در ميان فرهنگ‌نامه‌هاى گوناگون پر كند و چنين نيازى را بر طرف نمايد ، اما استقبال غيرقابل پيش‌بينى دانشجويان حوزه‌هاى تاريخ پژوهى و علاقه‌مندان به مطالعهء تاريخ ايران موجب گرديد تا چشم‌اندازى فراخ و گسترده‌تر در برابر مؤلف قرار گيرد زيرا بسيارى از علاقه‌مندان اين فرهنگ فشرده را نه‌تنها به عنوان منبعى وابسته به مطالعات تاريخى ، بلكه به عنوان منبعى مستقيم براى مطالعه تاريخ نيز مورد استفاده قرار دادند و در حقيقت كارى كه آغاز شده بود مىبايستى به فرجامى نيك مىانجاميد .\r\nتنها يك فرهنگ فشرده و يك جلدى براى سرزمينى كه مهد تاريخى كهنسال است كافى نبود ! بدين‌روى تجديدنظر مؤلف در اين فرهنگ تاريخ ايران ، ضرورت و توسعهء آن تا حد يك فرهنگ جامع تاريخى اجتناب‌ناپذير مىنمود ، پس ، از يك سو تنوع هرچه بيشتر كليد واژه‌هاى تاريخى ضرورت تام مىيافت و از ديگر سو ابعاد طولى و عرضى تاريخ ايران نيز مىبايستى لحاظ مىگرديد .\r\n\r\n","description":"","footnote":"","page_name":" 4 ","page_number":6},
  {"content":"\r\n\r\nدر طى چند سالى كه از انتشار فرهنگ فشرده تاريخ ايران گذشت ، كتابهاى متعدد و متنوعى حوزهء تاريخ معاصر را غنا بخشيد و بر اين اساس ضرورى بود كه دورهء پهلوى به انتهاى طولى اين فرهنگ متصل شود و در وجه عرضى نيز به حوزه‌ها ، ممالك و اشخاصى اشاره رود كه هرچند به حوزه‌هاى موضوعى و جغرافيايى مستقل تواريخ ديگر تعلق دارند ، اما به‌نوعى يا ذيل تاريخ ايران محسوب مىشوند و يا تاريخ ايران چنان با مسائل و موضوعات آنها مرتبط است كه تفكيك آنها از يكديگر عملا امكان‌ناپذير نيست .\r\nبراى مثال ، تاريخ دولت اموى و عباسيان را مىبايد در تاريخ كشورهاى اسلامى پى گرفت اما تاريخ ايران پس از اسلام تا دورهء مغول ، به لحاظ اثرگذارى و اثرگذارى و اثرپذيرى به شدت با اين دو دولت مرتبط است و شخصيتهاى تاريخى دو حوزهء حاكميت جغرافياى ايران و عرب نيز به‌هم پيوسته ، پس علىرغم همهء فرازها و فرودها ، بسيارى از سلاطين ، شخصيتهاى سياسى و مذهبى و لشكرى دنياى اسلام و همچنين مناطق جغرافياى آن ، در حوزهء مطالعهء تاريخ ايران قرار مىگيرند و به لحاظ تأثير غيرقابل انكار فرهنگ اسلامى در ايران ، كه تاريخ ايران را به دو بخش تاريخ پيش از اسلام و پس از اسلام تقسيم مىكند ، توضيح گرايشهاى مسلط فرهنگ و ايدئولوژى اسلامى و پديد آمدن فرق گوناگون اسلامى در ايران ، نقش ائمه اطهار و سيرهء آنها در اين فرهنگ به‌نحوى شايسته برجسته و نمايان مىشود و در نتيجه تاريخ ايران بعد از اسلام به‌شكلى بارز و غيرقابل تفكيك با تاريخ اسلام گره خورده و تركيب شده و مورخ نمىتواند تاريخ ايران را جدا از تاريخ اسلام به نگارش در بياورد . اين امر در تاريخ عقايد نيز مصداق دارد .\r\nپس نگارندهء فرهنگ تاريخى در نگاه جامع خود به چنين فرهنگى ناگزير است همهء مسائل مرتبط با تاريخ را به‌عنوان كليد واژه‌هاى فرهنگ تاريخى ملحوظ نمايد ، اين امر منحصر به تاريخ دورهء اسلامى نيست و در تدوين فرهنگ جامع تاريخ پيش از اسلام نيز كليدواژه‌هاى تاريخ تمدن يونانى و رومى در محدودهء ارتباطات عهد باستان ضرورت تام و تمام مىيابد .\r\nموارد فوق كلا مباحثى است كه در وجه عرضى فرهنگ جامع تاريخى مطرح مىباشند ، اما تغييرى كه در وجه طولى آن رخ نموده افزون‌بخش سلسلهء پهلوى ، اعم از شخصيتها و وقايع تاريخى مربوط به اين دوره است ، اما از آنجا كه انقلاب اسلامى ايران در دوران حاكميت عصر پهلوى نطفه بسته است بنابراين از بسيارى از شخصيتها و چهره‌هاى انقلابى و رخدادهاى مرتبط با انقلاب در عصر پهلوى ياد شده است و چون شمول تاريخى اين فرهنگ تا پايان عصر پهلوى است لذا شامل همهء چهره‌ها و شخصيتهايى كه پس از انقلاب اسلامى در ايران ايفاى نقش كرد و مىكنند نمىشود و علت اين امر آن است كه اين شخصيتها هرچند به لحاظ حقوقى در آن\r\n\r\n","description":"","footnote":"","page_name":" 5 ","page_number":7},
  {"content":"\r\n\r\nدوران نيز حضور داشته‌اند ، ليكن ايفاى نقش تاريخى آنها صرفا به دورهء تاريخ انقلاب اسلامى مربوط مىشود و علاقه‌مندان به چنين كتابى مىتوانند اين شخصيتها و كليد واژه‌ها را در فرهنگ تاريخى انقلاب اسلامى كه به صورت فرهنگى جداگانه از سوى مؤلف در دست نگارش مىباشد ، جستجو نمايند .\r\nنگارش فرهنگ تاريخى و تدوين تاريخ اصولا در مقولهء متفاوت‌اند ، مورخ مىتواند با انتخاب بخشى از تاريخ يا موضوعى از موضوعات تاريخ كار خود را سامان بخشد و با زاويه ديد و چارچوب خاصى به موضوع تاريخ بنگرد ، اما يك مؤلف فرهنگ تاريخى كه با طول و عرض و ريز و درشت همهء وقايع تاريخى در اعصار مختلف مواجه است مختار نيست شخصيتى يا واقعه‌اى را ناديده انگاشته يا فرو گذارد ، هرچند كه مؤلف فرهنگ از دغدغه تحليل وقايع تاريخى و ارتباطات آنها با يكديگر فارغ است ، ليكن انتخاب مآخذ و انتخاب اصلى كليد واژه‌هاى تاريخى كار او را بسيار دشوار مىسازد زيرا كه ناگزير است در خصوص يك واژه ، يك شخصيت و يك رخداد تاريخى به منابع مختلف بنگرد . ديدگاهها و تلقىهاى متفاوت را در كنار هم بگذارد و در عين حال از هرگونه داورى و اعمال نظر شخصى نيز بپرهيزد اما بايد اذعان نمود كه تأليف يك فرهنگ جامع تاريخى با لحاظ نمودن همهء خصيصه‌ها ويژگيهاى تاريخ يك كشور كهنسال كارى بسيار دشوار و طاقت‌فرساست و تنها در درازمدت با كاربست نظر منتقدان ، خرده‌گيران و بازجست ناديده‌ها مىتوان بدين مهم همت گماشت .\r\nاما مؤلف پس از انتشار فرهنگ فشرده تاريخ ايران قلم خود را به زمين نگذاشت ، زيرا فكر تدوين فرهنگى جامع به قوت خود باقى مىماند و انتشار يك فرهنگ فشرده تنها مىتوانست به آزمون نياز جامعه نشر به داشتن يك فرهنگ جامع تعبير شود . اينك كه فرهنگ جامع تاريخ ايران در دو جلد تقديم علاقه‌مندان به تاريخ مىشود ، مؤلف همچنان اين دفتر را گشوده نگاه مىدارد و در انتظار است تا ناديده‌ها و ناخوانده‌ها را يعنى هر آنچه را كه مىتواند به اين فرهنگ جامعيت بيشترى ببخشد از طريق نكته‌يابيها ، نقدها و پيشنهادات دلسوزان يادداشت نمايد تا در چاپهاى بعدى با بازنگرى و ويرايش در متن ، اين فرهنگ را بىنقص‌تر به علاقه‌مندان ارائه نمايد .\r\nبا آرزوى موفقيت\r\n\r\n","description":"","footnote":"","page_name":" 6 ","page_number":8},
  {"content":"\r\n\r\n\r\nسخن مؤلف\r\nايران از آغاز تاريخ خود سرچشمه نيكى و قدرت ، زيبايى و فضيلت بوده و با اينكه در طول تاريخ پرفراز و نشيب آن اقوام مختلفى بارها به اين سرزمين حمله كرده و سعى نمودند آن را نابود كنند اين سرزمين استوار پاى برجا ماند و مشعل فروزان فرهنگ و تمدن خود را همچنان روشن نگاه داشت و تجليات روح هنرى خود را در هر زمان نمايان كرد . تاريخ ايران ، تاريخ با عظمت و درخشانى است كه پس از ظهور اسلام و پذيرفتن دين اسلام توسط ايرانيان پا به دنيايى نورانى نهاد و تاريخ جديدى آغاز گرديد .\r\nسالها پيش هنگامى كه در انديشه تدوين و تأليف فرهنگ تاريخ ايران بودم ، پس از سالها تلاش كتاب فرهنگ فشردهء تاريخ ايران در سال 1376 در يك جلد منتشر شد و بنا به نظرات مختلفى كه در خصوص كتاب فوق توسط اساتيد فن ابراز گرديد كتاب حاضر با تجديدنظر و اضافات در فرهنگ فشردهء تاريخ ايران به نام فرهنگ جامع تاريخ ايران از آغاز ورود آرياييها تا پايان عصر پهلوى در دو جلد توسط انتشارات آرون منتشر گرديد ، زيرا كارى بود مفيد و تغييرات فراوانى در همهء موضوعات انجام گرفت كه اميد است مفيد فايده قرار گيرد .\r\nدر تدوين اين فرهنگ از منابع بسيارى استفاده گرديده كه فهرست منابع اصلى آن در قسمت پايانى كتاب ذكر گرديده و علاوه بر اين سعى شده است كه از نظر كارشناسان و اساتيد تاريخ و باستان‌شناسى و زبان‌شناسى در اين زمينه استفاده شود و اين مجموعه قطره‌اى است از درياى بىكران واژه‌ها و اصطلاحات ، اشخاص ، اماكن ، اقوام ، احزاب و . . . تاريخ ايران . تاريخ ايران تاريخ باشكوه و با قدمتى است كه آن را نمىتوان حتى در چندين جلد به صورت فرهنگ ،\r\n\r\n","description":"","footnote":"","page_name":" 7 ","page_number":9},
  {"content":"\r\n\r\nمكتوب نمود اما در اين كتاب سعى شده آنچه كه در تاريخ ايران بوده هرچند به صورت مختصر و تيتر تدوين و تأليف گردد و از اين‌رو به نام فرهنگ جامع تاريخ ايران نامگذارى گرديد .\r\nبه جهت سپاس ابتدا خداوند يگانه را شاكرم كه توفيق به دست‌گيرى قلم را به بندهء كمترين عنايت نمود و در نهايت لازم است مراتب سپاس خود را از دوست گرانقدر جناب آقاى سيد رسول حسين‌لى به جهت راهنماييهاى صادقانه و بىشائبه ايشان ، از خانم زهره اسم خانى ، آقايان بهروز رحمانى و حسن قديانى به جهت تصحيح و بازخوانى در متن و استخراج فهرست اعلام ابراز دارم ؛ از هميارى مديريت و كارشناسان كتابخانهء وزارت فرهنگ و ارشاد اسلامى به خصوص جناب آقاى پناهى ، سركار خانم شهلا عطاردى كه امكان و ابزارهاى لازم را براى تحقيق اينجانب با گشاده‌رويى فراهم نمودند كمال امتنان و سپاسگزارى را دارم .\r\nاز همت جناب آقاى شهرام سلطانى ، مدير محترم انتشارات آرون نيز در ارائه انتشار اين اثر سپاسگزارم .\r\nسعى يكايك ياران مشكور باد\r\n خدايا چنان كن سرانجام كار * تو خشنود باشى و ما رستگار \r\nعباس قديانى تهران 1380\r\n\r\n","description":"","footnote":"","page_name":" 8 ","page_number":10},
  {"content":"\r\n\r\n\r\nآ\r\n\r\nآباقا خان\r\nاز ايلخانان ايران ، بزرگترين پسر هلاكو كه جنگها و فتوحات بسيارى نمود و در 663 ه . به تخت نشست و در 20 ذيحجهء 680 در همدان جان سپرد .\r\nاز جمله وقايع زمان آباقا خان فرستادن برادر خود ، « منكو تيمور اغول » ، به تسخير بلاد شام است .\r\nدر سال 675 ه . نزديك حمص جنگى بين لشكر مغول و سپاه سلطان مصر « سيف الدين قلاون » رخ داد كه در آن لشكر مغول شكست فاحش خورد و بسيارى از مغولان كشته شدند .\r\n\r\nآبتين\r\nنام پدر فريدون ، پادشاه پيشدادى است كه در اوستا به صورت « آثويه » آمده است .\r\n\r\nآبدالونيموس  ( Abdalonymos ) \r\nآخرين پادشاه صيدا از نژاد ايرانى . اسكندر وى را در سال 333 پ . م . مجددا بر تخت پادشاهى نشاند .\r\n\r\nآبريزان : - جشن تيرگان آبسكون\r\nبندرى است در زاويه جنوب شرقى درياى خزر .\r\nآن را از توابع گرگان گفته‌اند .\r\n\r\nآبسكون\r\nدرياى خزر .\r\n\r\nآبش خاتون\r\nدختر اتابك سعد بن ابى بكر ، كه در سال 662 ه . ، پس از مرگ سلجوقشاه به حكومت فارس رسيد . هلاكو در 663 او را نامزد پسر خود منكو تيمور كرد و به ازدواج او درآورد ، از اين زمان به بعد سرزمين فارس كه قريب نيم‌قرن به تدابير اتابكان سلغرى از استيلا بر تاتار محفوظ مانده بود رسما ضميمه قلمرو مغول گرديد و حكومت اتابكان فارس برافتاد .\r\n\r\n","description":"","footnote":"","page_name":" 9 ","page_number":11},
  {"content":"\r\n\r\n\r\nآپادانه\r\n( از كاخهاى تخت‌جمشيد ) سيزده ستون كاخ آپادانه در تخت جمشيد هنوز پابرخاست . در اين كاخ پادشاهان هخامنشى زندگى و فرمانروايى مىكردند .\r\nمىگويند كاخ آپادانه مركز بارعام شاهنشاهى هخامنشى بوده و 84 ستون داشته است و بر ديوارهاى آن نقوش چهره‌هاى مردم 22 ملت ديده مىشد كه تحت ارادهء پادشاه هخامنشى مىزيسته‌اند .\r\nتخت جمشيد : پلكان آپادانه\r\n\r\nآپارخى\r\nدر دوره سلوكيان ساتراپ‌نشينها به واحدهاى كوچكترى به نام آپارخى و آپارخىها به هپيارخى تقسيم مىشدند .\r\n\r\nآپامه‌آ\r\nهمسر ايرانى سلوكوس نيكاتر .\r\n\r\nآتاليق\r\nمترادف « اتابك » است ، كه نه تنها نزد تركان عثمانى ، بلكه در قفقاز و تركستان و نزد تيموريان و سلسله‌هاى ترك‌نژاد هند به كار رفته است . اين كلمه در قرن نوزدهم هنوز در ميان امراى بخارا و خيوه استعمال مىشد ، و يعقوب بيك ، امير كاشغر ، عنوان « آتاليق غازى » داشت .\r\n\r\nآتربان\r\nدر آيين زرتشتى ، نگهبان آتش مقدس .\r\nنيز - آسروان .\r\n\r\nآتروپات  ( Atropat ) \r\nخشتريى كه در زمان هخامنشيان در ماد كوچك ( آذربايجان ) حكومت مىكرد و در 328 ق . م . به تخت نشست . وى در آخرين جنگ داريوش در گوگامل از سرداران او بود . پس از شكست داريوش مطيع و طرفدار اسكندر شد و به فرمانروايى آذربايجان ابقا گرديد . پس از مرگ اسكندر در تقسيم اولى ايالات اسكندر در 322 ق . م . ماد كوچك بنا به موافقت پرديكاس نايب السلطنه در سهم آتروپات باقى مىماند . اين بقاياى طولانى آتروپات در ماد كوچك اقتدار او را بيفزود و از آن پس ، آن كشور را به نام او ، آتروپاتن ، گفتند . در پارسى قديم آتروپاتكان يعنى جاى آذربد يا آتروپات مىشود ، و آذربيجان يا آذربايجان معرب آن است .\r\n\r\nآتروپاتن  ( Atropatene )  - آتروپات\r\n\r\nآتسز\r\nابن محمد بن انوشتگين . ( جلوس 490 ه . ق . ) از اميران خوارزمشاهيان كه تا سال 530 هجرى قمرى تابع سلطان سنجر بود و از آن پس استقلال يافت و چند بار بين او و سنجر جنگ درگرفت و در سال 553\r\n\r\n","description":"","footnote":"","page_name":" 10 ","page_number":12},
  {"content":"\r\n\r\nمغلوب گرديد ولى سه سال بعد وقتى كه سنجر از تركان شكست يافت ، آتسز فرصت يافت و به حدود مرو تجاوز كرد و براى بار دوم در سال 538 ه . ق . با سنجر آشتى كرد و رسما حكومت خوارزم را به‌دست آورد . رشيد وطوط زمخشرى و زين الدين طبيب گرگانى به دربار او اختصاص داشتند .\r\n\r\nآتش آمار دبير\r\nاز دبيران دولتى و به معنى « دبير عايدات آتشكده‌ها » در حكومت ساسانى .\r\n\r\nآتش بهرام\r\nنام آتشكده‌هاى متعدد در شهرهاى ايران در زمان ساسانيان . پارسيان آتشكده‌هاى بزرگ را آتش بهرام مىناميدند و در برابر آن آذران يا آدران يا آگيارى به آتشكده‌هاى كوچك اطلاق مىشود .\r\n\r\nآتشكدهء آتشكوه\r\nآتشكده‌اى در محلات كه به دورهء ساسانيان تعلق دارد .\r\n\r\nآتشكدهء آذربرزين مهر\r\nآتشكدهء مخصوص كشاورزان در خراسان ، يكى از سه آتشكدهء دورهء ساسانيان .\r\n\r\nآتشكدهء آذر\r\nتذكره‌اى كه در 1174 ه . به نام كريم خان زند تأليف يافته است . مؤلف آن حاج لطفعلى بيگ آذر بيگدلى شاملو ، متخلص به آذر مىباشد .\r\n\r\nآتشكدهء آذر فرنبغ\r\nآتشكده‌اى معروف در فارس ، ويژهء موبدان در زمان ساسانيان .\r\n\r\nآتشكدهء آذر گشسب\r\nآتشكده‌اى در آذربايجان شرقى ، مخصوص لشكريان ، از عهد اشكانيان و ساسانيان كه به نام تخت سليمان ، معروف شده است . محل آن در شهر « شيز » در كنار درياچهء اروميه در تخت سليمان بود .\r\n\r\nآتشكدهء بازه هور\r\nبين مشهد و تربت حيدريه در محل رباط سفيد چهارطاقى واقع شده كه جزء آتشكده‌هاى دورهء ساسانى است .\r\n\r\nآتشكدهء بيشابور\r\nآثار به جاى مانده دورهء ساسانى در شاپور فارس .\r\n\r\nآتشكدهء جره\r\nبناى چهار طاقى است كه مربوط به دورهء ساسانى مىباشد . اين بنا ، در بين راه كازرون و فراش‌بند واقع شده است .\r\n\r\nآتشكدهء دره‌شامى ( شمى )\r\nواقع در چهل كيلومترى ايذه در ويرانه‌هاى شهر باستانى ايذه ، آثارى از دوره عيلام و ادوار بعد و عهد اشكانى و ساسانى كشف شده است ، از جمله حجارى و كتيبه سنگى و نقوش برجسته‌اى است كه در كوهستان و غار شگفت سلمان ( مغاره سلمان ، شاه‌سوار و قلعه كژدم ) باقى مانده است . اين ناحيه از مراكز مهم دوره\r\n\r\n","description":"","footnote":"","page_name":" 11 ","page_number":13},
  {"content":"\r\n\r\nعظمت عيلام به شمار مىرود .\r\nاين سرزمين در روزگار باستان يكى از نواحى آباد و از مراكز تمدن قديم بوده است ، به‌طورى كه از سنگ‌نبشته‌ها معلوم مىشود در روزگار قدرت عيلام اهميت بسزايى داشته است ، مركز آنزان يا انشان قديم در اين ناحيه بوده است . در قلعهء تل شش تصوير دوره عيلامى بر روى سنگ نقر شده و باقى مانده است . در دره شمى علاوه بر بقاياى آتشكده ، اشياى زيرخاكى فراوانى از دوران اشكانى و ساسانى كشف نموده‌اند . از جمله مجسمه مفرغى اشكانى .\r\n\r\nآتشكدهء دزماربين\r\nاز آثار دورهء ساسانى .\r\n\r\nآتشكدهء سنگى\r\nآتشكده‌اى در پارسارگاد فارس متعلق به دورهء هخامنشى .\r\n\r\nآتشكدهء مسجد سليمان\r\nآتشكده‌اى بر فراز صفهء سنگى متعلق به دورهء اشكانى و ساسانى .\r\n\r\nآتشكدهء ميل اژدها\r\nاز آتشكده‌هاى دورهء اشكانى كه در نورآباد ممسنى قرار دارد .\r\n\r\nآتورپات\r\n1 - نام ديگر آذربايجان كه در فارسى ميانه آتورپاتكان مىباشد ، در آثار كهن فارسى آذربادگان و در فارسى كنونى آذربايجان و در سريانى آذربايغان نام داشته است . اين سرزمين به نام سردار آتورپات ( كسى كه آتش نگهبان اوست ) خوانده شده ، كه در زمان حمله اسكندر استقلال خويش را اعلام كرد .\r\n2 - خاندان آتورپات در زمان اشكانيان ترقى كرد و با خاندان سلطنتى وصلت نمود . آخرين بازمانده دودمان آتورپات ، يعنى « گائيوس يوليوس ارت وزد » در 38 م . هنگامى كه اشكانيان ماد صغير را جزو مستملكات خود كرده بودند ، در روم فعلى درگذشت .\r\n\r\nآتوسا\r\nقرن ششم ق . م . دختر كوروش و مادر خشايارشا ، ابتدا زن برادر خود كمبوجيه بود ، پس از آن زن سمرديس غاصب شد ، بعد به همسرى داريوش اول درآمد و از او خشايارشا به دنيا آمد .\r\n\r\nآتونى\r\nقرن نهم و دهم هجرى . وى از زنان شاعر بود .\r\nهمسر آتونى ، ملا بقايى ، مورد احترام و طرف مشورت امير على شيرنوايى ( 844 - 906 ق . ) قرار داشت .\r\nلطيفه و مطايبه‌اى از آتونى و همسرش در تذكره‌ها آمده است .\r\nپس از انقراض سلسله تيموريان هرات ، آتونى به دربار عبد اللّه خان ، از امراى شيبانى رفت و محرم و نديم وى شد . تذكره‌ها از او به نامهاى تونى آتون و بىبى آتون نيز ياد كرده‌اند .\r\n\r\nآثار العجم\r\nتأليف سيد محمد نصيرحسينى ملقب به فرصت الدوله متخلص به فرصت و معروف به ميرزا آقاست . متولد سال 1271 ه . ق . است اين كتاب مربوط به ايران به ويژه استان فارس قبل از دوران اسلامى مىباشد .\r\n\r\n","description":"","footnote":"","page_name":" 12 ","page_number":14},
  {"content":"\r\n\r\n\r\nآجودان باشى\r\nدر اصطلاح نظام قاجاريه ، عنوان و سمت اميرى بوده است كه نايب و قائم مقام « اميرنظام » بود . در دورهء قاجاريه از كسانى كه به اين عنوان مشهور شده‌اند عزيز خان مكرى ، و ديگر حسين خان مقدم مراغه‌اى معروف به نظام الدولهء مراغه‌اى است كه در آذربايجان آجودان باشى سپاه و نايب امير نظام بوده است .\r\n\r\nآخالگورى  ( Akalgori ) \r\nمكان تاريخى در قفقاز .\r\n\r\nآخشنو\r\nمعرب اخشويرش ، خشايارشا شاهنشاه هخامنشيان .\r\n\r\nآخشنوار\r\nاز بزرگترين پادشاهان هياطله كه در حوالى 465 م . به سلطنت نشست . وى زمستان را در بلخ و تابستان را در بدخشان اقامت مىكرد . و معاصر با فيروز ساسانى بود كه در جنگ با وى فيروز را شكست سختى داد . و فيروز در خندقى كه آخشنوار براى او كنده بود با بسيارى از همراهان فروافتاده و درگذشت .\r\n\r\nآخورآماردبير\r\nاز دبيران دولتى و به معنى « دبير اصطبل شاهى » در حكومت ساسانى .\r\n\r\nآخوربد\r\nاز تشكيلات ادارى عصر ساسانى ، به معنى رئيس اصطبل شاهى .\r\n\r\nآخوربذ - آخوسالار : - آخوربد\r\n\r\nآديابن\r\nدر عصر اشكانيان بر آسور قديم اطلاق مىشد و گوگامل ، نينوا و اربيل از شهرهاى اين ناحيه بود . مركز اين ولايت را نصيبين مىگفتند . پادشاهان دست نشاندهء آديابن از اشكانيان بودند و گاهى در ( اوسرئن ) سلطنت مىكردند . در زمان قدرت ارمنستان آديابن ضميمهء ارمنستان بود ولى بعدها ارمنستان نتوانست ادس را از دستبرد پادشاهان آديابن يا نصيبين حفظ كند ، زيرا پارتها از آنان حمايت مىكردند .\r\n\r\nآديابنه\r\nناحيهء آشور قديم ، شمال دجله و بين زاب صغير و زاب كبير .\r\n\r\nآذربرزين مهر\r\nاز آتشكده‌هايى كه مخصوص كشاورزان و پيشه‌وران بود و در كوههاى ريوند در شمال غربى نيشابور قرار داشت .\r\n\r\nآذرفرنبع\r\nاز آتشكده‌هاى دورهء ساسانى كه اختصاص به موبدان داشت و محل آن در كاريان پارس ، در نيمهء راه بين بندرعباس و داراب‌گرد بود .\r\n\r\nآذركيوان\r\nروحانى زردتشتى ايران ، مؤسس آيين معروف به آيين آذركيوان . از مردم شيراز يا حوالى آن و معاصر شاه عباس صفوى . و در دورهء سلطنت نور الدين\r\n\r\n","description":"","footnote":"","page_name":" 13 ","page_number":15},
  {"content":"\r\n\r\nجهانگير با گروهى از مريدان خود به هند سفر كرد ، و در پتنه اقامت گزيد و در همانجا در سن 85 سالگى درگذشت . آيين آذركيوان تركيبى است از اديان اسلام ، زردتشتى ، يهودى ، مسيحى ، مانوى ، مزدكى ، و بودايى .\r\nفرقهء آذركيوان به حكمت اشراق شيخ شهاب الدين سهروردى توجه خاص داشتند .\r\n\r\nآذر گشسب\r\nآتشكده مخصوص جنگاوران و اشراف در دوره ساسانى .\r\n\r\nآذرنرسى - آذرنرسه\r\nاز پادشاهان ساسانى ( 310 م . ) ، پس از هرمز دوم ( پدر ) بر تخت نشست ، چون پادشاهى ستمگر بود ، بزرگان ايرانى او را از پادشاهى انداخته ، هلاك كردند و منتظر زاييده شدن جنينى شدند كه زن هرمز دوم در شكم داشت .\r\n\r\nآراكوزى  ( Arachosie ) \r\nرخج ناحيهء قديمى واقع بين درانجياق ( زرنگ ) از طرف مغرب و هند از طرف مشرق . ( امروز آراكوزى جزء بلوچستان است ) .\r\n\r\nآرام‌جان بيگم\r\n855 ق . از زنان هوشمند و با اقتدار بود . وى همسر سلطان محمد ميرزا ( 830 - 855 ق . ) ، نوهء امير تيمور ( 771 - 807 ق . ) و زنى سخنور و باهوش و زيرك بود . در مدت كمى همسرش چنان شيفتهء او شد كه سررشته امور حكومت را به دست وى داد و اغلب اوقات احكام دولتى صادر مىكرد .\r\n\r\nآراميان\r\nقوم آرامى ، ساكنين قديم سرزمين آرام ( ممتد از مرزهاى غربى بابل تا مرتفعات آسياى غربى ) . چون زبان قوم آرامى در ميان اقوام همسايه رسوخ فراوان كرده بود ، تشخيص حدود قطعى سرزمين اين قوم دشوار است . آراميان در انتشار الفبا و پيشرفت تمدن تأثير فراوان داشته‌اند . در تورات مكرر از برخورد آراميان و عبرانيان سخن گفته شده است و نيز - آراميها .\r\n\r\nآرامى\r\nزبان\r\nنام دسته‌اى از زبانهاى سامى كه در اصل به سوريه تعلق داشته ، و با استقرار حكومت هخامنشيان در آسياى غربى به رواج آن افزوده شد . در امپراتورى هخامنشى زبان ديوانى به شمار مىرفت ، و چند قرن زبان ادارى و فرهنگى آسياى غربى شمرده مىشد . در بسيارى از زبانهاى ايرانى ميانه مانند پهلوى و پارتى ايرانى ميانه مانند پهلوى و پارتى و سغدى ، بعضى كلمات رايج را به آرامى مىنوشتند ، ولى به زبان خود مىخواندند . اين نوع كلمات و اين رسم را به زبان پهلوى هزوارش مىگويند . خط پهلوى و پارتى و سغدى نيز از خط آرامى اقتباس شده است .\r\n\r\nآراميها\r\nمردمى سامى نژاد بودند كه حدود سدهء پانزدهم پيش از ميلاد از شبه‌جزيرهء عربستان ، سوريه و عراق مهاجرت كردند . ساميها نام آرام را به كشور لبنان و سوريه و عراق اطلاق مىكردند . در تورات از كشور آرام ، سرزمينهاى واقع در شمال شرقى فلسطين تا\r\n\r\n","description":"","footnote":"","page_name":" 14 ","page_number":16},
  {"content":"\r\n\r\nالفباى زبان آرامى\r\nبين النهرين و آشور نام برده شده است و از غرب به درياى روم و از شمال به كوههاى توروس و آسياى صغير محدود مىشده است . از كتيبه‌هاى بابلى كه از قرن 12 ق . م . به دست آمده معلوم مىشود كه گروهى از اقوام سوتى و اخلامى كه هردو از قبايل آرامىنژاد بودند ، در نواحى دمشق و مناطق جنوب فرات و نزديك خليج فارس مسكن داشتند . بنابراين مركز مسكن اقوام آرامى به دو قسمت مىشود : دسته‌اى از ايشان در شمال غربى سرزمين كنعان مأوا گرفته ، و گروه ديگر به طرف مشرق در صحراى عراق و در پيرامون بابل و آشور مهاجرت كرده‌اند . شاهان بابل و آشور كوششهاى بسيار در بيرون راندن قبايل آرامى از شهرهاى آباد آن زمان كردند ولى به علت مهاجرت مداوم ، حكومت آراميها در سال 710 ق . م . پس از سقوط دولت شمال به غلبهء لشكر آشور تمام شد .\r\n\r\nآران  ( Arran ) \r\nآران ، اران يا آلان سرزمينى در شمال غربى ايران و مغرب درياى خزر در قفقاز بود كه روسها آن را آذربايجان روسيه نام نهاده‌اند . شهرهاى عمده آن باكو ، گنجه ، شماخى ، دربند ، ايروان ، و نخجوان است .\r\n\r\nآرانيان\r\nتيره‌اى از ايرانيان بودند و زبان جداگانه داشتند كه شاخه‌اى از زبانهاى ايران بود و همچون بسيارى از تيره‌هاى ديگر ايران همواره فرمانروايانى از خويش داشتند كه « آرانشاهان » خوانده شده باجگزار و فرمانبردار شاهنشاه ايران بودند ، آنها گاهى هم سر به شورش و نافرمانى مىآوردند . به‌ويژه پس از انتشار دين مسيح كه آرانيان نيز آن دين را پذيرفته و در كشاكشهايى كه ميان ارمنيان و گرجيان با لشكرهاى\r\n\r\n","description":"","footnote":"","page_name":" 15 ","page_number":17},
  {"content":"\r\n\r\nايران رخ مىداد آنان هم به همكيشان خود مىپيوستند .\r\n\r\nآرباكس\r\nاز پادشاهان ماد كه 28 سال پادشاهى كرد .\r\n\r\nآربلا\r\nشهر آسور قديم ، مطابق اربيل كنونى . نزديك آنجا ( در گوگمل ) اسكندر مقدونى ، داريوش سوم را مغلوب كرد ( 331 ق . م . ) جنگ گوگمل را اغلب جنگ آربلا مىنامند .\r\n\r\nآرتاكساتا\r\nاز شهرهاى قديم ماد .\r\n\r\nآرتيستون  ( Artystone ) \r\nيكى از همسران داريوش و دختر كوروش بزرگ هخامنشى .\r\n\r\nآرتيشتاران\r\nطبقه جنگيان در عصر ساسانيان .\r\n\r\nآرتيكاس\r\nاز پادشاهان ماد ( بنا به نقل كتزياس ) كه 50 سال پادشاهى نمود .\r\n\r\nآردينى  ( Ardini ) \r\nالهه اورارتو نمايندهء خورشيد .\r\n\r\nآرزو\r\nقرن پنجم ميلادى . وى از زنان نوازنده بود . وى دختر ماهيار زرگر بود كه با چنگ‌زنى و ميهمان‌نوازى ، بهرام پنجم ساسانى ، معروف به بهرام گور ( 421 - 438 م . ) را شيفته خود نمود . بهرام او را از پدرش خواستگارى كرد ، ماهيار پذيرفت . بهرام كه ناشناس به خانه ماهيار آمده بود تازيانه‌اش را بر در خانه ماهيار آويزان كرد تا سپاه به دور خانه ماهيار جمع شدند و بهرام و آرزو را تا حرمسراى بهرام همراهى كردند .\r\n\r\nآرسس\r\nفرزند اردشير سوم از مادرى به نام « آتس » كه پس از فوت اردشير ، آرسس توسط « باگواس » به تخت نشست . ولى توسط « نامبرده » در سال سوم سلطنتش به قتل رسيد ( 336 ق . م . ) .\r\n\r\nآرش\r\nمعروف به كمانگير ، در داستانهاى ملى ، از پهلوانان باستانى ايران كه در تيراندازى بىمانند محسوب مىشده است . گويند در روزگار باستان ، ايرانيان از تورانيان شكستى سخت خوردند و پس از مذاكرات صلح و آشتى براى تعيين مرز دو كشور ، مقرر بر آن گرديد كه مرز ايران را نقطهء شكست به اندازهء يك تير پرتاب عقب رود . ايرانيان آرش را برگزيدند ، و به او گفتند تا تيرى به سمت مشرق بيندازد . آرش كه مىدانست جانش را در اين راه از دست خواهد داد به مردم گفت كه من پس از پرتاب تير زنده نخواهم ماند .\r\nآن‌گاه به كوه برآمد و تيرى در كمان نهاد ، و به نيروى زياد بكشيد و پرتاب كرد . ايزدان آن تير را كه به اختلاف روايات از دماوند يا سارى يا آمل رها شده بود بگرفتند و مدتى دراز در هوا ببردند و سرانجام در مرو بر تنه درخت گردويى فرود آمد ، و مرز ايران تعيين شد . بدن آرش نيز پس از اين پرتاب پاره‌پاره\r\n\r\n","description":"","footnote":"","page_name":" 16 ","page_number":18},
  {"content":"\r\n\r\nگشت ( اين ماجراى افسانه‌اى در اوستا و تاريخهاى مفصل ايران به زبان عربى و فارسى به تفصيل ياد شده است . )\r\n\r\nآرشام\r\nنام جد داريوش ، پادشاه هخامنشى .\r\n\r\nآرشام\r\nمحمد على درخشى علّاف ، فرزند غلامرضا كه بعدها نام خود را به آرشام تغيير داد ، در سال 1300 ش .\r\nدر مشهد به دنيا آمد . او از مهرماه 1321 مسئوليتهاى اطلاعاتى خود را به عنوان افسر مرزبانى ركن 2 ستاد لشكر 8 ( خراسان ) آغاز كرد . فعاليت وى در پادگان بجنورد ، در شرايطى كه منطقه فوق تحت اشغال ارتش شوروى قرار داشت ، سبب شد كه آرشام در رابطه با سرويس اطلاعات نظامى انگليس قرار گيرد و در چارچوب شبكه‌اى از عوامل انگليس در منطقه به خرابكارى عليه روسها ، به‌ويژه قلى اوف - افسر اطلاعاتى شوروى كه در پوشش كنسول شوروى در گنبد عمل مىكرد - دست زند . در اسناد موجود ، گزارشى از آرشام موجود است كه طبق آن وى معترف شده كه به اتفاق اردشير خان شادلو ( از عوامل شوكت الملك علم و بزرگ مالك منطقه ) فرد تركمنى به نام موخى را به قتل رسانيده است . آرشام مدعى است كه موخى يكى از مأمورين اطلاعاتى شوروى بوده است . طبق همين گزارش ، آرشام در شكست ماجراى شورش افسران چپ‌گرا ، معروف به « قيام افسران خراسان » ( به رهبرى سرگرد على اكبر اسكندانى ) ، نقش داشته است .\r\nفعاليتهاى آرشام در خراسان مورد توجه انگليسيها قرار گرفت . او به تهران احضار شد و محرمانه به آذربايجان رفت و در سالهاى 1324 - 1325 به تشكيل شبكه‌هاى مخفى در اين منطقه دست زد . او پس از اين مأموريت مجددا به مشهد اعزام شد و رئيس تجسّس ركن 2 لشكر خراسان گرديد تا نقش مهمترى در فعاليتهاى اطلاعاتى و سياسى سرويس اطلاعاتى بريتانيا در خراسان داشته باشد . او در دوران دولت دكتر محمد مصدق ، از 1 / 5 / 1321 به آذربايجان منتقل شد و تا 28 مرداد 1332 در اين خطه بود . آرشام پس از كودتاى 28 مرداد 32 به عنوان رئيس اطلاعاتى لشكر خراسان مجددا به اين منطقه وارد شد و در زمستان 1334 به مناسبت مسافرت خروشچف و بولگانين به افغانستان در يك مأموريت سرّى ، پنهانى وارد افغانستان شد و به تماس با شبكه‌هاى مخفى در اين كشور پرداخت .\r\nپس از تأسيس ساواك ، نخستين ساواك استانى كه تأسيس شد در خراسان بود . آرشام در ديماه 1335 به‌عنوان اولين رئيس ساواك خراسان منصوب شد و به مدت 5 سال در اين ساواك نقش حساسى به‌عهده داشت . در اين زمان زمينه‌هاى نارضايتى و عصيان در عشاير جنوب احساس شد و آرشام به عنوان يكى از زبده‌ترين عوامل در ساواك ، در شهريور 1340 رئيس ساواك فارس و بنادر گرديد و تا آذر 1341 در اين سمت بود . آرشام در آذر 1341 ساواك فارس و بنادر را به سرهنگ مسعود حريرى تحويل داد و در مركز ( اداره كل يكم ساواك ) به كار پرداخت . او پس از طى دورهء ويژه اطلاعاتى در آمريكا ( سيا ) ، در 19 / 2 / 1345 رياست ساواك سيستان و بلوچستان شد و در تاريخ 9 / 6 / 1345 رياست ساواك كرمان را به دست گرفت .\r\nدر كرمان ، آرشام به سرعت به چهره مخوف استان بدل شد و ساير قدرتهاى منطقه را تحت الشعاع\r\n\r\n","description":"","footnote":"","page_name":" 17 ","page_number":19},
  {"content":"\r\n\r\nحضور خود قرار داد ، به‌نحوى كه به تأسيس « دانشسراى عالى فنى آرشام » دست زد . او در سالهاى 1350 - 1357 نقش كم‌نظيرى در سركوب حركتها انقلابى در منطقه فوق ايفا نمود . با اوجگيرى انقلاب اسلامى ايران ، آرشام طراح و مبتكر اقدامات وحشيانه و قساوت‌بار در سركوب انقلاب بود و به‌ويژه در حادثه خونين مسجد جامع كرمان ( مهر 1357 ) نقش اصلى را داشت . در نتيجه ، وزير دادگسترى دولت ازهارى براى حفظ « مصلحت » ساواك و آرشام ، محترمانه بركنارى او را به سپهبد ناصر مقدم توصيه نمود و آرشام در اواخر آذر 1357 بر كنار شد .\r\n\r\nآرمينيا ( ارمنستان )\r\nدر كتيبه داريوش آرمينه آمده . اين ايالت ميان سرچشمه فرات و دجله واقع و از شمال به كلخيدوايبرى ( گرجستان امروز ) و آلبانى و ولايت واقع بين دربند كورا و رود ارس محدود و آشور و ماد و بين النهرين در جنوب آن واقع مىشد و از سوى مشرق از فرات تا ملتقاى رود كورش به ارس امتداد داشت .\r\nپايتخت آن موسم به « آرتاكزاستا » در كنار رودخانه ارس بوده است .\r\n\r\nآرنواز\r\nدر داستانهاى ملى ، نام خواهر جمشيد كه ضحاك ، پس از غلبه يافتن به جمشيد ، وى را با خواهر ديگرش شهرناز به همسرى گرفت . فريدون ، پس از شكست دادن ضحاك ، آنان را از چنگ وى رهايى بخشيد .\r\n\r\nآريا\r\nشهرى بوده كه هريرود از آنجا مىگذشت و آن همان هرات دورهء اسلامى است .\r\n\r\nآريادخت\r\nرئيس خزانهء اردوان چهارم در دوران هخامنشيان . از وى قاليچه‌اى بافته شده كه در موزه آرميتاژ روسيه موجود است .\r\n\r\nآريارامنه\r\n( رامش دهندهء آرياييان ) . نام پدر آرشام ، جد داريوش اول هخامنشى .\r\n\r\nآريانا\r\nنامى كه جغرافيدانان يونانى به قسمتى از ايران ، يعنى سرزمين آرياييها داده بودند .\r\nبرخى از مورخين ، آريانا را از مشرق به رود سند ، از شمال به كوههاى پاروپاميسوس و كوههاى ديگر تا دربند بحر خزر ، از جنوب به درياى عمان ، و از مغرب به خط موهومى و اصل بين درياى خزر و دهانهء خليج فارس محدود مىداند . ولى اغلب ، آريانا را از غرب تا درهء دجله و از شمال تا بلخ و سغد ممتد مىشمردند ، كه بدين ترتيب ، شامل ماد و پارس نيز بوده است .\r\n\r\nآرياندوس\r\nوالى ايرانى مصر .\r\n\r\nآرياها\r\nآرياييان يا ايرانيان در هزارهء دوم ق . م . به سرزمينى كه بعدها به نامشان ايران خوانده شد در آمدند . اين مهاجرت بزرگ از قرن 14 تا 6 ق . م . ادامه يافت و قرنها طول كشيد تا ايرانيان بر همه‌جاى اين سرزمين وسيع دست يابند . در آن زمان در ايران اقوام و قبايل گوناگون مىزيستند و برخى از آنان داراى\r\n\r\n","description":"","footnote":"","page_name":" 18 ","page_number":20},
  {"content":"\r\n\r\nفرهنگ و تمدن شايان توجهى بودند . در كرمان و بلوچستان و سواحل دريايى عمان مردمى از نژاد درآويدى مىزيستند و عيلام در كرانه‌هاى شمالى خليج فارس و خوزستان دولت نيرومندى بود . كاسيان و لولوبيان و كوتيان نيز در مركز ، غرب و شمال غربى ايران مىزيستند ، دولت « مان‌نا » در هزارهء اول در آذربايجان پادشاهى نيرومندى پديد آورد . كادوسيان ، آماردها يا كاسپيان تپوران و هيركانيان در گيلان و مازندران و گرگان مىزيستند .\r\n\r\nآريايى\r\nشعبه اول از شاخه بزرگ مردمان هند و اروپايىاند كه بعضى آمدن آريانها را به آسياى غربى به قرن 14 ق . م . و برخى به دو هزار سال ق . م . مربوط مىدانند . در باب مساكن اصلى اين مردمان نيز عقايد علماى فن مختلف است ، از جمله پامير ، آسياى وسطى ، فلات ايران ، ارمنستان ، كوههاى كارپات ، جنوب روسيهء كنونى ، سواحل رود دانوب سفلى ، آلمان شمالى ، جنوبى ، غربى ، اسكانديناوى ، ساير جاهاى اروپا ، در نتيجه اكثرا بر اين عقيده‌اند كه جايى در شمال اروپا و يا آسيا بوده است .\r\n\r\nآريبال\r\nظرفى به شكل كيسه كه سر آن نخ بسته باشد .\r\n\r\nآريزانتها\r\nيكى از شش قبيلهء ماد .\r\n\r\nآرين\r\nنام ديگر آرياييها .\r\n\r\nآريوبرزن\r\nيكى از سرداران بزرگ ايران در زمان داريوش سوم هخامنشى . وى در حملهء اسكندر به ايران مدافع دربند پارس بود ، و با 2500 سپاهى آن معبر را اشغال كرده بود تا مانع ورود اسكندر به پارس گردد . اسكندر هنگام عبور دچار شكست سختى شد ، به‌طورى كه مجبور گرديد از معبر عقب نشيند ، ولى چوپانى قشون\r\n\r\n","description":"","footnote":"","page_name":" 19 ","page_number":21},
  {"content":"\r\n\r\nاسكندر را به پشت سر سپاهيان ايرانى راهنمايى كرد .\r\nسپاهيان اسكندر به سختى به قله كوه رسيدند و به قراولان پارسى برخوردند . پارسيان بىدرنگ اسلحه برگرفته و حمله بردند . بعد كه معلوم شد توسط يونانيان محصور شده‌اند و نه راه پيش دارند و نه راه پس ، آريوبرزن با 40 سوار و 500 پياده خود را بىپروا به سپاه مقدونى زد و عدهء بسيارى از دشمن را بكشت و تلفات هم داد ولى موفق گرديد كه از ميان سپاه مقدونى بگذرد ، و چون از محاصره بيرون جست خواست به كمك پايتخت بشتابد و آن را قبل از رسيدن مقدونيان اشغال كند ، ولى قشون اسكندر مانع او شده و در جنگى با ايشان كشته شد .\r\n\r\nآزاد\r\n11 ق . از نخستين زنان مسلمان ايرانى . وى همسر شهربن باذان و دختر عموى فيروز ديلمى بود .\r\nاين دو از فرماندهان ارتش ساسانى بودند كه سرزمين يمن را طى جنگى از حبشىها بازپس گرفتند و سپس باذان از طرف خسروپرويز فرمانرواى يمن شد .\r\nيمنىها ، آنان را ابناه مىناميدند . پيامبر اسلام ( ص ) در سال هفتم هجرى نامه‌اى براى خسروپرويز ارسال داشتند و او را به اسلام دعوت كردند . وى ضمن پاره كردن نامه پيامبر ( ص ) به باذان نوشت كه ايشان را دستگير كرده و نزد وى بفرستد . باذان نيز به پيامبر ( ص ) نامه‌اى نوشت و تأكيد كرد كه هرچه زودتر ايشان به نزد خسروپرويز حركت كند . دو پيك باذان ، نامه را در مدينه تقديم كردند . حضرت پس از اطلاع از نامهء باذان فرمود : « خداوند شيرويه پسر پرويز را بر پدرش مسلط نمود و او را نابود ساخت و به زودى اسلام مملكت خسرو پرويز را تسخير خواهد كرد . شما به باذان بگوييد به اسلام ايمان آورد » . پيكها به يمن بازگشتند و آنچه شنيده بودند گفتند . چند روز بعد از ورود آنها به يمن ، فرمانى از شيرويه به باذان رسيد و در آن هلاكت خسروپرويز را اعلام و اظهار داشته بود كه متعرض پيامبر ( ص ) نشود . باذان كه پيش‌بينى پيامبر ( ص ) را درست دانست مسلمان شد و از طرف حضرت فرمانرواى يمن گرديد و ايرانيان همراه او نيز مسلمان شدند . فرزند وى به نام شهر نيز حاكم صنعا بود .\r\nپس از حجة الوداع در سال يازدهم هجرت اسود عنسى ادعاى نبوت كرد و گروهى به او گرويدند و سپس به صنعا حمله كرد و شهر بن باذان را به همراه پدرزن او به قتل رساند و به زور با آزاد همسر شهر ازدواج كرد اما الفتى ميان آن‌دو پديد نيامد . پيامبر ( ص ) پس از آگاهى از فتنه اسود ، دستور قتل او را صادر كرد . فيروز ديلمى با مباشرت و راهنمايى آزاد ، اسود را به قتل رساند و فتنه او را خاموش نمود . در تاريخ واقعه اسود اختلاف است . برخى آن را در سال يازدهم هجرت و برخى در سال دهم ذكر كرده‌اند . اما قتل اسود يك ماه پيش از رحلت پيامبر ( ص ) بود .\r\nبرخى منابع ، نام آزاد را نيز مرزبان نوشته‌اند .\r\n\r\nآزاد خان\r\nآزاد بيك سليمان خيل از افغانهاى ساكن كابل بود . در سال 1150 ق . كه كابل به‌تصرف نادرشاه درآمد . او با جمعى ديگر از طوايف افغان داخل سپاه نادرشاه گرديدند ولى مدتى بعد در سال 1154 ق . به همراه نادر شاه به ايران آمد و تا نادر شاه زنده بود يكى از امرا و سركردگان او به شمار مىآمد و برحسب فرمان شاهى به خدمت امير اصلانخان قرقلوى افشار والى آذربايجان پيوست . در سال 1168 آزاد خان ، گيلان را متصرف شد ، ولى سرانجام از\r\n\r\n","description":"","footnote":"","page_name":" 20 ","page_number":22},
  {"content":"\r\n\r\nاز راست به چپ : آزاد خان افغان ، اسماعيل خان ، كريم خان زند ، ابراهيم خان ، ميرزا جعفر خان ، ميرزا عقيل ؟ ، ميرزا مهدى خان ؟ موزهء بريتانيا\r\nمحمد حسن خان قاجار شكست خورد و آنجا را از دست داد . سال بعد در اورمى مجددا محمد حسن خان او را شكست داد و به بغداد رفت و سپاهى فراهم كرد و به جنگ محمد حسن خان شتافت ولى منهزم شد و به موصل و از آنجا به تفليس رفت . پس از مدتى كريمخان او را امان داد و به نزد خويش دعوت كرد .\r\nآزاد خان با كسانش در اروميه به او پيوست و همراه كريم خان به شيراز رفت و سرانجام در اين شهر به بيمارى ديفترى درگذشت .\r\n\r\nآزرميدخت\r\n( - دختر هميشه جوان ) ، 631 م . از زنان فرمانروا . وى دختر خسروپرويز ( 590 - 628 م . ) ، پادشاه ساسانى و خواهر پوراندخت بود كه در جريان هرج و مرجى كه بر كشور و دربار ايران حاكم بود ، توسط بزرگان كشور به پادشاهى رسيد ، اما پادشاهيش چهار ماه بيشتر طول نكشيد . به نوشته دكتر زرين‌كوب « آزرميدخت هم كه در اين ايام بر تخت نشست مثل خواهرش پوران از خود تقريبا هيچ قدرت و اراده‌اى نداشت . مقارن جلوس او سپاهيانى كه در گذشته تحت فرمان شهر براز بودند در نصيبين يك نواده خسرو دوم ( خسروپرويز ) را به نام هرمز پنجم بر تخت نشاندند .\r\nآزرميدخت هم چون اسپهبد خويش ، فرخ هرمزد را كه خواست وى را به عقد خويش درآورد با خدعه به دام هلاك انداخت دچار انتقام پسر او ، رستم فرخ هرمزد ( رستم فرخزاد ) شد و از سلطنت بر كنار شد . »\r\nبه‌نوشته تاريخ بلعمى « چون آرزميدخت به ملك اندر بنشست ، عدل و داد كرد و كس وزير نكرد و پادشاهى خود نگاه مىداشت . » راجع به فرجام كار وى مىنويسد : « رستم پسر وى ( فرخ هرمزد ) سر برداشت و با آرزميدخت جنگ كرد و او را بگرفت و با وى قهر ( جنگ ) كرد و از وى مراد خويش بستد ، بعد از آن هردو چشمش كور كرد و بعد از آن او را بكشت . »\r\n\r\n","description":"","footnote":"","page_name":" 21 ","page_number":23},
  {"content":"\r\n\r\n\r\nآژدهاك\r\nايختوويگو فرزند هووخشتره معروف به اژدهاك بر اريكه سلطنت تكيه زد . در زمان وى همسايگان ماد بر اثر قدرت‌نمايى هووخشتر ياراى تجاوز به سرزمين ايشان را نداشتند . اژدهاك پس از 34 سال سلطنت بر اثر قيام نوه‌اش كوروش در سال 550 . ق . م . بساط عظمتش درهم پيچيد و بدين ترتيب سلسلهء ماد منقرض گرديد .\r\n\r\nآسارهادون\r\nپادشاه آشور ( 681 - 668 پ . م . ) .\r\n\r\nآساك\r\nيكى از پايتختهاى اشكانى .\r\n\r\nآستياگس : - اژدهاك\r\nوى پسر هووخشتر ، و مدت سلطنتش موافق روايات هرودوت از 548 تا 550 بود . در زمان او دولت ماد منقرض گرديد .\r\n\r\nآسروان  ( Asraran ) \r\nروحانيان ، از طبقات بالاى تشكيلات جامعهء ساسانى .\r\n\r\nآسور جديد\r\nاين دوره از 745 تا 607 ق . م . است .\r\nپادشاهان نامى آن :\r\n1 . تيگلات پالسر چهارم\r\n2 . سارگن دوم\r\nاين دولت به دست ماديها منقرض شد .\r\n\r\nآسور قديم\r\nاين عهد تقريبا از 1500 ق . م . شروع شده ، در 900 ق . م . خاتمه مىيابد . بزرگترين پادشاه اين عهد « تيگلات پالسراول » است .\r\n\r\nآسور وسطى\r\nدوره‌اى كه از 900 تا 745 ق . م . مىباشد كه بزرگترين پادشاه اين دوره « آسور نصيرپال » است .\r\n\r\nآسياى صغير\r\nكشورهاى آن سوى فرات كه مركب از ده « خشتره » ( كشور يا شهر ) بود :\r\n1 - ليديه 2 - ايونى 3 - كارى 4 - ميسيه 5 - فريگيه 6 - كاپادوكيه 7 - پافلاگوتيه 8 - بىتىنيه 9 - ليكيه 10 - سوريه\r\n\r\nآسيه خانم\r\n1217 ق . از زنان عابد و نيكوكار بود . وى مادر فتحعلى شاه قاجار ( 1212 - 1250 ق . ) و از طايفه يوخارىباش بود . او در ترويج علم و بزرگداشت علما مىكوشيد . از آثار خير او تعمير مدرسه حكيم هاشم بود كه از آن پس به مدرسه مادر شاه شهرت يافت . او شهريه مرتبى براى طلاب و مدرسان برقرار كرد و اوقاتى براى مدرسان آن منظور نمود . آسيه خانم در تهران درگذشت . جنازه‌اش را بنابر وصيت به نجف منتقل كردند و در روضه حيدريه به خاك سپردند .\r\n\r\nآشتيانى\r\nحاجى ميرزا حسن ، متوفى 28 جمادى الاولى 1319 ه . ق . از مجتهدين بزرگ و فقهاى معروف\r\n\r\n","description":"","footnote":"","page_name":" 22 ","page_number":24},
  {"content":"\r\n\r\nعهد ناصرى . در مسئله الغاى امتياز تنباكو و مقاومتى كه در مقابل ناصر الدين شاه نشان داد شهرت فراوان يافت .\r\n\r\nآشروسنه - اسروشنه\r\nولايتى در ماوراء النهر بين سيحون و سمرقند ، كه در شمال آن چاچ و قسمتى از فرغانه و در جنوب آن كش و چغانيان قرار داشت ، و سمرقند در مغرب و فرغانه در مشرق آن بود . اين سرزمين به واسطه وفور آب و وجود معادن ؛ آبادان و توانگر بوده است . از جمله شهرهاى آن ولايت بنجيكت ، ساباط ، زامين و ديزك بود . فرمانروايان آن ولايت كه افشين لقب عمومى آنها بود در شهر بنجيكت مقر داشتند و مذهب مردم آن ولايت شمنى يا مانوى بوده است .\r\n\r\nآشور  ( Asur ) \r\nآشور يا آسور ، نام قديم ناحيه‌اى در دو طرف رود دجله بين زاب صغير و مرز كنونى سوريه و عراق .\r\nو نيز نام رب النوع سرزمين آشور از غرب به فلات بيابانى بين النهرين مركزى ، از شرق به كردستان ، از شمال به ارمنستان ، و از جنوب به سرزمين بابل محدود بود . اقليم آن سردتر و بارانىتر از بابل ، و قسمت مركزى آن دشت آبرفتى حاصلخيزى بود . در جنگهاى كشورگشايى پادشاهان آشور ، امپراتورى آشور از اطراف مخصوصا به جانب سوريه ، گسترش يافت و امروز معتقدند كه نام سوريه از آسور مشتق است .\r\nپايتخت امپراتورى ابتدا شهر آسور بود ، و بعد به كالح و سپس به نينوا منتقل گرديد ؛ سارگن شهر دورشروكين ( خرساباد كنونى ) را پايتخت قرار داد . چون آشوريها از اطراف در معرض حملات قبايل و بدويان بودند ، مردمى مبارز و جنگجو بار آمدند . و از اين جهت بر بابليها برترى داشتند ولى در فرهنگ به‌پاى اينان نمىرسيدند . دين آنها تا حد زيادى برگرفته از دين بابل حصار استحكامات دفاعى شهر آشور در زمان اتمام ساختمان آن در قرن نهم ق . م .\r\nاز روى قراين مكشوف طى حفريات - و . آندره - رسم شده .\r\n\r\n","description":"","footnote":"","page_name":" 23 ","page_number":25},
  {"content":"\r\n\r\nبود ، قوانين آشور به مراتب شديدتر از قوانين بابل بود و كتيبه‌هاى پادشاهان آشور عمدتا شرح جنگهاى خونين است و آشوريها مخصوصا به سبب قساوت نسبت به ملل مغلوب معروف بودند .\r\nسرزمين آشور در حدود 2300 - 200 ق . م .\r\nجزء امپراتورى سارگن اكدى و جانشينان او و حدود 2050 ق . م . - حدود 1950 ق . م . قسمتى از آن مطيع پادشاهان بابلى اور بود . پس از آن دورهء امپراتورى آشور مىآيد كه تاريخ آن را به سه دوره - آشور قديم ( ح 1950 - 1500 ق . م . ) آشور وسطى ( ح 1500 - 934 ق . م . ) و آشور جديد ( 934 - ح 606 ق . م . ) - تقسيم مىكنند .\r\nمنظرهء حصار آشور از طرف دجله . از روى قراين مكشوف طى حفريات و . آندره رسم شده\r\n( 1 ) امپراتورى قديم تاريخ امپراتورى قديم آشور از سلطنت ( ح 1950 ق . م . ) پوزور - آشور اول آغاز مىگردد ، و از آن به بعد تا مدت دو قرن قدرت سياسى آشور ازدياد و انبساط يافت و آشور به امپراتورى تجارتى ثروتمندى مبدل شد . در حدود 1900 بابل را تاراج كرد . روابط تجارتى پررونقى با آسياى صغير برقرار نمود و پاسگاههاى تجارتى بسيارى داير كرد . در سالهاى بين 1950 و 1750 ق . م .\r\nنواحى آباد جنوب غربى آسيا مورد حملهء سامىنژادها قرار گرفت و تحت اشغال آنان درآمد و اين مهاجمين را بابليها و آشوريها آمورو [ - غربيها 
  ] مىخواندند ، و بعدها اين نام به صورت اموريان در تورات وارد شد . در حدود 1748 ق . م . يكى از سركردگان امورو ، نامش شمشى آداد سلطنت آشور را به دست گرفت و در عهد او و پسرش ، ايشمه - داگان امپراتورى آشور مقتدرترين دولتهاى آن عصر شد . سپس هرج‌ومرج روى داد ، و سرانجام حمورابى بابلى آشور را گرفت ( حدود 1696 ق . م . ) و اين سرزمين تحت حكومت بابل درآمد و از آن به بعد در مدت دو قرن ( حدود 1700 - 1500 ق . م . ) دولت آشور ضعيف و شايد دست‌نشاندهء دولتهاى ديگر بود .\r\n( 2 ) امپراتورى وسطى از حدود 1500 ق . م . تا مدت يك قرن آشور وضع ثابتى نداشته و ظاهرا در قسمتى از اين قرن استقلال داشته و شايد مدتى هم تابع قوم ميتانى بوده و پس از اينكه دولت ميتانى توسط حتىها از پا درآمد ( حدود 1360 ق . م . ) دگربار قد\r\n\r\n","description":"","footnote":"","page_name":" 24 ","page_number":26},
  {"content":"\r\n\r\nبرافراشته و در سلطنت ( حدود 1356 - 1321 ق . م . ) آشور - اوباليت اول ، كشورگشايى را آغاز كرده ، و بر بابل مستولى شده است . در سلطنت طولانى ( 1116 - 1078 ق . م . ) تيگلت پيلسر اول ، كار آشور دگربار بالا عرابهء جنگى آشورى . از نقش برجستهء آشورى در نينوا . قرن هفتم ق . م .\r\nگرفت ، و او شام و فنيقيه را اشغال كرد ، و كوه‌نشينان ارمنستان و زاگرس را مطيع ساخت . پس از وى ، دولت آشور به‌تدريج در مقابل قوم آرامى ضعيف شد ، و در سلطنت ( حدود 966 - 935 ق . م . ) تيگلت پيلسر دوم ، آراميان تا دجله پيش آمدند ، و خاك آشور به حداقل وسعت خود رسيد . ( 3 ) امپراتورى جديد .\r\nامپراتورى جديد آشور به دو مرحله منقسم مىشود . در مرحلهء اول ( 934 - 746 ق . م . ) ابتدا سلاطين آشور به سركوبى آراميان پرداختند ، و آسورنصيرپال سوم با منتهاى بىرحمى در اين امر اقدام كرد ، و امپراتورى را به وسعتى كه در زمان تيگلت پيلسر اول داشت باز گردانيد . پسرش شلمنصر سوم ، با همان نيروى پدر ولى بدون قساوت او ، اساس امپراتورى را مستحكم ساخت ، و اگرچه بعد از او سرزمينهاى اطراف آشور كه به تصرف اين دولت درآمده بود از دست رفت ، در سلطنت ( 810 - 783 ق . م . ) آداد - نيرارى سوم ، دمشق و قسمتى از شام و فلسطين و قسمت اعظم سرزمين ماد تا درياى خزر مطيع دولت آشور شد . پس از آداد - نيرارى دگرباره به انحطاط روى آورد . مرحلهء دوم ( 746 ح - 606 ق . م . ) با روى كار آمدن تيگلت پيلسر سوم آغاز مىشود كه اعتبار آشور را بازگردانيد .\r\nسارگن دوم آوازهء شهرت آشور را بلند كرد . پسرش سناخريب مواجه با قيام همسايگان شد . پسرش اسرحدون از شاهان بزرگ آشور است ، و شهر بابل را كه پدرش ويران كرده بود از نو بنا كرد ، و قسمتهايى از عربستان و ماد را كه ظاهرا پدرش از دست داده بود مطيع ساخت و ممفيس را در مصر گرفت . پسرش آسوربانىپال 36 سال سلطنت كرد ( 668 - 633 ق . م . ) .\r\nاو آخرين پادشاه بزرگ آشور است ، كه دولت عيلام را منقرض كرد . در عهد وى فرهنگ آشورى به اوج رفعت رسيد ، ولى جنگهاى دورهء وى اساس امپراتورى را متزلزل كرد . بعد از او ظاهرا بين جانشينانش بر سر فرمانروايى نزاع درگرفت ، و نبوپلسر كه حكومت بابل داشت اعلام استقلال نموده ، و با هووخشتره ، پادشاه ماد ، عقد اتحاد بست . در 614 ق . م . مادها شهر آسور را گرفته ويران كردند ، و دو سال بعد نينوا نيز دچار همان سرنوشت شد ، و بين 608 و 606 ق . م . حران ( مقر جديد سلطنت آشور ) را هم مادها متصرف شدند ، و دولت آشور برافتاد ؛ دولت بابل از نو قد برافراشت ، و از آن به بعد كوششى براى تجديد امپراتورى آشور به عمل نيامد .\r\n\r\nآشوربانى پال - آسوربانى پال\r\nبزرگترين پادشاه ( 668 - 633 ق . م . ) آشور ، پسر و جانشين اسرحدون . در سلطنت وى امپراتورى\r\n\r\n","description":"","footnote":"","page_name":" 25 ","page_number":27},
  {"content":"\r\n\r\nآشور به اوج رفعت خود رسيد ولى به سبب جنگهايى كه در عهد او روى داد اساس امپراتورى آشور متزلزل شد و چندى بعد دولت آشور منقرض گرديد . وى مصر را گرفت و مملكت عيلام را به آشور ضميمه كرد ( 639 ق . م . ) توطئه وسيعى كه به رهبرى برادرش « شمش - شوم - يوكين » برضد او شكل گرفت سركوب كرد . به امر وى تمام اطلاعات آن عصر به پادشاه آشور بانيپال ، قسمتى از تصاوير موجود بر يك قاب سنگى كه يك صحنهء جنگ را نشان مىدهد .\r\nخط ميخى بر الواحى ضبط و جمع‌آورى شد و در كتابخانه سلطنتى مخزون گرديد . قسمت زياد اين الواح در موزهء بريتانيايى موجود و از مآخذ عمومى اطلاعات كنونى از تاريخ و تمدن آشور مىباشد .\r\nگاو بالدار ، از قصر آسوربانىپال دوم ، در شهر كالح ، موزهء هنرى مترپليتن ، نيويورك\r\n\r\nآشور نصيرپال\r\nپادشاه ( 884 - 859 ق . م . ) بزرگ و جنگجوى آشور . كشورش را از غرب تا درياى مديترانه گسترش داد . امور مملكت را منظم كرد . به دست اسرا و به وسيلهء خراجهايى كه گرفت ، كالح را از نو بنا كرده پايتخت قرار داد . بعد از او پسرش شلمنصر سوم به پادشاهى رسيد .\r\n\r\nآصف الدوله\r\nلقب « آصف الدوله » معمولا به وزرا داده مىشد . به مناسبت آنكه آصف بن برخيا ، وزير\r\n\r\n","description":"","footnote":"","page_name":" 26 ","page_number":28},
  {"content":"\r\n\r\nمعروف سليمان پادشاه محتشم يهود بوده است .\r\nنخستين كسى كه در دولت قاجار به اين لقب شناخته شد ( ولى بدان شهرتى نيافت ) ميرزا شفيع مازندرانى ، صدر اعظم فتحعلى شاه ، بود . پس از او اللهيار خان ، پسر بزرگ ميرزا محمد خان بيگلربيگى « دولّوى قاجار » صاحب اين لقب شد .\r\n\r\nآغاباجى\r\n1248 ق . ملقب به آغا بيگم از زنان شاعر بود .\r\nوى دختر ابراهيم خان جوانشير شوشى ، از اهالى قره‌باغ بود . در سال 1213 / 1214 ق . به ازدواج فتحعلى شاه قاجار ( 1212 - 1250 ق . ) درآمد ولى تا پايان عمر باكره ماند و سالها در منزل بزرگى در نزديكى امامزاده قاسم زندگى مىكرد . سپس به قم رفت و در آن شهر اقامت نمود و مستمرى او از درآمد آن شهر و توابع تأمين مىگرديد . وى در شهر قم درگذشت .\r\n\r\nآغابيگم طباطبايى\r\n1323 ق . از زنان فقيه ، محدث ، سخنور ، عابد و زاهد . مقامات علوم اسلامى و ادبيات عرب را از علماى آن زمان فراگرفت . سپس نزد مردان دانشمند خانواده‌اش فقه آموخت . زمانى كه به سن رشد رسيد او را به ازدواج سيد على طباطبايى بروجردى درآوردند و از او پسرى آورد به نام سيد حسين ( آيت الله عظمى بروجردى مرجع تقليد عصر ) ( - 1380 ق / 1340 ش . ) .\r\nخانواده آغابيگم از خاندانهاى بزرگ علم و فضيلت در بروجرد بود و از ميان آنها مردان و زنان بزرگى برخاستند .\r\nآن مرحومه در بروجرد درگذشت و برحسب وصيتش ، پيكرش را به نجف اشرف منتقل كردند و در وادى السلام به‌خاك سپردند .\r\n\r\nآغاجرى\r\nنام طايفه‌اى است كه به صورت آقاجرى هم ضبط شده است ، اين قبيله از تركمانان اغوز ساكن ماوراء النهر بودند كه اصل آنها بنا به نوشتهء رشيد الدين به مغولان مىرسد كه نخست با چند طايفهء ديگر ، به نام آيغور خوانده مىشدند و سپس به سبب اينكه در حدود بيشه‌ها سكونت داشتند « آغاج ايرى » به معنى « مرد بيشه » ناميده شدند .\r\n\r\nآغاجى\r\n1 - عنوان منصب خاصى در دستگاه سلاطين و امراى ماوراء النهر خراسان كه دارندهء اين منصب كه ظاهرا مخصوص حاجبان بوده و در دوره غزنويان و سلجوقيان و ظاهرا سامانيان وجود داشته است . از نوشته‌ها چنين برمىآيد كه آغاجى مخصوصا در مواقعى كه امير در خلوت بود و يا كسى را نمىپذيرفته ، واسطه رساندن مطالب و مهمات و نامه‌هاى فورى و مهم به امير يا سلطان بوده است . در دورهء مغول براى متصدى عنوان آغاجى غالبا ( ترخان ) به كار مىرفته است .\r\n2 - ابو الحسن على ابن الياس آغاجى نجارى از شعراى فارسىزبان قرن چهارم ه . از امراى دربار سامانيان\r\n\r\nآغاز تاريخ\r\nتاريخ از زمانى شروع مىشود كه شهادتهاى كتبى ، و تاريخى راجع به وقايع و حوادث آن زمان به دست آمده و اعصارى كه قبل از آن گذشته ازمنهء قبل از تاريخ به شمار مىرود .\r\n\r\n","description":"","footnote":"","page_name":" 27 ","page_number":29},
  {"content":"\r\n\r\n\r\nآغا سلطان\r\nپس از 938 ق . از زنان فاضل ، عابد و نيكوكار بود . او دختر طهماسب قلى بيگ از بزرگان دولت صفوى بود . آغا سلطان در دربار پادشاهان صفوى بزرگ شد و علوم و فنون اسلامى و ادبيات را از فاضلترين علماى اصفهان فراگرفت . وى در اصفهان آثار و اقدامات ارزشمندى انجام داد كه از جمله آنها تعمير و بناى يك قسمت از مسجد جامع اصفهان و تعمير و تزيين قسمت ديگرى است كه صاحب بن عبّاد بنا نهاده بود . به نوشته تذكرة القبور ، آغا سلطان در اصفهان درگذشت و در بقعه على بن سهل دفن شد .\r\n\r\nآغا كوچك\r\nقرن سيزدهم هجرى . وى از زنان شاعر بود .\r\nپدرش شاهزاده سيف الله سردار مفخم و مادرش آغا ، نوهء عبد الوهاب معتمد الدوله ، متخلص به نشاط بود . از اين‌رو نسب او يك طرف به فتحعلى شاه قاجار ( 1212 - 1250 ق . ) و از طرف ديگر به سلسله صفوى مىرسيد .\r\n\r\nآفاق جلاير\r\nقرن نهم و دهم هجرى . وى از زنان نامدار شاعر بود . وى دختر امير على جلاير و خواهر امير حسين جلاير از سرداران و شاعران قرن نهم و دهم هجرى و نيز همسر امير درويش على كتابدار ( برادر امير على شيرنوايى ) بود . به نوشته تذكره مرآت الخيال وى در ايام سلطنت سلطان حسين بايقرا ( 875 - 912 ق . ) در هرات مرجع خاص و عام و صاحب خدم و حشم و املاك فراوان بود و از اموال خود براى فضلا و شعرا مقررى تعيين كرده بود و داستان تأخير مقررى خواجه آصفى و مطايبه او با آفاق مشهور است .\r\n\r\nآقا خان بيگدلى\r\nاز بزرگان طايفه شاملو و از رجال زمان نادرشاه افشار و پدر حاج لطف‌على خان متخلص به آذر ، صاحب تذكرهء آتشكده مىباشد . در سال 1148 ه . ق .\r\nكه نادر شاه در دشت مغان به سلطنت جلوس كرد ، بسيارى از حكام را تغيير و تبديل داد ، آقا خان بيگدلى كه از جمله حضار دشت مغان و همراهان موكب نادرشاه بود ، به سمت حكومت لار و بندرعباس و سواحل خليج فارس ، تعيين و اعزام گرديد و در سال 1250 ه . ق . درگذشت .\r\n\r\nآقا خان نورى\r\nصدر اعظم ناصر الدين شاه و جانشين اميركبير .\r\nوى با سفارت انگليس پنهانى روابطى را برقرار كرد ميرزا آقا خان نورى - صدر اعظم\r\n\r\n","description":"","footnote":"","page_name":" 28 ","page_number":30},
  {"content":"\r\n\r\nولى حاجى ميرزا آقاسى از جريان باخبر شد و او را به چوب بسته و به كاشان تبعيد كرد . به محض درگذشت محمد شاه ، مهد عليا صاحب اقتدارى شد ، ميرزا آقا خان خود را شتابان به تهران رسانيد و به خانهء او رفت و ليكن زمانى كه اميركبير به تهران رسيد او را از اينكه بدون اجازه از تبعيدگاه خود خارج شد ، مؤاخذه كرد لذا ميرزا آقا خان به سفارت انگليس پناهنده شد و سفير اعلام نمود ميرزا تبعه دولت انگليس است .\r\nبالاخره مقرر گرديد ميرزا در خانهء خود بماند و بيرون نيايد . ليكن ميرزا آقا خان به كمك مهد عليا مادرشاه و دستهاى خارجى و شاهزادگان دربار به دسيسه‌چينى مشغول شدند ، شاه را از اميركبير ترسانيدند تا او را معزول و سرانجام به كشتن دادند . آقا خان سرانجام در 1281 ه . ق . در قم درگذشت .\r\n\r\nآقا محمد خان قاجار\r\nاولين پادشاه قاجاريه كه پس از برانداختن مخالفان خود در نوروز 1200 ه . ق . در تهران پادشاهى خود را اعلام كرد ولى از تاجگذارى خوددارى نمود تا اينكه در 1210 بنا به درخواست مكرر مردم راضى شد كه مراسم تاجگذارى را به عمل آورد و در قصرى كه در تهران در كاخ گلستان ساخته بودند تاجگذارى كرد و ديهيمى مدور كه به نام كلاه كيانى خوانده مىشد بر سر گذاشت . وى در طى حكومت خود توانست قسمت اعظم خاك ايران را تحت انقياد خويش درآورد . وى غالبا به‌جاى به كار بردن شمشير ، با تدبير و دادن رشوه به مقاصد و نيات خود مىرسيد . وى مردى سنگدل و خشن و كينه‌توز بود و قتل عامهاى مكررى در تاريخ ايران انجام داد .\r\nوى با مردم كرمان پس از گرفتارى لطفعلى خان زند به قساوت رفتار نمود و دژخيمان او بيست هزار جفت چشم اهالى را از حدقه درآوردند . سپس دستور داد كه ششصد نفر امير كرمانى را گردن زده و سرهاى آنان را به توسط سيصد تن ديگر كه آنها را نيز بعد كشتند به آقا محمد خان قاجار\r\nشهر بم حمل كردند و در آنجا در نقطه‌اى كه لطفعلى خان دستگير شده بود از سرهاى كشتگان مناره‌اى ساختند . آقا محمد خان هنوز در تهران مستقر نشده بود كه فرمان نبش قبر كريم خان زند را داد و حكم كرد استخوانهاى وى را از شيراز آورده و در زير پلكان قصرش دفن سازند تا هر وقت به آنجا داخل يا خارج مىشود بر استخوانهاى آن پادشاه عادل گام گذارد . وى در سال 1211 ه . ق . در سن 63 سالگى به دست خدمتكاران خود به قتل رسيد .\r\n\r\n","description":"","footnote":"","page_name":" 29 ","page_number":31},
  {"content":"\r\n\r\n\r\nآقاوان - آقاآن\r\nجمع لفظ مغولى آقا\r\n\r\nآقبوقا جلاير\r\nآقبوقا جلاير يا « آقبوقا بهادر » ، متوفى 649 ه . ق . امير و سردار مغول ، از خاندان جلاير .\r\nوى از ايناق‌ها و خواص تكودار خان بود ، و بعد به گيخاتو خان ، كه دختر وى در حبالهء نكاح او بود پيوست ، و در نزد او قربت تمام يافت .\r\nبايدو خان او را به رسانيد . امير شيخ حسن بزرگ ، معروف به شيخ حسن جلاير و حسن ايلكانى ، از نوادگان او بودند .\r\n\r\nآقچه\r\nكلمهء تركى به معنى « سفيد كوچك ، سفيدك » نامى است كه در دولت عثمانى به سكه‌هاى سيمين مىدادند . اين اصطلاح پيش از آن در زمان سلجوقيان عراق در قرن پنجم رواج داشت .\r\n\r\nآق سنقر\r\nمكنى به ابو سعيد و معروف به اتابك آق سنقر ، متوفى به سال 487 ه . ق . امير ترك‌نژاد و مؤسس سلسله آل زنگى و اتابكان موصل و شام و جزيره . وى در زمان سلطان محمود سلجوقى امارت بغداد يافت .\r\nبه امر سلطان ، همت به دفع صليبيها و استخلاص حلب از محاصره آنها گماشت . در بازگشت به موصل ، در مسجد جامع آن ولايت به دست فداييان اسماعيليه مقتول شد ، و پسرش عماد الدين زنگى به‌جاى او نشست .\r\n\r\nآقشاه\r\nسردار معروف سلطان جلال الدين منكبرنى .\r\n\r\nآق‌قويونلو\r\nطايفه‌اى تركمن در 872 ه . كه مركز آنها ، « ديار بكر » بوده و « بايندرى تركمن » هم ناميده مىشده‌اند اولين كسى كه از اين طايفه مشهور گرديد « بهاء الدين قراعثمان » معروف به « قرا ايلك » است . پس از قراعثمان نوادهء او ، ابو نصر حسن بيك ، كه او را به مناسبت قامت بلندش به تركى « اوزون حسن » يعنى حسن دراز مىخواندند ، بنيانگذار سلسله‌اى به نام آق‌قويونلو گرديد . اوزون حسن پس از غلبه بر جهانشاه و كشتن ابو سعيد تيمورى شاهنشاه ايران شد . آخرين پادشاه اين سلسله « الوندبيك » است كه به دست شاه اسماعيل صفوى كشته شده و دولت آق‌قويونلو در 920 ه . منقرض گشت .\r\n\r\nآكيتو  ( Akitu ) \r\nدر آشور مانند بابل مراسم دينى شامل دعا و قربانى و نذر ، هم به صورت عمومى و هم به صورت خصوصى بود . مراسم مربوط به هر خدا را « آكيتو » مىناميدند كه عبارت از حركت دسته‌جمعى مردم بوده و در طى آن تنديس خدا را به پرستشگاهى مىبردند كه آن نيز آكتيو ناميده مىشد و در خارج از شهر قرار داشت .\r\n\r\nآكيناكس  ( Akinakes ) \r\nخنجر كوتاه سكاها .\r\n\r\n","description":"","footnote":"","page_name":" 30 ","page_number":32},
  {"content":"\r\n\r\n\r\nشجره‌نامه امراى آق‌قويونلو\r\n\r\nآگنى\r\nرب النوع آتش ، از مهمترين خدايان عصر « ودايى » .\r\n\r\nآل\r\nلفظ عربى به معنى خاندان و دودمان . عنوان سلسله‌هاى فرمانروايان و نيز خاندانهاى بزرگ كه با لفظ آل شروع مىشود معمولا صورت ديگرى نيز دارند ، مانند آل زيار و زياريان ، آل عباس يا بنى عباس يا عباسيان و غيره .\r\n\r\nآل اخشيد : - اخشيد\r\n\r\nآل افراسياب\r\nسلسلهء آل افراسياب يا ملوك خانيه يا آل خاقان يكى از دودمانهاى ترك مسلمان بودند كه پادشاه آنان مدت دويست سال در ماوراء النهر سلطنت كردند و دولت سامانيان به دست همين سلسله منقرض شد .\r\nاولين كسى كه از اين خاندان به حكومت رسيد ، بغرا خان بود كه نامش را هارون بن سليمان و لقبش را شهاب الدوله قيد كرده‌اند . بغرا خان در سال 383 بخارا را به تصرف خويش درآورد و چون به آب و هواى اين شهر عادت نداشت ، به جانب تركستان عزيمت كرد ولى در ميان راه بدرود حيات گفت . از پادشاهان اين سلسله نصر بن على ، قليچ طمغاج خان و قليچ\r\n\r\n","description":"","footnote":"","page_name":" 31 ","page_number":33},
  {"content":"\r\n\r\nارسلان خان را مىتوان نام برد . نيز - ايلك خانيان .\r\n\r\nآلافرنگ\r\nپسر گيخاتو ايلخان مغول .\r\n\r\nآلان  ( Alan ) \r\nناحيه‌اى است در قفقاز ، شمال ايران ، و مغرب درياى خزر و شهرهاى مهم آن را باكو ، گنجه ، شماخى ، دربند ، ايروان و نخجوان تشكيل مىدهد .\r\n\r\nآلانها\r\nقومى وحشى بودند كه برخى آنها را از نژاد سكاهها مىدانند و عدهء ديگرى آنها را آرياييهاى ايرانى مىدانند . آلانها كه در پشت كوههاى قفقاز ساكن بودند در 75 م . به آذربايجان و ارمنستان هجوم آورده ، و به غارت پرداختند و پس از سه سال غارت و خرابى بسيار به محل اوليه خود بازگشتند .\r\n\r\nآلب ارسلان\r\nفرزند چغرى بيك داود كه به دستيارى ابو على حسن بن على طوسى معروف به خواجه نظام الملك خود را شاه خواند و در 455 ه . به تخت نشست . وى فتوحات طغرل را دنبال كرد . ارمنستان و گرجستان و ابخاز را در سال 456 تسخير كرد و در سال 458 در هنگامى كه به مرو بازگشت پسرش ملكشاه را رسما به وليعهدى برگزيد . وى پس از جنگى عظيم با امپراتور روم شرقى « رومانس ديوجانس » ملازگرد ، اورفه و انطاكيه را تصرف كرد و با فتح ملازگرد بود كه استيلاى تركان سلجوقى بر آسياى صغير آغاز شد و به تدريج در آن ناحيه شعبه‌اى از سلاجقه كه سلجوقيان روم خوانده مىشوند جاى گرفتند و دولتى بزرگ تشكيل دادند .\r\n\r\nآل باوند\r\nآل باوند يا باونديان كه همهء آنان به اسپهبد ملك الجبال ملقب بودند ، خود را از اعقاب « به او » مىدانستند . اينان از اواخر عهد ساسانيان بر قسمتى از جبال طبرستان تسلط يافته بودند . پس از حملهء تازيان به ايران دايرهء نفوذ آنان كاسته شد تا در نتيجه اتحاد با آل قارون قدرتى براى مقابله با حكام عرب يافتند و خلفا ناگزير شدند با آنان مدارا كنند و به خراجى قانع شوند . از ميان خاندانهاى مختلف قديم طبرستان كه از جبال قارن تا رويان امارت داشتند آل باوند از همه قويتر بودند به‌طورى كه در طبرستان سه بار به حكومت رسيدند . شهر ياران آل باوند كه در حقيقت حكومت آنان را يكى از حكومتهاى ملى ايران بايد ناميد تا سال 606 ه . در گيلان و طبرستان و قومى حكمرانى داشتند . باونديان به دست سلطان محمد خوارزمشاه از ميان رفتند .\r\n\r\nآل برمك : - برمكيان\r\n\r\nآل بويه - ديالمه\r\nابو شجاع بويه پسر فناخسرو جد آل بويه كه نسبت خود را به مهرنرسى وزير بهرام گور مىرسانيد .\r\nاز طايفه شرزيل آوند از اهالى قريهء كيا كليش در ديلمان بود و نخست به ماهيگيرى مىپرداخت . سپس شخصيتى يافته به خدمت ماكان‌كاكى سردار امير نصر سامانى درآمد و پس از مرگ وى در سپاه مردآويج زيارى داخل شد . بويه سه پسر داشت : على ، حسن و احمد كه نخستين در خدمت ماكان‌كاكى بود و سپس به مردآويج زيارى پيوست و از طرف او به حكومت كرج ابو دلف در بين همدان و اصفهان كه محل آن را با كرهرود اراك تطبيق كرده‌اند منسوب شد .\r\n\r\n","description":"","footnote":"","page_name":" 32 ","page_number":34},
  {"content":"\r\n\r\nقدرت على به تدريج افزون شد و به يارى سپاهيان ديلمى ، اصفهان و ارجان را در 320 ه . و نوبند جان را در 321 ه . مسخر ساخت . آن‌گاه بعضى از نواحى فارس و خوزستان را بگرفت و از طرف خليفه به عماد الدوله و برادرش حسن به ركن الدوله و احمد به معز الدوله لقب يافت . آل بويه پس از معز الدوله و ركن الدوله به سه طبقه قسمت مىشوند :\r\nاول - ديلميان فارس ، دوم - ديلميان عراق و خوزستان و كرمان ، سوم - ديلميان رى و همدان و اصفهان .\r\nآل بويه شيعه مذهب بودند و در ترويج آن مذهب با جدى بليغ مىكوشيدند . عزادارى براى سيد الشهدا و اهل بيت يادگار زمان ايشان است .\r\nپادشاهان آل بويه اولين خاندان ايرانى هستند كه توانستند بر خلفاى بغداد تسلط پيدا كنند . ايشان خلفايى را كه بازيچه‌اى بيش در دست ايشان نبودند برداشته و خليفه‌اى ديگر به‌جاى آن مىگماشتند . تا زمان آل بويه عنصر ترك بر دستگاه خلافت نفوذ داشت و با روى كار آمدن آل بويه به سيطره ايشان خاتمه داده شد .\r\n\r\nنامهاى آل باوند\r\n\r\n1 - اسپهبدان\r\n\r\n","description":"","footnote":"","page_name":" 33 ","page_number":35},
  {"content":"\r\n\r\n\r\n2 - ملوك جبال\r\n\r\n3 - ملوك جبال\r\n\r\n","description":"","footnote":"","page_name":" 34 ","page_number":36},
  {"content":"\r\n\r\nامراى آل بويه عبارتند از :\r\nالف - ديلمان فارس :\r\n1 - على بن بويه . عماد الدوله ابو الحسين ( جلوس 320 ه . ق . ) .\r\n2 - خسرو بن حسن . عضد الدوله ابو شجاع ( جلوس 338 ه . ق . ) .\r\n3 - شيرذيل بن خسرو . شرف الدوله ابو لفوارس ( جلوس 372 ه . ق . ) .\r\n4 - مرزبان بن خسرو . صمصام الدوله ابو كاليجار ( جلوس 379 ه . ق . ) .\r\n5 - فيروز بهاء الدوله ابو نصر ( از ديلميان عراق ) ( جلوس 488 ه . ق . ) .\r\n6 - سلطان الدوله ابو شجاع پسر بهاء الدوله ( جلوس 403 ه . ق . ) .\r\n7 - مرزبان خمام الدوله ابو كاليجار ( جلوس 417 ه . ق . ) .\r\n8 - خسرو فيروز بن ابو كاليجار الملك الرحيم ( جلوس در سال 440 ) . وى در سال 447 ه . به دست سلطان طغرل سلجوقى اسير شد .\r\nب - ديلمان عراق ، اهواز ، كرمان :\r\n1 - احمد بن بويه معز الدوله ، ابو الحسن ( جلوس 320 ه . ق . ) .\r\n2 - بختيار بن احمد ، عز الدوله ( جلوس 356 ه . ق . ) .\r\n3 - خسرو بن حسن عضد الدوله ملك فارس ( جلوس 367 ه . ق . ) .\r\n4 - شيرذيل بن خسرو شرف الدوله « ملك فارس » ( جلوس 372 ه . ق . ) .\r\n5 - فيروز بهاء الدوله ابو نصر ( جلوس 379 ه . ق . ) .\r\n6 - سلطان الدوله ابو شجاع فرزند بهاء الدوله از ملوك فارس ( جلوس 403 ه . ق . ) .\r\nاول - ديلمان عراق :\r\n1 - ابو على حسن بن بهاء الدوله شرف الدوله ( جلوس 411 ه . ق . ) .\r\n2 - ابو طاهر بن بهاء الدوله جلال الدوله ( جلوس 416 ه . ق . ) .\r\n3 - مرزبان عماد الدوله ابو كاليجار « ملك فارس » ( جلوس 435 ه . ق . ) .\r\n4 - خسرو فيروز بن ابو كاليجار ( ملك الرحيم ) ملك فارس ( جلوس 440 ه . ق . ) . اين سلسله در سال 447 به دست طغرل سلجوقى منقرض شد .\r\nدوم - ديلمان كرمان :\r\n1 - ابو الفوارس بن بهاء الدوله . قوام الدوله ( جلوس 403 ه . ق . ) .\r\n2 - عماد الدوله ابو كاليجار ( جلوس 419 ه . ق . ) .\r\n3 - ابو منصور .\r\nاين سلسله به دست فضلويه شبانكاره در سال 448 ه . ق . منقرض شد .\r\nج - ديلمان رى و همدان و اصفهان .\r\n1 - حسن بويه ركن الدوله ( جلوس 320 ه . ق . ) .\r\n2 - مؤيد الدوله ابو منصور « در اصفهان » ( جلوس 366 ه . ق . ) .\r\n3 - على ، فخر الدين ابو الحسن ( جلوس 366 ه . ق . ) .\r\n4 - رستم ، مجد الدوله ابو طالب ( جلوس 387 ه . ق . در سال 420 به دست سلطان محمود خلع شد ) .\r\n5 - شمس الدين ابو طاهر « فقط همدان » ( جلوس 387 ه . ق . ) .\r\n6 - بهاء الدوله ابو الحسن ( جلوس 412 ه . ق . ) در سال 414 به دست ابن كاكويه معزول شد . هويت\r\n\r\n","description":"","footnote":"","page_name":" 35 ","page_number":37},
  {"content":"\r\n\r\nشخص اخير دقيقا معلوم نيست . نيز - ديلميان .\r\n\r\nآل برهان - بنى مازه\r\nاز خاندانهاى مشهور و بزرگ بخارا در قرن ششم ه . ق . گذشته از رياست مذهبى ، در بعضى مواقع بزرگان اين خاندان مقام امارت بخارا را نيز داشته‌اند . و در اواخر دولت قراختاييان ، امور بخارا به كلى در اختيار آنها بود ، و آنها به قراختاييان ، باج مىگذاردند . چون جد بزرگ اين خاندان امام برهان الدين عبد العزيز ابن مازه نام داشته است اين سلاله را هم آل برهان و هم بنى مازه خوانده‌اند .\r\n\r\nآل تبان - تبانيان\r\n\r\nآلتمغا\r\nاصطلاح مغولى به معنى مهر سرخ ، مهر مربعى كه به تقليد از روى مهر چينيان ساخته شد . اين مهر را با مركب سرخ مىآلودند و بر فرمانها و مكتوبات مىزدند . هنگام سلطنت غازان خان به مناسبت مسلمان شدن او « آلتمغا » را به صورت دايره درآوردند و بر آن نام خداوند و رسول او محمد ( ص ) را نقش كردند .\r\nنيز - آل تمغا .\r\n\r\nآل تمغا ( آلتمغا )\r\nواژه‌اى مغولى و مركب است از « آل » - سرخ و « تمغا » - مهر و نشان و در دو معنى به كار مىرفته است :\r\n1 - مهرى كه در زمان ايلخانان ( 756 - 654 ) و سپس در دورهء جلايريان ( 814 - 736 ) غالبا\r\n\r\nنامهاى اميران آل برهان\r\n\r\n","description":"","footnote":"","page_name":" 36 ","page_number":38},
  {"content":"\r\n\r\nبه شكل چهارگوشى ساخته مىشد و با شنجرف و مركب سرخ روى نامه‌ها و « يرليغها » ( فرمانها ) مىزدند .\r\n2 - نوعى از ديوانات بود كه ظاهرا در تداول ديوانى اواخر دورهء ايلخانان رواج داشته و اين اصطلاح همان آل تمغا بوده كه توسعا به فرمانى خاص كه با همان مهر ممهور مىشده اطلاق گرديده است . اين نوع فرمان در تأييد و تأكيد فرمانهاى قبلى و ظاهرا هنگامى صادر مىشده كه فرمان قبلى اجرا نشده بوده است .\r\n\r\nآلتونتاش\r\nحاجب ابو سعيد ( نام ديگر او هارون ) . آلتونتاش غلام تركى بود كه بعدا سردار سبكتكين غزنوى و دو جانشين او ، و نيز والى خوارزم گرديد . وى در زمان سبكتكين به مقام حاجب بزرگ كه عاليترين مقام در ميان حاجبان بود نايل آمد . پس از فتح خوارزم با لقب خوارزمشاه به حكومت آنجا منصوب و تا زمان مرگ خود در سال 423 ه . اين مقام را حفظ كرد .\r\n\r\nآلتين تپه  ( Altin Tepe ) \r\nمكان تاريخى واقع در 20 كيلومترى مشرق از زنجان كه در آنجا آثارى از دوران اورارتو پيدا شده .\r\n\r\nآل جستان : - جستانيان\r\n\r\nآل جلاير - امراى ايلكانى : - جلايريان\r\n\r\nآل جنفه : - غسانيان\r\n\r\nآل خاقان : - آل افراسياب\r\n\r\nآل خاقان : - ايلك خانيان\r\n\r\nآل خجند\r\nطايفه‌اى كه نسب خود را به « مهلب ابن ابى صفره » سردار مشهور اموى مىرسانند و اصلا در خجند از شهرهاى ماوراء النهر مىزيسته‌اند كه بعدا به اصفهان آمده و جمال الدين عبد الرزاق اصفهانى در دربار صدر الدين خجندى مىزيسته و مداح او بوده .\r\n« صدر الدين عبد اللطيف بن محمد » از رؤساى آل خجند و هم از فضلا و ادباى ايران كه در سال 580 ه . ق . وفات يافت .\r\n\r\nآل دابويه : - دابويه\r\n\r\nآل زنگى\r\nسلسلهء امراى مستقل ترك‌نژاد كه از 521 تا حدود 648 ه . ق . در موصل و سنجار و جزيره و شام به نام اتابكان موصل ، اتابكان سنجار و اتابكان شام حكومت كرده‌اند . چون همهء آنها از اولاد عماد الدين زنگى ، اتابك موصل ، بودند به نام آل زنگى يا امراى زنگى موسوم مىشدند .\r\n\r\nآل زيار\r\nدولت زياريان در اوايل قرن چهارم هجرى به دست مرد آويج در مغرب متصرفات سامانيان تشكيل يافت .\r\nمرد آويج ، از سرداران اسفار بن شيرويه بود كه بر وى شوريد و سپاه وى را در سال 315 در قزوين شكست داد . اسفار كشته شد و مردآويج خود را سلطان خواند .\r\nاز اين خاندان كه همگى ايران‌دوست و پيرو آيين تشيع و درصدد برانداختن حكومت و سلسلهء خلفاى عباسى\r\n\r\n","description":"","footnote":"","page_name":" 37 ","page_number":39},
  {"content":"\r\n\r\nو احياى استقلال و مجد و عظمت ايران بودند ، هشت نفر سلطنت كردند كه عبارتند از :\r\n1 - مرد آويج بن زيار ( حكومت 316 - 323 ه . ق . ) .\r\n2 - وشمگير بن زيار . ابو منصور ظهير الدوله ( حكومت 323 - 356 ه . ق . ) .\r\n3 - بيستون بن وشمگير ابو منصور ظهير الدين ( حكومت 366 - 366 ه . ق . ) .\r\n4 - قابوس بن وشمگير شمس المعالى ابو الحسن ( حكومت 366 - 403 ه . ق . ) .\r\n5 - منوچهر بن قابوس . فلك المعالى ( حكومت 403 - 402 ه . ق . ) .\r\n6 - انوشيروان بن منوچهر . ابو كاليجار ( حكومت 420 - 434 ه . ق . ) .\r\n7 - كيكاووس .\r\n8 - گيلانشاه .\r\n\r\nآل ساسان : - زياريان\r\n\r\nآل سامان : - سامانيان\r\n\r\nآل سلجوق : - سلجوقيان\r\n\r\nآل شنسب\r\nشنسبيان ، سلسله‌اى از سلاطين و امراى محلى ولايت غور كه از عهد صفاريه در آن ولايت حكومت مستقل كم اهميتى داشته‌اند ، و بعدها ، رفته رفته قدرت و نفوذى در آن حدود كسب كرده . از حدود سنهء 543 تا 612 ه . ق . به غير از ولايت غور و فيروزكوه ، در غزنين و بلاد مجاور نيز حكومت كرده‌اند و در اين سال دولت آنها به دست سلطان محمد خوارزمشاه منقرض گشته است . امراى اين سلسله نسب خود را به شنسب نامى از اهل غور مىرسانيده‌اند كه گويند از نژاد ضحاك تازى بوده ، و در زمان امير المؤمنين على ابن ابى طالب ( ع ) و به دست او اسلام آورده است . مقارن دولت سلطنت محمود غزنوى ، امير محلى اين ناحيه از شنسبيان محمد ابن سورى نام داشت كه غالبا متعرض بلاد سبكتكين و محمود بود . سلطان محمود در 401 ه . ق . وى را مغلوب كرد ، و ولايت غور را بگرفت و محمد ابن سورى را محبوس داشت تا خود را در حبس هلاك نمود . و سپس حكومت غور را به پسر وى ابو على داد . از آن پس ، امراى غور دست نشانده و مطيع سلطان غزنوى شدند و سلطان مسعود غزنوى نيز چندين بار در ولايت غور لشكركشى نمود ، و شنسبيان ، كه امراى محلى آن ولايت بودند ، پس از آن ، باوجود ضعف و انحطاط تدريجى غزنويان ، همواره از آنها اطاعت و تبعيت مىنمودند . با قتل معز الدين محمد سام ( معروف به شهاب الدين غورى ) دولت شنسبيان به ضعف و تجزيه افتاد ، و عاقبت به دست سلطان محمد خوارزمشاه دولت آنها برافتاد .\r\nغير از شنسبيان غور ، يك دستهء ديگر از شنسبيان در طخارستان حكومت مىكرده‌اند . پايتخت شنسبيان طخارستان باميان بوده است . شاخه‌اى از آنها نيز ، بعد از تصرف غزنين ، در آنجا حكومت كرده‌اند . نيز - غوريان .\r\n\r\nآل صاعد\r\nخاندانى از معاريف اصفهان كه رياست حنفيان آن شهر در قرن ششم ه . ق . با آنها بوده . آل صاعد غالبا با آل خجند كه رئيس شافعيان اصفهان بودند\r\n\r\n","description":"","footnote":"","page_name":" 38 ","page_number":40},
  {"content":"\r\n\r\nرقابت داشته‌اند . بعضى از شعرا نيز مانند جمال الدين اصفهانى و پسرش كمال اسماعيل آنها را ستوده‌اند .\r\nاختلاف و رقابت بين آل صاعد و آل خجند غالبا منتهى به مبارزات بين حنفيان و شافعيان مىشده است ، و غالبا در اين منازعات قتلها و غارتها واقع مىگرديده است و هربار محله‌اى در اصفهان زيرورو مىشده است .\r\n\r\nآل طاهر : - طاهريان\r\n\r\nآل عراق - خوارزمشاهيان قديم\r\nحكام قديم خوارزم ، خاندان حكام قديم خوارزم كه در شهر كاث يا كات واقع در مشرق جيحون به عنوان خوارزمشاه حكومت مىكرده‌اند و نسب خود را به كيخسرو ساسانى مىرسانيده‌اند و ظاهرا از دورهء قبل از اسلام در اين ناحيه حكومت مىكرده‌اند . از مشاهير امراى اين خاندان يكى ابو سعيد احمد ابن محمد ابن عراق است كه اصلاحاتى در تاريخ خوارزمى كرد .\r\nخاندان آل عراق حكام قديم خوارزم نيز خوانده مىشدند كه به دست مأمونيان در سنهء 385 ه . ق .\r\nبرافتاد .\r\n\r\nآل فريغون\r\nسلسله امراى مستقل ولايت جوزجانان كه از حدود 279 تا سنهء 401 ه . ق . در آن ولايت فرمانروايى كرده‌اند ، و قبل از آن نيز اين خاندان به احتمال قوى در آن ولايت اقتدار داشته‌اند . ولايت جوزجانان ناحيه‌اى بوده است بين مرو الرود و بلخ ، و مركز آن ولايت يهوديه نام داشته . امراى آل فريغون در حمايت و نگهدارى و تشويق اهل فضل و ادب اهتمام داشته‌اند ، چنانچه بديع الزمان همدانى ، ابو بكر خرازى ، مؤلف مفاتيح العلوم و ابو الفتح بستى بدانها انتساب داشته‌اند . از امراى اين خاندان ابو الحارث محمد ابن فريغون با سبكتكين غزنوى خويشى داشت ، و در اوايل استيلاى محمود غزنوى در خراسان وفات يافت . بعد از او پسرش ابو نصر احمد ابن ابو الحارث به امارت جوزجان نشست و او در سنهء 401 ه . ق . وفات يافت و با مرگ او ولايت جوزجانان ضميمه قلمرو محمود غزنوى گشت .\r\n\r\nنامهاى فرمانروايان آل فريغون\r\n\r\nآل قارن\r\nسلسله‌اى در طبرستان ، كيوس پسر قباد و برادر خسرو انوشيروان چون آيين مزدكى داشت و در طبرستان فرمانروايى مىكرد و مزدكيان مىخواستند او را به پادشاهى بنشانند از اين جهت خسرو انوشيروان او را از طبرستان برداشته ، قارن پسر سوخرا را به‌جاى او گماشت . و از اين تاريخ بود كه سلسله‌اى در طبرستان روى كار مىآيند كه ايشان را آل قارن مىخوانند . محل حكومت ايشان كوه قارن متصل به فيروزكوه بود و شهر آن شهمار و قلعه‌اش پريم كه امروز فيروزكوه خوانده مىشود نام داشت .\r\n\r\nآل قاورد : - سلجوقيان كرمان .\r\n\r\n","description":"","footnote":"","page_name":" 39 ","page_number":41},
  {"content":"\r\n\r\n\r\nآل كرت\r\nطبقه‌اى از حكام محلى ايران شرقى كه از 643 - 783 يا 791 ه . ق . ، حكومت نموده و پايتخت آنها هرات بوده است .\r\nآل كرت در اصل از هندوستان غور بودند كه در طول مدت سلطنت ايلخانان مغول بر هرات حكومت مىكردند و با انحطاط ايشان ، قدرت آنان افزايش يافت . نخستين كسى كه از اين خاندان اسم و رسمى يافته « ملك ركن الدين بن تاج الدين » است كه دختر سلطان غياث الدين محمود غزنوى را به زنى گرفت و از جانب آن سلطان به حكومت دژخيار از دژهاى بين هرات و غور منصوب شد . پس از ملك ركن الدين دخترزاده او شمس الدين محمد كرت به‌جاى او نشست و او مؤسس آل كرت است ( 643 - 676 ه . ) .\r\nوى به‌خدمت منگوقاآن مغول رسيد و خان حكومت هرات و جام و . . . از طرفى تا كنار سيحون و از طرفى ديگر تا كنار رود سند به او واگذاشت . پس از مرگ ملك شمس الدين در تبريز و مسموم شدن او به دستور « آباقا خان » پسرش ملك ركن الدين ( 677 - 705 ه . ق . ) به حكومت هرات رسيد . امراى اين سلسله عبارتند از :\r\n1 - ملك شمس الدين پسر ابى بكر كرت . ( از 643 - 676 ه . ق ) .\r\n2 - ركن الدين پسر شمس الدين . ( از 676 تا 705 ه . ق . ) .\r\n3 - فخر الدين پسر ركن الدين . ( از 705 تا 706 ه . ق . ) .\r\n4 - غياث الدين پسر فخر الدين . ( از 706 تا 729 ه . ق . ) .\r\n5 - شمس الدين پسر غياث الدين . ( از 729 تا 730 ه . ق . ) .\r\n6 - ملك حافظ پسر غياث الدين . ( از 730 تا 732 ه . ق . ) .\r\n7 - معز الدين پسر غياث الدين . ( از 732 تا 771 ه . ق . ) .\r\n8 - غياث الدين پسر معز الدين . ( از 771 تا 783 ه . ق . ) .\r\nاين سلسله با كشته شدن امير غياث الدين به دست امير تيمور گورگانى منقرض شد .\r\n\r\nآل ليث : - صفاريان\r\n\r\nآلمان\r\nآلمان كه در اوايل قرن شانزدهم قبل از ميلاد عادتا « هالمان » ناميده مىشد همان « حلوان » - يا كوهپايهء زاگرس بر سر راه بخش علياى رود دياله مىباشد .\r\n\r\nآل مأمون\r\nمأمونيان يا آل مأمون كه در خوارزم حكومت داشتند ، خوارزمشاه نيز مىنامند . و نيز - مأمونيان\r\n\r\nآل محتاج\r\nسلسله‌اى از حكمرانان خراسان كه از اوايل اسلام تا دوره سلطنت سلطان محمود غزنوى در ولايت چغانيان حكومت مىكرده‌اند . اين خاندان به نام جد خود محتاج امير سلاطين سامانى ، معروف شده‌اند .\r\nامراى معروف اين سلسله عبارتند از :\r\n1 - ابو بكر محمد بن مظفر ابن محتاج . ( فوت 329 ه . ق . ) .\r\n2 - ابو على چغانى ، احمد بن محمد . ( فوت\r\n\r\n","description":"","footnote":"","page_name":" 40 ","page_number":42},
  {"content":"\r\n\r\n344 ه . ق . ) .\r\n3 - ابو منصور نصر بن احمد چغانى .\r\n4 - ابو المظفر طاهر بن فضل چغانى . « ممدوح منجيك ترمذى . » ( مقتول در 477 ه . ق . ) .\r\n5 - ابو المظفر فخر الدوله ، احمد بن محمد چغانى . « ممدوح دقيقى و فرخى » .\r\nاين سلسله به دست سلطان محمود غزنوى منقرض شد .\r\n\r\nآل مروان\r\nمروان كه پيرمردى محيل بود با لشكرى به‌سوى دمشق رهسپار شد و ضحاك بن قيس را كه طرفدار عبد الله بن زبير بود در محلى به نام مرج راهط در غوطه دمشق شكست داد و خلافت را بر خويشتن مسلم ساخت ( 64 ه . ) . و از اين پس خلفاى اموى به نام او آل مروان خوانده مىشوند كه از سال 64 تا 132 هجرى خلافت كرده‌اند . مروان يك سال بعد در ( 65 ه . ) بمرد و پسرش عبد الملك بن مروان به خلافت نشست .\r\n\r\nآل مسافر - كنگريان - سالاريان\r\nسلسله‌اى ( قرن 4 و 5 ه . ق . ) از امراى محلى ديلمستان كه نخست در تارم به فرمانروايى پرداختند ، سپس به آذربايجان و اران و ارمنستان و زنجان و ابهر و سهرورد نيز دست يافتند .\r\nامراى معروف اين سلسله عبارتند از :\r\n1 - محمد بن مسافر .\r\n2 - وهسودان بن محمد .\r\n3 - نوح بن نوح .\r\n4 - جستان بن نوح .\r\n5 - ابراهيم بن مرزبان بن اسماعيل بن وهسودان .\r\n6 - جستان بن ابراهيم .\r\n7 - مسافر .\r\nنيز - كنگريان\r\nنيز - سالاريان\r\n\r\nآل مظفر\r\nچون دولت مغول رو به ضعف گذاشت ، در اطراف ايران سلسله‌هاى مستقلى تشكيل يافت و رشتهء وحدت گسيخته شد . آل مظفر مهمترين اين سلسله‌ها بود كه قسمت اعظم ايران را در دست داشتند .\r\nسر سلسلهء اين دودمان « امير مبارز الدين محمد » است و جد اعلاى او غياث الدين حاجى خراسانى كه از اهل خواف بوده است . پدر مبارز الدين موسوم به امير مظفر نزد ارغون و گيخاتو و غازان خان و الجايتو به مراتب عالى رسيد و در سال 713 به‌جاى پدر حاكم ميبد شد و از طرف سلطان ابو سعيد در يزد و فارس مأموريتهاى مهم يافت و سپس به كلوت يزد رسيد و بعد از ضعف مغول ، كرمان را ضميمهء قلمرو خويش كرد و از كشتن شيخ ابو اسحاق اينجو در 758 بر فارس و اصفهان مسلط گشت ، سپس به آذربايجان حمله برد و تا شمال تبريز پيش راند اما پيروانش به سبب سختگيريهاى او از وى دلخوش نبودند وى را خلع كرده و چشمانش را ميل كشيدند . شاه شجاع پس از واقعه كور كردن پدر برجاى او نشست و دوران سلطنت وى به نزاع بين او و برادرش شاه محمود گذشت . شاه شجاع در 786 درگذشت و او را در شيراز به خاك سپردند . پس از وى زين العابدين به‌جاى او نشست . آخرين پادشاه اين سلسله شاه منصور ( 790 - 795 ه . ق . ) است كه به دست لشكر تيمور شكست يافته و كشته شد . مظفريان هفت تن بودند و هفتاد و دو سال حكومت كردند .\r\n\r\n","description":"","footnote":"","page_name":" 41 ","page_number":43},
  {"content":"\r\n\r\n\r\nسلاطين آل مظفر و زمان هريك\r\n( تواريخ براساس هجرى قمرى است ) 1 - امير مبارز الدين محمد بن مظفر بن منصور بن غياث الدين حاجى . ( از 723 تا 760 )\r\n2 - شاه محمود بن امير مبارز الدين محمد ( از 760 تا 777 )\r\n3 - سلطان عماد الدين احمد بن امير مبارز الدين محمد .\r\n( از 760 تا 795 )\r\n4 - شاه نصرت الدين يحيى بن امير مبارز الدين محمد .\r\n( از 760 تا 795 )\r\n5 - شاه شجاع بن امير مبارز الدين محمد . ( از 760 تا 786 )\r\n6 - سلطان زين العابدين بن شاه شجاع . ( از 786 تا 790 )\r\n7 - شاه منصور بن شاه مظفر بن امير مبارز الدين محمد .\r\n( از 790 تا 795 )\r\n\r\nآل مؤيد\r\nسلسله‌اى از امرا و غلامان سنجر كه از 548 تا 595 ه . ق . در قسمتى از خراسان حكومت كرده‌اند .\r\nاين سلسله به نام مؤسس آنها « مؤيد آل ابه » منسوبند كه بعد از گرفتارى ( 548 ه . ق . ) سنجر به دست غز كسب قدرت كرد . در عهد قدرت او حادثهء عمده‌اى كه روى داد جنگها و نزاعهاى خونين بود . مؤيد آل ابه در 568 ه . ق . در جنگ كشته شد ، و بعد از او پسرش طغانشاه ابن مؤيد به قدرت رسيد ، كه در 582 ه . ق .\r\nپسرش سنجر شاه ( متوفى 595 ه . ق . ) ، آخرين امير آل مؤيد ، به جايش نشست . او مقهور سلطان تكش خوارزمشاه شد . مركز امارت اين سلسله نيشابور بوده است .\r\n\r\nآلن\r\nآلن يا آلنها يك نژاد باستانى ايرانى بودند كه در قفقاز شمالى سكونت داشتند و نخستين‌بار « اميانوس مارسلينوس » از آنان نام برده است .\r\n\r\nآلن چارلز ترات\r\nدر سالهاى جنگ دوم جهانى رئيس سرويس اطلاعاتى انگليس در ايران بود كه با پوشش كاردار سفارت بريتانيا در تهران عمل مىكرد .\r\nترات ، علاوه بر عمليات تدارك سلطنت محمد رضا پهلوى - كه افشاى آن توسط ارتشبد حسين فردوست نام او را در رديف مهمترين چهره‌هاى جاسوسى جهان غرب قرار مىدهد ، در ايجاد مهمترين حوادث سالهاى پس از شهريور 1320 نقش اصلى داشت .\r\n\r\nنامهاى شاهان يا اميران آل مؤيد\r\n\r\n","description":"","footnote":"","page_name":" 42 ","page_number":44},
  {"content":"\r\n\r\nنخستين اقدام مهم او ، عمليات بازگردانيدن سيد ضياء الدين طباطبايى از فلسطين به ايران بود . اين عمليات از مرداد 1320 ( يك ماه قبل از سقوط رضا خان ) با ملاقات سرهنگ تيگ انگليسى و سيد ضياء در فلسطين آغاز شد و پس از شهريور 1320 ، در مكاتبات سر ريدربولارد با وزير كشور بريتانيا مقيم قاهره ضرورت آن مورد بحث قرار گرفت .\r\nدومين اقدام مهم ترات ، عمليات اغتشاش در جنوب ايران است .\r\nترات به وسيلهء شيوخ وابسته ، به تشكيل « اتحاديه عرب خوزستان » دست زد . نمايندگان اين جمعيت خلق الّساعه در ملاقات با نايب السلطنه و نخست‌وزير و وزير امور خارجهء عراق خواستار جدايى از ايران و پيوستن به عراق شدند ! راديو بى . بى . سى . اين خبر را با آب و تاب به عنوان ملاقات نمايندگان « عربستان » ( يعنى خوزستان ! ! ) و عراق پخش كرد .\r\nهمزمان ، ترات به ايجاد شورش معروف به « نهضت جنوب » در فارس دست زد و با اجير كردن سران ايل قشقايى ( محمد ناصر ، خسرو ، ملك منصور ، محمد حسين ) و با همكارى سرلشكر فضل الله زاهدى و حمايت زير پردهء قوام السلطنه ( نخست‌وزير ) طرح آشوب « خودمختارى » فارس را پياده كرد و برادران قشقايى فارس را به نفع خود مسلح كرد .\r\nترات ، علاوه بر خوزستان و فارس ، به اقدامات گسترده‌اى در منطقه بختيارى و لرستان دست زد و هدف اين بود كه در صورت موفقيت شوروى در آذربايجان و كردستان ، در خوزستان و فارس و اصفهان يك حكومت انگليسى قدرت را به دست گيرد .\r\n\r\nآل وردان : - اتابكان يزد\r\n\r\nآماداى : - ماد\r\n\r\nآمارد\r\nبه واسطه زندگى ماردها در حاشيه سپيدرود ، سپيدرود به نام آنان رود آمارد خوانده مىشد .\r\n\r\nآمد\r\nشهر آمد يا دياربكر ، مركز ولايت دياربكر ، بر ساحل چپ رود دجله قرار دارد و از مراكز صنعتى و بازرگانى است كه شاپور دوم ساسانى آن را گرفت و در زمان خلافت عمر به‌تصرف مسلمانان درآمد ( 19 ه . ق . ) و در سال 368 ه . ق . به دست آل بويه افتاد .\r\n\r\nآمنه بيگم مجلسى\r\nقرن يازدهم و دوازدهم هجرى . از زنان عالم ، محدث و فقيه . وى دختر علامه محمد تقى مجلسى ( 1003 / 1004 - 1070 ق . ) ، معروف به مجلسى اول و خواهر ملا محمد باقر مجلسى ( 1037 / 1038 - 1110 ق . ) معروف به مجلسى دوم بزرگترين دختر از چهار دختر پدرش بود . برخى كتابها تعداد دختران علامه مجلسى اول را پنج ، شش و هفت نفر دانسته‌اند كه تعداد چهار نفر درست است . آمنه بيگم هم از كمال و هم از جمال برخوردار بود . وى در خانوادهء علم و فضيلت و تقوا پرورش يافت و مدارج ترقى را تا درجه اجتهاد به سرعت پيمود . پدرش ، ملا محمد صالح مازندرانى را كه از افاضل شاگردان خود و مردى تهيدست ولى با تقوا و مورد احترام و علاقه و اعتمادش بود جهت ازدواج به او پيشنهاد كرد . آمنه بيگم نيز با اين بيان كه « فقر و تنگدستى عيب مردان نيست » ، موافقتش را با ازدواج اعلام داشت .\r\nبه‌نوشته آقا احمد بهبهانى در مرآت الاحوال\r\n\r\n","description":"","footnote":"","page_name":" 43 ","page_number":45},
  {"content":"\r\n\r\nجهان‌نما ، ملا محمد صالح در شب زفاف پس از شكر و حمد الهى به گوشه‌اى رفت و تا پاسى از شب مشغول مطالعه شد و صبح زود براى مباحثه يا تدريس از خانه بيرون رفت . آمنه بيگم كه ناظر كار وى و متوجه مشكل علمى او شده بود پس از رفتن همسرش حل آن را بر روى كاغذى نوشت و در لاى كتاب گذاشت .\r\nشب بعد كه ملا محمد صالح كتاب را گشود و نوشته را ديد و دانست كه از همسر فاضله اوست سجده شكر بجا آورد و تا صبح مشغول عبادت و مطالعه شد و بدين ترتيب تا سه شب زفاف به تأخير افتاد .\r\nآمنه بيگم زنى پرهيزگار و مجتهد بوده است . آقا احمد بهبهانى او را « فاضلهء مقدسهء مجتهده » مىنامد و صاحب رياض نيز او را اين‌گونه ياد مىكند : « آمنه خاتون دختر ملا محمد تقى مجلسى ، فاضله عالمه صالحه متقيه است . او همسر ملا محمد صالح مازندرانى است . شنيده‌ام همسرش با همه فضل و دانشى كه دارد بعضى از مشكلات قواعد علامه حلى را از او استفسار مىكند . آمنه خاتون خواهر استاد استناد ما [ علامه مجلسى اول 
  ] مدّ ظلّه است . » باتوجه به اينكه صاحب رياض اين مطلب را در زمان حيات استاد خود ، علامه مجلسى دوم نوشته ، مؤيد آن است كه آمنه بيگم قبل از اين تاريخ هم صاحب فضل و كمال بوده است .\r\nمؤلف رياحين الشريعه به استناد يك نسخه خطى رياض العلما ( موجود در كتابخانه ملك ) ، دو اثر به آمنه بيگم نسبت مىدهد : يكى شرح الفيه ابن مالك و ديگرى شرح شواهد سيوطى . مؤلف رياض الجنه نيز ضمن تمجيد فضايل و كمالات وى مىنويسد كه كتابى بسيار خوب در فقه تا باب عبادت تأليف كرده است .\r\nعلاوه ؟ ؟ ؟ براين در گردآورى اخبار بعضى از مجلدات بحار الانوار به برادرش نيز كمك مىكرده است . بعدها نيز همسرش با همهء علم و فضلى كه داشت در حل بعضى از مسائل علمى با وى مباحثه و مذاكره مىنمود .\r\nآيت الله بروجردى - كه از نوادگان بزرگ آمنه بيگم بود - در رساله‌اى كه راجع به سلسله خاندان خود و انتساب آنها به خاندانهاى علمى شيعه نوشته به دستخط جد اعلايش ، سيد محمد طباطبايى اصفهانى در پايان رساله خطى مواليد پيغمبر و ائمه ( س ) ، پس از نقل داستان ابن قولويه راجع به بازگرداندن حجر الاسود توسط قرامطه به مكه معظمه و نصب آن در جاى خود نوشته است : « اين داستان از جده‌ام ، ثقه عالمه فاضله زاهدهء عابده ، آمنه ، از پدرش علامه مولى محمد تقى مجلسى نقل شده است . » اين مطلب مبين آن است كه آمنه بيگم چه پايگاه والايى در نزد بزرگان علما داشته است .\r\nوى مادر فرزندان عالم و نوادگان بزرگ است كه از ميان آنها تاكنون دهها مجتهد مرجع تقليد و دانشمند بلندآوازهء دينى برخاسته‌اند . تاريخ فوت آمنه بيگم مشخص نيست . به‌نوشته ريحانة الادب مرقد وى در تخت فولاد اصفهان است ولى مؤلف زندگينامه علامه مجلسى اين نظر را رد كرده و احتمال مىدهد كه يكى از قبرهاى آن نوشته شده متعلق به آمنه بيگم بوده كه در جريان تعمير و مرمت ، مشخصات روى سنگ قبر از ميان رفته است . برخى منابع از او به آمنه خاتون نيز ياد كرده‌اند .\r\n\r\nآمور\r\nمغرب در زبان آكدى .\r\n\r\nآمورى\r\nسامىهاى مغرب . و سامىهاى مشرق عبارت از آكدىها و آشورىها و اعراب بوده‌اند و سامىهاى\r\n\r\n","description":"","footnote":"","page_name":" 44 ","page_number":46},
  {"content":"\r\n\r\nفلسطين و سوريه و قبايل كنعانى و آرامى و اسلاف فنيقيان را سامى غربى مىخوانده‌اند .\r\n\r\nآموزگار\r\nجمشيد آموزگار در سال 1302 ه . ش . در تهران متولد شد . وى پس از انجام تحصيلات متوسطه به آمريكا رفت و در دانشگاه معروف « كرنل » آمريكا ثبت‌نام نموده و در رشته مهندسى بهداشت و هيدروليك درجه دكترى گرفت و در همان دانشگاه مشغول تدريس شد . در سال 1330 به ايران بازگشت و در اداره اصل چهار ترومن كه تازه در ايران تأسيس شده بود ، شروع به كار كرد . در سال 1334 دكتر جهانشاه صالح ، وزير وقت بهدارى ، آموزگار را به معاونت اين وزارتخانه انتخاب كرد .\r\nجمشيد آموزگار\r\nآموزگار نخستين‌بار در سال 1337 در كابينه دكتر اقبال به سمت وزير كار و سپس وزير كشاورزى معرفى شد و در كابينه منصور و در اولين كابينه هويدا وزارت بهدارى را به‌عهده داشت . در نخستين ترميم كابينه هويدا از وزارت بهدارى به وزارت دارايى منتقل شد و تا اوايل سال 1353 يعنى قريب نه سال وزير دارايى بود . آموزگار در كنار كارهاى مربوط به وزارت دارايى ، رياست هيئت نمايندگى ايران در سازمان كشورهاى صادركننده نفت را نيز به‌عهده داشت و به واسطه نقش مهمى كه در اوپك ايفا نمود ، شهرت جهانى يافت . در اوايل سال 1353 در ترميم كابينه هويدا وزير كشور شد و در سال 1355 به دستور شاه ، دبيركلى حزب رستاخيز را به‌عهده گرفت و در مردادماه 1356 به نخست‌وزيرى رسيد و كابينه خود را به شاه معرفى كرد .\r\nمهمترين وقايع زمان نخست‌وزيرى آموزگار عبارت بود از :\r\nبرگزارى جشن هنر در شيراز ، اتخاذ سياست رياضت اقتصادى ، شهادت حاج سيد مصطفى خمينى ، مسافرت شاه به آمريكا و برگزارى تظاهرات ضد سلطنتى در آمريكا ، مسافرت جيمى كارتر رئيس جمهور آمريكا به ايران ( 19 اسفند 56 ) ، واقعه خونبار تبريز در 29 بهمن 56 به مناسبت چهلم شهداى قم و نتايج آن ، فاجعه آتش‌سوزى در سينما ركس آبادان و مرگ 377 نفر زن و مرد بىگناه .\r\nجمشيد آموزگار كه با شدت گرفتن قيام انقلابى مردم ايران به ناتوانى خود در كنترل اوضاع پى برده بود ، سرانجام پس از يك سال و بيست روز نامدارى ، در چهارم شهريور 57 از كار كناره گرفت .\r\nآموزگار چند روز پس از استعفا از نخست‌وزيرى ايران را ترك كرد و به آمريكا رفت .\r\n\r\nكابينهء جمشيد آموزگار\r\n1 . وزير دادگسترى : غلامرضا كيانپور .\r\n2 . وزير امور خارجه : عباسعلى خلعت‌برى .\r\n\r\n","description":"","footnote":"","page_name":" 45 ","page_number":47},
  {"content":"\r\n\r\n3 . وزير كشور : نصر اصفهانى .\r\n4 . وزير جنگ : ارتشبد عظيمى .\r\n5 . وزير فرهنگ و هنر : مهرداد پهلبد .\r\n6 . وزير آموزش و پرورش : دكتر منوچهر گنجى .\r\n7 . وزير راه : مرتضى صالحى ، مهدى صفويان .\r\n8 . وزير بهدارى : دكتر نصر الله مقتدر مژدهى .\r\n9 . وزير پست و تلگراف و تلفن : كريم معتمدى .\r\n10 . وزير اقتصاد : حسن على مهران .\r\n11 . وزير كشاورزى : دكتر احمد على احمدى .\r\n12 . وزير كار و امور اجتماعى : امير قاسم معينى .\r\n13 . وزير اطلاعات : داريوش همايون .\r\n14 . وزير مسكن : فيروز توفيق .\r\n15 . وزير آب و برق : توكلى .\r\n16 . وزير مشاور در امور اجرايى : منوچهر آگاه ، محمود كاشفى .\r\n17 . وزير مشاور در امور پارلمانى : هلاكو رامبد .\r\n18 . معاون نخست‌وزير : على فرشچى .\r\n19 . معاون نخست‌وزير و سرپرست سازمان اطلاعات و امنيت كشور : ارتشبد نصيرى ، سپهبد مقدم .\r\n20 . معاون نخست‌وزير و سرپرست اوقاف : على فرشچى .\r\n21 . وزير صنايع و معادن : دكتر رضا امين .\r\n22 . وزير علوم و آموزش عالى : دكتر قاسم معتمدى .\r\n23 . وزير مشاور و سرپرست سازمان برنامه و بودجه :\r\nمنوچهر آگاه ، مرتضى صالحى .\r\n24 . وزير مشاور در امور بانوان : مهناز افخمى .\r\n\r\nآمى تيس\r\nمادر كبوجيه سوم .\r\n\r\nآناهيتا\r\nمعبد\r\nيكى از آثار مكشوفه در شهر بيشابور است .\r\nبيشابور در دامنهء ارتفاعات معروف به كوهمره در 23 كيلومترى غرب شهر كازرون قرار دارد . اين معبد عظيم در بنايى بزرگ و سردابه‌اى شكل ساخته شده است .\r\nساختمان مكعبىشكل با اضلاع 14 متر كه از سنگهاى حجارى به ابعاد مختلف و بدون ملاط و به‌صورت دو جداره بنا گرديده است . معبد عظيم آناهيتا كه در اثر كاوشهاى باستانشناسى و مطالعات علمى نمايان شده است ، سمبل يك پرستشگاه آب و گوياترين نماد آيينى زمان اردشير بابكان مىباشد .\r\n\r\nآنتالسيداس\r\nنام پيمانى در 387 ق . م . بين يونان و ايران كه طبق آن بار ديگر استقلال دول يونانى در امور داخلى تأييد شد و باعث ازدياد نفوذ ايران و يونان گرديد .\r\n\r\nآنتونى شرلى : - شرلى\r\n\r\nآنتى پاتر\r\nمتوفى 319 ق . م . ، سردار مقدونى ، از رجال مورد اعتماد فيليپ دوم و از دوستان اسكندر مقدونى بود . در دورهء جنگهاى اسكندر در آسيا ، آنتى پاتر نايب السلطنه بود ( 334 - 323 ق . م . ) و در مقدونيه مقام داشت . بعد از مرگ اسكندر ، به مخالفت با پرديكاس برخاست ، و بعد از شكست خوردن پرديكاس ، آنتى پاتر وحدت كشور را حفظ كرد .\r\n\r\n","description":"","footnote":"","page_name":" 46 ","page_number":48},
  {"content":"\r\n\r\n\r\nآنتيگوتوس اول\r\nملقب به كوكلوپس ( يك چشم ) « 382 - 301 ق . م . » شاه ( 306 - 301 ق . م . ) مقدونيه . از سرداران اسكندر مقدونى بود ، و در 333 ق . م . به حكومت فريگيا منصوب شد . در جنگ جانشينان اسكندر نقش عمده‌اى داشت . در 316 ق . م . آسياى صغير و سوريه و بين النهرين تحت استيلاى او بود .\r\nسرانجام لوسيماخوس سلوكوس اول و بطلميوس اول كه از قدرت او هراسناك بودند بر ضد وى متحد شدند .\r\nآنتيگونوس با پسرش دميتربوس در تجديد امپراتورى اسكندر كوشيدند ، و به يونان لشكر كشيدند ، و آنتيگوتوس در 306 ق . م . بطلميوس را شكست داد ، ولى بعدا پدر و پسر در نبرد ايپسوس مغلوب شدند .\r\nآنتيگونوس به قتل رسيد . آنتيگونوس معروف به آنتيگونوس گوناتاس حدود 320 ق . م . شاه مقدونيه ، پس از مرگ پدرش دميتريوس اول جانشين وى شد ، ولى فقط بعد از شكست دادن گلها در تراكيا و تصرف ( 276 ق . م . ) مقدونيه سلطنت او تحقق يافت . در دوران سلطنت خود گرفتار جنگ با مصر و يونان بود .\r\nمعذالك ، موقعيت خود را حفظ كرد . دربارش مركز شعرا و فلاسفه بود . قدرت مقدونيه را تجديد نمود ، و يونان را براى مدت كوتاهى تحت لواى واحد درآورد .\r\nدميتريوس دوم جانشين او بود . آنتيگونوس سوم معروف به آنتيگونوس دوسون  ( antigonos doson )  متوفى 221 ق . م . شاه مقدونيه . پس از مرگ دميتريوس دوم نايب السلطنه پسرش گرديد . زوجه بيوهء دميتريوس را به زنى گرفت ، و در 227 ق . م . خود را شاه اعلام كرد . اتحاديهء آخايايى را در مقابل كلئومنس يارى كرد . پس از مرگش ، يونان و مقدونيهء مقتدرى براى فيليپ پنجم به جا ماند .\r\n\r\nآنتيگون يك‌چشم  Antigohe le borgne \r\nيكى از سرداران اسكندر .\r\n\r\nآنتيوخوس اول ملقب به سوتر  ( soter ) \r\n324 - 261 ق . م . شاه ( 280 - 261 ق . م . ) سلوكى ( پسر و جانشين سلوكوس اول معاصر بطلميوس بود ، و در جنگ با مصريان مقدار زيادى از متصرفات سلوكى را از دست داد .\r\n\r\nآنتيوخوس پنجم  ( antioxose ) \r\nملقب به ائوپاتور  ( eupator )  [ نيك‌پدر 
  ] 173 - 162 ق . م . شاه ( 163 - 162 ق . م . ) سلوكى سوريه ، پسر آنتيوخوس چهارم در 9 سالگى به‌جاى پدر نشست ، و لوسياس ولى او بود . با يهوديان صلح كرد . دمتريوس سوتن كه مدعى سلطنت بود او را مغلوب و مقتول نمود .\r\n\r\nآنتيوخوس چهارم\r\nمعروف به اپيفانس  ( epifanes )  متوفى 163 ( يا 164 ق . م . ) شاه سلوكى سوريه ، پسر آنتيوخوس سوم جانشين برادرش سلوكوس چهارم ارمنستان و فلسطين را گرفت و كوشيد كه فرهنگ يونانى را وارد سرزمين يهودا كند و يهوديت را براندازد . اين امر باعث شورش مكابيان شد . حملهء وى به مصر به علت مداخلهء روميان به جايى نرسيد .\r\n\r\nآنتيوخوس دوم\r\nآنتيوخوس دوم ملقب به تئوس  ( teos )  . 286 - 247 ق . م . شاه ( 261 - 247 ق . م . ) سلوكى پسر و جانشين آنتيوخوس اول كه جنگهاى پدر را با مصر\r\n\r\n","description":"","footnote":"","page_name":" 47 ","page_number":49},
  {"content":"\r\n\r\nتعقيب كرد . اين امر ، و شورش ايالت پارت و باكريا ، بيش‌ازپيش دولت سلوكى را ضعيف نمود ، و ارشك اشكانى سلسلهء اشكانيان را تأسيس كرد . آنتيوخوس ناچار زوجه خود لائوديكه  ( laodike )  را رها نمود ، و با برنيكه  ( berenike )  ، دختر بطلميوس ازدواج و با مصر صلح كرد ( 25 ق . م . ) . بعد از مرگ بطلميوس لائوديكه را نزد خود خواند ، و گويند لائوديكه او را به‌قتل رسانيد .\r\n\r\nآنتيوخوس سوم\r\nمعروف به آنتيوخوس كبير ، 242 - 187 ق . م .\r\nشاه ( 223 - 187 ق . م . ) سلوكى پسر و جانشين سلوكوس . در موقع جلوس او دولت سلوكى در شرف انحلال بود ، آنتيوخوس نتوانست قدرت آن را كاملا باز گرداند . در مشرق دولت جوان اشكانى و در مغرب دولت روم در بسط و توسعهء خود مىكوشيدند .\r\nآنتيوخوس براى تثبيت تسلط خود به ماد تاخت و معبد آناهيتا ( ناهيد ) را غارت نمود ، و از آنجا به پارت لشكر كشيد و اردوان اول ناچار پادشاهى سلوكى را رها ساخت . سپس آنتيوخوس پادشاه باكتريا را مغلوب و دست‌نشاندهء خود كرد . آن‌گاه به هند لشكر كشيد ، و هفت سال در آنجا ماند ( 212 - 205 ق . م . ) ، سپس از طريق خليج فارس و جزيرهء بحرين به سوريه بازگشت و سوريهء جنوبى و آسياى صغير را گرفت . وى متوجه خطرى كه از جانب روميان او را تهديد مىكرد نبود ، و بر خلاف نصايح هانيبال ( كه در 193 ق . م . در دربار آنتيوخوس بود ) ، در موقعى كه روميها گرفتار جنگ با گلها بودند به آنها حمله نكرد ، و بعدا در 191 ق . م . در ترموپيل و در 190 ق . م . در ماگنسيا از روميان شكست خورد ، و به موجب پيمان صلح 188 ق . م . تمام متصرفات خود را در مغرب كوه توروس و نيز فيلها و كشتيهاى جنگى خود را از دست داد ، و پرداخت غرامت هنگفتى را تعهد كرد . دشمنان روم كه به دربار او پناه آورده بودند ، هانيبال را مجال قرار داده و سرانجام وى در زمانى كه مشغول تاراج يكى از معابد عيلام بود به قتل رسيد .\r\n\r\nآنتيوخوس ششم\r\nملقب به سيدتس  ( sidetes )  شاه ( 139 - 129 ق . م . ) سلوكى سوريه ، دومين پسر دميتريوس اول جنگ با يهوديان را ادامه داد و در 133 ق . م . اورشليم را گرفت ، و سپس با آنان صلح كرد . در جنگ با اشكانيان به قتل رسيد .\r\n\r\nآنتيوخوس هفتم\r\nملقب به آسياتيكوس  ( asia - tkios )  [ آسيايى 
  ] 63 ق . م . آخرين پادشاه سلوكى سوريه در 65 يا 64 ق . م . پومپيوس دست او را كوتاه كرد ، و سلطنت سلوكيان برافتاد .\r\n\r\nآنشار  ( Anshar ) \r\nافق آسمان ، در آفرينش بابلى نام ايزدى است كه به اتفاق « كيشار » از گل و لاى آفريده شده‌اند و والدين آنو ، رب النوع آسمان مىباشند .\r\n\r\nآنشهريك\r\nبه گروهى از بندگان دوره اشكانى اطلاق مىشد كه در ميان بندگان از مقام برترى نسبت به بقيه برخوردار بودند . آنان در « دستكرتها » كه املاك شخصى به شمار مىرفت به كار اشتغال داشته و به‌مثابه بخشى از اموال اربابان ملك محسوب مىشدند .\r\nاربابان مىتوانستند آنشهريكها را به رسم هديه\r\n\r\n","description":"","footnote":"","page_name":" 48 ","page_number":50},
  {"content":"\r\n\r\nپيشكش نموده و يا از وجود ايشان براى گروگان استفاده برند . آنها به هنگام فروش مزرعه نيز فروخته مىشدند .\r\n\r\nآنو  ( Anu ) \r\nرب النوع سومريها كه « آقاى آسمان » بود .\r\nفرزند انشار و كيشار ، پدر ائا . در دين بابلى « خداى خدايان » كه با ائا و انيل سه خداى مرتبه اول را تشكيل مىداد . وى مخصوصا خداى آسمان بود .\r\n\r\nآوان\r\nنام نخستين سلسله‌اى كه در ايلام داراى قدرت بودند .\r\n\r\nآيت الله آخوند خراسانى\r\nاز مراجع بزرگ در دورهء مشروطه .\r\n\r\nآيت الله بروجردى\r\nحاج‌آقا حسين طباطبايى پسر حاج على آقا طباطبايى در سال 1292 ه . ق . در بروجرد به دنيا آمد .\r\nتحصيلاتش را در بروجرد ، اصفهان و نجف به پايان رسانيد . در نجف از محضر درس آخوند ملا محمد كاظم خراسانى استفاده كرد . آيت الله بروجردى پس از نيل به درجه اجتهاد به بروجرد بازگشت و مدت 33 سال در زادگاهش به سر برد و مرجعيت مردم غرب را به عهده گرفت تا اينكه پس از زيارت كعبه در سال 1363 به ايران عزيمت و در قم سكونت نمود . وى پس از مرگ آيت الله اصفهانى و آيت الله قمى به مرجعيت شيعه رسيد و تا پايان عمر يعنى تا سال 1340 شمسى در اين مقام بود .\r\nآيت الله العظمى بروجردى ( ره )\r\n\r\nآيت الله خمينى\r\nامام خمينى رضوان الله عليه روز بيستم جمادى الثانى ( برابر با سالروز ميلاد دخت گرامى پيامبر ، حضرت فاطمه زهرا سلام الله عليها ) سال 1320 هجرى قمرى در شهرستان خمين چشم به جهان گشود . پدرش آيت الله سيد مصطفى موسوى ، فرزند علامهء جليل القدر مرحوم سيد احمد موسوى بود . و مادرش بانو هاجر ، كه اسماعيل زمان را در دامان منزه خود پرورش داد ، دختر حضرت آيت الله مرحوم ميرزا احمد كه از علما و مدرسين والامقام بود .\r\nمرحوم سيد مصطفى تحصيلات خود را در نجف اشرف و سامرا در عهد ميرزاى شيرازى دنبال كرده و از زمره علما و مجتهدين عصر خود بود كه پس از بازگشت از نجف اشرف ، زعامت و پيشوايى اهالى\r\n\r\n","description":"","footnote":"","page_name":" 49 ","page_number":51},
  {"content":"\r\n\r\nخمين و حومه را عهده‌دار شد . مرحوم سيد مصطفى داراى سه پسر و سه دختر بود كه پسرهاى ايشان عبارتند از :\r\n1 . سيد مرتضى ( معروف به پسنديده ) كه از علماى جليل القدر بود .\r\n2 . سيد نور الدين كه از محترمين مقيم تهران بود و در سال 1396 هجرى قمرى به رحمت ايزدى پيوست .\r\n3 . سيد روح الله ( امام خمينى ) كه آخرين فرزند آن مرحوم مىباشد .\r\nامام بيش از پنج ماه ، لبخند مهربان پدر را نديد ، آيت الله خمينى ( ره )\r\nچرا كه مرحوم سيد مصطفى هنگامى كه آخرين فرزندش ، امام خمينى ، پنج ماهه بود ، در بين راه خمين - اراك مورد سوء قصد گروهى از اشرار و فئودالها قرار گرفت و بر اثر اصابت چند گلوله به كتف و كمر ، در سن 47 سالگى به شهادت رسيد .\r\nپس از شهادت آيت الله سيد مصطفى موسوى ، امام در دامان پر مهر مادر و با يارى عمهء مهربانش « صاحبه خانم » و تحت سرپرستى و كفالت برادر بزرگ خويش ، علامه سيد مرتضى موسوى ، پرورش يافت .\r\nامام در ماه‌هاى نخست زندگى ، پدر را از دست داد و بيش از 15 سال نداشت كه روزگار ضربات تازه‌ترى بر روح آزاده و مقاوم او وارد آورد . عمهء عزيزش صاحبه خانم كه در كنار مادر و برادر يار و ياور ايشان بود به طور ناگهانى درگذشت و ديرى نپاييد كه مادر نيز به ديدار او شتافت و امام را تنها گذارد .\r\nامام دوران كودكى و نوجوانى را در شهر خمين پشت سر نهاد و تحصيلات ابتدايى و مقدماتى را همانجا نزد اهل فضل و دانش آموخت و در سن 19 سالگى براى ادامهء تحصيل به اراك كه در آن روزگاران ، يكى از مراكز علمى و حوزه‌هاى بزرگ دينى به شمار مىرفت ، مسافرت نمود . حوزهء علميهء اراك در آن زمان تحت زعامت آيت الله العظمى مرحوم حاج شيخ عبد الكريم حائرى يزدى ، كه از فارغ التحصيلان و مجتهدين حوزهء علميهء نجف اشرف بود و به دعوت فضلا و علماى شهر اراك براى زعامت حوزهء علميه به آن شهر تشريف آورده بود ، اداره مىشد .\r\nدر سال 1340 هجرى حضرت آيت الله حائرى به درخواست علماى بزرگ شهر مذهبى قم ، از اراك به قم مهاجرت كرده و در جوار مرقد بانوى بزرگوار\r\n\r\n","description":"","footnote":"","page_name":" 50 ","page_number":52},
  {"content":"\r\n\r\nاسلام حضرت معصومه ( س ) حوزهء عظيم و با بركت قم را پايه‌گذارى نمود . امام نيز در پى استاد به قم مهاجرت كرد و در آن مهد علم و ايمان به فراگيرى علوم اسلامى و تزكيه و تهذيب نفس پرداخت و از محضر استادانى چون آيت الله حائرى و آيت الله شاه‌آبادى كسب فيض نمود . و با فراگيرى رشته‌هاى مختلف علوم اسلامى ، به دليل دارا بودن استعداد سرشار ، پشتكار و لياقت و اخلاق و فضايل پسنديده و والاى انسانى - اسلامى ، به زودى به درجهء عالى اجتهاد دست يافت .\r\nامام ، در سراسر دورانى كه مسائل علمى و اسلامى را با هوشيارى و كنجكاوى ويژهء خويش مىآموخت به فراگيرى مسائل اخلاقى و خودسازى و تهذيب و تزكيهء نفس اهتمام ورزيد .\r\nپس از درگذشت مرحوم آيت الله حائرى ، جلسهء درس فلسفهء امام خمينى از پرجمعيت‌ترين جلسات تدريس دانشگاه عظيم قم بود . بيش از پانصد طلبهء جوان براى بهره‌گيرى از محضر امام با شوق و شور در جلسهء درس ايشان حاضر مىشدند و گرد شمع وجودش پروانه‌وار حلقه زده از درياى بيكران علم و دانشش سيراب مىگشتند .\r\nدر دوران حيات مرحوم آيت الله بروجردى ، كه زعامت حوزهء علميه را عهده‌دار بود ، امام يكى از درخشانترين چهره‌هاى علمى و يكى از بارزترين فضلاى حوزهء علميهء قم به شمار مىرفت . حوزهء تدريس ايشان از پرجمعيت‌ترين حوزه‌هاى درس و جلسهء فقه و اصول ايشان از باشكوه‌ترين جلسات بود .\r\nپس از درگذشت مرحوم آيت الله بروجردى ، امام خمينى از صدور اجازه براى چاپ رساله نيز ممانعت مىفرمود تا بالاخره گروهى از طلاب ، فضلا و مدرسين حوزهء علميه به طور دسته‌جمعى به حضور امام رسيده و اجازه گرفتند كه انديشه‌ها و فتاوى امام را با هزينهء خويش ، چاپ كنند . پس از مدتى نيز ، حاشيهء ايشان را بر كتاب عروة الوثقى نوشتهء مرحوم سيد محمد كاظم يزدى ، و سپس رسالهء عمليهء ايشان را چاپ و در دسترس مؤمنين و مسلمانان و دانش‌پژوهان قرار دادند .\r\nاز اين پس ، امام زعامت حوزهء علميهء قم و مرجعيت تقليد مسلمين را عهده‌دار گرديد .\r\nامام كتابهاى بىشمارى در رشته‌هاى گوناگون فقهى و اسلامى نوشته است و در هر مايهء نبوغ خارق‌العاده و فكر مواج خويش در همهء رشته‌هاى مختلف علوم اسلامى ، فلسفه ، كلام ، منطق ، اصول ، عقايد ، فقه ، اصول اخلاق ، آداب ، علم الاجتماع ، حكومت در اسلام و بحثهاى حقوقى ، اقتصادى ، سياسى و . . . كتابهاى ارزنده و گرانقدرى به رشتهء تحرير درآورده است .\r\nفهرست تأليفات امام به شرح زير است :\r\n1 . آداب الصلاة\r\n2 . اربعين حديث\r\n3 . اسرار الصلاة يا معراج السالكين\r\n4 . كتاب البيع\r\n5 . تحرير الوسيله\r\n6 . توضيح المسائل ( رساله )\r\n7 . تفسير سوره مباركه حمد\r\n8 . تهذيب الاصول\r\n9 . حاشيه يا تعليقات امام بر شرح فصوص الحكم و مصباح الانس\r\n10 . حكومت اسلامى يا ولايت فقيه\r\n11 . كتاب الخلل فى الصلاة\r\n12 . رساله فى الطلب و الاراده\r\n13 . رساله‌اى مشتمل بر فوايدى در بعضى مسائل مشكله\r\n\r\n","description":"","footnote":"","page_name":" 51 ","page_number":53},
  {"content":"\r\n\r\n14 . الرسائل\r\n15 . زبده الاحكام\r\n16 . شرح حديث جنود عقل و جهل\r\n17 . شرح حديث راس الجالوت\r\n18 . شرح دعاى سحر\r\n19 . شوون و اختيارات ولى فقيه\r\n20 . كتاب الطهاره\r\n21 . كشف الاسرار\r\n22 . مصباح الهدايه الى الخلاقه و الولايه\r\n23 . مكاسب المحرمه\r\n\r\nانديشه‌هاى سياسى و مخالفت با رضا خان\r\nحوزهء علميه قم كه با ارادهء آهنين و همت والاى مرحوم آيت الله حاج شيخ عبد الكريم حائرى يزدى پايه‌گذارى گرديد ، در كوتاه‌ترين مدت توانست فضلا و محصلين جوان و با لياقتى گردآورى و مجمعى پر\r\nبركت و آبرومند به وجود آورد . طولى نكشيد كه وضع سياسى ايران دگرگونى يافت و رضا شاه جلاد و ديكتاتور دشمنى خود را نسبت به امور دينى و اسلامى و به‌ويژه حوزهء علميهء قم آشكارتر ساخت . روش خصمانهء آن دست‌نشاندهء استعمار ، نسبت به اسلام و حوزهء قم و فشار بىحدى كه بر آن دانشگاه تازه تأسيس وارد مىآورد ، مىرفت كه منجر به برچيدن و از ميان رفتن آن گردد . روحيهء طلاب تازه‌كار از خفقان و فشارى كه دست‌نشاندهء انگليسها ، رضا خان ديكتاتور به‌وجود آورده بود ، خسته و روز به روز تضعيف مىگشت . خطر سقوط ، جامعهء عظيم روحانيت را\r\nتهديد مىكرد و بيم آن مىرفت كه نونهالان بارور و جوانى كه بايد در محيط آرام و آزاد حوزه درختان تناور و پرثمرى براى فرداى اسلام گردند ، در معرض تندبادهاى سهمگين و خشم طوفانهاى هولناك كه به دست عامل سر سپردهء استعمار و استثمار برپا شده بود ، ريشه‌كن شوند . به حكم رضا خان كليهء مجالس سوگوارى و وعظ و ارشاد منع گرديد تا مبلغين مذهبى فرصت آگاه ساختن ملت ايران را به وظايف و حقوق سياسى و اسلامى خويش نيابند .\r\nدر سال 1341 هيئت وزيران به رياست علم ، تشكيل جلسه داد و لايحهء انجمنهاى ايالتى و ولايتى را\r\n\r\n","description":"","footnote":"","page_name":" 52 ","page_number":54},
  {"content":"\r\n\r\nبه تصويب رساند . طبق اين لايحه ، قيد اسلام كه برابر نص قانون اساسى ، از شرايط حتمى كانديداها و انتخاب‌كنندگان بود ، حذف و سوگند به قرآن كريم نيز لغو گرديد . بيش از چند ساعت از انتشار اين خبر تكان‌دهنده نگذشته بود ، كه آيات عظام قم بر خانهء آيت الله‌زاده حائرى تشكيل جلسه دادند ، تا در مقابل رژيم موضع خود را مشخص سازند . علماى بيدار اسلام مىدانستند كه اين كار رژيم مقدمهء سپردن مقدرات كشور به دست عمال بيگانه و دشمنان اسلام است . اين كار ، مقدمهء مفاسد شوم و خطرناكى است كه استعمارگران مصمم‌اند ، در صورت سكوت و بىطرفى و سهل‌انگارى پيشوايان دينى و ملت بزرگ ايران انجام دهند .\r\nآيات عظام قم در آن جلسه بدين نتيجه رسيدند كه در نخستين فرصت طى تلگرافى به شاه مخلوع نسبت به اين حركت خلاف اسلام اعتراض كنند . آن روزها مصادف بود با شهادت حضرت فاطمه زهرا ( س ) و از همين روى مجالس سوگوارى طبق معمول در تمام نقاط ايران برقرار بود و گويندگان و خطباى اسلام نيز در اين مجالس بيشترين استفاده را براى آگاه نمودن و بيدار ساختن توده‌ها نمودند و با تشريح موارد اعتراض به دولت ، مردم را به اهميت موضوع آگاه ساخته و آنان را از خواستهاى شوم و مقاصد پليد دولت آگاه ساختند . سرانجام پس از شش روز ، در پاسخ تلگرام آيات عظام قم ، از شاه مخلوع تلگرافى و اصل گرديد كه در آن مطلب را به نخست‌وزير احاطه كرده بود .\r\nآيات قم نيز بىدرنگ گردهم آمده و با توجه به آنكه موضوع به دولت محول شده بود ، بر آن شدند كه مستقيما به نخست‌وزير تلگراف كرده و الغاى تصويب‌نامه را از او بخواهند .\r\nدر اين رابطه پيشواى روشن‌ضمير اسلام نيز تلگرافى به تاريخ 28 / 7 / 41 به نخست‌وزير وقت ( علم ) مخابره كرده و ضمن اعتراض به الغاى شرط اسلام از انتخاب‌كننده و انتخاب شونده ، و تبديل قسم قرآن مجيد ، به كتاب آسمانى يادآورى فرمود كه :\r\n« علماى اعلام ايران و عتبات مقدسه و ساير مسلمين در امور مخالف با شرع مطاع ، ساكت نخواهند ماند و به حول و قوه خداوند تعالى ، امور مخالف با اسلام ، رسميت نخواهد پيدا كرد . . . » .\r\nطى اين تلگرام ، پيشواى بزرگ اسلام لغو فورى تصويب‌نامهء غير قانونى و ضد اسلامى رژيم شاه را خواستار شد .\r\nپاسخ نخست‌وزير ، به تلگرام حضرت امام و ساير آيات قم ، يك ماه به طول انجاميد . در طول اين مدت ، قم و ساير شهرستانها ، شاهد اجتماعات با شكوه و تظاهرات بزرگى بود . هرروز كه بر تأخير جواب نخست‌وزير مىگذشت مردم خشمگين‌تر مىشدند . در پى مخابرهء تلگرامها ، نامه‌ها و طومارهاى بزرگ و نيز با برپايى نشستهاى پىدرپى ، هماهنگى و پشتيبانى خود را از نيات امام خمينى و حوزهء علميهء قم ابراز داشته و مخالفت خود را با سياست رژيم اعلام داشتند .\r\nشاه پس از تبعيد امام به تركيه ( 13 آبان 43 ) و سپس عراق ، به گمان خود مردم را از دسترسى به رهبر و مرجع عاليقدرشان بازداشت . ولى امام در تمام اين مدت طولانى به طور خستگىناپذير با تربيت روحانيون برجستهء انقلابى ، و تنوير افكار مردم و راهنمايى و ارشاد آنان جامعه را براى شروع يك انقلاب اسلامى آماده مىساخت . در همين دوران است كه شاگردان و ياران وفادار او نيز در داخل و خارج كشور به پرورش نسل متعهد و انقلابى امروز\r\n\r\n","description":"","footnote":"","page_name":" 53 ","page_number":55},
  {"content":"\r\n\r\nهمت گماشتند .\r\nدر اين دوره امام طرح كلى حكومت اسلامى را در جلسهء درس خويش مطرح نمود كه در آن زمان به صورت كتابى تحت عنوان « حكومت اسلامى » منتشر شد . و در فرصتهاى مختلف با مطرح نمودن جنايات بىشمار رژيم شاه ، همواره تنور مبارزه را گرم نگاه مىداشت . وجود امام و آرمانهاى والاى انسانى - اسلامى او محورى بود كه همهء آزاديخواهان و مسلمانان و مخالفان را حول خود گرد آورد .\r\nبا اوج‌گيرى مفاسد رژيم و اعتراضات بىامان و روشنگريهاى امام و آغاز تظاهرات خيابانى در شهرهاى مختلف ايران ، و سرانجام سازش ميان عراق و ايران ، دولت عراق از امام خواست كه از فعاليت سياسى دست بكشد و براى ايشان تضييقاتى فراهم آورد . امام تصميم گرفت عراق را ترك و از طريق كويت به سوريه برود . اما كويت به امام اجازهء اقامت نداد ، عراق هم كه ديگر جاى ماندن نبود . كشورهاى ديگر اسلامى نيز كه با شاه رابطهء دوستانه داشتند ، بىترديد يا با ورود امام موافقت نمىكردند و يا به ايشان اجازهء فعاليت سياسى نمىدادند . لذا امام در 14 مهر 57 به پاريس هجرت فرمود و در محلهء نوفل لوشاتو پاريس اقامت گزيد . نوفل لوشاتو مركز اخبار سياسى ايران و كانون مبارزه عليه رژيم وابسته پهلوى بود و امام با توان هرچه بيشتر انقلاب را از آنجا هدايت فرمود .\r\nبا اوج‌گيرى انقلاب ، شاه به همراه خانواده‌اش از ايران گريخت و امام پس از حدود 15 سال دورى در 12 بهمن 57 قدم به‌خاك وطن گذاشت . سرانجام ده روز پس از ورود امام ، در 22 بهمن 1357 هجرى شمسى انقلاب اسلامى به پيروزى رسيد و سرانجام امام خمينى ( ره ) بنيانگذار جمهورى اسلامى ايران در آخرين ساعات شنبه شب خرداد 1368 دار فانى را وداع گفت و به حق پيوست .\r\n\r\nآيت الله سيد عبد الله بهبهانى\r\nاز رهبران روحانى مشروطه‌خواه .\r\nآيت الله سيد عبد الله بهبهانى\r\n\r\nآيت الله سيد على حسينى خامنه‌اى\r\nحضرت آيت الله العظمى آقاى حاج سيد على حسينى خامنه‌اى در سال 1318 در شهر مقدس مشهد پا به عرصهء وجود گذاشت .\r\nخانوادهء وى از روحانيون معتبر به شمار مىآمدند ، پدرش آية الله آقاى حاج سيد جواد از مجتهدين و علماى محترم مشهد بود كه سالهاى طولانى صبحها در مسجد گوهرشاد و ظهرها و شبها در مسجد بازار مشهد ، اقامه جماعت مىنمود .\r\nجدّ ايشان آية الله سيد حسين خامنه‌اى از علماى\r\n\r\n","description":"","footnote":"","page_name":" 54 ","page_number":56},
  {"content":"\r\n\r\nآذربايجانى مقيم نجف بود .\r\nوى قبلا در محله « خيابان » تبريز اقامت داشت ، سپس به نجف اشرف سفر كرده و در آنجا به درس و بحث اشتغال ورزيده بود . وى مردى پرهيزكار و اهل علم و تقوى و زهد بود كه عمرى را با قناعت گذرانده بود .\r\nآيت الله خامنه‌اى\r\nپس از اتمام تحصيلات دبيرستان از نظر علوم اسلامى در مدرسه اسلامى ، ادبيات عرب را شروع مىكنند و سپس به مدرسه علوم دينيه « سليمان خان » مىروند و ادبيات عرب را در آنجا به پايان مىرسانند .\r\nشرايع را هم در درس پدر شركت مىكنند و هنگامى كه به كتاب حج مىرسند ، پدر به ايشان مىگويند كه در درس شرح لمعه كه مبحث حج رسيده بود شركت كنند و هم مباحثه با برادرشان ، حاج سيد محمد آقا بشوند .\r\nبعد از مدرسه سليمان خان به مدرسه علوم دينيه نواب مىروند و سطح را به پايان مىرسانند . پس از آن در دروس خارج مرحوم آية الله العظمى ميلانى شركت مىنمايند ، و اين كم‌نظير بود كه جوانى در سن 16 سالگى بتواند در درس خارج شركت نمايد . »\r\nاولين تدريس ، ايشان كتاب امثله يا صرف مير بوده كه براى دو شاگرد بزرگسال از روضه‌خوانهاى مشهد تدريس مىنموده‌اند و تا سال 1337 كه در مشهد بوده ، كتابهايى از صرف ، نحو ، معانى ، بيان ، اصول و فقه تدريس مىكرده‌اند . و در قم همه در كنار دروسى كه مىخوانده‌اند ، تدريس نيز مىكرده‌اند .\r\nپس از برگشتن از قم به مشهد ، ( در سال 1343 ) تدريس يكى از برنامه‌هاى اصلى و همبستگى ايشان بوده و در طول اين سالها ( تا 1356 ) سطوح عاليه ، ( مكاسب و كفايه ) تفسير و عقايد تدريس مىكرده‌اند .\r\nمعظم‌له دروس سطح را نزد اساتيدى چون آقاى علوى ، آقاى مسعود ، پدر بزرگوارشان ، مرحوم آقا ميرزا احمد مدرس يزدى ، مرحوم آية الله حاج شيخ هاشم قزوينى ( كه ايشان از شاگردان مرحوم آقا ميرزا مهدى اصفهانى و اهل رياضت و مدرس درجهء يك مشهد و بسيار مرد محترم و ملا و معروف بودند و در بين خواص مشهد مرد آزاده و روشن‌ضميرى بودند ، به‌خصوص در نزد اهل علم ) به مدت پنج سال و نيم خوانده‌اند ، و درس خارج را هم نزد اساتيدى چون :\r\nمرحوم آيت الله العظمى ميلانى ( ره ) ، آية الله حاج شيخ هاشم قزوينى و درس فلسفه را نزد آية الله ميرزا جواد آقا تهرانى خوانده و ايشان كتاب منظومه و مطالب مرحوم حاج ملاهادى سبزوارى را درس مىگفته و رد مىكرده‌اند ، كه در حقيقت اين درس منظومه ايشان رد منظومه بوده و پس از مدتى بنا به پيشنهاد يكى از دوستانشان به درس آقا شيخ رضا ايسى كه در مشهد\r\n\r\n","description":"","footnote":"","page_name":" 55 ","page_number":57},
  {"content":"\r\n\r\nملاى قديمى و فاضل و حكيم و خيلى هم معتقد به حكمت بوده شركت نموده‌اند .\r\nايشان پس از درك محضر اساتيد بزرگوار ايران به نجف رفته و در درسهاى آيات عظماى حكيم ، خوئى ، شاهرودى و آقا ميرزا باقر زنجانى و مرحوم ميرزا حسن يزدى و آقا سيد يحيى يزدى شركت نموده‌اند . و نيز از محضر اساتيدى چون آيت الله آقا مرتضى حاج شيخ و آيت الله بروجردى و حضرت امام خمينى ( ره ) و علامه طباطبايى بهره برده‌اند .\r\nآية الله خامنه‌اى ، مجاهدى شجاع و باتقواست كه در سراسر زندگى پربركتش همواره در جهاد به وسيلهء قلم و سخن و سلاح بوده و به‌خصوص از سال 1341 كه امام بزرگوار نهضت عظيم اسلامى را آغاز نمود ، دقيقه‌اى از تلاش و جهاد باز نمانده است .\r\nپس از شهادت شهيد رجايى و شهيد باهنر ، از طرف روحانيت و ساير نهادهاى انقلابى نامزد رياست جمهورى ، گرديدند و با رأى عظيم و بىنظير در انتخابات رياست جمهورى به سمت سومين رئيس جمهورى اسلامى ايران ، انتخاب گرديدند .\r\nپس از رحلت جانگداز رهبر كبير انقلاب ، تمامى افكار خلع وجود رهبر در نظام مقدس را احساس اظهار نگرانى مىنمود ولى تأكيد حضرت امام خمينى ( ره ) به شايستگى حضرت آية الله العظمى خامنه‌اى براى رهبرى نظام جمهورى اسلامى ايران كه توسط حجة الاسلام و المسلمين رفسنجانى نقل گرديد بارقه اميدى در دل انقلابيون پديدار ساخت ، ايشان فرمودند : « در جلسه‌اى با حضور سران سه قوه ، آقاى نخست‌وزير و حاج احمد آقا در محضر امام بحث شد .\r\nحرف ما با حضرت امام اين بود كه اگر اين قضيه اتفاق بيفتد ، ما بعدا با قانون اساسى مشكل داريم ، زيرا ممكن است خلأ رهبرى پيش بيايد . ايشان گفتند :\r\n« خلأ رهبرى پيش نمىآيد و شما آدم داريد » گفته شد :\r\nچه كسى ؟ ايشان در حضور آية الله خامنه‌اى گفتند :\r\n« اين آقاى خامنه‌اى » .\r\nروزى من خصوصى خدمت امام رفتم ، چون مقدارى روى بازترى داشتم و مسائل را بىپرده مىگفتم ، در مورد قائم‌مقامى رهبرى و مشكلاتى كه پيدا مىشود ، صحبت كردم . باز ايشان صريح گفتند :\r\n« شما در بن‌بست نخواهيد بود ، چنين فردى « آية الله خامنه‌اى » در ميان شما هست . چرا خودتان نمىدانيد » .\r\nو علاوه بر آن حاج احمد آقا نقل كرده‌اند : وقتى كه آية الله خامنه‌اى در سفر كره بودند ، امام گزارشهاى آن سفر را از تلويزيون مىديدند ؛ از آن منظره ديدار از كرده ، استقبال مردم و با سخنرانيها و مذاكرات ايشان در آن سفر ، خيلى برايشان جالب بود و فرموده بودند :\r\n« الحق ايشان شايستگى رهبرى را دارند » .\r\n\r\nتأليفات\r\n1 . كتاب الجهاد ( درس خارج معظم‌له )\r\n2 . چهار كتاب اصلى علم رجال\r\n3 . استفتائات\r\n4 . حكومت در اسلام\r\n5 . درر الفوايد فى اجوبة القائد\r\n6 . درسهايى از نهج البلاغه\r\n7 . سيرى در زندگى امام صادق ( ع )\r\n8 . گفتارى در باب صبر\r\n9 . شخصيت سياسى حضرت رضا ( ع )\r\n10 . گفتارى در وحدت و تحزّب\r\n11 . شهيد آغازگر\r\n12 . گفتارى در باب حكومت علوى\r\n13 . صلح امام حسن ( ع )\r\n\r\n","description":"","footnote":"","page_name":" 56 ","page_number":58},
  {"content":"\r\n\r\n14 . پيشواى صادق ( ع )\r\n15 . آينده در قلمرو اسلام\r\n16 . ادعانامه عليه تمدن غرب\r\n17 . از ژرفاى نماز\r\n18 . امام جعفر صادق ( ع )\r\n19 . انوار ولايت\r\n20 . بازگشت به نهج البلاغه\r\n21 . بحثى در نبوت\r\n22 . درس اخلاق\r\n23 . ترجمهء تفسير فى ظلال القرآن\r\n24 . درست فهميدن اسلام\r\n25 . پرسش و پاسخ ( 5 مجلد )\r\n26 . پژوهشى در زندگى امام سجاد ( ع )\r\n27 . رسالت انقلابى نسل جوان\r\n28 . حضرت رضا ( ع )\r\n29 . رسالت حوزه\r\n30 . سخن آفتاب\r\n31 . پيام به كنگرهء جهانى هزارهء شيخ مفيد ( ره )\r\n32 . جلوه آفتاب\r\n33 . پيرامون عزادارى عاشورا\r\n34 . ضرورت تحول در حوزه‌هاى علميه\r\n35 . طرح كلى انديشهء اسلامى در قرآن\r\n36 . عطر شهادت\r\n37 . مسلمانان در نهضت هندوستان\r\n38 . عنصر مبارزه در زندگى ائمه\r\n39 . فرياد مظلوميت\r\n40 . منشور تداوم انقلاب\r\n41 . كوثر ولايت\r\n42 . گروههاى معارض در نهضتهاى انبياء و در انقلاب اسلام\r\nو بسيارى از كتابها و مقالات ديگر .\r\n\r\nآيت الله سيد محمد طباطبايى\r\nاز رهبران روحانى مشروطه‌خواه : - طباطبايى\r\n\r\nآيت الله شيخ جعفر محلاتى\r\nآيت الله شيخ جعفر محلاتى متولد 1243 شمسى متوفى 1318 . مرحوم شيخ جعفر از فقها و مجتهدين بزرگ بود . تولدش در شيراز و پس از تحصيل سوار و مقدمات و علوم اوليه فارسى و عربى براى چند سال در آن شهر و نيز چندين سال در نجف نزد مرحوم آيت الله محمد كاظم مجتهد خراسان و آيت الله حاج ميرزا خليل خليلى تلمذ كرد و به اخذ جواز اجتهاد نايل آمد . مرحوم محلاتى علاوه بر فضايل علمى كه داشت مردى آزاديخواه و مخالف نفوذ و قدرت دشمنان اسلام در ايران بود و به‌علت داشتن اين مسلك شريف در جنگ بين الملل اول ( 1333 - 1337 هجرى قمرى ) اهالى فارس را به دفاع از وطن و جنگ با دولت متجاوز انگليس تشويق كرد . وى با 700 نفر از مجاهدين شيراز به برازجان رفت و مدتى در آنجا توقف كرد تا انگليسيها بوشهر را تخليه نمودند . ( در ايام اقامت به دلوار رفت در مراسم چهلمين روز شهادت رئيسعلى شركت نمود و در مسجد دلوار به پدر رئيسعلى و ديگر اهالى دلوار شهادت رئيسعلى را تبريك و تسليت گفت ) .\r\n\r\nآيت الله شيخ محمد حسين مجتهد برازجانى\r\nمعروف به مجاهد از فقها و مجتهدين معاصر رئيسعلى دلوارى است كه طرف اعتماد عموم اهالى دشتى و دشتستان و بنادر جنوب و مردم به او اعتماد و\r\n\r\n","description":"","footnote":"","page_name":" 57 ","page_number":59},
  {"content":"\r\n\r\nاعتقاد خاص داشتند . و در جنگ بين الملل اول چون انگليسها بوشهر را تصرف و با تنگستانيها آغاز جنگ و مخاصمت كردند . آن مرحوم اعلان جهاد داد و مرحوم رئيسعلى دلوارى به متابعت حكم او با انگليسيان جنگيد تا شهيد شد .\r\n\r\nآيت الله كاشانى\r\nابو القاسم فرزند آيت الله حاج سيد مصطفى كاشانى كه از علماء و مراجع بزرگ شيعه در عصر خويش بود در 1264 ه . ش . در تهران متولد شد . در سال 1280 شمسى از ايران به نجف اشرف هجرت كرد و در آنجا ساكن گرديد و به تدريس و تحقيق مشغول گشت . آيت الله كاشانى براى بسيج مردم و سران عشاير و سازماندهى آنان ، طرحى را به كمك منشى خود ، شيخ جواد زنجانى آماده و مهرى با نام « جمعيت اسلامى عراق » تهيه كرد و با فرستادن نامه‌هايى براى سران عرب ، آنها را به شركت در اين نبرد دعوت مىنمود .\r\nآيت الله كاشانى در سىام بهمن‌ماه 1299 ه . ش .\r\nسه روز قبل از كودتاى رضا خان وارد تهران گرديد و پس از روى كار آمدن رضا خان مبارزهء خود را با وى و سياستهاى او آغاز نمود .\r\nبا شروع جنگ جهانى دوم و اشغال ايران توسط متفقين و به‌دنبال آن سقوط رضا خان از تخت پادشاهى آيت الله كاشانى بر شدت مبارزاتش عليه انگليس افزود . قوام السلطنه كه يكى از نوكران انگليس بود وى را در تير ماه 1325 دستگير و به بهجت‌آباد قزوين تبعيد نمود . تا اينكه در 21 خرداد 1326 با اصرار مردم و زير فشار علما كه خواستار آزادى وى بودند آزاد شد و به تهران برگشت .\r\nشاه پس از قوام ، عبد الحسين هژير را به عنوان نخست‌وزير به مجلس معرفى نمود و كاشانى كه از وابستگى هژير به ايادى خارجى اطلاع داشت به مخالفت با نخست‌وزيرى او برخاست و مردم را به يك راهپيمايى در جلوى مجلس به‌منظور جلوگيرى از ورود هژير به آنجا دعوت كرد .\r\nارتباط كاشانى با فداييان اسلام ، و در جريان ترور كسروى توسط فداييان اسلام و زندانى شدن آنان آيت الله كاشانى از آنان پشتيبانى نمود و آزادى آنها را خواستار شد و نهايتا فداييان اسلام از زندان آزاد شدند .\r\nآيت الله سيد ابو القاسم كاشانى\r\nپس از اين ماجرا آيت الله كاشانى تبعيد شد ولى پس از مدتى منصور الملك نخست‌وزير وقت ايران طى تلگرافى از آيت الله عذرخواهى و خواستار بازگشت او به ايران شد . وى پس از شانزده ماه تبعيد در لبنان در 20 خرداد 1329 ه . ش . به زادگاهش بازگشت .\r\nاستعمار براى ايجاد حكومت ديكتاتورى در\r\n\r\n","description":"","footnote":"","page_name":" 58 ","page_number":60},
  {"content":"\r\n\r\nايران و تمديد و توسعهء امتياز نفت جنوب ( قرارداد گس - گلشائيان ) سپهبد رزم آرا را مناسب تشخيص داد و شاه نيز او را به عنوان نخست‌وزير معرفى كرد و در اين حال آيت الله كاشانى با وى به مخالفت برخواست و براى جلوگيرى از تصويب قرارداد نفت در مجلس اعلاميه‌اى را خطاب به ملت ايران صادر نمود . اما رزم‌آرا با گستاخى تمام و بىاعتنا به نظر علما ، نمايندگان مجلس و مردم بر روى تصويب قرارداد پافشارى نمود ، ولى در شانزدهم اسفند 1339 ه . ش .\r\nبا گلولهء خليل طهماسبى ، يكى از اعضاى فداييان اسلام از پاى درآمد .\r\nآيت الله كاشانى هرگز از منش ساده‌زيستى خارج نگشت و در همان خانهء سادهء پدرى خويش تا پايان عمر زندگى كرد و سرانجام در 23 اسفند 1340 ه . ش . چشم از جهان فروبست و در حضرت عبد العظيم ، بين مزار حضرت و امامزاده حمزه به خاك سپرده شد .\r\n\r\nآيت الله ميرزا حسين نائينى\r\nاز علماء بزرگ در دورهء مشروطيت .\r\n\r\nآىتيمور : - محمد آىتيمور\r\n\r\nآيين گشنسب\r\nقرن 6 م . از بزرگان و سرداران هرمز چهارم ساسانى . به روايت طبرى به جنگ بهرام چوبين رفت .\r\n\r\nآيين نامك\r\nعنوان كتابى ( و شايد كتابهايى ) تاريخى و قانونى و اجتماعى از دورهء ساسانيان .\r\n\r\nآيين هوشنگ\r\nكتابى مذهبى و اخلاقى و فلسفىگونه ، به فارسى در بيان عقايد پارسيان ، مشتمل است بر چهار رساله 1 - نامهء خويشتاب ، در اثبات واجب ، از پيشتاپ شاگرد ساسان پنجم .\r\n2 - زردست افشار ، در شناختن گوهر خرد ، از آهو شكوى شاگرد ساسان دوم .\r\n3 - زنده رود ، در بقاى روح از زنده آزرم .\r\n4 - زورهء باستان ، در شناختن آغاز و انجام و زمان و جهان و جهانيان و شناخت راه نيك از بد ، گفتار ابراهيم زردتشت ، ترجمهء آذر شروه اسپهانى .\r\n\r\nآيينهء سكندرى\r\nكتابى در تاريخ ايران باستان ، به فارسى ، از ميرزا آقا خان كرمانى . مؤلف در اين كتاب در تفسير و تأويل كلمات مطالب بىاساس آورده و به اشتقاق عاميانه پرداخته است .\r\n\r\n","description":"","footnote":"","page_name":" 59 ","page_number":61},
  {"content":"\r\n . \r\n","description":"","footnote":"","page_name":" 60 ","page_number":62},
  {"content":"\r\n\r\n\r\nالف\r\n\r\nا آ ( ائا )  ( Ea ) \r\nرب النوع - ( انكى سومرى ) فرمانرواى « اپسو » قلمرو آب شيرين زير زمين بود . وى منشأ كليهء دانشهاى جادويى مقدس بود . مركز پرستش او « ايدو » بوده است .\r\n\r\nابخاز شاه\r\nپادشاه ابخازيان در ابخازستان كنار درياى سياه ( از پادشاهان محلى در دورهء ساسانى و دوره‌هاى بعد ) .\r\n\r\nابراهيم ادهم\r\nاز اعيان‌زادگان بلخ از صوفيان ايرانى كه به مكه رفت و تا پايان عمر بدانجا بود و سرانجام در جنگ دريايى ضد بيزانس كشته شد ( 166 يا 160 ه . ق . ) .\r\n\r\nابراهيم اينال\r\nاز امراى مشهور سلجوقى ، برادر مادرى طغرل بيگ . چون طغرل بيگ ، مسعود اول غزنوى را مغلوب كرد و بر خراسان استيلا يافت ، ولايت رى و جبل را به ابراهيم اينال داد و مدتى بعد ، او را به سيستان فرستاد .\r\nچندى بعد ابراهيم اينال در جبال و بلاد مغرب و آذربايجان و ارمنيه فتوحات بسيارى كرد ، و موجب وحشت طغرل گشت و طغرل او را نزد خود خواند و بين آنها وحشت و كدورت پديد آمد . عاقبت ابراهيم اينال با بساسيرى ، بر ضد طغرل بيگ همدست شد و طغرل از پيش آنها به رى گريخت . چندى بعد الب‌ارسلان و قاورد و ياقوتى ، پسر چغرى بيگ داود ، لشكر آوردند و ابراهيم اينال را در محلى به نام هفتاد پولان شكست دادند ؛ ابراهيم اينال گرفتار و در 451 ه . ق . كشته شد . لفظ اينال را به معنى سردار قبيله گفته‌اند .\r\n\r\nابراهيم حصيرى\r\nابو القاسم ابراهيم ابن عبد الله حصيرى ، از رجال و معتمدان دستگاه سلطان مسعود غزنوى . در اواخر سلطنت سلطان محمود غزنوى ، به اتفاق ابو طاهر تبانى ، به رسالت نزد قدرخان رفت ( 421 ه . ق . ) ، و پس از بازگشت همچنان تا حدود سنهء 450 ه . ق .\r\n\r\n","description":"","footnote":"","page_name":" 61 ","page_number":63},
  {"content":"\r\n\r\nحيات داشت .\r\n\r\nابراهيم حكيمى : - حكيمى\r\n\r\nابراهيم خان\r\nفرزند كريم خان زند ( 1216 - 1182 ه . ق . ) كه به دستور على مراد خان كور شد و در اواخر عمر نيز به دستور آغا محمد خان به مازندران روانه گرديد ، اما پس از مدتى به نهاوند رفته و در آنجا درگذشت .\r\n\r\nابراهيم خان افشار ظهير الدوله\r\nبرادر كهتر نادر شاه بود ، نادر شاه پس از اينكه در سال 1148 ه . ق . به سلطنت رسيد او را والى آذربايجان نمود ( آذربايجان كنونى و تمام قفقاز ) .\r\nابراهيم خان در سال 1152 ه . در جنگ با لزگيهاى داغستان كشته شد .\r\n\r\nابراهيم خان بغايرى\r\nاز امراى مشهور خراسان در دورهء بعد از قتل نادر . وى بعد از قتل مير علم خان خزيمه ، كه باوجود خويشاوندى به خيانت او هلاك شد ، مدتى با محمد حسن خان قاجار مرتبط بود ، و پس از آن به كريم خان زند پيوست . در جنگهايى كه بين كريم خان و فتحعلى خان افشار روى داد ( 175 ه . ق . ) . وى به پاس دوستى و يكرنگى كه با فتحعلى خان افشار داشت با چند تن از امراى ديگر توطئه چيد ، و درصدد برآمد كريم خان را هلاك كند . اما سرّ آنها فاش شد و امراى زنديه او را با ساير همدستانش در مجلس بزم كريم خان كشتند .\r\n\r\nابراهيم خان دولو\r\nابراهيم خان سردار قاجار دولو ، پسر جان محمد خان دولو يكى از سرداران فتحعليشاه قاجار بود كه در سال 1213 ه . ق . فتحعليشاه او را براى دفع جعفرقلى خان دنبلى كه حسين خان برادر خود را در خوى محصور كرده بود فرستاد .\r\nدر سال 1221 ه . ق . كه محمد على ميرزا ( دولت شاه ) به سمت حكومت خوزستان - لرستان و كرمانشاه تعيين شد . او هم به سردارى آن حدود با شاهزاده به كرمانشاه رفت . وى پدر محمد ناصر خان قاجار ظهير الدوله ايشيك آقاسى و جد عليخان صفاء ظهير الدوله بوده است .\r\n\r\nابراهيم خان زند\r\nچهارمين پسر كريم خان زند كه در زمان استيلاى عليمراد خان زند بر شيراز نابينا گشت و تا سال 1206 ه . ق . در شيراز حيات داشت .\r\n\r\nابراهيم خان ظهير الدوله\r\nبرادر نادر شاه افشار . سپهسالار و سردار نادر در آذربايجان و داغستان .\r\n\r\nابراهيم خان قاجار ظهير الدوله\r\nپسر ، مهديقلى خان قويونلو ، برادر آغا محمد خان ، مؤسس سلسلهء قاجاريه ، و پدر حاج محمد كريمخان از پيشوايان بزرگ شيخيه بوده است .\r\n\r\nابراهيم سيمجور\r\nابو على ابراهيم ابن سيمجور ، امير قهستان و والى خراسان در عهد سامانيان . نوح سامانى در سال\r\n\r\n","description":"","footnote":"","page_name":" 62 ","page_number":64},
  {"content":"\r\n\r\n333 ه . ق . وى را به‌جاى ابو على چغانى سپهسالار خراسان و والى نيشابور كرد . در سال 335 ه . ق .\r\nابو على چغانى نيشابور را گرفت و او را از آنجا براند .\r\n\r\nابراهيم شاه افشار\r\nشاهزادهء معروف سلسلهء افشاريه و از مدعيان سلطنت بعد از نادر شاه افشار . وى پسر كهتر ابراهيم خان ظهير الدوله و برادرزادهء نادر شاه بود و نادر شاه بعد از برادر اسم و لقب او را به وى داد . ( قبل از آن اسم وى محمد على بيگ بود . )\r\n\r\nابراهيم شيخ الاسلام\r\nآقا ابراهيم شيخ الاسلام خوى ، كه فتحعليشاه او را در سال 1222 ه . ق . به عنوان سفير ، براى تهنيت جلوس سلطان مصطفى خان چهارم به دربار استانبول فرستاد .\r\n\r\nابراهيم غزنوى\r\nابو المظفر ظهير الدوله رضى الدين ابراهيم ابن مسعود ، دهمين پادشاه از سلسلهء غزنويان آل سبكتكين ؛ پسر سلطان مسعود غزنوى .\r\n\r\nابراهيم كلانتر\r\nدر زمان لطفعلى خان زند كلانتر شيراز بود و به هنگام محاصره شيراز از طرف آقا محمد خان ، او با تبانى قبلى وسيله تسخير شهر را براى خان قاجار فراهم آورد و از اين‌رو مورد توجه وى شد و به وزارت بابا خان كه حاكم ايالت جنوبى بود رسيد . بابا خان ( فتحعلى شاه ) پس از جلوس با آنكه تاج و تخت خود را مديون او مىدانست به سبب قدرت و نفوذ بسيار زياد وى بيمناك گرديد و او و همه خانواده‌اش را كه شاغل مقامات مهم دولتى بودند ، در يك زمان دستگير كرد و به قتل رسانيد و فقط از قتل يگانه فرزند بيمار او صرفنظر نمود . او باوجود عليلى مزاج زنده ماند و خانواده قوام الملك را تشكيل داد .\r\n\r\nابر شهر\r\nقديمترين نام نيشابور است كه مركز يكى از نواحى چهارگانهء ايالت خراسان بوده است . بنا به نوشته جغرافىنويسان اسلامى اين نام به فارسى به معنى « شهر ابر » مىباشد .\r\n\r\nابر قباد\r\nاز بخش ( طسوج ) هاى عراق است كه بر طبق تقسيمات زمان ساسانيان از توابع ناحيهء خسروشاذ بهمن ( ناحيهء دجله ) و شامل سرزمينى است در امتداد مرز غربى خوزستان . بين واسط و بصره . اين نام از كواذ ( قباد ) اول ساسانى گرفته شده است .\r\n\r\nابش خاتون\r\n662 - 672 ق . و 682 - 683 ق . از زنان فرمانروا . وى دختر سعد بن ابو بكر زنگى ( 658 ق . ) و تركان خاتون و همسر منگو تيمور ، پسر هلاكو خان ( 654 - 663 ق . ) ، و آخرين اتابك از خاندان سلغرى بود . در سال 661 ق . سلجوق شاه با دسيسه تركان خاتون از دژ استخر رهايى يافت و حكومت شيراز را در دست گرفت و از بيم نفوذ و فتنه‌انگيزيهاى تركان خاتون ، نخست وى را به همسرى خويش درآورد و در پى آن او را به قتل رساند . هلاكو خان مغول با آگاهى از قتل تركان خاتون و سرداران مغولى در شيراز ، لشكرى به قصد سركوب سلجوق شاه فرستاد . او از برابر لشكر هلاكو گريخت و پنج ماه بعد به قتل رسيد ( 662 ق . ) و\r\n\r\n","description":"","footnote":"","page_name":" 63 ","page_number":65},
  {"content":"\r\n\r\nپس از او آبش خاتون را كه به همراه خواهرش در دژ سپيد زندانى بود در همان سال به حكومت رساندند . به نوشته رشيد الدين فضل الله ، آبش خاتون در زمان تركان خاتون نامزد منگو تيمور شد و ازدواج وى در آغاز حكومتش و توسط جدّهء او ياقوت تركان در دربار مغولان صورت گرفت .\r\nدر رجب 663 ق . قاضى شرف الدين ابراهيم از سادات شيراز كه ادعاى مهدويت كرده بود بر آبش خاتون شوريد اما شكست خورد و كشته شد . از آن پس نابسامانى اوضاع شيراز و ناتوانى آبش ، عملا حكومت شيراز را از دست او بيرون آورد ، به نحوى كه از حكومت جز نام براى او چيزى نماند . در پى اين حوادث اباقا خان ( 663 - 680 ق . ) كارگزارانى به شيراز گسيل داشت و در سال 672 آبش خاتون به همراه يك تن از آنان روانه دربار اباقا خان در تبريز شد . اقامت آبش تا 682 ق . و به مدت ده سال به درازا كشيد . در اين سال اباقا خان حاكم شيراز را بر كنار و آبش خاتون را به‌جاى وى گماشت .\r\nاستقبال مردم شيراز از او و پيشگيرى وى به خان مغول سبب شد تا او رفتارى خودسرانه با مردم در پيش گيرد . پس از پيروزى ارغون خان بر احمد تكودار ( 683 ق . ) وى آبش خاتون را از حكومت شيراز بر كنار كرد و به تبريز فرا خواند و سيد عماد الدين را با فرمان ويژه به‌جاى او منصوب كرد . پس از ورود سيد به شيراز آبش خاتون به تحريك و توطئه عليه وى برآمد و سرانجام در شوال آن سال به دست گماشتگان آبش كشته شد و سپس برخى از خويشاوندان او به قتل رسيدند . فرزند سيد كه جان سالم به‌در برده بود به تبريز رفت و ارغون خان را از حوادث شيراز آگاه كرد .\r\nارغون خان آبش خاتون را به تبريز آورد . او در دادگاهى محاكمه و مجرم شناخته شد و به پرداخت پول نقد به خانواده مقتولان محكوم گرديد .\r\nآبش خاتون پس از يك سال و چند ماه از بركناريش در سال 685 ق . در تبريز درگذشت . او را به شيوهء مغولان با ظرفهاى طلايى و نقره‌اى پر از باده در چرنداب تبريز به خاك سپردند و پس از چندى جنازه‌اش را به شيراز منتقل كردند و در رباطى كه خود بنا نهاده بود دفن كردند . برخى مدفن او را مدرسه عضديه نيز مىدانند . پس از مرگ ، اموال او را مطابق وصيتش تقسيم كردند : يك بخش به دخترش كردوچين ، يك بخش به شاهزاده الفانچى . يك بخش به مماليك و آزادشدگان و بخش ديگر به طايجو پسر منگوتيمور تعلق گرفت . وى مدرسه‌اى در كوى طناب‌بافان و رباطى در شيراز بنا كرد كه آرامگاه خانوادگى سلغريان بود . آثار اين رباط اكنون به صورت بناى آجرى مانند و نيمه‌ويرانى در بيرون دروازه قصابخانه شيراز پابرجاست كه معروف به خاتون قيامت است . برخى منابع او را آبش خاتون نيز نوشته‌اند .\r\n\r\nابلّه\r\n« ابلّه » نام بندرى است بسيار قديمى كه از زمان هخامنشيان تا قرنهاى نخستين اسلامى و پيش از آنكه بصره جاى آن را بگيرد مهمترين مركز دريايى ايران در اين منطقه بود . اين بندر در دهانهء خليج فارس و در پيوندگاه رود بهمن اردشير و دريا قرار داشت و كشتيهاى بزرگ در آنجا پهلو مىگرفتند . اين بندر گذشته از اينكه از مراكز مهم بازرگانى دنياى قديم بود .\r\nدر دوران نخستين اسلامى كه از پايگاههاى معتبر نظامى و درياى ايران نيز بود و به همين علت سپاهيان ايرانى عازم يمن كه در زمان انوشيروان از راه دريا به آن ديار مىرفتند تا حبشيان را از آنجا برانند نخست از تيسفون از راه آبى دجله به ابلّه رفتند تا در آنجا هم\r\n\r\n","description":"","footnote":"","page_name":" 64 ","page_number":66},
  {"content":"\r\n\r\nكشتيهاى خود را با كشتيهاى دريانورد عوض كنند .\r\n\r\nابن ابى الحديد\r\nعز الدين عبد الحميد ابن هبة الله 586 - 655 ه . ق .\r\nاديب و مورخ عرب . اثر مشهور خود شرح نهج البلاغه را به نام ابن علقمى تأليف كرد . در فتح بغداد به دست هلاكو ، خود و برادرش اسير مغول شدند .\r\nولى ابن علقمى به وساطت خواجه نصير الدين طوسى آنان را از مرگ نجات داد . سرانجام در بغداد وفات يافت .\r\n\r\nابن ابى توبه\r\nنصير الدين ابو القاسم محمود ابن مظفر ابن ابى توبه از فضلا و منشيان عهد سلجوقى و از وزراى سلطان سنجر كه در حدود سال 521 ه . ق . به وزارت رسيد .\r\n\r\nابن اثير - ابن الاثير\r\nشهرت سه برادر از مردم جزيرة ابن عمر ، كه همه از فضلا و نويسندگان معروف و فرزندان اثير الدين ابو الكرم محمد موصلى جزرى بودند . اين برادران عبارتند از : ضياء الدين ، محمد الدين و عز الدين ابن اثير . ولى ابن اثير مطلق شهرت همين برادر سوم مىباشد عز الدين ابو الحسن على ، ( 555 - 630 ه . ق . ) مورخ معروف عرب كه در بغداد و موصل تحصيل كرد و به شام نيز سفر نمود و سرانجام در موصل انزوا گزيده به تأليف پرداخت . اثر عمدهء ابن اثير تاريخ بزرگ اوست به نام الكامل فى التاريخ كه به كامل ابن اثير نيز معروف است . و آن تاريخ عمومى عالم است سال به سال از ابتداى خلقت تا 628 ه . ق .\r\n\r\nابن اسحاق\r\nابو عبد الله محمد ابن اسحاق ابن يسار . محدّث و نويسندهء عرب . اهل مدينه بود و به گردآورى اخبار مربوط به زندگى محمد ( ص ) علاقهء تمام داشت و دو كتاب : المبتدأ و المغازى را در اين باب نوشت . تاريخ وفات او را 144 ، 150 ، 151 ، 152 و 153 ه . ق . نيز نوشته‌اند .\r\n\r\nابن اسفنديار\r\nمحمد ابن حسن ، مورخ ايرانى و مؤلف تاريخ طبرستان از شرح‌حال او جز آنچه خود در مقدمهء تاريخ طبرستان آورده است اطلاعى در دست نيست .\r\nدر سال 606 ه . ق . كه از كشته شدن رستم ابن اردشير حاكم طبرستان اطلاع يافت ، از بغداد به عراق عجم عزيمت كرد ، و دو ماه در رى و پنج سال در خوارزم به جمع‌آورى كتاب خويش پرداخت .\r\n\r\nابن الاثير\r\nابو الحسن على عز الدين در جزيرة بن عمر نزديك دجله در كردستان به دنيا آمد . صاحب تأليف ، معروف به « الكامل فى التاريخ » و « اسد الغايه » ( در احوال اصحاب رسول ) و لباب است ( فوت 360 ) .\r\n\r\nابن العبرى\r\nابو الفرج ابن العبرى الملطى ، مورخ ، نحوى ، فيلسوف و اديب شامى و مترجم از عربى به سريانى .\r\nوى معاصر ارغون خان مغول و عطاملك جوينى بود و زبانهاى سريانى ، عربى ، يونانى و فارسى را به‌خوبى مىدانست . معروفترين آثار وى كه به زبان سريانى است به نام « مختصر تاريخ الدول » مىباشد .\r\n\r\n","description":"","footnote":"","page_name":" 65 ","page_number":67},
  {"content":"\r\n\r\n\r\nابن المقفع\r\nابن المقفع از ايرانيان زردشتى است كه از اهالى شهر گور ( فيروزآباد كنونى ) در فارس بود ؛ نخست « داذبه » نام داشت . پدرش « داذگشسب » از طرف حجاج بن يوسف ثقفى حاكم عراقين عامل خراج فارس گرديد . چون در امور مالى دقت نكرد حجاج دستور داد به قدرى وى را زدند كه دستش شكست و ناقص شد . به همين سبب در ميان عرب به مقفع يعنى دست شكسته ( يا كسى كه دستش مىلرزد ) معروف گشت . تولد وى را در حدود سال 104 هجرى قمرى مىدانند .\r\nابن مقفع در جوانى پيرو آيين زردشتى بود و چندى در بصره نزد يزيد بن عمر كه در سال 128 هجرى قمرى به حكومت عراق منصوب شده بود مىزيست . سپس كاتب پسر او به نام داود شد . در سال 132 هجرى قمرى كه آغاز خلافت بنى عباس است حاكم مذكور توسط عباسيان كشته شد و عبد الله بن مقفع در خدمت عيسى بن على عبد الله عموى منصور ، خليفهء دوم عباسى و برادر او سليمان كه حاكم بصره بود وارد گرديد و به دين مقدس اسلام مشرف شد و از آن زمان به بعد به ابو محمد عبد الله مقفع المبارك معروف گشت .\r\nچندى نزد سليمان و عيسى ماند ، و تا سال 139 ه . ق .\r\nكه سليمان حاكم بصره بود در خانوادهء ايشان به سر مىبرد . به تعليم پسران اسماعيل بن على برادر سليمان اشتغال داشت و در همان خانواده نيز علم فصاحت عربى را فراگرفت . در سال 137 يا 139 ه . ق .\r\nعبد الله بن على عموى ديگرى منصور خليفه كه برادر عيسى و سليمان بود بر منصور خروج كرد و چون از سپاهيان خليفه شكست خورد به بصره نزد برادران خود آمد و برادرانش از او نزد منصور شفاعت كردند ، خليفه شفاعت آنها را پذيرفت و مقرر شد كه در آن باب امان‌نامه‌اى نوشته شود . برادران عبد الله نوشتن امان‌نامه را به ابن مقفع محول كردند . چون وى در تأكيد امان‌نامه مبالغه زياد كرد از خود كينه‌اى در دل خليفه پديد آورد به همين سبب هنگامى كه سفيان بن معاويه بن يزيد به‌جاى سليمان حاكم بصره شد به غرض شخصى يا به‌قولى به اشارهء خليفه ، ابن مقفع را به اتهام مانوى بودن دست و پا بزند و در تنورى سوزاند - سال 141 يا 142 ه . ق .\r\nابن مقفع از فصحاى درجهء اول زبان عربى بود و شعر هم مىگفت . وى چندين كتاب را از پهلوى به عربى ترجمه كرد كه از آن جمله مىتوان از : آيين‌نامه ، مزدك‌نامه ، تاج در سيرت انوشيروان ، الادب الكبير و الادب الصغير و . . . را نام برد .\r\n\r\nابن النّديم\r\n« ابو الفرج محمد بن اسحق بن ابى يعقوب النديم الورّاق » . در 297 ه . ق . متولد شد ، ولى در باب تاريخ فوتش روايات مختلف است . چنان كه سنهء 378 و 385 و 392 ه . ق . را ذكر كرده‌اند .\r\nاز تأليفات او « كتاب الفهرست » است كه حاوى اطلاعات مبسوطى راجع به كتب و خطوط دورهء ساسانى مىباشد . اين كتاب را « فهرس العلوم » نيز ناميده‌اند .\r\n\r\nابن بابويه\r\nمحمد بن على بابويه از مردم قم و يكى از بزرگترين علماى شيعه است و چون اهل حديث شيعه به منقولات وى اطمينان و اعتماد دارند او را به شيخ صدوق ملقب كرده‌اند .\r\nشيخ صدوق در احاديث و اخبار و رجال تبحر\r\n\r\n","description":"","footnote":"","page_name":" 66 ","page_number":68},
  {"content":"\r\n\r\nخاصى داشت و كتب معتبرى در رشته‌هاى مذكور از خود به يادگار گذاشته است . كه از همه معروفتر « من لا يحضره الفقيه » ، « كتاب الخصال » و . . . مىباشد . شيخ صدوق در سال 381 در رى وفات يافت .\r\n\r\nابن بطوطه\r\nابو عبد الله محمد ابن عبد الله طنجه‌اى ، جهانگرد معروف عرب مىباشد . وى در طنجه ولادت يافت و در 725 ه . ق . به قصد سياحت از آنجا بيرون آمد و شمال آفريقا ، مصر ، شام ، حجاز ، عراق ، ايران ، يمن ، بحرين ، تركمنستان و ماوراء النهر و قسمتى از هند و چين و جاوه و مراكز آفريقا را سياحت نمود و بسيارى از بزرگان و امرا و علماى اين ممالك را ملاقات كرد و در تهيهء وسايل مسافرتهاى خويش از بخششها و كمكهاى بزرگان عصر استفاده بسيار نمود . در بازگشت از اين سفرها در شهر فارس به تقرير سرگذشتهاى خويش پرداخت و سياحتنامهء معروف خود را كه موسوم به تحفة النّظار است تقرير و املا نمود .\r\n\r\nابن بقيه\r\nنصير الدوله ابو طاهر محمد بن محمد ، ( 314 - 367 ه . ق . از وزراى رجال آل بويه كه در ابتدا به خدمت معز الدوله ديلمى و سپس به خدمت عز الدوله بختيارى درآمد ، ولى سرانجام معزول شد و عز الدوله دستور داد به چشمانش ميل بكشند . پس از آنكه عضد الدوله بر بغداد مستولى شد او را به پاى فيل افكند و سپس به دار آويخت .\r\n\r\nابن بلخى\r\nنويسندهء كتاب فارسنامهء ابن بلخى مشهور است .\r\n\r\nابن بىبى\r\nنويسنده و مورخ ايرانى در قرن هفتم . پدر او در دربار سلاجقه آسياى صغير دبير بوده ، وى كتاب تاريخ سلاجقه آسياى صغير را به زبان فارسى نوشته و سلطنت علاء الدين كيقباد را به تفضيل شرح داده است .\r\n\r\nابن جهيم\r\nمفيد بن جهيم اسدى حلى ، از فقهاى شيعه در قرن هفتم ، شاگرد محقق حلى .\r\n\r\nابن حمويه\r\nابو محمد عبد الله بن عمر سرخسى متوفى ( 653 ) اصلا از مردم خراسان بود كه در شام پرورش يافت . وى صاحب سياحتنامه و كتاب فى سياست الملوك است .\r\n\r\nابن حوقل\r\nابو القاسم محمد ابن حوقل بغدادى ، جهانگرد و جغرافيدان عرب . سال 331 ه . ق . از بغداد به قصد تحقيق در احوال ممالك و ملل اسلامى و تجارت بيرون رفت . گويند در مسافرتهاى خود در حدود 340 ه . ق . اصطخرى از او خواست كه بعضى از نقشه‌هاى جغرافيايى را تصحيح و به كتاب او مراجعه كند ، ولى ابن حوقل اين تأليف را از نو به نام المسالك و الممالك نوشت و نام خود را بر آن نهاد .\r\n\r\nابن خاقان\r\nسه تن از وزراى دربار عباسى :\r\n1 - ابو الحسن عبيد الله ابن يحى بن خاقان . او از سال 236 تا 245 ه . ق . وزارت خليفه متوكل على الله را\r\n\r\n","description":"","footnote":"","page_name":" 67 ","page_number":69},
  {"content":"\r\n\r\nداشته و بار ديگر از 256 تا 263 ه . ق . وزير معتمد بوده است .\r\n2 - ابو على محمد فرزند عبيد الله مذكور . او از زمان فوت پدر متصدى مناصب مهم گشت و عاقبت در سال 229 ه . ق . به وزارت رسيد و با اينكه مقتدر خليفه را به دو اقبال و ميلى نبود به واسطهء يكى از زنان حرم در مقام خود باقى ماند .\r\n3 - ابو القاسم عبد الله فرزند محمد مذكور در سال 312 ه . ق . وزير شد و يك سال و نيم در اين مقام بود ، ليكن به‌علت مخالفت نصر قشورى رئيس حجاب معزول و محبوس و اموال او مصادره گشت و در سال 314 ه . ق . درگذشت .\r\n\r\nابن خرداذبه\r\n« عبيد الله بن احمد خرداذبه » در 211 ه . ق . تولد يافت و در 300 ه . ق . درگذشت . او ابتدا زرتشتى بود و بعد به دست برامكه مسلمان شد . از تأليفات او « المسالك و الممالك » است ، كه از ممالك صحبت كرده و ضمنا ترتيب باج و خراج دولت عباسى را در قرن سوم هجرى و نيز وسايل وصول آن را فراهم نموده . اين كتاب اطلاعاتى را راجع به دوره ساسانى مىدهد .\r\n\r\nابن خلدون\r\n« ولى الدين عبد الرحمن محمد بن محمد بن ابى بكر محمد بن حسن » ( 808 - 732 ه . ق . ) يكى از برجسته‌ترين شخصيتهاى فرهنگ عربى و اسلام . او را عموما مورخ ، جامعه‌شناس و فيلسوف شمرده‌اند . از اين‌رو زندگى و آثار او تاكنون موضوع مطالعات بىشمار و منشأ تفسيرهاى بسيار مختلف و حتى بسيار متناقض بوده است . ابن خلدون را بيشتر به‌سبب [ مقدمه 
  ] و [ كتاب العبر 
  ] وى مىشناسند ولى او آثار ديگرى نيز داشته كه فقط برخى از آنها به‌جاى مانده است .\r\n\r\nابن خلكان\r\nشمس الدين ابو العباس احمد بن خلكان در اربل به دنيا آمد و از سلامه برمكيان است كه به شام ، حلب ، دمشق ، اسكندريه مسافرت كرده و مدتى در دمشق سمت قضاوت داشته و در قاهره در مدرسهء فخريه تدريس مىنمود . تأليف مشهور او « وفيات الاعيان » در شرح‌حال رجال بزرگ و دانشمندان اسلام است ( غير از رجال قرن اول هجرى . اين شاكر الكتبى شرح‌حال بزرگانى كه در « وفيات الاعيان » فراموش شده به رشتهء تحرير درآورده و نام آن را « فوات الوفيات » گذاشته .\r\nوفات ابن خلكان در سال 681 رخ داد .\r\n\r\nابن روح\r\nابو القاسم حسين ابن روح نوبختى وفات ( 326 يا 329 ) اصلا ايرانى از نژاد نوبخت ، نائب سوم امام دوازدهم حضرت مهدى ( عج ) تعالى فرجه الشريف .\r\n\r\nابن سهلان\r\nاز وزيران آل بويه ( ديلميان ) وزير سلطان الدوله ديلمى كه ابن سهلان را به وزارت برگزيد و لشكرى را زير فرماندهى او به جنگ مشرق الدوله ( برادر خود ) فرستاد ، ولى در سال 411 ه . ق . جلال الدوله برادر ديگر سلطان الدوله كه حاكم بصره بود ، بر خلاف سلطان الدوله با او موافقت نمود ، آن‌گاه برادران به اتفاق هم ، ابن سهلان را گرفته و ميل كشيدند و او را نابينا كردند .\r\n\r\n","description":"","footnote":"","page_name":" 68 ","page_number":70},
  {"content":"\r\n\r\n\r\nابن سيار\r\nابو ماهر موسى بن يوسف بن سيار طبيب ايرانى در عصر آل بويه ، على بن مجوسى شاگرد او بوده و خود او در طب تأليفاتى داشته و در شيراز مىزيسته است .\r\n\r\nابن سينا\r\nابو على حسين بن عبد الله بن سينا كه در مغرب زمين به نام آويس [ آويسنا 
  ] معروف است . بنابر مفهوم جامعيت بر علوم كه از زمان نخستين حكماى يونان سنت شده بود ، ابن سينا فلسفه را با تحقيق در طبيعت متحد كرد و كمال انسان را در علم و در عمل هردو مىدانست و به علاوه هم فيلسوفى نامدار بود و هم پزشكى عالىمقدار .\r\nانتقال علوم يونانى توسط مسلمانان و ترجمه آثار عربى به لاتين نخستين « رنسانس » يعنى تجديد حيات علمى را در جنوب اروپا سبب شد . دو اثر ابن سينا ، « شفا » و « قانون » وى را در اروپا به صورت استاد بىبديل طب و علوم طبيعى و فلسفه درآورد . از قرن دوازدهم تا شانزدهم پايه‌هاى علمى و عملى پزشكى تعليمات ابن سينا بود . با آثار ابو بكر محمد بن زكرياى رازى نيز آشنا بودند و او را طبيب معالجى بهتر از ابن سينا مىشمردند . ولى « قانون » مجموعهء تعليمى بىنظير به شمار مىرفت كه اساس طب شرق و غرب بود . ابن سينا در همدان دو مرتبه به وزارت شمس الدوله پسر فخر الدوله ديلمى نايل آمد ( ما بين سالهاى 405 تا 412 ه . ق . ) بعد از فوت شمس الدوله و جلوس پسرش سماء الدوله ( 412 ه . ق . ) شيخ به اصفهان رفت و به خدمت علاء الدوله بن كاكويه پيوست و از خواص نديمان و مقربان وى گرديد و بسيارى از كتابهاى خود را به نام او نوشت و تا آخر عمر در خدمتش به سر برد ولى هيچ‌گاه وزارت او را ننمود .\r\nابو على سينا سرانجام در سفرى كه همراه علاء الدوله كاكويه به همدان مىشد در راه بيمار گرديد و سرانجام در همدان جهان را بدرود گفت و در همانجا به خاك سپرده شد . ( 428 هجرى قمرى ) .\r\n\r\nابن طقطقى\r\nصفى الدين محمد بن على مورخ عراقى ظاهرا اندكى پس از تصرف بغداد به دست مغولان به دنيا آمد كه از آن‌چنان سخن نمىگويد كه خود شاهد عينى بوده باشد . پدر وى « تاج الدين على بن محمد بن رمضان » كه رئيس نقيبان علوى به شمار مىرفت ، ثروت و نفوذ فراوان كسب كرده بود ، ولى در توطئه‌اى كه بر ضد علاء الدين جوينى و برادر وى شمس الدين جوينى طرح ريخته بود جان و مال خود را از كف داد .\r\nابن طقطقى نيز نقيب علويان شد ، ولى ميدان اقتدار و نفوذ او محتملا از پدرش كمتر بود . ظاهرا در عراق و آذربايجان بسيار سفر كرد ، و در يكى از اين سفرها هنگامى كه در سر راه تبريز در موصل اقامت كرده بود ، كتاب تاريخ الفخرى خود را براى فخر الدين عيسى بن ابراهيم موصلى تأليف كرد . كتاب مشتمل است بر بحث مختصرى در آداب سلطنت و شرح‌حال خلفا تا مستعصم ، و در پى هركدام ترجمه حالى از وزيران خليفه مورد بحث آمده است .\r\n\r\nابن عبّاد\r\nابو القاسم اسماعيل بن عباد بن عباس بن عباد بن احمد بن ادريس . وزير و اديب دورهء آل بويه ملقب به كافى الكفات ولى اغلب معروف به صاحب بوده است .\r\n\r\n","description":"","footnote":"","page_name":" 69 ","page_number":71},
  {"content":"\r\n\r\n\r\nابن عبرى\r\n« گريگوريوس ابو الفرج بن هارون النصرانى » مشهور به ابن عبرى در ملطيه سال 623 ه . تولد يافت و چندى در دمشق اسقف بود . فوت وى در مراغه به سال 685 ه . ق . روى داد . كتاب « مختصر الدّول » از تأليفات اوست .\r\n\r\nابن عطّاش\r\nاحمد بن عبد الملك ، يكى از داعيان اسماعيلى كه در اواسط قرن پنجم ه . ق . دعوت آن فرقه را در عراق و غرب ايران بر عهده داشت . ابن عطاش در رمضان 464 ه . به رى رفت و حسن صباح دعوت او را پذيرفت . او توانست رئيس مظفر گردكوهى را كه بعدها يكى از فعالترين رهبران تزارى شد به دعوت خويش درآورد .\r\n\r\nابن عميد\r\nابو الفتح ، ابن العميد ، على بن محمد ، ملقب به ذو الكفايتين 337 - 366 ه . ق . از وزراء مشهور آل بويه ؛ پسر وزير ابو الفضل ابن عميد . بعد از پدر وزارت ركن الدولهء ديلمى يافت .\r\n\r\nابن عميد\r\nابو الفضل محمد بن عميد كاتب خراسانى از وزيران دولت آل بويه كه پدر وى صاحب ترسل بود و به لقب عميد وزارت مردآويج پسر زيار مؤسس دولت آل زيار را بر عهده داشت .\r\nابو الفضل در سال 328 ه . ق . به‌جاى ابو على ابن قمى به وزارت ركن الدوله ديلمى رسيد . وى در نجوم و فلسفه دست داشت و در ادب و ترسل كمتر كسى به پاى او مىرسيد . صاحب بن عباد از اتباع او بود . ابن عميد در سال 359 ه . ق . با لشكرى به منظور جنگ با حسنويهء كرد بيرون رفت و در همين روزها بود كه درگذشت .\r\n\r\nابن قتيبه\r\nابو محمد عبد الله ابن مسلم ابن قتيبه 213 - 276 ه . ق . مورخ و نويسنده و مسلمان . اصلا ايرانى بود ؛ در كوفه يا بغداد متولد شد ، و در دينور پرورش يافت و به همين جهت به ابن قتبيهء دينورى معروف است . پيشواى مدرسهء نحو بغداد بود كه مخلوطى از دو مدرسهء كوفه و بصره است . آثار عمده‌اش عيون الاخبار ، كتاب المعارف ، كتاب الشعر و الشعراء ، و كتاب ادب الكاتب است .\r\n\r\nابن مسكويه\r\nابو على احمد بن محمد معروف به ابن مسكويه ، دانشمند و مورخ نامى ايران كه كتابهاى زيادى از جمله :\r\n1 - كتاب الطهارة فى علم اخلاق .\r\n2 - كتاب فى جواب المسائل الثلث .\r\n3 - كتاب تهذيب اخلاق .\r\n4 - كتاب آداب العرب و الفرس .\r\n5 - كتاب جاويدان خرد .\r\n6 - كتاب تجارب الامم ، را دارد .\r\n\r\nابن مقله\r\nابو على محمد بن مقله بيضاوى ( اهل بيضاى فارس ) معروف به ابن مقله دانشمند و فقيه و خطاط معروف ايران كه در زمان خليفه عباسى به قتل رسيد .\r\n( گويند خليفه عباسى « الراضى بالله » در اثر سعايت بدخواهان دستور داد دست راست اين دانشمند\r\n\r\n","description":"","footnote":"","page_name":" 70 ","page_number":72},
  {"content":"\r\n\r\nرا بريدند ولى بعدا او را بخشيد . ابن مقله قلم به دست بريده مىبست و مىنوشت . بار ديگر خليفه به سعايت دشمنانش زبان او را بريده به زندان انداخت تا در زندان درگذشت و يا به‌قتل رسيد .\r\n\r\nابن نديم\r\nمحمد بن اسحاق النديم الوراق ، معروف به ابن النديم از نويسندگان بزرگ بغدادى قرن چهارم است . كتاب معروف او « الفهرست » نام دارد كه در نوع خود اولين و مهمترين كتاب در تمدن اسلامى و در دنياى قديم است . در اين كتاب ، ابن نديم راجع به جميع علومى كه در تمدن اسلامى رايج بود و علماى معروف آن علوم تا عهد خود و كتب مشهورى كه نوشته‌اند و نيز راجع به علماى قديم و ناقلين كتب آنان ، و اصحاب آن علوم در اسلام با تأليفاتشان و تمام كتبى كه از زبانهاى مختلف در موضوعات گوناگون به عربى ترجمه شده بود بحث كرده و حتى از تحقيق در اديان و مذاهب معروف عهد خود و كتب مشهور آنها و ترجمه‌هايى كه از آنها شده بود نيز غافل نمانده و بدين طريق يكى از بهترين كتب دورهء بلوغ تمدن اسلامى را به‌وجود آورده است . ابن نديم به‌سال 378 ه . ق . وفات يافت .\r\n\r\nابن نوبخت\r\nنوبختى . ابو سهل اسماعيل بن على ابن اسحاق بن ابى سهل دانشمند و پيشواى امامى در 237 ه . ق .\r\nدر بغداد به دنيا آمد . وى از خانوادهء ايرانى اصل بنى نوبخت بود كه چند تن از ايشان از زمان حكومت منصور خليفه به بعد در بغداد به عنوان منجم و مترجم كتب پهلوى و حامى ادب حائز اهميت بودند .\r\n\r\nابن واضح\r\nاحمد بن ابى يعقوب بن وهب بن واضح ، اصلا ايرانى و از مردم اصفهان بوده است . اما در اين مورد كه اجداد وى در چه زمان و به چه طريق به عراق رفته‌اند مشخص نيست .\r\nجد سوم يعقوبى واضح نام داشت كه از موالى منصور دوانيقى و صالح بن منصور بود . به همين جهت يعقوبى به ابن واضح شهرت يافت . ظاهرا در بغداد متولد شده و در سال 284 ه . ق . درگذشته است . اثر تاريخى وى را مىتوان قديمىترين تاريخ عمومى اسلام دانست . مطالب كتاب با داستان پادشاهان يهود آغاز مىگردد . سپس افسانه‌اى دربارهء عيسى و حواريون مىآيد . آن‌گاه به شرح دربارهء فرمانروايان سوريه و آشور و بابل و هندوها و يونانيها و روميها و ايرانيها پرداخته است .\r\nيعقوبى در تنظيم مطالب تاريخ خراسان از منبع اصلى طبرى يعنى از آثار مداينى استفاده كرده است .\r\nبنا به گفتهء « ياقوت حموى » يعقوبى داراى تأليفات بسيار بوده از جمله كتاب « البلدان » را مىتوان نام برد .\r\n\r\nابن هشام\r\nابو محمد عبد الملك . دانشمندى كه بيشتر به اثر خود دربارهء سرگذشت حضرت محمد ( ص ) شهرت دارد . گفته‌اند كه خاندان وى اصل حميرى داشته و از بصره به مصر مهاجرت كرده بودند و ابن هشام در اينجا به دنيا آمده و زيسته است . كتاب التجيان وى درباره دوره‌هاى باستان عربستان جنوبى نوشته موجود است .\r\nشهرت عمدهء وى به سبب تحريرى كه از كتاب [ سيرهء 
  ] ( زندگى حضرت محمد - ص ) تأليف ابن اسحاق كرده كه اساسىترين منبع در اين خصوص است .\r\n\r\n","description":"","footnote":"","page_name":" 71 ","page_number":73},
  {"content":"\r\n\r\n\r\nابن يمين\r\nامير فخر الدين محمود بن امير يمين الدين طغرايى مهمترين شاعر قطعه‌سراى ايرانى .\r\n\r\nابو اسحاق\r\nاز وزيران سلطان حسين ميرزا تيمورى\r\n\r\nابو اسحاق ابراهيم بن البتگين\r\nحاكم غزنه در افغانستان شرقى از جانب سامانيان . پدرش البتگين فرمانده كل سپاه سامانيان در بخارا بود . ولى در 350 ه . كه نتوانست نصر بن عبد الملك بن نوح را كه هواخواه او بود بر تخت سلطنت سامانى بنشاند ، ناگزير از منصب خود كناره گرفت و در غزنه كه بر كناره‌هاى دوردست امپراتورى سامانى بود مستقر شد .\r\n\r\nابو اسحاق اينجو\r\nمعروف به شاه ( شيخ ) ابو اسحاق و ملقب به جمال الدين . وفات 758 ه . ق . پادشاه معروف فارس از خاندان اينجو . وى پسر كهتر شرف الدين محمود شاه اينجو ، و پادشاهى هنرپرور و با ذوق و عشرت‌دوست بود ، و حافظ از « دولت مستعجل » او به نيكى ياد كرده است . وى در سنه 744 بر فارس مستولى شد ، و خطبه و سكه به نام خود كرد . شاه ابو اسحاق در شيراز به امر مبارز الدين محمد و به دست يكى از دشمنان خويش ، كه خون پدر را از او مىخواست ، به قتل رسيد .\r\n\r\nابو اسحاق جهان الدين شاه اينجو\r\nشاه شيخ ابو اسحاق پسر محمود شاه اينجو است .\r\nدر سال 743 ه . ق . با امير پيرحسن جنگيد و او را شكست داد و اصفهان و شيراز را متصرف شد . در سال 754 ه . ق . امير مبارز الدين راجزى با لشكرى به شيراز روى آورد و آن شهر را از دست شيخ ابو اسحاق خارج كرد . شيخ به اصفهان برفت . باوجود مقاومت مردم ، اصفهان نيز به دست امير مبارز الدين گشوده شد و او اسير و در 757 ه . ق . مقتول گرديد .\r\n\r\nابو الحسن اصفهانى\r\nحاج سيد ابو الحسن اصفهانى ، از علماى روحانى و از مراجع تقليد شيعه اثنى عشرى و اصلا از سادات موسوى بهبهانى بود . در سال 1277 ه . ق . در قريه مديسيه لنجان اصفهان تولد يافت . وفاتش در 1365 ه . ق . بوده است .\r\n\r\nابو الحسن سيمجور\r\nامير ابو الحسن محمد ابن ابراهيم ابن سيمجور وفات 378 ه . ق . امير قهستان و سپهسالار حكمران خراسان و از امراى معروف سامانيان . وى از 347 تا 349 ه . ق . در خراسان حكمران بود . در سال 365 ه . ق . نوح سامانى دختر او را به زنى گرفت و او را ناصر الدوله لقب داد . اما در 271 ه . ق . او را معزول كرد . وى چند سال در عزلت زيست .\r\n\r\nابو الحسن طاهر بن محمد\r\nاز پادشاهان صفارى و نوهء عمروليث كه جوانى عياش و شكارچى و كبوتر باز بود و سرانجام به دست غلام يعقوب ليث دستگير و كشته شد .\r\n\r\nابو الحسن مزنى\r\nابو الحسن مزنى ابتدا مستوفى ديوان نوح بن منصور سامانى بود و بعد از كشته شدن ابو الحسن عتبى\r\n\r\n","description":"","footnote":"","page_name":" 72 ","page_number":74},
  {"content":"\r\n\r\nوزارت دولت سامانيان را بر عهده گرفت .\r\n\r\nابو الساج\r\nمتوفى 266 ه . ق . مؤسس و بانى سلسلهء ساجيان در آذربايجان ، و از امراى معروف دستگاه خلفاى عباسى . وى اهل اشروسنه و از كسان و نزديكان افشين بود و در عصيان منكجور نيز از جانب افشين مأمور فرونشاندن آن فتنه گشت . در منازعهء بين يعقوب ليث همراه شد . از اين‌رو با شكست يعقوب حكومت خود را از دست داد . و در جنديشابور وفات يافت .\r\n\r\nابو الطيب\r\nسهل ابن سليمان صعولكى . يكى از علماى حديث . وقتى كه سرزمين ماور النهر در تصرف ايلك خان درآمد سلطان محمود غزنوى ابو الطيب صعولكى را با هدايايى به‌سوى ايلك خان فرستاد . وى به تركستان آمد و خطبه مواصلت در اوزگند بخواند و خان سرپوشيده خود را براى دوستى به خدمت محمود فرستاد .\r\n\r\nابو العباس سامانى\r\nمتوفى سال 289 ه . ق . اميرزادهء سامانى و حاكم طبرستان در دورهء امير اسماعيل سامانى و پسرش احمد سامانى .\r\n\r\nابو العباس فضل بن احمد اسفراينى\r\nابو العباس نخستين وزير دولت غزنويان است كه مقام وزارت سبكتكين و فرزندش سلطان محمود غزنوى را بر عهده داشته ، وى ابتدا در دربار سامانيان اشتغال داشت و كتابت ابو الحسن فائق معروف به فائق خاصه را انجام مىداد . مدتى صاحب بريد مرو بود . در سال 348 هجرى كه سبكتكين بر ابو على سيمجور وفائق خاص سرداران عاصى سامانيان غلبه يافت ، ابو العباس را به همكارى دعوت كرد و مقام وزارت خود را به او تفويض داشت . وى تا سال 401 ه . ق .\r\nمقام وزارت سلطان محمود را بر عهده داشت تا اينكه اختلافى بين او و سلطان به‌وجود آمد و پس از لشكركشى سلطان محمود به هندوستان در غياب وى فضل بن احمد را آن‌قدر در زندان شكنجه كردند تا در زندان درگذشت .\r\n\r\nابو الفتح\r\nخازن عبد الرحمن . شهرروز مىگويد تولد و زندگى او ديار روم است و خازن على مروزى بود و در علم هندسه چون اقليدس صورى و در نجوم و زيج مانند بطلميوس بود و زيجى به نام سلطان سنجر ترتيب كرد و آن معروف به زيج سنجرى است و حسن سمرقندى از منجمين معروف عهد سلاجقه شاگرد اوست .\r\n\r\nابو الفتح\r\nوزير بركيارق كه در 25 رجب سال 490 به دست غلامى رومى كشته شد .\r\n\r\nابو الفتح خان زند\r\nفرزند ارشد كريم خان وكيل از شاخهء زندايناق كه از مرگ كريم خان در 13 صفر 1193 ه . بر سر جانشينى او اختلاف پديد آمد . گروهى طرفدار ابو الفتح خان و جمعى هواخواه پسر سوم او محمد على خان بودند ، ولى سرانجام سازش كرده هردو را متفقا به سلطنت برگزيدند و زكى خان از شاخهء بوداق كه نخست با ابو الفتح خان مخالفت كرده بود ، زمام امور را به دست گرفت .\r\n\r\n","description":"","footnote":"","page_name":" 73 ","page_number":75},
  {"content":"\r\n\r\n\r\nابو الفتح على بن محمد بن عميد\r\nفرزند ابن عميد كه تا سال 366 ه . ق . وزارت مؤيد الدوله ديلمى را بر عهده داشت . او پس از چندى به زندان افتاد و در زندان جهان را بدرود گفت .\r\n\r\nابو الفتح منصور بن داراب شيرازى\r\nوزير ايرانى قائم بامر الله .\r\n\r\nابو الفداء\r\nالملك المؤيد عماد الدين ابو الفداء اسماعيل ابن على از ملوك حماة و مورخ و جغرافيدان عرب ؛ از وى دو كتاب معتبر باقى مانده يكى تقويم البلدان در علم جغرافيا و ديگرى مختصر تاريخ البشر كه تاريخ عمومى عالم است .\r\n\r\nابو الفرج اصفهانى\r\n« على بن الحسين بن محمد بن الهيثم عبد الرحمن بن مروان بن الحكم القرشى الاموى الكاتب الصفهانى البغدادى » در اصفهان تولد يافت و در بغداد زندگى كرد . از تأليفات وى كتاب « الاغانى الكبير » كه راجع به موسيقى است و اطلاعاتى راجع به دورهء ساسانى مىدهد . علامهء حلى گويد ابو الفرج شيعهء زندى بود .\r\nبعضى نويسندگان ديگر ، مانند صاحب روضات الجنان نيز او را از علماى شيعه دانسته‌اند .\r\n\r\nابو الفرج ساجى\r\nآخرين امير معروف از خاندان ساجيان ؛ پسر فتح ابن افشين .\r\n\r\nابو الفرج سگزى\r\nاز شاعران سيستانى قرن چهارم هجرى . گفته‌اند كه مردى طولانى عمر زندگانى و محتشم بوده است و عنصرى و منوچهرى شاگردى او كرده‌اند . ابو الفرج مدح سيمجوريان خاصه ابو على عماد الدوله محمد بن ناصر الدوله ابو الحسن بن ابراهيم سيمجوردوانى مىگفته و در علم شعر چند تصنيف نفيس داشته است ، اما ديوان شعر وى رايج نبوده است .\r\n\r\nابو الفرج محمد بن عباس فسانجس\r\nاز وزيران دولت آل بويه در دورهء عضد الدوله\r\n\r\nابو الفضل محمد بن احمد حاكم ( فقيه )\r\nاز وزيران نوح بن نصر سامانى ( 331 - 343 ه . ق . ) . در دورهء حكومت نوح بن نصر علائم مقدمات سقوط حكومت سامانيان با وضوح تمام آشكار گرديد .\r\nپس از خاموش شدن جنبش باطنيان ( اسماعيليه ) نوح بن نصر ، ابو الفضل محمد بن احمد فقيه را به وزارت خود برگزيد و پس از چندى امير نوح به حسب ضرورت ابو الفضل را به امرا سپرد و ايشان در سال 335 ه . ق . به قتل او مبادرت نمودند .\r\n\r\nابو القاسم سيمجور\r\nاز مشاهير رجال خاندان سيمجوريان و از سرداران معروف خراسان در اواخر عهد سامانيان ، پسر ابو الحسن سيمجور .\r\n\r\nابو القاسم كثير\r\nاز رجال و دبيران و كارگزاران مشهور غزنويان .\r\n\r\n","description":"","footnote":"","page_name":" 74 ","page_number":76},
  {"content":"\r\n\r\nخاندان ابو القاسم كثير از اهل هرات بودند ، و او نيز در آنجا ثروت و مكنت داشت ، و از توانگران عهد مسعود به شمار مىآمد .\r\n\r\nابو المظفر چغانى\r\nشهرت امير عبد الله ابن چغانى ، متوفى 340 ه . ق . از اميرزادگان چغانيان . وى پسر ابو على چغانى بود . پدرش بعد از چند نوبت جنگ با امير نوح ابن نصر سامانى صلح كرد . و ابو المظفر را به عنوان ضمانت به دربار بخارا فرستاد و در بخارا از اسب افتاد و بمرد .\r\n\r\nابو المعالى النحاس اصفهانى\r\nوزير ايرانى المستظهر باللّه .\r\n\r\nابوبا  ( Abuba ) \r\nموجودى اسطوره‌اى و بالدار ، توفان يا غرش ابر .\r\nياور بل مردوك در جنگ با تيامت .\r\n\r\nابو بكر ابن برهان على ، ميرزا\r\nآخرين فرمانرواى شروان از سلسلهء خاقانها ( شروانشاهان ) .\r\nپسر برهان على ابن سلطان خليل . وى در بيست سالگى به داغستان نزد چركسىها گريخت و بعد به قريم ( - كريمه ) رفت . تركان ، بعد از تصرف 987 ه . ق . ولايت شروانشاهان ، مستمرى در حق ميرزا ابو بكر برقرار كردند .\r\n\r\nابو بكر بن ابى صالح\r\nاز وزيران دورهء غزنوى وزير سلطان فرخزاد كه در آغاز حكومت ابراهيم بن مسعود غزنوى نيز عهده‌دار وزارت بود و در همين اوان به دست يكى از غلامان ترك كشته شد .\r\n\r\nابو بكر بن سعد\r\nاز اتابكان معروف فارس ، ممدوح سعدى كه حكومت او مقارن حملهء مغول بود ولى او با سياست و اظهار اطاعت خود را از قتل عام مغول حفظ كرد .\r\nابو بكر در سال 628 به حكومت رسيده و در 658 ه . ق . فوت نمود .\r\n\r\nابو بكر چغانى\r\nمتوفى 329 ه . ق . از امراى دورهء سامانيان آل مختاج . از جانب امير سعيد نصر سامانى نيشابور و سپهسالارى خراسان را داشت . بعد از وفات او پسرش ابو على چغانى به اين مقام رسيد .\r\n\r\nابو بكر لر\r\nشرف الدين ابو بكر بن نور الدين ، فرمانرواى لر كوچك و سومين امير از سلسلهء اتابكان لر كوچك .\r\nبعد از برادرش رستم لر به امارت نشست .\r\n\r\nابو جعفر محمد صيمرى\r\nاز وزيران معذ الدولهء ديلمى كه در زمان معذ الدوله وزير بود و به عقل و تدبير شهرت تمام داشت .\r\n\r\nابو حاتم رازى\r\nاحمد ابن حمدان ، متوفى 322 ه . ق .\r\nنويسنده و مؤلف قديم اسماعيليه و داعى اسماعيلى در رى .\r\n\r\n","description":"","footnote":"","page_name":" 75 ","page_number":77},
  {"content":"\r\n\r\n\r\nابو دلف\r\nقاسم بن عيسى ادريس . ( فوت 225 ه . ق . ) يكى از سرهنگان مأمون و معتصم و يكى از جوانمردان شجاع كه در هنر موسيقى نيز مهارت داشت .\r\nدر آغاز اختلاف امين و مأمون طرفدار امين بوده ولى پس از مدتى جدال طاهر ذو اليمينين او را به بيعت با مأمون فراخواند و او سرپيچى نمود ولى خود مأمون از او دعوت كرد او پذيرفت و خليفه به او را حكومت كردستان منصوب كرد و اين حكومت به ارث به فرزندان او رسيد و شهر كرج را كه پدرش پىافكنده بود به پايان رسانيد .\r\n\r\nابو ريحان بيرونى\r\n« محمد بن احمد البيرونى » . در خوارزم تولد يافت و در سن 77 سالگى درگذشت . تاريخ وفاتش محققا معلوم نيست . از تأليف او « آثار الباقيه عن القرون الحاليه » است كه راجع به اطلاعات هيئتى و نجومى و سال‌شماريهاى ملل قديمه نوشته . اين كتاب داراى فهرستهايى است از سلسله‌هاى پادشاهان قديم مصر ، كلده ، آسور ، ايران ، مقدونيه ، روم و غيره .\r\nكتاب ديگر او به كتاب « الهند » يا « ماللهند » مشهور مىباشد كه در دورهء ساسانى ايرانيان چه چيزهايى از هند اقتباس كرده‌اند .\r\n\r\nابو زيد بلخى\r\nابو زيد احمد بن سهل بلخى ، از حكماء و علماى معاصر با ابو على چغانى و ابو عبد الله جيهانى وزير معروف نصر بن احمد سامانى است . ابو زيد در جوانى پياده به عراق مسافرت كرد و مدت هشت سال در آنجا ساكن بود و در زمرهء شاگردان كندى درآمد . وى گذشته از تأليفات زيادى كه در علم كلام و فلسفه و علوم دارد .\r\nكتابى نيز در جغرافيا به نام « صور الاقاليم » نوشت .\r\n\r\nابو سعيد بهادر\r\nاز ايلخانان ايران ، فرزند الجايتو . وى درحالىكه بيش از سيزده سال نداشت به تخت نشست و به كمك سپهسالار خود امير چوپان ، اميران ياغى را يكى پس از ديگرى سركوب كرد . وزارت خود را مانند پدرش به خواجه رشيد الدين فضل الله همدانى و خواجه تاج الدين عليشاه تبريزى داد . وى كه در 735 ه . جهت دفع ازبك خان عازم آذربايجان شده بود به مناسبت گرمى هوا و عفونت بيمار شد و در سيزده ربيع الثانى سال 736 درگذشت . پزشكان تشخيص دادند كه سلطان مسموم شده و ظاهرا به دست بغداد خاتون مسموم گرديده است . با مرگ ابو سعيد بهادر بود كه دورهء سلسلهء ايلخانان بزرگ مغول به پايان رسيد .\r\n\r\nابو سعيد گوركان\r\nمتوفى رجب 873 ه . ق . آخرين پادشاه معروف از سلسله تيموريان ، پسر ميرزا سلطان محمد گوركانى .\r\n\r\nابو سعيد لر\r\nابو سعيد ابن پير احمد ، متوفى 820 ه . ق .\r\nفرمانرواى لر بزرگ و پانزدهمين اتابك از سلسله اتابك لر بزرگ ، پسر پير احمد لر .\r\n\r\nابو سلمهء خلّال\r\nابو سلمه ، ايرانى تبار و از توانگران كوفه بود . وى همواره داراييش را در راه داعيان بنى عباس صرف\r\n\r\n","description":"","footnote":"","page_name":" 76 ","page_number":78},
  {"content":"\r\n\r\nمىكرد ، تا جايى كه بعضى مىگويند : « حكومت عباسى با شمشير ابو مسلم و پول ابو سلمه روى كار آمد . »\r\nابو سلمه داماد بكير بن ماهان ، و بكير دبير خاص ابراهيم امام جد اعلاى عباسيان بود . ابراهيم امام در « حميمه » نزديك شام مسكن داشت . بكير به‌هنگام مرگ ، ابراهيم امام را گفت : « در كوفه دامادى دارم كه به ابو سلمه خلال مشهور است و او را در امر دعوت شما ( عباسيان ) به‌جاى خود برمىگزينم » . امام پس از مرگ بكير نامه‌اى به ابو سلمه نوشت و او را در امر تبليغ دعوت به همكارى نمود . ابو سلمه با از خودگذشتگى اين امر را بر عهده گرفت و تا پايان نيز بدان ادامه داد . وى در اصل طرفدار آل على بود و چنان كه جرجى زيدان در تاريخ اسلام مىنويسد : « ابتدا قرار بود كه علويان حكومت را به دست گيرند ولى عباسيان بيعت را شكستند و شيعيان على در عراق و فارس و خراسان كه به نام علويان دعوت مىكردند خواه‌ناخواه از انتقال خلافت به عباسيان اظهار رضايت كرده تسليم شدند . از آن جمله ابو سلمه از رجال نامى و ثروتمند ايران بود كه در « حمام اعين » نزديك كوفه مقيم بود و از حقوق خاندان على با جديت دفاع مىكرد . وى همين‌كه از مكر عباسيان باخبر شد خشم خويش را پنهان ساخته منتظر پيشامدها گشت كه به وى خبر رسيد ابراهيم امام مسلم را به خراسان فرستاده و به وى دستور داده كه هركس را متهم به مخالفت دانستى بكش و ابو سلمه صلاح را در آن ديد كه علىرغم ميل قلبى خويش با ابو مسلم و عباسيان همراه گردد و حتى در زمان كشته شدن امام ابراهيم در زندان امويان مىخواست خلافت را به آل على برگرداند ولى در اين اثنا سفاح و ابو جعفر منصور بر او وارد شده بودند و مجبور به بيعت گشت » و اكثر مورخان اتفاق‌نظر دارند كه ابو سلمه از شيعيان آل على ( ع ) بوده است .\r\n\r\nابو سهل خجندى\r\nمنشى دربار سلطان محمود و سلطان مسعود غزنوى ، وزير سلطان ابراهيم بن مسعود كه مردى فاضل و دانشمند بود در عهد سلطان ابراهيم ( 451 - 492 ه . ق . ) به مقام وزارت رسيد ، ولى بعد از مدتى طبق معمول مورد غضب سلطان ابراهيم واقع شد و سرانجام طبق دستور وى هردو چشمش را كور كردند .\r\n\r\nابو سهل زوزنى\r\nابو سهل زوزنى در زمان سلطنت سلطان محمود غزنوى از ملازمان وى بود كه پس از مرگ سلطان محمود به فرزندش مسعود پيوست و سرانجام به وزارت او رسيد . دستگيرى و قتل ناجوانمردانه حسنك وزير با همراهى و همكارى وى انجام گردد .\r\nوى سلطان مسعود را بر آن داشت تا انعامهايى كه سلطان محمود در زمان سلطنت خود به هركس داده بود باز ستاند و همين امر سبب دشمنى و انزجار بيشتر مردم از او گرديد . مدت وزارت ابو سهل بسيار كوتاه بود ، زيرا بعد از آمدن احمد بن حسن ميمندى از هندوستان از وزارت معزول گرديد ولى در همين مدت زمان كوتاه نيز چند واقعه ناگوار تاريخى كه مهمتر از همه اعدام و سنگسار كردن حسنك وزير بود در دوران وزارت او اتفاق افتاد .\r\n\r\nابو سهل سيمجور\r\nاز امراى دورهء سامانى از خاندان سيمجوريان پسر ابو القاسم سيمجور . در ماه رجب 388 ه . ق . كه پس از چند جنگ بين ابو القاسم سيمجور و بكتوزون\r\n\r\n","description":"","footnote":"","page_name":" 77 ","page_number":79},
  {"content":"\r\n\r\nصلح افتاد ابو القاسم سيمجور اين پسر خود را نزد بكتوزون به ضمانت فرستاد .\r\n\r\nابو طاهر فضلويه\r\nفرمانرواى لر بزرگ و مؤسس و اولين اتابك سلسلهء اتابكان لر بزرگ ؛ پسر محمد ابن على . وى در خدمت اتابك سنقر بن مودود ، اتابك معروف فارس ، خدماتى انجام داد . به پاداش خدمت ، ولايت كهكيلويه را به وى داد و او را به تسخير لرستان فرستاد اما او چندى بعد داعيهء استقلال يافت ، و از فرمان اتابك سنقر سر فرو پيچيد ، و خود را اتابك خواند و مدتى به استقلال حكومت كرد .\r\n\r\nابو طلحه منصور بن مسلم\r\nاز سرداران نامى خراسان كه به عمروليث اظهار اخلاص كرده و از طرف وى سپهسالارى خراسان را گرفت .\r\n\r\nابو على بلعمى\r\nوزير عبد الملك بن نوح و منصور بن نوح سامانى صاحب كتاب ترجمهء تاريخ طبرى است كه تاريخ محمد جرير طبرى را در سال 352 ه . ق . به امر امير منصور سامانى به فارسى ترجمه كرد و اكنون معروف به ترجمهء تاريخ طبرى است .\r\n\r\nابو على پسر ماكولا\r\nابو على پسر ماكولا وزير جلال الدوله پسر بهاء الدوله ديلمى\r\n\r\nابو على چغانى\r\nامير ابو على احمد بن محمد چغانى ، متوفى 344 ه . ق . از چغانيان و از مشاهير امراى سامانى .\r\nابو على ، در زمان امير نصر سامانى بعد از پدر ، سپهسالارى خراسان و امارت نيشابور يافت . امير نوح سامانى در 333 ه . ق . وى را معزول كرد و ابراهيم ابن سيمجور را به‌جاى وى نشاند .\r\n\r\nابو على خطير\r\nوزير عبد الله پسر فخر الدوله ديلمى .\r\n\r\nابو على دامغانى\r\nاز وزراى دولت سامانيان كه پس از عبد الله عزيز به مقام وزارت رسيد . ولى بر اثر هرج‌ومرجى كه در اواخر دورهء سامانى مستولى بود از عهدهء انجام اين مهم برنيامد . ناگزير نوح بن منصور سامانى دوباره عبد الله عزيز را به مقام وزارت برگزيد و ابو على دامغانى را اين سمت معزول كرد .\r\n\r\nابو على سيمجور\r\nعماد الدوله ابو على محمد ، متوفى 387 ه . ق . از امراى قهستان و سردار و سپهسالار معروف خراسان در اواخر عهد سامانيان ؛ پسر ابو الحسن سيمجور . وى بعد از وفات پدر به حكومت خراسان دست يافت و نوح سامانى او را عماد الدوله لقب داد . اما او چندان اعتنايى به لقب امير نوح ننمود و خود را « امير الامراء المؤبد من المساء » خوانده و فايق خاصه را شكست داد و خراسان را گرفت . وى سرانجام به دست لشكريان امير نوح دستگيرى شد و سبكتكين او را محبوس كرد ، و چندى بعد بكشت .\r\n\r\nابو على شقيق بلخى\r\nاز مشايخ كبار متصوفه ايران . گويند او درك خدمت امام موسى الكاظم ( ع ) كرده بود و حاتم اصم از\r\n\r\n","description":"","footnote":"","page_name":" 78 ","page_number":80},
  {"content":"\r\n\r\nمريدان اوست . وى در ماوراء النهر به سال 174 ه . و به روايتى در 153 ه . در جهاد با تركان و به قولى به جرم تشيع كشته شد .\r\n\r\nابو على مسكويه\r\nابن مسكويه ، شهرت احمد بن محمد ابن يعقوب ، متوفى به سال 421 ه . ق . مورخ و طبيب و فيلسوف ايرانى عربىنويس . وى منشى و كتابدار مهلبى وزير بود و بعدها در زمان عضد الدوله و صمصام الدولهء ديلمى در دستگاه ابو الفضل ابن عميد و پسرش ابو الفتح ابن عميد تقرب يافت و در رى مقام شامخى داشت و سرانجام در اصفهان وفات يافت . از آثار معروف وى كتاب « تجارب الامم » است كه در آن وقايع عمومى عالم را از بعد از طوفان نوح تا سال 369 ه . ق . شرح داده و ديگر كتاب تهذيب الاخلاق است در علم اخلاق .\r\n\r\nابو على معدل بن على\r\n( 297 - 298 ه . ق . ) از پادشاهان صفارى كه به دست سامانيان اسير شد و سلسلهء صفارى منقرض گشت .\r\n\r\nابو غالب محمد بن على\r\nمحمد بن على معروف به ابو غالب وزير مشرف الدولهء ديلمى .\r\n\r\nابو لؤلؤ\r\nفيروز ابو لؤلؤ ، ايرانى - كه عمر را در اواخر ذيحجه سال 23 ه . مجروح ساخت و عمر در اثر همان جراحت كشته شد .\r\n\r\nابو مسلم خراسانى\r\nنام ابو مسلم را به اختلاف گفته‌ها ، مسلم ، عثمان ، ابراهيم و كنيه‌اش را اسحاق ضبط كرده‌اند . ابو مسلم در سال 100 ه . در اصفهان پاى به عرصهء وجود نهاد . در كوفه به سن رشد رسيد و در نوزده سالگى به خدمت ابراهيم امام درآمد وى كه آثار هوش و زيركى را در او مىديد در احترامش كوشيد و به دو پيشنهاد كرد تا نام و كنيه‌اى ديگر برگزيند ، و او نام و كنيهء عبد الرحمن و ابو مسلم را بر خود نهاد . پس از چندى ابراهيم امام ، ابو مسلم را به رياست پيروان خويش گماشت و به سال 124 ه . وى را براى گرفتن بيعت به سوى خراسان گسيل داشت . در آغاز ابو مسلم چند سالى به طور نهانى براى آل عباس از مردم بيعت گرفت . در سال 128 ه .\r\nابراهيم امام نامه‌هايى به پيروان خود در خراسان نوشت و به موجب آن نامه‌ها ، خطهء خراسان را رسما تحت فرمان ابو مسلم گذاشت و به مردم گوشزد كرد كه وى در امور مربوط به حكومت و بيعت استقلال تام دارد و ابو مسلم همچنان بيعت پنهانى را پى گرفت .\r\nابو مسلم در زمان خلافت منصور به سال 137 ه .\r\nناجوانمردانه به قتل رسيد . زمانى كه ابو مسلم به دستگاه خلافت آمده بود با علامت منصور سپاهيان از پشت پرده بيرون ريخته وى را با خنجر تكه‌تكه كردند و بدين ترتيب حامى خويش را به قتل رساندند . ابو مسلم مردى بود كه در فصاحت و بلاغت كم‌نظير بود . وى مسلط به فارسى و عربى و داراى مهابتى ويژه بود . از وى پرسيدند چگونه بدين مقام رسيدى پاسخ داد : كار امروز را به فردا نگذاشتم . پس از مرگ ابو مسلم يارانش ادعا كردند كه وى نمرده است . اين گروه به مسلميه معروفند و ابو مسلم را امام مىدانستند .\r\n\r\n","description":"","footnote":"","page_name":" 79 ","page_number":81},
  {"content":"\r\n\r\n\r\nابو مظفر محمد بن ابراهيم\r\nوزير دولت سامانى كه بنا به پيشنهاد امير ناصر الدين سبكتكين ابو مظفر محمد بن ابراهيم به مقام وزارت دولت در حال اضمحلال سامانيان برگزيده شد . بعد از مرگ نوح بن منصور و انتقال سلطنت سامانيان به منصور بن نوح ، ابو المظفر از مقام وزارت استعفا نمود و ابتدا به جوزجانان و سپس به نيشابور رفت و تا آخر عمر مدت سى سال به مطالعه و تأليف رسايل پرداخت .\r\n\r\nابو منصور بيستون\r\n( 357 - 366 ه . ) از حكمرانان زيارى ؛ فرزند وشمگير كه پس از مرگ پدر به شاهى نشست .\r\n\r\nابو منصور محمد بن عزيز\r\nابو منصور محمد بن عزيز در زمان حكومت عبد الملك بن نوح سامانى به مقام وزارت برگزيده شد .\r\nدر اين زمان رقابت و كشمكش بين سپهسالاران و حاجب درگاه و وزيران درگرفت . به همين جهت مدت جلوس او بر مقام وزارت بسيار كوتاه شد . و سرانجام در اثر اين اختلاف و كشمكش ابو الفضل محمد بن عزيز نيز از مقام وزارت معزول شد و به زندان افتاد . ( 345 ه . ق . ) .\r\n\r\nابو منصور موريانى\r\nوزير طغرل شاه سلجوقى آخرين پادشاه سلجوقيان عراق .\r\n\r\nابو نصر ابو زيد\r\nوزير دولت سامانيان در دورهء امير نوح سامانى كه سرانجام به زخم كارد يكى از غلامان ترك كه در اين هنگام به حد زيادى بر دولت سامانيان تسلط يافته بودند ، كشته شد .\r\n\r\nابو نصر مشكان\r\nاز رجال معروف و از نويسندگان دربار محمود غزنوى . در 401 ه . ق . صاحب ديوان رسالت محمود شد . در دربار مسعود غزنوى نيز مقامى داشت .\r\nابو الفضل بيهقى او را استاد خود مىخواند و فضايل او را مىستايد .\r\n\r\nابى عباد ثابت بن يحيى رازى\r\nوزير ايرانى قائم بامر الله .\r\n\r\nاپسو\r\nدر اساطير بين النهرين ، شوهر تيامت ، پدر انشار و كيشار ؛ فرمانرواى همهء ايزدان و آبهاى شيرين . برابر سومرى آنو ( آن ) .\r\n\r\nاتابك\r\nكلمه‌اى است تركى و مركب است از « اتا » به معنى پدر و « بيگ » به معنى بزرگ . اين لقب و عنوان معمولا به « لله‌ها » و پرستاران شاهزادگان سلجوقى داده مىشد كه در آغاز امر به صورت غلام در دربار مشغول خدمت مىشدند و به مرور در اثر كاردانى و لياقت يا به جهات ديگر مورد عنايت سلطان و ديگر درباريان قرار مىگرفتند و به كسب مقام و موقعيتى در مملكت توفيق مىيافتند . اينان پس از ضعف حكومت سلجوقيان حكومت اتابكان را به وجود آوردند .\r\n\r\nاتابك اعظم\r\nمتوفى 568 ه . ق . ، فرمانرواى آذربايجان و اران در عهد سلاجقه عراق ، و مؤسس سلسلهء اتابكان\r\n\r\n","description":"","footnote":"","page_name":" 80 ","page_number":82},
  {"content":"\r\n\r\nآذربايجان . وى در آغاز كار غلام سلطان محمود سلجوقى بود و در دستگاه او تربيت و ترقى يافت تا به رتبهء امارت رسيد و به حكومت آذربايجان منصوب شد . پس از آن ، سلطان مسعود زوجه طغرل ابن محمد برادر متوفاى خود را به او داد ، و او تربيت و اتابكى ملك ارسلان ابن طغرل را بر عهده گرفت ، و بعدها او را به سلطنت رسانيده در دفع مخالفان او و قلع قمع باطنيان سعى تمام نمود . چنان كه مؤيد آى ابه را در خراسان واداشت كه خطبه به نام ارسلانشاه كند ، و همچنين در سنهء 557 ه . ق . گرجيان را شكست سخت داده قسمتى از اران و آذربايجان را از آن قوم پس گرفت . پس از اتابك ايلدگز پسرش محمد ، معروف به جهان پهلوان ، اتابك آذربايجان شد . تاريخ وفات او را در 569 و 571 نيز گفته‌اند .\r\n\r\nاتابكان\r\nدولت سلجوقى كه بر نظام لشكرى استوار بود فرماندهى لشكرهاى ايشان را غلامانى ترك در دست داشتند . اين غلامان آنچنان وفادارى خود را به مخدومين خويش به اثبات رسانيده بودند كه به مقامات عالى لشكرى رسيدند و غالبا به سپهسالارى نيز مىرسيدند . هربار كه سلطان ، ناحيه‌اى از كشور را به عنوان تيول به يكى از شاهزادگان واگذار مىكرد ، يكى از اين سرداران را كه سابقهء غلامى داشتند به خدمت او مىگماشت و وى را مربى آن شاهزاده مىكرد . اين شخص را اتابك كه در تركى به معناى پدر است مىخواندند . اتابك وظيفه داشت كه قلمرو اقطاعى شاهزاده را از طرف او اداره كند . اتابكان در اواخر دورهء سلجوقى كه دولت ضعيف شده بود هر كدام در ناحيه‌اى براى خود دولتى تشكيل دادند كه به نام دولت اتابكان مشهور شد . از معروفترين آنها اتابكان دمشق و موصل ، اتابكان آذربايجان ، اتابكان فارس ، اتابكان زنگى ، امراى بكتكين ارتيقه ، اتابكان لرستان ، قتلغ خانيان و شاهان ارمنستان مىباشند .\r\n\r\nاتابكان آذربايجان\r\n( 531 - 622 ه . ق . ) مؤسس اين سلسله شمس الدين ايلدگز غلام يكى از امراى سلجوقى بود كه سرانجام در دربار سلاطين سلجوقى معزز شد و بيوهء طغرل برادر سلطان مسعود سلجوقى را به همسرى گرفت و با وى در حكومت آذربايجان شريك شد .\r\nاتابكان آذربايجان عبارت بودند از :\r\n1 - شمس الدين ايلدگز ( جلوس 531 ه . ق . ) .\r\n2 - محمد جهان پهلوان بن ايلدگز ( جلوس 568 ه . ق . ) .\r\n3 - قزل ارسلان عثمان بن ايلدگز ( جلوس 581 ه . ق . ) .\r\n4 - ابو بكر نصرة الدين محمد ( جلوس 587 ه . ق . ) .\r\n5 - مظفر الدين اوزبك ( جلوس 607 ه . ق . ) .\r\nاين سلسله به دست جلال الدين خوارزمشاه منقرض شد . اتابكان آذربايجان كه پايتخت آنها تبريز بود در آبادى اين شهر كوشيدند و دربارشان مركز شعرا و نويسندگان معروفى بود .\r\n\r\nاتابكان سلغرى : - اتابكان فارس\r\n\r\nاتابكان سنجار\r\nسلسله‌اى از امراى آل زنگى كه در ولايت سنجار حكمرانى كرده‌اند . سيف الدين غازى در سال 566 ه . ق . ولايت سنجار را گرفت ، و حكومت آنجا را به برادر خود عماد الدين زنگى اين مودود سپرد . بعد از وفات عماد الدين زنگى ، پسرش قطب الدين محمد به جايش نشست ، بعد از او پسرش شاهنشاه امارت يافت ، اما به زودى برادرش محمود ابن محمد جاى او\r\n\r\n","description":"","footnote":"","page_name":" 81 ","page_number":83},
  {"content":"\r\n\r\nرا گرفت ، و ليكن امارت او نيز طولى نيافت ، حكومت اتابكان سنجار به دست ايوبيان منقرض شد .\r\n\r\nاتابكان شبانكاره - بنى فضلويه\r\n\r\nاتابكان فارس\r\nنسبت اتابكان فارس به « سلغر » ( سنقر ) نامى مىرسد كه در خدمت سلجوقيان منصب حجابت يافت و با اولاد و حشم خويش به جانب فارس رفت و بر شهر شيراز مستولى گرديد . سلغر مدت سيزده سال حكمرانى كرد و در سال 557 بدرود حيات گفت . بعد از وى حكمرانان متعددى بر فارس حكمرانى كردند كه آخرين آنها « آبش خاتون » دختر سعد بن ابو بكر بود كه هلاكو خان ايالت فارس را به وى داد . وى در عقد منكو پسر هلاكو خان درآمد و « آبش » در سال 686 به ديار باقى شتافت و با مرگ او دولت اتابكان فارس از ميان رفت .\r\nامراى اين سلسله عبارتند از :\r\n1 - سنقر بن مودود ( 543 ه . ق . ) .\r\n2 - زنگى بن مودود ( 557 ه . ق . ) .\r\n3 - تكلة بن زنگى ( 571 ه . ق . ) .\r\n4 - طغرل بن سنقر ( 590 ه . ق . ) .\r\n5 - سعد بن زنگى ( 599 ه . ق . ) .\r\n6 - ابو بكر بن سعد ( 628 ه . ق . ) .\r\n7 - محمد بن سعد ( 658 ه . ق . ) .\r\n8 - محمد بن سلغر شاه بن سعد ( 660 ه . ق . ) .\r\n9 - سلجوق شاه بن سلغر ( 660 ه . ق . ) .\r\n10 - آبش خاتون ( 662 ه . ق . ) .\r\n\r\nاتابكان لرستان\r\nاين طايفه را بايد امراى لرستان ناميده و عنوان اتابك را بدون جهت بر خود گذاشته‌اند ، زيرا لقب اتابكى از طرف سلجوقيان به كسانى داده مىشد كه در تربيت اولاد آنها مىكوشيدند و سرسلسلهء اين خانواده بدان مقام نرسيده است . ابو طاهر نام در خدمت « اتابك سنقر » خدمات شايسته نمود و از او اجازه خواست تا حدود لرستان را متخلص سازد . سنقر به او اجازه داد و با لشكرى وى را بدان طرف فرستاد . در اندك مدت « ابو طاهر محمد بن على بن الحسن فضولى » در لرستان مستقر گشت و دم از استقلال نمود و خود را اتابك ناميد . اسامى اتابكان لرستان و سال جلوس آنان به شرح زير بوده است .\r\n1 - ابو طاهر بن محمد 543 ه . ق .\r\n2 - نصرة الدين هزاراسپ 600 ه . ق .\r\n3 - تلكه 650 ه . ق .\r\n4 - شمس الدين الپ ارغو 657 ه . ق .\r\n5 - يوسف شاه اول 673 ه . ق .\r\n6 - افراسياب اول 687 ه . ق .\r\n7 - نصرة الدين احمد 696 ه . ق .\r\n8 - ركن الدين يوسف شاه ثانى 732 ه . ق .\r\n9 - مظفر الدين افراسياب ثانى 740 ه . ق .\r\n10 - شمس الدين هوشنگ 756 ه . ق .\r\n11 - احمد 870 ه . ق .\r\n12 - ابو سعيد 815 ه . ق .\r\n13 - حسين 820 ه . ق .\r\n14 - غياث الدين 827 ه . ق .\r\nاين سلسله را سرانجام سلطان ابراهيم بن شاهرخ منقرض كرد .\r\n\r\nاتابكان يزد\r\n( 536 - 718 ه . ق . ) . ظهير الدين ابو منصور پسر علاء الدوله از فرزندان وردان زور مىباشد كه آنها به آل وردان نيز معروفند و در ولايت يزد و ابرقو در\r\n\r\n","description":"","footnote":"","page_name":" 82 ","page_number":84},
  {"content":"\r\n\r\nسالهاى 536 - 718 ه . ق . حكومت كرده‌اند . امراى معروف آنها عبارتند از :\r\n1 - ظهير الدين فرامرز بن علاء الدوله .\r\n2 - علاء الدوله على بن فرامرز .\r\n3 - فرامرز بن على .\r\n4 - ركن الدين سام .\r\n5 - عز الدين لنگر ( فوت 604 ه . ق . ) .\r\n6 - وردان زور بن لنگر .\r\n7 - ابو منصور سپهسالار بن لنگر .\r\n8 - قطب الدين محمود شاه ( فوت 637 ه . ق . ) .\r\n9 - علاء الدوله سلغر شاه .\r\n10 - طغانشاه ( فوت 679 ه . ق . ) .\r\n11 - علاء الدوله ( فوت 673 ه . ق . ) .\r\n12 - يوسف شاه بن طغانشاه ( فوت 690 ه . ق . ) .\r\n13 - حاجى شاه بن يوسف شاه .\r\nسلسلهء اتابكان در سال 718 به دست امير مبارز الدين آل مظفر منقرض شد .\r\n\r\nاتاق فرهاد\r\nدخمه‌اى از دوران ماد نزديكى سرپل ذهاب كه به نام اتاق فرهاد ناميده مىشود .\r\n\r\nاترار\r\nشهر قديم تركستان بر ساحل راست سير دريا كه ممكن است همان شهر فاراب بوده باشد . در دوره چنگيز خان از جمله سرزمينهاى سلطان محمد خوارزمشاه بود و در همين زمان بود كه حاكم اترار ، به نام اينالجق ، فرستادگان مغولان را كه ظاهرا براى ايجاد روابط تجارى آمده بودند بكشت ( 614 ه . ق . ) .\r\n\r\nاتروان\r\nطبقه روحانيون در عصر ساسانيان .\r\n\r\nاتروان\r\nدر اوستا نخستين گروه رسم طبقاتى را گروه موبدان و هيربدان و آموزگاران و همه اهل هنر و دانش تشكيل مىدادند كه به اتروان معروف است .\r\n\r\nاتسز\r\nاز سلاطين خوارزمشاهى . فرزند « قطب الدين » محمد كه در 521 ه . به‌جاى پدر نشست .\r\nوى نخستين پادشاه خوارزمشاهى بود كه علم استقلال برافراشت . مدت خوارزمشاهى او به دو دورهء متمايز تقسيم مىشود . در دورهء اول از 522 تا 530 كه در آن زمان وى مانند پدرش فرمانبردار سنجر بود و دورهء دوم از 530 تا 551 كه بر عليه سنجر قيام كرد .\r\nاتسز در 551 در قوچان درگذشت . وى پادشاهى دلير و دانش‌پرور و شعرشناس بود .\r\n\r\nاثورا\r\nنام قديم آسور .\r\n\r\nاثورنان : - پشقرا\r\n\r\nاثيم\r\nلقب يزدجرد بن بهرام ، نزد عرب .\r\n\r\nاجوجه ابكچى\r\nمادر قنقرباى بن هولاكو .\r\n\r\nاجيبى\r\nبانك\r\nدر اوايل دورهء سلطنت هخامنشيان ، كه سكون و\r\n\r\n","description":"","footnote":"","page_name":" 83 ","page_number":85},
  {"content":"\r\n\r\nآرامشى در سرتاسر امپراتورى آنها برقرار گرديد ، بانكى به نام بانك اجيبى در شهر بابل تأسيس شد .\r\n\r\nاحسائى\r\nشيخ احمد احسائى فرزند زين الدين . متولد در سال 1166 و متوفى در 1242 ه . ق . استاد سيد كاظم رشتى و مؤسس فرقهء شيخيه در ايران و خارج از ايران بوده است .\r\n\r\nاحسن التقاسيم\r\nاز كتابهاى معتبر و مفيد جغرافيا و تاريخ ، تأليف ابو عبد الله مقدسى قرن 4 ه . ق .\r\n\r\nاحسن التواريخ\r\nتاريخ عمومى ، از حسن بيگ روملو ، متوفى 938 ه . ق . در 12 مجلد ، كه ظاهرا فقط دو جلد 11 و 12 آن شناخته شده . از قرائن چنين برمىآيد كه مؤلف از زمان شاه طهماسب صفوى مشغول تأليف آن بوده است و آن را به نام شاه اسماعيل دوم صفوى نوشته و به‌تدريج مطالبى بر آن مىافزوده است .\r\n\r\nاحسن التواريخ\r\nيا تاريخ محمدى - تأليف محمد تقى ساروى راجع به وقايع روى كار آوردن آقا محمد خان قاجار و حوادث اواخر حكومت زند و جنگهاى اين خاندان با طايفه قاجار است . مؤلف در تاريخ 1201 ه . ق .\r\nشروع و در سال 1211 آن را به پايان رسانده است .\r\n\r\nاحشويروش - اخشورش\r\nصورتهاى نام خشايارشا ، پادشاه ايران در كتاب مقدس .\r\n\r\nاحمد ابن اسد سامانى\r\nمتوفى 250 ه . ق . حاكم ايرانى فرغانه و سمرقند از جانب خليفه و طاهريان . وى نوادهء سامان خداة و جد امراى سلسلهء سامانى است .\r\n\r\nاحمد ابن حسن ميمندى\r\nخواجه ابو القاسم احمد ابن حسن ميمندى ، ملقب به شمس الكفاة متوفى 424 ه . ق . وزير معروف سلطان محمود غزنوى و سلطان مسعود غزنوى . گويند از كوچكى با محمود از يك پستان شير خورد ، و در يك مكتب پرورش يافت ، و در ايام سپهسالارى محمود در خراسان نيز نزد او بود . وى در سنهء 401 ه .\r\nق . به وزارت نشست ، و در حدود سال 415 ه . ق .\r\nمعزول و زندانى شد . پس از وفات سلطان محمد ، با سلطان مسعود غزنوى از زندان آزاد شد و ديگربار وزارت يافت و تا آخر عمر در اين مقام بود . احمد ابن حسن ميمندى به فضل و تدبير و راى و كفايت موصوف است ، و گويند ديوان‌ها را ، كه در زمان وزارت ابو العباس اسفراينى از عربى به فارسى نقل شده بود ، ديگربار به عربى باز آورد .\r\n\r\nاحمد ايلكانى\r\nاحمد جلاير ( سلطان غياث الدين احمد بهادر ) متوفى به سال 813 ه . ق . چهارمين پادشاه از سلسلهء ايلكانى معروف به آل جلاير ؛ پسر اويس ايلكانى .\r\n\r\nاحمد بن ابى خالد\r\nوزير ايرانى مأمون عباسى .\r\n\r\n","description":"","footnote":"","page_name":" 84 ","page_number":86},
  {"content":"\r\n\r\n\r\nاحمد بن اسماعيل سامانى\r\n( 295 - 301 ه . ) پس از پدر برجاى او نشست و از طرف مكتفى خليفه فرمان امارت ماوراء النهر و خراسان را يافت . وى به حكومت « معدل بن على بن ليث » امير صفارى خاتمه داد و دولت صفاريان را منقرض ساخت . احمد در آغاز كار با عموى خود اسحق بن احمد كه در سمرقند بر وى طغيان كرده بود بجنگيد و او را دستگير كرده به بخارا آورد . ابو الفضل محمد بن عبد الله بلعمى كه مردى دانشمند و با تدبير و وزير پدرش بود ديگرباره وزارت داد و سرانجام در شكارگاهى به دست چند تن از غلامان خود در جمادى الاخر سال 301 ه . كشته شد و به همين سبب او را امير شهيد لقب دادند .\r\n\r\nاحمد بن حامد\r\n472 - 526 ه . ق . ، مستوفى اصفهانى ، از مشاهير رجال دولت سلجوقى ، خزانه‌دار سلطان محمود سلجوقى بود ، و در آخر كار ، سلطان او را در بغداد گرفت و به قلعه‌اى در تكريت فرستاد ، و در آن زندان او را به قتل رسانيد .\r\n\r\nاحمد بن حسن ميمندى\r\nاز سياستمداران به نام دورهء غزنويان كه سلطان محمود غزنوى پس از عزل فضل بن احمد اسفراينى مقام وزارت خود را در سال 401 ه . ق . به او محول داشت ولى او نيز مانند فضل بن احمد از وزارت خلع شد . در زمان سلطنت سلطان مسعود بار ديگر به شغل وزارت گماشته شد و مدت دو سال و نيم وزارت سلطان مسعود را بر عهده داشت تا اينكه در سال 424 ه . ق . جهان را بدرود گفت .\r\n\r\nاحمد بن حمويه\r\nاز امراى دورهء سامانى ، كه مدتها با عزت به خدمت نوح اول و برادرش پرداخت ولى سرانجام به تحريك دشمنان به زير چوب شكنجه در 335 ه . ق .\r\nكشته شد .\r\n\r\nاحمد بن خضرويه بلخى\r\nاز صوفيان ايرانى ، اهل بلخ كه سال فوت او را 232 و 240 ه . نوشته‌اند .\r\n\r\nاحمد بن سهل\r\nاز سرداران بزرگ سامانيان .\r\n\r\nاحمد بن عبد الصمد\r\nوزير معروف سلطان مسعود و سلطان مودود غزنوى و ملقب به شمس الوزراء است . وى ابتدا وزير آلتونتاش خوارزمشاه بود . احمد ابن عبد الصمد از مشاهير رجال دربار غزنوى و ممدوح شعرايى چون منوچهرى و فرخى است كه در 437 بدرود حيات گفت .\r\n\r\nاحمد بن يوسف\r\nوزير ايرانى قائم بامر الله .\r\n\r\nاحمد بيك نوركمال\r\nاحمد بيك نوركمال از وزيران شاه طهماسب اول صفوى بود .\r\n\r\nاحمد بيگ تركمان\r\nاز پادشاهان سلسلهء امراى آق‌قويونلو ؛ پسر اغورلو محمد . وى در ذيقعده سنهء 902 رستم بيگ\r\n\r\n","description":"","footnote":"","page_name":" 85 ","page_number":87},
  {"content":"\r\n\r\nتركمان را كشته و به امارت نشست . اما خود او سال بعد ، و پس از 6 ماه سلطنت ، در جنگ با امراى سركش خود به قتل رسيد .\r\n\r\nاحمد خاقان\r\nسلطان ماوراء النهر و از امراى خاندان آل خاقان يا ايلك خانيان پسر خضر خان . وى در حدود 473 ه . ق . امارت يافت و دست‌نشاندهء سلاجقه بود و در 482 ه . ق . ملكشاه سلجوقى او را اسير كرده به اصفهان برد و چندى بعد او را ديگربار امارت ماوراء النهر داد . خاقان احمد خان در سمرقند به تهمت زندقه و به فتواى علماى سمرقند به‌قتل رسيد .\r\n\r\nاحمد رضا پهلوى\r\nيكى از فرزندان رضا شاه ديكتاتور ايران بود كه در سال 1304 متولد شد و در شهريور 1320 به جزيرهء موريس و سپس ژوهانسبورگ رفت .\r\n\r\nاحمد سامانى\r\nابو نصر احمد ابن اسماعيل سامانى ، مشهور به امير شهيد دومين امير از سلسلهء امراى سامانيان در سال 295 ه . ق . به‌جاى پدر در بخارا به امارت ماوراء النهر و خراسان رسيد . وى نخست عم خود اسحاق ابن احمد را كه حاكم سمرقند بود بگرفت و سپس رى را نيز ضميمهء قلمرو خويش نمود ( 296 ه . ق . ) . اما در سيستان با طغيان بقاياى صفاريان مواجه شد . و آن را نيز فرو نشاند و دربار سيستان را فتح نمود . چندى بعد عامل او در رى ، كه نامش محمد ابن صعلوك بود ، از امير علوى طبرستان ، موسوم به داعى كبير ، شكست خورد و اين خبر او را چنان متزلزل كرد كه گويند از خدا طلب مرگ نمود . از قضا در همان روزها به دست چند تن از غلامان خويش در شكارگاهى به قتل رسيد .\r\n\r\nاحمد شاه درانى\r\nاحمد خان ابدالى متوفى 1192 ه . ق . ، از سرداران نادر شاه افشار و مؤسس استقلال افغانستان ، پسر زمان خان ابدالى . وى از طايفهء موسوم به درانى يا ابدالى ( منسوب به ابدال نام ) بود و درانى ، نام مشهور طايفهء ابدالى افغانى است كه با غلجايى غالبا مخالف بوده‌اند . احمد خان ابدالى اصلا از مولتان بوده ، و بعدها پدرش به قندهار و سپس هرات رفته . و مدتى به دست طايفهء غلجايى در قندهار زندانى بوده و نادر او را آزاد كرده در مازندران مسكن داد . در دورهء نادر منشأ خدمات شد و يساول حضور گرديد . پس از قتل نادر وى به اتفاق طايفهء افغان و ازبك خيمه‌ها را غارت كرد و راه قندهار را پيش گرفت و بر قسمتى از خزاين نادر كه از هند به ايران مىآوردند دست يافت . وى بر هرات و غوريان نيز دست يافت و دورهء سلطنت شاهرخ به خراسان آمد و در 1192 ه . ق . به بيمارى جذام درگذشت .\r\n\r\nاحمد شاه قاجار\r\n( 1327 - 1343 ه . ق . ) پسر دوم محمد عليشاه در سال 1314 ه . ق . در تبريز متولد و در سال 1327 ه . ق . در سن 12 سالگى به‌جاى پدر مخلوع خود به شاهى برگزيده شد و چون هنوز به سن بلوغ نرسيده بود پنج سال در تحت قيوميت دو نايب السلطنه ، عضد الملك قاجار ( مدت يك سال و اندى از 28 جمادى الثانى 1327 تا 17 رمضان 1328 ه . ق . ) و ابو القاسم خان ناصر الملك قره گوزلو ( مدت چهار سال ) باقى ماند و در سال 1332 ه . ق . خود زمام سلطنت را در دست گرفت و پس از دوازده سال\r\n\r\n","description":"","footnote":"","page_name":" 86 ","page_number":88},
  {"content":"\r\n\r\nپادشاهى سرانجام در مجلس پنجم ، اوايل آبان سال 1304 ه . ش . ( ربيع الثانى 1344 ه . ق . ) با اكثريت 80 رأى موافق در برابر 5 رأى مخالف انقراض سلطنت خاندان قاجار را تصويب و اعلام نمود .\r\nاحمد شاه عاقبت در بيمارستان نويى ( نزديك پاريس ) وفات يافت .\r\nاحمد شاه آخرين شاه قاجار\r\n\r\nاحمد طوسى\r\nاز وزراى عهد تيموريان .\r\n\r\nاحمد عبد الصمد شيرازى\r\nاز وزيران سلطان مسعود غزنوى كه در سال 424 هجرى بعد از مرگ احمد بن حسن ميمندى مقام وزارت سلطان مسعود غزنوى به وى محول گرديد . وى مدت هشت سال وزير سلطان مسعود و دو سال وزارت پسرش مودود را بر عهده داشت . بعد از آن در اثر سعايت اميران به زندان افتاد و سرانجام دشمنانش زهر در شربتى ريخته و به او دادند كه در اثر آن درگذشت .\r\n\r\nاحمد قوام : - قوام السلطنه\r\n\r\nاحمد كسروى\r\nنويسندهء تاريخ مشروطيت ايران و بسيارى آثار تاريخى ديگر . در ابتدا فقط در نوشته‌هاى خود به مطالب تاريخى مىپرداخت ولى بعدها در مسائل دينى هم كتب و رسالاتى منتشر كرد و عده‌اى از جوانان را هواخواه خويش ساخت . او شديدا عزادارى حسينى و اعمال مربوط به آن را مردود مىدانست و بر ضد معتقدات اسلامى و شيعى نيز مطالبى منتشر كرد و به همين سبب به دست سيد حسين امامى يكى از افراد فداييان اسلام به عنوان مرتد كشته شد .\r\n\r\nاحمد متين دفترى : - متين دفترى\r\n\r\nاحمد مسكويه\r\nاحمد بن محمد يعقوب الخازن الرازى . بعضى او را ابن مسكويه ناميده‌اند . چنان كه نوشته‌اند زرتشتى بوده كه بعدها مسلمان شد .\r\nاز تأليفات او كتاب « تجارب الامم و تعاقب الهمم » است كه راجع به دورهء ساسانى اطلاعات گرانبها مىدهد . مؤلف از طوفان نوح شروع كرده و در سال 368 ه . به وقايع‌نويسى خود خاتمه داده .\r\n\r\n","description":"","footnote":"","page_name":" 87 ","page_number":89},
  {"content":"\r\n\r\n\r\nاحمد ميرزاى گوركانى\r\nمعروف به سلطان احمد ميرزا ، متوفى 899 ه . ق .\r\nپادشاه سلسلهء تيموريان ؛ پسر سلطان ابو سعيد گوركان .\r\nوى در سال 873 ، به‌جاى پدرش در سمرقند به سلطنت نشست . و در 899 شيبك خان او را هلاك نمود ، و سلطان محمود ميرزاى گوركانى به جايش نشست .\r\n\r\nاحمد يليان\r\nپس از استيلاى سلجوقيان نخستين‌بار كه نام يك حكمران بومى برده مىشود به سال 501 است كه ابن اثير نام امير « احمد يل » را كه نياى بزرگ احمد يليان است كه او را خداوند بزرگ مراغه مىدانند نام برده مىشود . احمد يليان بازماندگان رواديان تازى مىبودند .\r\n\r\nامراى احمد يليان\r\n1 - احمد يل پسر ابراهيم پسر وهسودان روادى از 501 تا 510 هجرى برابر 1123 تا 1132 .\r\n2 - شيرگير نصرت الدين خاصبك ارسلان آبه 530 - 570 برابر با 1152 تا 1192 .\r\n3 - علاء الدين كرپا ارسلان 584 - 604 برابر 1206 تا 1226 .\r\n4 - فلك الدين 570 برابر 1192 نصرت الدين محمد 593 برابر 1215 .\r\n5 - فلك الدين احمد 593 برابر 1215 .\r\n6 - زنى ( خداوند روئين دژ ) 618 - 624 برابر 1240 - 1246 .\r\n\r\nاحمد : - نظام الدين احمد\r\n\r\nاخبار الطوال\r\nكتابى تاريخى از زمان آدم تا مرگ معتصم خليفهء عباسى ( 19 ربيع الاول سنهء 227 ه . ق . ) از ابو حنيفهء دينورى ؛ اين كتاب در بعضى قسمتها از اسناد و مدارك معتبر به شمار مىآيد و چون وى از علماى نجوم و طبيعى بوده است كمتر به خرافات پرداخته .\r\nقسمت عمدهء كتاب مخصوص تاريخ ايران قبل از اسلام و بعد از اسلام است ، و اين قسمت داراى اهميت بسيار و مورد توجه علماى شرق و غرب مىباشد .\r\n\r\nاخبار و وقايع دار الخلافه تهران\r\nروزنامه‌اى بود كه در دورهء قاجاريه منتشر مىشد . اين اولين روزنامه بود كه به وسيلهء ميرزا صالح شيرازى كه از نخستين تحصيلكردگان ايران در انگلستان بود ، انتشار مىيافت . اولين شمارهء اين روزنامه روز دوشنبه 25 محرم سال 1253 ه . ق .\r\nمنتشر شد و در هر ماه فقط يك شماره بيرون مىآمد .\r\n\r\nاختر\r\nقديمترين روزنامه‌اى كه در خارج از ايران انتشار يافت ، روزنامه اختر بود . شماره اول آن روز پنجشنبه 16 ذيحجه 1292 ه . ق . در اسلامبول منتشر شده و\r\n\r\n","description":"","footnote":"","page_name":" 88 ","page_number":90},
  {"content":"\r\n\r\nانتشار آن قريب به بيست و سه سال ادامه يافته است اين روزنامه مورد اعتناى كامل بزرگان زمان بود ، و از روزنامه‌هاى وزين و پرسود به شمار مىرفته است .\r\n\r\nاخراجات\r\nخراجى بوده است كه براى نگاهدارى دستگاه اميران و پرداخت مخارج ايلچيان و رؤساى مغول پرداخت مىگرديده .\r\n\r\nاخسى\r\nاز جمله قصبات ماوراء النهر .\r\n\r\nاخسيكث - اخشيكث - اخسيكت\r\nشهر قديم فرغانه ، بر ساحل شمالى سير دريا . در قرن چهارم ه . ق . پايتخت فرغانه بود . در اوايل قرن هفتم ه . ق . در جنگهاى سلطان محمد خوارزمشاه و در حملات مغول ويران شد . اگرچه پايتخت فرغانه به انديجان منتقل گرديد ، ولى تا مدتى اين شهر به نام اخسى ، دومين شهر فرغانه باقى ماند . خرابه‌هاى آن هنوز هم باقى است .\r\n\r\nاخشنوار\r\nپادشاه هياطله در قرن پنجم ميلادى .\r\n\r\nاخشيد\r\n1 - به معنى شاهزاده ، فرمانروا ، لقبى داراى ريشهء فارسى كه به برخى از فرمانروايان ترك داده شد در عصر مغول ، نام امراى فرغانه .\r\n2 - نام سلسله‌اى از اميران ترك كه از 939 تا 965 م . ( 320 تا 358 ه . ) در مصر فرمانروايى كردند .\r\n\r\nاخى بك\r\nفرستاده شاه اسماعيل صفوى نزد والى هرمز و حاكم لار ، امير علاء الملوك .\r\n\r\nادادينرارى\r\nنام چندين نفر از پادشاهان آشور .\r\n\r\nادب  ( Adab ) \r\nاز شهرهاى مهم سومر .\r\n\r\nادب ، روزنامه\r\nاين روزنامه به همت مرحوم اديب الملك فراهانى ابتدا در تبريز و سپس در تهران انتشار مىيافت . آغاز انتشار اين روزنامه سال 1316 هجرى قمرى است ، اگرچه از حيث نفيس بودن به روزنامه تربيت نمىرسد ، اما از روزنامه‌هاى مهم و مفيد عصر قاجاريه به شمار مىرفت .\r\n\r\nادوارد برون\r\nخاورشناس انگليسى كه سهم بسزايى در شناساندن تمدن و فرهنگ ايران به اروپاييان داشته است . وى استاد دانشگاه كمبريج و به زبانهاى فارسى ، تركى و عربى آشنايى كامل داشت . از او آثارى چند دربارهء تاريخ ايران باقى مانده است كه از جمله مىتوان به تاريخ ادبى ايران در چهار جلد ، يك سال در ميان ايرانيان نام برد كه حاوى مطالب سودمندى در باب احوال اجتماعى و اخلاقى و فرهنگى ايرانيان مقارن انقلاب مشروطيت است .\r\n\r\n","description":"","footnote":"","page_name":" 89 ","page_number":91},
  {"content":"\r\n\r\n\r\nاديب الممالك\r\nميرزا صادق اديب الممالك ، سردبير روزنامهء « ادب » كه در تهران منتشر مىشد . نخستين شمارهء اين روزنامه در نوزدهم اكتبر 1903 م . انتشار يافت .\r\n\r\nاراضى مفتوحه\r\nدر حكومت عباسيان عبارت از ملك عمومى كه ملك دولت به حساب مىآمد ، ولى در دست صاحبان باقى مىماند ولى بايد بعد از كشت خراج بپردازند كه تفاوتى نيز بين زمينهاى خراجى و عشرى وجود داشت .\r\n\r\nاران\r\nاران يا الران ، نام عربى ناحيه‌اى قديم در قفقاز ، كمابيش مطابق ناحيهء قديم آلبانيا . در قرن ششم م .\r\nخاندان مهرگان از نجباى ايران ، با عنوان ايرانشاه بر آن حكومت داشتند و در آن زمان اران از شروان جدا بود .\r\nكمى قبل از 332 ه . ق . ايرانشاه محمد ابن يزيد ، شروان و دربند را ضميمهء اران كرد . ولى در قرن بعد شروان از اران جدا گرديد ، و پايتخت اران به گنجه منتقل شد . از زمان م ؟ ؟ ؟ ل ، قسمت جنوبى اران قراباغ خوانده مىشود .\r\n\r\nارانى - تقى\r\nپس از برگزارى دومين كنگرهء حزب كمونيست ايران در شهر « رستوف » رهبرى حزب به سه شاخه تقسيم شد ؛ نيك‌بين در شوروى ، مرتضى علوى در آلمان و پيشه‌ورى در ايران . در همين دوران پر از دسيسه بود كه « دكتر ارانى » در آلمان با « مرتضى علوى » آشنا مىشود و از طريق « مجله پيكار » كه با مديريت علوى در آلمان انتشار مىيافت با او همكارى نزديكى داشت .\r\nدر واقع بايد گفت كه فعاليت كمونيستى « ارانى » براى نخستين‌بار ، پس از آشنايى با « علوى » بود كه در « برلن » شكل واقعى به خود گرفت . در سال 1928 ميلادى ، پس از بازگشت « مرتضى علوى » از جشن دهمين سالگرد انقلاب اكتبر در روسيه ، مسئله از سرگيرى فعاليت مجدد كمونيستها در ايران به‌طور جدى مطرح مىشود . در اوايل سال 1313 « دكتر ارانى » پس از تماس با كمينترن راهى ايران مىشود و با كامبخش و سيامك ارتباط برقرار مىكند .\r\nبدين ترتيب در اين دوره حزب كمونيست ايران به رهبرى « ارانى ، كامبخش و سيامك » فعاليت مجدد خود را از سر مىگيرد و اقدام به انتشار « مجله دنيا » مىكند . تا اينكه در سال 1316 دومين يورش پليس رضا خان به حزب كمونيست آغاز مىشود و در اثر يك خيانت كه برخى از اعضاى حزب در آن دخيل بودند ، تعداد زيادى از اعضاى حزب معروف به « گروه 53 نفر » كه تحت رهبرى « دكتر ارانى » فعاليت مىكرد ، در ارديبهشت ماه 1316 بازداشت و زندانى مىشوند .\r\nسرانجام پس از محاكمهء گروه « دكتر ارانى » مسئوليت رهبرى گروه را مىپذيرد و طبق « قانون 1310 » به ده سال حبس محكوم مىگردد . دكتر ارانى پس از گذراندن دو سال از محكوميت خود ، سرانجام در سال 1318 در زندان به قتل مىرسد .\r\n\r\nارباى\r\nنام قديم عربستان ( باديه‌هاى عرب‌نشين بين بين النهرين و شامات در حوالى شامات ) .\r\n\r\n","description":"","footnote":"","page_name":" 90 ","page_number":92},
  {"content":"\r\n\r\n\r\nاربن\r\nكوچكترين واحد سپاه كه متشكل از ده نفر سپاهى بود ، در تشكيلات لشكرى مغول .\r\n\r\nارپا خان - ارپه خان\r\nضبط صحيح آن ارپاى گائون ، متوفى 736 ه . ق .\r\nدهمين پادشاه ( ربيع الثانى 736 - شوال 736 ه . ق . ) از سلسلهء ايلخانيان ؛ وى بنا به وصيت ابو سعيد بهادر خان به‌جاى او به سلطنت نشست . خواجه غياث الدين محمد وزارت او را داشت . ارپا خان بغداد خاتون را به تهمت زهر دادن به ابو سعيد هلاك كرد . و در دربند شروان ازبكان را شكست داد و ساتى بك ( دختر الجايتو ) را كه سابقا در ازدواج امير چوپان بود به زنى گرفت . ارپا خان پادشاهى بود ساده و عاقل و عارى از تجمل و تكليف و ليكن مواجه با طغيان امرا و دعوى مخالفان گشت . امير على پادشاه در دياربكر موسى خان را كه نوادهء بايدو خان بوده به سلطنت برداشت ، و با ارپا خان به جنگ برخاست . در نزديكى مراغه بين فريقين جنگ روى داد . ارپا خان و خواجه غياث الدين محمد شكست خورده ، هريك از گوشه‌اى فرا رفتند . خواجه غياث الدين گرفتار و كشته شد و ارپا خان نيز چندى بعد به او ملحق گرديد . ( شوال 736 ) .\r\n\r\nارتاكساتا\r\nپايتخت ارمنستان در دورهء اشكانى بود و در كنار رود ارس و دامنهء كوه آرارات قرار داشت . « استاتوس پرى سكوس » سردار روم در سال 162 ميلادى به ارمنستان لشكر كشيد و اين شهر را ويران كرد و به‌جاى آن شهر جديدى به نام « كاينه پوليس » بنا كرد .\r\n\r\nارت بازان\r\nپسر داريوش بزرگ و برادر پدرى خشايارشا و مادر او ، دختر گئوبرو .\r\n\r\nارتخشتره\r\nاردشير .\r\n\r\nارتشتاران : - رته ئشترو\r\n\r\nارتشّومر\r\nپسر سوترنه دوم پادشاه ميتانى و برادر توشرت ؛ بعد از سلطنتى كوتاه به دست اود - حى كشته شد .\r\n\r\nارتنا\r\nنام فرمانروايى كه در اصل ايغورى بود و در آسياى صغير در مقام جانشين حكومت ايلخانان به دولت رسيد . احتمال مىرود كه ارتنا كه در خدمت امير چوپان منزلت داشت در ملازمت پسر او تيمورتاش كه از طرف ابو سعيد ايلخانى به حكومت آسياى صغير منصوب شده بود در اين ناحيه مستقر شده باشد .\r\n\r\nارتوقاپو\r\nكتيبه‌اى از خشايارشا هخامنشى در ارتوقاپوى .\r\n\r\nارتوقيان\r\nسلسله‌اى از امراى ترك كه بر تمامى يا قسمتى از دياربكر مستقلا يا تحت حمايت مغولان از پايان سدهء پنجم ه . تا آغاز سدهء نهم ، فرمانروايى مىكردند .\r\n\r\n","description":"","footnote":"","page_name":" 91 ","page_number":93},
  {"content":"\r\n\r\n\r\nارته باذ\r\nچند تن از رجال ايرانى در عهد هخامنشى .\r\n1 - در جنگ خشايارشا با يونانيان ( 480 ق . م . ) فرمانده دسته‌اى از سپاهيان ايرانى بود .\r\nپس از شكست ايرانيان در پلاته ، با 000 ، 40 سرباز گريخته به سلامت به آسيا رسيد .\r\n2 - سردار اردشير دوم هخامنشى در جنگ با داتامس بود . در زمان اردشير سوم والى آسياى غربى بود كه بر اردشير شورش كرد ولى مغلوب شد و به فيليپ مقدونى پناهنده گرديد . بعدا اردشير او را بخشيد و به ايران بازگشت و از صاحب‌منصبان وفادار داريوش سوم بود .\r\n\r\nارته خشتر\r\nنام اردشير به زبان پارسى باستان در كتيبه‌هاى هخامنشى .\r\n\r\nارته كاماس\r\nوالى فريگيهء ببرگ ؟ ؟ ؟ از جانب كورش پادشاه هخامنشى .\r\n\r\nارتيشتاران  ( arteshtaran ) \r\nجنگيان ، يكى از طبقات جامعه ساسانى .\r\n\r\nارجاسب\r\nارجاسپ يا ارجاسب ، در داستانهاى ملى ، از نوادگان افراسياب ، و پادشاه توران در زمان پادشاهى گشتاسپ و پيامبرى زرتشت . وى دژى مستحكم به نام رويين‌دژ بنا نهاد و چند پسر گشتاسپ را در جنگ بكشت و لهراسپ پدر گشتاسپ را كه ترك پادشاهى گفته و در بلخ به عبادت مشغول بود به قتل آورد و به آفرين و هماى را كه دختران گشتاسپ بودند گرفته در رويين‌دژ محبوس داشت . سرانجام اسفنديار پسر گشتاسپ رويين‌دژ را تسخير كرد ، خواهران را رهايى بخشيد و ارجاسپ را به انتقام خون برادران و نياى خود بكشت .\r\n\r\nارَّجان\r\nيكى از شهرهاى فارس . نوشته‌اند كه قباد اول ، پدر انوشيروان ساسانى ، آن را براى سكونت زندانيان جنگى آمد ( دياربكر ) و ميّافارقين بنا كرد . اين شهر در قرن هفتم هجرى مورد هجوم اسماعيليان قرار گرفت و آسيب ديد ، و مردمش به شهر مجاور يعنى بهبهان كوچ كردند .\r\n\r\nارد  ( ard )  [ - راستى 
  ]\r\nدر آيين زرتشتى ، يكى از ايزدان . در جهان مادى ، مال و جلال و خوشى دينداران از پرتو اوست . و در جهان مينوى پاداش كارهاى نيك و سزاى كردارهاى بد به يارى او داده مىشود . ارد موكل روز بيست و نهم ( موسوم به ارد ) هر ماه شمسى است .\r\n\r\nارد اول\r\nارد در سال 55 ق . م . به سلطنت رسيد . وى شهر تيسفون را به پايتختى برگزيد . از وقايع مهم دوران سلطنت او جنگهاى ايران و روم است . در اوايل سلطنت ارد يكى از سرداران رومى به نام كراسوس جهت تسخير هند و ايران او را از اين خيال برحذر گردانيد ولى كراسوس از تصميم خود منصرف نشد و در جنگى كه ميان طرفين درگرفت روميان به سختى شكست يافته ، سردار خود كراسوس را از دست دادند .\r\n\r\n","description":"","footnote":"","page_name":" 92 ","page_number":94},
  {"content":"\r\n\r\nآن‌گاه درصدد تسخير سوريه برآمد ليكن شكست يافت و نه سال بعد فرزند خود پاكر را مأمور سوريه گردانيد . ارد در سال 37 ق . م . فرهاد پسر ديگر خود را به جانشينى خويش برگزيد و آن‌گاه كناره‌گيرى اختيار كرد .\r\n\r\nاردشير\r\nاسم سه شاهنشاه ايران از سلسلهء ساسانيان . و نيز اسم سه شاهنشاه هخامنشى .\r\n\r\nاردشير اول\r\nاز شاهنشاهان هخامنشى . اردشير اول ملقب به درازدست ، پسر خشايار شاه . دورهء سلطنت وى جز چند سال اول ، به آرامى گذشت . در زمان او « ويشتاسپ » اردشير يكم\r\nپسر خشايارشا كه در باختر دعوى سلطنت مىكرد در دو جنگ مغلوب گرديد . ( 462 ق . م . ) . و « ايناروس » كه در مصر علم طغيان برافراشته بود و يونانيها او را يارى مىكردند به دست حاكم سوريه بغابيش ( مگابيز ) مغلوب شد و آن فتنه فرو نشست ، ولى همين حاكم ياغى گرديد و دو بار لشكر شاه را شكست داد و در پايان با اردشير صلح كرد . هم در زمان اردشير بين ايران و آتن معاهدهء « سيمون » بسته شد و آتنىها قبرس را جزو شاهنشاهى ايران شناختند ( فوت 424 ق . م . ) .\r\n\r\nاردشير بابكان\r\nمؤسس سلسلهء ساسانى كه پس از نبرد با اشكانيان در سال 226 م . تاجگذارى و عنوان « شاهان شاه » ايران را اختيار كرد . وى ارمنستان را ضميمهء ايران نمود . اردشير چون خود موبدزاده بود ، حمايت از دين زرتشت را از وظايف خود مىدانست . از اين‌رو آن دين را كيش رسمى ايران ساخت . او پادشاهان محلى را معزول كرد ؛ وضع ملوك الطوايفى را برچيد و به‌جاى آن استاندارانى گماشت . اردشير بابكان شهر گور را در محل فيروزآباد كنونى در فارس بنا كرد . به‌جاى شهر سلوكيه كه خراب شده بود شهر « به‌اردشير » را در كنار دجله ساخت . « ريواردشير » را كه خرابه‌هاى آن اكنون « ريشهر » نام دارد ، نزديك بوشهر كنونى بنا كرد . كتاب « كارنامك اردشير پاپكان » به زبان پهلوى مربوط به اوست .\r\n\r\nاردشير جى\r\nاردشيرجى پسر ايدلجى پسر شاپور جى در 22 اوت 1865 م . در يك خانوادهء زرتشتى ايرانىتبار در بمبئى به دنيا آمد . پدر و پدربزرگ او گزارشگران\r\n\r\n","description":"","footnote":"","page_name":" 93 ","page_number":95},
  {"content":"\r\n\r\nروزنامهء انگليسى تايمز در بمبئى بوده‌اند و لذا اردشير نام خانوادگى « ريبورتر » را برگزيد و به اردشير جى ريبورتر شهرت يافت . دوران زندگى اردشير ريبورتر را مىتوان به دو مرحله تقسيم كرد : از تولد تا 27 سالگى ، كه دوران شكل‌گيرى شخصيت او در خارج از ايران است ، و از 27 سالگى تا پايان زندگى در سن 68 سالگى كه دوران فعاليت اطلاعاتى و سياسى او در ايران است .\r\nاردشير جى\r\nاردشير در نوجوانى براى تحصيل عازم انگليس شد و با حمايت اينتليجنس سرويس تحصيلات دانشگاهى را در رشته‌هاى علوم و حقوق سياسى ، تاريخ شرق و تاريخ باستان به پايان رسانيد و عاليترين آموزشهاى اطلاعاتى را فراگرفت . در اين دوران اردشير توانست چنان چهرهء درخشانى از خود ترسيم كند كه او را شايسته مهمترين مأموريتهاى سرى در ايران متلاطم عهد مشروطه و پس از آن ، با آن وزن و اهميت سياسى ، بگرداند و وى را تا پايان عمر در زمره « دوستان صميمى » رجال معروف انگليس ، چون سر پرسى سايكس ، سر دنيس راس ، لرد لينگتن و غيره قرار دهد . با توجه به نقش روچيلدها و رابطه ويژه‌اى كه بعدها لرد ويكتور روچيلد با شاپور جى ، پسر اردشير جى داشت و با توجه به عملكردهاى اردشير جى در ايران اعتقاد بر اين است كه در سالهاى اقامت در انگليس اردشير جى روابط ويژه‌اى با لرد لئونيل والتر روچيلد و برادرانش داشت و همين رابطه نقش اساسى در سرنوشت بعدى اردشير و ارتقاء وى در دستگاه اطلاعاتى انگليس ايفا كرد . اقامت اردشير در لندن تا سال 1893 ادامه داشت و در اوايل اين سال اردشير 27 ساله به بمبئى بازگشت .\r\nاردشير 23 ساله بود كه با فتواى تاريخى ميرزاى شيرازى نهضت تنباكو رخ داد و استعمار بريتانيا را متوجه عمق خطرى كه از جانب ايران منافع او را تهديد مىكرد ، نمود و فعاليتى شديد را براى سوار شدن بر امواج انقلاب ايران و تحكيم مواضع خود در اين نقطه حساس و استراتژيك آغاز نمود . در پاييز 1893 ، چند ماه پس از بازگشت وى به بمبئى ، اردشير از سوى نايب السلطنه هندوستان مأموريت يافت كه راهى ايران شود و در فضايى كه بوى انقلاب در آن استشمام مىشد ، سنگرهاى دستگاه پر توطئه و ترفندباز اينتليجنس سرويس انگلستان را استوار سازد .\r\nورود اردشير ريپورتر به ايران به يك پوشش مناسب نياز داشت ، به‌نحوى كه وى در قالب آن بتواند به سرعت و سهولت به دربار و محافل اشرافى حاكم راه يابد و دانش و آموزش و تجربه خود را به نحوى ثمربخش در عاليترين سطوح به كار گيرد . با مرگ\r\n\r\n","description":"","footnote":"","page_name":" 94 ","page_number":96},
  {"content":"\r\n\r\nمرموز كيخسرو جى خانصاحب ، سرپرست زرتشتيان ايران ، در كرمان و در ميانه سفرش به تهران ، كه حامل هداياى انجمن اكابر پارسيان بمبئى براى دربار قاجار بود ، موقعيتى مطلوب پديد شد . اردشير از سوى سر دينشاه پتيت ، رئيس انجمن اكابر پارسيان بمبئى ، به عنوان نماينده اين انجمن و سرپرست جديد زرتشتيان ايران راهى كرمان شد و محموله گرانبهاى كيخسرو جى را به دست گرفت و در تهران به ناصر الدين شاه ، ظل السلطان ، امين السلطان ( صدراعظم ) و ديگر رجال ناصرى تقديم كرد .\r\nبدينسان ، نقش پنهان و بس مؤثر 40 ساله اردشير ريپورتر آغاز شد و نام او را به عنوان مؤسس و كارگردان نخستين شبكه‌هاى اينتليجنس سرويس و از بنيانگذاران فراماسونرى ايران در تاريخ معاصر كشور ما به ثبت رسانيد .\r\n\r\nاردشير خره\r\nيكى از بخشهاى قديم فارس ، كه شهرهاى شيراز و فيروزآباد و خفر و ميمند و سيراف و كازرون در آن واقع بود .\r\n\r\nاردشير دوم\r\nاز شاهان هخامنشى . يونانيان وى را « آرزاكس » مىخواندند . وى نخستين پادشاه هخامنشى است كه در كتيبه‌هاى وى به نامهاى ميترا و آناهيتا برمىخوريم .\r\nظاهرا وى سخت سر سپردهء اين دو الهه و به‌ويژه آناهيتا بوده است و معابدى براى او در نواحى مختلف امپراتورى بنا كرد . اردشير دوم پسر و جانشين داريوش دوم بود . وى قيام برادر كوروش كوچك را فرو نشاند و بر ضد دولت اسپارت ، كه به كوروش يارى كرده بود ، به تقويت آتن پرداخت . اردشير دوم نيز به مصر قشون‌كشى كرد . در زمان او ، امپراتورى ايران دستخوش اختلافات داخلى و سركشى امراى استقلال‌جوى گرديد .\r\n\r\nاردشير دوم\r\nاز پادشاهان ساسانى ، برادر شاپور بزرگ . از وقايع ايام حكمرانى او جنگ با هونها و كشمكش بر سر ارمنستان است . وى تا 382 م . سلطنت كرد . و پس از چهار سال توسط بزرگان خلع شد ، او پادشاهى نيكوكار و دادگر بود و بعضى از مالياتها و عوارض را بخشيد . از اين جهت او را « ارتخشير كرفك كرتار » يعنى اردشير نيكوكار لقب داده‌اند .\r\n\r\nاردشير زاهدى\r\nاردشير زاهدى ، پسر فضل الله زاهدى ، در مهرماه 1307 در تهران به دنيا آمد . او پس از تحصيلات ابتدايى در تهران و اصفهان ، تحصيلات متوسطه را در سال 1325 در دبيرستان اسلاميه بيروت به پايان برد و راهى آمريكا شد . وى در سال 1328 گواهينامه كشاورزى را از كالج كشاورزى ايالت « يوتا » اردشير زاهدى\r\n\r\n","description":"","footnote":"","page_name":" 95 ","page_number":97},
  {"content":"\r\n\r\nآمريكا دريافت داشت . مدرك تحصيلى اردشير توسط وزارت فرهنگ وقت به عنوان « معادل ليسانس » ارزيابى شده است . اردشير كه احتمالا از سالهاى تحصيل در بيروت با كرميت روزولت آشنايى يافت و با سرويس اطلاعاتى نوپاى آمريكا در ارتباط قرار گرفت ، در بازگشت به ايران داراى روابط دوستانه با آمريكاييان مقيم تهران بود . او در ارديبهشت 1331 به همراه مرتضى امير ارجمند ( كارشناس ساختمانهاى روستايى ) به استخدام وزارت كشاورزى درآمد و در پست معاونت و خزانه‌دارى « كميسيون مشترك ايران و آمريكا براى بهبود امور روستايى » ( اصل 4 ترومن ) قرار گرفت . اسناد موجود از روابط بسيار نزديك اردشير زاهدى با ويليام وارن ، رئيس « اصل 4 ترومن » ، خبر مىدهد . طبق اين اسناد ، اردشير زاهدى ظاهرا در اسفند 1331 از طرف وزارت كشاورزى به مدت يك سال براى آموزش به آمريكا اعزام شد . خاطرات كرميت روزولت حضور فعال اردشير زاهدى را با نام مستعار « مصطفى » و « ويسى » ، در جريان عمليات كودتا در تهران نشان مىدهد و مشخص مىسازد كه مأموريت آمريكايى زاهدى پوششى براى استتار حضور وى در تهران و مشاركت در عمليات « سيا » بوده است . اردشير زاهدى به خاطر نقش فعال در كودتا به دريافت نشان درجه يك رستاخيز نائل شد و در 3 آبان 1332 آجودان كشورى شاه گرديد .\r\nاردشير زاهدى در سالهاى صدارت پدرش در كنار او بود ، معهذا با بركنارى فضل الله زاهدى ، اردشير با حمايت سرويس اطلاعاتى آمريكا در تهران ماند و شاه در سال 1335 دخترش ، شهناز ، را به نامزدى او درآورد . اردشير در آبان 1336 با شهناز پهلوى ازدواج كرد . اين ازدواج در سال 1343 به متاركه انجاميد و حاصل آن يك دختر به نام مهناز بود . پس از اين طلاق مدتها شايعاتى پيرامون ازدواج شهناز با برادر شاه مراكش و سپس با پسر محمود زنگنه مطرح بود تا بالاخره وى با خسرو جهانبانى ، از اعضاى خانواده دربارى جهانبانىها ازدواج كرد .\r\nمحمد رضا پهلوى در سال 1338 اردشير زاهدى را به عنوان نماينده خود براى تماس با دانشجويان ايرانى در اروپا اعزام داشت .\r\nسالهاى وزارت اردشير زاهدى ( بهمن 1345 - شهريور 1350 ) يكى از بدنام‌ترين دوران تاريخ وزارت امور خارجه مىباشد . پروندهء اردشير زاهدى نشان مىدهد كه وزارت وى و معاونش ، پرويز خوانسارى ، در ميان بخشى از كاركنان با سابقه اين وزارتخانه حساسيت شديد برانگيخت و تنشهايى را عليه اين دو سبب شد . اين تنشها تا اواخر سال 1347 به صورت انتشار نامه‌هاى بدون امضاء عليه زاهدى و خوانسارى نمود داشت و از آن پس متوقف شد .\r\nعلىرغم پيگيرى نصيرى ، كه با اردشير زاهدى دوستى نزديك داشت ، عامل اين افشاگريها شناخته نشد .\r\n\r\nاردشير سوم\r\n( پادشاه ساسانى ) از سلسلهء ساسانيان . وى را پس از مرگ پدرش ، قباد دوم در هفت سالگى به تخت نشانيدند . پس از يك سال و نيم شهربراز او را هلاك كرد .\r\n\r\nاردشير سوم ( اخس )\r\nپادشاه هخامنشى . وى پس از مرگ اردشير دوم بر تخت شاهى نشست . وى در آغاز پادشاهى ، شاهزادگان خانوادهء شاهى را از ميان برداشت تا در آينده مدعىاى براى تاج و تخت پيدا نشود . نام او اخس بود كه تصور مىكنند يونانى شده و « هوك »\r\n\r\n","description":"","footnote":"","page_name":" 96 ","page_number":98},
  {"content":"\r\n\r\nكتيبهء فارسى باستان اردشير سوم پيدا شده در تخت‌جمشيد . در زمان اين شاه شاهنشاهى هخامنشى نيرويى تازه گرفت و شكوه و بزرگى روزگار گذشته را بازيافت .\r\n\r\n","description":"","footnote":"","page_name":" 97 ","page_number":99},
  {"content":"\r\n\r\nاست . ولى پس از اينكه به تخت نشست ، خود را اردشير ناميد . يونانيان ، به تشويق دموستن ، از او براى مقابله با فيليپ مقدونى كمك خواستند . در همين زمان به دست با گواس كشته شد .\r\n\r\nاردوان - ارتبان - ارته‌پان\r\nنام عده‌اى از ايرانيان باستان از جمله پنج تن از شاهان اشكانى و پسر وشتاسب پسر ارشام هخامنشى .\r\n\r\nاردوان اول . اردشير دوم\r\nاز پادشاهان اشكانى ( فوت 191 ق . م . ) چون تيرداد به سال 211 ق . م . درگذشت فرزندش اردوان به تخت نشست . آن‌گاه به متصرفات سلوكىها دست‌اندازى كرد و همدان را متصرف شد و در جنگى كه ميان او و آنيتوكوس درگرفت ، شكست يافته به جانب گرگان هزيمت جست و سرانجام با پادشاه سلوكى سلطنت اردوان به رسميت شناخته شد .\r\n\r\nاردوان پنجم\r\nپادشاه اشكانى ، چون بلاش چهارم درگذشت ، ميان پسرانش بلاش و اردوان بر سر تصاحب تاج و تخت شاهنشاهى اختلاف‌نظر پيدا شد و كار به مجادله كشيد و سرانجام دو برادر با يكديگر صلح كردند و قرار شد بلاش در بابل و اردوان در مغرب ايران سلطنت كنند . هم‌زمان با اين حوادث كه در ايران مىگذشت سپتيموس سوروس امپراتور روم درگذشت و كاراكالا به مقام امپراتورى رسيد و چون از اوضاع ايران اطلاع يافت در صدد حمله برآمد ليكن از راه خدعه و نيرنگ دختر اردوان را به زنى خواست و در شب عروسى كه كاراكالا شخصا براى بردن عروس با سپاهيان رومى به ايران آمده بود ، همراهان اردوان را كشت ، اما پادشاه ايران جان به سلامت برد . روميها شهرها و دهكده‌هاى ايران را به باد غارت گرفتند . اما سرانجام امپراتور ناجوانمرد روم در ضمن راه توسط افراد خود به قتل رسيد و بدين‌وسيله پاداش نيرنگبازى خود را گرفت .\r\nاما اردوان سپاهى گردآورده و با ماكرينوس جانشين كاراكالا به جنگ پرداخت و شكست سختى به روميها وارد آورد و مبلغ گزافى به عنوان غرامت از ايشان گرفت . اردوان پنجم سرانجام مغلوب اردشير بابكان گرديد و در 226 م . كشته شد .\r\n\r\nاردوان دوم\r\nپادشاه اشكانى ( حدود 128 ق . م . - 124 يا 123 ) جانشين فرهاد دوم . با قوم يوئه‌چى كه بر اثر فشار هونها از مغولستان به طرف ايران هجوم‌آورده بودند جنگيد و در جنگ كشته شد .\r\nاردوان دوم 88 - 77 ق . م .\r\n\r\nاردوان سوم\r\nپادشاه اشكانى ( 12 ب . م . - 39 يا 40 ) ميان قوم داهه مىزيست ، و بزرگان ايران كه از ونن اول\r\n\r\n","description":"","footnote":"","page_name":" 98 ","page_number":100},
  {"content":"\r\n\r\nناراضى بودند ، او را از سلطنت برداشتند و سرانجام اردوان بر ونن پيروز شد و پس از بيرون راندن وى از ارمنستان پسر خود را كه نامش ارد بود به جانشينى او فرستاد ولى ارد توفيق نيافت ، و ارمنستان تابع روم شد .\r\n\r\nاردوانيان\r\nاشكانيان ، پادشاهان پارت . ابن اثير اين نام را اردوانيون ياد كرده است .\r\n\r\nارزروم - ارض الروم\r\nدر دورهء فرمانروايى سلجوقيان آبادى و رونق بسيار يافت و پايتخت « ملك » تركى يا فرمانرواى دست‌نشانده بود .\r\n\r\nارژنگ\r\n1 - در داستانهاى ملى ، ديوى كه در مازندران با رستم بجنگيد و رستم او را در نبرد كشت .\r\n2 - نام كتاب مانى .\r\n\r\nارسلان ابن طغرل\r\nركن الدين ملك ارسلان ابن طغرل ابن محمد .\r\nمتوفى 15 رجب ( و به قولى جمادى الاخر ) 571 ه . ق .\r\nپادشاه ( 555 - 571 ه . ق . ) سلجوقى عراق . وى پرورش‌يافتهء اتابك ايلدگز بود . و اتابك مادر او را نيز به زنى گرفته بود و ملك ارسلان در آخر سلطنت سليمانشاه به كمك ايلدگز از آذربايجان به عراق آمد ، و به سلطنت نشست و كارها بر دست اتابك ايلدگز و پسران او بود . وى با مخالفت محمد ابن طغرل مواجه شد . و او را بكشت . پس از اين ، سلطان ابخاز را در حدود گنجه شكست داد . و قلاع اسماعيليه را كه در حدود قزوين ساخته بودند ، خراب كرد . پس از آن غالبا بين بلاد همدان و رى و اصفهان و ساوه و زنجان تردد مىنمود و با مخالفت امرا مواجه بود . وى در همدان به سن 43 سالگى درگذشت و پسرش طغرل ابن ارسلان به‌جاى او نشست .\r\n\r\nارسلان ارغون\r\nاز شاهزادگان سلسلهء سلاجقه ؛ برادر ملكشاه سلجوقى . وى حكومت مرو را داشت و بعد از وفات ملكشاه ( 485 ه . ق . ) داعيهء استقلال و سلطنت يافت و بر خراسان مستولى گشت . بركيارق يك چند به دفع او پرداخت . ولى در نهايت فرمان حكومت خراسان را به برادر خويش سنجر داد و خود به سوى خراسان و دفع ارسلان ارغون نمود ، اما قبل از وصول لشكر بركيارق به خراسان ارسلان ارغون به دست يكى از غلامان خود به سن 26 سالگى به قتل رسيد ، و خراسان به آسانى به دست بركيارق افتاد .\r\n\r\nارسلان جاذب\r\nاز امرا و سرداران مشهور سلطان محمود غزنوى در حدود سال 389 ه . ق . وى تا سال 419 ه . ق . كه محمود به دفع تركمانان سلجوقى به خراسان آمد ، حيات داشت ، و والى طوس بود ، و ظاهرا اندكى قبل از سلطان محمود وفات يافت .\r\n\r\nارسلان حاجب\r\nمعروف به ارسلان يالو متوفى 391 ه . ق . از امرا و رجال اواخر عهد سامانى . وى بعد از سقوط دولت عبد الملك دوم سامانى به منتصر سامانى پيوست ( 389 ه . ق . ) و در حدود سمرقند با جعفر تكين برادر ايلك خان جنگ كرد و در ركاب امير منتصر دلاورى و فداكارى نمود . اما به سبب غرورى كه\r\n\r\n","description":"","footnote":"","page_name":" 99 ","page_number":101},
  {"content":"\r\n\r\nداشت امير منتصر از او رنجيد و عاقبت به سعايت ابو القاسم سيمجور ، او را با تمام قصور و كاهلى در جنگ به قتل رسانيد .\r\n\r\nارسلان خان ابن على\r\nمتوفى در سال 415 ه . ق . پادشاه ( حدود 408 - 415 ه . ق . ) سلسلهء ايلكخانيان تركستان بعد از برادرش طغان خان به پادشاهى نشست . على تكنى از امراى تركستان غالبا منازع و معارض او بود .\r\n\r\nارسلانشاه اول\r\n( ارسلانشاه ابن كرمانشاه ) ( محرم 495 - صفر 537 ه . ق . ) پادشاه ششم از سلسلهء سلاجقهء كرمان پسر كرمانشاه اول . بعد از ايرانشاه سلجوقى كه وى از ترس او يك چند در دكان كفشگرى مخفى مىزيست ، به سلطنت نشست و پس از 42 سال سلطنت ، به دست پسرش محمد اين ارسلانشاه مخلوع شد .\r\n\r\nارسلانشاه دوم\r\n( ارسلانشاه بن طغرل شاه ) متوفى رمضان 572 ه . ق . دهمين پادشاه ( 562 - 572 ه . ق . ) از سلسلهء سلاجقهء كرمان ، پسر طغرلشاه . وى در جنگ با تورانشاه دوم نزديك جيرفت به قتل رسيد .\r\n\r\nارسلانشاه غزنوى\r\n( سلطان الدوله ابو الملوك ارسلانشاه ابن مسعود ) حدود 476 - 512 ه . ق . ) پادشاه ( 509 - 511 ه . ق . ) سلسلهء غزنويان آل ناصر ، پسر سلطان مسعود سوم غزنوى كه بعد از كشتن شيراز غزنوى به تخت سلطنت نشست .\r\n\r\nارشاك\r\nارشك ، اشك ، مؤسس سلسله اشكانى ، وى از بزرگان پارت بود كه در 256 ق . م . بر آنتيوكوس دوم يا سوم پادشاه سلوكى طغيان نمود و پس از دو سال نبرد ، پارت را آزاد كرد . وى در سال 253 ق . م . درگذشت .\r\n\r\nارشام\r\nشاه هخامنشى پسر آريارمنه ( 590 - 550 پ . م . ) بنابر لوحه زرين مكشوف از همدان به عنوان شاه بزرگ ، شاه شاهان - شاه پارس پسر آريارمنه پادشاه هخامنشى مدنى شده است . وى پدر هيستاسپ و پدربزرگ داريوش بزرگ است .\r\n\r\nارشاناك\r\nپنجمين پادشاه اشكانى كه وى را با مهرداد دوم تا فرهاد سوم تطبيق مىكنند .\r\n\r\nارشك\r\nمتوفى 336 ق . م . پادشاه ايران از سلسلهء هخامنشى . وى پسر و جانشين اردشير سوم بود و به دست با گواس كشته شد و داريوش سوم به جايش نشست .\r\n\r\nارشكيه\r\nرى ، رگا .\r\n\r\nارشكيه\r\nنام شهر رى در قديم و آن اقامتگاه شاهان اشكانى در فصل بهار بود .\r\n\r\n","description":"","footnote":"","page_name":" 100 ","page_number":102},
  {"content":"\r\n\r\n\r\nارشك : - اشك ارغوان آغا\r\nمتوفى 673 ه . ق . از امرا و سرداران مغول . وى در سال 631 به حكومت خراسان منصوب شد و پس از آن مدت 39 سال از جانب اولاد چنگيز خان در بلاد مختلف ايران حكومت كرد ، و در طوس درگذشت .\r\nامير نوروز ، اتابك و پيشكار غازان خان ، فرزند ارشد ارغون آغا بود .\r\n\r\nارغون خان\r\nاز ايلخانان ايران - پس از كشته شدن تگودار ، ارغون خان پسر آباقا در هشترود آذربايجان به پادشاهى نشست و پسر خود غازان را به همراهى امير نوروز روانه خراسان كرد و فرمانروايى آن سامان را به او داد . خواجه شمس الدين جوينى كه در اين زمان در اصفهان مىزيست از ترس جان خود به خدمت ايلخان رسيد و طلب بخشايش كرد . ارغون از گناهان او گذشت و قرار شد كه او و امير بوقا به اشتراك هم وزارت ايلخانى را داشته باشند . امير بوقا كه از تجديد نفوذ خواجه در دربار مغول مىترسيد ، او را در پيش ايلخان به مسموم كردن پدرش آباقا متهم كرد . ارغون دستور داد كه وى را در 683 ه . در نزديكى اهر از ميان به دو نيم كردند و بدين وضع فجيع آن وزير با كفايت و دانشمند را از ميان بردند .\r\nاز جمله كارهاى ارغون آن بود كه براى جلوگيرى از نفوذ مصر با پاپ مسيحى و ادوارد اول ، پادشاه انگلستان و فيليپ پوبل پادشاه فرانسه روابط سياسى برقرار كرد .\r\n\r\nاركان دولت قاهره\r\nبه امراى دولتخانه در سلسله صفويه اطلاق مىشده است .\r\n\r\nارگ\r\nدر عهد ساسانيان ، قلعهء مستحكم را مىگفتند . در اوايل عهد ساسانى ارگبذ به فرمانده ارگ اطلاق مىشد ، ولى بعدها عنوان يكى از مقامات عالى لشكرى گرديد .\r\n\r\nارگبذ\r\nدر عهد ساسانيان ، فرماندهء ارگ .\r\n\r\nارگ بم\r\nاز زمرهء قلاع بسيار مهم نظامى و تاريخى مىباشد و بر روى صخره طبيعى ساخته شده . تاريخچه ارگ بم تا صد و پنجاه سال قبل مسكون بوده به موجب نوشته حدود العالم و كتب معتبر ديگرى كه در قرن چهارم هجرى قمرى تأليف شده از قريب دوهزار سال پيش از اين پى افكنده‌اند و بارها تعمير شده است .\r\nبناى ارگ كلا از خشت خام است و شامل :\r\nحصار ، برج ديده‌بانى ، مدخل قديمى ، بارو ، بناهاى صفوى ، مسجد و عمارت چهار فصل است .\r\n\r\nارگ عليشاه\r\nاز بناى معروف و عظيم قرن هشتم هجرى در تبريز است . ساختمان اين بنا و منارهاى مرتفع آن از آثار تاجد الدين عليشاه تبريزى وزير غازان خان ايلخان مغولى بوده است . تاريخ ساختمان اين بناى مشهور بين\r\n\r\n","description":"","footnote":"","page_name":" 101 ","page_number":103},
  {"content":"\r\n\r\nسالهاى 716 - 736 هجرى قمرى مىباشد .\r\n\r\nارگ كريمخانى\r\nاز آثار تاريخى شهر شيراز كه به صورت يك قلعه با حصار بلند از دوران كريمخان زند باقىمانده در اطراف محوطه داخلى ، تالار و اتاقها و ابنيه مختلف دستگاه سلطنتى دوران زنديه به حال اصلى باقى است .\r\n\r\nارگيشتى اول\r\nشاه اورارتو ( 781 - 760 پ . م . ) .\r\n\r\nاروپوس\r\nنام « رى » كه از شهرهاى ماد جنوبى بود و پس از خرابى « سلوكوس نيكاتر » آن را ديگرباره آباد كرد و نام آن را تغيير داده « اروپوس » ناميد .\r\n\r\nاروغ\r\nمجموع فرزندان و خويشان و كسانى كه از تيره يك خان يا شاهزاده مغولى بودند « اروغ » او و طايفه و مردم مطيع تحت اوامر را « اولوس » مىگفتند كه به معنى مردم و ملت است .\r\n\r\nاريدو\r\nشهر قديم سومرى بين النهرين ، نزديك فرات ، به فاصله كمى از اور ، در حدود هزارهء هشتم ق . م .\r\nبندرى بر خليج فارس و مركز عبادت ائا بود . محل كنونييش حدود 161 كيلومتر از خليج فارس فاصله دارد .\r\n\r\nاريق بوقا\r\nبرادر هلاكو خان مغول .\r\n\r\nازبك  ( Ozbak ) \r\nعنوان شعبه‌اى از ايل و طايفهء جوجى خان مغول ، كه به نام ازبك خان ( از عقاب جوجى ) ، به نام طوايف ازبك مشهور شده است .\r\nاين طوايف نخست در نواحى واقع بين « اورال » و « چو » سكونت داشته‌اند ، و از امراى آنها ازبك و پسرش جانى بيگ در تاريخ قبل از تيمور مشهورند . در عهد صفويه ، ازبك و ازبكان عنوان سلسله امراى شيبانى است كه به‌وسيله محمد شاه‌بخت ، مشهور به شاهى بك يا شيبك ( شيبك خان ) ، تأسيس شد ( 905 ه . ق . ) و غالبا به سبب تعصب در تسنن و تجاوز به خراسان با سلاطين صفويه در زد و خورد بوده‌اند .\r\nمركز امراى مذكور با خانان خيوه و خانان بخارا و امراى هشتر خان خويشاوند و منسوب بوده‌اند و دولت آنها نيز به وسيله امراى هشتر خان منقرض شده است .\r\n\r\nازهارى\r\nغلامرضا ازهارى در سال 1291 ه . ش . در شيراز متولد شد . وى پس از انجام تحصيلات ابتدايى و متوسطه وارد دانشكدهء افسرى شد و بعد از اخذ درجه ستوان دومى به شيراز اعزام گرديد . ازهارى تا درجه سروانى در فارس خدمت مىكرد و بعد از انتقال به تهران با درجهء سرگردى وارد دانشگاه جنگ شد .\r\nهنگامى كه درجه سرهنگى داشت به آمريكا اعزام شد و در مراجعه با درجه سرتيپى ، در اداره مستشارى با مستشاران نظامى آمريكا همكارى كرد . مقامات بعدى او فرماندهى لشكر كرمان ، معاونت دانشگاه جنگ ، رياست ستاد نيرو زمينى ، رياست دانشگاه جنگ و نمايندگى ايران در سازمان پيمان سنتو بود و با درجهء سپهبدى ، هنگامى كه معاونت ستاد كل را بر\r\n\r\n","description":"","footnote":"","page_name":" 102 ","page_number":104},
  {"content":"\r\n\r\nعهده داشت ، بازنشسته شد . ولى بعد از كناره‌گيرى ارتشبدى فريدون جم از رياست ستاد كل ، مجددا به خدمت فراخوانده شد و با درجه ارتشبدى به رياست ستاد كل منصوب گرديد .\r\nغلامرضا ازهارى\r\nازهارى بيش از هفت سال در رياست ستاد كل باقى ماند و علت دوام او در اين سمت اطاعت محض وى از شاه و به عبارت واضحتر « بىخطر » بودن او براى شاه بود . شاه به همين دليل ، بعد از سقوط دولت 70 روزهء آشتى ملى شريف امامى ، در چهاردهم آبان 1357 وى را مأمور تشكيل يك دولت نظامى كرد و ازهارى پس از چند روز كابينه خود را به شاه معرفى كرد . مهمترين وقايع دوران نخست‌وزيرى ازهارى عبارت بودند از :\r\nبازداشت و توقيف عده‌اى از دولتمردان سرشناس سابق رژيم نظير هويدا ، ارتشبد نعمت الله نصيرى ، عبد العظيم وليان ، منوچهر آزمون ، غلامرضا نيك‌پى و . . . ، گردهمايى سران چهار كشور آمريكا ، انگليس ، آلمان و فرانسه در كنفرانس گوادالوپ در آمريكا به منظور بررسى حوادث ايران ، اوج‌گيرى تظاهرات مردم در تهران و شهرستانها ، اعتصاب آموزگاران ، دبيران و دانش آموزان مدارس تهران ، اعتصاب كاركنان شركت نفت ، اجراء برنامه خاموشى توسط كاركنان برق و پيام تاريخى امام خطاب به ملت مسلمان ايران به مناسبت فرارسيدن محرم .\r\nسرانجام غلامرضا ازهارى در برابر امواج انقلاب اسلامى تحمل نياورد و در 25 آذر ماه 1357 دچار حمله قلبى شد و بسترى گرديد و عملا كارها متوقف و دولت او در دوازدهم دى ماه 27 مستعفى اعلام گرديد .\r\nكابينهء غلامرضا ازهارى ازهارى در ابتداى كار اين افراد را براى همكارى دعوت به كار كرد :\r\n1 . وزير امور خارجه : امير خسرو افشار قاسملو .\r\n2 . وزير جنگ : ارتشبد رضا عظيمى .\r\n3 . وزير صنايع و معادن : محمد رضا امين .\r\n4 . وزير كشور و سرپرست وزارت امور اقتصادى و دارايى : ارتشبد عباس قره‌باغى .\r\n5 . سرپرست وزارت كار و امور اجتماعى : ارتشبد غلامعلى اويسى .\r\n6 . سرپرست وزارت مسكن و شهرسازى : سپهبد امير حسين ربيعى .\r\n7 . سرپرست وزارت آموزش و پرورش و وزارت فرهنگ و هنر : درياسالار كمال حبيب اللهى .\r\n8 . سرپرست وزارت اطلاعات و جهانگردى : سپهبد ابو الحسن سعادتمند .\r\n9 . سرپرست وزارت نيرو : سپهبد ايرج مقدم .\r\n\r\n","description":"","footnote":"","page_name":" 103 ","page_number":105},
  {"content":"\r\n\r\n10 . وزير مشاور : دكتر عزت الله همايونفر .\r\nپس از چند روز كابينهء ازهارى به صورت زير ترميم و تكميل شد :\r\n1 . وزير كار و امور اجتماعى : سپهبد كاتوزيان .\r\n2 . وزير آموزش و پرورش : دكتر محمد رضا عاملى تهرانى .\r\n3 . وزير بازرگانى : دكتر معمارزاده .\r\n4 . وزير راه : حسن شالچيان .\r\n5 . وزير مشاور در امور اجرايى : دكتر مصطفى پايدار .\r\n6 . وزير مشاور در برنامه و بودجه : مرتضى صالحى .\r\n7 . وزير پست و تلگراف و تلفن : كريم معتمدى .\r\n8 . وزير علوم آموزش عالى : دكتر مفيدى .\r\n9 . وزير مشاور در امور پارلمانى : احمد ناظمى .\r\n10 . وزير مشاور و سرپرست اوقاف : محسن شريعتمدارى .\r\n11 . وزير دادگسترى : دكتر حسين نجفى .\r\n\r\nازيرين‌گاه  ( Oziringah ) \r\nاز تقسيمات نماز شبانه‌روزى در دين زرتشت كه موقع آن از سه ساعت بعد از نيمروز تا آغاز شب و بيدار شدن ستارگان است .\r\n\r\nاژدهاك : - ايشتوويگو\r\n\r\nاسپنته مينو\r\nاصل همهء خيرها و خوبيها در دين زرتشت .\r\n\r\nاسپندارمذ\r\n( بردبارى و فروتنى مقدس ) ، در آيين زرتشتى ، يكى از امشاسپندان ، نمايندهء بردبارى و سازش اهورامزدا ، واسطهء بين آفريدگار و آفريدگاران . در جهان خاكى نگهبانى زمين با اوست . وى موكل به روز پنجم هر ماه شمسى و دوازدهمين ماه ( موسوم به اسپندارمذ ) هر سال شمسى است .\r\n\r\nاسپه\r\nخاندان اسپه - اين پادشاهان به آخر نامشان كلمهء اسپ افزوده شده و آنان طبقه دوم از سلسلهء كيانى مىباشند . چون اسب در زندگى آرياهاى ايرانى و جنگاوران شرقى در روزگار قديم نقش بزرگى را داشت و سوارى از افتخارات ايشان شمرده مىشد . از اين‌رو نامهاى كسان بسيارى را در آن زمان مىبينيم كه به كلمه اسب ختم مىشود مانند لهراسب ، گشتاسب ، ارجاسب ، جاماسب . چون پايتخت ايشان در بلخ بود از اين جهت آن شهر را « زرسب » يعنى اسب طلايى مىگفتند .\r\n\r\nاسپهبدان : - طبرستان\r\n\r\nاستائوين\r\nايالتى كه آتش جاودانى در آتشكدهء آن وجود داشته و ارشاك مؤسس سلسلهء اشكانى در مقابل آن آتش به تخت شاهى نشست . اين آتشكده نسبتى با آتشكدهء آذر برزين مهر داشته كه ظاهرا مكان آن نيز در شهر آساك بوده است .\r\n\r\nاستاتيرا\r\nدختر داريوش كه اسكندر در شهر شوش وى را به زنى گرفت .\r\n\r\n","description":"","footnote":"","page_name":" 104 ","page_number":106},
  {"content":"\r\n\r\n\r\nاستاجلو\r\nقبيله‌اى بودند كه به مساعدت شاه اسماعيل اول ( صفوى ) درآمدند .\r\n\r\nاستاجلو : - عبد الله خان استاجلو\r\n\r\nاستاجلو : - مرشد قلى خان استاجلو\r\n\r\nاستاذسيس\r\nقيام - در سال 150 هجرى شخصى به نام استاذسيس در خراسان علم طغيان برافراشت و پيروانى در حدود سيصد هزار تن از نواحى هرات و بادغيس و سيستان گردآورد و زحمات زيادى براى دولت عباسيان فراهم ساخت . اين نهضت در مشرق ايران بالا گرفت و استاذسيس با سيصد هزار مرد جنگجو به سوى مرورود حركت كرد . در اينجا اجثم مرورودى با عده‌اى به جنگ او برخاست ، ليكن اجثم و ياران او كشته شدند .\r\nدر نهايت خليفه خازم بن خزيمه را به جنگ او فرستاد در طى اين مبارزان هفتاد هزار تن از پيروان او كشته شدند و چهارده هزار تن اسير گرديدند كه بلافاصله پس از پايان نبرد سرهاى آنان را از تن جدا كردند .\r\nقواى خليفه پس از آنكه بر استاذسيس دست يافتند او را به زنجير كردند و به بغداد بردند . منصور استاذسيس را در بغداد به دار آويخت و به حيات وى پايان داد .\r\n\r\nاستال  ( Stahl ) \r\nمدير كل روسى چارپارخانه‌هاى ايران ( 1294 تا 1295 ه . ق . ) .\r\n\r\nاستانما\r\nايستگاههاى پستى هخامنشى بوده كه بعدها به صورت كوچكترين واحد ادارى درآمده است . در دوره سلوكيان استانما واحد كوچكتر هيپارخى بوده است .\r\n\r\nاستخر\r\nدر زمان اشكانيان در پارس نيز مثل ساير قسمتهاى ايران شاهان كوچك و دست‌نشانده حكومت مىكردند . شهر استخر و حوالى آن تحت حكومت مؤبدان معبد « آناهيتا » بود و بابك بر آن حكومت مىكرد و بعد از او پسرش شاهپور و بعد اردشير جانشين او شد . استخر در تمام مدتى كه اردشير در حال نبرد عليه اشكانيان بود پايتخت ساسانيان محسوب مىشد و پس از سقوط اردوان و شكست ديگر مدعيان مانند خسرو شاه اشكانى ارمنستان پايتخت ساسانيان از استخر به تيسفون منتقل گرديد .\r\nبعد از سقوط ساسانيان و تصرف ايران به وسيلهء اعراب مدتى ايران داراى حكومت مستقلى نبود و اين سرزمين تحت تسلط اعراب بود و شهرهاى مدينه در زمان خلفاى راشدين دمشق در زمان امويان و بغداد در زمان عباسيان مركز حكومت بود . بعد از قيام ايرانيان تا زمان سلجوقيان هيچ‌گاه تمامى ايران‌زمين زير يك درفش نبود كه بتوان گفت كدام شهر پايتخت بوده و پايتختهاى آن زمان با در نظر گرفتن اينكه در يك زمان چند شاه بر اين سرزمين حكومت مىكردند به شرح زير هستند :\r\nنيشابور - طاهريان .\r\nزابل - صفاريان .\r\nبخارا - سامانيان .\r\n\r\n","description":"","footnote":"","page_name":" 105 ","page_number":107},
  {"content":"\r\n\r\nغزنين - غزنويان .\r\nگرگان - آل زيار .\r\nاصفهان - آل بويه .\r\nهمدان - آل بويه .\r\nشيراز - آل بويه .\r\nبغداد - آل بويه .\r\nكرمان - آل بويه .\r\n\r\nاستخرى\r\nابو اسحاق ابراهيم بن محمد ، از مردم استخر فارس بود كه به كرخى نيز معروف بوده است . در سال 340 هجرى قمرى شروع به مسافرت كرد و از عربستان تا اقيانوس اطلس را سياحت نمود . ضمن اين مسافرت با عدهء زيادى از دانشمندان آشنا گشته ، سپس مشاهدات و اطلاعات خود را در دو كتاب به نامهاى « صور الاقاليم و المسالك الممالك » تأليف كرد . وى را مىتوان اول دانشمند در عالم اسلام دانست كه دربارهء علم جغرافيا مبادرت به تأليف كرده است .\r\n\r\nاسترابون  ( Strabon ) \r\nجغرافىنويس معروف يونانى كه در حدود سال 50 ق . م . در آماسيه از بلاد كاپادوكيه متولد شد .\r\nتحصيلات عميق و متنوع خود را در مدارس آسياى صغير طى كرد ، سپس در مصر به سفر پرداخت و تا آبشارهاى نيل پيش رفت . در اسكندريه به مطالعه آثار جغرافىدانان متقدم پرداخت و طرح نگارش جغرافياى عظيم خود را ريخت . وى پس از مدتها سير و سفر در سيسيل ، يونان و آسياى صغير حوالى سال 21 ميلادى در رم درگذشت . وى كتابى به نام « خاطرات تاريخى » داشته كه از ميان رفته كه به دنبال و ذيل خاطرات تاريخى مذكور جغرافياى خود را در هفده جلد نوشته است . در اين جغرافياى تاريخى علاوه بر وصف ممالك ، به تاريخ مردم آن و آداب‌ورسوم ايشان نيز پرداخته است .\r\n\r\nاستراتژ : - ساتراپ استودان\r\nاستخواندان - چاه و يا لوله‌هاى استوانه‌اى شكل كه زردشتيان استخوانهاى اجساد را در درون آن مىريخته‌اند ، زيرا آب و خاك و آتش مقدس‌اند و آلودن آنها در دين زرتشت جايز نيست .\r\n\r\nاسحاق ابن البتكين\r\nفرمانرواى مستقل ولايت غزنه و از امراى دولت غزنويان در دورهء قبل از سلطنت آل ناصر . وى بعد از وفات پدرش البتكين به حكومت غزنه رسيد ( 352 ) .\r\n\r\nاسحاق ترك قيام -\r\nاسحاق از كسانى بود كه پس از قتل ناجوانمردانه ابو مسلم بر ضد عباسيان به پا خاسته بود . اسحاق به اعتبار شروع دعوت خويش در شهرهاى ترك ماوراء النهر به اسحاق ترك مشهور شد و پس از قتل ابو مسلم به ماوراء النهر رفته و مدعى شد كه ابو مسلم نمرده بلكه در يكى از كوههاى رى پنهان شده است و روزى دوباره ظاهر خواهد گشت و آنان را به قبول رسالت ابو مسلم دعوت كرد . گفته‌اند كه : اسحاق از نسل زيد بن على بود و به اين اعتبار دعوى امامت مىكرد .\r\nكار وى در اين ادعا روزبه‌روز بالا گرفت و گروه انبوهى بر او گرد آمدند . هواخواهان اسحاق را مسيلمه مىگفتند ، زيرا طرفداران ابو مسلم بودند و اسحاق نيز\r\n\r\n","description":"","footnote":"","page_name":" 106 ","page_number":108},
  {"content":"\r\n\r\nمىگفت كه ابو مسلم را زرتشت فرستاده و زرتشت نمرده است ، بلكه وى بار ديگر ظهور خواهد كرد و كيش ايرانيان را به مقام و منزلت نخستين خواهد رسانيد .\r\n\r\nاسرائيل ابن سلجوق\r\nمتوفى سال 422 يا 426 ه . ق . ، از اجداد سلاجقه . سلطان محمود غزنوى . به‌سبب آنكه او با على تكين بخارا را تصرف كرده بود ، به ماوراء النهر رفت و وى را گرفتار نمود و در قلعهء كالنجر مولتان بازداشت . اسرائيل هفت سال بعد درصدد فرار برآمد ، اما دستگير شد و در راه وفات يافت .\r\n\r\nاسرو  ( Asaru ) \r\nيكى از عناوين مردوخ كه او را به دهش‌هاى آب و آبيارى باغها مربوط مىكند .\r\n\r\nاسفار بن شيرويه\r\nاز رجال متنفذ دستگاه فرزندان ناصر كبير . وى مردى سفاك و سختگير و شجاع بود و به زودى در گرگان و طبرستان دستگاهى يافت و سپس گرگان را از سيد ابو جعفر منتزع ساخت و مازندران را فتح كرد و مدتى ميان او و « ماكان » بر سر طبرستان و گرگان زد و خورد بود تا در 315 ه . ق . شكست يافت و به خراسان گريخت و چندى بعد به همراهى يكى از سرداران خود مرد آويج به طبرستان تاخت . در اين جنگ داعى صغير به دست مرد آويج كشته شد و گرگان و طبرستان بار ديگر به دست اسفار افتاد . وى از آنجا به رى حمله برد و ماكان را از آن ديار بيرون راند و بر قزوين و قم و زنجان نيز تسلط يافت و قزوين را غارت كرد . در اين هنگام مرد آويج از او روى برگرداند و از قزوين به زنجان كه اقطاع او بود رفت و از آنجا لشكرى گردآورد و بر قزوين تاخت ، اسفار از او بگريخت و به رى و قومس و از آنجا به طبس پناه برد و چون دشمن او ماكان در اين هنگام در خراسان بود از آنجا به قصد ديلميان بازگشت در طالقان گرفتار لشكر مرد آويج شد و به قتل رسيد .\r\n\r\nاسفراينى\r\nفضل بن احمد اسفراينى كه مدتى وزارت و كتابت سلطان محمود غزنوى را داشته است او فردوسى طوسى را به نظم شاهنامه به پادشاه بزرگ غزنين دعوت كرده است . خدمت بزرگتر فضل بن احمد اين است كه او در زمان وزارت كتابت ، ديوان خويش را از تازى به پارسى برگردانيد و بدين طريق زبان فارسى رسمى و دولتى گرديد و تسلط تازيان برافتاد .\r\n\r\nاسفنديارى - ثريا : - ثريا اسفنديارى\r\n\r\nاسكندر\r\nپسر قرا يوسف از پادشاهان قراقويونلو كه در سال 823 به حكومت رسيد و بيش از يك سال از سلطنت او نمىگذشت كه مورد حملهء سپاهيان شاهرخ قرار گرفته و به ناچار فرار كرد ولى چندى بعد مجددا به آذربايجان برگشت بالاخره در سال 840 ه . ق . به تحريك شاهرخ از جهانشاه قراقونلو برادر خود ، شكست خورد و يك سال بعد در 841 ه . ق . به دست پسرش كشته شد .\r\n\r\nاسكندر بيگ منشى\r\nمورخ ايرانى و منشى شاه عباس اول صفوى . اثر معروفش « تاريخ عالم آراى عباسى » است .\r\n\r\n","description":"","footnote":"","page_name":" 107 ","page_number":109},
  {"content":"\r\n\r\n\r\nاسكندر خان زند\r\nمتوفى 1167 ه . ق . از رؤسا و دلاوران طايفهء زند ؛ برادر مادرى كريم خان زند . وى در دوره‌اى كه زنديه به حال تبعيد در خراسان به سر مىبردند از رؤساى آنها محسوب مىشد و مقارن قتل نادرشاه افشار نيز از كسانى بود كه رياست كريم خان را قبول نموده بود . اسكندر در جنگ با محمد حسن خان قاجار در استرآباد كه منتهى به فرار كريم خان به تهران شد ، از همدستان كريم خان بود در جنگ با آزاديخواهان افغان هم وى جزء امراى كريم خان بود . و حسادت و رقابت او با شيخ على خان زند تا حدى از اسباب شكست اول كريم خان در اين جنگ شد . بعد از شكست كريم خان در دو آبهء سيلاخور ، از آزاد خان افغان ، اسكندر خان با او به جانب شيراز رفت و در قمشهء اصفهان با فتحعلى شاه افشار كه از جانب آزاد خان درپى دفع كريم خان بود برخورد نمود و پس از جنگ سختى اسكندر خان كشته شد .\r\n\r\nاسكندر قراقويونلو\r\nمتوفى 814 ه . ق . امير ( 823 - 838 ه . ق . ) تركمان از طايفهء قراقويونلو پسر و جانشين قرايوسف در 828 ه . ق . اخلاط و در 830 ه . ق . كردستان را ضميمه قلمرو خويش كرد . در 832 از امير شاهرخ تيمورى شكست خورد . در 839 امير شاهرخ ملك او را به برادرش جهانشاه قراقويونلو كه به اطاعت او در آمده بود داد . اسكندر به روم رفت . و چندى بعد برگشته در صوفىآباد تبريز با جهانشاه جنگ كرد اما منهزم شد و چندى بعد به دست پسرش قباد به قتل رسيد .\r\n\r\nاسكندر گوركانى\r\nپادشاه و شاهزادهء سلسلهء گوركانى ، پسر ميرزا عمر شيخ . وى در 812 ه . ق . پس از كشته شدن برادرش پير محمد ابن عمر شيخ در فارس به‌جاى او نشست و چندى بعد بر اصفهان نيز استيلا يافت و آن شهر را از برادر خويش ميرزا رستم گرفت و بر عراق و فارس مستولى شد ( 813 ه . ق . ) عاقبت ميرزا شاهرخ جهت سركوبى او و به تحريك و التماس برادرش ميرزا رستم به دفع او لشكر كشيده عراق و فارس را از او گرفت . او با آنكه در نزديك اصفهان شكست خورد ، به دست شاهرخ گرفتار گشته به امر او و به سعى و تحريك گوهرشاد آغا به دست برادر خويش ميرزا رستم نابينا گشت ( جمادى الاولى 817 ه . ق . ) .\r\n\r\nاسكندر مقدونى\r\nاسكندر كبير . اسكندر سوم ( در سلسلهء پادشاهان مقدونيه ) در مآخذ اسلامى اسكندر رومى يا اسكندر ذو القرنين پادشاه ( 336 - 323 ق . م . ) مقدونيه ؛ پسر فيليپ دوم . در خدمت ارسطو تعليم و تربيت يافت در 20 سالگى به سلطنت رسيد . در آغاز پادشاهى گرفتار جنگهاى داخلى و شورش شهرهاى يونان شد . در 334 ق . م . به قصد ايران از تنگهء هلسپونت وارد آسيا شد . نخستين جنگ او با ايرانيان جنگ گرانيكوس است كه به پيروزى او پايان يافت ( 334 ق . م . ) پس از مرگ ممنون راه ايران را در پيش‌گرفت ، در جنگ ( 333 ق . م . ) ايسوس ، داريوش سوم شكست خورد . و اگرچه جان سالم به‌در برد مادر و زن و دخترش به دست اسكندر افتادند . پس از تصرف فينيقيه و مصر به تعقيب داريوش از دجله و فرات گذشت ، و در جنگ\r\n\r\n","description":"","footnote":"","page_name":" 108 ","page_number":110},
  {"content":"\r\n\r\n( 331 ق . م . ) گوگمل نيز پيروز شد پس از تسخير بابل و شوش عازم تخت‌جمشيد گرديد ، مقاومت آريو بارزانس به جايى نرسيد ، اسكندر تخت‌جمشيد را گرفته عدهء زيادى از مردم را كشت و شهر را غارت كرد و به تحريك طائيس ، كاخهاى شاهان هخامنشى را آتش زد ( برخى از مورخين معتقدند كه آتش گرفتن تخت‌جمشيد به دست اسكندر نبوده است ) بعد از تسخير خراسان تا كنار سيحون پيش رفت و از آنجا به هند و تا رود سند را گرفت ولى چون لشكريانش حاضر نشدند از آنجا فراتر روند از جنوب ايران به بابل بازگشت . وى ديرى نگذشت كه تسليم آداب‌ورسوم ايرانى شد و لباس شاهان هخامنشى را به تن كرد و تاج كيانى بر سر گذاشت . شهرهاى زياد به اسم اسكندريه ( از جمله اسكندريه در مصر ) بنا كرد . و نيز گفته‌اند از كارهاى وى بناى سد يأجوج و مأجوج است . اسكندر در اوج جوانى از دنيا رفت .\r\n\r\nاسكندر منشى\r\nاسكندر منشى شاه عباس بزرگ و تاريخ حيات صفويه را تا شاه صفى جانشين شاه عباس به نام عالم آراى عباسى به رشتهء تحرير درآورده است . تاريخ تأليف كتاب مذكور سال 1025 هجرى است .\r\n\r\nاسكندرى ، ايرج\r\nدبير اول سابق حزب توده و نمايندهء مجلس در دورهء چهارم و عضو « گروه 53 نفر » . پس از برگزارى شانزدهمين پلنوم كميتهء مركزى حزب توده در اسفند ماه 1357 از مقام دبير اولى حزب بر كنار مىگردد .\r\n\r\nاسكندرى ، محسن\r\nمحسن اسكندرى ( سليمان ميرزا ) از سران « حزب اجتماعيون » و از پيشگامان اوليه و مؤسس\r\n\r\n","description":"","footnote":"","page_name":" 109 ","page_number":111},
  {"content":"\r\n\r\n« حزب تودهء ايران » و وزير فرهنگ در كابينهء رضا خان .\r\n\r\nاسماعيل بن احمد سامانى\r\nامير اسماعيل بن احمد در حقيقت بنيانگذار دولت سامانى است . وى بر ماوراء النهر دست يافت و پس از شكست دادن عمروليث . خراسان و سيستان را ، تا رى و قزوين به قلمرو خود بيفزود و مدتى بر گرگان و طبرستان نيز حكومت كرد و در آن ناحيه با سادات علوى زيدى درافتاد . او بر خلاف يعقوب و عمرو با خليفهء بغداد ميانهء خوش داشت و به ايشان وفادار بود و خلفاى عباسى از او و خاندان سامانى حمايت مىكردند . اسماعيل سامانى مردى دلير و جوانمرد و پرهيزكار و ديندار و خداترس بود و پس از غلبه بر دشمنان داخلى به جهاد با كفار و جنگ با تركان غير مسلمان پرداخت ، از اين جهت او را در تاريخ سالارغازيان خوانده‌اند . ابو الفضل بلعمى وزير فاضل وى بود . اسماعيل كمى پس از غلبه بر تركان در 14 صفر سال 295 ه . درگذشت . جسد او را در همان شهر بخارا كه پايتخت او بود به خاك سپردند كه هنوز بقعهء او باقى است .\r\n\r\nاسماعيل خوجانى\r\nخواجه اسماعيل خوجانى از وزيران ميرزا سلطان ابو سعيد ( دورهء تيموريان ) .\r\n\r\nاسماعيل دوم\r\nفرزند شاه طهماسب صفوى از پادشاهان بىلياقت و عياش دوره صفويه .\r\n\r\nاسماعيل سامانى\r\n( ابو ابراهيم اسماعيل ابن احمد سامانى ) دومين امير ( 279 - 295 ه . ق . ) از امراى سلسلهء سامانى . در فرغانه به دنيا آمد . از سال 260 تا 279 ه . ق . از جانب برادرش نصر ابن احمد در بخارا امارت كرد . و بعد از وفات برادر نيز كه امارت تمام ماوراء النهر به دو رسيد ، همچنان در بخارا ماند و در سال 280 ه . ق .\r\nخليفه فرمان امارت ماوراء النهر به دو داد . در 287 با عمروليث صفارى كه به قصد مبارزه با او آمده بود روبرو شد و او را در بلخ اسير نمود . اما محمد بن زيد پادشاه طبرستان مدعى امارت خراسان شد و سردار سامانى محمد ابن هارون ، وى را شكست داد ، ولى خود عصيان كرد . و اسماعيل خود به دفع وى پرداخت و رى و قزوين را ضميمهء قلمرو خويش ساخت . هجوم تركان را كه از جانب مشرق آمده بودند در سال 291 دفع كرد . در بخارا وفات يافت و در همانجا مدفون شد .\r\n\r\nاسماعيليه\r\nفرقه‌اى است كه از نام اسماعيل يكى از پسران امام جعفر صادق ( ع ) مأخوذ است . اينان را به القاب مختلف چون باطنيه ، قرامطه ، تعليميه ، فاطميه ، سبعيه ، ملاحده ، حشيشيه ، نزاريه ، مستعلويه و سفاكين خوانده‌اند .\r\nاين جماعت تا حضرت امام جعفر صادق ( ع ) با شيعيان اثنى عشريه موافقند و پس از آن حضرت ، گروهى اسماعيل بن جعفر را كه در زمان پدر وفات كرده بود ، امام هفتم مىدانستند و به‌تدريج محمد بن اسماعيل را پيغمبر دانسته و بر اين شدند كه حق جل و علا هفت پيامبر يا « ناطق » فرستاده است . از زمان عبد الله القداح مذهب اسماعيليه به‌تدريج با ساير\r\n\r\n","description":"","footnote":"","page_name":" 110 ","page_number":112},
  {"content":"\r\n\r\nمذاهب شيعه اختلاف پيدا نمود به نوعى كه ساير شيعيان هم از آن بيزار بودند . ولى از طرف ديگر آقا خان محلاتى رهبر فرقه اسماعيليه يكى از دست‌نشاندگان استعمار در جنوب ايران .\r\nمذهب اسماعيلى طرفدار جدى پيدا نمود تا بالاخره تأسيس سلطنت فاطمى را در مصر نمودند . از مبلغين و رؤساى نامدار اسماعيليه در ايران حسن صباح بود .\r\n\r\nامراى اسماعيلى الموت\r\n\r\nداعيان ديلم\r\n518 - 483 ق / 1124 - 1090 م . حسن صباح ( 34 سال ) .\r\n483 ق / 1090 م . تصرف الموت .\r\n485 ق / 1093 م . مرگ نظام الملك و ملكشاه .\r\n487 ق / 1094 م . مرگ المستنصر : شقاق نزارى .\r\n494 ق / 1100 م . احمد عطاش در شاهدز .\r\n498 ق / 1104 م . مرگ بركيارق ؛ محمد تپر در قدرت .\r\n500 ق / 1107 م . سقوط شاهدز .\r\n511 ق / 1118 م . مرگ محمد تپر ، برداشته شدن شهر بندان الموت .\r\n32 - 518 ق / 38 - 1124 م . بزرگ اميد ( 14 سال ) .\r\n520 ق / 1126 م . ساخته شدن ميمون دز .\r\n529 ق / 1135 م . قتل المسترشد .\r\n57 - 532 ق / 62 - 1138 م . محمد بن بزرگ اميد ( 24 سال ) .\r\n532 ق / 1138 م . قتل الراشد .\r\n\r\nامامان قيامت\r\n61 - 557 ق / 66 - 1162 م . حسن دوم على ذكره السلام ( 4 سال ) .\r\n559 ق / 1164 م . قيامت : نسخ شريعت .\r\n607 - 561 ق / 1210 - 1166 م . محمد دوم پسر حسن دوم ( 44 سال ) .\r\n588 ق / 1193 م . مرگ راشد الدين سنان ، رئيس اسماعيليان شام .\r\n590 ق / 1194 م . خوارزمشاهيان در عراق عجم جانشين سلجوقيان مىشوند .\r\n\r\nامامان ستر\r\n18 - 607 ق / 21 - 1210 م . حسن سوم پسر جلال الدين بن محمد دوم ( 11 سال ) .\r\n612 ق / 1215 م . شكست منگلى .\r\n53 - 618 ق / 55 - 1221 م . محمد سوم علاء الدين بن حسن سوم ( 34 سال ) .\r\n628 ق / 1231 م . مرگ سلطان جلال الدين خوارزمشاه .\r\n651 ق / 1253 م . گردكوه در برابر مغولان پايدارى مىكند .\r\n54 - ق / 653 ق / 56 - 1255 م . خور شاه ركن الدين بن محمد سوم ( 1 سال ) .\r\n655 ق / 1257 م . مغولان اسماعيليان را قتل عام مىكنند و خور شاه را مىكشند .\r\n\r\n","description":"","footnote":"","page_name":" 111 ","page_number":113},
  {"content":"\r\n\r\nدولت اسماعيلى و مراكز مهم آن در قيام .\r\n\r\nاشاقه‌باش - قويونلو\r\nايلاتى بودند از تيره و قبايل قاجار كه در طول درهء رود گرگان كوخهايى را برپا كرده بودند و بعدها ميان اين كوخ‌نشينها اختلافاتى روى داد . سران ايل حد فاصلى براى حوزه سكونت و چراگاه احشام قبايل تعيين كردند كه رود گرگان شاخص آن بود و بدين ترتيب عده‌اى از قبايل قاجار در حوضهء علياى رود گرگان و عدهء ديگر در حوضهء سفلاى آن رود ساكن شدند كه به دستهء اول « يخارى باش » و به دستهء دوم « اشاقه باش » كه دو اصطلاح تركى است مشهور شدند و دستهء اول به « دولو » و دستهء دوم به « قويونلو » معروف گرديدند . اين دسته از حيث مختصات محلى و از لحاظ حسن خدمت به سلاطين عصر به تدريج قوت گرفتند و هركدام كه بهتر مىتوانستند محبت و توجه سلاطين را به خود جلب كنند بيشتر مورد نوازش و عطاياى ملوكانه قرار مىگرفتند .\r\n\r\nاشاوهشتا\r\nبه معنى بهترين تقوى ، در دين زرتشت .\r\n\r\nاشرف افغان\r\nمتوفى 1142 ه . ق . غاصب سلطنت صفوى كه در 1137 - 1142 ه . ق . در ايران پادشاهى كرد . پسر مير عبد الله افغان و پسر عم و جانشين محمود در 1137 كه به‌جاى وى نشست . در آغاز كار درصدد\r\n\r\n","description":"","footnote":"","page_name":" 112 ","page_number":114},
  {"content":"\r\n\r\nاستمالت شاه سلطان حسين برآمد و از خود تدبير و شفقتى نشان داد ، اما چون از اين راه موفق به اجراى خيالات خود نشد ، از آن شيوه دست بداشت . وى با تركان عثمانى كه با روسها بر ضد افغان متحد شده بودند جنگ كرد . و با آنكه بر آنها ظفر يافت ، قراردادى دوستانه با آنها بست و خلافت سلطان عثمانى را به رسميت شناخت و قسمتى از ولايات ايران را نيز به آنها واگذاشت ( 1140 ه . ق . ) چندى بعد مواجه با قيام شاه طهماسب دوم صفوى شد كه به كمك نادر قلى افشار مشهد و هرات را گرفته و قدرتى يافته بود . اشرف راه خراسان را در پيش گرفت اما در مهماندوست دامغان شكست خورد و به سوى اصفهان عقب نشست . نادر قلى ، سردار شاه طهماسب ، اشرف را تعقيب كرد ، اشرف در مورچه خورت اصفهان به مقاومت پرداخت اما شكست خورد ، پس به اصفهان رفت و خزاين را برگرفت و شاه سلطان حسين را كشت و راهى شيراز شد . نادر درپى او رفت و در زرقان اشرف را شكست ديگرى داد . اشرف راهى قندهار شد اما در راه به دست يكى از رؤساى بلوچ مقتول شد و سرش را با پاره‌اى الماس درشت كه بر بازويش بسته بود به اصفهان نزد شاه طهماسب دوم فرستادند .\r\n\r\nاشرف الدين حسينى\r\n1288 ه . ق . ( 1313 ه . ش . ) شاعر و روزنامه نويس ايرانى ، نخست در رشت روزنامهء نسيم شمال را منتشر كرد . پس از استقرار مشروطيت ، با سپهدار اعظم به تهران آمد ، و روزنامهء مزبور را كه حاوى اشعار فكاهى اجتماعى و انتقادى وى بود در پايتخت انتشار داد . كتاب باغ بهشت و نسيم شمال قسمتى از آثار فكاهى اوست .\r\n\r\nاشرف پهلوى\r\nوى دختر رضا شاه و خواهر دوقلوى محمد رضا پهلوى بود . او با على قوام ازدواج كرد كه حاصل اين ازدواج يك فرزند به نام شهرام پهلوى نيا بود كه در نيروى درياى شاه سمت معاونت فرماندهى را داشت .\r\n\r\nاشرف چوپانى\r\nمتوفى 758 ه . ق . از امراى بزرگ خاندان چوپانى در دورهء سلطنت ايلخانيان ، پسر امير تيمورتاش و نوادهء امير چوپان . وى در سنهء 743 ه . ق .\r\nبه حكم برادر خويش امير شيخ حسن چوپانى جهت تسخير شيراز رفت . اما كارى از پيش نبرد و چندى بعد با يكى ديگر از امرا به خدمت امير شيخ حسن ايلكانى به تحريك امير شيخ حسن چوپانى درصدد گرفتن او برآمد از آنجا بگريخت و يك چند در حدود ابهر و اصفهان و شيراز راه غارت را در پيش گرفت و پس از آن به آذربايجان رفت . در سال 758 ه . ق . جانى بيگ پادشاه ازبك جهت دفع شر او به آذربايجان لشكر كشيد ، ملك اشرف متوارى و شكست خورد ، اما در راه دستگير شد و به قتل رسيد . ملك اشرف موصوف به ظلم و تعدى است .\r\n\r\nاشعرى\r\nبنيانگذار اين نحله ، « على بن اسماعيل معروف به ابو الحسن اشعرى ، به سال 260 ه . ق . تولد يافت و در 330 چشم از جهان فرو بست . او تا چهل سالگى پيرو معتزله بود و در اصول آن مذهب در زمرهء صاحبنظران قرار داشت . پس از آن در يك روز جمعه از مسجد بيرون رفت از معتزله كناره گرفت و مذهب اشعرى را به وجود آورد . در زمان آل بويه گروهى از پيروان اشعرى در نواحى خراسان وجود داشتند .\r\n\r\n","description":"","footnote":"","page_name":" 113 ","page_number":115},
  {"content":"\r\n\r\n\r\nاشك - ارشك  ( Arsace ) \r\nاشك اول مؤسس سلسلهء اشكانى در سال 250 ق . م . به مساعدت قبيله چادرنشين « آپارنى » كه شعبه‌اى از قوم « داهى » بوده خود را از تحت حمايت سلوكيان رها ساخت ، گويند در جنگى كه با باختران نمود كشته شد ( 248 ه . م . ) پادشاهان اشكانى به احترام او كلمهء اشك را بر نام خود افزودند . نام اشكانى كه در اصل ارشكانى بوده مأخوذ از اسم ارشك ، سرسلسلهء اين خاندان است . بعد از كشته شدن او جانشينانش نام وى را بر خود نهاده و او را لقب اپيفانس كه به معنى دلبر و نامدار است ملقب ساختند .\r\n\r\nاشكانيان\r\n( 250 ق . م . 224 م . ) اشكانيان كه از قوم پارت بودند از ايالت پارتيا كه مشتمل بر خراسان فعلى بود برخاستند . نام سرزمين پارت در كتيبه‌هاى داريوش « پرثوه » آمده است . چون پارتيان از اهل ايالت پهله بودند ، از اين جهت در نسبت به آن سرزمين ايشان را پهلوى نيز مىتوان خواند . ايالت پارتيا از مغرب به دامغان و سواحل جنوب شرقى درياى خزر و از شمال به تركستان و از مشرق به رود تجن و از جنوب به كوير نمك و سيستان محدود مىشد . قبايل پارتى در آنجا با قوم داهه كه در مشرق درياى خزر مىزيستند در يك جا سكونت داشتند و سپس از آنها جدا شده در ناحيهء خراسان مسكن گزيدند . بر اثر انحطاط و ضعفى كه در دولت مركزى اشكانى پديد آمده بود اردشير يكى از اميران دست‌نشاندهء پارس كه قدرتى به هم رسانيده ، بر اردوان سر به شورش برداشت . اردشير پس از تسخير كرمان و اصفهان ، اردوان را در دشت هرمزگان كه ميان بهبهان و شوشتر در كنار رود جراحى قرار داشت شكست سختى داد و او را در آن جنگ به قتل رسانيد .\r\n\r\n","description":"","footnote":"","page_name":" 114 ","page_number":116},
  {"content":"\r\n\r\nسپس اردشير خود را شاه خوانده بر همهء ايران دست يافت و بيشتر شاهزادگان اشكانى را بكشت و دولت نيرومند اشكانى پس از 470 سال حكومت منقرض گشت ( 224 م . ) . تاريخ دولت اشكانى را مىتوان به سه دوره تقسيم كرد : 1 - تأسيس دولت اشكانى و كوتاه كردن دست سلوكيان ، از قيام ارشك تا دورهء مهرداد دوم ؛ 2 - اعتلاى دولت اشكانى و رقابت ايران و روم ؛ 3 - انحطاط دولت اشكانى .\r\nشاهان مهم اشكانى عبارت بودند از :\r\n1 - اشك اول ( فوت 248 ق . م . ) .\r\n2 - تيرداد اول ( فوت 211 ق . م . ) .\r\n3 - اردوان اول ( فوت 191 ق . م . ) .\r\n4 - فرى ياپت ( فوت 176 ق . م . ) .\r\n5 - فرهاد اول ( فوت 171 ق . م . ) .\r\n6 - مهرداد اول ( فوت 138 ق . م . ) .\r\n7 - فرهاد دوم ( فوت 125 ق . م . ) .\r\n8 - اردوان دوم ( فوت 123 ق . م . ) .\r\n9 - مهرداد دوم ( فوت 87 ق . م . ) .\r\n10 - ساناتروك ( فوت 87 ق . م . ) .\r\n11 - فرهاد سوم ( فوت 57 ق . م . ) .\r\n12 - مهرداد سوم ( فوت 55 ق . م . ) .\r\n13 - ارد اول ( فوت 36 ق . م . ) .\r\n14 - فرهاد چهارم ( فوت 2 ق . م . ) .\r\n15 - تيرداد دوم ( فوت 3 ق . م . ) .\r\n16 - فرهاد پنجم ( فوت 4 م . ) .\r\n17 - ارد دوم ( فوت 6 م . ) .\r\n18 - ونن اول ( فوت 12 م . ) .\r\n19 - اردوان سوم ( فوت 40 م . ) .\r\n20 - تيرداد سوم ( جلوس به تخت 36 م . ) .\r\n21 - وردان ( فوت 45 م . ) .\r\n22 - گودرز دوم ( فوت 51 م . ) .\r\n23 - ونن دوم ( فوت 51 م . ) .\r\n24 - بلاش اول ( فوت 78 م . ) .\r\n25 - پاكر دوم ( فوت 110 م . ) .\r\n26 - اردوان چهارم ( فوت 81 م . ) .\r\n27 - خسرو ( فوت 129 م . ) .\r\n28 - بلاش دوم ( فوت 147 م . ) .\r\n29 - مهرداد چهارم ( فوت 147 م . ) .\r\n30 - بلاش سوم ( فوت 191 م . ) .\r\n31 - بلاش چهارم ( فوت 209 م . ) .\r\n32 - بلاش پنجم ( فوت 222 م . ) .\r\n33 - اردوان پنجم ( فوت 226 م . ) و نيز - پارتيان .\r\n\r\nاشك بيستم - گودرز ( 46 - 51 م . )\r\nبزرگان ايران پس از كشته شدن « واردان » گودرز را به شاهى برداشتند . اين شاه در سال 51 درگذشت . از او سنگ‌نبشته‌اى در بيستون به خط يونانى باقى است .\r\n\r\nاشك بيست و پنجم و بيست و ششم\r\n( 130 - 191 م . ) پس از خسرو ، بلاش دوم بر تخت نشست . در زمان او آلانها از دربند قفقاز گذشته به آذربايجان هجوم آوردند و به قتل و غارت پرداختند . پس از او پسرش بلاش سوم ، شاه شد . وى در سال 161 ميلادى به ارمنستان حمله كرد و پادشاه دست‌نشانده روم را از آنجا بيرون كرد . ديرى نگذشته بود كه كاليوس يكى از سرداران نامدار روم به جنگ او آمد ، وى را شكست داد . سپس روميان قسمت غربى ايران را كه شامل ارمنستان تا بين النهرين مىشد ضميمه كشور خود ساختند .\r\n\r\n","description":"","footnote":"","page_name":" 115 ","page_number":117},
  {"content":"\r\n\r\n\r\nاشك بيست و چهارم\r\nخسرو ( 109 - 130 م . ) در زمان او پس از صلح پنجاه ساله ، جنگ جديدى بين ايران و روم بر سر ارمنستان درگرفت .\r\n\r\nاشك بيست و دوم\r\nبلاش اول ( 54 - 78 م . ) وى پس از جلوس بر تخت سلطنت به ارمنستان لشكر كشيد و برادر خود تيرداد را به حكومت آنجا برگزيد . بلاش نخستين پادشاه اشكانى است كه در ترويج دين زرتشتى و رسوم ايرانى كوشش مىكرده است . در پشت سكه‌هاى وى نقش آتشگاهى با يك تن موبد ديده مىشود . تا زمان او سكه‌هاى اشكانى به خط و زبان يونانى بود و اين نخستين‌بار است كه سكه با الفباى پهلوى ضرب مىشود . بنا به روايات زرتشتى در زمان همين پادشاه بود كه اوستاى پراكنده گردآورى شد . پس از بلاش اول شاهزاده‌اى به نام پاكور كه او را پاكور دوم نوشته‌اند ، بر تخت نشست و تا 109 م . سلطنت كرد .\r\n\r\nاشك بيست و هشتم و بيست و نهم\r\nپس از مرگ بلاش چهارم دو پسر او بلاش پنجم مدعى سلطنت شدند . اين دو برادر مدتها سلطنت شدند . اين دو برادر مدتها با يكديگر در جنگ و ستيز بودند تا اينكه اردوان پنجم در 216 م . بر تخت نشست .\r\nوى آخرين پادشاه اشكانى است .\r\n\r\nاشك بيست و هفتم\r\nبلاش چهارم ( 191 - 208 م . ) پس از پدر بر تخت نشست . او از اختلافات بين سرداران روم استفاده كرده بعضى از سرزمينهايى را كه در زمان پدرش روميان از ايران گرفته بودند ، اشغال كردند . اما پس از اينكه « سپتيموس » قدرت را در دست گرفت و به امپراتورى روم رسيد در 195 م . از فرات گذشت ، شهر نصبيين و سلوكيه را تسخير كرد و سپس در سال 197 م .\r\nتيسفون را باوجود مقاومت پارتيها تصرف نمود و قريب صدهزار تن از زنان و كودكان را به اسارت برد .\r\nاما از عهدهء تسخير شهر الحضر برنيامد و ناچار به عقب‌نشينى شد . پس از بازگشت روميان شهرهاى يغمازدهء سلوكيه و بابل و تيسفون بار ديگر به دست بلاش افتاد .\r\n\r\nاشك بيست و يكم - ونونهء دوم\r\nپس از مرگ گودرز ، بزرگان ايران « ونونه دوم » را كه برادر اردوان و در ماد حكومت مىكرد به پادشاهى خواندند .\r\n\r\nاشك پانزدهم\r\nفرهاد پنجم ( 2 ق . م . 4 ميلادى ) . وى با مادرش مويزا مشتركا بر تخت سلطنت نشستند . ايرانيان چون از وى ناراضى بودند وى را بكشند .\r\n\r\nاشك پانزدهم\r\nفرهاد سوم ( 67 - 60 ق . م . ) پس از مرگ سنتروك بر تخت نشست . وى با روم مناسباتى نيكو داشت . وى توسط دو پسرش مهرداد و ارد مسموم گرديد .\r\n\r\nاشك پنجم\r\nفرهاد اول ( 181 - 174 ق . م . ) . پس از اشك چهارم بر تخت نشست و تپورستان را بگرفت و قوم « مارد » را كه در محل تنكابن كنونى مسكن داشتند\r\n\r\n","description":"","footnote":"","page_name":" 116 ","page_number":118},
  {"content":"\r\n\r\nمجبور كرد كه در بند خزر يعنى راهى كه از خراسان به ماد مىرفت مشغول مرزدارى شوند . اين شاه شهر خارا كسى را كه برخى با شهرستانك كنونى تطبيق كرده‌اند در رى بنا نهاد . لقب او به يونانى فيلادلفوس يعنى دوستار برادر بود .\r\n\r\nاشك چهاردهم\r\nفرهاد چهارم ( 37 - 2 ق . م . ) . پس از مرگ پاكور ، فرهاد چهارم را جانشين خود ساخته از سلطنت كنار گرفت . همين‌كه فرهاد پادشاه شد ، برادران خود را بكشت و چون ارد او را ملامت كرد ، پدر را نيز به دنبال آنان فرستاد . وى به بيداد و ستم خود بر رعيت ادامه مىداد كه در اين وضع مردم بر او شوريده و تيرداد نامى را به شاهى نشانيدند . فرهاد گريخته به پادشاه سكاها پناه برد و پس از چندى بار ديگر به كمك آنها به پادشاهى نشست . امپراتور روم براى استوار ساختن دوستى بين دو كشور كنيزكى ايتاليايى كه « مويزا » نام داشت به عنوان هديه براى فرهاد فرستاد . بر اثر اين حسن نيت قريب يكصد سال بين دو كشور جنگ موقوف شد . فرهاد از اين زن رومى فرزندى پيدا كرد كه او را فرهادك ناميدند و همين پسر بود كه پدرش را زهر داد ، با مادر روميش بر تخت نشست .\r\n\r\nاشك چهارم\r\nفرى ياپت ( 196 - 181 ق . م . ) ( از پادشاهان اسكانى ) . وى پس از پدر بر تخت نشست و مدت پانزده سال در پارت به آسودگى و آرامش پادشاهى كرد . زيرا در زمان او پادشاهان باختر متوجه هند بودند و با اشكانيان در صلح مىزيستند . سلوكيان نيز مشغول كشمكش با روميان شدند و توجهى به جانب مشرق نداشتند .\r\n\r\nاشك دوازدهم\r\nمهرداد سوم ( 60 - 55 ق . م . ) . وى پس از كشتن پدر بر تخت نشست و براى بازگرفتن ايالت كردون ( كردستان ) به ارمنستان لشكر كشيد و آن ايالت را پس گرفت ، اما در غياب او بزرگان ايران بر وى شوريده و برادرش ارد را بر تخت نشاندند .\r\n\r\nاشك دوم\r\nتيرداد اول ( 247 - 214 ق . م . ) ( از شاهان اشكانى ) . تيرداد اول پس از برادر شاه شد . وى 33 سال پادشاهى كرد و وضع خود را در برابر سلوكيان و پادشاهان باختر ( بلخ و افغانستان ) استوار ساخت . او پايتخت خويش را از شهر آساك كه در نزديكى عشق‌آباد كنونى بود به شهر هكاتم پيلس يا صد دروازه انتقال داد و خود را شاه بزرگ خواند .\r\nاشكانيان ، سال جلوس او يعنى 247 ق . م . را مبدأ تاريخ خود قرار داده‌اند . تيرداد با پادشاه سلوكى ، « سلوكوس كالى نيكوس » جنگ كرد و او را شكست داد . سپس شهرى به نام دارا در نزديكى ابيورد كنونى بساخت و در پيرى درگذشت .\r\n\r\nاشك دهم\r\nسنتروك ( 86 - 67 ق . م . ) . ظاهرا برادر اشك ششم مهرداد اول است كه به يارى سكاها بر تخت نشست .\r\n\r\nاشك سوم\r\nاردوان اول ( 214 - 196 ق . م . ) ( از پادشاهان اشكانى ) . اردوان اول ، پس از پدر به تخت نشست . از اختلافات بين سلوكيها استفاده كرده به تسخير ولايت\r\n\r\n","description":"","footnote":"","page_name":" 117 ","page_number":119},
  {"content":"\r\n\r\nآمارد كه در جنوب درياى خزر و نيز رى و همدان پرداخت . اما به‌زودى آنتيوخوس سوم به مقابل وى شتافت و همدان را از وى گرفت و معبد آناهيتا را در آنجا غارت كرد . سرانجام آنتيوخوس با او صلح كرد و به باختر رفت و از راه كابل و درهء خيبر به هند رهسپار شد و از كرمان و سيستان بازگشت .\r\n\r\nاشك سيزدهم\r\nپس از عزل برادرش بر تخت نشست . وى يكى از پادشاهان بزرگ اشكانى است . مهمترين واقعه كه در زمان او رخ داد جنگ مشهور حران ( در ماوراء النهر ) است كه در سال 53 ق . م . واقع گشت .\r\n\r\nاشك شانزدهم و هفدهم\r\n( 4 - 12 م . ) . پس از مرگ فرهادك شاهزاده‌اى به نام ارد دوم بر تخت نشست ولى توسط مردم كشته شد . پس از آن مجلس مهستان از امپراتور روم خواستند كه « ونونه » پسر فرهاد چهارم را كه در روم بود به ايران بفرستد ولى بزرگان از وى ناراضى شده شاهزاده‌اى را به نام اردوان كه در آذربايجان حكومت مىكرد براى پادشاهى دعوت كردند .\r\n\r\nاشك ششم\r\nمهرداد اول ( 174 - 316 ق . م . ) به وصيت برادرش فرهاد بر تخت نشست . وى بانى عظمت دولت پارت است و مورخان او را داريوش سلسلهء اشكانى دانسته‌اند . دولت سلوكى در زمان او بر اثر جنگ با روميان و مصريان و يهوديان به ناتوانى گراييده بود . مهرداد به كشور باختر لشكر كشيد و قسمت غربى آن ناحيه را ضميمهء پارت كرد و سپس به ماد بزرگ حمله نمود و آن ايالت را به پارت ملحق ساخت . پس از آن به طرف باختر رفت و از آنجا به هند درآمد و تا رود هيداسپ در پنجاب براند . بزرگ شدن پارت ، دولت سلوكى را به وحشت انداخت .\r\nدمتريوس دوم خيال حمله به پارت را داشت كه به دست مهرداد گرفتار شد . مهرداد با او به خوبى رفتار كرد و دخترش « روزگونه » را به او به زنى داد و در سال 136 ق . م . درگذشت .\r\n\r\nاشك نوزدهم\r\nواردان ( 40 - 46 م . ) پس اردوان پسرش واردان شاه شد . چون برادرش گودرز مدعى سلطنت بود پيش از آنكه جنگى بين آن‌دو روى دهد قرار شد دو برادر باهم صلح كنند و گودرز از ادعاى سلطنت صرف‌نظر كرده در گرگان بماند . پس از چندى گودرز ديگرباره سر به شورش برداشته به كمك قبيله داهه برادر را شكست داد سپس « واردان » به قتل رسيد ( 64 م . ) .\r\n\r\nاشك نهم\r\nمهرداد دوم ( 124 - 86 ق . م . ) . از پادشاهان بزرگ اشكانى كه سكاها را شكستى سخت داد و با چينيان پيمان بازرگانى و ترانزيت بست . در زمان وى بود كه ايران و روم براى نخستين‌بار با يكديگر روبه‌رو شدند و اختلاف آنها تا آخر بر سر مسئله ارمنستان بود .\r\n\r\nاشك هجدهم - اردوان سوم\r\n\r\nاشك هشتم - اردوان دوم\r\nپسر فرى پاپت از زمامداران اشكانى عموى فرهاد دوم كه در جنگ با قوام « يوئچى » كشته شد .\r\n\r\n","description":"","footnote":"","page_name":" 118 ","page_number":120},
  {"content":"\r\n\r\n\r\nاشك هفتم\r\nفرهاد دوم ( 136 - 127 ق . م . ) . وى پس از پدر ( مهرداد اول ) بر تخت نشست . دمتريوس شاه سلوكى كه در پارت تحت‌نظر بود در زمان او بگريخت ولى دو بار گرفتار شد . زنش را به گرگان فرستاد و آنتيوخوس هفتم همدان را تسخير كرد . فرهاد در اين هنگام دمتريوس برادر آنتيوخوس را از زندان آزاد كرد تا رقيب برادر شده سلوكيه را از برادرش بگيرد . در همان زمان شورشى از طرف ايرانيان بر ضد سپاهيان سلوكى روى داد و آنتيوخوس كشته شد و اين آخرين جنگ سلوكيان با اشكانيان است ( 129 ق . م . ) . فرهاد دوم در 127 ق . م . به دست سكاها كشته شد .\r\n\r\nاشى\r\nالهه ايرانى خواهر « سروش » الهه باردارى و آبا . انى حامى تازه‌عروسان و تازه‌دامادان و حيوانات اهلى باردار . اشى زيبايى و خوشبختى و ثروت را به زنان مىداد .\r\n\r\nاصطخرى\r\nابو اسحق ابراهيم محمد الفارسى الاصطخرى در اصطخر تولد يافت و بزرگ شد . در 329 ه . ق . به سياحت پرداخت ممالك را از هند تا اقيانوس اطلس ديد . از تأليفات او « صور الاقاليم » است و « مسالك الممالك » كه اطلاعات جغرافيايى مفيدى ارائه مىدهد .\r\n\r\nاصلاندوز جنگ -\r\nمحلى در كنار رودخانه ارس كه به سال 1228 ه . بين جنگجويان ايران و روس نبردى در اين محل درگرفت كه به پيروزى سپاه روس ، و در نتيجه به انعقاد قراردادى كه به پيمان گلستان معروف است انجاميد .\r\n\r\nاصلانى ( كامران قزوينى )\r\nنمايندهء كمينترن و از اعضاى رهبرى « حزب كمونيست ايران » در دوران رضا خان .\r\n\r\nاطروش\r\nحسن بن على معروف به « اطروش » از جانشينان علويان در طبرستان بوده . وى مدت 13 سال در اين منطقه حكومت نمود و مذهب تشيع را رواج كامل داد و به دست او گروه فراوانى مسلمان شدند و مساجد زيادى را بنا كردند . وى در سال 304 ه . كشته شد .\r\nحسن چون از يك گوش كر بود او را حسن اطروش يعنى حسن كر مىخواندند . نيز - حسن بن على .\r\n\r\nاعتضاد السلطنه\r\nلقب عليقلى ميرزا ، از فضلاى مشهور سلسلهء قاجاريه ؛ پسر فتحعلى شاه قاجار . در زمان محمد شاه يك چند كارگزار امور مادر شاه بود . ناصر الدين شاه حكومت خلخال را به دو سپرد و در 1272 ه . ق . لقب اعتضاد السلطنه را به دو داد . در 1274 ه . ق . به رياست مدرسهء دار الفنون و در 1275 ه . ق . به وزارت علوم منصوب شد . وى در تهران وفات يافت .\r\n\r\nاعتماد الدوله\r\nعنوان عاليترين مقامات دولتى در دربار صفويه .\r\nاعتماد الدوله وزير اعظم به شمار مىآمد . تمام مخارج و مصارف و عوايد و احكام به اجازه و تصويب و مهر او بستگى داشت و تمام مدارك و اسناد حكام و عاملان\r\n\r\n","description":"","footnote":"","page_name":" 119 ","page_number":121},
  {"content":"\r\n\r\nديوان از نظر او مىگذشت . در كشيك‌خانهء دولتخانه هر روز به عرايض مردم مىرسيد ، و مستوفيان و وزيران از او اخذ دستور مىكردند .\r\n\r\nاعتماد السلطنه\r\nمحمد حسن خان ملقب به صنيع الدوله بعدا ملقب و معروف به اعتماد السلطنه از مقربين دربار ناصر الدين شاه و وزير انطباعات بوده و داراى تأليفات متعددى است كه دانشمندان ديگر هم در تنظيم آن دست داشته‌اند . از جمله تأليفات او يكى مرآة البلدان است ( در جغرافياى بعضى از شهرها و ديه‌ها و يك قسمت از تاريخ سلطنت ناصر الدين شاه ) ديگر مطلع الشمس ( در شرح بعضى راههاى خراسان ، آثار و انبيه و تاريخ مشهد و غيره ) و خيرات الحسان ( در شرح حال بزرگترين زنان مسلمان ) و كتاب المآثر و الآثار و منتظم ناصرى در تاريخ و چند كتاب ديگر .\r\n\r\nاعتمادزاده ، محمود ( به آذين )\r\nنويسنده و مدير شوراى نويسندگان و مسئول هفته‌نامهء « اتحاد مردم » و عضو كميتهء مركزى « حزب توده » .\r\n\r\nافتاليتو\r\nنخستين پادشاه يفتالى ( هياطله ) در 425 م . با لقب افتاليتو يا افتاليتوس به معنى رئيس ، تاج شاهى بر سرگذاشت . وى با دويست و پنجاه هزار سپاه از جيحون گذشته و به ايران حمله آورد . بهرام پنجم با لشكرى اندك در مرورود به او شبيخون زد و او را شكست داد و تاج او را به آتشكدهء آذرگشسب در شيز آذربايجان فرستاد .\r\n\r\nافراسياب\r\nدر داستانهاى ملى ، پادشاهان توران ، پسر پشنگ از اعقاب تور ، كه جنگهاى طولانى و متعدد او به خونخواهى تور با ايرانيان مشهور است .\r\n\r\nافراسياب چلاوى\r\nآخرين پادشاه ملوك باوند .\r\n\r\nافراسياب لر\r\n1 - اتابك افراسياب اول ، متوفى 695 ه . ق .\r\nفرمانرواى لر بزرگ و هشتمين اتابك از سلسلهء اتابكان لر بزرگ .\r\n2 - افراسياب دوم ، ملقب به مظفر الدين ، فرمانرواى لر بزرگ و يازدهمين اتابك از سلسلهء اتابكان لر بزرگ . وى بعد از وفات يوسف شاه دوم لر به امارت لر بزرگ رسيد .\r\n\r\nافراسيابيان مازندران\r\nسلسله‌اى از امراى محلى مازندران كه عده‌اى از آنها از 750 ه . ق . تا حدود 909 ه . ق . باوجود توالى فتنه‌ها ، در آن ولايت فرمانروايى داشته‌اند . مؤسس اين سلسله ، افراسياب ابن كيا حسن ، سپهسالار فخر الدين حسن باوندى ( آخرين امير از شاخهء كينه خواريهء آل بويه باوند ) بوده است كه او را كشته و مازندران را به دست گرفت ، و بدين سبب اعقاب او را « كياهاى چولاب » يا چلابى يا افراسيابيان مازندران خوانند . وى در سال 760 ه . ق . به دست مريدان سيد قوام الدين مرعشى مقتول شد ، و بعد از او كيا فخر الدين چلابى امارت يافت و پس از وى كيا گشتاسپ به امارت رسيد تا آنكه اسكندر شيخى ، پسر افراسياب ابن كيا حسن كه\r\n\r\n","description":"","footnote":"","page_name":" 120 ","page_number":122},
  {"content":"\r\n\r\nبه هرات گريخته بود ، به كمك تيمور لنگ ، ديگربار بر مازندران استيلا يافت . آخرين فرد از اين سلسله كيا حسن ( يا حسين ) ابن لهراسپ ابن افراسياب است كه در سال 909 ه . ق . با استيلاى شاه اسماعيل اول صفوى بر مازندران ، حكومت او خاتمه يافت و دولت افراسيابيان مازندران منقرض گشت .\r\n\r\nافشار\r\nطايفه‌اى از تركمانان غز ، كه ظاهرا در عهد سلاجقهء با ساير طوايف غز به حدود ايران آمده‌اند ، و بعضى از آنها در خدمت سلاجقه بوده‌اند . و شايد در همان زمانها در سوريه و آسياى صغير نيز پراكنده شده‌اند . مع هذا بعضى مورخين نام افشار را از اسم « اوشار » پسر ارشد « يلديز خان » مغول مشتق دانسته‌اند . نام طوايف افشار در عهد سلطنت آق‌قويونلو مكرر ذكر شده است و در عهد صفويه نيز اين طايفه از اركان قزلباش بوده‌اند . طايفهء افشار شعبه‌هاى چند مثل افشار قاسملو ، افشار بكشلو ، افشار قرخلو ، يا قرقلو تقسيم مىشده‌اند و نادر شاه افشار از شعبهء اخير بوده است كه آنها را اسماعيل اول صفوى از آذربايجان براى جلوگيرى از مهاجمات ازبك و تركمن به شمال خراسان كوچانيده بود . طايفه افشار در عهد صفويه در آذربايجان و خمسه و قزوين و تهران و فارس و كرمان و خوزستان پراكنده بوده‌اند .\r\n\r\nافشاريه\r\nسلسله‌اى از پادشاهان ايران كه از 1148 تا حدود 1210 ه . ق . سلطنت كرده‌اند . چون مؤسس اين\r\n\r\n","description":"","footnote":"","page_name":" 121 ","page_number":123},
  {"content":"\r\n\r\nسلسله نادر شاه به شعبهء قرخلو از طايفهء افشار منسوب بود ، سلسلهء اعقاب و احفاد او در تاريخ به افشاريه موسوم شده است . قلمرو وسيع مملكت نادر شاه بعد از قتل ( 1160 ه . ق . ) او هم به سبب بىلياقتى اعقاب او و هم به علت ظهور مدعيان مختلف تجزيه شد و عليقلى خان برادرزادهء او ، كه به نام عادلشاه بعد از او به سلطنت نشست بعد از كشتن پسران و نوادگان نادر با مخالفت برادر خود ابراهيم خان مواجه گشت و آخر آن هردو مدعى به دست امراى شاهرخ افشار پسر رضا قلى ميرزا و نوادهء نادر مغلوب و مقتول شدند . اما با ظهور قدرت محمد حسن خان قاجار و كريم خان زند و آزاد خان افغان و احمد شاه درانى حدود قلمرو شاهرخ به همان ايالت خراسان محدود ماند . هرچند احمد شاه درانى پادشاه افغان و كريم خان زند سلطنت آن ولايت را براى شاهرخ محفوظ شناختند ليكن او حتى در قلمرو خود نيز چندان قدرت حيثيت نداشت ، و امرا و فرزندانش بر امور مستولى بودند . آقا محمد خان قاجار ، بعد از آنكه سلسلهء زنديه را برانداخت ، خراسان را تسخير كرد و شاهرخ را با تعذيب و شكنجهء بسيار هلاك نمود . در اوايل عهد فتحعلى شاه قاجار ، نادر ميرزاى افشار پسر شاهرخ دو بار در خراسان علم طغيان برافراشت ، اما اين طغيانها كه عاقبت به قتل او منتهى گشت نتوانست دولت متوفاى افشاريه را احيا نمايد .\r\n\r\nسلاطين افشاريه و مدت هريك از آنها\r\n( تواريخ براساس هجرى قمرى است ) 1 - نادر شاه . ( 1148 - 1160 )\r\n2 - عادلشاه و ابراهيم شاه برادرزادگان نادر . ( 1160 - 1161 )\r\n3 - شاهرخ شاه . ( 1161 - 1210 )\r\n4 - نادر ميرزا . ( 1210 - 1218 )\r\n\r\nافشار : - فتحعلى خان افشار\r\n\r\nافشين\r\nخيذر بن كاوس ملقب به افشين از سرداران معتصم خليفهء عباسى كه ميل داشت بر خراسان و سيستان حكومت كند ، اما باوجود عبد الله بن طاهر ، تحقق اين خواسته را نامقدور مىدانست پس در پنهان با مازيار دست يگانگى داد و او را بر عليه عبد الله برانگيخت . پس از قتل مازيار افشين نيز كه مورد سوءظن خليفه قرار داشت و به ارتباط او با مازيار پى برده بود او را درپى يكى توطئه دستگير و خانهء وى را آتش زده و او را به هلاكت رساند . گويند بنا به دستور معتصم وى در اثر گرسنگى به هلاكت رسيد .\r\n\r\nافضل الدين محمد كرمانى\r\nخواجه فضل الله محمد كرمانى از وزيران نامى و هنرمند دورهء تيمورى .\r\n\r\nافغانان غلجه‌زايى\r\nقيام افغانان غلجه‌زايى بزرگترين قيامى بود كه در ميان اقوام ايرانى در روزگار صفوى روى داد . و غلجه‌زايى قومى ايرانى و چادرنشين افغانى بودند كه در نزديكى قندهار اقامت داشتند . بعضى معتقدند كه غلجه‌زاييان همان قوم خلج قديمند كه در افغانستان اقامت گزيده و زبان ايشان را فراگرفتند و به نام غليج - غلجه موسوم گشتند .\r\nمحمود افغان در سال 1130 ه . طايفهء افغانان ابدالى را كه از دشمنان غلجه‌زاييان بودند مغلوب كرد و اسد الله خان پسر عبد الله خان ابدالى سردار ايشان را\r\n\r\n","description":"","footnote":"","page_name":" 122 ","page_number":124},
  {"content":"\r\n\r\nبكشت . خرابى و آشفتگى اوضاع ايران به محمود افغان اجازه داد تا به لشكركشى به ايران جسارت ورزد . وى در سال 1132 به قصد گرفتن پايتخت از راه سيستان خود را به كرمان رسانيد و آن شهر را گرفت لكن در آنجا به دست لطفعلى خان والى فارس كه برادرزاده فتحعلى خان وزير اعظم بود شكست سختى خورده و به قندهار گريخت ولى در 1134 با بيست هزار افغانى از طريق سيستان و كرمان به اصفهان لشكر كشيد . در بين راه دوازده هزار سوار عرب تحت فرمان سيد عبد الله مشعشع والى خوزستان به سپاهيان ايران ملحق شدند و در 1134 نزديك دهكدهء گلون‌آباد در شرق اصفهان جنگ ميان دو سپاه درگرفت ، ايرانيان شكست خوردند و محاصرهء اصفهان توسط افغان آغاز شد و هفت ماه طول كشيد . براى دفع محاصره محمود افغان ، ملك محمود سيستانى با ده هزار مرد براى استخلاص اصفهان نزديك گشت ولى محمود افغان او را فريب داد و به حكمرانى مستقل خراسان اميدوارش كرد و از آن كار منصرفش نمود . در بهار همان سال طهماسب ميرزا سومين فرزند شاه به قزوين گريخت و شاه سلطان حسين چاره‌اى نديد كه تاج و تخت خود را تسليم محمود افغان نمايد . محمود در چهاردهم ماه 1135 به اصفهان آمد و در چهل‌ستون به‌جاى شاه سلطان حسين به تخت سلطنت ايران نشست و در آن وقت 23 سال بيشتر نداشت . وى حملاتى به مراكز ايران از جمله كاشان ، قم ، قزوين ، گلپايگان و غيره نمود . در قزوين بسيارى از دهكده‌ها عليه افغانها سر به شورش برداشتند تا اينكه محمود را متوحش ساختند .\r\nقيام مداوم ايرانيان بر ضد محمود ، او را چنان درنده ساخت كه كار وى را به جنون كشانيد و قتل عامهاى وحشتناكى را در تاريخ ايران انجام داد . در سال 1137 ، اشرف پسر عموى محمود كه پدرش مير عبد الله به دست او كشته شده بود از تنفر مردم نسبت به وى استفاده كرده او را به انتقام پدر خود بكشت و به‌جاى وى پادشاه ايران شد .\r\n\r\nاقبال\r\nمنوچهر اقبال فرزند ميرزا ابو تراب مقبل السلطنه خراسانى در دهم مهرماه 1288 در كاشمر خراسان متولد شد . تحصيلات ابتدايى را در مشهد به اتمام رساند و سپس به تهران آمد و در مدرسه دار الفنون ادامهء تحصيل داد و ديپلم گرفت . در سال 1306 ه . ش .\r\nبراى ادامه تحصيل به اروپا رفت و رشته پزشكى را انتخاب كرد . در سال 1313 ه . ش . به ايران بازگشت و در مشاغل پزشكى به فعاليت پرداخت . آن‌گاه در سال 1321 ه . ش . با تلاش برادر بزرگترش على اقبال كه نماينده مجلس و از دوستان قوام بود ، به معاونت وزارت بهدارى رسيد . در سال 1324 ه . ش . در كابينه احمد قوام وزير بهدارى شد و آن‌گاه در كابينه‌هاى ساعد ، هژير ، منصور و رزم‌آرا در پستهاى ديگرى از جمله فرهنگ ، بهدارى و راه به وزارت رسيد .\r\nپس از كنار گذاردن حسين علاء ، منوچهر اقبال در 15 فروردين 1336 از طرف محمد رضا پهلوى مأمور تشكيل كابينه شد . با انتصاب منوچهر اقبال به رياست دولت ، ديكتاتورى محمد رضا پهلوى رسما شروع شد و اقبال در استقرار و تحكيم اين ديكتاتورى سهم قابل ملاحظه‌اى ايفا كرد . اقبال كابينه خود را در بيست فروردين به محمد رضا معرفى كرد .\r\nاز عمده‌ترين وقايع زمان صدارت اقبال مىتوان به تشكيل كنگره‌اى جهت اصلاح بعضى از اصول قانون اساسى ، تشكيل احزاب سياسى در كشور ، تأسيس بانك مركزى ، تأسيس سازمان اطلاعات و امنيت كشور ( ساواك ) ، تأسيس سازمان بازرسى\r\n\r\n","description":"","footnote":"","page_name":" 123 ","page_number":125},
  {"content":"\r\n\r\nشاهنشاهى ، وابستگى شديد ايران به آمريكا ، قطع رابطه سياسى ايران و مصر و برگزارى انتخابات دورهء بيستم مجلس شوراى ملى اشاره كرد .\r\nدكتر اقبال در 6 شهريور 1339 از مقام خود استعفا داد و در سال 1342 ه . ش . از طرف اسد الله علم ، نخست‌وزير وقت ، به عنوان رئيس هيئت‌مديره و مدير عامل شركت ملى نفت ايران منصوب شد و اين سمت را تا پايان عمر خود حفظ كرد . وى همچنين در سال 1352 به عضويت هيئت امناى دانشگاه تهران و در سال 1353 به رياست هيئت رئيسهء نظام پزشكى مركز رسيد . سرانجام اقبال در چهارم آذر ماه 1356 ، پس از 68 سال زندگى در تهران بر اثر سكتهء قلبى درگذشت . گفته مىشود يك ساعت قبل از سكته ، هويدا ، وزير دربار ، در منزل اقبال حضور يافته و استعفاى او را از رياست شركت نفت گرفته بود .\r\n\r\nكابينهء دكتر منوچهر اقبال\r\n1 - كفيل ؟ ؟ ؟ وزارت دادگسترى : محمد مجلسى ، وزير دادگسترى : دكتر محمد على هدايتى .\r\n2 . وزير امور خارجه : دكتر عليقلى اردلان - على اصغر حكمت - دكتر جلال عبده - عباس آرام .\r\n3 . وزير كشور : دكتر فتح الله جلالى - سپهبد نادر باتمانقليچ - رحمت اتابكى .\r\n4 . وزير جنگ : سرلشكر احمد وثوق .\r\n5 . وزير دارايى : على اصغر ناصر - سرلشكر على اكبر ضرغام .\r\n6 . وزير فرهنگ : دكتر محمود مهران .\r\n7 . وزير راه : سرلشكر ولى انصارى .\r\n8 . وزير بهدارى : دكتر عبد الحسين راجى ، دكتر محمد حسين اديب .\r\n9 . وزير پست و تلگراف و تلفن : مهندس امير قاسم اشراقى .\r\n10 . وزير بازرگانى : مصطفى تجدد - عباسقلى نيسارى - حسنعلى منصور .\r\n11 . وزير كشاورزى : سرتيپ حسن اخوى - دكتر جمشيد آموزگار .\r\n12 . وزير كار : آقا خان بختيار - دكتر جمشيد آموزگار - حسنعلى منصور - مهندس عليرضا انصارى .\r\n13 . وزير صنايع و معادن : جعفر شريف امامى .\r\n14 . وزير گمركات و انحصارات : سرتيپ على اكبر ضرغام . كفيل وزارت گمركات و انحصارات :\r\nموسى خطاطان . وزير گمركات و انحصارات :\r\nموسى خطاطان .\r\n15 . وزير مشاور : مهندس خليل طالقانى .\r\n16 . معاون پارلمانى : ناصر ذو الفقارى - دكتر غلامرضا كيان .\r\n17 . معاون ادارى : اشرف احمدى .\r\n18 . معاون پارلمانى و قائم مقام نخست‌وزير در سازمان برنامه : خسرو هدايت .\r\n19 . معاون نخست‌وزير و رئيس سازمان امنيت و اطلاعات كشور : سرلشكر تيمور بختيار .\r\n* وزير مشاور : دكتر نصرت الله كاسمى ، وزير مشاور در سازمان برنامه : خسرو هدايت .\r\n* كفيل نخست‌وزير و وزير صنايع و معادن : جعفر شريف امامى .\r\n* معاون در امور بازرسى : دكتر مصطفى الموتى .\r\n* معاون و سرپرست تبليغات : نصرت الله معينيان .\r\n\r\nاقطاع\r\nزمينى كه حكمران به رسم تيول به كسى واگذارد تا از آن او گردد . اين‌گونه زمينها را « قطاع يا قطائع »\r\n\r\n","description":"","footnote":"","page_name":" 124 ","page_number":126},
  {"content":"\r\n\r\nمىگويند ؛ بخشيدن ملك يا قطعه زمينى به كسى تا از درآمد آن زندگى كند . تفاوت سيورغال با اقطاع آن بود كه صاحبان موروثى سيورغال گذشته از معافيت مالياتى كه صاحبان اقطاع نيز از آن نصيب داشتند از حق معافيت قضايى و ادارى نيز برخوردار بودند .\r\nنيز - سيورغال .\r\n\r\nاقطاع ديوانى\r\nاقطاعى بود در دورهء سلجوقى كه وضع اين اقطاعات چنان بود كه زمينها را به اميران واگذار مىكردند . اين نوع اقطاع در سراسر دورهء سلجوقى مرسوم بود . در زمان سلاطين سلجوقى اعطاى اين‌گونه اقطاعات تنها به منزلهء نشاختن حق مالكيت بالفعل يك امير نسبت به يك ناحيه بود .\r\n\r\nاقطاع شخصى\r\nاقطاعاتى بود كه به ارث به فرزندان منتقل مىشد و گيرندهء آن تعهدى در مقابل ديوان نداشت و ظاهرا از خراج هم معاف بود . ضمنا تفاوتهايى بين اقطاع شخصى با املاك شخصى در دورهء سلاجقه ديده مىشود .\r\n\r\nاقطاع لشكرى\r\nدر دورهء سلجوقى وضع كلى اقطاعات لشكرى بدين قرار بود كه قشون توسط عايدى آن امرار معاش مىكرد ، اندازهء چنين اقطاعاتى كوچكتر از اقطاعات ديوانى بوده و به ارث به فرزندان منتقل نمىشد . ثانيا ظاهرا مقطعيان نيز به زور آن را متصرف نشده ، بلكه از ديوان آن را دريافت كرده بودند . اين اقطاعات تفاوتهايى با اقطاعات شخصى داشت .\r\n\r\nاكباتانا\r\nپايتخت مادها و اقامتگاه تابستانى شاهان اشكانى بوده و آن شهرى بزرگ و داراى ارگى مستحكم بود و خزانه مملكت در آن جاى داشت .\r\nاكباتانا و كامبادن ( كرمانشاه ) از شهرهاى ماد بزرگ و رگه ( رى ) و ماد بزرگ در رگيانا بود ، اما ماد كوچك يا آتروپاتن كه آذربايجان باشد در دورهء هخامنشى يكى از ولايت كشور شاهنشاهى ايران بود و در حمله اسكندر سردار ايرانى به نام آتروپات ( آذربد ) بر آن حكومت مىكرد و چون خود را در برابر وى ناتوان ديد با اسكندر از در صلح درآمد و آن سرزمين را بر وى ابقا كرد و از اين‌رو ماد كوچك به نام وى آتروپاتگان يعنى محل آتروپات ناميده شد . اين كلمه بعدها از پاتگان و آذربايگان و بعد آذربايجان شد . پايتخت قديم آن « گنجك » يا « شيز » در تخت سليمان در جنوب شرقى مراغه بود .\r\n\r\nاكّد - اكّديها\r\nاقوامى سامىنژاد كه مقر خود را در بابل قرار داده بودند و پس از آنكه سارگن حكومت آكاد را تشكيل داد سومر را نيز در زمرهء متصرفات خود در آورد با سومريها در مملكتى كه بعدها موسوم به كلده شد سكنى گزيدند و بعد بر تمام منطقه تسلط يافتند . از شهرهاى مهم اكد : سيپ‌پار ، كيش ، بابل بوده است .\r\n\r\nاكراد يزيدى\r\nاز جنبشهاى دورهء صفوى ، اوايل سلطنت شاه اسماعيل ، اولين اعتراض مذهبى بر ضد وى از جانب كردهاى يزيدى در بين النهرين و نواحى غرب ايران آغاز شد . مؤسس اين فرقه به قولى « شاهد بن جراح »\r\n\r\n","description":"","footnote":"","page_name":" 125 ","page_number":127},
  {"content":"\r\n\r\nاست ، اما وى خود را به يزيد بن معاويه و نيز يزيد بن انسيه خارجى منسوب مىداند ، كه از مروّجان طريقت يزيدى بودند . از ديگر مروجان و شيوخ اين طريقت حسن بن عد بن مسافر اموى ( مرگ 557 ه . ق . ) مىباشد كه نام ديگر اين فرقه ( عدويه ) نيز از اوست .\r\nيزيديان مانند ديگر طرايق ، داراى شيوخ و مقامات معنوى مىباشند . در سال 1506 پيروان اين طريقت بر ضد مؤسس دولت صفوى قيام كردند .\r\nرهبرى آنان را شيرصارم بر عهده داشت . اسماعيل با سپاهى عظيم به اتفاق سردار معروف خود بايرام بيگ قهرمانى ، عازم « سولوك » اقامتگاه وى شد و شكست سختى به صارم داد و اين اعتراض را در نطفه خفه نمود .\r\n\r\nاكونوم\r\nدر دوره سلوكيان امور مالى هر ساتراپ توسط مأمورى كه اكونوم خوانده مىشد و مستقيما زير نظر شاه بود اداره مىشد .\r\n\r\nاگوم دوم\r\nملقب به شمشير رحمت در حدود 1595 ق . م .\r\nبر كتيبه‌اى خود را پادشاه كاسيان ، اكديان ، و پادشاه كشور پهناور بابل و كوتيان و . . . مىخواند گرچه اين ادعا كمى گزافه‌گويانه است با اين همه مىتواند نمودار قدرت كاسيان در آن زمان باشد . بدين ترتيب اگوم دوم سلسله شاهان كاسى بابل را به وجود آورد كه تا قرن 12 ق . م . دوام يافت . كاسيان مردمى صنعتگر بودند .\r\nبرخى از آثار هنرى آنان در لرستان و سيلك به دست آمده است . محققان برآنند كه بسيارى از اشكال هنرى ، فنون و اساطير توسط كاسيان از ايران به بابل برده شده است .\r\n\r\nالاستبصار\r\nاز كتب مهم شيعه اثنى عشرى در 4 جلد تأليف شيخ طوسى .\r\n\r\nالب ارسلان\r\nبعد از مرگ طغرل سلطنت به برادرزاده‌اش الب ارسلان رسيد . اين پادشاه عميد الملك كندرى را كه از نويسندگان معتبر آن دوره بود به وزارت خود انتخاب كرد . اما اين وزير پس از چندى به تحريك خواجه نظام الملك به قتل رسيد و مقام وى به امر سلطان به خواجه داده شد . تمام دوران سلطنت اين پادشاه به جنگ با عيسويان و بسط نفوذ اسلام و ارمنستان و نقاط ديگر عيسوى مصروف شده است . به اين معنى كه در همان ابتداى كار با سپاهى عظيم به ارمنستان رفت و غالب بلاد آن سرزمين از قبيل قيصاريه و سيواس را تحت تصرف خود درآورد .\r\nامپراتور روم ارمانيوس ديو جانس چون از فتوحات الب ارسلان آگاهى يافت با عده كثيرى در اوايل سال 464 به جنگ وى آمد و در محل ملازگرد از الب ارسلان شكست سختى خورد و خود او نيز دستگير شد . پس از اين فتح كليهء نقاط ارمنستان جزء قلمرو سلطنتى سلاجقه درآمد . سپاهيان سلجوقى كه هميشه عادت به ييلاق و قشلاق داشتند و زندگى در دشتهاى وسيع را به نقاط كوهستانى ترجيح مىدادند . آسياى صغير را براى اقامت انتخاب كرده و سلسلهء جداگانه سلاجقهء آسياى صغير را تأسيس نمودند . الب ارسلان كشور خويش را در مدت نه سال و نيم سلطنت ، در اثر كفايت خود و تدبير وزيرش خواجه نظام الملك ، از طرفى به كنار سيحون و از طرف ديگر به ساحل درياى مديترانه رسانيد . در 465 كه براى سركوبى\r\n\r\n","description":"","footnote":"","page_name":" 126 ","page_number":128},
  {"content":"\r\n\r\nشمس الملك نصر پادشاه توران از جيحون مىگذشت . قلعه بانى به نام يوسف خوارزمى را دست بسته نزد او آوردند و چون يوسف با شاه درشتى كرد ، الب ارسلان دستور داد تا دستهايش را باز كنند كه به ضرب تير خودش وى را از پاى درآورد . اما تير خطا رفت و يوسف با كاردى كه همراه داشت زخمى به سلطان زد كه عاقبت باعث مرگ او شد .\r\n\r\nالب ارغو\r\nملقب به شمس الدين ، متوفى 672 ه . ق .\r\nفرمانرواى لر بزرگ و ششمين اتابك ( 565 - 672 ه . ق . ) از سلسلهء اتابكان لر بزرگ . وى بعد از كشته شدن برادرش اتابك تكلة ابن هزار اسپ به امارت لر بزرگ رسيد ( 656 ) و مدت 15 سال امارت كرد .\r\n\r\nالبتكين - الپتكين\r\nمتوفى به سال 352 ه . ق . مؤسس دولت غزنويان . وى در آغاز از غلامان درگاه سامانيان بود ، و سپس ترقى يافته به درجهء حاجب سالارى در نزد آنها رسيد و در دستگاه عبد الملك اول سامانى قدرت و نفوذى يافت . عاقبت به سپهسالارى خراسان و امارت نيشابور رسيد ، اما چون با سلطنت منصور اول سامانى موافقت نداشت از آن سمت معزول شد و به بلخ رفت و لشكرى را كه امير سامانى به دفع او فرستاد شكست داد و سپس از آنجا به غزنه رفت و آن ولايت را از امير محلى آنجا كه « لاوك » نام داشت بگرفت و دولت غزنويان را تأسيس كرد و خود چندى بعد وفات يافت .\r\nبعد از او پسرش اسحاق ابن البتكين به امارت غزنه نشست .\r\n\r\nالتزام نامه : - محتسب الممالك\r\n\r\nالتون تمغا\r\nواژه‌اى مغولى ، مهرى كه سلاطين ترك با مركب طلايى و با آب زر بر فرمانها مىزدند .\r\n\r\nالتهذيب الاحكام\r\nاز كتب مهم شيعه اثنى عشرى در 10 جلد ، تأليف شيخ طوسى .\r\n\r\nالجايتو : - سلطان محمد خدابنده\r\n\r\nالحضر\r\nشهرى بود عربىنشين كه روميان آن را « هاترا » مىناميدند . اين شهر در مسافت سه روزه از شهر موصل امروز واقع بود ، خرابه‌هاى آن شهر مقابل تكريت در بيابانى ما بين تكريت و موصل و فرات قرار دارد . اين شهر در اوايل قرن دهم ميلادى به دليل موقعيت خاص داراى معروفيت گرديد . دوره آبادى الحضر در حدود 100 الى 300 ميلادى مىباشد و آثار و ابنيه عظيم آن را كه تاكنون مانده است به 150 ميلادى نسبت مىدهند . بناهايى كه در الحضر است يا پارتى است و در عصر اشكانى ساخته شده است و يا اينكه در زمان ساسانيان بنا شده و اسلوب معمارى آنها از روى سبك پارتى اقتباس گرديده است . اين دولت در زمان اشكانيان تحت نفوذ پارتها بود . در آغاز پادشاهى شاهپور اول ساسانى ، پادشاه الحضر علاوه بر اينكه از فرمان اين پادشاه سر بر تافت ، شهرهاى جزيره را در شمال بين النهرين متصرف شد و شاهپور ، الحضر را بر اثر خيانت دختر پادشاه آن ، كه به شاهپور عاشق شده بود ، بگرفت .\r\n\r\n","description":"","footnote":"","page_name":" 127 ","page_number":129},
  {"content":"\r\n\r\n\r\nالحضر ( هترا )\r\nپايتخت كشورى در بين النهرين شمالى نزديك موصل . اين كشور جزء شاهنشاهى ايران بود ( قرن دوم ميلادى ) .\r\n\r\nالصولى\r\n( ابو بكر محمد بن يحيى ) از خانوادهء شاهزادهء ترك جرجانى است . پدرش سولتكين از آيين زردشت به دين اسلام مشرف گشت ( فوت صولى 335 ) .\r\n\r\nالغ بتكچى\r\nواژه‌اى تركى رايج در عصر مغول به معنى محاسب بزرگ ، حسابرس بزرگ .\r\n\r\nالغ بيگ\r\nملقب به علاء الدوله متوفى 853 ه . ق . پادشاه ( 850 - 853 ه . ق . ) سلسلهء تيموريان . وى پسر شاهرخ تيمورى بود و در زمان حيات پدر از 814 ه . ق . حكمرانى تركستان و ماوراء النهر را داشت . در لشكركشى هند و كابل و بعضى لشكركشيهاى ديگر با جد خود تيمور همراه بود در 824 ه . ق . رصدخانه معروف سمرقند را آغاز نهاده و زيج الغ بيگى را به كمك علماى مشهورى مانند غياث الدين جمشيد و معين الدين كاشانى و قاضىزادهء رومى كه در دستگاه او بودند ، در 841 ه . ق . به پايان آورد . الغ بيگ بعد از وفات پدر به سلطنت نشست .\r\n( 850 ) . اما از آغاز با مخالفت برادرزادهء خويش ميرزا علاء الدولهء تيمورى و ميرزا ابو القاسم بابر مواجه شد و علاء الدوله پسر وى عبد الطيف تيمورى را بگرفت و به زندان انداخت اما چندى بعد او را آزاد كرده به احترام نزد الغ بيگ فرستاد . ليكن چون عبد اللطيف حكومت بلخ را كه پدر به او داده بود لايق شأن خويش نمىدانست بر وى شوريد و چون بر او دست يافت امر داد او را بكشند .\r\n\r\nالقائم بن القادر\r\nابو جعفر عبد الله القائم بن القادر از خلفاى عباسى معاصر سلجوقيان ( 422 ه . 1031 م . ) .\r\n\r\nالكافى\r\nاز كتب مهم شيعه اثنى عشرى در 7 جلد ، تأليف محمد بن يعقوب كلينى .\r\n\r\nالله‌ورديخان\r\nاز سرداران نامى و فداكار و كاردان شاه عباس اول . اين سردار اصلا ارمنى و از مردم گرجستان و عيسوى بود . در جوانى به غلامى فروخته شد و پس از آنكه چند بار از مولايى به مولاى ديگر منتقل گشت سرانجام به خدمت شاه طهماسب اول صفوى داخل شد و در حلقهء غلامان وى درآمد و مسلمان شد ، و چون جوانى صديق و فداكار و عاقل بود ، به منصب قوللر آقاسى يعنى رياست و سردارى غلامان خاص شاه رسيد . شاه عباس در سال 1004 هجرى علىرغم سرداران قزلباش او را بركشيد و به امير الامرايى يا حكومت ايالت فارس و سپهسالارى ايران منصوب كرد و يك سال بعد حكومت كوه‌گيلويه را هم بر حوزهء حكمرايى وى افزود .\r\n\r\nالله‌ورديخان\r\nمتوفى 1023 ه . ق . از سرداران نامدار شاه عباس اول صفوى . اصلا از ارامنهء گرجستان بود و به\r\n\r\n","description":"","footnote":"","page_name":" 128 ","page_number":130},
  {"content":"\r\n\r\nغلامى افتاده بود . وى در خدمت شاه طهماسب اول جزء غلامان شاهى درآمد و مسلمان شد و در خدمت او اندك‌اندك به مقام قوللر آقاسى يعنى رياست غلامان خاصه رسيد . شاه عباس به او توجه و عنايت خاص يافت و در سال 1004 ه . ق . حكومت فارس و سپهسالار ايران را به دو تفويض كرد و سال بعد حكومت كهگيلويه را هم بر عمل او افزود . وى در نزد شاه عباس احترام و نفوذ فوق‌العاده داشت و شاه او را پدر خطاب مىكرد .\r\n\r\nاللهيار خان آصف الدوله\r\nاز وزرا و امراى معروف دولت قاجاريه ، پسر محمد خان دولوى قاجار . وى در دورهء فتحعلى شاه به منصب صدارت رسيد ، و چندى بعد ، به تهمت قصور و تقصير در امور جنگهاى ايران و روس بر كنار شد . در دورهء محمد شاه قاجار كه خواهرزادهء وى بود ، به دستور قائم مقام فراهانى ، حكومت خراسان را گذاشته به طمع صدارت به تهران آمد ، اما بىنتيجه به خراسان بازگشت . هنگام توجه محمد شاه به هرات نيز ، وى در دفع افغان و ازبك اهتمام بسيار نمود . در سال 1262 ه . ق . مقارن شروع خيالات پسرش سالار كه داعيهء سلطنت و استقلال به هم رسانيده بود ، وى خراسان را گذاشته با اموال و نقدينه و جواهر به تهران آمد و به مكه رفت . بعد از قتل سالار نيز اميركبير به او اجازهء بازگشت به تهران را نداد و حتى وساطت وزير مختار انگليس در تهران نيز نتيجه‌اى براى بازگشت وى از عتبات به تهران را نداد .\r\n\r\nالمتقدى\r\nابو القاسم عبد الله المقتدى بن محمد بن القائم از خلفاى عباسى معاصر سلجوقيان ( 467 ه . / 1075 م . ) .\r\n\r\nالمحمره - خرم دينان\r\n\r\nالمسترشد\r\nابو المنصور الفضل المسترشد بن المستظهر از خلفاى عباسى معاصر سلجوقيان ( 512 ه . 1118 م . )\r\n\r\nالمستضىء\r\nابو محمد الحسنى المستضىء بن المستنجد از خلفاى عباسى معاصر سلجوقيان ( 566 ه . / 1170 م . ) .\r\n\r\nالمستظهر\r\nابو العباس احمد المستظهر بن المقتدى از خلفاى عباسى معاصر سلجوقيان ( 487 ه . / 1094 م . ) .\r\n\r\nالمستنجد\r\nابو المظفر يوسف المستنجد بن المقتفى از خلفاى عباسى معاصر سلجوقيان ( 555 ه . / 1160 م . ) .\r\n\r\nالمقتفى\r\nابو عبد الله محمد المقتفى بن المستظهر از خلفاى عباسى معاصر سلجوقيان ( 530 ه . / 1136 م . ) .\r\n\r\nالمقديسى\r\n« المطهر بن طاهر المقديسى » . بعضى المطهر بن المقدسى نوشته‌اند . از علماى اواخر قرن چهارم هجرى بود . در باب كتابى كه موسم است به « البدء و التاريخ » و به او نسبت مىدهند عقايد مختلف است . كتاب مزبور راجع به ابتداى خلق وقايع امم و تواريخ پادشاهان و خلفا تا زمان مؤلف است .\r\n\r\n","description":"","footnote":"","page_name":" 129 ","page_number":131},
  {"content":"\r\n\r\n\r\nالمقفع : - ابن المقفع\r\n\r\nالمقنع\r\nعطا يا هشام يا هاشم كه مقنع لقب داده‌اند از كسانى بود كه پس از قتل ابو مسلم خراسانى به دعوى برخاست . وى از مردم قريهء كاوه كيمردان از قراى مرو بود كه خود را جانشين ابو مسلم مىدانست . وى در دوران خلافت منصور دوانقى در مرو دعوى پيامبرى كرد ( 149 - 150 ه . ) . سپس به دستور منصور دستگير و در بغداد زندانى شد . اما چندى بعد از بند گريخت و گروه انبوهى را پيرامون خويش گرد آورده كوس خدايى زد . پيروان المقنع به سبب پوشيدن جامهء سپيد به سپيد جامگان و مبيضه يا مقنعيه ناميده مىشدند . شهرت المقنع بيشتر براى سه چيز است :\r\nيكى نقاب زرينى كه به روايات ديگر از پرند سبز بوده و مدام بر چهره داشت تا به گفتهء خود وى پيروانش از نور خيره كننده و لمعان تحمل ناپذير سيمايش در زحمت نباشند . يا به قولى براى اينكه كراهت منظر و شكل بىقوارهء او را نبيند ؛ دوم ماهى كه به امر وى به دروغ همه شب از چاه نخشب طلوع مىكرد و به همين جهت ايرانيان به او لقب ماه سازنده داده‌اند ؛ سوم خودكشى وى و اصحابش و ظاهرا با اين عمل نه تنها مىخواست به دست دشمنان خود نيفتد بلكه قصدش اين بود كه طرفدارانش تصور كنند غيبت كرده و با ديگر برخواهد گشت و به همين منظور كوشش كرد جسد خودش و همچنين اجساد اصحابش نابود شوند .\r\nوى با زنان و اصحاب برگزيده‌اش به داخل حوض اسيد رفته و بسوختند و به‌نحوى كه چون سپاه دشمن وارد قلعه شد قلعه را خالى يافت و اين يكى از مسائلى بود كه باقيماندهء پيروانش را دچار گمراهى و اغفال نمود .\r\n\r\nالموت قلعه -\r\nالموت از دو واژه « إله » به معنى عقاب و « اموت » به معنى آموزش از مصدر آموختن است كه بر روى هم عبارتند از عقاب‌آموز ؛ حمد الله مستوفى نوشته است : « آن قلعه را در اول إله آموت گفته‌اند به معنى آشيانه عقاب كه بچگان را بر او آموزش كردى به مرور الموت شد . قديمترين تاريخ مربوط به بناى دژ الموت در كتاب نزهة القلوب حمد الله مستوفى به سال 246 ه . ذكر شده است . اين قلعه جايگاه حسن صباح و طرفدارانش بود كه در نزديكى رودبار قزوين كه حسن صباح از زمان ورودش به قلعه تا سى و پنج سال بعد هرگز از آن قلعه به زير نيامد و در اين قلعه بود كه اساس دولت اسماعيليه نزاريه در ايران گذاشته شد و پايتخت و مركز حكومت حسن صباح گرديد .\r\n\r\nامراى الموت\r\n( تواريخ براساس هجرى قمرى است ) 1 - حسن بن صباح . ( رجب 483 ه . ق . )\r\n2 - كيابزرگ اميد الرودبارى ( 518 ه . ق . )\r\n3 - محمد بن بزرگ اميد . ( 532 ه . ق . )\r\n4 - حسن ( دوم ) كورگيا بن محمد . ( 557 ه . ق . )\r\n5 - نور الدين خداوند محمد بن حسن . ( 561 ه . ق . )\r\n6 - جلال الدين حسن بن محمد . ( 607 ه . ق . )\r\n7 - علاء الدين حسن بن محمد . ( 607 ه . ق . ) 8 - ركن الدين خورشاه . ( 653 ه . ق . )\r\n\r\nالمهدى\r\nاز خلفاى عباسى كه پس از منصور پسرش محمد المهدى ( 158 - 169 ه . ) به خلافت نشست .\r\n\r\n","description":"","footnote":"","page_name":" 130 ","page_number":132},
  {"content":"\r\n\r\nاو بر خلاف پدر از كشتن بنى هاشم احتراز داشت و از آرامشى كه مهابت پدر برقرار كرده بود براى عيش و نوش استفاده مىكرد . در زمان او يوسف بن ابراهيم معروف به برم به نام اعتراض بر رفتار خلاف اسلام خليفه خروج كرد و مردم را دعوت به تقوى و پرهيزكارى مىنمود . او را دستگير كرده به بغداد آوردند و بر سر پل دجله به دار زدند .\r\nپس از مرگ مهدى بر سر جانشينى او اختلاف درگرفت . خيزران كه مادر هادى و هارون بود مىخواست هارون جانشين پدر شود زيرا او را بيشتر دوست مىداشت . ولى هادى به كمك بزرگان به خلافت نشست ( 169 - 170 ه . ) .\r\nاو دست مادر خود خيزران را از مداخله در امور كشور كوتاه كرد ، اما خيزران و يحيى برمكى بر ضد خليفه مشغول توطئه بودند تا اينكه نيمه شبى كنيزان خيزران بر سر خليفه ريخته او را خفه كردند ( ربيع الاول 170 ه . ) .\r\n\r\nالناصر\r\nابو العباس احمد بن الناصر المستضىء از خلفاى عباسى معاصر سلجوقيان ( 575 ه . / 1180 م . )\r\n\r\nالواقدى\r\nدر مدينه متولد شده طرف توجه يحيى بن خالد برمكى گشت . صاحب « كتاب المغازى » است ( فوت 202 ) .\r\n\r\nالوند بيگ\r\nمتوفى به سال 910 ه . ق . از امراى سلسلهء تركمان آق‌قويونلو ؛ پسر يوسف بيگ ابن اوزون حسن .\r\n\r\nاللهيار خان ابدالى\r\nحكمران هرات از طايفه ابدالى و از رؤساى آنها . وى مقارن ظهور دولت افاغنهء غلزايى در دنبال طغيانها و اختلافات محلى طايفهء ابدالى و از جانب آنها به حكومت انتخاب شد . ( 1138 ه . ق . ) نادر قلى افشار در شوال 1141 ه . ق . در نزديكى هرات چند بار وى را شكست داده مجبور به مطالبهء صلح كرد . و او با ساير رؤساى ابدالى به تعبيت شاه طهماسب دوم صفوى ناچار شده در دفع افاغنه غلزايى قول مساعدت به نادر شاه طهماسب داد . و شاه طهماسب او را ديگر بار حكومت هرات داد . هنگام اشتغال نادر به جنگ عثمانى در تبريز ، چون افاغنهء ابدالى به تحريك حسين غلزايى حكمران قندهار ، طغيان كرده عازم تسخير خراسان شدند ، اللهيار خان به ايران وفادار مانده به مشهد نزد ابراهيم خان ظهير الدوله رفت . نادر در 1144 ياغيان هرات را مغلوب كرده بار ديگر اللهيار خان را به حكومت هرات نشاند ، اما چندى بعد اللهيار خان در صدد طغيان برآمد ليكن نادر هرات را گرفته و وى را به مولتان تبعيد كرد .\r\n\r\nالىپى\r\nملتى در ناحيهء زاگرس . نام آن در شرح لشكركشى سلمانزر در سال شانزدهم پادشاهى او ( در حدود 843 پ . م . ) برده شده است . احتمالا اين ناحيه همان نهاوند و كوههاى لرستان و جاده كرمانشاه به همدان است .\r\n\r\nامام خمينى : - آيت الله خمينى\r\n\r\n","description":"","footnote":"","page_name":" 131 ","page_number":133},
  {"content":"\r\n\r\n\r\nامامزاده بىبى زبيده\r\nقرن اول هجرى ، به اعتقاد مردم بىبى زبيده دختر شهربانو و امام حسين ( ع ) بوده است . بقعه وى در شهر رى قرار دارد و حرم آن از آثار قرن نهم هجرى است . درباره نسب بىبى زبيده لوحه مفصلى به تاريخ 1286 ق . در بقعه نصب شده كه نتيجه تحقيقات فاضل دربندى است . وى با استناد به احاديث و روايات به تفصيل سفر شهربانو و دخترش زبيده را از كربلا تا رى و تا آنجا كه قاسم ثانى - فرزند قاسم بن حسن مجتبى ( ع ) - از زبيده خاتون به دنيا مىآيد شرح مىدهد . برخى پژوهشگران با تكيه بر بعضى نوشته‌هاى معتبر تاريخى موضوع آمدن شهربانو به رى و نيز انتساب زبيده به امام ( ع ) را رد كرده‌اند .\r\n\r\nامامزاده بىبى عليه خاتون\r\nاوايل قرن سوم هجرى . او را خواهر امام رضا ( ع ) مىدانند . مرقد وى در روستاى باشتين سبزوار و در بنايى دوازده ضلعى قرار دارد كه مربوط به قرن هشتم هجرى و حكومت سربداران است .\r\n\r\nامامقلى خان\r\nامامقلى بيگ يا امامقلى خان پسر الله‌ورديخان قوللر آقاسى از سرداران و حاكمان مشهور ايران در دورهء صفويه .\r\n\r\nامامقلى خان\r\nامام قلى بيگ ، پسر الله‌وردى خان و از مادرى گرجى بود . پس از آنكه پدرش از جانب شاه عباس به امير الامرايى فارس و سپهسالارى ايران منصوب شد و لقب الله‌وردى خان گرفت . او نيز با پدر به فارس رفت .\r\nدر سال 1010 ه . ق . هنگامى كه پدرش با شاه عباس در خراسان بود لشكر به جزاير بحرين فرستاد و آن جزاير را كه تا آن زمان در قلمرو حكومت هرمز ، و در دايرهء نفوذ دولت پرتقال بود ، در اواسط ماه رمضان آن سال گرفت و چون در همان سال حكومت مستقل لار به دست الله‌وردى خان منقرض گرديد و آن ولايت نيز ضميمه فارس شد . شاه عباس حكومت آنجا را هم به امام قلى خان سپرد و مقام امير ديوانى را نيز بر منصبهاى او اضافه كرد . پس از مرگ الله‌وردى خان شاه امير الامرايى فارس و سپهسالارى ايران را به امام قلى خان سپرد . وى در سال 1031 هجرى قمرى ، به فرمان و اجازهء شاه عباس ، جزاير قشم و هرمز را از پرتقاليان گرفت و از مغرب تا حدود بندر بصره پيش رفت ، به طورى كه سراسر خاك فارس و كهگيلويه و لارستان و بنادر جنوب و تمام جزاير خليج در دايره حكمروايى و تسلط وى بود . شاه عباس با امام قلى خان بسيار صميمى بود و به‌همين جهت يكى از زنان حرم خود را به او بخشيده بود و آن هنگامى كه به خانهء امام قلى خان كه حاكم فارس بود رفت آبستن بود و پس از شش ماه پسرى آورد كه فرزند امام قلى خان معرفى شد . ولى در حقيقت از شاه عباس به‌وجود آمده بود .\r\nپس از مرگ شاه عباس ، شاه صفى به سلطنت رسيد و چون از نفوذ امام قلى خان بيم فراوان داشت با حيلت او را به قزوين فراخواند و در آنجا ابتدا به مهربانى از آنان پذيرايى به عمل آورد ، ولى شبانه توسط جلاد فرزندان امام‌قلى خان را سر بريد و سرهاى بريده را نزد پدر فرستاد و خود سردار را هم به توسط دامادانش به قتل رسانيد . امام قلى خان 52 فرزند داشت كه همگى كشته يا كور شدند .\r\n\r\n","description":"","footnote":"","page_name":" 132 ","page_number":134},
  {"content":"\r\n\r\n\r\nامامقلى قرقلوى افشار\r\nپدر نادر شاه كه داراى دو پسر بود : نادر قلى و ابراهيم . نادر قلى بعدها نادر شاه و قهرمان و فاتح آسياى ميانه و خاور نزديك و هندوستان گرديد .\r\nابراهيم از طرف برادر ملقب به ظهير الدوله و در سال 1148 ه . ق . والى آذربايجان و قفقاز شد و در سال 1152 ه . ق . پس از پنج سال حكومت در جنگى كه با لزگيهاى داغستان نمود كشته شد . شغل امامقلى را پوستين‌دوز نوشته‌اند .\r\n\r\nامامقلى ميرزاى افشار\r\nاز شاهزادگان افشار ؛ پسر كهتر نادر شاه افشار . در آخر عمر نادر شاه او را با برادر ديگرش نصر الله ميرزاى افشار به قلعهء كلات فرستاد . عليقلى خان ، كه بعد لقب عادلشاه و عليشاه يافت به داعيهء سلطنت برخاست و كس به تسخير كلات فرستاد . و آن دو برادر درصدد فرار برآمدند ، اما دستگير شدند و به امر عادلشاه در مشهد كور و سپس كشته شدند .\r\n\r\nامام مهدى ( عجل الله تعالى فرجه الشريف )\r\nامام مهدى ( عجل الله تعالى فرجه الشريف ) در پانزدهم شعبان سال 255 هجرى قمرى در زمان « معتمد » خليفه عباسى متولد شد . پدر بزرگوارش حضرت امام حسن عسگرى ( ع ) و مادر گرامى آن حضرت « نرجس » بود . امام مهدى ( ع ) شبيه‌ترين مردم است به جدّش پيامبر اكرم ( ص ) . روى مباركش چون ستاره درخشان مىدرخشد و قامتى معتدل و زيبا دارد .\r\nآن حضرت پنج ساله بود كه پدرش امام حسن عسگرى ( ع ) شهيد شد . امام مهدى ( عج ) در پنج سالگى غيبت فرمود و علت غيبت او علاوه بر مصلحت و تقدير خداوند بيشتر به اين واسطه بود كه خلفاى بنىعباس مانند معتمد درصدد قتلش برآمده و جاسوسهايى براى اين كار گماشته بودند . امام دوازدهم را مهدى گويند زيرا خداوند به امر پنهانى و پوشيده هدايتش نموده است و نيز آن حضرت را منتظر نامند .\r\nچون براى مدتى طولانى غيبت مىنمايد و علاقه‌مندان منتظر ظهورش خواهند بود . امام مهدى ( عج ) از سال 260 هجرى قمرى تا سال 329 هجرى قمرى غيبت صغرى را آغاز نمود و در طول اين غيبت عده‌اى به نام نمايندگان خاص آن حضرت با مردم ارتباط داشتند و پيامهاى امام ( عج ) را به مردم مىرساندند . حضرت مهدى ( ع ) كسى است كه جريان تاريخ زندگى را تغيير مىدهد و آن را براساس ريشه‌كن كردن ظلم و جور بنا مىنهد . حضرت مهدى ( عج ) هنگام ظهور ، در مكه ظهور مىكند و بر كعبه تكيه نموده و خطبه مىخواند و 313 نفر از ياران مخصوص آن حضرت در همانجا به آن حضرت مىپيوندند .\r\n\r\nامامى - حسين : - حسين امامى\r\n\r\nامان الله خان افغان\r\nمتوفى 1137 ه . ق . از رؤساى افغان . با محمود افغان در محاصره و تصرف اصفهان همراه بود . در موقع محاصرهء اصفهان ، وى قافله لارستان را كه آذوقه به اصفهان مىآورد غارت كرد ، اما مورد دستبرد اهالى نواحى اصفهان واقع شد و عده‌اى از همراهان او اسير شده و به قتل رسيدند . پس از تسخير اصفهان ، امان الله خان با 5 هزار نفر جهت دفع شاه طهماسب دوم صفوى به قزوين رفت . طهماسب از قزوين خارج شد و امان الله قزوين و قم و كاشان را گرفت . بعدها\r\n\r\n","description":"","footnote":"","page_name":" 133 ","page_number":135},
  {"content":"\r\n\r\nامان الله خان از محمود رنجيد و با او همكارى نمىنمود و كارشكنى مىكرد . اشرف افغان چون به‌جاى محمود به سلطنت نشست امان الله خان را هلاك كرد .\r\n\r\nامّ جعفر\r\nقرن دوم هجرى ، مادر جعفر ( حدود 150 - 187 ق . ) و فضل ( 148 - 198 ق . ) و همسر يحيى برمكى ( - 190 ق . ) . برمكيان از خاندانهاى ايرانى بودند كه وزارت خلفاى عباسى را بر عهده داشتند .\r\nفضل و جعفر در دربار هارون الرشيد ( 170 - 193 ق . ) خليفه عباسى ، نفوذ و قدرت فراوانى داشتند و حكومت ولايات متعدد و پهناورى در ايران در دست آنان بود .\r\nهارون بدانان بدگمان شد و فضل و جعفر را كشت ، يحيى و سه پسر ديگرش توقيف شدند و اموال و داراييهاى آنان مصادره گرديد . ام جعفر ، همسر يحيى و مادر جعفر و فضل ، از اوج ثروت و مكنت و شكوه به زير آمد و به فقر و ذلت گرفتار شد . يكى از بزرگان آن زمان گويد كه روز عيد قربان به ديدار مادرم رفتم .\r\nپيرزنى سخنور و محترم را در نهايت افسردگى ديدم .\r\nمردى مرا امر به اكرامش نمود و گفت كه مادر جعفر برمكى است .\r\nوى خطاب به من گفت : پسرم ، دنيا ، لباسى است عاريتى كه مالكش از تن بيرون كرده و رد نمايد . از عجايبى كه ديده بود سؤال شد . گفت : عجب آنكه در حال زندگانى پسرم در ايام عيد ، چهارصد كنيز در برابرم مىايستادند ، باز گلايه‌مند بودم كه پسرم در ايفاى حقوق مادرى كوتاهى مىكند ، اما اكنون در اين عيد تمام آرزويم اين است كه دو تا پوست گوسفند قربانى داشته باشم كه يكى را فرش و ديگرى را لحاف خود نمايم . پس بىاندازه اندوهگين شد و گريست و پانصد درهم به او بخشيدم . به حدى خوشحال شد كه نزديك بود بميرد .\r\n\r\nامراى آل بويه و زمان امارت هريك\r\n( تاريخ براساس هجرى قمرى است )\r\n\r\nالف - ديالمهء فارس\r\n1 - عماد الدوله ابو الحسن على بن بابويه ( 320 - 338 ) .\r\n2 - عضد الدوله و تاج الملة ابو شجاع پناه خسرو پسر ركن الدوله ( 338 - 372 ) .\r\n3 - شرف الدوله ابو الفوارس شيرذيل پسر عضد الدوله ( 379 - 388 ) .\r\n4 - صمصام الدوله ابو كاليجار مرزبان پسر عضد الدوله ( 379 - 388 ) .\r\n5 - بهاء الدوله ابو نصر پسر عضد الدوله ( 388 - 403 ) .\r\n6 - سلطان الدوله ابو شجاع پسر بهاء الدوله ( 403 - 415 ) .\r\n7 - عماد الدوله ابو كاليجار مرزبان پسر سلطان الدوله ( 415 - 440 ) .\r\n8 - ملك رحيم ابو نصر خسرو فيروز پسر ابو كاليجار مرزبان ( 440 - 447 ) .\r\n\r\nب - ديالمهء عراق و خوزستان و كرمان\r\n1 - معز الدوله ابو الحسن احمد بن بويه ( 320 - 356 ) در عراق و خوزستان و فارس و كرمان .\r\n2 - عز الدوله بختيار پسر معز الدوله ( 356 - 367 ) در عراق و خوزستان و فارس و كرمان .\r\n3 - عضد الدوله ابو شجاع پسر ركن الدوله ( 367 - 372 ) در عراق و خوزستان و فارس و كرمان .\r\n\r\n","description":"","footnote":"","page_name":" 134 ","page_number":136},
  {"content":"\r\n\r\n4 - شرف الدين ابو الفوارس شيرذيل پسر عضد الدوله در عراق و خوزستان و فارس و كرمان .\r\n5 - بهاء الدوله ابو نصر پسر عضد الدوله ( 379 - 403 ) در عراق و خوزستان و فارس و كرمان .\r\n6 - سلطان الدوله ابو شجاع پسر بهاء الدوله ( 403 - 412 ) در عراق و خوزستان و فارس .\r\n7 - مشرف الدوله ابو على پسر بهاء الدوله ( 412 - 416 ) در عراق .\r\n8 - ابو طاهر جلال الدوله پسر مشرف الدوله ( 416 - 435 ) در عراق .\r\n9 - ابو كاليجار مرزبان پسر سلطان الدوله ( 435 - 440 ) در فارس از 415 و در كرمان از 419 و در عراق از 435 به بعد .\r\n10 - ملك رحيم پسر ابو كاليجار ( 440 - 447 ) در عراق .\r\n11 - قوام الدوله ابو الفوارس پسر بهاء الدوله ( 403 - 419 ) كرمان .\r\n12 - ابو منصور فولادستون پسر ابو كاليجار ( 440 - 448 ) كرمان ( از 419 تا 440 كرمان ضميمهء فارس بوده ) .\r\n\r\nج - ديالمهء رى و اصفهان و همدان\r\n1 - ركن الدوله ابو على حسن بن بويه ( 320 - 336 ) در تمام عراق عجم و كرمانشاه .\r\n2 - مؤيد الدوله ابو منصور بويه پسر ركن الدوله ( 366 - 373 ) در اصفهان و از 369 در رى و همدان و گرگان و قسمتى از طبرستان .\r\n3 - فخر الدوله و ابو الحسن على پسر ركن الدوله ( 366 - 387 ) در رى و همدان و از 373 مالك ولايات مؤيد الدوله .\r\n4 - مجد الدوله ابو طالب رستم پسر فخر الدوله ( 387 - 420 ) در رى .\r\n5 - شمس الدوله ابو طاهر پسر ديگر فخر الدوله ( 387 - حدود 412 ) در همدان .\r\n6 - سماء الدوله ابو الحسن پسر شمس الدوله ( حدود 412 - 414 ) در همدان .\r\n\r\nامراى ايلكانى : - جلايريان\r\n\r\nامراى كرت\r\nنخستين امير سلسله « ملك شمس الدين محمد » است كه جد مادرى او ركن الدين بوده و از اين‌رو نسبش از طرف مادر به امراى غور مىرسيد . شمس الدين محمد ابى بكر كرت طرف توجه منكوقا آن گشت و شهر هرات را مركز اقتدار خود ساخت و گرجستان و سيستان را بگرفت . پس از فوت هلاكو با اينكه شمس الدين خدمت قابل توجهى به آباقا خان نمود طولى نكشيد كه خاطر آباقا خان را از او مكدر ساختند و در آخر امر در سال 676 ه . ق . او را مسموم نمودند .\r\n\r\nامرتات\r\nبه معنى بقاى ابدى در دين زرتشت .\r\n\r\nامّ سلمه\r\nقرن سيزدهم هجرى . گلين خانم از زنان خوشنويس بود . وى دختر چهارم فتحعلى شاه قاجار ( 1212 - 1250 ق . ) و برادر تنى محمد على ميرزا دولتشاه و همسر پسر عمويش زين العابدين خان بود .\r\nگلين خانم خوشنويسى را از استادان اين فن از جمله آقا زين العابدين اصفهانى و حاج على آقا فراگرفت و خط نسخ را با مهارت تمام مىنوشت . مجموعه نفسى از\r\n\r\n","description":"","footnote":"","page_name":" 135 ","page_number":137},
  {"content":"\r\n\r\nكتابهاى دعا و قرآن به خط او در آستانه‌هاى مقدس مشهد و كربلا و نجف و نيز در قصر گلستان و كتابخانه ملك در تهران موجود است . از جمله آنها يك جلد قرآن و يك جلد دعاى كميل در كتابخانه قصر گلستان بوده است .\r\n\r\nامشاسپند\r\nبه معناى جاودان مقدس ، در دين زرتشتى . عنوان هفت فرشتهء ارجمند و مقرب : بهمن ، ارديبهشت ، شهريور ، اسپندارمذ ، خرداد ، امرداد . در آغاز پيدايش زردشت ، در رأس اين شش سپنتامينو ( خرد مقدس ) قرار داشت ، بعدها به‌جاى او اهورامزدا را قرار دادند و گاهى نيز به‌جاى اهورامزدا سروش را جاى دادند .\r\n\r\nامشاسپندان\r\nقدوسيان يا مقدسين فناپذير كه تحت امر اهورامزدا هستند ( در دين زرتشت ) .\r\n\r\nامّ كلثوم روغنى قزوينى\r\nحدود ( 1243 - 1320 ق . ) از زنان مجتهد ، محدث و نيكوكار . وى دختر شيخ كريم روغنى از فضلا و مدرسين قزوين بود . او علوم اسلامى را از علماى مدرس قسمت زنانه مدرسه صالحيه قزوين فراگرفت و سپس در درس فقه و اصول شيخ محمد صالح برغانى ( - 1270 / 1275 ق . ) و شهيد ثالث ، شيخ محمد تقى برغانى ( - 1264 ق . ) و پدرش حضور يافت . وى به همراه خانواده‌اش به كربلا و نجف مهاجرت كرد و در درس علماى بزرگ اين شهر حاضر شد . در جوانى با شيخ ابراهيم زنجانى ازدواج كرد و داراى چهار فرزند شد كه همگى آنها از علما و فضلاى عصر خود بودند .\r\n\r\nامّ كلثوم كوكبى\r\nنيمه دوم قرن دوم هجرى . پدرش اسحاق كوكبى ، از سادات شيعه و از جاسوسان هارون الرشيد ( 170 - 193 ق . ) خليفه عباسى بود . اسحاق بر ضد بنى هاشم و علويان جاسوسى مىكرد و بسيارى از آنها به همين دليل به شهادت رسيدند . اما سرانجام هارون به اسحاق هم بدگمان شد و او را به زندان انداخت و در همانجا درگذشت . دخترش ام كلثوم كه تحت تعقيب بود به ايران فرار كرد و به شيراز آمد و در خانه‌اى پنهان گرديد و به عبادت مشغول شد . ولى جاسوسان خليفه به كمك دشمنان او كه در دمشق بودند ، مخفيگاه او را پيدا كردند و درصدد دستگيرى او برآمدند . وى هنگام فرار از دست مأموران به چاه افتاد يا شايد از بيم دستگيرى اقدام به اين كار كرد . از آن پس اين چاه نزد مردم شيراز مكان مقدسى به شمار رفت و بسيارى از عرفا و زهّاد و بزرگان در جنب مدفن او دفن شدند .\r\nشيخ احمد بن حسين ، چند تن از اتابكان فارس ، از جمله منكوبرس ، بزابه و همسرش ، آبش خاتون ، سعد بن زنگى و پسرش ابو بكر بن سعد بن زنگى در آنجا مدفونند . شيخ احمد بن حسين ( - 367 ق . ) از عابدان و زاهدان معروف شيراز مدتى خادم بقعه ام كلثوم بود و پس از مرگ در همانجا دفن شد .\r\n\r\nاملش\r\nناحيه كوهستانى جنوب غربى خزر . اشياء متعددى در آن پيدا شده كه متعلق به قرون 9 و 8 پ . م . است .\r\n\r\nامويان\r\nامويان يا بنى اميه از نسل اميه دختر عبد شمس قرشى بودند و پس از خلفاى راشدين ( 40 ه . )\r\n\r\n","description":"","footnote":"","page_name":" 136 ","page_number":138},
  {"content":"\r\n\r\nحكومت نود و دو ساله‌اى را بر قلمرو گستردهء اسلام آغاز كردند . شمار خلفاى اموى چهارده تن و بنيانگذار سلسلهء مزبور ، معاويه پسر ابو سفيان است .\r\n\r\nامرا و مدت خلافت امويان\r\n( تواريخ هجرى قمرى است ) 1 - معاوية بن ابى سفيان . ( از 41 تا 60 )\r\n2 - يزيد بن معاويه . ( از 60 تا 64 )\r\n3 - معاوية بن يزيد . ( از 64 ( شش ماه ) )\r\n4 - مروان بن الحكم . ( از 64 تا 65 )\r\n5 - عبد الملك بن مروان . ( از 65 تا 86 )\r\n6 - وليد بن عبد الملك . ( از 86 تا 96 )\r\n7 - سليمان بن عبد الملك . ( از 96 تا 99 )\r\n8 - عمر بن عبد العزيز بن مروان . ( از 99 تا 101 )\r\n9 - يزيد بن عبد الملك . ( از 101 تا 105 )\r\n10 - هشام بن عبد الملك . ( از 105 تا 125 )\r\n11 - وليد بن يزيد بن عبد الملك . ( از 125 تا 126 )\r\n12 - يزيد بن وليد بن عبد الملك . ( از 126 ( 5 ماه و 12 روز ) ) .\r\n13 - ابراهيم بن وليد بن عبد الملك . ( از 126 ( 70 روز ) ) .\r\n14 - مروان بن محمد بن مروان . ( از 126 تا 132 )\r\n\r\nامير احمد نباكتى : - نباكتى\r\n\r\nامير ارجمند - ليلى : - ليلى\r\n\r\nامير ارجمند\r\n\r\nامير اسد الله علم : - علم\r\n\r\nامير اصلان خان قرخلو\r\n( متوفى 1161 ه . ق . ) از دلاوران و شجاعان روزگار و از سرداران و امراى افشار . وى عمه‌زادهء نادر شاه بود ، و از جانب شاه يك چند سردار آذربايجان شد . بعد از قتل نادر و به هنگام ظهور عادلشاه افشار به سبب ترسى كه از عادلشاه داشت . به مدعى او ابراهيم خان پيوست . اما پس از دفع عادلشاه داعيهء استقلال يافت و به آذربايجان رفت . ابراهيم شاه به دفع او لشكر به تبريز برد ، و با او جنگ نمود . امير اصلان به قراجه داغ فرار كرد ، اما در آنجا به وسيلهء كاظم خان او را كشت . امير اصلان خان را پسرى بود به نام شرف خان كه شاه سليمان دوم صفوى در دورهء سلطنت كوتاه خويش چند روزى او را به‌جاى مير علم خان خزيمه ، وكيل السلطنه نمود .\r\n\r\nامير الامراء\r\nعنوان و لقب مخصوص بزرگترين امراى دولت عباسيان در دورهء ضعف و انحطاط خلفاى عباسى .\r\nاولين كسى كه اين عنوان را در دوره عباسيان يافت ابن رائق بود كه از طرف خليفه راضى عباسى اين عنوان به او تفويض شد ، و او بر دستگاه خلافت استيلاى تمام يافت ، و بعد از او ناصر الدين حمدانى در عهد خليفه متقى اين عنوان را يافت ، و بعد از آن امراى ديلمى آل بويه عنوان امير الامراء را به خود اختصاص دادند .\r\n\r\nاميرانشاه سلجوقى\r\n( اميرانشاه ابن قاورد ) شاهزادهء سلجوقى از سلاجقهء كرمان ، پسر قاورد . در زمان امارت پدر در سيستان فتوحاتى نمود . در 465 ه . ق . پدر و برادرش به دست سلطانشاه اسير شدند . و او را نيز در حبس كور كردند .\r\n\r\n","description":"","footnote":"","page_name":" 137 ","page_number":139},
  {"content":"\r\n\r\n\r\nامير اولوس\r\nدر حكومت مغول اولوس يك واحد ادارى نظامى بود و امير اولوس ضمن ساير اختيارات خود حق قضاوت هم داشت . « وى در هفته دو روز به اتفاق وزرا و قضات و اعيان حوزه حكومتى خود به رسيدگى به قضايا مىپردازد و دعاوى را بر طبق قوانين شريعت و معدلت و انصاف و قواعد ياسا قطع مىنمايد » . امير اولوس حق اجراى مجازات مقرر را نيز داشت .\r\n\r\nامير بهادر جنگ\r\nلقب و شهرت حسين پاشا خان قراباغى متوفى 1336 ه . ق . از امرا و درباريان مظفر الدين شاه و محمد على شاه قاجار و از مخالفين مشروطيت ، در زمان مظفر الدين شاه رئيس كشيكچيان خاصه بود . در واقعهء تحصن علما در حضرت عبد العظيم ، كه وى براى ارضاء و اسكات و استمالت آنها بدانجا رفت ، در مقابل اسائهء ادب آنها نسبت به مظفر الدين شاه برآشفت و در مقام اثبات شاهدوستى خويش نيز غش كرد ، و پس از آن همهء عمر با مشروطيت مخالفت ورزيد . محمد على ميرزا پس از جلوس باوجود سفارشات پدرش او را از رياست كشيكخانه خلع نمود ، اما چندى بعد وى دوباره به دربار نزديك شد ، و شاه ديگربار او را به كار سابق گماشت . به مرور ايام به وزارت جنگ منصوب شد ( 1326 ه . ق . ) و عنوان سپهسالار اعظم يافت ، و كم‌كم مقام اول را در دربار به دست آورد و در مخالفت با مجلس و اساس مشروطه و مشروطه‌خواهان جد تمام ورزيد . بعد از فتح تهران به دست مجاهدين ، وى نيز به سفارت روس پناه بود و بعد از خلع محمد على شاه تبعيد گشت . امير بهادر شاهنامهء فردوسى و سه جلد كتاب وسايل را طبع نمود و شاهنامهء طبع او به نام شاهنامهء امير بهادر مشهور است . خود او علاقه‌اى تمام به شاهنامه داشت .\r\n\r\nامير بيك كججى مهردار\r\nخواجه امير بيك كججى مهردار از وزيران شاه طهماسب اول صفوى .\r\n\r\nامير تومان\r\nدر نظام عهد قاجار ، عنوان و درجه‌اى بالاتر از سرتيپ اول و ميرپنج ، و مخصوص عده‌اى از صاحبان عنوان امير الامراء العظام ، و همچنين امتياز و نشان و حمايل مخصوص اين عنوان كه به‌طور افتخارى و تشريفاتى به بعضى از شاهزادگان و حكام درجهء اول و حتى بعضى از سفرا و رجال ايرانى داده مىشده است .\r\nتقسيم‌بنديهايى به نام تومان‌بندى در عهد ناصرى قشون ايران متداول بوده است كه جميع افواج پياده را به ده تومان تقسيم مىكرده‌اند ، و هر تومانى تحت فرمان يك امير تومان ( و گاه يك سرتيپ اول ) بوده و به تفاوت شامل 4 يا بيشتر ( تا 11 فوج ) مىشده است . در آن زمان روى بيرقها غالبا اسم و عدد تومان و افواج نقل مىشده است . تومان لفظ تركى يا مغولى است به معنى ده هزار ، و در عهد مغول امير تومان عنوان اميرى بوده است كه بر 000 ، 10 تن فرماندهى داشته است . در سال 1311 ه . ق . ناصر الدين شاه ، در قانونى كه براى بذل مناصب عاليهء عساكر دولت عليهء ايران وضع نمود ، مقرر شد كه در تمام قشون بيش از هفت نفر امير تومان نباشد ، و در بذل و اعطاى اين منصب و ساير مناصب عاليه مقررات سخت وضع كرد . مع ذلك نه خود ، آن قانون را چندان رعايت كرد ، و نه مظفر الدين شاه در مراعات آن اهتمام نمود .\r\n\r\n","description":"","footnote":"","page_name":" 138 ","page_number":140},
  {"content":"\r\n\r\n\r\nامير شاه حسين اصفهانى\r\nامير شاه حسين اصفهانى ملقب به اعتماد الدوله از وزيران شاه اسماعيل اول صفوى بود . وى در سال 920 هجرى به عنوان وزير اعظم منصوب شده و در اندك مدت به امور كشور تسلط يافت . امير شاه حسين اصفهانى در سال 929 هجرى در بيرون باغ هشت بهشت تبريز به دست مهتر شاهقلى كه از تحويل دادن مالياتهاى دريافتى خوددارى مىكرد به قتل رسيد .\r\n\r\nامير عباس هويدا : - هويدا\r\n\r\nامير عليشير نوايى\r\nامير عليشير نوايى فرزند امير كيچكنه ، در هفدهم رمضان سال 844 هجرى قمرى تولد يافت . وى در كودكى با سلطان حسين بايقرا هم‌درس و هم‌مكتب بود و بعدها به وزارت وى منصوب گرديد . وى صاحب آثار و تأليفاتى نظير مجالس النفائس ، خيرة الابرار ، سد سكندرى ، خمسة المتحيرين ، فرهاد و شيرين ، مجنون و ليلى و تواريخ مىباشد . امير عليشير در اشعار تركى نوايى و در فارسى فانى يا فنايى تخلص مىكرد . فوت او در روز پنجشنبه دوازدهم جمادى الثانى سال 906 هجرى قمرى اتفاق افتاد .\r\nامير عليشير نوايى ممدوح جامى و دولتشاه سمرقندى بوده است .\r\n\r\nامير عليشير نوايى\r\nنظام الدين معروف به امير عليشير نوايى معروفترين و كاردانترين و دانشمندترين وزير دوره تيمورى است . وى در سال 844 هجرى در هرات ( يا در نواى مازندران ) متولد شد . پدر او حاكم سبزوار بود .\r\nپس از مرگ شاهرخ براى حفظ جان خود راه فرار در پيش گرفت و كودك بااستعداد خود را همراه برد . اين كودك ايام طفوليت را در مصاحبت حسين ميرزا بايقرا در مشهد گذرانيد و بدين علت رشتهء دوستى اين دو نفر هيچ‌گاه از هم نگسست تا زمانى كه حسين ميرزا بايقرا به هرات مسلط شد و قدرت و حكومت يافت . در اين هنگام امير عليشير نوايى به خدمت او شتافت و در دربار سلطان حسين ميرزا مقام و موقعيت مهمى كسب كرد . در سال 876 هجرى به امارت ديوان خاصه منصوب شد و شغل مهردارى به وى واگذار گرديد . در سال 892 هجرى سلطان حسين بايقرا حاكم استرآباد را كه مردى ستم‌پيشه بود از كار بر كنار كرد و امير عليشير نوايى را به حكومت استرآباد برگزيد . در مدت يك سالى كه نوايى به كار حكومت استرآباد اشتغال داشت با مردم به عدل و داد رفتار كرد و سپس از اين كار استعفا داد . در مرتبه اول استعفاى او قبول نشد ، ولى پس از چند ماه بار ديگر امير عليشير از كار حكومت كناره گرفت و عزلت اختيار كرد . وى به هدايت عبد الرحمن جامى به طريقهء دراويش نقشبنديه گرويد .\r\nدر ايجاد مدارس و محافل علمى در خراسان تلاش فراوان نمود . در حدود سيصد و هفتاد مسجد و مدرسه و صومعه و ديگر اماكن خيريه در خراسان به تنهايى بنا كرد و يا تعمير و مرمت نمود .\r\n\r\nاميركبير\r\nميرزا تقى خان كه به سبب حسن كفايت و لياقتى كه داشت به لقب اتابك اعظم به صدارت ناصر الدين شاه برگزيده شد و بعد به لقب اميركبير ملقب گرديد .\r\n( تولد حدود سالهاى 1210 تا 1214 ه . ق . ) اميركبير از افتخارات ايران بود كه در آغاز سلطنت ناصرى در محيط آشفته و تشنج سياسى و فتنه‌ها و قيامها و\r\n\r\n","description":"","footnote":"","page_name":" 139 ","page_number":141},
  {"content":"\r\n\r\nشورشهاى گوناگون آن روزگار ، در جهت بهبود وضعيت سياسى ، اقتصادى و فرهنگى ايران كوشيد و ميرزا تقى خان اميركبير\r\nاصلاحات مهمى را انجام داد كه پايهء رشد و توسعه امور فرهنگى ، مالى ، نظامى ايران گرديد . از كارهاى وى مىتوان تأسيس دار الفنون ، تأسيس روزنامه و كارخانه‌هاى گوناگون و اصلاحات ادارى و مالى را ذكر كرد . وى پس از دسيسهء بدخواهان و حسب الامر ناصر الدين شاه در 14 ربيع الاول 1268 در حمام فين كاشان به قتل رسيد .\r\n\r\nامير نويان\r\nعنوان و درجه‌اى نظامى بالاتر از امير تومان و سردار در نظام عهدنامهء ناصرى و نيز امتياز و نشان و حمايل مخصوص اين عنوان كه گاه به‌طور افتخارى و تشريفاتى به بعضى از شاهزادگان داده مىشده است .\r\n\r\nامير وجيه الدين مسعود\r\nوى مردى ديندار و باتقوا و خداشناس و ضعيف‌نواز بوده و چون بر اريكه قدرت قرار گرفت حمايت از تشيع و دفاع از حق را در رأس برنامه دولت خويش قرار داد . شاعر سربه‌داران ، ابن يمين ، در ديوان خود از وجيه الدين مسعود با عنوان « سلطان وجيه دولت و دين » ياد مىكند .\r\nاعمال و رفتار وجيه الدين مسعود او را فردى سياستمدار نشان مىدهد ، كه براى افزايش محبوبيت خود در ميان مردم و استحكام پايه‌هاى دولت به آزادى شيخ حسن جورى كوشيد . در ؟ ؟ ؟ صورتىكه عبد الرزاق توجهى به اين امر نداشت . در سرگذشت حسن جورى ياد شد كه او در قلعه طاق يازر زندانى بود و طرفداران او بخصوص دولت سربه‌دارى در پى آن بودند كه او را از زندان آزاد كنند و چنان نيز كردند .\r\nبا آزادى شيخ حسن و اتئلاف او با امير وجيه الدين مسعود ، سربداران قويتر شدند و بر شمار طرفدارانشان افزوده گشت . آنان رهبر معنوى نيز يافتند و براى گسترش سرزمين و از ميان بردن مخالفان و صدور انقلاب خويش اقدام كردند . نخست با دولت جانى قربانى درگير شده و با شدت علاقه و ايمان سربه‌داران نيشابور را از دست آنان رها كردند .\r\nارغونشاه از نيشابور به طوس عقب نشست و سپاهش به علت سردرگمى به كلى تار و مار گرديد . در نتيجهء اتحاد نيروى ايمان و معنوى درويشان جوريه و نيروى نظامى سربه‌داريه قسمت بزرگى از سرزمين خراسان در دست امير وجيه الدين مسعود قرار گرفت .\r\nدشمنان سربه‌داران به اهميت اين قدرت نوپا به خوبى پى برده بودند و مىدانستند كه نيروى معنوى و ايمانى شيخيان به سربه‌داران اين جرئت و شهامت را\r\n\r\n","description":"","footnote":"","page_name":" 140 ","page_number":142},
  {"content":"\r\n\r\nداده است ، سعى در براندازى آن كردند . در اين مورد امير محمد بيگ پسر ارغونشاه نامه‌اى به شيخ جورى نوشته و شيخ را در دخالت در امور دنيوى نكوهش مىكند و جواب شيخ حسن نيز از نظام حاكم در اين دوره بازگويى مىكند ، اگرچه تفرقه‌اندازى اثر فورى نداشت ولى در جريانهاى بعدى بىتأثير نبود .\r\nشكست ارغونشاه ساير امراى حاكم در خطه خراسان را به وحشت انداخت و آنان را جهت اتحاد و براندازى سربه‌داران به انديشه واداشت . البته موفقيت عمدهء سربه‌داران به علت درگيريهاى سپاهيان خراسان در جريانات سياسى ساير نقاط از آن جمله آذربايجان بوده است . زيرا در اين زمان متحد ارغونشاه ، يعنى طغاى تيمور خان و برادرش امير على گاون درگير با مسئله آذربايجان بودند . بنابراين طغاى تيمور نتوانست به كمك متحدش ارغونشاه بشتابد و چون از اين قضيه فارغ شد خود را به جنگ سربه‌داران آماده ساخت .\r\nطغاتيمور با امير ارغونشاه و امير على گاون به جنگ سربه‌داران رفتند و در جنگى كه در كنار آب گرگان اتفاق افتاد ، على گاون كشته شد و طغاتيمور خان و ارغونشاه هريك به گوشه‌اى متوارى گشتند و سرزمينهاى تازه‌اى چون : جاجرم ، جرجان ، دامغان ، سمنان ، اسفراين و بسطام به تصرف سربه‌داران درآمد و سربه‌داران ، تنها قدرت خراسان شناخته شدند و اين دولت شيعى با دولت سنى آل كورت در خطّه خراسان همجوار گشت و اختلاف مذهب ، آنان را روياروى هم قرار داد .\r\n\r\nامين\r\nاز خلفاى عباسى فرزند هارون كه او در زمان حيات خود ، پسر خويش محمد ملقب به امين را كه مادرش زبيده نوادهء منصور بود ، جانشين خويش قرار داد ( 173 ه . ) با آنكه پسر ديگرش عبد الله ملقب به مأمون بزرگتر از محمد بود ، ولى چون مادرش كنيز بود ، او را وليعهد امين قرار داد . پس از مرگ وى امين ، جانشين او شد و پنج سال خلافت كرد . وى برادرش مأمون را از ولايتعهدى خلع كرد . مأمون در آن زمان در خراسان امارت داشت و به كمك ايرانيان بر برادرش امين قيام كرد . سرانجام طاهر بن حسين ذو اليمينين را به بغداد فرستاد و او خليفه را كشت و سر او را براى مأمون به خراسان فرستاد ( 25 محرم 198 ه . ) .\r\n\r\nامين احمد رازى\r\nصاحب تذكره‌اى است موسوم به هفت اقليم كه در زمان سلطنت شاه طهماسب به رشتهء تحرير در آورده است .\r\n\r\nامين التجار\r\nلقبى كه در عصر قاجار به بعضى از تجار در شهرهاى مختلف ايران داده مىشد .\r\n\r\nامين الدوله كازرونى\r\nخواجه امين الدوله كازرونى وزير اتابك مظفر الدين تكله بود .\r\n\r\nامين الدين محمود\r\nخواجه امين الدوله محمود برادر خواجه افضل الدين محمد كرمانى از وزيران سلطان حسين ميرزا تيمورى .\r\n\r\nامين السلطان\r\nميرزا على اصغر خان پسر آقا ابراهيم امين السلطان ، در سال 1275 ه . ق . در تهران متولد\r\n\r\n","description":"","footnote":"","page_name":" 141 ","page_number":143},
  {"content":"\r\n\r\nشد . تحصيلات خود را در تهران شروع كرد و مقدمات صرف و نحو عربى و ادبيات فارسى را فراگرفت و مدتى هم به آموختن زبان فرانسه روى آورد .\r\nپدرش از درباريان مقرب ناصر الدين شاه بود و به همين سبب ميرزا على اصغر خان توانست زيردست پدر با رموز كارهاى ادارى آن زمان آشنايى پيدا كند .\r\nوى در آغاز يكى از مشاغل پدر خود را كه رسيدگى به دواب ، از قبيل اسب ، استر و شتر بود اداره مىكرد و چون اين سمت را صاحب جمعى مىگفتند ، وى به صاحب جمع شهرت يافت و در سال 1299 ه . ق . به امين الملك ملقب گرديد .\r\nپس از فوت آقا ابراهيم در سال 1300 ه . ق .\r\nناصر الدين شاه مناصب و لقب امين السلطانى را به ميرزا على اصغر خان واگذار كرد و او ملقب به امين السلطان گرديد . وى علىرغم بدخواهى افرادى همانند اعتماد السلطنه و امين الدوله اعتماد شاه را جلب كرد و توانست در سال 1305 ه . ق . از شاه لقب اتابك اعظم بگيرد و عملا مسئوليت اداره امور كشور را متقبل شود . اين وضعيت تا زمان حيات ناصر الدين شاه ادامه داشت .\r\nدر دورهء مظفر الدين شاه ، امين السلطان نتوانست همانند دوران ناصرى خود را به شاه جديد نزديك كند ، زيرا از يك‌سو با مخالفت نزديكان شاه جديد كه از تبريز با او به تهران آمده بودند روبه‌رو بود و از سوى ديگر افرادى همانند عليقلى مخبر الدوله و عبد الحسين ميرزا فرمانفرما پيش شاه از وى بدگويى مىكردند .\r\nمخالفت انگليسها با او نيز مزيد بر علت شد و در سال 1314 ه . ق . مظفر الدين شاه او را معزول و به قم تبعيد كرد و در حدود دو سال در آن شهر به حالت تبعيد به سر برد تا اينكه در سال 1316 ه . ق . مظفر الدين شاه مجددا فرمان صدارت وى را صادر كرد . در اين دوره از صدارت اعظمى امين السلطان ، دولت ايران چند قرضه خارجى گرفت و امتيازهايى به بيگانگان واگذار شد . قرارداد معروف دارسى نيز در همين زمان منعقد گرديد .\r\nدر سال 1321 ه . ق . امين السلطان عزل شد و به سفر دور دنيا رفت و تا زمان سلطنت محمد على شاه به ايران بازنگشت . محمد على شاه كه از ابتداى سلطنت تمايل داشت امور دولت را به امين السلطان محول كند ، از وى دعوت كرد كه به ايران برگردد و كابينه را تشكيل دهد . امين السلطان پس از ورود به ايران و تشكيل كابينه ، در بين دو قوهء كاملا متضاد قرار گرفت و چون نتوانست خواسته‌هاى افراطى هيچ‌كدام از آنها را تأمين كند ، از ناحيه مجلس متهم به طرفدارى از محمد على شاه و مستبدين و از طرف محمد على شاه متهم به مشروطه‌خواهى شد و در همين گير و دار ، در 21 رجب 1325 هنگام خروج از مجلس شوراى ملى هدف گلوله قرار گرفت و كشته شد . قاتل او يكى از فداييان انجمن تبريز بود .\r\n\r\nامين السلطان\r\nميرزا على اصغر خان امين السلطان ، ملقب به اتابك اعظم ، متوفى سال 1325 ه . ق . از مشاهير رجال و وزراى عهد قاجاريه . وى پسر آقا ابراهيم امين السلطان بود ، و در اواخر عهد ناصر الدين شاه صدر اعظم گرديد ، و نيز چندى در عهد مظفر الدين شاه صدارت داشت و محمد على شاه قاجار نيز او را به اصرار از اروپا خواست ، و به صدارت گماشت اما اين صدارت او طولى نكشيد ، و در شب 22 رجب 1325 ه . هنگام خروج از مجلس ، به سن پنجاه سالگى به قتل رسيد .\r\n\r\n","description":"","footnote":"","page_name":" 142 ","page_number":144},
  {"content":"\r\n\r\n\r\nامين الضرب\r\nحاج حسين آقا امين الضرب تنها پسر حاج محمد حسن امين الضرب كه تمام ثروت خويش را از طريق تقلب در ضرب سكه و به‌جريان انداختن سكه‌هاى مسى ايران در سالهاى هشتاد قرن نوزدهم به دست آورد . بانك شاهنشاهى او را ثروتمندترين مرد ايران مىدانست .\r\n\r\nامينى\r\nعلى امينى فرزند محسن خان امين الدوله در سال 1285 ه . ش . در تهران متولد شد . وى تحصيلات مقدماتى را در تهران به پايان رساند . و پس از اخذ ديپلم عازم عراق شد و چندى در نجف به تحصيل معارف اسلامى پرداخت . سپس جهت ادامه تحصيلات جديد به اروپا رفت و در رشته اقتصاد درجه ليسانس و دكترا گرفت و به ايران بازگشت و از طرف داور . وزير دادگسترى وقت ، به خدمت قضاوت دعوت شد ، اما بعد از چندى به عنوان رئيس گمرك ايران معرفى گرديد . سپس مدير كل وزارت دارايى شد و تا شهريور 1320 اين سمت را حفظ كرد .\r\nامينى قريب يك سال مدير كل گمرك بود . در سال 1321 از طرف قوام ، نخست‌وزير وقت ، به معاونت نخست‌وزيرى برگزيده شد و به همراه او حزب دموكرات ايران را پىريزى كرد . سپس به عنوان نماينده مردم تهران به مجلس شوراى ملى راه يافت .\r\nامينى در كابينه‌هاى على منصور و محمد مصدق به عنوان وزير اقتصاد منصوب گرديد و در كابينه زاهدى به سمت وزير دارايى رسيد و به عنوان رئيس هيئت نمايندگى ايران براى حل مسئلهء نفت انتخاب شد .\r\nسرانجام امينى پس از استعفاى كابينه اول جعفر شريف امامى ، از طرف شاه به عنوان نخست‌وزير معرفى شد و در 16 ارديبهشت 1340 كابينه خود را به مجلس معرفى كرد .\r\nبزرگترين مشكل امينى در دوران نخست‌وزيرى مسئله كسرى بودجه كشور بود . وى براى حل اين مشكل تلاش زيادى نمود . امينى با مسافرت به كشورهاى خارجى سعى در جلب حمايت و كمك آنها داشت ، ولى هيچ‌كدام از كشورها نخواستند او را از لحاظ مالى كمك كنند . از طرفى تلاش امينى به منظور تعديل بودجه ارتش جهت توازن بودجه كشور با مخالفت شاه روبه‌رو شد و اختلافات اين دو را عميقتر كرد . انتشار اين خبر توسط شاه موجب شد كه افسران ارتش به امينى بدبين شوند و حتى عده‌اى از آنها تصميم به از بين بردن رئيس دولت گرفتند .\r\nسرانجام دولت امينى به علت كارشكنىهاى شاه و وابستگان دربار و عدم همكارى دوستان آمريكايى وى . پس از چهارده ماه ، در تير ماه 1341 سقوط كرد .\r\nاز جمله وقايع دوره صدارت امينى مىتوان به طرح اصلاحات ارضى و تحديد مالكيت ، فرار سپهبد تيمور بختيار از ايران ، فوت آيت الله كاشانى و تشكيل سازمان اوپك اشاره كرد .\r\n\r\nكابينهء دكتر على امينى\r\n1 . وزير دادگسترى : نور الدين الموتى .\r\n2 . وزير امور خارجه : حسين قدس نخعى - عباس آرام .\r\n3 . وزير كشور : سپهبد صادق امير عزيزى .\r\n4 . وزير جنگ : سپهبد على اصغر نقدى .\r\n5 . وزير دارايى : عبد الحسين بهنيا .\r\n6 . سرپرست وزارت گمركات : عبد الحسين بهنيا .\r\n\r\n","description":"","footnote":"","page_name":" 143 ","page_number":145},
  {"content":"\r\n\r\n7 . وزير فرهنگ : محمد درخشش .\r\n8 . وزير راه : مهندس جمال گنجى .\r\n9 . وزير بهدارى : دكتر عبد الحسين طبا .\r\n10 . وزير بهدارى : دكتر ابراهيم رياحى .\r\n11 . وزير پست و تلگراف و تلفن : مهندس هوشنگ سميعى .\r\n12 . وزير بازرگانى : جهانگير آموزگار .\r\n13 . وزير كشاورزى : دكتر حسن ارسنجانى .\r\n14 . وزير كار : عطاء الله خسروانى .\r\n15 . وزير صنايع و معادن : مهندس غلامعلى فريور - مهندس تقى سرلك .\r\n16 . وزير مشاور و سرپرست امور اقتصادى : دكتر على اصغر پور همايون .\r\n17 . وزير مشاور : هادى اشترى - ناصر ذوالفقارى - دكتر تقى نصر .\r\n\r\nانبار\r\nاز مناطق مهم مرزى ايران در حاشيهء صحراى عربستان ، كه از لحاظ سياست جنگى ايران با روم هم داراى اهميت فراوان بود ، شهر انبار بود كه منطقهء گسترده‌اى را دربر مىگرفت . اين شهر در فاصلهء ده تا دوازده فرسخى شمال غربى تيسفون پايتخت ساسانى قرار داشت و از شهرهاى استوار و شناخته شدهء ايران در كنارهء غربى فرات و در حاشيهء صحرا و مرز روم بود ، و گذشته از جنگهاى عربى در جنگهاى ايران و روم هم بارها نام آن برده شده است . در نوشته‌هاى رومى اين شهر به نام « پريساپور » خوانده شده . اين لفظ شكل يونانى - رومى نام اصل اين شهر است كه فيروز شاپور بوده ، و اين نام از آن رو بر اين شهر نهاده شده كه آنجا را شاپور دوم ( 379 - 309 م . ) آباد كرده و بر استحكامات آن افزوده و به يادگار پيروزيهايش بر روم آن را پيروز شاپور ناميده بود . ولى با اين حال باز به‌تدريج نام انبار بر آن غلبه يافته و بيشتر به اين نام خوانده مىشد و اين نام بدان سبب بوده كه آنجا مركز انبار كردن خواربار و علوفه و جنگ‌افزار و ساير نيازمنديهايى بود ، كه در جنگ و صلح و بيشتر در جنگها مورد استفاده بوده است .\r\n\r\nانباردارباشى\r\nدر دولت قاجاريه نگهدارى و ذخيره خواربار و مواد غذايى با وى بوده است .\r\n\r\nانبار گبد\r\nيكى از مراتب بسيار مهم دولت ساسانى بود كه سرپرستى و رياست بر انبارهاى كشور مىنموده است و يكى از مناصب عاليه نظامى به شمار مىرفته و جز از خاندانهاى ممتاز هفت‌گانه كسى نمىتوانسته عهده‌دار آن شود ، و آن هم مانند برخى از مناصب بزرگ در خاندانهايى موروثى بوده است . اهميت اين منصب از اهميت كارى كه بر عهدهء صاحب آن بوده سرچشمه مىگرفته ، چون وى وظيفه داشته كه پيوسته حتى در زمان صلح انبارها را آنچنان از هر لحاظ آماده و انباشته نگاه دارد كه اگر جنگى هم هرچند ناگهانى پيش آيد در كمترين مدت بتواند به تجهيز سپاه و تأمين احتياجات آنها بپردازد و در تمام دوران جنگ هم همچنان نياز ميدانهاى جنگ و جنگاوران را برآورد .\r\n\r\nانجمن بو على سينا\r\nپس از انحلال لژ همايون ( پهلوى ) و باشگاه حافظ وابسته به آن ، انجمن بو على سينا نخستين انجمن فراماسونرى وابسته به فراماسونهاى فرانسه توسط كارگردانان لژ مولوى در تهران در هفته اول ( فروردين )\r\n\r\n","description":"","footnote":"","page_name":" 144 ","page_number":146},
  {"content":"\r\n\r\n1338 ه . ش . تشكيل شد .\r\n\r\nانجمن سقراط ( دموله يا دمولاى )\r\nسازمان فراماسونرى به‌خاطر استمرار طريقت ماسونى در خانواده ماسونها ، تشكيلات جنبى براى جلب و جذب فرزندان ، همسران ماسونها و ساير جوانان مستعد تحت عنوان « طريقت دمولاى » يا « دموله » تأسيس كرد . اين طريقت در سال 1919 م .\r\nتوسط فرانك اس لند در كانزاس سيتى ايجاد شد . اين تشكيلات بين المللى جوانان بين 12 تا 21 سال را جذب مىنمود و تحت راهنمايى طريقت فراماسونرى قرار مىداد .\r\nهدف شاپيتر مىبايست حداقل 25 عضو داشته باشد و زير نظر يك گروه و يا يك شخص ماسون فعاليت كند .\r\nدر ايران نيز انجمن رأىدارى سقراط ( دموله ) زير نظارت شوراى عالى ، توسط جوانان وابسته به انجمن خواجه نصير طوسى اداره مىشد . رئيس انجمن رأىدارى سقراط در سال 1355 - 1354 ه . ش . حسين دفتريان بوده و عليرضا امير سليمانى نيز از گردانندگان آن به شمار مىروند . پيتر آوانسف فرزند ژرژ آوانسف ، كمال خداپناهى و كامبيز امينى خويى نيز از اعضاى جوان اين طريقت بودند . در ايران شاپيترى با نام  ( Pianerr Chapter )  در رابطه با طريقت دمولاى فعاليت مىكرد .\r\n\r\nانجمن طرفداران حكيم زكرياى رازى ( باشگاه رازى )\r\nاين انجمن از مراكز و كانونهاى تشكيل جلسات و « مهمانيهاى سفيد » و گردهمايى علمى فراماسونهاى ايرانى وابسته به لژ بزرگ اسكاتلند مىباشد . انجمن حكيم زكرياى رازى ابتدا در تاريخ 12 ارديبهشت 1340 ه . ش . با نام « باشگاه رازى » شروع به فعاليت كرد . اما در سال 1343 ه . ش . / 1964 نام باشگاه به « انجمن طرفداران حكيم زكرياى رازى » تغيير يافت .\r\nپيش از تأسيس اين انجمن ، محل تشكيل جلسات فراماسونهاى وابسته به لژ بزرگ اسكاتلند در محل لژ روشنايى در ايران بود . مدتى بعد ، انجمن موفق شد ، شعبه‌اى در اهواز به‌وجود آورد تا زمينهء تشكيل لژ اهواز را فراهم سازند . جالب‌توجه اين است كه اساسنامه انجمن طرفداران حكيم زكرياى رازى با اساسنامهء باشگاه حافظ وابسته به فراماسونرى فرانسه كلمه به كلمه يكى و مثل هم مىباشد و تنها تغيير موجود كلمه رازى به‌جاى حافظ مىباشد . درآمد باشگاه طبق اساسنامه باشگاه ، كه در وزارت كشور به ثبت رسيده از محل كمكهاى نقدى اشخاص ، امور خيريه و انجام خدمات ملى ، علمى ، ادبى و فرهنگى تأمين مىشود .\r\n\r\nانجمن مخفى\r\nانجمنى كه به پيشنهاد سيد محمد طباطبايى تشكيل شد و معتقد بود كه قدرت تا در دست خود مردم نباشد هيچ‌گونه اصلاحى امكان‌پذير نخواهد بود .\r\n\r\nانجو ، انجبور\r\nانجبور در حكومت مغول به زمينهاى خالصه‌اى اطلاق مىشد كه ميان اعضاى خاندان سلطنتى قسمت مىشد و عايدات آن به مصرف مخارج دستگاه شاه و اعضاى خاندان شاهى مىرسيد .\r\n\r\nانجو : - اينجو\r\n\r\n","description":"","footnote":"","page_name":" 145 ","page_number":147},
  {"content":"\r\n\r\n\r\nاندرز آذرپاد مار سپندان\r\nرساله‌اى به زبان پهلوى ، در پند و اندرز آذربد مهرسپندان به فرزندان خود .\r\n\r\nاندرز اوشتر داناك\r\nرساله‌اى اخلاقى به زبان پهلوى كه ظاهرا در حدود 1600 كلمه است .\r\n\r\nاندرز بذ\r\nدر عهد ساسانى آموزگار را مىگفتند .\r\n\r\nاندرز خسرو كواتان\r\nرساله‌اى به زبان پهلوى ، در پند و اندرزهاى منسوب به خسرو انوشيروان پسر قباد ، پادشاه ساسانى .\r\n\r\nاندرزگر\r\nدر عهد ساسانى مشاور را مىگفتند .\r\n\r\nاندرزنامه\r\nاز جمله رساله‌هايى كه به زبان پهلوى باقى مانده رساله‌اى چند است به عنوان اندرزنامه ، هريك مشتمل بر حكم و پند و اندرز و دستورهاى اخلاقى و دينى و متعلق به دورهء ساسانيان مىباشد .\r\n\r\nانديمان‌كاران\r\nاز تشكيلات ادارى عصر ساسانى ، به معنى رئيس تشريفات .\r\n\r\nانزان - انشان : - عيلام\r\n\r\nانزان سوسونكا\r\nاهالى عيلام دولت خود را بدين نام مىناميدند .\r\n\r\nانزانى\r\nقديمترين زبان اهالى عيلام كه در سه هزار سال ق . م . متروك شده است . نيز - عيلامى ، زبان\r\n\r\nانسان پيش از تاريخ ( ايران )\r\nعهدى كه آن را مىتوان بين 000 ، 10 تا 000 ، 15 سال ق . م . قرار داد . در اين عهد انسان پيش از تاريخ در نجد ايران مىزيست و در سوراخهايى كه در جوانب پر درخت كوهها حفر مىشد و به وسيلهء شاخه‌هاى درختان مستقف مىگرديد ، زندگى مىكرد و يا غالبا يكى از غارها يا پناهگاههاى سنگى متعدد را كه اغلب آنها عبارت از بستر زيرزمينى رودهاى كهن بود اشغال مىنمود .\r\n\r\nانشان\r\nشهرى معتبر كه پيش از هخامنشيان از پايتختهاى عيلام به شمار مىرفت . اين شهر در ابتداى سلطنت كوروش دوم و اسلاف او مدتى پايتخت بود و پس از تصرف هگمتانه و بابل از رونق افتاد و مركزيت خود را از دست داد . كوروش بزرگ هنگامى كه در سال 539 ق . م . قدم به بابل نهاد خود را « شاه آنشان » پسر كمبوجيه ، شاه ( شهر ) انشان ، نوهء كوروش ، شاه بزرگ ، شاه ( شهر ) آنشان ، نبيرهء « چيش‌پيش » شاه بزرگ ، شاه ( شهر ) آنشان خوانده است .\r\nآنشان باستان ، تل مليان امروزى در بلوك بيضاى فارس است .\r\n\r\n","description":"","footnote":"","page_name":" 146 ","page_number":148},
  {"content":"\r\n\r\n\r\nانقلاب آذربايجان\r\nمقاومت و مبارزه آزاديخواهان و مجاهدين تبريز در مقابل استبداد صغير محمد على شاه قاجار ، كه جمعا قريب يك سال طول كشيد ، و در اواخر منجر به محاصرهء طولانى چهار ماههء تبريز از طرف قواى مستبدين شد ، و عاقبت با ورود قواى روس به تبريز به بهانه و عنوان حفظ جان اتباع خارجى در آنجا ، محاصرهء خاتمه يافت . آزاديخواهان آذربايجان به مجرد اطلاع از خبر توپ بستن مجلس به‌وسيله محمد على شاه انجمن ايالتى آذربايجان را تشكيل دادند و در مقابل عين الدوله ، كه مقارن همان ايام به‌جاى مخبر السلطنه به ايالت و فرماندهى قواى آذربايجان منصوب شده و مستبدين هم همه جا او را حمايت مىنمودند ، ايستادگى كردند ، و بعد از مدتى مقابله و منازعهء داخلى با مستبدين شهر و اعضاى انجمن موسوم به اسلاميه ، عاقبت تمام تبريز را به دست گرفتند ، و اردوى عين الدوله از محل باغ صاحب ديوان عقب‌نشينى كرده به باسمنج در 2 فرسخى شهر رفت و مجاهدين ، تبريز را امن نموده از اطاعت محمد على شاه سر فرو پيچيدند و چندى بعد به خوى و سلماس و مرند و مراغه نيز مجاهد روانه كردند . از اين‌رو محمد على شاه بر عين الدوله فشار آورد و او را كه ظاهرا از قواى مليّون مرعوب شده بود واداشت كه به كوشش تمام به دفع غائله بپردازد . و بدين سبب ، عين الدوله به كمك صمد خان شجاع الدوله و رحيم خان چليپانلو و ديگر خوانين مستبد تبريز را در محاصرهء كامل انداخت ( ذيقعده 1326 ه . ق . ) و بر اثر اين محاصره به‌تدريج در تبريز ارزاق ناياب شد و عرصه بر محصورين تنگ گشت و چون اين محاصره مدتى طولانى دوام يافت ، قحط و گرسنگى به غايت رسيد و مردم از فقر و گرسنگى تلف شدند مع هذا ، در طى اين چهار ماه با توجه محاصرهء كامل و قحطى شديد ، مردم و مجاهدين آذربايجان مقاومت و رشادت بسيار از خود نشان دادند . عاقبت نمايندگان دولتهاى روس و انگليس به عنوان ضرورت حفظ جان اتباع خود در تبريز ، بعد از مذاكرات مفصل قبلى با محمد على شاه و يأس از جلب موافقت او در رفع محاصرهء شهر ، و باوجود اكراه و مخالفتى كه مجاهدين و آزاديخواهان تبريز نسبت به اين امر داشتند ، با يكديگر موافقت نمودند كه تعدادى از قشون روس از طريق جلفا وارد تبريز شوند و راه آذوقه را بگشايند .\r\nبدين‌گونه قشون روس از ارس گذشته وارد خاك ايران شد و با ورود آن قشون اجنبى به تبريز ( 8 ربيع الثانى 1327 ) ، تبريز از محاصره نجات يافت . و چون در تهران نيز مقارن محمد على شاه ظاهرا با خيالات مشروطه‌خواهان روى موافق نشان مىداد و اردوى عين الدوله و عشاير نيز دست از محاصره كشيده پراكنده شدند ، انجمن ايالتى تبريز به وسيلهء مبادلهء تلگراف با تهران و ولايات ديگر ، مشغول تهيهء قانون انتخاب شد كه به رويت شاه هم رسيد . در اين بين بعضى از رؤساى مجاهدين مانند ستار خان و باقر خان و ديگران به سبب عدم اعتماد به روسها ، در محل كنسولگرى عثمانى در تبريز متحصن شدند تا اينكه چندى بعد تهران به دست مجاهدين گيلان و بختيارى فتح شد و بساط استبداد صغير درهم نورديد .\r\n\r\nانقلاب اصفهان - انقلاب بختيارى\r\nعنوان ازدحام و شورش و كشمكشى است كه در عهد استبداد صغير محمد على شاه قاجار ، در اصفهان بين عمال او و مشروطه‌خواهان آن ولايت درگرفت و منتهى به مداخلهء بختياريها در قضيه و فتح اصفهان\r\n\r\n","description":"","footnote":"","page_name":" 147 ","page_number":149},
  {"content":"\r\n\r\nبه دست آنها شده اردوى بختيارى از اصفهان عازم فتح تهران شد . بعد از بمباران مجلس ، محمد على شاه اقبال الدولهء كاشى را به حكومت اصفهان فرستاد ، و رفتار او در آن ولايت نيز موجب ناراحتى عامه گشت ، و آقانجفى و برادرش حاج آقا نور الله اصفهانى با او به خصومت برخاستند . چون در اين ميان صمصام السلطنهء بختيارى نيز به فرمان محمد على شاه از ايلخانيگرى بختيارى معزول شد از جريان امور ناراضى گشته ، به تحريك و تشويق برادر كهتر خويش ، سردار اسعد كه در آن ايام در پاريس بود ، عازم قيام بر ضد دولت و حاكم اصفهان گشت . در اين ميان تطاول و تعدى سربازان دولتى اهل بازار را به خروش آورد . مردم در مسجد شاه اجتماع كرده بازارها را بستند ، و از اهل روستاها نيز افرادى به آنها پيوستند ، و اقبال الدوله جهت تهديد مردم توپ به ميدان آورد . بعد از سه روز تعطيل و ازدحام عامه ، ضرغام السلطنهء بختيارى به عزم تسخير شهر آمد ، و بعد از جنگى ، به كمك اهل شهر بر آنجا استيلا يافت . پس از آن صمصام السلطنه به شهر آمد و حاكم و افرادش به كنسولگرى انگليس متحصن شدند ، و بدين‌گونه انجمن ولايتى در اصفهان تشكيل شد . محمد على شاه فرمانفرما را عنوان حكومت اصفهان داده او را به قلع‌وقمع شورشيان مأمور كرد و او ، بىآنكه خود جرأت خروج از تهران را داشته باشد ، سردار ظفر بختيارى را با عده‌اى بختيارى از طرفداران محمد على شاه بدان سو فرستاد ، و سردار ظفر هم هرگز از قم تجاوز نكرد . صمصام السلطنه در اصفهان بود تا سردار اسعد از اروپا رسيد ، و با اخذ ارتباط با مجاهدين گيلان و تبريز ، به‌سوى فتح تهران حركت نمود .\r\n\r\nانقلاب گيلان\r\nنهضت آزاديخواهان گيلان در اواخر عهد استبداد صغير بر ضد محمد على شاه قاجار ، و تصرف دار الحكومهء رشت ، و قتل حاكم مستبد گيلان و جمعى ديگر از مستبدان آن سامان ، كه منتهى به استيلاى مشروطه‌خواهان بر آن ولايت و عزيمت مجاهدين گيلان از رشت ، به سرپرستى سپهدار تنكابنى و ساير رؤساى مجاهدين گيلان ، به قصد تسخير تهران و پيوستن به قواى مجاهدين بختيارى و سرانجام فتح تهران و اعلان مشروطيت گشت . كميتهء آزاديخواهان گيلان ، بعد از بمباران مجلس به وسيلهء محمد على شاه ، فعاليت نهايى خود را جهت اعادهء مشروطيت ، باوجود شدت و خشونت آقابالا خان سردار افخم ، حاكم گيلان ، همچنان ادامه داد ، و با حزب سوسيال دموكرات باكو و انجمن انقلابى تفليس رابطه يافت ، و بدين سبب تدريجا ، غير از مشروطه‌طلبان گيلان ، عده‌اى فدايى و گرجى و قفقازى نيز به هدايت و دستور آزاديخواهان باكو به آن ولايت رفته ، به همراهى كسانى مانند عبد الحسين خان معز السلطان و يفرم خان ارمنى و ميرزا حسين خان كسمايى به فعاليت پرداختند ، و حيدر خان عمو اغلى و سپس ميرزا كريم خان رشتى ( برادر كهتر معز السلطان ) نيز از قفقاز به جمع آنها پيوستند ، و يك كميتهء سرى به نام كميتهء ستار تشكيل داده اسلحه و مهمات از قبيل بمب و نارنجك نيز پنهانى تهيه نمودند . در 16 محرم 1327 ، مخصوصا به تدبير و تشويق ميرزا كريمخان ، فداييان و اعضاى كميتهء سرى آقابالا خان ، فداييان و اعضاى كميتهء سرى آقا بالا خان حاكم گيلان را در باغ يكى از اعيان شهر غافلگير كرده كشتند ، و پس از توقيف و قتل عده‌اى ديگر از مستبدين و تصرف دار الحكومه و خلع سلاح\r\n\r\n","description":"","footnote":"","page_name":" 148 ","page_number":150},
  {"content":"\r\n\r\nقشون دولتى ، رشت و گيلان را ضبط كرده تفنگداران ملى و انجمن ولايتى در آنجا تشكيل دادند ، و آمادگى خود را جهت اعادهء مشروطيت به تهران و تبريز خبر دادند . روز بعد ( 17 محرم ) سپهدار تنكابنى ، كه خود قبلا در تنكابن قيام كرده مجلس شورا در آنجا تشكيل داده بود ، با عده‌اى سوار به انزلى و سپس به رشت وارد شد ، و حكومت گيلان از طرف كميته به وى پيشنهاد و واگذار شد . در اين بين شعاع السلطنه را كه از اروپا باز مىگشت در انزلى توقيف كرده بعد از اخذ جريمه آزاد نمودند . مجاهدين گيلان ، باوجود تهديدات شديد مركز ، بعد از مشاوره و مخابره با رؤساى مجاهدين بختيارى ، عازم قزوين شدند ، و شهر قزوين تقريبا بدون مقاومت و خونريزى به دست مجاهدين تسخير شد ( 14 ربيع الثانى 1327 ) ، و بعد از چند روز توقف در قزوين ، قواى مجاهدين و سپهدار تنكابنى ، باوجود نصيحت و منع و حتى تهديد عمال سفارت روس ، كه براى انصراف و منع آنها از حمله به تهران ، على الخصوص بعد از صدور دستخطها و فرمانهاى اميدبخش محمد على شاه ، اصرار داشتند به جانب تهران حركت كردند ( 7 جمادى الثانى 1327 ) ، و بعد از ارتباط و اتصال با مجاهدين بختيارى تهران را فتح كردند .\r\n\r\nانكى  ( Enki ) \r\n« خداوندگار زمين » پيش‌كسوت سومرى ائا .\r\n\r\nانگره مينو\r\nاصل همهء زشتيها و بديها و تاريكيها در دين زرتشت . اهريمن .\r\n\r\nانگيانا\r\nنام باستانى ايالت زرنگار در محل سيستان امروزى ( از ايالاتهاى باستانى ايران ) .\r\n\r\nانليل  ( Enlil ) \r\nايزد هواى كيهان ، رب النوع مهم شهر نيپور .\r\n\r\nان نوناكى - آنوناكى  ( Anunnnaki ) \r\nخدايان سومرى كهن نماد بارورى و جهان زيرين بودند كه بعدها به داوران تبديل شدند ، رهبر آنها ال‌ليل بود .\r\n\r\nانو\r\nخداى آسمان ( آسمان - خدا ) ، در اصل خداى بزرگ دوران سومرى بود . سلطان قديم و رب الارباب كهنسال .\r\n\r\nانوشبرد\r\nقلعهء فراموشى ، قلعهء مستحكم قديم در خوزستان كه در عهد سامانيان متهمان سياسى را كه خطرناك شمرده مىشدند در آنجا حبس مىكردند .\r\nوجه تسميه آن از آنجاست كه نام زندانيان را كسى حق نداشت بر زبان براند و حتى اگر كسى نام آن مكان را به زبان مىراند ، حياتش در خطر مىافتاد .\r\n\r\nانوشيروان : - خسرو انوشيروان\r\n\r\nانيس الدوله\r\n1314 ق . فاطمه از زنان كاردان و خيّر . وى دختر نور محمد ، از گرجيانى بود كه در زمان صفويه ،\r\n\r\n","description":"","footnote":"","page_name":" 149 ","page_number":151},
  {"content":"\r\n\r\nاجدادش را از گرجستان كوچانده و در مازندران سكونت داده بودند . پدرش در جوانى درگذشت و از آن پس نزد عمه‌اش زندگى مىكرد . به توسط او به حرم‌خانه ناصر الدين شاه قاجار ( 1264 - 1313 ق . ) راه يافت و جبران خانم فروغ السلطنه - كه در آن زمان زن سوگلى شاه بود - دختر را به خدمت خود نگاه داشت . پس از مرگ جبران خانم و در سفر سلطانيه ، شاه او را صيغه كرد ( 1276 ق . ) و به دليل لياقت ، كفايت ، كاردانى و آداب‌دانى به‌تدريج مورد توجه و علاقه شاه قرار گرفت و مقام و منزلت ممتازى در ميان زنان عقدى و صيغه‌اى شاه به دست آورد . حتى شاه چند بار خواست او را به عقد دائم خود درآورد ولى او نپذيرفت .\r\nانيس الدوله در اندرون ، دستگاه عظيم جداگانه ، آشپزخانه‌اى مخصوص و مواجب معينى داشت . پس از مرگ مهد عليا ، مادر شاه ، وى همسران سفراى خارجى و رجال دولت را به حضور مىپذيرفت . در سفر اول ناصر الدين شاه به اروپا انيس الدوله به همراه يكى ديگر از زنان همراه شاه بود ، اما در ميانه راه او را به تهران بازگرداندند . ناصر الدين شاه به او علاقه زيادى داشت و او نيز به شاه مهر مىورزيد . گويند پس از مرگ ناصر الدين شاه او بسيار غمگين و افسرده بود .\r\nيك بار وقتى كه مقدارى اسكناس برايش آوردند كه تصوير ناصر الدين شاه بر روى آن بود به قدرى شيون كرد كه بيمار شد و مدتى پس از آن درگذشت .\r\nهنگامى كه ميرزاى شيرازى استعمال توتون و تنباكو را تحريم كرد شاه غليان خواست و او اظهار داشت كه كشيدن غليان حرام است . شاه گفت : چه‌كسى آن را حرام كرده وى گفت : همان كسى كه مرا به تو حلال كرده است . او به اهل بيت ارادت داشت و بخش قابل توجهى از مال و ثروت خود را به شرح زير به آستانه‌هاى مقدسه بخشيد : تاج الماس به روضه امير المؤمنين على ( ع ) ، ضريح نقره‌اى براى شهداى كربلا ( ع ) ، پرده‌اى مرواريدنشان براى آستان امام حسين ( ع ) ، نيم تاج الماس هديه آستانه امام رضا ( ع ) ، تعمير در نقره‌اى طلاكوب مسجد گوهر شاد ، وقف ده باب مغازه براى روضه‌خوانى امام رضا ( ع ) ، وقف كاشانك براى شاهزاده حسين در روستاى امامه ، بناى پل در ناصرآباد لواسان و چاپ و توزيع رايگان كتاب ناسخ التواريخ ، جلد حضرت صديقه طاهره ( س ) .\r\nهمچنين به دستور او رساله عمليه فارسى زينة العباد ، اثر شيخ زين العابدين مازندرانى حائرى ( - 1308 ق . ) كه در سال 1313 ق . در كلكته چاپ شده بود ، در همان سال در تهران به اهتمام شيخ مهدى شيرازى ملقب به سلطان المتكلمين به چاپ رسيد .\r\nانيس الدوله در تهران درگذشت . پيكر او را به نجف اشرف منتقل كردند و در مقبره مخصوص زنان ناصر الدين شاه در ايوان صحن امير مؤمنان دفن كردند .\r\n\r\nاواغ زن\r\nدر دوره ساسانيان به زنى كه تنها فرزند خانواده بود گفته مىشد .\r\n\r\nاواگوراس  ( Evagoras ) \r\nپادشاه سالامين در قبرس از 401 تا 374 پ . م .\r\nهنگامى كه اختلافى با ايران داشت آتنىها او را كمك كردند .\r\n\r\nاوان  ( Awan ) \r\nسلسله‌اى كه از سال 2450 تا 2150 ق . م . در ايلام - عيلام سلطنت كرده‌اند .\r\n\r\n","description":"","footnote":"","page_name":" 150 ","page_number":152},
  {"content":"\r\n\r\n\r\nاوتكين\r\nبرادر چنگيز خان مغول .\r\n\r\nاوتوخگال\r\nپادشاه شهر « اوروك » و دشمن بىرحم كوتيان كه در كتيبهء خويش كوتيان را « مارگزندهء كوهستان » و متجاوز به حريم خدايان ، مىنامد .\r\n\r\nاودندار باشى\r\nدر دولت قاجاريه مسئول حفاظت كاخها و تنظيم وسايل حركت براى سفر يا شكار بود .\r\n\r\nاودوندار باشى\r\nدر دورهء قاجاريه اودوندار باشى ( اتاقدار باشى ) مسئول حفاظت كاخها و تنظيم وسايل حركت براى سفر يا شكار شاه بود . افسر زير دست او مشعل‌دار باشى مسئول روشنايى كاخها و خود رئيس مشعلداران به شمار مىرفت .\r\n\r\nاور  ( Ur ) \r\nيكى از شهرهاى سومر ، ( بين النهرين جنوبى ) كه آثار تمدنهاى باستانى در حفريات نزديك آن كشف شده است . الواح كشف شده در بين النهرين نشان مىدهد كه در اين منطقه در آغاز دورهء تاريخى سه پادشاهى عمده تشكيل شده كه اولى در شهر كيش ، دومى در اوروك ، و سومى در اور تشكيل گرديده كه سومى آن سلسلهء اول « اور » خوانده مىشود كه به وسيلهء امراى لاكاش ساقط شدند . پس از حملهء گوتها بين النهرين جنوبى كه آسيب كمترى ديده بود هدايت مبارزه با گوتها را در دست گرفت و پس از بيرون راندن آنها سومر و اكد تحت رهبرى سلسلهء سوم اور متحد شدند .\r\n\r\nاورارتو  ( Urartu ) \r\nسرزمينى كه از اوايل قرن ششم ق . م . ارمنستان ناميده مىشد ، قبل از آن تاريخ ، كشور وان يا آرارات نام داشت . و تمدن آن متخذ از مدنيت آشور و بابل بود . در كتيبه‌هاى آشور نام اين قوم اورارتو و در تاريخ هرودوت آلارود آمده است و در تاريخ ، دولت وان يا آرارات ياد مىشد . بايد اضافه نمود كه به اين سرزمين غير از وان و آرارات نامهاى ديگر هم داده‌اند ، كه از آن جمله « خالدا » است . وجه تسميهء اين كشور به وان به مناسبت نزديكى آن مملكت به درياچهء وان است و ناميده شدن آن به خالدا و كلدانى به مناسبت شريك بودن بوميان آن كشور با كلدانيها در پرستش خدايان مشترك و همنام بين آن دو قوم بوده است .\r\n\r\nاوراق سلطان بيگم\r\nقرن نهم هجرى . وى از زنان فاضل و اديب و شاعر بود . پدرش امير اسكندر ( 823 - 841 ق . ) از امراى سلسله قره‌قوينلو بود . اين سلسله شيعى مذهب بودند و بر آذربايجان حكومت مىكردند . وى مانند خواهرش آرايش بيگم طبع شعر داشت .\r\n\r\nاورگنج\r\nاورگنج واقع در مغرب رود جيحون كه به نامهاى جرجانيه و گرگانج نيز معروف است در ادوار اسلامى از شهرهاى آباد و پرجمعيت ناحيهء خراسان بزرگ شمرده مىشد . ناحيهء مزبور كه بعدا به خوارزم شهرت يافت ، به پايتختى سلسلهء خوارزمشاهيان ، آخرين سلسله قبل از يورش مغولان انتخاب شد و همواره در\r\n\r\n","description":"","footnote":"","page_name":" 151 ","page_number":153},
  {"content":"\r\n\r\nطول تاريخ شاهد جنگها و ويرانى و آبادانى بوده است .\r\nاولين سلسله‌اى كه در خوارزم به حكومت رسيد به نام آل مأمون يا مأمونيان معروف است . ابو على مأمون به سال 385 ه . ق . به خوارزمشاهى رسيد و در تاريخ 384 ه . ق . وفات يافت .\r\nشهر خوارزم به هنگام آبادانى از تجارت و اقتصاد پررونقى برخوردار بود و هميشه كاروانهاى تجارتى از خوارزم به شهرهاى ديگر چون گرگان در رفت‌وآمد بودند . شهر خوارزم در سال 617 ه . ق . به دست مغولان ويران گرديد و بر اثر اين حمله سدهاى رودخانهء جيحون شكسته و آب رودخانه تمام شهر را فراگرفت و اثرى از آن باقى نماند . بعد از حملات مغول شهر جديد را بنا نهادند كه مجددا اين‌بار توسط امير تيمور به ويرانى كشانده شد .\r\n\r\nاوروك  ( uruk ) \r\nبرابر « ارخ » كتاب مقدس ، گونهء جديد آن « ورقا » است ، شهرى مهم در جنوب بين النهرين كه ايزدبانو « اينانا » معبد مهم او در آن است . پادشاهان نخستين آن « ؟ ؟ ؟ موزى » را همچون عنوان خود به كار مىبردند و تا حدودى با آن ايزد يكى تصور مىشوند ، گيل گمش ، شهريار شهر اوروك بود .\r\n\r\nاوروه\r\n( طوس ) يا غزنه - در اوستا .\r\n\r\nاوزون حسن\r\nمؤسس سلسلهء آق‌قويونلو ، كه به دليل قامت بلندش به تركى اوزون حسن ( حسن دراز ) مىخواندند .\r\nچون مادر او يكى از شاهزاده خانمهاى عيسوى از خاندان امپراتور يونانى طرابوزان بود ، با سلاطين طرازبوزان متحد شد و برادرزادهء آن امپراتور را به زنى گرفت . از اين زن امير حسن يك پسر و دو دختر پيدا كرد . از اين دو دختر يكى را كه نامش مارتا يا علمشاه خاتون بود و به شيخ حيدر صفوى به زنى داد و اين مارتا مادر شاه اسماعيل و جدهء پادشاهان صفوى است .\r\nاز وقايع دوران اوزن حسن جنگ با دولت عثمانى بود كه در آغاز فتح با اوزون حسن بود ، ولى بار دوم در محل ترجان يعنى در سال 1879 م . از سلطان محمد فاتح شكست سختى خورده و پسرش زينل در جنگ كشته شد . مرگ اوزون حسن در شب عيد فطر سال 882 م . در تبريز اتفاق افتاد .\r\n\r\nاوژن فلاندن\r\n« اوژن فلاندن » نقاش و سياح و باستان‌شناس و نويسندهء فرانسوى به اتفاق دوست هنرمند خود « پاسكال كيست » در دوران سلطنت فتحعليشاه قاجار در سالهاى 1219 و 1221 هجرى قمرى به ايران آمدند و آثار تاريخى تخت‌جمشيد و نقش رستم را با دقت هرچه تمامترى مورد بررسى قرار دادند . فلاندن شرح اين مسافرت را در يكى از تأليفات خود به نام مسافرت به ايران در سالهاى 1840 و 1841 ميلادى نگاشته است كه حاوى مطالب سودمندى دربارهء آثار تخت‌جمشيد و نقش رستم است .\r\n\r\nاوستا\r\nكتاب دينى زرتشتيان . پيش از اسلام به بيست و يك نسك ( كتاب ) تقسيم مىشد ولى پس از اسلام بسيارى از نسخهاى آن گم شد و اوستاى موجود به پنج كتاب تقسيم گرديد .\r\n1 - يسنا ، به معناى نيايش است و سرودهاى گاتها كه قديمترين قسمت كتاب اوستاست در اين جزء\r\n\r\n","description":"","footnote":"","page_name":" 152 ","page_number":154},
  {"content":"\r\n\r\nقرار دارد . يسنا هفتاد و دو فصل است و گاتها مشتمل بر هفده سرود است كه سراسر آن به نظم است .\r\n2 - يشتها ، به معناى ستايش و قربانى دادن است و بيست و يك فصل دارد .\r\n3 - ويسپرد ، به معناى همه ردان و بزرگان دين است و بيست و چهار فصل دارد .\r\n4 - ونديداد به معنى قانون ضد ديو مىباشد و بيست و دو فصل دارد .\r\n5 - خرده اوستا ، به معناى اوستاى كوچك ، كه مشتمل بر دعاى روزانه است . موضوع زمان تنظيم قديمترين بخش اوستا هنوز روشن نشده است . بعضى از محققان معتقدند زرتشت كه آفرينش بخشهاى اصلى اوستا و زرتشتيگرى منسوب به اوست ، معاصر داريوش اول بوده است . ديگر محققان پيدايش قديمترين بخشهاى اوستا را مربوط به زمانهاى كهنترى مىدانند .\r\nنمونهء متن اوستا ، قطعه‌اى از نسخهء خطى\r\n\r\nاوستى\r\nناحيه‌اى از قفقاز مركزى كه در آنجا قومى از نژاد ايرانى سكنى داشتند .\r\n\r\nاوشهين‌گاه  ( Ushahingah ) \r\nاز تقسيمات نماز شبانه‌روزى در دين زرتشت كه موقع آن از نيمه شب تا برآمدن آفتاب است .\r\n\r\nاوكتاى قاآن - اگتاى قاآن\r\n( 626 - 639 ه . ) سومين فرزند چنگيز خان ، از خانان مغول . چنگيز خان در هنگام مرگ پسر سومش اگتاى را به جانشينى خويش برگزيد . پس از مرگ او شاهزادگان مغول در بهار سال 626 در قوريلتاى بزرگى گردآمده و بنا به وصيت چنگيز اگتاى را به پادشاهى انتخاب كردند . وى پادشاهى جوانمرد و بخشنده بود كه از جهت كرم و بخشايش ، او را حاتم لقب داده‌اند . وى بر خلاف پدرش چنگيز مردى سليم النفس و نيك سيرت بود . وى فرمان داد كه مهندسان و معماران چينى در سال 631 در يورت « اردوباليغ » در شمال مغولستان شهرى ساختند كه به مناسبت نزديكى آن به كوههاى قراقروم موسوم به شهر قراقروم گرديد و پايتخت مغولان شد .\r\n\r\nاولجايتو ( محمد خدابنده )\r\n( 703 - 716 ه . ) از ايلخانان ايران ، پسر ارغون خان و برادر غازان خان كه حكمرانى خراسان را داشت و چون غازان خان وفات كرد به تبريز آمد و جاى وى را بگرفت . وى در 1307 م . دستور بناى شهر سلطانيه را داد كه تا پايان سلطنت ايلخانان در ايران پايتخت آنان ماند . در سال 1310 م . مذهب تشيع را پذيرفت . از وقايع ايام سلطنت محمد خدابنده تسخير سرزمين گيلان است كه تا اين موقع به دست مغول فتح نشده بود . اولجايتو رصدخانهء مراغه را كه به فرمان هلاكو بنا شده و روى به خرابى گذارده بود ، ديگربار احيا كرد و اصيل الدين پسر خواجه نصير الدين طوسى را به عنوان منجم دربارى به ادارهء آن گماشت و سرانجام در 28 رمضان سال 716 ه . درگذشت . جسد او را در گنبد سلطانيه به خاك سپردند .\r\n\r\n","description":"","footnote":"","page_name":" 153 ","page_number":155},
  {"content":"\r\n\r\n\r\nاولوس\r\nواژهء مغولى به معناى طايفه ، ايل و جماعت .\r\n\r\nاولوس : - امير اولوس\r\n\r\nاوليويه  ( Olivier ) \r\nاوليويه شخصى بود كه هيئت‌مديرهء انقلاب كبير فرانسه ، او را به دربار آغا محمد خان قاجار فرستاد تا با دولت ايران روابط سياسى و تجارتى برقرار كند و ليكن وى بدون حصول نتيجه به فرانسه برگشت . اوليويه سفرنامه‌اى نگاشت كه حاوى مطالب سودمندى دربارهء اوضاع سياسى آن زمان ايران و شرح ظلمهاى آغا محمد خان قاجار است .\r\n\r\nاوما\r\nاز شهرهاى سومر ، حاكم آن به نام « زاگىزى » بر زمامداران لاگاش غلبه يافت و بر قلمرو وسيعى از بين النهرين حاكم شد و « اوروك » را پايتخت خود قرار داد ، و خود را پادشاه سومر و سراسر بين النهرين خواند و سرانجام به دست سارگن خلع شد .\r\n\r\nاون باشى\r\n( ده باشى ) از مناصب نظامى دوران زنديه كه در دوره‌هاى گذشته نيز وجود داشته است .\r\n\r\nاونتاش گال\r\nپادشاه ايلام ( قرن 13 پ . م . ) سازنده معبد چغازنبيل - نام او روى يك تبر برنزى نقره كنده شده است .\r\n\r\nاويس ايلكانى\r\nاويس دوم جلاير ، متوفى 824 ه . ق . از امراى كوچك سلسله سلاطين ايلكانى معروف به آل جلاير ، پسر شاه ولد و تندو خاتون . وى در سال 818 ، بعد از برادرش محمود ايلكانى به امارت نشست ، و البته تا مادرش تندو خاتون حيات داشت ، امارت واقعى با او بود . اويس در جنگ به قتل رسيد و بعد از او برادرش محمد ايلكانى به حكومت رسيد .\r\n\r\nاويس جلاير\r\nاويس اول ايلكانى ، معروف به سلطان اويس يا شيخ اويس 729 - 776 ه . ق . ، دومين پادشاه از سلسلهء ايلكانى معروف به آل جلاير پسر و جانشين حسن ايلكانى . وى از دلشاد خاتون به دنيا آمد ، و در 757 در بغداد به‌جاى پدر نشست .\r\n\r\nاويسى\r\nغلامعلى اويسى ، فرزند غلامرضا ، در سال 1297 در قم به دنيا آمد . او در سال 1315 دورهء شش ساله دبيرستان نظام مركز و در سال 1317 دورهء دانشكده افسرى را به پايان رساند .\r\nاويسى در سالهاى 1317 - 1331 در مشاغل گوناگون نظامى ( فرماندهى گروهان و گردان و آموزشگاه گروهبانى لشكر 2 ، رياست شعبه بازرسى دژبان مركز و فرماندهى هنگ 52 دژبان ) قرار داشت و در سال 1332 فرمانده هنگ 16 تيپ كازرون بود .\r\nپس از كودتاى 28 مرداد 1332 ، اويسى به دريافت نشان درجه 2 رستاخيز نائل شد و به‌تدريج ترقى وى نيز در هرم ديوانسالارى نظامى آغاز گرديد . او پس از طى دورهء دانشگاه جنگ در تهران و دورهء ستاد و\r\n\r\n","description":"","footnote":"","page_name":" 154 ","page_number":156},
  {"content":"\r\n\r\nفرماندهى در آمريكا ، در سال 1339 به رياست ستاد گارد و در سال 1341 به فرماندهى لشكر يك گارد رسيد و در همين سمت بود كه به عنوان فرماندار نظامى تهران به قتل عام قيام‌كنندگان 15 خرداد 1342 دست زد . او در سال 1348 فرماندهى ژاندارمرى كل كشور و در سال 1351 فرماندهى نيروى زمينى ارتش را عهده‌دار بود . اويسى در جريان انقلاب اسلامى بار ديگر در سمت فرماندار نظامى تهران قرار گرفت و به علت موقعيتش در رأس نيروى زمينى فرماندارى نظامى ساير شهرها را نيز تحت كنترل داشت . او در ديماه 1357 به بهانه معالجه از ايران خارج شد و تقاضا بازنشستگى نمود .\r\nاويسى از زمرهء نخستين افسران عاليرتبه متوارى رژيم پهلوى بود كه با سرمايهء سرويسهاى اطلاعاتى ارتشبد غلامعلى اويسى\r\nغرب فعاليت تروريستى عليه نظام نوپاى جمهورى اسلامى را از خاك عراق و تركيه آغاز كرد . او در تاريخ 18 / 11 / 1362 توسط افراد ناشناسى در پاريس به قتل رسيد .\r\n\r\nاويغور\r\nاويغورها ، قوم آسيايى ترك‌نژاد ، كه اولين بار در قرن 7 م . كه در اطراف رود اورخون سكنى گزيدند و چندين شهر بنا كردند ، كه از جمله قراقوروم است .\r\nاويغورها به سرعت قلمرو خود را گسترش دادند . و در اوايل قرن هشتم تمام مغولستان را از دست سلسلهء تانگ خارج نموده مملكتى تأسيس كردند كه از 745 تا 856 دوام يافت .\r\n\r\nاويماق\r\nقبيله و طايفه ، در عهد تاتار . عنوان هريك از دسته‌هاى مستقل و مجزاى طوايف و قبايل . مثلا در عهد سلطان ابو سعيد بهادر ، طوايف قره تتاريه به 52 اويماق تقسيم مىشده‌اند . در عهد صفويه عنوان هر يك از 32 تيره‌اى كه اتحاديهء آنها در عهد صفويه و تحت رياست و ارشاد پادشاهى صفوى طبقهء نظامى قزلباش را تشكيل مىداد . از اين تيره‌ها شانزده اويماق به سبب آنكه رؤساى آن در جانب راست شاه جاى مىگرفته‌اند ، اويماقات راست ، و شانزده اويماق با يكديگر كه در سمت چپ نام داشته‌اند . افراد يك اويماق با يكديگر جز اشتراك در نام قبيله هيچ نسبت ديگر نداشته‌اند . لفظ اويماق در كتب عهد تيموريان به بعد به معنى قبيله و طايفه آمده است .\r\n\r\nاهورامزدا\r\nخداى يكتا در دين زرتشت ، مظهر همهء خيرها و خوبيها و در اوستا به معنى : سرور دانا خالق زمين و\r\n\r\n","description":"","footnote":"","page_name":" 155 ","page_number":157},
  {"content":"\r\n\r\nآسمان و آفريدگان . امشاسپندان و ايزدان نيز آفريده اويند . او عين قدرت و دانش ، منبع خير و راستى و تقدس و تقوى است . هز يك از امشاسپندان مظهر يكى از صفات اهورمزد است . به هريك از اين مظاهر ، پاسبانى و حفظ قسمتى از عالم هستى سپرده شده تا در امر آفريدگار جهان به كار پردازند . ايزدان نيز كارگزاران اهورامزدا به شما مىآيند . اهورامزدا را در فارسى هرمزد يا اورمزد و هورمزد ، هرمز و يا مزدا نيز گفته‌اند . ايرانيان باستان به عنوان تيرك ، نخستين روز ماه را به نام خداى بزرگ خود ناميده‌اند .\r\nاهورامزدا در نقوش تخت‌جمشيد\r\n\r\nاياغچى\r\nبه معنى جام دار و آبدار است ، و ساقى خاص سلطان را در عهد مغول و حتى صفويه به اين عنوان خوانده‌اند . به شربت‌دارخانه يا آبدارخانه اياغىخانه گفته مىشده است . اياغى در دستگاه قاآن مغول مقام مهمى بوده است ، چنان كه يك چند يكى از پسران جوجى داراى اين منصب بوده است . الفاظ اياغچى و اياغىخانه از لغت مغولى اياغه ( جام شراب ) است كه در تركى به صورت اياغ و اياق درآمده است .\r\n\r\nايدئوگرافى\r\nيا مفهوم‌نويسى كه نوعى خط بود و پس از خط تصويرى به‌وجود آمد ، بدين ترتيب كه حروف يا علامتى كه مىنوشتند دلالت بر كلمه يا مفهومى مىكرد . خط قديم مصريها چنين بود و در خطوط سومرى و بابلى و پارسى قديم ، هرچند كه خط از اين مرحله گذشته و ترقى كرده ، باز علاماتى هست كه به كلمه‌اى دلالت مىكند .\r\n\r\nايران\r\nايران سرزمينى است كه به مناسبت موقعيت جغرافيايى خويش ، سنگ زيرين آسيا و مهد تمدن آسيا و جهان محسوب مىشود ؛ در كتاب وجه تسميه شهرهاى ايران آمده است كه : « آزيا ( آسيا ) را مردم مشرق ، آسيا تلفظ مىكنند و آن اسم اقليمى از اقاليم خسمهء كرهء ارضى مىباشد و از چهار اقليم ديگر وسيعتر و مهد نسبى نوع بشر و ظهور تمدن در آن از\r\n\r\n","description":"","footnote":"","page_name":" 156 ","page_number":158},
  {"content":"\r\n\r\nايران در هزاره سوم و دوم پيش از ميلاد\r\nهمه‌جا پيشتر شده بوده است . ايران كه در نگارشهاى مختلف از آن به نامهاى :\r\n« آئيريانم ويجه »\r\n« آئيريا »\r\n« آيرين وئجه »\r\n« آئيريه »\r\n« آريان »\r\n« ائبرين »\r\n« ايران ويج »\r\n« ايران ويژ »\r\n« آريان ويژن »\r\n« ايران شتر »\r\n« اران »\r\nنام برده مىشود و كلمهء آريا از نام جغرافيايى و سياسى « آريا نام خشاترام » به معنى كشور ايران - ايرانشهر ، انشقاق يافته است .\r\nزردشتيان وطن نخستين خود را به نام « ايران - وئجه » يعنى وطن آرياييها مىنامند . استرابون كلمهء « آريانا » را براى سرزمين استعمال كرده است كه تقريبا با آنچه امروز به نام « ايران » مىناميم ، تفاوتى ندارد .\r\n\r\nايران باستان\r\nمحدوده‌اى از شمال به درياى خزر و از جنوب به خليج فارس و درياى عمان و از غرب به سرزمين باستانى بين النهرين و از شرق تا جلگه‌هاى سند قرار\r\n\r\n","description":"","footnote":"","page_name":" 157 ","page_number":159},
  {"content":"\r\n\r\nداشت و تمدنهاى كهن را در خود جاى داده است .\r\nوسعت اين سرزمين و ارتباطهاى متفاوت و قابل توجه آن ، اين امكان را داده است كه اين منطقهء وسيع ، نمايانگر تاريخ و فرهنگ ملل مختلفى باشد .\r\nنقشهء ايران قبل از تاريخ\r\n\r\nايرانشاه سلجوقى\r\nايرانشاه ابن تورانشاه ، متوفى 495 ه . ق . يا 494 ه . ق .\r\nپادشاه سلسلهء سلاجقهء كرمان ، پسر تورانشاه اول ، كه بعد از پدر به سلطنت نشست ( ذى القعده 490 ) ، اما به سبب اشتغال به مناهى و تمايل به الحاد و زندقه ، علما او را تكفير نمودند ، و فتوا به قتلش دادند . يكى از خالصان او را كه « كاكابليمان » نام داشت و موجب تشويق او به كفر و الحاد بود بكشتند ، و او خود از بردسير به بم گريخت ولى توسط مردم بم هلاك شد .\r\nمدت سلطنت او 5 سال بود .\r\n\r\nايران واج\r\nبه معنى مملكت آريانها كه در اوستا آمده است .\r\n\r\nايزيوتو\r\nپايتخت پادشاهى مانا در سرزمين ماد .\r\nنام تختگاه مانا نخستين‌بار به سال 828 ق . م .\r\nهنگام لشكركشى سردار آشورى ديان آشور سپهسالار شلمنصر سوم 858 تا 828 ق . م . به خوبوشكيه ، مانا و پارسوآ به ميان مىآيد . لشكريان آشورى نخست از درهء زاب عليا ( زاب بزرگ ) حركت كردند و به سمت خوبوشكيه در جنوب درياچهء وان رفتند . سپس از سرزمين شاهكى به نام مگدوبى - سرزمين ملخيسى -\r\n\r\n","description":"","footnote":"","page_name":" 158 ","page_number":160},
  {"content":"\r\n\r\nگذشتند و به سوى جنوب شرقى روى كردند و به خاك مانا وارد شدند . پادشاه مانا به نام « اولكى » به كوهستان گريخت . آشوريان دهكده‌هاى خالى را متصرف شدند و دامهاى بسيار غنيمت گرفتند . در همين زمان « شهر شاهى » ماناييان ، كه در اينجا زيرت  ( Zirta )  ناميده شده به دست آشوريان غارت شد .\r\n\r\nايسيدور خاراكسى  ( Isidore decharax ) \r\nمورخ يونانى در قرن اول پيش از ميلاد كه كتابى درباره هجده ايالت پارتى به نام « استاتمس پارتيك » نوشته و در آن شهرهاى كشور اشكانى را شرح داده است . او را از اهل خاراكس دانسته‌اند .\r\n\r\nايشپاكاى  ( Ichpakai ) \r\nرئيس قبيله‌اى از سكاها كه متحد ماناها شد ( قرن 7 پ . م . ) و در ضمن جنگى با آشورىها كشته شد . مىگويند ايشپاكاى در اصل اسپاكا ( اسب‌سوار ) بوده است يا اسپاكا يا مشتق از اسپاكا .\r\n\r\nايشپوينى  ( Ishpuini ) \r\nشاه اورارتو ( 824 - 816 پ . م . ) .\r\n\r\nايشتار\r\nالههء بزرگ دين سومر و اكد به سومرى « ايناننا »\r\nوى الههء جنگ و الههء مادر بود و در كشور بابل و آشور ، او را حربه به دست و سوار بر شير مجسم مىكردند . پرستش ايشتار در شرق نزديك رواج عام داشت ، و در همهء ادوار تاريخ آشور و بابل مورد ستايش سلاطين بود .\r\n\r\nايشتوويگو\r\nفرزند « هوخشتره » از پادشاهان ماد كه در سال 550 ق . م . در اثر حملات كوروش هخامنشى شكست خورد و اين شكست منجر به سقوط دولت ماد گرديد .\r\n\r\nايشنى كرب\r\nپروردگار ايلامى .\r\n\r\nايشيك آقاسى\r\nاز مناصب دورهء صفوى ، افشارى و زنديه كه در عهد قاجار نيز وجود داشته است . وظايف وى در هر دوره معمولا در سمت رياست تشريفات و انتظامات خلاصه مىشده است .\r\n\r\nايل - ال\r\nبه معنى تابع ، زيردست . مانند : « دولت ايلخانان در ايران » كه به معنى تابع خان بزرگ است . لغت تركى يا اويغورى ، به معنى صلح و انقياد ، قوم ، طايفه ، ملت ، رعيت و تابع و منقاد و مردم و اهل شهر يا ولايتى . اين لغت از عهد مغول در تاريخ ايران مكرر به صورت مفرد و در تركيبات به كار رفته و ايلى به معنى انقياد و متابعت نيز استعمال شده است .\r\n\r\nايل ارسلان\r\nمتوفى به سال 568 ه . ق . پادشاه ( 552 - 568 ه . ق . ) سلسلهء خوارزمشاهيان ؛ پسر اتسز . از جند به خوارزم آمده ختاى خان را مغلوب كرد و خود جاى پدر را گرفت . خراسان و ماوراء النهر را گرفت و در اواخر عمر لشكر او با قراختاييان جنگ كرد و شكست خورد . پس از وفات او ، پسرش سلطانشاه در\r\n\r\n","description":"","footnote":"","page_name":" 159 ","page_number":161},
  {"content":"\r\n\r\nخوارزم و پسر ديگرش علاء الدين تكش در جند به‌جاى او نشست .\r\n\r\nايل بيگى\r\nرهبر ايل ، رئيس ايل ، در رتبه دون ايلخانى .\r\n\r\nايلچى\r\nتقريبا مرادف صلح‌چى و صلح‌ساز . در عهد مغول ، عنوان مأمور صلح و فرستادهء مخصوص جهت استقرار مصالحه بين قبايل و طوايف مغول و ترك ، و نيز فرستادهء مخصوص و فوق‌العاده‌اى كه برحسب تقاضاى متظلمان و شاكيان از جانب خان به ولايات مىرفته و به دعاوى مردم و به رفع ظلم از آنها رسيدگى مىكرده است . چون خود آنها علوفه و عليق خود را در بين راه از مردم مىگرفته‌اند ، گاه وجود آنها سبب مزيد شكايت مىشده است . غازان خان جهت آمدوشد ايلچىها مقررات و قواعدى وضع نمود و در رفع جور و تعدى ايشان اهتمام كرد . بعدها مخصوصا در عهد صفويه و قاجاريه ( قبل از مشروطيت ) ايلچى عنوان سفير و فرستاده رسمى كه از طرف پادشاهان به دربار ديگر سلاطين مىرفته است بوده و غالبا وزراى ايرانى در دربار سلاطين اروپا عنوان وزير مختار و ايلچى مخصوص داشته‌اند .\r\n\r\nايلچىخانه\r\nسفارتخانه ، محل سفير ، خانه‌اى كه در شهرها مخصوص ايلچيان از طرف دولت تخصيص داده مىشد .\r\n\r\nايلخان - ايلخانى\r\nمنتصر سامانى چند جنگ روى داد ، و آخر امير منتصر متوارى و كشته شد . ايلك خان مدتى نيز با سلطان سلطنت كرده‌اند ، و در ادوار اخير به معنى رئيس يا رياست ايل . كلمهء ايلخان از جهت لفظ به معنى رئيس قوم و به قولى به معنى خان تابع است ، و هلاكو خان اين لقب را به سبب آنكه دولت وى ، لااقل از جهت اسم و عنوان ، تابع برادرش قوبلاى قاآن بود به كار برد و اختلاف او نيز آن را همچنان استعمال نمودند . بعد از زوال دولت مغول و تاتار مخصوصا در ادوار صفويه و قاجاريه غالبا به معنى رئيس ايل به كار گرفته مىشده است و هريك از ايلات بزرگ مانند بختيارى و ديگران ايلخانى داشته‌اند .\r\n\r\nايلخانان كوچك\r\n( 763 - 756 ه . ق . ) . پس از مرگ ابو سعيد فرزند غازان خان سلسلهء ايلخانان بزرگ مغول پايان يافت و مقام ايلخانى بازيچهء دست امرايى شد كه با يكديگر در به دست آوردن قدرت رقابت مىكردند و هر كدام يكى از شاهزادگان مغول را آلت اجراى مقاصد خويش درمىآوردند . بعد از ابو سعيد يكى از فرزندان اريق بوقا برادر هولاكو به اسم ارپا خان بر تخت سلطنت نشست ، اما به‌زودى معزول شد و موسى خان از فرزندان بايرو جاى او را گرفت . شيخ حسن بزرگ ايلخانى موسى خان را به رسميت نشناخت و چون رقيب خاندان چوپانى بود ابتدا ساتى بيگ خواهر ابو سعيد و همسر امير چوپان را به ايلخانى برداشت و سرانجام او را به شخصى به نام سليمان به همسرى داد و سليمان خان ايلخان شد . آخرين فرد ايلخانان كوچك انوشيروان عادل نام دارد كه به سال 756 وفات يافت .\r\nنيز - چوپانيان\r\n\r\nايلخانيان\r\nنيشابورى شهاب الدين نسفى و شمس طبسى و عثمان مختارى آنها را ستايش كرده‌اند . اولين كسى كه از اين\r\n\r\n","description":"","footnote":"","page_name":" 160 ","page_number":162},
  {"content":"\r\n\r\nسلسله هولاكو خان مغول ، پسر تولى خان و برادر كهتر منكوقاآن بود ، و چون منكوقاآن او را لقب ايلخانى داد عقاب و اخلاف او به همين عنوان مشهور شدند . بعضى از پادشاهان اين سلسله مانند آباقا خان به عيسويت تمايلى نشان دادند . اما ، در بين آنها ، كسانى مانند تكودار خان و غازان خان و الجايتو ، ظاهرا با اخلاص به اسلام گرويدند ، و غازان از جهت اهتمام و علاقه‌اى كه در بسط عدالت و تأمين رفاه مردم داشت ، نمونهء عادلترين سلاطين به شمار مىرفت . قلمرو ايلخانيان ، در آغاز تأسيس دولت آنها ، از سيحون تا درياى هند ، و سند تا فرات ، و حتى قسمتى از بلاد قفقاز و آسياى صغير را شامل بود . اما بعدها ، قسمتى از مشرق آن دولت به اولاد جغتاى واگذار شد ، و درعين‌حال ، قلمرو سلاطين و امراى فارس ضميمهء حوزهء عمل ايلخانان گشت . ايلخانان براى تسخير مصر ، در آغاز حال ، سعى بسيار كردند ، اما توفيق نيافتند . همچنين ، ايلخانان نخست سعى در نشر عيسويت كردند ، ليكن بىنتيجه ماند ؛ و از ارتباط با سلاطين اروپا نيز جهت دفع سلاطين مصر نتيجه‌اى حاصل نشد . پادشاهان اين سلسله عبارتند از :\r\n1 - هولاكو خان نوهء چنگيز ( جلوس 651 ه . ق . ) .\r\n2 - آباقا خان پسر هولاكو ( جلوس 663 ه . ق . ) .\r\n3 - سلطان احمد تكودار پسر ( جلوس 680 ه . ق . ) .\r\n4 - ارغون پسر آباقا ( جلوس 683 ه . ق . ) .\r\n5 - گيخاتو خان پسر آباقا ( جلوس 690 ه . ق . ) .\r\n6 - بايدو خان پسر طرغاى ( جلوس 694 ه . ق . ) .\r\n7 - غازان خان پسر ارغون ( جلوس 694 ه . ق . ) .\r\n8 - الجايتو خدابنده ارغون ( جلوس 703 ه . ق . ) .\r\n9 - ابو سعيد پسر الجايتو ( جلوس 716 ه . ق . ) .\r\n10 - ارگاپاون ( جلوس 736 ه . ق . ) .\r\n11 - موسى خان پسر على ( جلوس 736 ه . ق . ) .\r\n12 - محمد خان ( جلوس 636 ه . ق . ) .\r\n13 - طغا تيمور خان ( جلوس 737 ه . ق . ) .\r\n14 - ساتى بيك دختر الجايتو ( جلوس 739 ه . ق . ) .\r\n\r\n","description":"","footnote":"","page_name":" 161 ","page_number":163},
  {"content":"\r\n\r\n15 - شاه جهان تيمور ( جلوس 740 ه . ق . ) .\r\n16 - سليمان خان ( جلوس 741 ه . ق . ) .\r\n17 - انوشيروان عادل ( جلوس 744 ه . ق . ) .\r\nسلسله ايلخانان به دست سربداران و چوپانيان منقرض شد .\r\n\r\nايلدگز\r\nشمس الدين ايلدگز ، كه اتابكان آذربايجان توسط وى تشكيل شد . غلامى بود از تركان قپچاقى و هنگامى كه وزير سلطان مسعود سلجوقى چهل غلام ترك را مىخريد ، ايلدگز را به خاطر زشتى صورت منظر قبول نكرد . اما ايلدگز به گريه درآمد و به وزير گفت : « اى امير اين سى و نه نفر را براى خاطر شاه خريدى مرا هم به خاطر خدا بخر . » وزير متأثر شده او را خريد و براى بيگارى به مطبخ شاه فرستاد و وى همان شخص شد كه با نظر وى سلاطين سلجوقى انتخاب مىشدند .\r\nشجرهء انساب ايلخانان ايران\r\n\r\n","description":"","footnote":"","page_name":" 162 ","page_number":164},
  {"content":"\r\n\r\n\r\nايلكانويان - ايلكان‌نويان\r\nعنوان مغولى مخصوص عده‌اى محدود از امرا و شاهزادگان و رجال بسيار محترم مغول ، كه از صاحب آن به عنوان امير الايلكاه نيز ياد مىكرده‌اند ، و گويند صاحب اين عنوان ، در هر نقطه‌اى كه سكونت مىنموده ، بر تمام عمال حكومت و حتى بر حاكم و والى آنجا نيز تفوق داشته است . بعضى از امراى مغول به همين عنوان در تاريخ مشهور شده‌اند . از جمله اميرى از قوم جلاير ، كه جد شيخ حسن ايلكانى بوده ، و ايلكانيان آل جلاير به نام او منسوبند . وى با هولاكو خان به ايران آمد و گويند ده پسر داشت ، در سال 659 ه . ق . به امر هلاكو خان به جانب شام عزيمت كرد ، و چون ملك صالح اسماعيل ابن بدر الدين لؤلؤ از عزيمت او بدانجا آگاه گشت از موصل بگريخت . همچنين در عهد سلطان ابو سعيد ، چون امير شرف الدين احمد ابن رشيد الدين مورد دشمنى ايلخانى واقع شد ، او را از درگاه دور كردند ، اما به سبب قربت و حشمت برادرش غياث الدين ، مرتبهء امير الايلكاه را به او دادند .\r\n\r\nايلكانيان : - جلايريان\r\n\r\nايلك خان\r\nشهرت شمس الدوله نصر ابن على ، متوفى 403 ه . ق . پادشاه ( 403 - 383 ه . ق . ) سلسلهء ايلك خانيان تركستان ؛ خواهرزاده و جانشين بغراخان . وى بعد از برادر به سلطنت نشست ، و چندى بعد بخارا را از دست عبد الملك دوم سامانى گرفت ، و دولت سامانى را منقرض نمود ( 389 ه . ق . ) . بعد بين او و امير در تاريخ ايران ، عنوان خاص عده‌اى از سلاطين مغول ، از اخلاف هلاكوخان مغول ، كه در ايران محمود غزنوى بر سر تقسيم ممالك سامانيان جنگ كرد . عاقبت مقرر شد ماوراء النهر از آن او باشد ، و خراسان و غزنه از آن محمود لفظ ايلك كه ظاهرا از لغت  « ilk »  ، به معنى نخست و اول ، آمده است ، بعدها مدتى لقب اعقاب شمس الدوله نصر ابن على بوده ، و به معنى « خان اول » و « خان نخستين » به كار مىرفته است ، و ملوك ايلك خانيان يا ملوك خانيهء تركستان يا آل افراسياب به همين جهت يك چند به ايلك خانيه معروف بوده‌اند .\r\n\r\nايلك خانيان - ايلك خانيه\r\nيا آل افراسياب يا آل خاقان يا خانان تركستان يا ملوك خانيه ، عنوان مشهور سلسله‌اى از پادشاهان مسلمان ترك كه از قرن چهارم تا هفتم ه . ق . ، جمعا حدود 230 سال در سرزمين تركستان و ماوراء النهر حكومت كرده‌اند ، و چون بعضى از پادشاهان اين سلسله عنوان ايلك داشته‌اند ، اين سلسله به اين نام مشهور شده است . در باب امراى اين سلسله و حدود قلمرو آنها اطلاعاتى كه از تواريخ اسلامى به دست مىآيد مختصر و ناقص و تا حدى در بعضى موارد مشكوك است . در هرحال اين سلسله ظاهرا به سبب انتساب به افراسياب تورانى ، از قهرمانان معروف اساطير ايرانى ، عنوان آل افراسياب داشته‌اند . هرچند ابتداى ظهور اين خاندان و آغاز انتشار اسلام در بين آنها درست روشن نيست ، ليكن اين طايفه به سبب آنكه سلسلهء سامانيان را در ماوراء النهر برانداخته‌اند ، و در آنجا دولتى غالبا مقتدر به وجود آورده و به تربيت شعرا و ترويج ادب و فضل اهتمام كرده‌اند ، در تاريخ ايران بعد از اسلام شهرت و اهميت يافته‌اند ، و از شعرا ، امثال سوزنى و رشيدى سمرقندى و رضى الدين سلسله‌اى از پادشاهان مغول ، كه از حدود سال 654 ه . ق . در ايران فرمانروايى كرده‌اند . مؤسس اين\r\n\r\n","description":"","footnote":"","page_name":" 163 ","page_number":165},
  {"content":"\r\n\r\nخاندان در تاريخ ايران مشهور شده است بغرا خان ثانى است كه هارون ابن موسى يا سليمان نام داشته است ، و در سال 383 ه . ق . بخارا را گرفت ، و چون اندكى بعد در مراجعت از آنجا وفات يافت ، برادرزاده‌اش ايلك خان موسوم به احمد ابن على به جايش نشست ، و او در 389 مجددا بخارا را گرفته ، دولت سامانيان را در ماوراء النهر منقرض نمود . از اواسط قرن پنجم ه . ق .\r\nاين سلسله به دو شعبه تقسيم شد كه از آن جمله يكى در كاشغر و بلاسغون حكومت كردند . آل افراسياب در عهد سلاجقه تا حدى دست‌نشاندهء سلاطين بزرگ سلجوقى بودند ، و با آنها نيز قرابت و پيوند داشتند .\r\nدولت آنها در 609 به دست خوارزمشاهيان منقرض شد .\r\n1 - عبد الكريم ستق .\r\n2 - موسى پسر ستق .\r\n3 - بغرا خان پسر سليمان ، شهاب الدوله هارون .\r\n4 - ابو نصر احمد پسر على 384 ( بخارا را فتح كرد و سامانيان را برانداخت ) .\r\n5 - طغا خان شرف الدوله پسر على ( جلوس 403 ه . ق . ) .\r\n6 - ابو المظفر ارسلان پسر بقرا خان ( وفات 408 ه . ق . ) .\r\n7 - يوسف ، قدر خان پسر بقرا خان ( وفات 423 ه . ق . ) .\r\n8 - ارسلان خان پسر قدر خان ( به دست برادر كشته شد ) .\r\n9 - بقرا خان پسر قدر خان ( وفات 449 ه . ق . ) .\r\n10 - ابراهيم پسر بقرا خان .\r\n11 - ابو المظفر طمغاچ خان ( وفات 460 ه . ق . ) .\r\n12 - شمس الملوك نصر بن طمغاچ ( وفات 482 ه . ق . ) .\r\n13 - خضر خان طمغاچ .\r\n14 - احمد خان پسر خضر خان ( وفات 488 ه . ق . ) .\r\n15 - محمود خان ( وفات 490 ه . ق . ) .\r\n16 - خضر خان پسر عمر خان ( فوت 495 ه . ق . ) .\r\n17 - محمد خان پسر سليمان خان ( جلوس 495 ه . ق . ) .\r\n18 - حسن تكين پسر على .\r\n19 - محمود خان پسر محمد خان ( فوت 526 ه . ق . ) .\r\n20 - طمغاچ خان پسر محمد خان ( جلوس 550 ه . ق . ) .\r\n21 - چغرى خان جلال الدين على ( زنده در 453 ه . ق . ) .\r\n22 - سلطان عثمان پسر على در 609 به دست سلطان محمد خوارزمشاه كشته شد و اين سلسله پايان يافت .\r\n\r\nايماق\r\nلفظ تركى شرقى و مغولى ، به معنى ايل يا طايفه .\r\nچهار قبيلهء چادرنشين افغانى ( جمشيدى ، هزاره ، فيروزكوهى ، يتمانى ) را چار ( چهار ) ايماق نامند .\r\n\r\nايناق خان\r\nاز خوانين و رؤساى ايل زند . كريم خان زند و برادرش صادق خان زند فرزندان او بودند . بعد از مرگ ايناق ، زنش كه مادر كريم خان و صادق خان بود ، به ازدواج برادر كهتر او ، نامش بوداق خان ، درآمد و زكى خان زند از او بزاد . بنابراين ، زكى خان از جانب مادر با كريم خان برادر بود ، و از جانب پدر عموزادهء او محسوب مىشد .\r\n\r\nاينجو - انجو - اينچو\r\nاينجويان سلسله‌اى از امراى فارس ( 703 - 758 ه . ق . ) منسوب به شرف الدين محمود شاه اينجو وكيل املاك خالصه ايلخانى ، يعنى املاك اينجو كه\r\n\r\n","description":"","footnote":"","page_name":" 164 ","page_number":166},
  {"content":"\r\n\r\nوزارت فارس و بحرين و يزد و كيش داشت ، مىباشد و نسب خود را به خواجه عبد الله انصارى مىرسانند . در اواخر سلطنت ابو سعيد بهادر خان مكنت زياد و استقلال تام يافت . بعد از او پسرانش مسعود شاه اينجو و شيخ ابو اسحاق اينجو در فارس قدرت تمام به هم رسانيدند . اما استقلال واقعى آنها در واقع با شيخ ابو اسحاق اينجو شروع شد كه در 742 ه . ق . ملك اشرف الدين چوپانى را از آن ولايت رانده ، خود علم استقلال برداشت . با قتل او سلسلهء خاندان اينجو انقراض يافت ( 758 ه . ق . ) . اينجو يا انجو  ( enju )  لغت مغولى است به معنى ملك خاص يا املاك اختصاصى سلطان ، و بعدها به معنى صاحب « ديوان اينجو » و به اصطلاح ضابط املاك پادشاه شده ، و خلاصه بر « هركس كه خاص پادشاه و از متعلقان و منسويان او باشد » اطلاق يافته است .\r\nامراى اين سلسله عبارتند از :\r\n1 - شرف الدين پسر محمد « آق‌خواجه » ( جلوس 724 ه . ق . ) .\r\n2 - غياث الدين كيخسرو پسر محمود ( جلوس 735 ه . ق . ) .\r\n3 - جلال الدين مسعود پسر محمود ( جلوس 738 ه . ق . ) .\r\n4 - جهان الدين شاه شيخ ابو القاسم پسر محمود ( جلوس 743 ه . ق . ) .\r\nاين سلسله را آل مظفر منقرض ساخت .\r\n\r\nايندرا\r\nاز مهمترين خدايان عصر « ودايى » ، رب النوع رعد و جنگ .\r\n\r\nاينشوشى\r\nيكى از رب النوعهاى عيلاميها همسر ربة النوع « شالا »\r\n\r\nايوان مداين\r\nايوان مداين كاخ سلطنتى انوشيروان بوده است .\r\nهنوز آثار اين كاخ بزرگ در خاك عراق به چشم مىخورد . خاقانى شاعر بزرگ ايران هنگامى كه خرابه‌ها و آثار اين كاخ عظيم را مشاهده كرد قصيدهء معروف ايوان مداين را سرود .\r\n\r\nايويس روتريم‌گاه  ( Aiwisruthrimgah ) \r\nاز تقسيمات نماز شبانه‌روزى در دين زرتشت كه موقع آن از ابتداى شب تا نيمهء آن است .\r\n\r\nايوك‌زن  ( Evakzan ) \r\nدر عهد ساسانى ، دخترى كه تنها دختر والدين باشد چون شوهر كند « ايوك‌زن » ناميده مىشود . اولين فرزند خويش را بايد عوض خود به والدين واگذارد . از اين پس پادشاه زن مىشود .\r\n\r\nائا\r\nفرزند آنو ، شوى دامكينا ؛ پدر مردوخ .\r\nفرمانرواى همهء ايزدان و آبهاى شيرين پس از اپسو . در اساطير سومرى برابر نينتو است ؛ فرمانرواى زمين هم در اساطير بابلى و هم در سومرى ، ايزد خلاق هوش ، خرد و همهء هنرها و صنايع است .\r\n\r\nائيريان وئجه  ( Airyanvaeja ) \r\nبه معنى « كشور آرياها » نامى كه در اوستا ياد شده است .\r\n\r\n","description":"","footnote":"","page_name":" 165 ","page_number":167},
  {"content":"\r\n . \r\n","description":"","footnote":"","page_name":" 166 ","page_number":168},
  {"content":"\r\n\r\n\r\nب\r\n\r\nباب\r\nبابيه عنوان و شهرت ميرزا سيد على محمد شيرازى ، مدعى مهدويت كه در حدود سال 1260 ه . ق . دعوى خويش را آشكار كرد . بابيه و بهاييه ( فرقهء ضاله ) وى را منجى و نقطهء اولى و حضرت اعلى مىخوانند . بعد از باب ، يكى از پيروانش به نام ميرزا حسينعلى نورى مشهور به بهاء اللّه آن را ادعا نمود ، و آيين تازه‌اى به نام بهايى تأسيس كرد . و سيد على محمد شيرازى ، در دو سال و نيم آخر عمر كه ادعاى مهدويت و قائميت داشت ، لقب باب را به ملا حسين بشرويه داد . و ملا حسين بشرويه معروف به باب الباب شد و نيز - بابيه\r\n\r\nبابا خان\r\nبابا خان چاوشلو يا چاپشلو يكى از حكام و سركردگان لشكر نادر شاه و مدتى از طرف وى حاكم و فرمانده قواى لرستان بود . نادر شاه در سال 1145 ه . ق .\r\nاحمد خان پسر قاسم خان بختيارى را كه از ملازمان ركابى و در سفر هرات در سال 1142 قمرى همراه وى و مورد اعتمادش بود به حكومت بختيارى منصوب نمود . لكن پس از چندى بختياريها او را كشتند . نادر شاه به واسطهء اين عمل نسبت به بختياريها خشمناك شد و تصميم به سركوبى آنها گرفت و متوجه نواحى بختيارى شد كه بابا خان نيز همراه وى بود . در جنگى كه در شلدوك نزديك قرشى ميان شاهزاده و ابو الفيض خان پادشاه بخارا روى داد پيروزى با رضا قلى ميرزا گرديد شاهزاده ، شهرهاى سر راه بخارا را يكى پس از ديگرى گرفت و بابا خان چاوشلو كه در اين تاريخ بيگلربيگى هرات و از رؤساى لشكر شاهزاده بود در اثناى يورش به ضرب گلوله‌اى كه به وى اصابت نمود درگذشت .\r\n\r\nبابا خان بختيارى\r\n( حاجى بابا خان بختيارى ) ، متوفى 1167 ه . ق .\r\nاز رؤساى بختيارى و عموى عليمردان خان بختيارى .\r\nعليمردان خان ، پس از آنكه اصفهان را به يارى كريم خان زند از ابو الفتح خان بختيارى گرفت شاه اسماعيل سوم صفوى را اسما سلطنت داد ، هنگامى كه\r\n\r\n","description":"","footnote":"","page_name":" 167 ","page_number":169},
  {"content":"\r\n\r\nكريم خان به جانب كرمانشاه و همدان رفته بود ، ابو الفتح خان بختيارى را كشت و حاجى بابا خان را كه عموى خودش بود بيگلربيگى اصفهان كرد . اما وقتى كريم خان به خونخواهى ابو الفتح خان بزاى تسخير اصفهان حركت نمود ، حاجى بابا خان تاب مقاومت نياورده و گريخت و اصفهان به دست كريم خان زند افتاد .\r\n\r\nبابا على بيگ\r\nمتوفى در حدود سال 1136 ه . ق . حاكم و ضابط ابيورد در اواخر عهد صفويه ، و رئيس طايفهء كوسه احمد لو از طوايف افشار .\r\n\r\nبابا نوذر\r\nيكى از كلانتران جرجان به فرمان شاه اسماعيل صفوى .\r\n\r\nباب ايل - بابل\r\nشهرى بود كه رب النوع نبو در آن داراى پرستشگاه بود . بعدها در نزديكى همين شهر مردوك خداى بزرگ بابل پرستيده شد و در همانجا شهر باب ايل ( بابل ) به وجود آمد .\r\n\r\nبابر\r\nابو القاسم بابر ، معروف به ميرزا بابر ، شاهزاده و پادشاه سلسلهء تيموريان ؛ پسر ميرزا بايسنقر . وى در آغاز ، مقامى نداشت و بعد از ميرزا شاهرخ ، به اتفاق ميرزا خليل سلطان تيمورى به خراسان آمد ، و در استرآباد به حكومت نشست . سه سال بعد خراسان را از ميرزا الغ بيگ گرفت ( 853 ه . ق . ) . در 855 برادر خود سلطان محمد را در چناران مغلوب و مقتول كرد .\r\nچندى بعد بر عراق و فارس دست يافت و در فارس مقبرهء حافظ را تعمير و تزيين نمود . پس از آن لشكر به ماوراء النهر به قصد ابو سعيد گوركان كشيد ، و بعد از محاصرهء سمرقند به صلح بازگشت ( 857 ) . ابو القاسم بابر در مشهد رضا وفات يافت ( 860 يا 861 ه . ق . ) و پسرش ميرزا شاه محمود بهادر به حكومت نشست .\r\n\r\nبابرنامه - واقعات بابرى - تزوك بابرى\r\nكتابى تاريخى به تركى جغتايى ، از ظهير الدين محمد بابر ( متوفى 937 ه . ق . ) ، مؤسس سلسلهء تيمورى هند . اين كتاب كه يادداشتها و خاطرات واقعى بابر است وقايع را از رمضان 899 ه . ق . كه بابر در 12 سالگى به پادشاهى فرغانه رسيد ، تا سنهء 936 ه . ق .\r\nدربر دارد ، و بابر در اين كتاب از زندگانى خود سرگذشت دقيقى ، خالى از هرگونه پرده‌پوشى و خوددارى و بدون احساسات مبالغه‌آميز در تعصب ، بيان كرده است . در بابرنامه خصوصيات مملكت و مردم آن و البسه و عادات و رسوم و اخلاق آنها ، و مطالب جغرافيايى دقيق دربارهء شهرهايى كه بابر به آنها مسافرت كرده ، و محصولات و مصنوعات و صنايع طريقهء آنها ، و مطالبى دربارهء نباتات و حيوانات آسياى مركزى چنان خوب بيان شده كه حتى در سفرنامه‌هاى سياحان جديد نظير آن را كمتر مىتوان يافت ، قسمتى كه در وصف رجال ادب و هنر است جالب و مهم مىباشد . اين كتاب را تنها نمونهء تاريخ حقيقى در آسيا دانسته‌اند و آنچه از آن در دست است وقايع سال 915 تا 924 و 927 تا 931 ه . ق . را نقص دارد .\r\nبابرنامه ظاهرا اولين‌بار در 1875 م . در غازان و سپس در 1905 م . در ليدن ( با چاپ عكسى ) منتشر شده است . در زمان خود بابر به وسيلهء وفايى و سپس\r\n\r\n","description":"","footnote":"","page_name":" 168 ","page_number":170},
  {"content":"\r\n\r\nبه وسيلهء ميرزا پاينده ( حسن غزنوى ) و محمد قلى مغول حصارى ، و سومين مرتبه به امر اكبر شاه ، نوادهء بابر در 998 ه . ق . به وسيلهء عبد الكريم بيرام خان معروف به خان خانان به فارسى ترجمه شده است ، كه به واقعيات بابرى و يا تزوك بابرى معروف مىباشد .\r\n\r\nبابك خرم دين : - خرم دينان\r\n\r\nبابل  ( Babel ) \r\nسرزمين و دولتى قديم ، در قسمت جنوبى بين النهرين ، مطابق جنوب عراق فعلى ، بين رودهاى دجله و فرات . از شرق به عيلام ، از جنوب شرق به خليج فارس ، از جنوب و غرب به صحراى عربستان ، و تصويرى از باغهاى معلق افسانه‌اى بابل كه شاه نبوكدنصر دوم آن را به خاطر عروس مادى خود ، آمى تيس ، بنا كرد .\r\nاز شمال به آشور محدود بود . از شهرهاى عمده‌اش ، علاوه بر شهر بابل مىتوان نيپور ، ارك ، لارسا ، اور و اريدو را نام برد . از مدتها پيش از سقوط سومريها ، اقوام سامى در بين النهرين سكنى داشتند ، و سرانجام در قرن 24 ق . م . بر اين ناحيه استيلا يافتند ، و سلسلهء سلاطين اكد كه به دست سارگن تأسيس گرديد اولين سلسلهء سامى بين النهرين بود . اين سلسله به دست گوتيان ، كه از كوههاى زاگرس هجوم آوردند ، منقرض شد ( 128 ق . م . ) . فرهنگ سومرى تجديد حيات كرد ، و سلاطين سومين سلسلهء اور بر سرزمينى تقريبا به وسعت امپراتورى اكد فرمانروايى داشتند . پس از 1900 ق . م . نواحى مختلف بين النهرين تحت نفوذ آموريان ( از ساميهاى غربى ) درآمد . و دولتشهرهاى مستقلى تحت حكومت آموريها تشكيل گرديد ، كه مىتوان از لارسا و بابل را نام برد . سرانجام ، حمورابى ، ششمين شاه اولين سلسله از سلاطين بابل كه سلطنتش را در 1704 - 1662 ق . م . ( و بعضى در 2067 - 2025 ق . م . ) ضبط كرده‌اند ، بر ديگر دولتشهرها استيلا يافت . و امپراتورى بابل را تأسيس كرد . بعد از مرگ او دولت بابل رو به انحطاط گذاشت و سرانجام حتّىها از آسياى صغير به بين النهرين لشكر كشيدند و شهر بابل را ويران نمودند . ( 1530 ق . م . ) . سپس حوريها ( غير سامى ) و سركردگان هند و آريايى آنها دولت ميتانى را در قسمت شمالى بين النهرين تأسيس كردند . قوم سامى كاسى هم بر سلسلهء امورى بابل استيلا يافت و دولتى در بابل تأسيس نمود كه حدود 400 سال دوام يافت .\r\nپس از سقوط سلسلهء كاسى ( حدود 1180 ق . م . ) بابل دستخوش هرج‌ومرج گرديد . دولتشهرها همواره با يكديگر در جنگ بودند ، تا آنكه دولت آشور استقرار يافت ، و بابل دولتى تابع آشور گرديد . تحت استيلاى آشور نيز بابل رونق داشت . دولت آشور مدت 150\r\n\r\n","description":"","footnote":"","page_name":" 169 ","page_number":171},
  {"content":"\r\n\r\nسال ( 1075 - 925 ق . م . ) در افول بود ، ولى بابل گرفتار دستهء ديگرى از ساميها ، يعنى آراميان گرديد و نتوانست از ضعف آشور استفاده كند . در اواخر قرن دهم ق . م . آشور ديگربار قد علم كرد و چند قرن بابل را تحت استيلا داشت ، و كلدانيان را ، كه در اوايل هزارهء آخر ق . م . از سواحل خليج فارس به طرف شمال پيش رفته در بابل جنوبى سكنى گزيده بودند ، بيرون راند ، ولى سرانجام كلدانيها بر تمام بابل استيلا يافتند .\r\nسرانجام تيكلت پيلسر سوم آشورى كلدانيان و آراميها را مغلوب كرد ، و خود را شاه بابل اعلام نمود ( 729 ق .\r\nم . ) . كشمكش بين بابل و آشور ادامه يافت و در حدود 689 ق . م . شهر بابل ويران گرديد و مجسمهء مردوك را آشوريها از شهر بابل به آشور بردند . اما سرحدون شهر بابل را از نو ساخت و آباد نمود ، ولى حتى پيش از مرگ وى امپراتورى او منقسم شد ، و آسوربانىپال در آشور و برادرش شمش - شوم - يوكين در بابل به سلطنت نشستند ، و اين امر منجر به جنگ داخلى وحشتناكى گرديد ، كه در نتيجهء آن بار ديگر بابل ويران شد ( 648 ق . م . ) . بعد از مرگ آسوربانىپال ، يكى از امراى كلده به نام نبوپلسر بر بابل استيلا يافت ، و با دولت ماد متحدا امپراتورى آشور را منقرض كردند ، و نبوپلسر دولتى تشكيل داد كه به دولت كلده يا امپراتورى نوين بابل معروف است ، و آن در زمان سلطنت پسرش نبوكد نصر دوم ( 604 - 562 ق . م . ) به اوج قدرت خود رسيد ، و بر تمام سوريه و فلسطين تا مرز مصر استيلا يافت ، و لشكريانش در مصر و كيلكيه هم تاخت‌وتاز كردند . نبوكد نصر يهودا و اورشليم را ويران كرد ( 587 ق . م . ) و اسارت بابلى در زمان او آغاز شد . وى بابل را تجديد بنا كرد ، و معبد مردوك را در بابل از نو داير نمود ، و باغهاى متعلق بابل را كه از عجايب هفتگانه محسوب است بنا نهاد ، و نيز در دورهء وى نجوم و احكام در كلده رونق يافت . اما دولت او مستعجل بود . امپراتورى ايران قدرت مىگرفت ، و سرانجام در 539 ق . م . شهر بابل به دست كوروش كبير افتاد ، و مدتى تحت حكومت ايران ماند . در 514 ق .\r\nم . بر ضد داريوش كبير شورش كرد و در اين آخرين تلاش ، باروهاى شهر ويران گرديد . در دورهء بعد از اسكندر مقدونى شهر بابل رو به انحطاط گذاشت ، و پيش از دورهء مسيح متروك گرديد . سهم بابل در علم و هنر و ساير جنبه‌هاى تمدن از حساب بيرون است .\r\nخط ميخى بابلى ( مشتق از سومرى ) تقسيم نيمه فئودال جامعه به طبقات مختلف ( ملاكين ثروتمند ، تجار ، كاهنان ، تجار متوسط ، دهقانان ، و ارباب حرف ؛ و غلامان ) ، دين بابل و خدايان و عادات و رسومى كه بابل از سومريها به ارث برده بود ، به‌طور كلى وارد تمدن آشور گرديد ، و در تمام تاريخ آيندهء شرق نزديك و اروپاى غربى سهمه عمده‌اى داشت .\r\nسلاطين آشور بابل را به نظر احترام مىنگريستند ، و تقريبا همهء فرهنگ و تمدن بابلى را اخذ كردند ، و بيشتر فرمانروايان آشور پرستش مردوك را در شهر بابل محترم مىشمردند . ثروت بابل ، كه متكى به زراعت به وسيلهء آبيارى با شبكهء منظمى از كانالها و نيز بر تجارت پردامنه‌اى بود ؛ طمع قبايل چادرنشين همسايه را برمىانگيخت ، و اين امر يكى از علل هجومهاى اين قبايل به بابل بود .\r\n\r\nبابل دين\r\nدر ايام باستانى ، دين سراسر درّهء رود دجله و فرات در واقع يكى بود . شهرهاى مختلف اين ناحيه خدايان محلى و اساطير يكديگر را اقتباس مىكردند .\r\nمعمولا شهرى كه معتبرتر بود يا بر ديگران تسلط\r\n\r\n","description":"","footnote":"","page_name":" 170 ","page_number":172},
  {"content":"\r\n\r\nداشت مىكوشيد كه خداى خود را بر سر سلسلهء خدايان قرار دهد . مثلا در دورهء اعتبار شهر بابل ، مردوك ، كه خداى خاص اين شهر بود ، در سراسر امپراتورى بابل شاه خدايان بود ، كه دورهء اقتدار دولت آشور بر ديگر خدايان استيلا داشت . سلسلهء خدايان اين سرزمين مشتمل بر خدايانى مانند آنو ( خداى آسمان ) ، نرگال  ( nergal )  ( خداى مرگ ) ، و شمس  ( samas )  ( از خدايان خورشيد و تحت الشعاع مردوك ) بود . كاهنان و سلسلهء مراتب آنان در دين بابلى اهميت فراوان داشت ، و بسيارى از شهرها تحت فرمان كاهنان بودند . اساطيرى كه در بابل رشد يافت ، و آشوريها تكميلش كردند ، قسمت عمدهء ادبيات بابلى و آشورى را تشكيل مىدهند ، كه به وسيلهء الواحى با خط ميخى محفوظ مانده است ، و آن مشتمل بر داستانهاى خلقت عالم بود كه سراسر جهان را فروگرفت ، مسافرت عشتر در جهان زيرين ، و سرگذشت گيلگمش مىباشد .\r\nادبيات آشورى اقتباس از اساطير و ادبيات بابلى بود ، و دين بابلى به‌نوبهء خود تا حد زيادى برگرفته از فرهنگ سومرى بود .\r\n\r\nبابيروش\r\nنام قديم مملكت بابل با ضمائم آن .\r\n\r\nبابيه\r\nجنبشى كه در سالهاى آخر عمر محمد شاه شروع شد . ريشهء اين مذهب از فرقهء شيخيه منشعب مىباشد كه از طرفداران شيخ احمد احسايى بودند .\r\nشيخ احمد احسايى در زمان فتحعلى شاه مىزيست و از مردم احساء از بلاد شبه جزيرهء عربستان بود . وى طريقه‌اى را بنياد نهاد كه با مذهب اماميهء اثنى عشريه اندكى فرق داشت . پيروان شيخ احمد احسايى به شيخيه معروفند . وى در سال 1241 ه . ق . درگذشت .\r\nشيخ احسايى شاگردى مبرز داشت كه وى را حاج سيد كاظم رشتى مىخواندند . شيخ سيد كاظم ، مروج مذهب استاد خود بود . او دو شاگرد نامدار داشت حاج محمد كريم قاجار و ديگرى سيد عليمحمد شيرازى بود . پس از مرگ سيد كاظم رشتى در 1259 ه . ق . سيد عليمحمد كه پسر ميرزا رضاى بزاز شيرازى بود ، پس از سفرى كه به مكه كرد به بندر بوشهر آمد ، در آنجا خود را به‌جاى ركن باب يعنى در امام زمان خواند . از اين جهت پيروان او به بابيه مشهور شدند . پس از كشته شدن سيد عليمحمد باب ، در امر جانشين اولين پيروانش اختلاف افتاد . گروهى اندك پيرو ميرزا يحيى نورى معروف به صبح ازل شدند . دسته‌اى ديگر كه عدهء ايشان بيشتر بود از برادر بزرگتر وى ميرزا حسينعلى نورى ملقب به بهاء الله پيروى كردند .\r\nپيروان ميرزا يحيى تاكنون معروف به « ازلى » هستند .\r\nميرزا حسينعلى بهاء الله آيين جديدى آورد كه به نام او دين بهايى ( فرقهء ضاله ) خوانده مىشود و مدعى شد كه باب شخصى را كه به نام من يظهره الله يعنى كسى كه او را خدا ظاهر ساخت پيشگويى نموده است . اين دو برادر از ايران به خاك عثمانى تبعيد شدند و چون بين پيروان آن دو در سرزمين عثمانى اختلاف افتاد سرانجام به امر دولت عثمانى ميرزا يحيى صبح ازل به جزيرهء قبرس و ميرزا حسينعلى بهاء الله به عكا كه هر دوى آنها در آن روزگار از مستعمرات عثمانى به شمار مىرفت تبعيد شدند .\r\n\r\nباتو خان\r\nشاهزادهء مغول ، فاتح روسيه و مؤسس دولت اردوى زرين ، پسر دوم جوجى خان ( پسر چنگيز خان )\r\n\r\n","description":"","footnote":"","page_name":" 171 ","page_number":173},
  {"content":"\r\n\r\n\r\nباجروان\r\nشهر و دژ قديم ، در مغان ( آذربايجان ) جنوب رود ارس بين اردبيل و برذعه ، كه نامش در تاريخ فتوحات اسلام آمده است . فتح آن به دست اشعث ابن قيس كندى نشانهء سقوط مقاومت مردم سراسر آذربايجان بود . در زمان حمد الله مستوفى ( قرن 8 ) ويرانه‌اى بيش نبود .\r\n\r\nباختر\r\nقسمت سوم ولاياتى كه در عصر ساسانى تقسيم شده بود كه شامل ولايات ذيل بود :\r\n1 - آتروپاتگان 2 - ارمن يا ارمنستان 3 - ورژن و گرجستان امروز كه به عربى جرزان مىگويند 4 - آران 5 - بلسكان 6 - سيسكان 7 - رى 8 - گيلان 9 - شنجان 10 - ديلوم 11 - دم باوند يا دماوند 12 - تپورستان 13 - رويان 14 - آمل\r\n\r\nباختر\r\nدر كتيبهء داريوش « باختريش » و در اوستا « باخذى » و در استرابون « باكتريا » آمده است كه همان ايالت بلخ است كه از شمال به رود ( جيحون ) و از مغرب به آريانا و از جنوب به كوههاى هزار مسجد سفلى و از مشرق به ماساگت ( از قبل سكايى ) محدود بوده شهر مهم آن باختر ( بلخ ) است . ديگر از شهرهاى آن مرو بود كه به يونانى آن را مرگيانا مىگفتند .\r\n\r\nباختريش\r\nنام قديم باختر و بلخ .\r\n\r\nباخذى\r\nبلخ و باختر - در اوستا .\r\n\r\nباخزر\r\nناحيهء تاريخى در خراسان ، بين هرات و نيشابور .\r\n\r\nباخمرى - باخمرا\r\nمحلى در بين النهرين كه موضع آن به درستى معلوم نيست و ظاهرا بين كوفه و واسط در حدود 96 كيلومترى كوفه واقع بوده است . شهرتش در تاريخ عباسيان به سبب جنگ سال 145 ه . ق . بين سپاهيان منصور خليفه و ابراهيم ابن عبد الله معروف به قتل باخمرى است كه با پيروزى خليفه پايان يافت .\r\n\r\nبادغيس - باذغيس\r\nناحيه‌اى در قسمت شمال غربى افغانستان كنونى ، در ايالت هرات كه بين اين شهر و سرخس بود و بعدا به تمام سرزمين بين هريرود و مرغاب اطلاق گرديد . شهر عمدهء آن قلعهء نو است . جنگ 678 ه . ق .\r\nايرانيان و مغولها بر سر تصرف مراتع بادغيس در گرفت .\r\n\r\nبارباب - فارياب\r\nشهرى بوده است در خراسان قديم از توابع گوزگانان . از اين شهر تا طالقان ( خراسان ) طخارستان ، سه منزل و تا بلخ شش منزل بوده است .\r\n\r\nباربد\r\nموسيقيدان عصر ساسانى .\r\n\r\nبارخانه\r\nامراى سرحد در سلسله صفويه در مدت سال به بهانه‌هاى مختلف پيشكشها و هدايايى كه به اصطلاح\r\n\r\n","description":"","footnote":"","page_name":" 172 ","page_number":174},
  {"content":"\r\n\r\nزمان « بارخانه » گفته مىشد ؛ براى شاه مىفرستادند .\r\n\r\nبارون گومنز\r\nمعلم پياده نظام و مشاور اتريشى اميركبير در اصلاح نظام كه به مدت دو ساله به ايران آمده بود ولى چند ماهى پيش از پايان آن در اوايل سال 1269 هجرى از خدمت استعفا داد .\r\n\r\nبازرگان\r\nمهدى بازرگان فرزند حاج ميرزا عباسقلى آقا در سال 1286 ه . ش . در تهران متولد شد . تحصيلات ابتدايى را در مدارس ثروت و سلطانى طى نمود و ديپلم خود را از دار المعلمين گرفت . تحصيلات دانشگاهى را در فرانسه گذراند و پس از بازگشت به ايران ، به عنوان مدرس در دانشكدهء فنى دانشگاه تهران مشغول فعاليت شد . در آغاز دههء 1320 در مقابل فعاليتهاى احزاب دست چپى ، به همراه آيت الله طالقانى و جمعى ديگر از فعالان سياسى و فرهنگى ، به تشكيل انجمنهاى اسلامى و سخنرانيهاى فرهنگى و مذهبى اقدام نمود .\r\nبازرگان كه از اعضاء جبهه ملى بود ، در دى ماه 1327 به رياست دانشكده فنى دانشگاه تهران انتخاب شد و در خردادماه 1330 به سمت معاونت پارلمانى وزارت فرهنگ منصوب گرديد . در زمان نخست‌وزيرى دكتر مصدق ، در مهرماه 1331 مدير كل سازمان آب تهران بود . وى همچنين عضو هيئت خلع يد از شركت نفت انگليس و ايران و رئيس موقت هيئت‌مديره شركت ملى نفت ايران بود . در سال 1332 به مخالفت با حكومت كودتا برخاست ، لذا از تدريس در دانشگاه محروم شد و مدتى به زندان افتاد .\r\nدر بهمن ماه 1332 دوباره به كار تدريس بازگشت .\r\nدر سال 1336 ه . ش . فعاليت خود را براى تشكيل نهضت آزادى به همراه آيت الله طالقانى و دكتر يد الله سحابى آغاز كرد . در سال 1340 فعاليت خود را علنى كرد . در بهمن ماه 1341 مجددا بازداشت و بعد از محاكمه ، در دى ماه 1342 به ده سال زندان محكوم شد . وى فعاليتهاى سياسى خود را مجددا از اوايل سال 1357 آغاز نمود و به عنوان نماينده امام در استانها به سخنرانى پرداخت . در اوج انقلاب ، در پاريس با امام ملاقات نمود و پس از مراجعت به ايران ، از طرف امام به عنوان نخست‌وزير برگزيده شد .\r\nبا پيروزى انقلاب در روز 22 بهمن ماه 1357 ، مهندس بازرگان كابينه خود را تشكيل داد و پس از مدتى انحلال يافت .\r\n\r\nبازن\r\nطبيب مخصوص نادر شاه .\r\n\r\nبازى\r\n( 1052 - 1023 ق . م . ) سلسله‌اى در عيلام كه در مناطق دريايى سلطنت مىكردند . در دوران سلطنت اين پادشاهان عيلام ديگرباره بابل را به تصرف در آورد ولى اين سلسله بيش از شش سال دوام نياورد .\r\n\r\nباش اين شوشناك\r\nيكى از پادشاهان عيلام كه تقريبا 2400 سال قبل از ميلاد بوده است .\r\n\r\nباشتينى - عبد الرزاق : - عبد الرزاق\r\n\r\nباشتينى\r\n\r\nباشگاه خورشيد تابان\r\nاين باشگاه دومين محل تجمع ماسونهاى وابسته به سازمان فراماسونرى فرانسه بود كه با هدف ظاهرى\r\n\r\n","description":"","footnote":"","page_name":" 173 ","page_number":175},
  {"content":"\r\n\r\n« مطالعه و تحقيق » در مسائل اجتماعى ، فرهنگى ، اخلاقى و بهداشتى ، حقوقى ، اقتصادى ، مالى در تير ماه 1343 ه . ش . تشكيل شد . نام باشگاه در آغاز « نور » بوده ، اما نظر به اينكه نام « نور » قبلا به ثبت رسيده بود ، نام آن به « باشگاه خورشيد تابان » تغيير يافت .\r\n\r\nباشگاه روتار\r\nباشگاههاى روتارى و لاينز از « سازمانهاى جنبى سازمان فراماسونرى » است . روتارى در ايران در اواخر فروردين ماه سال 1355 ه . ش . / 1956 م . زير نظارت و سرپرستى روتارى بين‌المللى ، كه مركزش در شهر شيكاگو امريكاست ، و با كمك مجيد امير ابراهيمى در پارك هتل تهران تأسيس شد . فكر ايجاد چنين محافلى از طريق آشنايى عده‌اى از تحصيلكردگان ايرانى عضو انجمنهاى فراماسونرى با عده‌اى از هم‌مسلكان و « برادران » امريكايى اعزامى به ايران در جريان اجراى وصل چهارم ترومن از جمله « دكتر كراتس » معروف به « داك » زمين‌شناس و « چارلز كولاك » رئيس انجمن دوستداران امريكايى خاورميانه در ايران ، در اذهان ايرانيان شيفتهء فرهنگ و تمدن غرب پيدا شد . مجيد امير ابراهيمى با همكارى تعدادى از « برادران » تحصيلكرده و هم‌فكر خود ، ژوژ آوانسف ، دكتر فريدون ورجاوند ، سناتور عباس مسعودى مدير روزنامه اطلاعات ، سناتور جهانشاه صالح وزير كابينه علاء ، سناتور مصطفى تجدد مدير عامل و رئيس بانك بازرگانى و جمعا با تعداد سى نفر ، اولين « كلوپ روتارى تهران » را در ايران تشكيل داد و سناتور جهانشاه صالح را به رياست انتخاب كردند . اعضاى گرداننده عبارت بودند از :\r\nمسعودى نايب رئيس اول ، تجدد نايب رئيس دوم ، ورجاوند و چارلز كولاك اعضاى هيئت‌مديره ، آوانسف رئيس تشريفات ، امير ابراهيمى دبير و خزانه‌دار كلوب .\r\nانتخاب رؤساء و گردانندگان باشگاه به صورت رأىگير مستقيم از اعضاء انجام گرفته و اعضاى مسئول به مدت يك سال انتخاب مىشدند . شيوه انتخابات و دقت عمل در عضوگيرى ، از هر شغل و صنف يك نفر ، تعداد اعضاى جوامع آرمانى و مطلوب اذهان آرمان‌گراى يونان باستان و مدينه فاضله افلاطون را به خاطر مىآورد كه تعداد جامعهء وى محدود و همه اشخاص عضو نيز داراى وظايف كليدى بودند . در اساسنامه روتارى از جمله شرايط لازم براى عضويت فعال در كلوپ روتارى « بايد فرد ذكور و بالغى باشد كه به حسن اخلاق معروف و در حرفه و كار خود موفق و صاحب شهرت باشد . او بايد به عنوان صاحب ، شريك ، رئيس صنف يا مدير يك واحد تجارى يا پيشه‌اى كه شايسته و شناخته شده يا به عنوان يكى از اعضاى هيئت عامله مؤسسه‌اى كه شايسته و شناخته شده يا به عنوان نماينده محلى يا نمايندگى شعبه بازرگانى يا حرفه‌اى كه شايسته و شناخته شده و يا داراى مقامى مسئول در چنين نمايندگيهايى باشد » .\r\nدر انتخاب رؤسا و هيئت‌مديره و ديگر گردانندگان روتارى كه هر سال روتارى ( اول سال روتارى از يازدهم تير ماه هر سال تا دهم تير ماه سال بعد مىباشد ) با عضوگيرى مستقيم ، اعضاى مؤسس و شخصيتهاى با نفوذ سياسى و ادارى و رؤساى مؤسسات بزرگ تجارى و سرمايه‌داران عمده شانس موفقيت بيشترى نسبت به ساير رقبا دارند .\r\nباشگاههاى روتارى در ايران بنا به دلايل اجتماعى ، اقتصادى و فرهنگى از فعاليت و تأثيرگذارى زيادى برخوردار نبود . معمولا باشگاهها به ويژه در شهرستانها ، تبديل به يك محفل دوستانه شده\r\n\r\n","description":"","footnote":"","page_name":" 174 ","page_number":176},
  {"content":"\r\n\r\nو « چيزى جز اين نيست كه عده‌اى هر هفته دور هم جمع شوند و ناهار بخورند و باهم صحبت كنند » . اما سه باشگاه تهران مركزى ( باشگاه مركزى و مادر ) و باشگاه شمال تهران و باشگاه شميران به علت حضور و عضويت شخصيتهاى سياسى و مسئولان عمدهء كشور از اهميت ويژه‌اى برخوردار بود . بنا به گزارشهاى ساواك در باشگاههاى روتارى تهران « بر خلاف شعار خود اغلب مسائل سياسى مطرح مىشود و انعكاس آن حتى اخيرا در مطبوعات خيلى زياد شده است » . در ادامه اظهارنظر مىكند كه « چون اغلب سخنرانان و اعضاى باشگاههاى روتارى گردانندگان فعلى مملكت هستند چنانچه دنباله بحثهاى اين جلسات به سياست كشيده شود مسلما جنبهء حاد نخواهد داشت و جهات ارشادى آن بيشتر مورد نظر خواهد بود . » بنابراين ، باشگاه روتارى و فراماسونرى و لاينز در دوره محمد رضا شاه تبديل به كانونى براى تحكيم پايه‌هاى سلطنت و كمك به وى در راه به كارگيرى و ترويج هرچه بيشتر فرهنگ و تمدن غربى و مهمتر از همه ، تقويت بنيانهاى تازه تكوين يافته نظام سرمايه‌دارى ايران شده بود .\r\n\r\nباطنيه : - اسماعيليه\r\n\r\nباقر خان\r\nباقر خان ملقب به سالار ملى از اهالى تبريز بود و در انقلاب ايران يكى از دو مدافع معروف تبريز بود و شغل اوليه وى بنايى و مدتى نيز كدخدايى مىكرد .\r\nهنگامى كه ستار خان سردار ملى بر ضد استبداد و قواى دولتى قيام كرد او هم با ستار خان مشغول به كار شد و اين دو نفر دوش‌به‌دوش يكديگر سران سپاه مليون و مجاهدين آذربايجان شدند و مدت يازده ماه در مقابل قواى عظيم دولتى كه به حكم محمد عليشاه تبريز را سخت محاصره كرده بودند به همراهى اكثريت مردم شجاع از جان گذشته تبريز به انضمام عده كثيرى از مجاهدين گرجى ارامنه و قفقازى كه از اطراف به بازى اهل تبريز روى آورده بودند از شهر دفاع نمودند و بالاخره مليون فاتح شدند .\r\n\r\nباقلانى\r\nشهرت قاضى ابو بكر محمد ابن طيب ، متوفى 403 ه . ق . ، از بزرگان متكلمين عهد عضد الدوله ديلمى ، و از رؤساى اشعريه . چون پدرش باقلافروش بود به باقلانى معروف شد . از آثارش اعجاز القرآن ، الانصاف . كشف اسرار الباطنيه و هداية المسترشدين است .\r\n\r\nباكاليجار كوهى\r\nپسر ويهان از مشاهير و رجال دولت آل زيار ؛ خان فلك المعالى منوچهر ابن قابوس بعد از وفات منوچهر ، به سبب خردسالى پسرش انوشيروان ابن منوچهر مدتى زمام امور در دست او بود . با كاليجار يك بار نيز بر مسعود اول غزنوى عصيان كرد . اما مسعود لشكر به گرگان برد و او را تنبيه نمود . در 433 ه . ق . با كاليجار را نوشيروان از كار بر كنار كرد و خود زمام امور را در دست گرفت .\r\n\r\nباكتريا - باكتريانا\r\nنام قديم سرزمينى ميان رشته‌كوههاى هندوكش و آمودريا كه مركز آن باكترا ( بلخ كنونى ) بود ؛ در كتيبه‌هاى ايرانى نام آن به صورت باخترى  ( baxtri )  آمده است . سرزمينى كوهستانى و داراى اقليم معتدل است . باكتريا و نواحى مجاور آن در زير فرمان\r\n\r\n","description":"","footnote":"","page_name":" 175 ","page_number":177},
  {"content":"\r\n\r\nسلاطين كوچكى بود كه ويشتاسپ حامى زرتشت يكى از ايشان بود و پس از آن احتمالا به تصرف مادها درآمد . پس از حملهء اسكندر جزء ايالات مقدونيه شد و با برآمدن اشكانيان ضعف دولت باكتريا آشكار گرديد . در 139 ق . م . سكاها آن را تصرف كردند ولى در نيمهء قرن اول ق . م . در تصرف امپراتورى هندوسكايى بود . در 560 تركان ، نواحى شمال جيحون را تسخير و با برافتادن دولت ساسانى تمام باكتريانا رود سيحون به تصرف مسلمانان درآمد .\r\n\r\nبالتازار\r\nبل تشر يا بالتازار پسر نبونيد و فرمانده قواى بابل كه قواى كوروش بزرگ پس از شكست بالتازار وارد بابل شده و شهر را تصرف كرد .\r\n\r\nبامشاد\r\nموسيقيدان عصر ساسانى .\r\n\r\nباميان\r\nشهرى بوده بر سر راه بلخ به غزنين .\r\n\r\nباميان امراى\r\nتاريخ اوايل آن روشن نيست . امراى باميان ظاهرا در دورهء عباسيان به دين اسلام درآمدند ، ولى تا قرن سوم ه . ق . معبد بودايى بزرگى در آنجا وجود داشت كه يعقوب ليث صفارى آن را خراب كرد . و بتهاى آنجا را به بغداد فرستاد ( 257 ه . ق . ) . بعدا امراى باميان تابع غزنويان شدند ؛ در ( 550 - 609 ه .\r\nق . ) شاخه‌اى از خاندان غور در آنجا فرمانروايى كردند ؛ در 618 ه . ق . به دست مغولان ويران شد .\r\nباميان : 1 - دره و گردنه‌اى در قسمت غربى كوههاى هندوكش ، شمال شرقى افغانستان به فاصلهء در حدود 95 كيلومترى شمال غربى كابل ، سكنهء آباديهاى آن بيشتر به زبان فارسى صحبت مىكنند .\r\n2 - شهر قديم در درهء باميان كه زمانى از مراكز عمدهء مذهب بودايى بوده است .\r\n\r\nبانك استقراضى روس\r\nاين بانك براى رقابت با بانك شاهنشاهى در زمان ناصر الدين شاه قاجار در ايران تأسيس گرديد . در 1268 ه . ق . ناصر الدين شاه امتياز ايجاد بانك و حق انحصارى حراج عمومى را به يكى از اتباع روسيه داد ، و بانك استقراضى به صورت يك شركت خصوصى تشكيل شد و چندى به معاملات رهن اشياء منقول پرداخت . بعدا دولت روسيه سهام شركت را خريدارى كرده ادارهء آن را به دست خود گرفت . بانك استقراضى شعبه‌هايى در شهرهاى شمالى ايران داير كرد ، و دامنهء عمليات خود را از معاملات منقول به رهن اموال غير منقول كشانيد . اين بانك علاوه بر مردم به دولت نيز قرض مىداد . در 1299 ه . ش . دارايى اين بانك به دولت ايران واگذار شد .\r\n\r\nبانوگشسب\r\nدر داستانهاى ملى ، دختر رستم .\r\n\r\nبانوگشسب‌نامه\r\nمنظومه‌اى حماسى به فارسى ، ظاهرا از قرن پنجم ه . ق . كه موضوع اساسى آن داستان پهلوانيهاى بانو گشسب مىباشد ، كه دختر رستم و زن گيو و مادر بيژن بوده كه از زنهاى پهلوانى ايران است .\r\n\r\n","description":"","footnote":"","page_name":" 176 ","page_number":178},
  {"content":"\r\n\r\n\r\nبايتوز\r\nاز امراى زمان غزنويان ، او اولين فردى بود كه در اوايل سلطنت سبكتكين غزنوى طغان را از قلعه بست بيرون كرد .\r\n\r\nبايدو\r\n( 694 ه . ) از ايلخانان ايران . « بايدو آغول » كه پس از گيخاتو به پادشاهى رسيد بيش از شش ماه نتوانست پادشاهى كند . غازان پسر ارغون به يارى امير نوروز بر او طغيان كرد ولى نتيجهء آن صلح موقتى بود كه بين طرفين انجام شد . چند ماه بعد باز بين بايدو و غازان اختلاف افتاد و « صدر جهان » به اردوى غازان پيوست و امراى مغول بايدو را رها كردند . سرانجام او بگريخت و در نزديكى نخجوان دستگير شد و در 23 ذيقعده سال 694 به فرمان غازان به قتل رسيد .\r\n\r\nبايزيد ايلكانى - بايزيد جلاير\r\nاز پادشاهان و شاهزادگان سلسلهء ايلكانى معروف به آل جلاير ؛ پسر سلطان اويس جلاير . وى بعد از كشته شدن برادرش سلطان حسين ايلكانى به دست سلطان احمد ايلكانى ، از ترس جان گريخت و به نزد عادل آقا به سلطانيه رفت . عادل آقا او را به سلطنت برداشته عازم تبريز شد . سلطان احمد از بيم خان گريخت . و عادل آقا تبريز را بگرفت . اما آن را نتوانست حفظ كند و به سلطانيه بازگشت و على ايلكانى را بر عليه سلطان احمد تحريك نمود . على ايلكانى با آنكه تبريز را گرفت به دست « قرامحمد تورمش » كشته شد و سلطان احمد بار ديگر به تبريز آمد . عادل آقا مجددا لشكر به تبريز آورده و عاقبت كار به مصالحه انجاميد . بر اين شرط كه آذربايجان از آن سلطان احمد باشد و عراق عجم از آن سلطان بايزيد ، اما بغداد و عراق عرب را سلطان احمد به شراكت عادل آقا اداره نمايد . اين صلح دوام نيافت و بار ديگر بين دو برادر كار به جنگ كشيد . اين دفعه به دعوت عادل آقا شاه شجاع الدين مظفر نيز به يارى بايزيد ايلكانى آمد ، اما كار به صلح انجاميد و دست عادل آقا از كار كوتاه شد .\r\n\r\nبايزيد بسطامى\r\nطيفور بن عيسى بن سروشان ظاهرا در حدود سال 188 ه . در شهر بسطام از ايالت قومس متولد شد .\r\nاز عارفان و صوفيان بزرگ كه در سال 261 هجرى به سن هفتاد و سه يا چهار سالگى در بسطام درگذشته و همانجا به خاك سپرده شده است .\r\n\r\nبايزيد جلاير : - بايزيد ايلكانى\r\n\r\nبايسنقر\r\nپسر شاهرخ و نوهء تيمور . شاهزاده‌اى بود هنرمند ، دانش‌دوست و معارف‌پرور در دربارش در استرآباد مجمعى بود از ارباب فضل و كمال ، شعرا ، صنعتگران و نقاشان و . . . كه از اطراف گردآمده بودند .\r\nديباچهء شاهنامه فردوسى را كه معروف به ديباچهء بايسنقرى است در سال 829 ه . به نام او به رشتهء تحرير درآوردند . وى در سن سى و هفت سالگى به ديار باقى شتافت .\r\n\r\nبايسنقر تركمان\r\nمتوفى 898 ه . ق . از پادشاهان و فرمانروايان سلسلهء امراى آق‌قويونلو ؛ پسر و جانشين يعقوب بيگ تركمان . وى در 896 ه . ق . به‌جاى پدر به سلطنت\r\n\r\n","description":"","footnote":"","page_name":" 177 ","page_number":179},
  {"content":"\r\n\r\nنشست ، و بعد از 20 ماه سلطنت از دست رستم بيگ تركمان ، يكى از بنى اعمام خويش ، به شيروان گريخت و چندى بعد در جنگ با سلطان على پسر سلطان حيدر صفوى در نزديكى اهر به قتل رسيد .\r\n\r\nبايقرا - سلطان حسين بايقرا\r\n\r\nباى : - بك\r\n\r\nبحار الانوار\r\nاز كتب مهم شيعه اثنى عشرى ، تأليف علامهء مجلسى « ره » .\r\n\r\nبحتيگان\r\nتصحيفى از كلمهء بختگان ، نام درياچه‌اى در فارس .\r\n\r\nبحر العلوم\r\nسيد محمد مهدى طباطبايى بروجردى مشهور به بحر العلوم از اجلهء علماء و مجتهدين ، فرزند سيد مرتضى متوفى 1024 ه . ق . بوده . وى در سال 1155 ه . ق . در كربلا متولد و در سن 57 سالگى به سال 1212 ه . ق . در نجف درگذشت و در مقبرهء مخصوص خود در خارج از صحن مطهر دفن گرديد .\r\n\r\nبختنصر - نبوكدنصر\r\nنام دو تن از سلاطين بابل ، صورتهاى بختنصر و بخت‌نصر صورتهاى عربىشدهء نام آنهاست ، و بعضى به غلط آن را بخت النصر نيز ضبط كرده‌اند ، و ايرانيان اين نام را به صورتهاى بخت نرسه و بخت نرسى و غيره درآوردند .\r\nبختنصر از 1146 تا 1123 ق . م . سلطنت كرد .\r\nبختنصر دوم ، پسر نبوپلسر مؤسس دومين دولت بابل و از بزرگترين شاهان قديم است . بختنصر پادشاهى مقتدر بود و به ساختن ابنيه اشتياق زيادى داشت . در زمان او امپراتورى متأخر بابل به اوج خود رسيد و شهر بابل بزرگترين شهر دنياى قديم گرديد . باغهاى معلق بابل كه براى زوجه خود ساخت از عجايب هفتگانه مىباشد .\r\n\r\nبختيار\r\nشاپور بختيار فرزند سالار فاتح بختيار در 1294 ه . ش . در چهار محال بختيارى متولد شد . پس از تحصيلات ابتدايى و قسمتى از متوسطه در اصفهان ، به لبنان رفت و در مدرسهء فرانسويها در بيروت ديپلم شاهپور بختيار\r\n\r\n","description":"","footnote":"","page_name":" 178 ","page_number":180},
  {"content":"\r\n\r\nگرفت . بختيار 18 ساله بود كه پدرش در زندان قصر ، به اتفاق عده‌اى از سران عشاير فارس و بختيارى اعدام شد .\r\nبختيار براى ادامه تحصيل به فرانسه رفت و در رشته‌هاى حقوق بين الملل و علوم سياسى دكترى گرفت . در زمان جنگ جهانى دوم به لژيون خارجى فرانسه پيوست و قريب يك سال و نيم با درجهء افسرى در ارتش فرانسه خدمت كرد . در سال 1326 ه . ش . به ايران بازگشت و به استخدام وزارتخانه جديد التأسيس كار درآمد و در اين وزارتخانه تا درجه مدير كلى ارتقاء يافت .\r\nدر جريان ملى شدن صنعت نفت ، مدير كل اداره كار خوزستان بود و به واسطه خدمات خود در اين سمت ، به تهران احضار و به مقام معاونت وزارت كار منصوب شد . شاپور بختيار ، پس از سقوط حكومت مصدق ، به فعاليت خود در جبهه ملى ادامه داد و در جريان اين فعاليتها چند بار دستگير و زندانى شد . در جريان انقلاب نام او با ارسال نامهء سرگشاده‌اى به شاه بر سر زبانها افتاد و سرانجام بعد از سقوط حكومت ازهارى در شرايطى كه انقلاب به روزهاى اوج و پيروزى خود نزديك شده و كمتر كسى مسئوليت خطير نخست‌وزيرى را به عهده مىگرفت ، پيشنهاد شاه را براى احراز اين مقام پذيرفت و كابينهء خود را در شانزدهم دى ماه 1357 به شاه معرفى كرد .\r\nده روز بعد از معرفى كابينهء بختيار ، يعنى در 26 دى ماه 1357 ، شاه و فرح براى هميشه ايران را ترك گفتند و شمارش معكوس براى سقوط حكومت بختيار ، از فرداى خروج شاه از ايران آغاز شد . تلاش بختيار براى ملاقات با امام خمينى ( ره ) و جلب موافقت ايشان با ابقاى دولت خود تا انجام رفراندوم درباره نظام سياسى آينده مملكت نتيجه‌اى نبخشيد .\r\nبختيار با بستن فرودگاه تهران بر روى پروازهاى خارجى درصدد برآمد تا از مراجعت امام ( ره ) به ايران جلوگيرى كند ، ولى اين تدبير نابخردانه بر ناآرامى در كشور افزود و بختيار ناچار حرف خود را پس گرفت و اعلام كرد « آيت الله خمينى هر وقت اراده نمايند مىتوانند به وطن برگردند » . امام خمينى ( ره ) در 12 بهمن ماه 1357 در ميان استقبال عظيم مردم به تهران بازگشتند و در همان روز با انجام يك سخنرانى در بهشت زهرا ، دولت بختيار را غير قانونى اعلام كردند .\r\nبختيار بعد از فرار از كاخ نخست‌وزيرى ، در 22 بهمن 1357 ، مدتى متوارى بود تا اينكه سرانجام با قيافهء مبدل از ايران خارج شد و از پاريس سر درآورد .\r\nسرانجام آخرين نخست‌وزير شاه در تابستان 1370 در پاريس به قتل رسيد .\r\n\r\nبختيشوع\r\nرئيس بيمارستان جنديشاپور . او در 148 ه . ق .\r\nبراى معالجه منصور خليفه عباسى به بغداد احضار شد و مورد اعتماد وى واقع گرديد ، و خليفه او را در بغداد نگاه داشت ولى در 152 ه . ق . به جنديشاپور بازگشت . بعد از وى پسرش جبرئيل اين بختيشوع متوفى 212 ه . ق . ، طبيب جعفر برمكى و بعدا هارون الرشيد و مأمون خليفه بود و در زمان مأمون چند بار به زندان افتاد . پس از او نيز خاندان بختيشوع ساليان دراز نسل به نسل در خدمت خلفاى عباسى بودند و مقام مهمى در بين پزشكان بغداد و دربار خليفه داشتند .\r\n\r\nبدخش\r\nلقب حكام ايالات يا استانداران در دورهء اشكانى .\r\n\r\n","description":"","footnote":"","page_name":" 179 ","page_number":181},
  {"content":"\r\n\r\n\r\nبدر ابن حسنويه\r\nامير كرد از خاندان حسنويه . وى در 369 ه . ق .\r\nپس از پدر به حكومت رسيد و نسبت به عضد الدولهء ديلمى اظهار اطاعت نمود و از خليفه لقب ناصر الدين يافت . وى به دست جمعى از اكراد خويش در 405 ه .\r\nق . به قتل رسيد .\r\n\r\nبدليسى\r\nمورخ ايرانى كردنژاد معروف به شرف خان .\r\nبدليس در دربار شاه طهماسب پرورش يافت و شاه اسماعيل دوم صفوى وى را به حكومت نخجوان و شيروان برگزيد و عنوان امير الامراى اكراد را داد . وى صاحب كتاب « شرفنامه » در تاريخ اكراد به زبان فارسى است .\r\n\r\nبديشخ - بدشخ\r\nلقبى كه دورهء اشكانى مرزبانى كه ولايات چهارگانهء مرزى را كه در چهار سوى كشور بوده‌اند نگاهبانى مىكرده‌اند داده مىشد .\r\n\r\nبرات\r\nبرات عبارت از حواله‌اى بود كه از طرف حكومت به شاهزادگان ، امرا و اعيان مغول داده مىشد و به دارنده آن حق مىداد كه مبلغ معينى مقررى از نواحى و ولايات وصول نمايد .\r\n\r\nبرادران شرلى : - شرلى\r\n\r\nبراق حاجب\r\nمؤسس سلسلهء قراختاييان كرمان ، متوفى به سال 632 ه . ق . وى در آغاز از امراى بزرگ سلطان غياث الدين پسر سلطان محمد خوارزم شاه بود هنگام شروع استيلاى مغول بر عراق ، وى از سلطان غياث الدين اجازه خواست تا با لشكر و حشم خود از راه كرمان به هند برود . در كرمان با كوتوال قلعهء گواشير درگير شد و او را مغلوب كرده بر كرمان متولى شد و سلسلهء قراختاييان را تأسيس كرد . براق حاجب نسبت به چنگيز خان از در اطاعت و انتقاد درآمد ، و از اين‌رو ، چنگيز و اوگتاى قاآن او را در حكومت كرمان باقى نهاد . براق حاجب لقب قتلغ خانى داشت و بدين جهت سلسلهء قراختاييان را كه اعقاب او بودند قتلغ خانيان و قتلغ خانيه نيز مىخوانند . بعد از او مدتى برادرزاده‌اش قطب الدين محمد امارت كرمان را داشت و سپس پسرش ركن الدين مباركه خواجه به حكومت نشست .\r\n\r\nبرج طغرل\r\nبرج آجرى مدور در شهر رى ( تهران ) كه نماى خارجى آن مضرس است و آثار اواخر عهد سلجوقى ، محتملا از قرن هفتم ه . ق . مىباشد . تعميرات اساسى آن در سال 1310 ه . ق . به دستور ناصر الدين شاه قاجار صورت گرفت و باعث تغيير قسمتهايى از آثار قديمى آن شد .\r\n\r\nبرديا\r\nپسر كوروش اول ( قرن ششم قبل از ميلاد ) برادر كمبوجيه بود ، كه كمبوجيه پس از جلوس بر تخت شاهى وى را مخفيانه كشت . هنگامى كه كمبوجيه در مصر بود گئوماتاى مغ خود را برديا معرفى و شورش نمود . به همين مناسبت به بردياى دروغين معروف است .\r\n\r\n","description":"","footnote":"","page_name":" 180 ","page_number":182},
  {"content":"\r\n\r\n\r\nبرزويه\r\nطبيب خسرو انوشيروان كه به دستور وى به هندوستان سفر كرد و كتابهايى در طب و نيز بازى شطرنج و داستان كليله و دمنه را به ارمغان آورد و اين داستان را از سانسكريت به پهلوى ترجمه كرد .\r\n\r\nبرزين مهر\r\nآتشكده مخصوص كشاورزان و مردم عادى در دوره ساسانى .\r\n\r\nبرس  ( Berose ) \r\nمورخ كلدانى - يونانى . منجم و كاهن مردوك ، « رب النوع بزرگ كلدانيها در بابل » و معاصر اسكندر و سلوكىهاى اول بود . اين شخص تاريخ كلده را به زبان يونانى در سه كتاب نوشت و آن را به « آن تيوخوس سوتر » سلوكى ( 281 - 262 ق . م . ) هديه كرد ، ( تاريخ بابل ) . نوشته‌هاى بروس چون به منابع باستانى شرقى مبتنى بود و موثق‌ترين گواه شمرده مىشد ، قطعىترين دليل منشأ مادى زرتشت و زرتشتيگرى محسوب مىشد و تا اندازه‌اى بدين سبب بود كه در قرن گذشته اين عقيده رواج داشت كه كيش زرتشت منشأ مادى دارد .\r\n\r\nبركيارق\r\nركن الدين بركيارق پسر ارشد ملكشاه سلجوقى كه بعد از پدر خود را پادشاه خواند و با غلامان خواجه نظام الملك همدست شد . وى به جانب رى رفت و سپس اصفهان را گرفت و بعد به جانب همدان رهسپار شد و پس از جنگهاى بسيار با برادرش محمد بن ملكشاه در سال 498 درگذشت . وى آخرين پادشاه بزرگ سلجوقى است كه بر تمام متصرفات سلجوقيان حكمروايى داشت .\r\n\r\nبرمكيان\r\nخاندانى بودند كه رياست بتكده بودايى بلخ به نام « نوبهار » را داشتند و برمك ظاهرا لقب كسانى است كه به اين مقام نايل آمده‌اند . در ايام دعوت\r\n\r\nشجره‌نامه خانواده برامكه\r\n\r\n","description":"","footnote":"","page_name":" 181 ","page_number":183},
  {"content":"\r\n\r\nابو مسلم ، خالد يكى از افراد برجستهء اين خاندان ، مذهب ديرين خود را ترك گفت و به آيين اسلام گرويد و منشى و كاتب ابو مسلم گرديد و سپس با همين سمت در دربار منصور به خدمت مشغول شد . پسر يحيى مقدمات خلافت هارون الرشيد را فراهم كرد ، به همين مناسبت هارون وى را به وزارت برگزيد و او نيز به فرزندان خود يعنى فضل و جعفر و محمد و موسى مشاغل مهم را واگذار كرد . روى كار آمدن خاندان برمكى به احياى سنن و آداب‌ورسوم ايرانيان در دستگاه خلافت كمك شايان كرد . روى كار آمدن خاندان برمكى و نفوذ آنها در دستگاه خلافت سبب گرديد كه ايرانيان و ساير فرق شعوبيه و زنادقه مانوى و شيعيان علوى كه جملگى دشمن تسلط بلاد اعراب بر ايران بودند در دستگاه برامكه و غيرمستقيم در دستگاه حكومت نفوذ يابند و به يارى برمكيان كليهء كارها را از دست خليفه خارج كنند ، به طورى كه عملا رفت‌وآمد و مراجعات مردم به دستگاه برامكه بيش از قصر خليفه بود . اين جريان هارون را نگران ساخت و به بهانه‌اى در سال 188 ه . جعفر برمكى را كشت و به دار آويخت و تا يك سال جسدش بر دار بود و بعد از آن سوزانده شد . يحيى در سال 190 و فضل در سال 193 ه . در زندان جان سپردند .\r\n\r\nبروجردى : - آيت الله بروجردى\r\n\r\nبروز  ( Berose ) \r\nكشيش بابلى ( قرن 4 و 3 پ . م . ) تاريخ كلده و آشور را نوشت .\r\n\r\nبرهان الدين\r\nبرهان الدين محمد ابن احمد . متوفى به سال 616 ه . ق . از رؤسا و صدور معروف خاندان آل برهان در ماوراء النهر بود . وى پسر تاج الاسلام و به صدر جهان ملقب بود . در بخارا گذشته از رياست مذهبى ، حكومت رياست ظاهرى نيز با او بود . در سال 603 ه . ق . به حج رفت و قدرت بسيار از خود نشان داد . چندان‌كه حجام از او برنجيدند او را صدر جهنم خواندند . در سال 614 كه سلطان محمد خوارزمشاه عازم جنگ با خليفهء بغداد شد او را با پسرانش از بخارا به خوارزم برد تا در غيبت او فتنه‌اى در ماوراء النهر برنينگيزند و آنها در خوارزم بودند تا موقعى كه تركان خاتون مادر خوارزمشاه از بيم مغول از خوارزم فرار كرد ، و او پسرانش را با ساير ملوك و امرايى كه بر درگاه خوارزمشاه بودند مقتول كرد .\r\n\r\nبرهان الدين عبد الحميد كرمانى\r\nخواجه برهان الدين عبد الحميد كرمانى از وزيران سلطان ابو سعيد ميرزا تيمورى .\r\n\r\nبرهان الدين مسعود بيگ\r\nبرهان الدين مسعود بيگ پسر محمود يلواج كه مردى عالم و با تدبير بود در زمان منگوقاآن به حكومت ماوراء النهر و تركستان منصوب گرديد و چون « الغو » نبيرهء جغتاى بر آن ممالك استيلا يافت منصب وزارت را به مسعود بيك تفويض كرد .\r\n\r\nبريهه\r\nقرن سوم و چهارم هجرى . از زنان پرهيزگار شيعه . وى دختر ابو على محمد بن احمد بن موسى بن محمد بن رضا ( ع ) و خواهر امّ اسحاق بود كه از كوفه به قم آمد و در نزديك قبر حضرت معصومه ( ع ) دفن شد .\r\n\r\n","description":"","footnote":"","page_name":" 182 ","page_number":184},
  {"content":"\r\n\r\n\r\nبزرگ اميد\r\nكيا بزرگ‌اميد رودبارى . متوفى به سال 532 ه . ق .\r\nرئيس اسماعيليهء الموت و جانشين و پيرو حسن صباح .\r\nوى در سال 518 ه . ق . به موجب وصيت حسن صباح در الموت به جاى او نشست و قبل از آن از سال 495 ه . ق . قلعهء « لمسر » در رودبار را به دستور حسن تصرف كرد ، و در مدت 23 سال در آنجا مىزيست .\r\nبزرگ اميد شيوهء سلف خود را در نشر دعوت باطنيه و تهديد و تخويف مخالفان ادامه داد . در زمان او فداييان اسماعيليه خليفه المسترشد را هلاك كردند . بعد از وى پسرش محمد ابن بزرگ اميد به‌جاى او نشست .\r\n\r\nبزرگمهر - بوذرجمهر\r\nوزير دانا و خردمند دورهء ساسانى عصر انوشيروان . گويند بزرگمهر در آغاز آموزش هرمزد ، پسر انوشيروان را بر عهده داشت و وقتى به كثرت دانايى او پىبرده شد به‌مقام وزارت ارتقاء يافت و سرانجام توسط خسروپرويز به قتل رسيد .\r\n\r\nبس  ( Bes ) \r\nپروردگارى مصرى كه از خارج به آن كشور آمده است . در دوران هخامنشى در مصر اين پروردگار اهميت به‌خصوصى يافت و حمايت‌كنندهء زنها و بچه‌ها و جنگجويان بود . در شوش تعداد زيادى از مجسمه‌هاى كوچك اين پروردگار به دست آمده است .\r\n\r\nبست  ( Bost ) \r\nشهرهاى ويران در سجستان ؛ ( جنوب افغانستان ) نزديك ملتقاى رود هيرمند با ارغنداب . از دورهء اشكانيان وجود داشته است و احتمالا در 29 ه . ق . در خلافت عثمانى يا در 42 ه . ق . در آغاز دولت اموى به تصرف سپاهيان اسلام درآمد . در 366 ه . ق . سبكتكين بست را گرفت و اين شهر در دورهء غزنويان تا مدت يك قرن رونق بسيار يافت .\r\nعلاء الدين غورى پس از تاراج غزنه در سال 544 ه . ق . بست را فتح و تاراج كرد و كاخهاى سلطنتى آن را بسوخت . در هجوم مغول و سپاهيان امير تيمور شهر به كلى ويران شد و قلعهء آن را نادر شاه ويران نمود .\r\n\r\nبستان السياحه\r\nكتابى است در تاريخ و جغرافيا و ادب فارسى از زين العابدين شيروانى ( از فاضلان قرن 13 ه . ق . ) .\r\n\r\nبصمه\r\n1 - « بصمه » يا « باصمه » در تركى عثمانى اسم مصدر از فعل بصمق است و به معنى عمل طبع و چاپ استعمال مىشود . در زمان مغول تصوير پادشاهان را « بصمه » مىگفتند .\r\n2 - اولين مطبعه‌اى كه به ايران آمد به « باسمه خانه » ( به تركى بصمه‌خانه يا باصمه‌خانه ) معروف گرديد .\r\n\r\nبطائح\r\nسرزمينى وسيع و پست و باتلاقى مسير سفلاى رودهاى دجله و فرات ميان كوفه و واسط در شمال ، و بصره در جنوب ( در اصطلاح نويسندگان دورهء عباسى ) . گاهى اين واژه اسم شهرهاى مجاور هم بود مانند : بطائح الكوفه .\r\n\r\n","description":"","footnote":"","page_name":" 183 ","page_number":185},
  {"content":"\r\n\r\n\r\nبغدادخاتون\r\n- ربيع الآخر 736 ق . ملقب به خداوندگار از زنان متنفذ . وى دختر امير چوپان ( - 728 ق . ) از امراى مغول بود و در سال 723 به ازدواج امير شيخ حسن جلاير ، كه بعدها به شيخ حسن بزرگ معروف شد ، درآمد . سلطان ابو سعيد ( 717 - 13 ربيع الآخر 736 ق . ) كه بيش از بيست سال نداشت فريفته زيبايى او شد و از امير چوپان خواست تا مطابق ياساى چنگيزى دخترش را طلاق گرفته و به ازدواج او درآورد . اما امير چوپان دختر و دامادش را به قراباغ فرستاد تا سلطان از فكر وى منصرف شود . وقتى سلطان ابو سعيد بىميلى امير را احساس كرد نسبت به او و پسرش دمشق خواجه و ديگر پسران او كه واليان چند ولايت بودند بدگمان شد و ركن صائن ، و زيرش ، نيز به اين بدگمانىها دامن زد . سرانجام دمشق خواجه ( ظاهرا ) به دليل ارتباط پنهانى با همسر سلطان كشته شد و پدرش نيز كه در خراسان بود درصدد مقابله برآمد اما بر اثر پيمان‌شكنى امرايش فرار كرد و به نزد ملك غياث الدين امير كرت پناهنده شد . اما وى ترسيد و امير چوپان را كشت و انگشتش را به نشان آن به قراباغ نزد سلطان ابو سعيد برد . در تمام اين مدت ابو سعيد بغدادخاتون را فراموش نكرد بلكه قاضى القضاة را نزد امير شيخ حسن جلاير فرستاد و او را وادار به طلاق دادن بغدادخاتون كرد و پس از گذشتن عدهء او ، با وى ازدواج كرد .\r\nبغدادخاتون كه نفوذ زيادى بر سلطان ابو سعيد داشت ، « صاحب اختيار كلى و جزوى امور » شد و انتقام خود را از قاتلان پدر و برادرش گرفت و جسد پدر و برادر ديگرش را با احترام تمام از خراسان به مدينه انتقال داد و در قبرستان بقيع دفن كرد .\r\nبعضى از نزديكان سلطان ابو سعيد در صدد برآمدند تا با عنوان كردن ارتباط پنهانى بغدادخاتون با امير حسن جلاير ، همسر اولش ، او را از نظر سلطان ابو سعيد بيندازند ، اما چون بىگناهى او ثابت شد سلطان بار ديگر وى را مورد نظر خود قرار داد .\r\nدر سال 732 سلطان ابو سعيد گرفتار عشق دلشادخاتون ، دختر دمشق خواجه و برادرزاده بغدادخاتون شد و با او ازدواج كرد . اما اين زناشويى طولى نكشيد ، زيرا سه سال بعد كه سلطان ابو سعيد با لشكرى عظيم براى دفع ازبك خان پادشاه دشت قبچاق عازم اران و آذربايجان بود در اران بيمار شد و در حدود شروان درگذشت ( 13 ربيع الآخر 736 ق . ) .\r\nپزشكان او در حال اختصار در مزاجش آثار سم مشاهده كردند . چون گمان مىرفت كه بغدادخاتون به دليل همچشمى با دلشادخاتون و انتقام گرفتن از خون پدر و برادرانش به اين كار دست زده باشد ، لذا كمى پس از مرگ سلطان ، وى توسط يكى از خواجه‌سرايان در حمام به قتل رسيد .\r\n\r\nبغراجق\r\nمتوفى به سال 389 ه . ق . ، از فرمانروايان سلسلهء غزنويان آل ناصر ؛ برادر سبكتكين غزنوى . وى حكومت قهستان را داشت و خلف ابن احمد ، بعد از وفات سبكتكين ، پسر خود طاهر ابن خلف صفارى را به تسخير قهستان فرستاد . طاهر بغراجق را شكست داده منهزم كرد ، و قهستان را بگرفت . اما بغراجق چندى بعد بار ديگر بر قهستان دست يافت ، و طاهر با او جنگ كرده او را كشت .\r\n\r\nبغرا خان\r\nشهاب الدوله هارون بغرا خان ابن سليمان ( قرا خان ) ، متوفى 383 ه . ق . ، اولين پادشاه معروف از\r\n\r\n","description":"","footnote":"","page_name":" 184 ","page_number":186},
  {"content":"\r\n\r\nسلسلهء ايلكخانيان تركستان . وى در بلاد ترك ، چون بلاد ساغون و كاشغر تا حدود چين حكومت داشت ، و مركز حكومتش بلاد ساغون بود . چندين مرتبه با امرا و پادشاهان سامانى جنگ كرد . عاقبت بخارا را گرفت ، اما آب‌وهواى بخارا با مزاجش سازگار نگشت و ناچار راه تركستان پيش گرفت و در بين راه وفات يافت . بعد از او ، ايلكخان ملقب به شمس الدوله سلطنت ايلك خانيان را يافت .\r\n\r\nبغستان ( مكان خدايان )\r\nمجاور نقوش بيستون آثار مختصرى از بغستان قديم باقى مانده است كه به اوايل دورهء هخامنشى منسوب مىباشد ( 559 - 529 ه . ق . ) .\r\n\r\nبقعه شيخ صفى الدين اردبيلى\r\nمقبره شيخ صفى الدين اردبيلى واقع در اردبيل ، از زيباترين ابنيه تاريخى و هنرى ايران به شمار مىرود . در اين بقعهء مقابر ديگرى از ساير پادشاهان و شاهزادگان و خوانين صفوى و امراى آن دوره باقيمانده است ، از جمله قبر منسوب به مادر شاه اسماعيل و شيخ صدر الدين ، شيخ جنيد ، سلطان حيدر و دو تن از امراى به نام سلطان استاجلو و كردبيك . مقبرهء شيخ صفى الدين برجى است استوانه‌اى شكل كه گنبدى كوتاه بر فراز آن جاى گرفته . گنبد مقبره شاه اسماعيل كوتاه‌تر از گنبد شيخ صفى الدين است . قديمترين قسمت اين بنا متعلق به نيمهء اول قرن نهم هجرى است كه به‌تدريج بر ساختمانهاى بقعه افزوده شده . در تكميل و تزئين و تعمير اين بقعه كه به منزلهء آرامگاه خانوادگى شهرياران صفوى به شمار مىرفته شاه طهماسب اول و شاه عباس دوم ، كوشش بسزا داشته‌اند .\r\n\r\nبك - بيگ - بى - باى\r\nبه زبان تركى به معنى بزرگ و مهتر . لقب يا عنوان كلى نجبا و بزرگان ترك و غالب ممالك اسلامى همچنين در ايران بعد از اسلام . اين كلمه از قرن پنجم ه . ق . به‌بعد در آخر بعضى اعلام ( مثل طغرل بك ، آق سنقر بك ، خواجه بك ، يوسف بك ) به عنوان لقب ذكر مىشده است . در قرن نهم ه . ق .\r\nكلمهء بك به دنبال اعلام امراى تركمان آذربايجان و دياربكر به كار مىرفته است ( مانند : حسن بك ، على بك و . . . ) و در ماوراء النهر نيز ، متداول بوده است ، و بعد از آن در اكثر سرزمين ايران و ماوراء النهر عنوان حكام بلاد ايران و ماوراء النهر عنوان حكام محلى بوده ، و هرچند شغل حكومت هميشه از پدر به پسر نمىرسيده ، اين عنوان معمولا از پدر به پسر انتقال مىيافته است ، و در عهد قاجاريه به‌تدريج عنوان تشريفاتى شده است .\r\n\r\nبكتاشيه\r\nفرقه‌اى از صوفيه ، منسوب به حاجى بكتاش ولى .\r\n\r\nبكتغدى  ( Baktoqdi ) \r\nبه معناى بزرگزاده ، رئيس غلامان خاصه در عهد سلطان محمود و سلطان مسعود اول غزنوى . وى در زمان محمود عنوان سالار غلامان سرايى و سالار مطلق داشته است . بعد از وفات محمود ، وى به مسعود پيوست و نزد او مقام و عنوان حاجبى را نيز ضميمهء عنوان سالارى كرد .\r\nمقارن آغاز فتنهء تركمانان سلاجقه در نساء سلطان مسعود او را با لشكرى آراسته به دفع او\r\n\r\n","description":"","footnote":"","page_name":" 185 ","page_number":187},
  {"content":"\r\n\r\nفرستاد ، و او به سبب نافرمانى زيردستان خويش از تركمانان شكست سخت خورده و بگريخت .\r\n\r\nبكتوزون\r\nملقب به سنان الدوله ، سپهسالار خراسان و حاجب سالار اواخر عهد پادشاهان سلسلهء سامانى .\r\nوى در عهد امير منصور دوم سامانى ، سپهسالار خراسان گشت و ابو القاسم سيمجور را كه با او به منازعه برخاست شكست داد ، اما از عهدهء محمود غزنوى كه ظاهرا به دعوت و تحريك امير منصور دوم به قصد نيشابور آمد ، برنيامد و از پيش او بگريخت ، و با قائق خاصه همدست شده امير منصور دوم را معزول و كور نمودند و برادرش عبد الملك دوم را به امارت نشاندند . در همين سال ، چون ايلك خان به بخارا آمد ، بكتوزون را نيز با ساير امرا و رجال و شاهزادگان سامانى بگرفت و به اوزكند فرستاده و بكتوزون هم به زندان افتاد .\r\n\r\nبكشلو\r\nتيره‌اى از ايل افشار .\r\n\r\nبگدلى  ( Begdeli ) \r\nقبيله‌اى از تركمنهاى اغور . بعضى انوشتكين ، نياى خوارزمشاهيان را از اين قبيله شمرده‌اند .\r\nتركمنهاى بگدلى در قرن نهم ه . ق . مهمترين قبايل تركمن در سوريه بودند . شاخه‌اى از بگدليهاى سوريه با قبيلهء شاملو به ايران رفتند ، و بسيارى از امرا و فرماندهان دورهء صفوى از اين قبيله بودند . شاخه‌اى از آنها در بين طايفهء كوكلان در ناحيهء استرآباد زندگى مىكنند .\r\n\r\nبل\r\nرب النوع سومريها كه ( خداى زمين بود ) .\r\nبل يكى از سه رب النوع بزرگ سومر بود كه مورد عبادت تمام سومريها قرار مىگرفت . دو رب النوع ديگر يكى آنو ( آقاى آسمان ) و ديگرى ا آ ( صاحب درهء عميق ) بود .\r\nهنر پارتى ، خداى آشور ، بل در هيبت رومى بر روى پاى او الهه تيچه‌بل - قرن 2 ميلادى\r\n\r\n","description":"","footnote":"","page_name":" 186 ","page_number":188},
  {"content":"\r\n\r\n\r\nبلاذرى\r\nاحمد بن يحيى ، مشهور به بلاذرى ؛ متوفى سال 279 ه . ق . از بزرگترين مورخين عرب در قرن سوم ه . ق . ترجمه‌هايى از فارسى به عربى داشته كه به همين سبب بعضى وى را ايرانى الاصل دانسته‌اند . وى بيشتر عمر خود را در بغداد و اطراف آن گذرانيد . از آثار وى آنچه كه باقى مانده دو كتاب تاريخى معروف « فتوح البلدان » و « انساب الاشراف » است .\r\n\r\nبلاساغون\r\nشهر قديم در درهء رود چو ، در قرقيزستان كنونى ، كه اكنون اثرى از آن باقى نيست . بلاساغون از تأسيسات سغديها بود . بعدها از مراكز لشكركشى قراخانيان در ماوراء النهر گرديد . در جنگ گورخانيان و سلطان محمد خوارزمشاه گورخانى آن را پس از 16 روز محاصره تصرف و سه روزه تاراج كردند . در دورهء مغول به ندرت از آن نام برده مىشود و در دورهء جنگهاى امير تيمور نامى از آن نيامده است .\r\n\r\nبلاش\r\nنام چندين تن از پادشاهان اشكانى و ساسانى .\r\nاين نام را « ولاش » « ولخش » نيز ضبط كرده‌اند و صورت يونانى آن « ولوگسس » است .\r\n\r\nبلاش\r\nاز پادشاهان ساسانى . در زمان مرگ فيروز ( برادر بلاش ) سردار بزرگ ايران زرمهر يا سوخرا كه از خانوادهء قارن و حاكم سكستان بود و لقب هزار پت داشت و نيز سردار ديگر ، شاهپور كه از مردم رى و خاندان مهران بود و در آن‌گاه در ارمنستان به جنگ اشتغال داشت از شنيدن خبر مرگ شاهنشاه به تيسفون آمده و برادرش بلاش را در تخت پادشاهى نشاندند ( بعضى مورخين او را پسر فيروز مىدانند ) . بلاش صلحى را با « واهان ماميگونى » سردار ارمنستان بست كه مسيحيت دين رسمى ارمنستان اعلام گشت و قرار شد كه بلاش شخصا امور ارمنستان را اداره كند . بلاش توسط بزرگان كشور از سلطنت خلع و كور گرديد و قباد پسر فيروز بر تخت شاهى نشست .\r\n\r\nبلاشان\r\nپسر بلاش - پسر فيروز از پادشاهان اشكانى و مدت سلطنت او بيست و چهار سال بوده است .\r\n\r\nبلاش اول\r\nاز پادشاهان اشكانى كه از 51 تا 75 م . سلطنت نمود . در زمان او جنگ بين ايران و روم درگرفت .\r\nبلاش تيرداد را پادشاه ارمنستان كرد و « كربولن » از بلاش اول ( 51 - 78 م . )\r\nطرف امپراتور روم « نرون » « ارتاكسا » را گرفت و خراب نمود . در آن احوال بلاش مشغول امور داخلى و\r\n\r\n","description":"","footnote":"","page_name":" 187 ","page_number":189},
  {"content":"\r\n\r\nفرونشاندن شورش اهالى گرگان بود . پس از انجام اين امور به ارمنستان شتافت و بعد از كشمكشهاى زياد چنين مقرر شد كه تيرداد حكمران ارمنستان شود ولى تاج از پادشاه روم گيرد و بدين طريق قدرت ايران از ارمنستان تا رود سند مسلم گرديد . پس از وى شاهانى به نام بلاش - پاكر سوم و اردوان چهارم بر تخت نشستند و شايد هريك از آنها در گوشه‌اى از ايران مستقلا حكمفرمايى داشتند .\r\n\r\nبلاش پنجم\r\nاز پادشاهان اشكانى كه پس از بلاش چهارم بين دو پسر او بلاش پنجم و اردوان نزاع درگرفت و سرانجام كشور ايران را بين خود تقسيم كردند .\r\nاردوان بر قسمت اعظم دولت اشكانى مستولى شد بلاش پنجم ( 207 - 222 م . )\r\nولى بلاش فقط در قسمتى از بابل پادشاهى كرد . در اين زمان بود كه سلسلهء اشكانى منقرض گرديد و اردشير بابكان تشكيل سلسلهء جديدى به نام ساسانيان را داد .\r\n\r\nبلاش چهارم\r\nاز پادشاهان اشكانى ( فوت 209 م . ) . بعد از مرگ بلاش سوم فرزندش بلاش چهارم به پادشاهى رسيد . در زمان او روميان بر ايران تاختند و تيسفون را غارت نموده ، ساكنان شهر را قتل عام كردند . بلاش مجددا به تاخت‌وتاز پرداخت . سوروس به بين النهرين بازگشته و تيسفون را تسخير كرد . پس از او دو پسرش اردوان پنجم و بلاش پنجم مدعى سلطنت شدند .\r\nبلاش چهارم ( 191 - 208 م . )\r\n\r\nبلاش دوم\r\nشاه اشكانى . بعضى بلاش دوم را از پادشاهان دوران آشفتگى بعد از بلاش اول شمرده‌اند كه معارض خسرو اشكانى بود و در قسمتى از ايران سلطنت كرد ، و بعضى نيز دورهء سلطنت او را 128 يا 129 تا 147 مىدانند . در زمان وى تا حدى آرامش بين دولتين ايران و روم حكمفرمايى داشت .\r\n\r\nبلاش سوم\r\nاز پادشاهان اشكانى . بلاش سوم در آغاز\r\n\r\n","description":"","footnote":"","page_name":" 188 ","page_number":190},
  {"content":"\r\n\r\nسلطنت به فكر تسخير ارمنستان افتاد ؛ ليكن آنتونيوس امپراتور روم او را برحذر داشت . ولى چون آنتونيوس درگذشت بلاش نقشهء خود را عملى كرد و ارمنستان را تسخير نمود . اما دولت روم مصمم گرديد اين ناحيه را پس گيرد و در جنگى كه ميان ايشان درگرفت بلاش به سختى شكست خورد و كاسيوس سردار روم ، تيسفون را كه قصر تابستانى بلاش بود آتش زد ، ليكن در همين اوان مرض طاعون در لشكرگاه روم بروز كرد و اين امر سبب عقب‌نشينى ايشان گرديد .\r\nبلاش سوم ( 147 - 191 م . )\r\n\r\nبلاشگانشاه\r\nحكمران بلاساغون در مشرق ايران ( دورهء ساسانى و بعد از آن ) .\r\n\r\nبلخ\r\nمركز ناحيهء بلخ ( باختر ، باكتريا ) در روزگار باستان و قرون وسطى پيش از اسلام از مراكز دين بودايى بود و معبد معروف « نوبهار » در آن جاى داشت . جاده‌هاى كاروان‌رو از هند ، چين ، تركستان و ايران به آن مىپيوست .\r\n\r\nبلعمى\r\nابو على محمد بلعمى ، وزير عبد الملك بن نوح و منصور بن نوح سامانى ، صاحب كتاب ترجمهء تاريخ طبرى است كه تاريخ محمد جرير طبرى را در سال 352 ه . ق . به امر امير منصور سامانى به فارسى ترجمه كرد و اكنون معروف به ترجمه تاريخ طبرى است .\r\n\r\nبلكاتكين\r\nمتوفى به سال 364 ه . ق . ، فرمانرواى مستقل ولايت غرنه ، و از امراى دولت غزنويان در دورهء قبل از سلطنت آل ناصر . وى بعد از اسحاق ابن البتكين به امارت غزنه نشست ، و در آنجا به نام خود سكه زد . بعد از وفات وى ( گويند كشته شد ) پيرى تكين به جايش نشست . بلكاتكين ، مانند البتكين از غلامان سامانيان بود ، و قبل از آنكه به البتكين بپيوندد مدتى در حدود سال 324 ه . ق . از جانب سامانيان در بلخ حكومت كرده بود .\r\n\r\nبناكت\r\nشهر قديم ، بر ملتقاى رود آهنگران و سير دريا ، در جنوب شرقى تاشكند . زمانى شهرى پررونق بود . در 616 ه . ق . به تصرف سپاهيان مغول درآمد ، و ساكنانش به قتل رسيدند ، و به قولى مغولان آنان را به سپاهيان خود ملحق كردند ، ولى گويا آسيبى به بناهاى آن نرسيد . در قرون بعد رو به انحطاط گذاشت . در 794 ه . ق . تيمور آن را دگربار بساخت ، و به نام پسرش ، شاهرخيه ناميد . ويرانه‌هاى آن ( به نام شرقيه ) باقى است .\r\n\r\n","description":"","footnote":"","page_name":" 189 ","page_number":191},
  {"content":"\r\n\r\n\r\nبناكتى\r\nاحمد بناكتى ، وزير و مشاور قوبلاى قاآن ( سلطنتش 658 - 693 ه . ق . ) ، و از رجال و مقربان دستگاه مغول . او در جوانى به خدمت مغول پيوست ، و در سنين پيرى در عهد قوبلاى قاآن ، به تحريك يكى از وزراى ختلايى قوبلاى قاآن به قتل رسيد .\r\n\r\nبناكتى\r\nفخر الدين ابو سليمان داود ابن محمد بناكتى ، متوفى به سال 730 ه . ق . شاعر و مورخ ايرانى . در 701 ه . ق . غازان خان مغول او را منصب ملك الشعرايى داد . وى مؤلف تاريخ « روضة اولى الاباب فى تواريخ الاكابر و الانساب » است ، كه آن را در 717 ه . ق . در زمان سلطان ابو سعيد نوشته ، و قسمت اعظم آن تلخيصى از جامع التواريخ رشيدى است .\r\n\r\nبند قيصر\r\nبندى كه در قرن 3 ميلادى به امر شاپور اول ساسانى ، در شوشتر بر رود كارون ساخته شده است .\r\nگويند روميانى كه در جنگ با ايران اسير شده بودند در ساختن اين بند به كار گرفته شدند ، به همين مناسبت بند قيصر خوانده شده است .\r\n\r\nبندك\r\nبندگان دوره اشكانى به نامهاى « بندك » ، « آنشهريك » و « ريسك » خوانده مىشدند .\r\n\r\nبندهش\r\nكتابى دينى و تاريخى ، به زبان پهلوى ، كه مطالبى دربارهء خلقت و بعضى اطلاعات تاريخى و جغرافيايى دربر دارد .\r\n\r\nبنو طاهر : - طاهريان\r\n\r\nبنى بانيجور\r\nسلسله‌اى كوچك بودند كه از سال 232 هجرى قمرى در تخارستان ، خلم ، ترمذ ، اندراب و پنجهير باميان فرمان مىراندند . بانيجور نياى اين خاندان همزمان منصور و مهدى از خلفاى عباسى بود .\r\nاو چهار پسر داشت به نامهاى : عباس ، داود ، احمد و هاشم .\r\nداود در سال 206 هجرى فرمانرواى بصره بود و هاشم حكومت وخش و حلاورد را تا زمان مرگش ، يعنى تا سال 243 هجرى در دست داشته است . الياس پسر هاشم در سال 211 هجرى سپهسالارى سپاه نصر را به عهده داشت . نخستين فرد از اين خاندان كه در بلخ فرمانروا شد ، داود بن عباس است . او در سال 258 هجرى زير فرمان و چيرگى يعقوب ليث صفارى ، امير سيستان درآمد . و پس از وى ابو داود محمد بن احمد بن بانيجور مىباشد كه از سال 260 تا 265 هجرى فرمانرواى بلخ بود و سپس كرانه‌هاى پيرامون چون :\r\nتخارستان ، جوزجان ، ختلان ، ترمذ را به دست آورد و تا سال 279 هجرى در اين كرانه حكومت كرد . پس از وى امارت به ابو جعفر محمد بن محمد بن احمد رسيد كه سكه‌هايى به نام او در اندرابه زده شده و سپس جعفر بن احمد بن محمد در ختلان و پس از وى پسرش احمد بن جعفر بن احمد فرمانروا شد .\r\n\r\nاميران بنى بانيجور\r\n1 - داود بن عباس بن بانيجور ، 232 هجرى قمرى ( سال بر تخت‌نشينى ) .\r\n\r\n","description":"","footnote":"","page_name":" 190 ","page_number":192},
  {"content":"\r\n\r\n2 - ابو داود محمد بن احمد بن بانيجور ، 260 هجرى قمرى ( سال بر تخت نشينى ) .\r\n3 - احمد بن محمد بن احمد بن بانيجور ، 279 هجرى قمرى ( سال بر تخت‌نشينى ) .\r\n4 - جعفر بن احمد بن محمد ، 310 هجرى قمرى ( سال بر تخت‌نشينى ) .\r\n5 - احمد بن جعفر بن احمد ، 372 هجرى قمرى ( سال بر تخت‌نشينى ) .\r\n\r\nبنى پادوسبان : - پادوسبانان\r\n\r\nبنى حام\r\nيكى از شاخه‌هاى نژاد سفيدپوست مىباشد كه در باب مساكن آنها بين محققين اختلاف است . بعضى وطن اصلى آنها را بابل يا جايى در آسياى غربى دانسته عقيده داشتند كه اين مردمان از آسيا به افريقا رفته در مصر و ليبى سكنى گزيده‌اند .\r\n\r\nبنى دابويه : - دابويان\r\n\r\nبنى دلف\r\nسلسله‌اى از امراى همدان كه به دست ابو دلف قاسم بن ادريس از سرداران مأمون در 210 ه . ق .\r\nتشكيل شد و پس از وى پسر و چهار نوه‌اش حكومت كردند و چون درصدد استقلال برآمدند به دست خلفاى عباسى منقرض گشتند . ابو دلف قاسم بن عيسى ادريس . ( فوت در 225 ه . ق . ) يكى از سرهنگان مأمون . معتصم و يكى از جوانمردان شجاع و در موسيقى مهارت داشت . عبد العزيز و ابن ابو دلف قاسم بن ادريس عجلى دومين نفر از امراى بنى دلف كردستان بود .\r\n\r\nبنى رشيد - شاران غرجستان\r\nغرجستان كرانه‌اى است در خاور هرات ، باختر غور و شمال غزنين ، پايتخت اين كشور بشين ، بلكيان و گاه پشين بوده است . فرمانروايان اين كرانه را ( شار ) مىخواندند . واژه ( وزازبندك ) نيز آورده شده است .\r\nابن خردادبه ، برازبنده نوشته است ؛ از ديد زبان‌شناسان كنونى ، شار و شير با شاه و شهر هم‌ريشه است كه از واژه قديم آريايى كشتريه ( گروه نظاميان ) گرفته شده است و معنى آن همان شاه يا حاكم مىباشد .\r\nناصرخسرو پس از چيره شدن سلجوقيان بر اين كرانه مىگويد : « پيش از ايشان در اينجا شاهان داخلى بوده‌اند در باميان شير ايستاده ، و در بشين پايتخت غرجستان ، شار بر تخت نشسته بود . اين كشور در سال 107 هجرى برابر با 729 ميلادى به وسيله عبد الله قسرى فرمانرواى خراسان به دست مسلمانان افتاد » .\r\nشاهان محلى اين كشور در روزگار سامانيان پيرو و زير نفوذ سامانيان بودند .\r\nاز نامدارترين شاران اين كرانه ، ابو نصر محمد بن اسد است كه خود به كار دانش و ادب سرگرم بود و دانشمندان و شاعران را به دربار خود جلب مىنمود .\r\n\r\nنام شاران غرجستان يا بنى رشيد\r\n1 - شار رشيد .\r\n2 - شار ابو نصر محمد بن اسد .\r\n3 - شار شاه ابو محمد بن محمد .\r\n4 - شار اردشير .\r\n5 - شار ابراهيم بن اردشير .\r\n6 - شار شاه ابراهيم .\r\n\r\n","description":"","footnote":"","page_name":" 191 ","page_number":193},
  {"content":"\r\n\r\n\r\nبنى سام\r\nيكى از شاخه‌هاى بزرگ سفيدپوست كه اكثرا در عربستان و بين النهرين و شامات و افريقاى شمالى و شمال شرقى سكنى دارند . شعبه‌اى از آنها كه بنى اسرائيل باشد در جاهاى ديگر آسيا و اروپا و غيره پراكنده‌اند . ملل سامىنژاد عهد قديم عبارت بودند : از كلدانيان ، آسوريان ، فينقىها ، عبريان ، آراميان و اعراب . شاخهء بنى سام سفيدپوستها عبارتند از :\r\nبابلىها ، آسورىها ، فينفىها ، كنعانيان ، آرامىها ، كلدانيان ، يهود به معنى اعم .\r\n\r\nبنى عباس\r\nعبد الله محمد بن على معروف به سفاح كه نسبش به عباس بن عبد المطلب مىرسد . او به يارى ايرانيان و به پايمردى ابو مسلم خراسانى بنى اميه را برانداخت و سلسله حكومتى پديد آورد ( 132 - 656 ه . ق . ) كه در ظلم و ستمگرى و عياشى به مراتب از بنى اميه جسورتر بودند . اسامى خلفاى بنى عباس بدين شرح است :\r\n1 - عبد الله ، سفاح از 132 - 136 ه . ق .\r\n2 - عبد الله ، منصور از 136 - 158 ه . ق .\r\n3 - محمد بن عبد الله ، مهدى از 158 - 169 ه . ق .\r\n4 - موسى بن محمد ، هادى از 169 - 170 ه . ق .\r\n5 - هارون بن محمد ، رشيد از 170 - 193 ه . ق .\r\n6 - محمد بن هارون ، امين از 193 - 198 ه . ق .\r\n7 - عبد الله بن هارون ، مأمون از 198 - 218 ه . ق .\r\n8 - ابو اسحاق بن هارون ، معتصم از 218 - 227 ه . ق .\r\n9 - هارون بن ابو الحسن ، واثق از 227 - 232 ه . ق .\r\n10 - جعفر بن ابو الحسن ، متوكل از 232 - 248 ه . ق .\r\n11 - محمد بن جعفر ، منتصر از 247 - 248 ه . ق .\r\n12 - احمد بن محمد ، مستعين از 748 - 251 ه . ق .\r\n13 - زبير بن جعفر ، معتز از 251 - 255 ه . ق .\r\n14 - محمد بن هارون ، مهتدى از 255 - 256 ه . ق .\r\n15 - احمد بن جعفر ، معتمد از 256 - 279 ه . ق .\r\n16 - احمد بن موفق معروف به متوكل ، معتضد از 279 - 289 ه . ق .\r\n17 - على بن احمد ، مكتفى از 289 - 298 ه . ق .\r\n18 - جعفر بن احمد ، مقتدر از 295 - 320 ه . ق .\r\n19 - محمد بن احمد ، معتضد قاهر از 320 - 322 ه . ق .\r\n20 - محمد بن احمد ، مقتدر راضى از 322 - 329 ه . ق .\r\n21 - ابراهيم بن احمد ، مقتدر متقى از 329 - 333 ه . ق .\r\n22 - عبد الله بن على ، مستكفى از 333 - 334 ه . ق .\r\n23 - فضل بن احمد ، مقتدر مطيع از 334 - 363 ه . ق .\r\n24 - عبد الكريم بن فضل ، طايع از 363 - 381 ه . ق .\r\n25 - احمد بن استحق بن مقتدر ، قادر از 381 - 422 ه . ق .\r\n26 - عبد الله بن احمد ، قايم از 422 - 467 ه . ق .\r\n27 - عبد الله بن ذخيرة بن احمد ، مقتدى از 467 - 487 ه . ق .\r\n28 - احمد بن عبد الله ، مستظهر از 487 - 512 ه . ق .\r\n29 - فضل بن احمد ، مسترشد از 512 - 529 ه . ق .\r\n30 - منصور بن فضل ، راشد از 529 - 530 ه . ق .\r\n31 - محمود بن احمد مستظهر ، مقتضى از 530 - 555 ه . ق .\r\n32 - يوسف بن محمد ، مستنجد از 555 - 566 ه . ق .\r\n33 - حسن بن يوسف ، مستضئى از 566 - 575 ه . ق .\r\n34 - احمد بن حسن ، ناصر از 575 - 622 ه . ق .\r\n\r\n","description":"","footnote":"","page_name":" 192 ","page_number":194},
  {"content":"\r\n\r\n35 - محمد بن احمد ، طاهر از 622 - 623 ه . ق .\r\n36 - منصور بن محمد مستنصر از 623 - 640 ه . ق .\r\n37 - عبد الله بن منصور ، مستعصم از 640 - 656 ه . ق .\r\nاين سلسله به دست هولاكو خان منقرض شد .\r\n\r\nبنى كاكويه\r\nسلسله‌اى از امراى ديالمه منسوب به علاء الدولهء كاكويه ، مشهور به ابو جعفر كاكويه و ابن كاكويه . لفظ كاكويه بدان سبب در حق پدر ابو جعفر استعمال مىشده است كه او برادر ( برادر مادر ؟ ) سيده خاتون مادر مجد الدولهء ديلمى بوده است . فرزندان ابن كاكويه كه در تاريخ ، به بنى كاكويه مشهورند ، در اصفهان و يزد و مخصوصا در همدان و نهاوند و بعضى از بلاد كردستان ، حكومت داشته‌اند ، و حكومت آنها كه از 398 ه . ق . تا 443 ه . ق . طول كشيد به دست سلاجقه منقرض شد و بعضى از امراى اين خاندان در عهد سلاجقهء مطيع دولت آنها بودند .\r\n\r\nبنى كعب\r\nتيره‌اى از اعراب بنى خفاجه بودند كه در ناحيه جنوبى بين النهرين مىزيستند و از آنجا به خوزستان كوچ كردند . اينان در اوايل سلطنت شاه عباس اول از بصره به ايران آمدند و در سواحل جنوبى رودخانهء كارون در خوزستان ساكن شدند . در زمان نادر شاه افشار مورد هجوم سپاهيان نادر قرار گرفته تسليم شدند و از آن زمان رسما به حكومت ايران وابسته گرديدند .\r\n\r\nبنى مازه : - آل برهان\r\n\r\nبواتابل  ( Boitale ) \r\nفرانسوى ، صاحب امتياز احداث خط راه‌آهن تهران - شهر رى . پس از احداث آن خط چون از عهدهء انجام تعهدات خود برنيامد امتياز خود را به يك شركت بلژيكى كه امتياز احداث سرويس واگن شهرى را در تهران داشت واگذار نمود .\r\n\r\nبوديها\r\nيكى از شش قبيلهء ماد .\r\n\r\nبوذرجمهر : - بزرگمهر\r\n\r\nبوران\r\n192 - 271 ق . از زنان هوشمند و با تدبير و منجم . وى دختر حسن بن سهل ( - 236 ق . ) وزير معروف مأمون ( 198 - 218 ق . ) خليفه عباسى بود .\r\nپس از اينكه مأمون ، فضل بن سهل ( - 202 ق . ) وزير با تدبير خود را كشت براى دلجويى از خانواده وى ، برادرش حسن را به وزارت برگزيد و دختر او ، بوران را به همسرى گرفت . راجع به جشن باشكوه مأمون و بوران داستانهاى زيادى نقل شده كه برخى افسانه‌آميز به نظر مىرسد . به نوشته منابع تاريخى بجز جشن ازدواج هارون الرشيد ( 170 - 193 ق . ) و همسرش زبيده ، تا آن زمان چنان جشنى در ميان اعراب و ايرانيان برپا نشده بود .\r\nازدواج آن دو در سال 202 ق . در فم الصلح بود ، اما زفافشان در رمضان سال 210 ق . واقع شد . درباره هوش و فراست بوران نيز داستانهاى متعددى نوشته شده است از جمله آنكه بوران در مهرش مقرر كرده بود كه چون بر مأمون وارد شود ، وى تمام قد در برابرش بلند شود . مأمون نيز تا زمانى كه حسن بن سهل زنده بود عمل مىكرد . روزى كه حسن درگذشت مأمون خبر مرگ او را از بوران پنهان داشت . چون بوران بر او وارد شد مأمون برنخاست . ناگهان بوران\r\n\r\n","description":"","footnote":"","page_name":" 193 ","page_number":195},
  {"content":"\r\n\r\nفريادى كشيد و گفت : پدرم مرد . مأمون گفت : از كجا دانستى پدرت مرد ؟ گفت : از اينكه مرا احترام نكردى و برايم برنخاستى . غذاى معروف بورانى - كه اعراب آن را بورانيه مىگويند - منسوب به بوران است . وى در نجوم و رياضيات مهارت فراوان داشت .\r\n\r\nبوزابه\r\nمتوفى به سال 522 ه . ق . از اتابكان سلاجقه و از حكام فارس . وى در سال 532 ه . ق . از جانب سلطان مسعود ابن محمد ابن ملكشاه سلجوقى به حكومت فارس منصوب شد و ده سال در آنجا حكومت كرد ، تا آنكه در سال 542 در جنگى كه بين او و سلطان مسعود مذكور اتفاق افتاد كشته شد .\r\n\r\nبوسها\r\nيكى از شش قبيلهء ماد .\r\n\r\nبوشنج - فوشنج - پوشنگ\r\nشهر قديم ايران ، در جنوب هريرود ، به فاصلهء ده فرسنگى شهر هرات . اين شهر پيش از اسلام وجود داشته و سازندهء آن « پشنگ » ( پسر يا پدر افراسياب ) يا شاپور اول ساسانى بوده است . در دورهء طاهريان اين شهر آرامشى پيدا كرد و پس از آن ضميمهء سيستان شد . سپس به تصرف غزنويان درآمد ( 329 ه . ق . ) در سراسر قرون وسطى قلعهء مستحكمى داشت و چون محل تقاطع راههاى نيشابور به هرات و هرات به كوهستان بود ، رونق تجارى يافت . پس از فتوحات مغول به دست آل كرت افتاد و سرانجام در 782 ه . ق .\r\nبه دست امير تيمور ويران گرديد و بار ديگر بنا شد . به قولى شهر غوريان كنونى در محل آن بنا شده است .\r\n\r\nبو مسلم رازى\r\nوالى رى و داماد خواجه نظام الملك طوسى ، وزير معروف سلاجقه .\r\n\r\nبوهلر\r\nمعلم رياضى و نقشه‌كشى كه فرانسوى بود و در سال 1269 ه . ق . به ايران آمد . وى تدريس رياضى و نقشه‌كشى را در دورهء اميركبير در مدرسهء دار الفنون داشته است .\r\n\r\nبويب\r\nشهرى در عراق نزديك كوفه كه از طرف فرات جدا مىشده است . محلى بود كه جنگ بين النهرين و اعراب درگرفت و منجر به پيروزى سپاه اسلام گشت ( سال چهاردهم هجرت ) ؛ و نيز - نبرد بويب .\r\n\r\nبه‌آفريد\r\nبه‌آفريد پسر ماه فرورزين از مردم زوزن « سوزن » يكى از محل نيشابور خراسان بود كه در عهد ابو مسلم خراسانى قيام كرد و آيين جديدى آورد كه تفاوت چندانى با مذهب زردشتى نداشت و بدعتها و تغييراتى بر آن افزوده بود . مورخين معتقدند كه به‌آفريد در آغاز مسافرتى به چين كرد و هفت سال در آنجا بود و پس از تحصيل رياضيات با معجزاتى چند به خراسان برگشت . يكى از معجزات آن بود كه پيراهنى نازك و سبز رنگ داشت و آن را در مشت خود پنهان مىكرد .\r\nپيروان او موظف بودند شبانه‌روز هفت بار نماز به زبان فارسى در موضوعات مختلف از جمله بهشت ، مرگ ، روز رستاخيز ، صور فلكى ، خلقت حيوانات ، خلقت زمين و آسمان و خدا بخوانند . او كتابى نيز به زبان\r\n\r\n","description":"","footnote":"","page_name":" 194 ","page_number":196},
  {"content":"\r\n\r\nفارسى داشت كه حاوى اصول عقايد مذهبى وى بود .\r\nپيروانش مىبايست آفتاب را پرستش كنند و در موقع بجاآوردن نماز به هر جانب كه آفتاب روى كند متوجه آن باشند و موى سر را بتراشند و مانند زردشتيان در موقع صرف غذا به زمزمه مشغول شوند . معتقدين به‌آفريد و آيين او مجاز بودند با مادران و خواهران و دختران برادر و دختران خواهر خويش ازدواج كنند .\r\nچون بر عهدهء پيروان به‌آفريد افزوده شد رؤسا و مؤبدان زردشتى در خشم و غضب شدند و درصدد چاره برآمدند و چون ابو مسلم به خراسان آمد نزد وى رفتند و شروع به شكوه و شكايت كردند . ابو مسلم هم توسط عبد الرحمن بن شعبه او را دستگير و با جمعى از پيروانش كشت . به‌آفريد در لباس دين جديدش بر ضد حكومت اعراب قيام كرد .\r\n\r\nبه‌آفريديه : - به‌آفريد\r\n\r\nبه‌آفرين\r\nنام خواهر اسفنديار كه به دست ارجاسپ پادشاه توران اسير گشت ، و در رويين‌دژ محبوس شد ، و سرانجام برادرش اسفنديار او و خواهر ديگرش هما را از آن زندان رهايى داد .\r\n\r\nبهادر خان\r\nابو الغازى بهادر خان ، حاكم خيوه و مورخ جغتاى . پسر عرب محمد خان از سلسلهء شيبانيان ازبك .\r\n\r\nبهادر خان\r\nابو سعيد بهادر خان متوفى 736 ه . ق . نهمين پادشاه ( 717 - 736 ه . ق . ) از سلسلهء ايلخانيان ، پسر الجايتو . ابو سعيد در سال 717 به‌جاى پدر به ايلخانى نشست . هنگام جلوس سيزده ساله بود و از اين‌رو امرا كه خود داعيهء سرورى داشتند او را آلت مقاصد و اغراض خويش نمودند . و به تحريك و سعايت وزير خواجه عليشاه گيلانى به تهمت اينكه الجايتو را رشيد الدين فضل الله با پسرش خواجه ابراهيم مسموم كرده‌اند به قتل درآورد . و سرانجام به دست بغداد خاتون همسرش مسموم و به قتل رسيد .\r\n\r\nبهافريديه\r\nفرقه‌اى از محبوس ، منسوب به بهافريد . آيين و مذهب اين فرقه در واقع اصلاح و تجديد نظرى در دين زرتشت بوده است و نيز - به‌آفريد .\r\n\r\nبهاييه : - بابيه ( فرقهء ضاله )\r\n\r\nبهاء الدين\r\nوزير جغتاى خان مغول كه در اواخر عهد جغتاى بعد از عزل امير جش به وزارت رسيد . وقتى كه جغتاى از دنيا رفت ، خاتون جغتاى ، بهاء الدين را با مال و اولاد به جش عميد داد و در آن وقت كه او را بگرفتند و در نمد پيچيده مانند آنكه نمد مالند اجزاى او را خرد كردند .\r\n\r\nبهاء الدين جوينى\r\nحكمران فارس و عراق در عهد مغول حدود 648 ه . ق . پسر شمس الدين جوينى . وى به سن سى سالگى وفات يافت . از حكمرانان جدى و سختگير بود و نسبت به عمال و رعايا خشونت و هيبت زياد داشت . از خشونت او نقل كرده‌اند كه طفل خردسال خود را به جرم آنكه به بازى دست در ريش پدر زده بود به دست جلاد سپرد .\r\n\r\n","description":"","footnote":"","page_name":" 195 ","page_number":197},
  {"content":"\r\n\r\n\r\nبهاء الدين ديلمى\r\nمتوفى 403 ه . ق . پادشاه ( 379 - 403 ه . ق . ) سلسلهء آل بويه ؛ پسر عضد الدولهء ديلمى . وى بعد از برادر خويش شرف الدولهء ديلمى در بغداد به سلطنت نشست . و پس از وفات صمصام الدولهء ديلمى بر اهواز نيز دست يافت . عاقبت فارس را نيز از فرزندان عز الدولهء ديلمى باز گرفت . وى در ارجال فارس به بيمارى صرع درگذشت ، و جنازه‌اش را بنا به وصيت خودش به نجف بردند .\r\n\r\nبهاء الدين زكريا\r\nاز مشايخ صوفيه ، و از خلفاى مشهور شيخ شهاب الدين سهروردى و مؤسس طريقهء سهروديه در هند .\r\n\r\nبهاء الدين سام اول\r\nاز امراء و سلاطين آل شنسب در ولايت غور ؛ پسر عز الدين حسين غورى و برادر قطب الدين محمد غورى . چون قطب الدين محمد فيروزكوه درگذشت به غزنين رفت ، بهاء الدين سام به فيروزكوه آمده به امارت نشست ( 544 ه . ق . ) بعد از واقعهء قتل برادرش سيف الدين سورى ، وى غور و فيروزكوه را به برادر ديگر خويش علاء الدين جهانسوز سپرده ، به قصد انتقام ، لشكر به جانب غزنين برد ، اما در راه از شدت اندوه و تأثرى كه از واقعهء سيف الدوله سورى بر او دست داده بود ، وفات يافت .\r\n\r\nبهاء الدين سام دوم\r\nمتوفى 602 ه . ق . از امرا و سلاطين آل شنسب در ولايت طخارستان ، پسر شمس الدين محمد غورى بعد از وفات پدر ، در باميان به حكومت نشست ( 588 ه . ق . ) و مدت 14 سال سلطنت كرد .\r\n\r\nبهاء الدين سام سوم\r\nاز امرا و ملوك سلسلهء آل شنسب در ولايت غور . پسر سلطان غياث الدين محمود غورى . بعد از كشته شدن پدر ، در سن 14 سالگى به حكومت نشست و قاتلان پدر را به دست آورده به كيفر رساند . اما با مخالفت علاء الدين اتسز ، پسر عم خويش ، مواجه شد كه به كمك لشكر خوارزم به تسخير فيروزكوه آمد . در جنگى كه روى داد ، علاء الدين غالب گشت و بهاء الدين سام مغلوب و گرفتار شد . او را به خوارزم بردند ، و آنجا مقارن فتنهء مغول ظاهرا به امر تركان خاتون مادر سلطان محمد در جيحون غرق گشت .\r\n\r\nبهبهانى\r\nسيد عبد الله مجتهد بهبهانى از پيشوايان بزرگ مشروطيت ، پسر سيد اسماعيل مجتهد بهبهانى بوده .\r\nسيد عبد الله در سال 1262 ه . ق . در نجف متولد و از شاگردان حوزهء درس مرحوم حاج ميرزا حسن شيرازى مىباشد . پيش از مشروطيت جزء محترمين پايتخت بود و در حل و عقد امورات تسلطى كامل داشت .\r\nدر آغاز كار ظاهرا به سبب خصومت با عين الدوله در تقويت مخالفان او كه مشروطه‌خواهان بودند كوشيد و سپس اندك‌اندك با افكار و مقاصد مشروطه‌طلبان همدست و همداستان گشت . در واقعهء به توپ بستن مجلس آقا سيد عبد الله دستگير و تبعيد شد و پس از فتح تهران به دست مجاهدين ديگربار به تهران مراجعت كرد و سرانجام در خانهء خود به دست اشخاص ناشناسى مقتول شد .\r\n\r\n","description":"","footnote":"","page_name":" 196 ","page_number":198},
  {"content":"\r\n\r\n\r\nبهبهانى : - آيت الله سيد عبد الله بهبهانى\r\n\r\nبه‌پزباشى\r\nدر دولت قاجاريه در شغل آشپزى و قهوه‌چى باشى در تهيه دسر و قهوه و چاى و شربت زيردست انباردارباشى كار مىكرد .\r\n\r\nبهرام\r\nبه معنى « دشمن كش » و « اژدها كش » نام يكى از بزرگترين ايزدان آيين زرتشت است . يار ايزد مهر و پاسبان عهد و پيمان ؛ بهرام فرشتهء رزم و پيروزى است .\r\n\r\nبهرام\r\nنام پنج تن از شاهان ايرانى از سلسلهء ساسانيان .\r\n\r\nبهرام اول\r\nپادشاه ساسانى ( 273 - 276 م . ) بعضى پسر و برخى برادر هرمز نوشته‌اند ، نام او در روى مسكوكات ( ورهران ) منقوش است - مدت سلطنتش سه يا چهار سال بوده ؛ از وقايع دورهء بهرام آن است كه « زنوبى » ملكه « پالمير » براى جنگ با امپراتور روم از بهرام كمك خواست اگرچه مساعدت لشكر ايران براى آن ملكه مفيد نيفتاد و دستگير شد ولى موجب كدورت بين ايران و روم گرديد . بهرام خواست با ارسال هدايا غضب امپراتور را فرو نشاند ولى امپراتور روم هم در ابتدا آن هدايا را پذيرفت ولى مدتى بعد با لشكرى قصد سرزمين ايران را نمود ، ولى هنوز به ايران نرسيده بود كه در بهار 275 م . درگذشت و در همان سال بهرام هم بدرود حيات گفت .\r\n\r\nبهرام پنجم ( بهرام گور )\r\nفرزند يزدگرد اول و از آن جهت كه مايل به شكار گورخر بوده او را بهرام گور نامند . راجع به مرگ وى نقل شده كه هنگام شكار در باتلاقى بين شيراز و اصفهان اسبش در چشمه‌اى فرو رفت و بهرام را با خود بهرام پنجم - بهرام گور\r\nببرد و ديگر اثرى از او پيدا نشد . بهرام در سال پنجم سلطنت خويش گرفتار هونها و هجومهاى آنان بر مرزهاى شمال خاورى ايران شد كه پادشاه آنان را به دست خود هلاكت ساخت و تاج پادشاه هونها را به آتشكدهء آذرگشسب در شهر شيز آذربايجان فرستاد ( 421 - 439 م . ) .\r\n\r\nبهرام چوبين ( بهرام ششم )\r\nسردار هرمز چهارم از پادشاهان ساسانى كه از مردم رى و پسر بهرام گشنسب از دودمان بزرگ مهران بود . در زمان هرمز چهارم به نبرد تركان رفت و سپاه\r\n\r\n","description":"","footnote":"","page_name":" 197 ","page_number":199},
  {"content":"\r\n\r\nخاقان را در بلخ شكست داد و او را هلاك نمود . وى بر هرمز چهارم شوريد و در زمان خسرو دوم با غصب تخت شاهى پادشاه ايران شد ، ولى ديرى نگذشت كه خسرو به كمك امپراتور روم وى را شكست داد و پس از چندى به تحريك خسرو در شهر بلخ كشته شد .\r\n\r\nبهرام چهارم\r\nبهرام چهارم برادر شاپور سوم پس از وى به تخت سلطنت نشست . بهرام قبل از رسيدن به سلطنت ، حكومت كرمان را داشت و لقب بهرام چهارم در حال جنگ با دشمن اين صحنه از كتيبه « نقش رستم » اقتباس شده است .\r\nكرمانشاه كه به او داده‌اند به همين جهت است .\r\nبهرام در زمان سلطنت خويش ارمنستان را كه همواره موجبات جنگ ميان ايران و روم بود ، به دو قسمت شرقى و غربى تقسيم نمود . منطقهء شرقى كه وسيعتر بود به ايران و منطقهء غربى به روم تعلق گرفت .\r\nو بدين ترتيب روابط ميان دولتين برقرار شد ( فوت 399 م . ) .\r\n\r\nبهرام دوم\r\nاز پادشاهان ساسانى فرزند بهرام اول ( 276 - 293 م . ) در زمان او كاروس امپراتور روم به ايران لشكر كشيد و بين النهرين را تصرف كرد و تا تيسفون پيش رفت . اما ناگهان رعد و برق شديدى درگرفت و گرفتار برق‌زدگى شد و از دنيا رفت . بهرام اول و دوم پيش از اينكه بر تخت سلطنت بنشينند به مناسبت اينكه مدتى بر ايالت كوشان حكومت داشتند ملقب به كوشانشاه بودند .\r\nدر نقش رستم در كنار صورت تاجگذارى اردشير اول سنگ نبشته‌اى است كوچكتر از آن‌كه به فرمان بهرام دوم كنده شده است و شاه را پياده در ميان خانواده‌اش نشان مىدهد .\r\n\r\nبهرام سوم ( سكان شاه )\r\nفرزند بهرام دوم از پادشاهان ساسانى ، وى فقط چهار ماه حكمرانى كرد ، در ايام او تيرداد حكمفرماى\r\n\r\n","description":"","footnote":"","page_name":" 198 ","page_number":200},
  {"content":"\r\n\r\nارمنستان تحت حمايت روم به سر برد . بهرام سوم را از اين سبب كه پدرش پس از فتح سكستان او را والى آن ديار كرده « سكان شاه » نامند .\r\n\r\nبهرامشاه\r\nبهرامشاه غزنوى كه به يارى سنجر بر ارسلانشاه غزنوى فائق آمده بود به تخت سلطنت نشست . در اوايل سال 512 به بهرامشاه خبر دادند كه محمد باهليم ، نماينده و والى دربار غزنويان در هندوستان بناى طغيان را گذاشته است .\r\nبهرامشاه با جمع كثيرى از سپاهيان عازم آن ديار شد و پس از جنگ مختصرى محمد باهليم را دستگير كرد . اما وى از در پوزش و عذرخواهى درآمد و دوباره حكومت هندوستان را گرفت ، ولى هنوز چندى از بازگشت بهرامشاه نگذشته بود كه محمد باهليم دوباره سر به شورش نهاد و اين‌بار سلطان غزنوى با سپاهى عظيم و با عجله به جنگ او رفت تا سرانجام محمد باهليم همراه با دو پسرش در باطلاق فرو رفتند و بهرامشاه از شر آنان آسوده شد . پس از مراجعت به غزنين با سلاطين غور جنگهاى عظيمى كرد كه در تمام آنها موفقيت به آل غور بود . حتى در يكى از جنگها سه بار از غوريان شكست خورد و دولتشاه پسرش نيز به قتل رسيد و سلطان علاء الدين غورى غزنين را آتش زد و بهرامشاه را وادار به فرار به هندوستان كرد . بهرامشاه پس از رفتن علاء الدين غورى و سپاهيانش دوباره به غزنين مراجعت كرد و كمى بعد در سال 452 فوت كرد .\r\n\r\nبهرامى ، محمد\r\nاز سران حزب كمونيست ايران و گروه 53 نفر در دوران رضا خان و عضو هيئت مؤسسان حزب توده در سال 1320 و دبير كل وقت حزب توده در سال 1324 .\r\n\r\nبهروزه خانم\r\nقرن دهم هجرى ، از همسران شاه اسماعيل اول صفوى ( 907 - 930 ق . ) به نوشته برخى منابع فارسى و تركى . وى در جنگ چالدران كه در ماه رجب سال 920 ق . ميان شاه اسماعيل صفوى و سلطان سليم عثمانى ( 918 - 926 ق . ) روى داد به همراه تاجلو خانم به اسارت سپاه عثمانى درآمد . وى به ازدواج قاضى عسگر عثمانى درآمد و پس از قتل وى ، از آدرنه به استانبول آمد و از زندگى او ديگر اطلاعى در دست نيست . گويند شاه اسماعيل از خبر اسارت وى بسيار اندوهگين گرديد و حاضر به پرداخت غرامتهايى در مقابل آزادى همسرش گرديد . ولى به نوشته رحيم‌زاده صفوى در هيچ‌يك از نامه‌هايى كه شاه اسماعيل به سلطان سليم اول نوشته اشاره‌اى به وجود چنين زنى نشده است . وى اين زن را رقاصه‌اى در اردوى شاه اسماعيل معرفى مىكند و نه همسر او و اين اتهام را تبليغات مغرضانه عثمانيها عليه صفويان مىداند . داستان اسارت بهروزه خانم در سده اخير موضوع رمانهاى تاريخى در ايران و اروپا گرديده است .\r\n\r\nبهزاد\r\n« كمال الدين بهزاد هراتى » نقاش معروف قرن دهم هجرى در سال 854 ه . ق . متولد شد . وى در زمان « سلطان حسين بايقرا » و « شاه اسماعيل اول صفوى » مىزيسته و اوايل سلطنت « شاه طهماسب صفوى » را نيز درك كرده است . از شاگردان مشهور او مىتوان « استاد ميرك اصفهانى » يا « آقا ميرك\r\n\r\n","description":"","footnote":"","page_name":" 199 ","page_number":201},
  {"content":"\r\n\r\nاصفهانى » را نام برد . بهزاد ، مدتى در تبريز رياست كتابخانه سلطنتى را در زمان « شاه اسماعيل اول » به عهده داشته است . بهترين و مهمترين آثارى كه از او باقى مانده تصوير سلطان حسين بايقرا و ديگرى يك جلد كتاب بوستان سعدى است كه در آن تصاويرى دل‌انگيز را نقش كرده . او در سال 942 ه . ق .\r\nدرگذشت .\r\n\r\nبهشتى\r\nشهيد مظلوم محمد بهشتى در سال 1307 ش .\r\nدر خانواده‌اى روحانى در اصفهان به دنيا آمد . در سال 1321 طلبه شد ، پس از آموختن منطق و اصول براى ادامه تحصيل راهى قم شد و دروس فقه را در محضر امام خمينى ( ره ) و محقق داماد و مرحوم آيت الله بروجردى و طباطبايى آموخت ، سپس وارد دانشكده الهيات شد و زبان انگليسى را هم به خوبى فراگرفت .\r\nسپس به هامبورگ رفت و در آنجا جمعيت اسلامى دانشجويان را رهبرى كرد . در به ثمر رساندن انقلاب اسلامى نقش بزرگى داشت و سرانجام در حادثه انفجار دفتر مركزى حزب جمهورى اسلامى در 7 تير 1360 به شهادت رسيد .\r\n\r\nبهمن\r\nبهمن پس از گشتاسب بر اريكه سلطنت تكيه زد و چون به پادشاهى نشست به انتقام خون پدر به زابلستان لشكر و پسر رستم ( فرامرز ) را كشت و زال را در قفس بيفكند .\r\n\r\nبهمنگان\r\nجشنى كه ايرانيان باستان در « روز بهمن » ( روز دوم ) از ماه بهمن برپا مىكردند .\r\n\r\nبيتكچى\r\nعنوان مغولى به معنى منشيان ، اين كلمه به صورتهاى بيتيكچى هم در كتب تاريخى ضبط شده است . نام بيتكچىها در تاريخ در رديف امرا ذكر شده ، و حتى كليددار « مهر بزرگ » قاآن و سلطان هم گاه از بين بيتكچيان انتخاب مىشده است و بعضى از بيتكچىها مقام وزارت هم داشته‌اند .\r\nشهيد مظلوم سيد محمد بهشتى\r\n\r\nبيدل شيرازى\r\nسيد ميرزا محمد رحيم ملقب به فخر الدوله و متخلص به بيدل ، شاعر و طبيب ايرانى ، نديم و طبيب فتحعلى شاه قاجار . پدرش ميرزا سيد محمد طبيب اصفهانى بود ، و به درخواست كريم خان زند در شيراز\r\n\r\n","description":"","footnote":"","page_name":" 200 ","page_number":202},
  {"content":"\r\n\r\nسكنى گزيد . بيدل در اوايل سلطنت محمد شاه قاجار در قم بدرود حيات گفت .\r\n\r\nبيرام خواجه\r\nامير تركمان ، از طايفهء بهارلوى قراقوينلو كه به خدمت سلطان اويس جلاير پيوست ، و بعد از وفات او ، موصل و سنجار و ارجيس را تسخير نمود . بعد از وى پسرش قرا محمد تورمش به‌جاى او نشست .\r\n\r\nبيرام شاه\r\nاز اميران و نديمان معروف سلطان اويس جلاير .\r\n\r\nبيستون\r\nمحلى است در نزديكى كرمانشاه در سر راهى كه به همدان مىرود كتيبه‌اى مفصل به امر داريوش بر تخت سنگى بزرگ و وسيع حجارى شده كه معروف به كتيبه‌هاى بيستون مىباشد . كتيبه‌ها تقريبا 25 قرن عمر دارد . و توسط « راولين سن » خوانده شد . حجاريها راجع به واقعهء بردياى دروغين و نه نفرى است كه در به دو سلطنت داريوش ياغى شده ، هريك خود را پادشاه مملكتى خواندند . نقوش تاريخى بيستون كه در سينهء كوه به بلندى صد متر باقىمانده متعلق به دوران هخامنشى است . در اين صفحهء بزرگ حجارى داريوش بيستون : كتيبه بيستون\r\n\r\n","description":"","footnote":"","page_name":" 201 ","page_number":203},
  {"content":"\r\n\r\nبا قامتى بلند در حالت ايستاده مشاهده مىشود . بر بالاى سر داريوش نقش فروهر نقر شده ، داريوش دست راست را به سوى فروهر دراز نموده و پاى چپ را بر پشت گئومات مغ نهاده . پشت سر داريوش تصوير دو نفر ايستاده حجارى شده در مقابل داريوش تصوير نه نفر از اسرا ديده مىشود اسامى و مليت هركدام از اين اسيران دست بسته در بالاى سر و زير پاى و بر روى لباس آنان به شرح زير نقر شده است :\r\n1 - آترين شوشى\r\n2 - نىدين بابلى\r\n3 - فروريتش مدى\r\n4 - مرتبه شوشى\r\n5 - تيران تخمه ساگارتيه\r\n6 - وه‌يزدات اسمرديس\r\n7 - ارخ بابلى\r\n8 - فرارامروى\r\n9 - سگون‌خاى سكيتى\r\nآخرين نقش كه داراى كلاه بلندى است به نظر مىرسد بعدا افزوده شده است .\r\nكتيبه‌هاى تاريخى به سه زبان و خط بابلى - عيلامى و فرس قديم مىباشد . نقوش بيستون كه از مهمترين يادگارهاى تاريخى به شمار مىرود در ششمين سال سلطنت داريوش حجارى شده است .\r\n\r\nبيستون\r\nسومين امير از امراى آل زيار ؛ پسر و جانشين و شمگير متوفى 366 ه . ق .\r\n\r\nبيشابور\r\nنام اصلى شهر شاپور است كه در مغرب كازرون ( فارس ) واقع شده و داراى آثار فراوانى از دورهء ساسانيان است . ويرانه‌هاى اين ناحيه معروف ، بيانگر عظمت و آبادانى اين شهر در زمان ساسانيان و بانى آن شاپور اول مىباشد . از آثار مهم تاريخى شهر شاپور و تنگ چوگان در مرحلهء اول مجسمه بزرگ شاپور اول است كه بنا به دستور وى در بالاى كوهستان داخل غار با شگفتى نصب شده است . بلندى اين مجسمهء عظيم سنگى ، كه سر پا ايستاده است در حدود 7 متر است .\r\nبيشابور ( آتشگاه )\r\n\r\nبيغار\r\nدر حكومت مغول ظاهرا نوع ديگرى از بيگارى بود كه براى كارهاى كشاورزى و نظامى مىرفت .\r\n\r\nبيغو\r\nلقب باستانى امراى كوشانى .\r\n\r\nبيگلربيگى\r\nعنوان فرمانروايانى بود كه از جانب كريم خان زند بر مناطقى كه اهميت سوق الجيشى كمترى از ولايات داشت ، منصوب مىشدند . در اين منصب عصر افشاريه و زنديه در مقام مقايسه با عصر صفوى تغييراتى ايجاد شده بود . بيگلربيگى اصفهان در عهد\r\n\r\n","description":"","footnote":"","page_name":" 202 ","page_number":204},
  {"content":"\r\n\r\nصفويه مقام بسيار مهمى داشته و بعد از صدر اعظم يا اعتماد الدوله از همهء اجزاى در خانه معتبرتر به شمار مىآمده است و در بعضى مواقع به هنگام غيبت پادشاه در حكم نايب السلطنه بوده . در اواخر عهد صفويه قلمرو سلاطين مزبور داراى چهار والى مستقل و سيزده بيگلربيگى بوده است .\r\n\r\nبيگم جان خانم\r\nقرن سيزدهم هجرى . از زنان خيّر و نيكوكار .\r\nوى دختر فتحعلى شاه قاجار ( 1212 - 1250 ق . ) و بدرجهان خانم بود كه به ازدواج محمد قاسم خان امير درآمد . پدرش علاقه وافرى به اين دختر و همسرش داشت . در سفر و حضر ، همراه و هم‌صحبت پدر بود و در سر سفره پادشاهى و مجالس حاضر مىشد . وى زنى بخشنده و باكرم بود و به عرفان تمايل داشت و از مريدان حاج آقا رضا همدانى - كه از عرفاى آن زمان به شمار مىرفت - بود و هر سال مبلغ زيادى پول براى وى ارسال مىكرد .\r\n\r\nبيگه سلطان بيگم\r\nاوايل دهم هجرى . از زنان خيّر و نيكوكار . وى همسر سلطان حسين بايقرا ( 875 - 912 ق . ) بود .\r\nمدرسه‌اى در هرات ، پايتخت تيموريان ، بنا كرد كه به نام فرزندش بديع الزمان ميرزا ، بديعيه شهرت يافت .\r\n\r\nبيگ : - بك\r\n\r\nبين النهرين\r\nسرزمينى كه در حدود سه هزار سال ق . م . تا پنج هزار سال ق . م . ضميمهء ايران شد و چندين دولت پر قدرت و بزرگ بر آن حكومت كردند .\r\n\r\nبين النهرين خاص\r\nسرزمينى كه در شمال غربى بابل واقع و از اطراف به وسيلهء قسمتهاى ميانه فرات و دجله محدود است ، در زمانهاى قديمتر به زبان سومرى به « سوبار »\r\n\r\n","description":"","footnote":"","page_name":" 203 ","page_number":205},
  {"content":"\r\n\r\nمعروف بوده و آكاديها آن را « سورباتو » مىخوانده‌اند .\r\nكلمه سوريه نيز ظاهرا از همين نام مشتق است .\r\nدر سرزمين سوبار در حدود دو هزار سال پيش از ميلاد اقوام مختلف از جمله هورىها ساكن بوده‌اند .\r\n\r\nبيوك سردار\r\nفرمانده كل قوا و توپچى باشى فرمانده ، توپخانه در عصر قاجاريه .\r\n\r\nبيهق\r\nناحيه‌اى قديم در خراسان ، در غرب نيشابور . در دورهء طاهريان 390 آبادى داشت . شهرهاى مهم آن سبزوار و خسروجرد بود . در سال 30 ه . ق . به دست عبد الله ابن عامر فتح شد . خواجه نظام الملك ابو الفضل محمد ابن حسين بيهقى و عبد الرزاق باشتينى ( مؤسس سلسلهء سربداران ) از جمله نامدارانى هستند كه از بيهق برخاسته‌اند .\r\n\r\nبيهقى\r\nابو الفضل محمد ابن حسين بيهقى ، مورخ فارسى زبان كه به اعتبار فضل و ادب و بلاغت و فصاحت در ميان مورخان مقام والايى دارد ، در سال 386 پا به عرصه وجود گذاشت . در حدود سال 412 به خدمت سلطان محمود درآمد و به منصب دبيرى ارتقاء يافت .\r\nپس از فوت محمود ( 421 ) با ابو نصر مشكان استاد خود در دربار پسرش مسعود به همان شغل سابق باقى ماند و بنا به گفتهء خود پس از رسيدن سلطان مسعود به هندوستان باز در خدمت آل محمود زندگى مىكرد و در عهد مودود بن مسعود نيز مقام رياست ديوان رسالت را به عهده داشت . كتاب وى در زمينهء تاريخ بعضى از سلسله‌هاى معاصر دورهء غزنويان مانند آل مأمون ، آل فريغون و آل بويه از مهمترين مآخذ و منابع به شمار مىرود . بيهقى در سال 470 بدرود زندگى گفت . اثر عمدهء بيهقى كتاب تاريخ بيهقى است و آثار ديگر منسوب به وى مقامات ابو نصر مشكان و زينة الكتاب مىباشد .\r\n\r\n","description":"","footnote":"","page_name":" 204 ","page_number":206},
  {"content":"\r\n\r\n\r\nپ\r\n\r\nپاتريك - على : - على پاتريك\r\n\r\nپاتسى\r\nسومريها رئيس شهر را پاتسى مىناميدند و عقيده داشتند كه پاتسيها امور شهر را موافق ميل خدايان اداره مىكنند . پاتسيها يك نوع پادشاهان تصوير يكى از پاته‌سىهاى سومرى\r\nكوچكى بودند كه امور مذهبى كشورى و لشكر را در دست داشتند . ضمنا حكمرانان آسور را مانند حكمرانان شهرهاى سومر و آكد پاتسى نيز مىگفتند .\r\n\r\nپاتكوسپان\r\nدر دوره ساسانيان كشور به چهار بخش تقسيم مىشده كه هر قسمت به يك استاندار صاحب اختيار كه بالاترين قدرت ادارى بود واگذار مىشد كه به اين فرد پاتكوسپان گفته مىشد .\r\n\r\nپاتى\r\nدر تشكيلات اجتماعى آرياها در عصر ودايى به معنى پدر ، يعنى نگهدارنده و حامى و يا « پيترى » به معنى خوراك‌دهنده .\r\n\r\nپادشاهان زند و مدت هريك از آنها\r\n( تواريخ براساس هجرى قمرى است ) 1 - كريم خان . ( 1163 - 1193 )\r\n2 - ابو الفتح خان بن كريم خان . ( 1193 ) .\r\n\r\n","description":"","footnote":"","page_name":" 205 ","page_number":207},
  {"content":"\r\n\r\n3 - عليمراد خان . ( 1193 ) ( بار اول )\r\n4 - محمد على خان پسر كريم خان . ( 1193 )\r\n5 - صادق خان برادر كريم خان . ( 1193 - 1196 )\r\n6 - عليمراد خان . ( 1196 - 1199 ) ( بار دوم )\r\n7 - جعفر خان بن صادق خان . ( 1199 - 1202 )\r\n8 - صيد مراد خان . ( 1202 - 1203 )\r\n9 - لطفعلى خان بن جعفر خان . ( 1203 - 1209 )\r\n\r\nپادشاهان صفوى و ايام هريك از آنها\r\n( تواريخ براساس هجرى قمرى است ) 1 - شاه اسماعيل اول . ( 905 - 930 )\r\n2 - شاه طهماسب اول ، پسر شاه اسماعيل اول ( 930 - 984 )\r\n3 - شاه اسماعيل دوم ، پسر شاه طهماسب اول .\r\n( 984 - 985 )\r\n4 - سلطان محمد خدابنده پسر شاه اسماعيل دوم .\r\n( 985 - 986 )\r\n5 - شاه عباس اول پسر سلطان محمد خدابنده .\r\n( 986 - 1038 )\r\n6 - شاه صفى ، پسر صفى ميرزا پسر شاه عباس بزرگ .\r\n( 1038 - 1052 )\r\n7 - شاه عباس دوم ، پسر شاه صفى . ( 1052 - 1077 )\r\n8 - شاه سليمان بن شاه عباس دوم . ( 1077 - 1105 )\r\n9 - شاه سلطان حسين ، پسر شاه سليمان . ( 1105 - 1135 )\r\n10 - شاه طهماسب دوم ، پسر شاه سلطان حسين .\r\n( 1135 - 1144 )\r\n11 - شاه عباس سوم ، پسر شاه طهماسب دوم .\r\n( 1144 - 1148 )\r\n\r\nپادشاه خاتون\r\nحسن شاه ، ملقب به پادشاه خاتون ، متوفى به سال 649 ه . ق . امير ( 649 - 691 ه . ق . ) سلسلهء قراختائيان كرمان ، دختر قطب الدين محمد قراختايى .\r\nمادرش قتلغ تركان او را به عقد آباقا خان درآورد ، و بعد از آباقا خان وى به عقد گيخاتو خان درآمد ، و در ايام ايلخانى گيخاتو بر كرمان مسلط گشت ، و برادر خود سيورغتمش را گرفته به قتل رسانيد . اما چون نوبت ايلخانى به بايدو خان رسيد ، زوجهء او شاه عالم ، كه دختر سيورغتمش بود ، او را به دفع پادشاه خاتون واداشت ، و كردوجين زوجهء سيورغتمش به امر بايدو لشكر به كرمان برد و كرمان را محاصره نموده بگرفت . پادشاه خاتون دستگير شده به انتقام خون سيورغتمش به قتل رسيد .\r\n\r\nپادشاه خاتون\r\n( - 694 ق . ) ملقب به صفوة الدين و مشهور به لاله خاتون از زنان عالم ، فاضل ، شاعر و فرمانروا .\r\nپدرش سلطان قطب الدين محمد ( - 655 ق . ) حاكم كرمان و مادرش عصمت الدين قتلغ تركان معروف به تركان خاتون بود . او فضايل و كمالات فراوان داشت .\r\nناصر الدين منشى كرمانى در سمط العلى للحضرة العليا - كه بيست سال پس از مرگ پادشاه خاتون تأليف كرده - وى را زنى « عادله عاقله فاضله كريمه متفضله بلند نهمت و الا همت خوب صورت با طهارت و عفت » توصيف مىكند . پدرش لباس مردانه بر تن او مىكرد و وى را سلطان حسن شاه مىناميد . درباره علت اين كار گفته شده كه چون پادشاهان مغول عادت داشتند دختران زيبا را از گوشه و كنار جمع نموده و به دربار خود مىآوردند و پس از چندى آنها را به امرا و غلامان خويش مىبخشيدند . از اين‌رو به اين حيله\r\n\r\n","description":"","footnote":"","page_name":" 206 ","page_number":208},
  {"content":"\r\n\r\nدست يازيد . اما پس از آنكه سلطان قطب الدين درگذشت تركان خاتون به نيابت از طرف فرزند خردسالش حكومت كرد و براى تثبيت قدرت خود ، دخترش را به ازدواج اباقا خان ( 663 - 680 ق . ) درآورد . پادشاه خاتون پانزده سال با اباقا خان زندگى كرد و پس از مرگ او ، با پسرش گيخاتو - بنابر رسم مغولى - ازدواج كرد و به همراه او رهسپار روم گرديد .\r\nبعد از مرگ ارغون خان ( 683 - 690 ق . ) ، گيخاتو پادشاه شد و لذا به ايران آمد و با اجازه همسرش حكومت كرمان را در دست گرفت تا بدين وسيله انتقام مادرش را از برادرش سيورغتمش بگيرد . پس از ورود به كرمان ، برادر را به زندان افكند اما پس از چندى همسرش كردوچين و دخترش شاه عالم او را نجات دادند .\r\nسيورغتمش به عنوان عرض حال به دربار گيخاتو رفت ولى پادشاه خاتون مأمورانى در طلب وى فرستاد و او را به كرمان آوردند و سپس به فرمان پادشاه خاتون به قتل رسيد ( 692 ق . ) . دو سال بعد گيخاتو درگذشت و بايدو ، داماد سيورغتمش و همسر شاه عالم جانشين او شد . كردوچين براى گرفتن انتقام همسرش ، حكومت كرمان را از دامادش گرفت و بدان سو رهسپار شد . پادشاه خاتون با بزرگان شهر مشورت كرد . برخى نظر دادند كه وى و همراهانش راه خراسان پيش گرفته و به غازان خان پناه آوردند ولى برخى ديگر او را به ماندن در كرمان و تحصن در قلعه توصيه كردند . چند روز بعد لشكر كردوچين به حومهء كرمان رسيد . چند روزى به جنگ و جدال گذشت ولى اكثر امرا و بزرگان به نزد كردوچين رفتند . كردوچين به شهر وارد شد . به دستور او پادشاه خاتون را با اهانت و خوارى از قلعه فرود آوردند و زندانى كردند و اموال وى و امرا و اعيانى كه دستگير شده بودند به غارت رفت . پس به اشاره كردوچين پادشاه خاتون را به قتل رساندند . او را در دهى به نام مسكين ، در نزديك كرمان دفن كردند .\r\nپس از آنكه سلطان مظفر الدين محمد شاه به حكومت كرمان رسيد دستور داد تا جنازه او را با تشريفات تمام به شهر آوردند و عزادارى رسمى برپا شد و در مدرسه مادرش تركان خاتون دفن كردند .\r\nپادشاه خاتون به علما و ادبا توجه خاص داشت .\r\nبه نوشته تاريخ كرمان « در زمان سلطنت او به كرمان ، علما و فضلا را رعايت و احترام مىفرمود و غالب اوقات در مجلس او صحبت علمى داشته مىشد . » وى خط نسخ را به زيبايى تمام مىنوشت و شعر را نيز نيكو مىگفت .\r\nوى قرآنها و كتابهاى متعددى به خط خودش نوشت كه پس از خودش در كرمان و ديگر ولايات موجود بوده و به گفته ناصر الدين منشى « بر فضل و هنرورى و وفور كمال و دانشورى او دليلى واضح است . »\r\nدر مدت كوتاه سلطنتش به عدل و داد رفتار كرد و مدارس و عمارات متعددى بنا كرد و اوقافى براى آنها منظور نمود .\r\n\r\nپادشاه زن\r\nبه معنى زن ممتاز در عصر ساسانى . پادشاه زن دخترى بود كه با رضاى خاطر به خانه شوهر مىرفت و پادشاه زن يا زن ممتاز ناميده مىشد .\r\n\r\nپادوسبانان - پادوسپان\r\nسلسلهء كوچكى بودند در اطراف درياى خزر از مازندران تا رويان و نور و كجور كه تا سال 1006 ه .\r\nدوام داشت . « كيومرث ابن بيستون » از پادشاهان « پادوسبانان » بود كه مذهب شيعه را در اطراف درياى خزر بسط داد . امراى اين سلسله عبارت بودند از :\r\nپادوسبان اول ، پسر جيل گاوباره ( جلوس 40 ه . ق . ) .\r\nپادوسبان دوم ، پسر خورزاد ( جلوس 105 ه . ق . ) .\r\nپادوسبان سوم ، پسر فريدون .\r\n\r\n","description":"","footnote":"","page_name":" 207 ","page_number":209},
  {"content":"\r\n\r\n\r\nامراى بنى پادوسپان\r\n\r\nفرمانروايان رستمدار ( نور ، كجور ، رويان )\r\n\r\nگيلهاى دوم\r\n\r\n","description":"","footnote":"","page_name":" 208 ","page_number":210},
  {"content":"\r\n\r\n\r\nادامه گيلهاى دوم\r\n\r\nگيلهاى سوم\r\n\r\nگيلهاى سوم\r\n\r\n","description":"","footnote":"","page_name":" 209 ","page_number":211},
  {"content":"\r\n\r\n\r\nپارت  ( Part ) \r\nسرزمين كوهستانى قديم جنوب شرقى درياى خزر كه از سلسلهء البرز به طرف مشرق تا هرات ممتد و از شمال به دشت استرآباد و صحراى تركستان و از جنوب به كوير نمك محدود بود .\r\nپادشاه پارتى ( ايستاده ) با پسرش قرن دوم ميلادى\r\nسرزمين پارت كه به پارسى باستان « پرثوه » مىگفتند در دورهء هخامنشيان از ايالات امپراتورى هخامنشى بود و سپس به دست سلوكيان افتاد و شاهان سلوكى شهرهايى در آن بنا كردند . پايتختش شهر صد دروازه بود كه خرابه‌هايش نزديك دامغان كنونى است .\r\nسرزمين پارت مسكن پارتيان بود كه در كتيبه‌هاى هخامنشى به نام پوثوه از آنها اسم برده شده است .\r\nپارتيها طايفه‌اى از قبيلهء پرنى  ( Parni )  از اقوام داهه بودند . قوم اخير مجموعه‌اى از قبايل سكاها بودند كه به صورت چادرنشينى در استپهاى بحر خزر و درياى آرال زندگى مىكردند . اشكانيان خاندانى از پارتها بودند .\r\nساغر پارتى كشف شده در نساء از جنس شاخ\r\n\r\nپارتاكنها\r\nيكى از شش قبيلهء ماد .\r\n\r\n","description":"","footnote":"","page_name":" 210 ","page_number":212},
  {"content":"\r\n\r\n\r\nپارتى زبان\r\nاز زبانهاى متروك ايرانى ميانه ( شعبهء غربى ) ، از ريشهء هند و اروپايى كه زبان قوم پارت ، و از جمله زبان خاندان اشكانى بوده ، و در زمان اشكانيان زبان رسمى ايران به شمار مىرفته است . آثار عمدهء آن ، يكى روايت پارتى بعضى از كتيبه‌هاى ساسانى ( از جمله كتيبهء شاپور اول در كعبهء زردشت و كتيبهء نرسى در پايكولى ) و الواح نسا . و ديگر آثار پارتى مانوى است كه در اكتشافات اخير آسياى مركز به دست آمده است .\r\n\r\nپارتيان\r\nپارتيان متعلق بودند به قبيله‌اى به نام « پرنى »  ( Parni )  كه مجموعه‌اى از قبايل سكايى بود . اينان به صورت چادرنشينى در استپهاى بين بحر خزر و درياى آرال زندگى مىكردند . پارت دربرگيرندهء خراسان امروزى بود . در كتيبهء بيستون كه به داريوش بزرگ تعلق دارد ، از اين ناحيه به عنوان يكى از ساتراپهاى ايران ياد مىشود ، نيز - اشكانيان .\r\n\r\nپارس  ( Pars ) \r\nدر كتيبه‌هاى هخامنشى پارسه  ( Parsa )  ، معربش فارس  ( fars )  ، قسمت جنوب غربى ايران كه از ساكنين قديم آن پرسه‌ها ( پارسيان يا پارسيها ) نام گرفته و كمابيش مطابق ايالت فارس است . نام ايران در زبانهاى اروپايى از صورت يونانى نام پارس گرفته شده است . پارسيان را يونانيان « پرشيا »  ( Persay )  مىخواندند ، و نام لاتينى آنها نيز همين است ؛ دو سلسلهء بزرگ ايران قبل از اسلام ( هخامنشيان و ساسانيان ) از اين قوم برخاستند . پارس كنار خليج فارس واقع است و از ساير جوانب كوهها با بيابانها بر آن احاطه دارد .\r\nپارس از غرب محدود به كوهها و دشتهاى عيلام بود ؛ از شرق به واسطهء بيابانى ( لارستان ) از ايالت حاصلخيز كارمانيا ( كرمان ) جدا مىشد ؛ از جانب شمال غربى مجاور ناحيهء پارايتاكنه ( حدود اصفهان ) از سرزمين ماد بود ؛ و در شمال و شمال شرقى وارد كوير مركزى مىگرديد . نئارخوس ، درياسالار اسكندر مقدونى سيماهاى طبيعى پارس را به دقت شرح داده است .\r\nپارس مشتمل بر سه قسمت است ، كه از لحاظ اقليم و ساير خصوصيات باهم تفاوت دارند . اول قسمت ساحلى كه شنى و بسيار گرم است ، و جز نخل رستنى ديگرى ندارد . بندرگاه خوب در اين ساحل ديده نمىشود ؛ اقليمش بسيار ناسالم و جمعيتش كم است .\r\nبه فاصلهء 80 كيلومتر از ساحل رشته كوههايى آغاز مىشود كه گردنه‌هاى پرشيب آنها منتهى به دره‌هاى داخلى فارس مىگردد ، كه فرازاى آنها بيش از 1500 متر است . اين قسمت آب‌وهواى معتدل و رودها و درياچه‌هاى بسيار دارد . زمينش حاصلخيز است ؛ از جهت روئيدنيها سرشار است و دام نيز دارد . شهرهاى پازارگاد ، پرسپوليس و استخر در اين قسمت واقع بود .\r\nقسمت سوم قسمت شمالى است ، كه جزء فلات مركزى ايران و از قسمت داخلى هم مرتفع‌تر است ، و به همين جهت زمستان بسيار سرد دارد . پارسيها مردمى آريايىنژادند ؛ پيش از زمان كوروش نامى از آنان در تاريخ ديده نمىشود و معلوم نيست كه در چه زمانى به فلات ايران آمده‌اند . بعضى از محققين معتقدند كه پارسيان همان مردم پارسوا  ( parsua )  يا پارسواش ساكن اطراف درياچهء اروميه بوده‌اند كه نام آنها در كتيبه‌هاى آشورى آمده است ، و بعدها به طرف جنوب رفته در سرزمين پارس سكنى گزيدند ، ولى اين نظر مورد اختلاف است . به روايت هرودوت ، پارسيان\r\n\r\n","description":"","footnote":"","page_name":" 211 ","page_number":213},
  {"content":"\r\n\r\nمنقسم به سه طبقه بودند : اول ، طبقهء اشراف يا جنگجويان كه مشتمل بر 3 قبيلهء پاسارگاداى ، مارفيئى ، و ماسپيئى بود ، و شاخصترين اين قبايل همان پاسارگاداى بود كه خاندان سلطنتى هخامنشى به آن تعلق داشت ؛ دوم قبايل كشاورز و ساير قبايلى كه از حالت صحراگردى به بيرون آمده بودند ؛ سوم آنهايى كه در همان چادرنشينى و صحراگردى باقى بودند .\r\nسركردگان پاسارگاداى از خاندان هخامنشى احتمالا در 596 ق . م . بر ناحيهء انشان از عيلام تسلط يافتند . در 553 ق . م . كه كوروش پادشاه انشان ، بر ايشتو ويگو شوريد طوايف مارافيئى و ماسپيئى به حمايت او قيام كردند ، و پس از پيروزى وى بر ايشتو ويگو همهء قبايل پارس او را به شاهى شناختند و كوروش عنوان شاه پارس را يافت . پارسيان زمان كوروش مردمى كشاورز و سختكوش و قوىبنيه بودند ، كه در سرزمين خوش آب‌وهوايى مىزيستند ، و شجاع و راستگو بودند ، و به دين زردشت اعتقاد تمام داشتند ، و بسيارى از نويسندگان قديم زندگى سادهء آنان را با زندگى ملتهاى تن‌آسا و تجمل‌طلب نواحى متمدن آسياى غربى مورد مقايسه قرار داده‌اند . كوروش مؤسس سلسلهء هخامنشى است كه تا فوت ( 331 ق . م . ) داريوش سوم قريب 219 سال در ايران پادشاهى كردند . اين سلسله به دست اسكندر مقدونى منقرض گرديد . و امپراتورى او در شرق سرانجام منتقل به سلوكوس اول گرديد ( 311 ق . م . ) و او و پسرش آنتيوخوس اول كوشيدند كه تمدن يونانى را وارد ايران كنند و شهرهايى در پارس بنا نهادند ، و يونانيان را در آنها سكونت دادند . در عين حال در قسمت مركزى پارس در ناحيهء استخر سلسله‌اى محلى با نامهاى ايرانى روى كار آمد كه از 250 ق . م . به بعد بر سكه‌هاى آنها كه به خط پهلوى آرامى منقوش است ، چهره‌هاى ايرانى و نقش آتشدان و اهورامزدا و بيرق ايرانى ديده مىشود . معذلك ، پارس تا زمان آنتيوخوس چهارم جزء امپراتورى سلوكى بود ، كه بعد از مرگ ( 164 ق . م . ) وى رو به تجزيه گذاشت . پارتيان ايالات مركزى دولت سلوكى را فتح كردند ، و پارس استقلال يافت . اگرچه شاهان پارس به تفوق سلاطين اشكانى در ادوار قدرت آنان گردن مىنهادند ، پارس هرگز جزء امپراتورى اشكانى نشد . شاهان پارس قدرت خود را بر سواحل عربستان گسترش دادند . از روايات مربوط به اردشير اول ساسانى چنين بر مىآمد كه در زمان وى پارس منقسم به ممالك كوچك بود . از روى سكه‌ها معلوم مىشود كه در اين زمان تمدن يونانى به كلى از پارس رخت بربسته و سنتهاى تاريخى و اساطير كهن و دين زردشتى استيلاى كامل داشت . به احتمال قوى در اين زمان پارس تنها سرزمينى بود كه دين زردشتى حقيقى و نوشته‌هاى مقدس آن در آن محفوظ مانده بود ، و در نواحى ديگر ( پارت ، سوريه ، آسياى صغير ، و غيره ) با افكار و آيينهاى ديگر درآميخته بود . به همين جهت ، تجديد حيات آيين زردشتى با قيام اردشير اول و كشورگشاييهاى وى ، از پارس آغاز گرديد . اردشير سلسلهء ساسانى را تأسيس كرد و دين زردشتى را در سراسر ايران مستقر نمود . استخر كه پايتخت پارس بود در دورهء ساسانى شهرى بزرگ و حتى در اوايل اسلام شهرى معتبر بود ، ولى پس از تأسيس امپراتورى ساسانى پايتخت امپراتورى به تيسفون منتقل گرديد .\r\n\r\nپارسوآ\r\nناحيه‌اى از زاگرس كه براى اولين‌بار آشوريها در 834 ذكرى از آن كرده‌اند . در جنوب زاب كوچك در كنار ديالهء عليا كه با كشور بابل همسايه بود و در شمال آن ماناها مسكن داشتند .\r\n\r\n","description":"","footnote":"","page_name":" 212 ","page_number":214},
  {"content":"\r\n\r\n\r\nپارسوا\r\nسرزمين پارسها ، مرقوم در سالنامه شانزدهم شلمنصر سوم ( 843 ق . م . ) .\r\n\r\nپارسوماش\r\nناحيه‌اى از ايران جنوب غربى مجاور كوههاى بختيارى و در كنار كارون .\r\n\r\nپارسيك زبان\r\nگويشى بود كه مؤبدان و كسانى كه با ايشان سر و كار داشتند بدان سخن مىگفتند و آن زبان شهرهاى پارسى بود .\r\n\r\nپارشمن\r\nدر دوره ساسانيان به پوست اطلاق مىشده كه به عنوان كالاى مهمى خريد و فروش مىشد .\r\n\r\nپارمنيون\r\nسردار اسكندر ( 400 - 300 پ . م . ) .\r\n\r\nپارميدا ( پارميس )\r\nدختر بردياى مغ و همسر داريوش هخامنشى .\r\n\r\nپازند\r\nدر دين زرتشت ، عبارت از شرحى است كه براى زند نوشته‌اند كه به زبان پارسى درى ، كه خالى از هزوارش و لغات آرامى است .\r\n\r\nپاسارگاد\r\nقديميترين پايتخت هخامنشيان واقع در دشت مرغاب به مسافت تقريبى 130 كيلومترى شمال شرقى شيراز . محدودهء ارضى تاريخى پاسارگاد شامل پاسارگاد - ( مشهد مرغاب ) - مقبره كوروش\r\n\r\n","description":"","footnote":"","page_name":" 213 ","page_number":215},
  {"content":"\r\n\r\nآثار اوليهء دوران هخامنشى است كه مهمترين آنها عبارتند از : كاخ بار كوروش ، كاخى با نقش انسان بالدار ، كاخ اختصاصى ، صفّه تخت سليمان ، آتشكده و مهمترين بناى آن آرامگاه كوروش است . آرامگاه بناى مربعى است كه بر روى صفّه شش طبقه سنگى استوار گرديده است . اين بنا از قطعات سنگى ساخته شده . بلندى بنا در حدود 12 متر مىشود . در درون اين آرامگاه سنگى و جان‌پناه آن محل دو حفره مشاهده مىشود كه حفره بزرگتر را منسوب به مدفن كوروش و ديگرى را گور همسر وى مىدانند . آثار كاخ بار كوروش كه داراى تالار بزرگ و چندين ايوان و اتاق با ستونهاى سنگى و كتيبه‌اى به خط ميخى است در شمال شرقى آرامگاه برجاى مانده است . ديگر ؛ كاخ با نقش انسان بالدار است . اين نقش بر سنگ سفيد تراشيده شده . بناى ديگر پاسارگاد كاخ اختصاصى كوروش است . اين كاخ از لحاظ مفصل بودن بنا و وسعت آن و مصالحى كه از سنگ و آخر و گچ و رنگ در آن به كار رفته مىرساند كه نسبت به ساير كاخها و بناهاى پاسارگاد داراى امتياز بيشترى بوده است . آثار ديگرى در اطراف صفّه پاسارگاد موجود است كه مهمترين آنها بناى آتشكده و تخت سليمان و يك رشتهء بقاياى بناى سنگى اطراف آن مىباشد .\r\n\r\nپاسارگاداى  ( Pasargadae ) \r\nسه قبيلهء عمده پارسيهاى قديم . خاندان سلطنتى هخامنشى از اين قبيله بودند .\r\n\r\nپاسارگاديان\r\nيكى از قبايل پارسيان ، كه مهمترين قبيله در ميان قبايل پارسيها بوده و هخامنشيان طايفه‌اى از اين قبيله بودند .\r\n\r\nپاش\r\nسلسله‌اى در بابل كه در سال 1487 ق . م .\r\nتشكيل يافت . پاش ، نام يكى از محله‌هاى بابل بود كه اين خاندان بر عيلاميها شوريدند و مجسمهء بل مردوك را از آنان باز گرفتند . يكى از پادشاهان نامى اين سلسله نبوكدنصر يعنى بخت النصر اول بود كه حدود كشور بابل را تا درياى مديترانه گسترش داد .\r\n\r\nپاكروان\r\nحسن پاكروان در سال 1290 در تهران به دنيا آمد . پدر او فتح الله پاكروان ، از دولتمردان رضا خانى بود كه در زمان فاجعه قتل عام مسجد گوهرشاد استاندارى خراسان را به عهده داشت . حسن پاكروان تحصيلات نظامى خود را در دانشكده‌هاى پواتيه و فونتن بلو فرانسه به پايان رسانيد و در سال 1312 به ايران بازگشت و مدتها به عنوان مربى دانشكده افسرى اشتغال داشت . در سالهاى 1320 - 1322 افسر ستاد ارتش ، و در سالهاى 1323 - 1324 فرمانده پادگان بوشهر و افسر انتظامات بنادر جنوب بود . پاكروان در سالهاى 1325 - 1327 افسر ركن دوم ستاد ارتش گرديد و در سالهاى 1328 - 1329 به عنوان وابسته نظامى به پاكستان رفت . پس از بازگشت به ايران مدتى رياست ركن دوم ستاد ارتش را به عهده داشت و مجددا در سالهاى 1333 - 1334 به عنوان وابسته نظامى به هند رفت . با تأسيس ساواك در اسفند 1335 پاكروان معاون ساواك گرديد و در اسفند 1339 با بركنارى سپهبد تيمور بختيار به رياست ساواك رسيد . دربارهء دوران رياست پاكروان بر ساواك ارتشبد فردوست در خاطرات خود سخن گفته است . سرلشكر حسن پاكروان تا سال 1343 رياست ساواك را به عهده\r\n\r\n","description":"","footnote":"","page_name":" 214 ","page_number":216},
  {"content":"\r\n\r\nداشت و سپس جاى خود را به نصيرى داد و به عنوان وزير اطلاعات وارد نخستين كابينه هويدا شد ( 1343 - 1345 ) . پاكروان از شهريور 1345 تا مهر 1348 سفير ايران در پاكستان بود و در اين تاريخ به عنوان سفير به فرانسه اعزام شد و تا آبان 1352 در پاريس مستقر بود . در بازگشت به ايران ، از سال 1352 توسط ارتشبد فردوست در بازرسى شاهنشاهى به كار گرفته شد و در مهر ماه 1356 به عنوان مشاور و سرپرست امور مالى وزارت دربار منصوب گرديد .\r\nسرلشكر حسن پاكروان پس از پيروزى انقلاب اسلامى ايران دستگير و در تاريخ 22 / 1 / 1358 به همراه جمعى از بلند پايگان رژيم پهلوى به اعدام محكوم شد .\r\n\r\nحسن پاكروان : - پاكروان\r\n\r\nپالمير  ( Palmyra )  : - تدمر\r\n\r\nپان‌ايرانيسم\r\nاز سال 1324 در مقابل فعاليتهاى حزب توده عده‌اى از جوانان دانش‌آموز ، تشكيلاتى به نام پان‌ايرانيست بر مبناى مكتب پان‌ايرانيسم تشكيل مىدهند . در دورهء حكومت دكتر مصدق ابتدا اين گروه به دو دسته تقسيم مىشوند ، ولى مجددا به هم مىپيوندند . پس از كودتاى 28 مرداد ، گروه بار ديگر كاملا به دو قسم تقسيم مىگردد . گروهى به رهبرى محسن پزشكپور و دكتر محمد رضا عاملى تهرانى زير عنوان حزب پان‌ايرانيست به فعاليت آشكار ادامه داد و برخى از اعضاى اين حزب در دو دوره به نمايندگى مجلس انتخاب شدند و دكتر عاملى تهرانى در كابينه‌هاى شريف امامى و ازهارى نيز وزير بود .\r\nگروه دوم زير نام حزب ملت ايران و به رهبرى داريوش فروهر به فعاليت پرداخت .\r\n\r\nپانتياليان\r\nيكى از قبايل پارسيان .\r\n\r\nپانزده خرداد : - نهضت پانزده خرداد\r\n\r\nپايزه - پائزه\r\nواژه‌اى مغولى - لوحه‌اى از زر يا نقره يا چوب كه بر آن نام خان نقش شده بود و روى بعضى از آنها سر شير يا گرته نيز كنده شده بود . اين لوحه با نوشتهء خان و به مثابهء شناسنامهء افراد صاحب مقام بود .\r\n\r\nپايكولى\r\nمحلى در ناحيهء سليمانيه ، كردستان عراق ، بر رود سيروان . در شمال قصر شيرين ( ايران ) واقع است .\r\nيكى از بزرگترين كتيبه‌هاى عهد ساسانى در اين محل است . اين كتيبه به دو زبان پهلوى اشكانى و پهلوى ساسانى بر چهار طرف برجى منقوش بوده است و پيكر برجسته نرسى ، شاهنشاه ساسانى ، در هر چهار طرف برج حجارى شده ، اما برج خراب شده و جز قاعدهء آن برجا نيست . بيشتر سنگهاى منقوش از بين رفته است . « راولينيسن » نوشته‌هاى آن را رونويسى كرد و « هرتسفلد » در 1911 از آن ديدار كرد . و نتيجهء تحقيقات خود را در دو جلد تحت عنوان پايكولى شرح بنا و كتيبهء اوايل تاريخ شاهنشاهى ساسانيان منتشر نمود .\r\n\r\nپايگان سالار\r\nدر عهد ساسانى رئيس مستحفظين سلطنتى را پشتيگ‌بان سالار مىگفتند و قسمتهايى از پياده نظام را\r\n\r\n","description":"","footnote":"","page_name":" 215 ","page_number":217},
  {"content":"\r\n\r\nپايگان و رئيس آنها را پايگان سالار مىناميدند كه در تحت اختيار حكام ايالات بوده و كار امنيه و مير غضب را مىكرده‌اند .\r\n\r\nپتشخوارگر - پذشخوارگر\r\nنام سلسلهء جبال جنوبى طبرستان . اصل كلمه پذشخوارگر بوده و در دورهء ساسانيان هم اين كوهها به همين نام خوانده مىشد . اسم اين كوهها در مآخذ مختلف به صورتهاى مختلف تحريف شده است ( از قبيل بدشوارگر ، بدشوارجر ، فدشوارگر ، فرجوارجر و . . . ) . استرابون نام پتشخوار را به سلسلهء جبال البرز داده است . ناحيهء پتشخوارگر را مطابق طبرستان و هم مشتمل بر آن شمرده‌اند . الفاظ پتشخوارگر شاه و پتشخوار شاه با صورتهاى مختلف جزء اول در جزء القاب و عناوين بعضى از فرمانروايان قديم است .\r\n\r\nپذشخوار شاه\r\nحكمران پذشخوارگر ( سوادكوه ) در طبرستان ( از پادشاهان محلى در دورهء سامانى و دوره‌هاى بعد ) و نيز - پتشخوارگر .\r\n\r\nپراگماتيا\r\nاز كتابهاى مانى .\r\n\r\nپرتتوآ\r\nپادشاه سكايى متحد آشوريها در زمان آسارهادون پدر ماديس .\r\n\r\nپرثو\r\nنام قديم پارت - خراسان و گرگان .\r\n\r\nپرثوه - پرثو\r\nاسم پارت در زبان پارسى باستان نام قديم پارت ( خراسان و گرگان ) . اين لفظ به مرور زمان به « پهلو » مبدل شده ، پهلوى به معنى پارتى و پهلوان منسوب به پهلو است . و بعدها به همين مناسب رؤساى خاندانهاى اشكانىنژاد قارون و سورن و اسپاهبذ كه در دورهء اشكانيان و ساسانيان اعتبار داشتند . عنوان و لقب پهلو داشتند ، چنان كه : قارن پهلو ، سورن پهلو .\r\n\r\nپرسپوليس : تخت جمشيد\r\n\r\nپرسپه\r\nاز شهرهاى معروف دورهء اشكانى كه خرابه‌هاى آن موسوم به تخت سليمان است و آتشكدهء آذرگشسب در آن ناحيه بوده است . پايتخت آذربايجان يا ماد آتروپاتن در زمان پارتها شهر « پرسپه » بوده كه به قول ماركوارت در اصل « فراداسپه » بوده است .\r\n\r\nپرستك‌بذ\r\nبه معناى رئيس خدمه در دوران ساسانيان .\r\n\r\nپرشيا\r\nكلمهء پرس يا پرشيا در زمان نسبتا دورى در تاريخ مشرق زمين و فقط با حملهء اقوام آريايى از مراكز عظيم چادرنشينى در خاور و شمال درياى خزر به سوى فلات ايران نمايان مىشود . در ابتدا كلمه پرشيا ( پارس ) حاكى از منطقه‌اى در جنوب غرب ايران فعلى بود كه محدود به خليج فارس و شامل مركز امپراتورى بعدى ايران و شهرهاى معروف پازارگاد و پرسپوليس بود . اين سرزمين معروف به « پارسه » بود و يونانيان آن\r\n\r\n","description":"","footnote":"","page_name":" 216 ","page_number":218},
  {"content":"\r\n\r\nرا « پرسيس » و بعدها اعراب « فارس » مىگفتند و در دوران امپراتورى داريوش بزرگ فقط يكى از ايالات ايران بود كه چون مقر خاندان سلطنتى هخامنشى بود شكوهى خاص يافت و نامش شامل سراسر كشور شد .\r\nلفظ پرس يا پرش يا پرژيا ( پرشيا ) از يونانيان گرفته شده است . ايشان به خوبى از اين حقيقت آگاه بودند كه پارس همانا نام استانى است كه مركز شاهنشاهى هخامنشى است و جايگاهى است كه پارسيان در سرزمين آريا برگزيده‌اند .\r\n\r\nپرشيا\r\nكلمه پرس يا پرشيا در زمان نسبتا دورى در تاريخ مشرق زمين و فقط با حملهء اقوام آريايى از مراكز عظيم چادرنشينى در خاور و شمال درياى خزر به سوى فلات ايران نمايان مىشود . اين هجوم در اوايل هزارهء اول قبل از ميلاد مسيح آغاز شده است . ظاهرا اين هجوم آرياها به آسياى غرب كه از دشتهاى جنوب روسيه شروع شده دومين هجوم اين قوم است . در اواسط هزاره دوم قبل از ميلاد هجوم ديگرى آغاز شد و در آن هنگام براى نخستين‌بار آخائىها ( يونانيها ) وارد يونان شدند و مردم آريايى در شبه جزيرهء ايتاليا و آسياى صغير پخش گرديدند و امپراتورى هيتى را تشكيل دادند . دستهء ديگر آنها در ميان رؤساى هيكسوس در سوريه و مصر ظاهر شدند . در ابتداى كار كلمهء پارس ( پرشيا ) حاكى از منطقه‌اى در جنوب غرب ايران فعلى بود كه محدود به خليج فارس و شامل مركز امپراتورى بعدى ايران و شهرهاى معروف پازارگاد و پرسپوليس بود . اين سرزمين معروف به « پارسه » بود و يونانيان آن را « پرسيس » و بعدها اعراب « فارس » مىگفتند و در دوران امپراتورى داريوش بزرگ فقط يكى از ايالات ايران بود كه چون مقر خاندان سلطنتى هخامنشى بود شكوهى خاص يافت و نامش شامل سراسر كشور شد .\r\nلفظ پرس ، پرش يا پرژيا ( پرشيا )  ( Persia )  از يونانيان گرفته شده است . ايشان به خوبى از اين حقيقت آگاه بودند كه پارس همانا نام استانى است كه مركز شاهنشاهى هخامنشى است و جايگاهى است كه پارسيان در سرزمين آريا برگزيده‌اند . « آريايى » كه تقريبا به معنى « اشراف يا سالار » است گويا نامى بوده است كه بر همهء مردمى كه به لحجه‌ها يا زبانهاى شرقى هند و اروپايى سخن مىگفته‌اند اطلاق مىشده . اين مردم در اواخر هزارهء دوم و اوايل هزارهء اول پيش از ميلاد مهاجرت كردند و سرزمينهاى واقع در ميان گنگ و فرات را جايگاه خويش ساختند . اين مردم چه در هند و چه در سرزمينهاى مغرب آن از تفاوتى كه با مردم بومى اين نواحى كه پيش از ايشان در آنجا مىزيستند داشتند آگاه بودند .\r\n\r\nپرويز راجى : - راجى\r\n\r\nپريخان خانم\r\n25 جمادى الآخر 955 - 985 ق . متخلص به حقيقتى از زنان مدبر ، متنفذ و شاعر . وى دختر شاه طهماسب اول صفوى ( 930 - 984 ق . ) و از مادرى چركسى بود . همسرش عبد الله خان و دايى او شمخال خان ( - 985 ق . ) از سرداران نامدار شاه طهماسب و شاه اسماعيل دوم صفوى ( 984 - 985 ق . ) بودند . پريخان خانم نزد پدرش احترام و تقرب خاصى داشت و به همين دليل در آخرين روزهاى زندگى شاه طهماسب نفوذ زيادى در ميان دولتمردان و امراى سپاه قزلباش يافت و كوشيد تا نظر شاه را نسبت به حيدر ميرزا ، برادر دلاور ناتنى خود و جانشين احتمالى\r\n\r\n","description":"","footnote":"","page_name":" 217 ","page_number":219},
  {"content":"\r\n\r\nپدر ، برگردانده و متوجه اسماعيل ميرزا ، برادر ديگر كه در قلعه قهقهه زندانى بود ، بكند . پس از مرگ شاه طهماسب كه با كمك شمخال خان و حسينقلى خلفاى روملو ، حيدر ميرزا را كشت و بلافاصله مأمورينى را به قلعه قهقهه فرستاد تا اسماعيل ميرزا را به قزوين آورده و به تخت سلطنت بنشاند . در طى اين مدت پريخان خانم اداره امور كشور را در دست داشت .\r\nاسماعيل پس از جلوس ، برخى از طرفداران خود از جمله حسينقلى خلفاى روملو را كشت و درصدد برآمد تا دست پريخان خانم را از امور سياسى كوتاه كند . اما پريخان خانم كه به قصد برادرش پىبرده بود ، او را مسموم كرد و از بين برد ( 13 رمضان 985 ق . ) پس از مرگ شاه اسماعيل دوم با پيشنهاد پريخان خانم و اتفاق‌نظر طوايف تركمان و استاجلو ، محمد ميرزا ، فرزند ارشد شاه طهماسب - كه در زمان پدر نابينا شاه شده بود - و در شيراز به سر مىبرد به قزوين آمد و بر تخت سلطنت نشست . در اين ايام فترت نيز پريخان خانم عملا اداره امور كشور را در دست داشت .\r\nسلطان محمد ( 985 - 996 ق . ) به تحريك خير النساه بيگم ملقب به مهد عليا درصدد برآمد تا به نفوذ پريخان خانم در ميان سران قزلباش و نيز دخالتهاى او پايان دهد . از اين‌رو به اشاره وى ، خليل خان افشار ، پريخان خانم را خفه كرد و همه داراييهاى خواهرش را به خليل خان داد .\r\nپريخان خانم مدرسه‌اى در اصفهان بنا كرد و تا مدتها طلاب علوم دينى در آن درس مىخواندند .\r\nخواجه على ملقب به زين العابدين ، معروف به عبدى بيگ و متخلص به نويدى كتاب خود را به نام تكملة الاخبار به نام پريخان خانم تأليف كرد . داستان زندگى پريخان خانم در دو جلد با عنوان زندانى قهقهه ( جلد اول ، 1348 ق . ) و قصه پر غصه عشق پريخان خانم ( جلد دوم ) ، به چاپ رسيده است . نام او را پرىرخ خانم نيز نوشته‌اند .\r\n\r\nپريزاد خانم\r\nقرن نهم هجرى . وى از زنان خيّر بود . به نوشته اعيان الشيعه ، وى نديمه گوهرشاد بيگم همسر شاهرخ تيمورى ( 807 - 850 ق . ) بود . هنگامى كه گوهرشاد آغا ، مسجد گوهرشاد را در كنار مرقد امام رضا ( ع ) بنا كرد ، پريزاد خانم نيز مدرسه‌اى دينى در مشهد ساخت و املاكى براى آن وقف نمود و در حدود بيست الى سى طلبه در آن تحصيل مىكردند . در زمان شاه سليمان صفوى ( 1077 - 1105 ق . ) ، يكى از خوانين قندهار به نام نجفعلى خان مدرسه‌اى را تعمير كرد و آقا محمد بيگ و ميرزا شكر اللّه نيز در تجديد بناى آن اهتمام نمودند . اين مدرسه ، در بازار مشهد قرار داشته و تا سه دهه گذشته موجود بود .\r\n\r\nپسيخانيان : - نقطويان\r\n\r\nپشتيگان سالار\r\nاز تشكيلات ادارى عصر ساسانى ، به معنى رئيس خدمه و مستحفظ شاه .\r\n\r\nپشن\r\nدر داستانهاى ملى ، نام موضعى كه در آنجا ميان پيران ويسه و طوس نوذر جنگ افتاد و تورانيان پيروز شدند . بيشتر پسران گودرز در اين جنگ كشته شدند .\r\n\r\nپشنگ لر\r\nفرمانرواى لر بزرگ و سيزدهمين اتابك از سلسلهء اتابكان لر بزرگ . وى از جانب امير مبارز الدين محمد ، بعد از اتابك نور الورد به امارت نشست ، و تا سال 792 ه . ق . سلطنت كرد .\r\n\r\n","description":"","footnote":"","page_name":" 218 ","page_number":220},
  {"content":"\r\n\r\n\r\nپقيدا\r\nاسقف شهر اربل ( در مشرق دجله ) در 104 م .\r\nكه مسيحيت در ايران رسوخ يافت . در اين سال شخص زرتشتى به نام پقيدا به مذهب مسيح گرويد و اسقف شهر اربل شد .\r\n\r\nپكتيا\r\nنام يكى از شهرهاى قديم خراسان بزرگ كه از ولايات امروزى افغانستان است .\r\n\r\nپلاك\r\nدكتر پلاك اتريشى معلم طب و جراحى و چشم‌پزشكى كه در دار الفنون تدريس مىكرد . وى پس از ده سال اقامت در ايران در سال 1277 ه . ق . به اتريش بازگشت .\r\n\r\nپل الله ورديخان : - پل خواجو ، سى و سه پل\r\n\r\nپل خواجو\r\nبه مناسبت نزديكى به محل خواجو به اين نام خوانده شد و پلى است در اصفهان كه در سال 1060 ه . ق . به طول 132 متر و به عرض 12 متر بر روى زاينده‌رود بنا گرديد . امتياز آن از ساير پلهاى روى زاينده‌رود علاوه بر معمارى و تزئينات و كاشيكاريهاى فراوان با الوان مختلف ، دو نماى غرفه‌اى طرفين پل و در اطراف دهانه‌هاى پايين پل مىباشد . نيز - سى و سه پل\r\n\r\nپل دختر\r\nبقاياى پل سنگى عهد شاپور اول ساسانى ، در لرستان نزديك ده پل دختر .\r\n\r\nپلوار\r\nرودخانه‌اى نزديك تخت‌جمشيد .\r\n\r\nپلوتارك  ( Plutarque ) \r\nمورخ يونانى كه تقريبا بين 50 و 120 م .\r\nمىزيست . وى تحصيلات خود را در آتن به انجام رسانيده ، پيرو فلسفهء افلاطون گرديد و به مسافرتهاى گوناگون پرداخت . تعداد تصنيفات وى را 210 كتاب دانسته‌اند كه در كتابهاى او اطلاعات مفيدى هم راجع به مذهب ايرانيان قديم وجود دارد .\r\n\r\nپمپه\r\nسردار مشهور رومى كه با لشكر زيادى از سرحد دولت پنت گذشت . مهرداد ششم در سال 66 ق . م . به پادشاه پنت پيشنهاد صلح كرد ، اما پمپه نپذيرفت زيرا با فرهاد سوم پادشاه اشكانى اتحاد داشت . در اين جنگ مهرداد شكست خورد .\r\n\r\nپنت\r\n1 - به آن قسمتى از كاپادوكيّه اطلاق مىشد كه در كنار درياى سياه واقع است و به همين جهت پنت را كاپادوكيّه پنتى مىناميدند .\r\n2 - يكى از سلسله‌هاى پادشاهانى كه نسبشان را به پارسيها مىرسانيدند و واقعا هم پارسىنژاد بودند ، دودمان پادشاهان پنت بود . از اجداد اين سلسله يعنى نخستين جدى كه نامش در تاريخ ذكر مىشود مهرداد نامى بود پسر « ارن ث‌بات » كه برخى مىگويند نسب او به داريوش مىرسيد .\r\n\r\n","description":"","footnote":"","page_name":" 219 ","page_number":221},
  {"content":"\r\n\r\n\r\nپنجاه و سه نفر\r\nدر دوران حكومت رضا خان ، حمله به « حزب كمونيست ايران » در سال 1307 به طور جدى آغاز مىشود و به دنبال آن تعدادى از سران و فعالين حزب كمونيست از جمله « پيشه‌ورى ، اردشير آوانسيان و رضا روستا » گرفتار و زندانى مىشوند .\r\nدر همين دوران « دكتر تقى ارانى » كه در آلمان مشغول تحصيل بود به همراه گروهى از ايرانيان كه اكثرا دانشجو بودند با « حزب كمونيست آلمان » رابطه برقرار كرده و تمايلات ماركسيستى پيدا مىكنند . در همين دوران بود كه دكتر ارانى با مرتضى علوى مدير روزنامه « پيكار » كه در آلمان منتشر مىشد ، دوستى نزديكى پيدا مىكند و در انتشار نشريه « پيكار » فعاليت چشمگيرى از خود نشان مىدهد . تا اينكه در سال 1313 پس از تماس دكتر ارانى با كمينترن ، دستور تجديد سازمان حزب كمونيست از طرف كمينترن به « كامران ، كامبخش و سيامك و ارانى » داده مىشود .\r\nپس از اين واقعه « دكتر ارانى » به كامبخش معرفى مىشود و بدين ترتيب « حزب كمونيست ايران » در اين دوره به رهبرى « ارانى ، كامبخش و سيامك » مجددا سازماندهى مىشود .\r\nدكتر ارانى فعاليت خود را به همراه دوستانى كه از قبل در آلمان داشت با انتشار « مجله دنيا » در ايران آغاز مىكند و يك هستهء سه نفره با تركيبى از « كامبخش ، ارانى و دكتر بهرامى » در رأس گروه قرار مىگيرد . سازمان فوق از اين جهت به اين نام يعنى « گروه 53 نفر » معروف شد كه تعداد بازداشت‌شدگان آن « پنجاه و سه نفر » بوده است و اين نام را در آن زمان شهربانى رضا خان بر آنها نهاده بود .\r\nدستگيرى اعضاى اين گروه بدين ترتيب بود كه فردى به نام « محمد شورشيان » رابط كمينترن به همراه « بقراطى » مخفيانه از مرز آذربايجان شوروى عبور كرده و وارد ايران مىشوند . پس از چندى « شورشيان » در خوزستان دستگيرى مىشود و در اعترافات خود دكتر ارانى و دكتر بهرامى را به عنوان رهبران حزب معرفى مىكند .\r\nبه دنبال اين واقعه ، دومين يورش پليس رضا خان به حزب كمونيست در ارديبهشت ماه 1316 آغاز مىگردد و پس از چندى پنجاه و سه نفر از فعالين حزب كمونيست ايران بازداشت و به حبسهاى سنگينى محكوم مىشوند .\r\nبدين ترتيب آخرين فعاليت « حزب كمونيست ايران » تحت رهبرى « ارانى ، كامبخش و بهرامى » نقطهء پايانى است بر فعاليت بيست سالهء حزب كمونيست در دوران ديكتاتورى رضا خان .\r\n\r\nپوران دخت\r\nدختر خسرو پرويز پادشاه ساسانى و خواهر آزميدخت . پس از كشته شدن خسرو پرويز دربار ايران كه دچار هرج‌ومرج شده بود به مدت دو سال پنج نفر به پادشاهى رسيدند كه يكى از آنها پوراندخت بود كه پس از كشته شدن جوانشير خسرو پرويز به پادشاهى رسيد ولى دوام چندانى نيافت .\r\n\r\nپورياى ولى\r\nپهلوان محمود خوارزمى ملقب به پورياى ولى و متخلص به اقبالى ، شاعر و پهلوان نامى ايران و صاحب مثنوى « كنز الحقايق » كه به سال 722 ه . در خيوه درگذشت .\r\n\r\nپوسنگ : - بوشنج\r\n\r\nپولاك  ( Polak ) \r\nدكتر پولاك از جمله معلمينى بود كه ميرزا تقى خان اميركبير آنان را از اتريش براى تدريس به\r\n\r\n","description":"","footnote":"","page_name":" 220 ","page_number":222},
  {"content":"\r\n\r\nدار الفنون آورده و آنها را استخدام كرده بود .\r\n\r\nپوليس\r\nمجمع ملى مركب از افراد متساوى الحقوق جامعه و شوراى انتخابى شهر و دادرسان انتخابى در شهرهاى سلوكى .\r\n\r\nپونت\r\nكشورى در قسمت شمالى آسياى كوچك كه در زمان داريوش بزرگ يك ساتراپى بوده است .\r\n\r\nپونتياهيپون  ( Pontia - Hippon ) \r\nصاحب اسبها .\r\n\r\nپهلوان حسن دامغانى\r\nپهلوان حسن دامغانى از فرمانروايان دولت سربداران .\r\n\r\nپهلوها\r\nشعبه‌اى از پارتها بودند كه در مشرق ايران در حوزهء هيرمند و سيستان پراكنده بودند ، و در زمانى كه سكاها وارد سكستان يا سجستان « سيستان » شدند ، با آنان متحد گرديدند ، و قومى به نام قوم سكايى و پارتى يا سيت و پارت تشكيل دادند و چون پارتها را پهلو نيز مىگفتند از اين‌رو معروف به خاندان و سلسلهء « پهلوها » شدند . اين قوم از قرن اول قبل از ميلاد در سيستان تشكيل حكومت دادند . پس از دولت هندوسكايى ، نوبت به دولت « پهلوها » مىرسد ، كه از اختلاط پارتها و سكاييها پديد آمده بودند و « وننس »  ( Vonones )  نامى كه يكى از رؤساى پارتى در سيستان بود به تشكيل سلطنت مستقلى پرداخت .\r\n\r\nپهلوى زبان\r\nاز زبانهاى متروك ايرانى ، از ريشه هند و اروپايى كه دنبالهء فارسى باستان ( فارسى هخامنشى ) به شمار مىرود ، و فارسى كنونى نتيجهء آن است . زبان پهلوى ، كه به اصطلاح دقيقتر فارسى ميانه نيز خوانده مىشود ، اصلا متعلق به فارسى است ، در زمان ساسانيان زبان رسمى ايران بوده و پس از استقرار اسلام در ايران به صورت فارسى كنونى درآمده . از زبانهاى پهلوى بيش از همهء زبانهاى ايرانى ميانه آثارى به جا مانده است . اين آثار شامل كتيبه‌هاى ساسانى ، عبارات سكه‌ها و ظروف مىباشد .\r\n\r\nپهلوى - احمد رضا : - احمد رضا پهلوى\r\n\r\nپهلوى - اشرف : - اشرف پهلوى\r\n\r\nپهلوى اشكانى\r\nزبان رسمى دربار پارت بوده كه با خطى از الفباى آرامى نوشته مىشده است .\r\n\r\nپهلوى - حميد رضا : - حميد رضا پهلوى\r\n\r\nپهلوى - رضا : - رضا خان\r\n\r\nپهلوى ساسانى\r\nاز زبانهاى متداول و رسمى ساسانيان به شمار مىرفته است كه در جنوب غربى ايران رواج داشت .\r\n\r\n","description":"","footnote":"","page_name":" 221 ","page_number":223},
  {"content":"\r\n\r\n\r\nپهلوى - سلسله ( 1304 خلع احمد شاه -\r\n\r\n1357 ه . ش . سقوط محمد رضا شاه )\r\nرضا خان ميرپنج در سال 1299 طبق برنامه از پيش تعيين شده كودتا نمود و تهران را اشغال كرد . و فرماندهى لشكر قزاق به او محول شد . پس از چندى به مقام وزارت جنگ رسيد . بدين ترتيب رضا خان توسط انگليسيها زمينهء اقتدار خود را فراهم مىساخت .\r\nدر سال 1302 ه . ش . به رياست وزراء منصوب شد و سرانجام باوجود داشتن مخالفين از جمله سيد حسن مدرس و دكتر محمد مصدق در روز نهم آبان 1304 مجلس احمد شاه را عزل نمود و رضا خان را با عنوان رضا شاه به تخت سلطنت نشاند . رضا شاه در سال 1305 تاجگذارى نمود . در ابتدا ظاهرا سياست ضد استعمارى را پيش گرفت ولى به تدريج ماهيت اصلى خود را بروز داد و مخالفت خود را با فرهنگ و سنن ملى و اسلامى مردم آغاز كرد . در سال 1314 فرمان رفع حجاب را صادر نمود كه با مقاومت گسترده‌اى از مردم مواجه شد . به طور كلى در سياستهايش شيوه ديكتاتورى مطلق را به كار مىبرد . بالاخره با شروع جنگ جهانى دوم و نگاه داشتن كارشناسان آلمانى در ايران ، قواى متفقين وارد ايران شد و رضا شاه را از سلطنت خلع نمود و به جزيره موريس و سپس به ژوهانسبورگ تبعيد نمود . پس از او پسرش محمد رضا در سال 1320 به سلطنت رسيد . چون محمد رضا قدرت كافى نداشت ، نتوانست سياست اختناق پدرش\r\n\r\n","description":"","footnote":"","page_name":" 222 ","page_number":224},
  {"content":"\r\n . \r\n","description":"","footnote":"","page_name":" 223 ","page_number":225},
  {"content":"\r\n\r\nرا ادامه دهد كه باعث به‌وجود آمدن يك دوره آزادى نسبى شد و متعاقب اين آزاديها فعاليتهاى سياسى گسترده‌اى شكل گرفت كه در نهايت با رهبرى آيت الله كاشانى و دكتر محمد مصدق نفت در سراسر ايران ملى شد . و مصدق نخست‌وزير شد ولى به علت اختلاف با شاه استعفا نمود . در 30 تير 1330 به دنبال پيام آيت الله كاشانى در حمايت از مصدق ، مردم قيام نموده و شاه مجبور شد كه مصدق را به نخست‌وزيرى مجدد برگزيند . بر اثر اختلاف بين رهبران نهضت در 28 مرداد 1332 درحالىكه شاه ايران را ترك نموده بود ، درباريان و مزدوران آمريكا طى يك كودتا حكومت مصدق را واژگون نمودند . شاه در سال 1341 طبق طرح كندى براى كشورهاى جهان سوم كه از آن جمله اصلاحات ارضى بود با مخالفت مردم به رهبرى امام خمينى مواجه شد . در سال 1341 علىرغم مخالفتهاى علما و مراجع تقليد ، لوايح ششگانهء خود را با عنوان انقلاب سفيد به تصويب رساند . در سال 1342 مدرسهء فيضيه مورد هجوم عوامل رژيم قرار گرفت و طى آن تعداد زيادى از طلاب مورد ضرب و جرح قرار گرفته و يا به شهادت رسيدند .\r\nامام خمينى در عاشوراى سال 1383 ( خرداد 1342 ) طى يك سخنرانى شاه را به عنوان مسبب اصلى جنايات و خيانتهاى رژيم معرفى نمود . در نيمه شب 15 خرداد ساواك به منزل امام هجوم برده و ايشان را دستگير و از قم روانه تهران كردند . روز 15 خرداد تظاهرات گسترده‌اى در دستگيرى امام برگزار گرديد و رژيم پاسخ آن را با گلوله داد . بعد از سخنرانى امام و واقعهء 15 خرداد رژيم كاملا اعتبار خود را از دست داد . روز 13 آبان ايشان را ابتدا به تركيه و سپس به عراق تبعيد كرد . در همان سال حسنعلى منصور نخست‌وزير وقت توسط اقدام مسلحانه به قتل رسيد . در سال 1355 با روى كار آمدن جيمى كارتر رئيس جمهور آمريكا ، خطمشى اين كشور تغيير كرد . وى از شاه خواست از خفقان و ديكتاتورى مطلق خود كمى بكاهد و درپى اين سياست جمشيد آموزگار را به نخست‌وزير برگزيد . در آبان ماه 1355 خبر شهادت حاج مصطفى خمينى فرزند امام انتشار يافت و متعاقب اين آزادى رژيم با اظهار همدردى مردم مخالفتى نكرد . فروردين سال 1357 به‌علت كشته شدن عده زيادى از مردم ، توسط امام خمينى عزاى عمومى اعلام شد و اعتراضات عمومى بالا گرفت . در 5 شهريور دولت آموزگار بر كنار ، و شريف امامى با عنوان دولت آشتى ملى به‌جاى وى منصوب گرديد . و براى جلب نظر مردم به اصلاحاتى از قبيل تقويم شاهنشاهى و تعطيل قمارخانه‌ها و نظاير آن اقدام كرد كه ثمرى برايش نداشت . 17 شهريور كشتار مردم بىدفاع در ميدان ژ إله ( ميدان شهداى كنونى ) صورت گرفت و جمعه خونين 17 شهريور را به جمعه سياه مبدل كرد . در 13 آبان مأموران رژيم گردهمايى دانشجويان را در صحن دانشگاه به خون كشيدند و در پى آن شريف امامى بر كنار شد و دولت ازهارى روى كار آمد . در روز عاشوراى همان سال واقعهء لويزان سستى پايه‌هاى رژيم شاه را آشكار نمود . پس از دولت نظامى ازهارى دولت بختيار بر سر كار آمد و شاه كشور را به قصد مصر ترك كرد . 12 بهمن امام درميان بزرگترين استقبال تاريخ ، به ايران مراجعت نمود و نهايتا پس از درگيرى مردم و پرسنل انقلابى ارتش با نيروهاى گارد از روز جمعه 20 بهمن تا سپيده‌دم صبح 22 بهمن رژيم پهلوى و به همراه آن نظام شاهنشاهى سقوط كرد و فصل نوينى از تاريخ ايران با ورود به انقلاب اسلامى گشوده شد .\r\n\r\n","description":"","footnote":"","page_name":" 224 ","page_number":226},
  {"content":"\r\n\r\n\r\nپهلوى - شمس : - شمس پهلوى\r\n\r\nپهلوى - عبد الرضا : - عبد الرضا پهلوى\r\n\r\nپهلوى - على رضا : - على رضا پهلوى\r\n\r\nپهلوى - غلامرضا : - غلامرضا پهلوى\r\n\r\nپهلوى - فاطمه : - فاطمه پهلوى\r\n\r\nپهلوى - محمد رضا : - محمد رضا پهلوى\r\n\r\nپهلوى - محمود رضا : - محمود رضا پهلوى\r\n\r\nپهلوى - همدم السلطنه : - همدم السلطنه پهلوى\r\n\r\nپهليزگ\r\nپادشاه تورانى كه شاپور اول ساسانى وى را شكست داد و هلاك كرد . وى در محل وقوع نبرد مزبور شهر نيوشاپور ( نيشابور ) را ساخت كه حاكم‌نشين ولايات ابرشهر يعنى ناحيهء « آپرنها » گرديد كه طايفهء چادرنشين از قوم داهه بودند .\r\n\r\nپير احمد لر\r\nفرمانرواى بزرگ و چهاردهمين اتابك از سلسلهء اتابكان لر بزرگ ، پسر پشنگ لر . وى بعد از پدر به امارت رسيد ( 792 ه . ق . ) و در آغاز امارت ، با مخالفت برادر خويش هوشنگ مواجه شد ، و او را كشت . پير احمد در آشوبى كه برپا شد به قتل رسيد و بعد از او پسرش ابو سعيد لر به امارت رسيد .\r\n\r\nپير جمالى\r\nعارف و شاعر ايرانى . وى به اردستان اصفهان منسوب است . در دوران شاهرخ پسر امير تيمور مىزيسته است . سلسلهء پير جمالى از سلاسل صوفيان معروفيه ( منسوب به معروف كرخى ) به او منسوب است .\r\n\r\nپير محمد جهانگير\r\nمتوفى 810 ه . ق . پادشاه سلسلهء تيموريان ، پسر ميرزا جهانگير گوركانى . وى به دست وزيرش كشته شد .\r\n\r\nپيروز\r\nاز پادشاهان ساسانى ( 459 - 484 م . ) . وى پس از مغلوب ساختن برادر بر تخت نشست . ( برادر هرمز سوم ) در زمان وى چند سال خشكسالى و قحطى پديد آمد و هزاران نفر از گرسنگى و بيمارى مردند و پس از چند سال بارانهاى پياپى از آسمان فرو ريخت و مردم اين نعمت الهى را جشن گرفتند كه به جشن آبريزكان معروف است . در زمان فيروز بود كه مسيحيان مشرق به دو دستهء نسطورى و يعقوبى تقسيم شدند و چون روميان از مسيحيان يعقوبى طرفدارى مىكردند ، فيروز به حمايت مسيحيان نسطورى پرداخت و با اين تدبير مسئله اختلاف ايران و روم بر سر مسيحيت تا حدى حل شد . مهمترين وقايع زمان فيروز درگيرى مداوم و جنگ او با دو قوم وحشى هون ، كيداريان و هپتاليان بود .\r\n\r\n","description":"","footnote":"","page_name":" 225 ","page_number":227},
  {"content":"\r\n\r\n\r\nپيره  ( Pyree ) \r\nآتش‌دان .\r\n\r\nپيرى تكين\r\nفرمانرواى مستقل ولايت غزنه و از امراى دولت غزنويان در دورهء قبل از سلطنت آل ناصر . وى بعد از بلكاتكين به امارت غزنه نشست ( 364 ه . ق . ) و چندى بعد سبكتكين با امراى ديگر همدست شده او را معزول كرد و خود به امارت غزنه نشست . پيرى تكين ظاهرا از امراى محلى هند بوده و يا لااقل با لاوك ارتباط داشته است . همچنين در نام او شايد بتوان احتمال داد كه تصحيف اسم تركى « بورى تكين » باشد .\r\n\r\nپيريخان خانم\r\nدختر شاه طهماسب اول صفوى از مادرى چركسى بود ، وى در تعيين جانشينان بعد از پدر خود نقش مهمى را ايفا نمود . و در ايام فترت عملا ادارهء امور كشور را در دست داشت .\r\n\r\nپيشترا\r\nنزد ايرانيان عصر اوستايى رسم طبقاتى به چهار گروه كه همان اشكال ابتدايى طبقه باشند منقسم مىگرديد كه به آن پيشترا گفته مىشد .\r\n\r\nپيشداديان\r\nبنا به داستانهاى ملى ، پيشداديان قريب دو هزار و سيصد و شصت و يك سال بر ايران پادشاهى كردند .\r\nاين عصر شامل قرنهاى پيش از تاريخ است و به دو قسمت تقسيم مىشود : از آغاز تا منوچهر و از منوچهر تا گرشاسب ، قسمت اول : شامل دوره‌هايى است كه آرياهاى ايرانى و هندى باهم مىزيستند و جمشيد و فريدون از پادشاهان مشترك اين دو قوم آريايى هستند .\r\nقسمت دوم : شامل عصرى است كه آرياهاى ايرانى به تازگى در ايران برقرار شده و سلسلهء منوچهريها و زابيها از اين عصرند .\r\nجمشيد و فريدون يا سلسلهء جمشيديها و فريدونيها بر اثر فشار اقوام آريايىنژاد ديگر منقرض شدند . با سلسلهء منوچهريها دولتهاى شرقى ايران تشكيل شد و اين دولت تا پايان دورهء پيشدادى ادامه يافت . سكاها سرانجام اين دولت را نيز از ميان برداشتند .\r\nپادشاهان ايشان عبارت بودند از : 1 - كيومرث 2 - هوشنگ 3 - طهمورث 4 - جمشيد 5 - ضحاك 6 - فريدون 7 - منوچهر 8 - نوذر 9 - تهماسب 10 - گرشاسب .\r\n\r\nپيشكار\r\nدر عهد قاجاريه ، عنوان نايب الايالهء آذربايجان به سبب اقامت وليعهد در آنجا عنوان والى و حاكم نداشته ، و ليكن در واقع وى حاكم و فرمانرواى حقيقى آن ولايت بوده است . رئيس و متصدى امور ماليهء هر ايالت و ولايت بزرگ را نيز در آن زمان پيشكار مىخوانده‌اند . كلمهء پيشكار به معنى نايب و معاون و قائم مقام ، در قديم نيز شايع بوده است .\r\n\r\nپيشه‌ورى ، جعفر\r\nاز كمونيستهاى دوران رضا خان و عضو هيئت مؤسسان حزب توده در سال 1320 و مدير روزنامه « آژير » در سال 1324 فرقه دمكرات آذربايجان را\r\n\r\n","description":"","footnote":"","page_name":" 226 ","page_number":228},
  {"content":"\r\n\r\nتأسيس نمود و پس از شكست فرقه آذربايجان شوروى گريخت و در آنجا به دستور « باقروف » به طرز مشكوكى كشته شد .\r\n\r\nپيمان آنتالسيداس\r\nپس از شكست آگزيلاوس دولت اسپارت سفيرى به نام آنتالسيداس براى عقد صلح به ايران فرستاد . وى در شوش به حضور شاهنشاه رسيد و اسپارت متعهد شد كه در كار شهرهاى يونانى آسياى صغير مداخله نكند و در نتيجه همهء شهرهاى يونانى آسياى صغير و جزيرهء قبرس به تصرف ايران درآمد .\r\nاردشير دوم در سال 358 ق . م . درگذشت و پس از او پسرش وهوكا به پادشاهى نشست .\r\n\r\nپيمان سعدآباد\r\nانگلستان به علت ترس از خطر كمونيسم و اهميت و حفظ منافع مستعمراتى خود سعى مىكرد تا علاوه بر تلاش براى به وجود آوردن قدرتهاى متمركز در منطقه ، آنان را از طريق پيمانهاى سياسى - نظامى به هم پيوند دهد . اين سياست هم موجب نيرومندى اين قدرتها مىشد و هم ديوار دفاعى محكمى در مقابل پيشروى احتمالى روسها به وجود مىآورد . به پيشنهاد انگلستان در سال 1316 شمسى كشورهاى ايران و تركيه و افغانستان و عراق در كاخ سعدآباد پيمانى بستند كه براساس آن كشورهاى مذكور توافق كردند تا سياست هماهنگى را دو منطقه در پيش بگيرند و از دخالت در امور داخلى يكديگر اجتناب ورزند و در مواقع خطر به كمك يكديگر بشتابند . اگر حوادث بين المللى همزمان با انعقاد اين پيمان و پس از آن تغيير نكرده بود اين پيمان مىتوانست اهداف انگلستان را تأمين كند ، اما ظهور هيتلر و گسترش نفوذ او در ميان اين كشورها از جمله ايران باعث شد كه پيمان سعدآباد در عمل به پيمانى ضعيف و توخالى تبديل شود .\r\n\r\nپئورو چيستا\r\n( به معنى پردانش ، بسيار دانا ) ، كوچكترين دختر زردشت و زن جاماسب وزير مشهور گشتاسب . شرح سخنان زردشت در روز ازدواج وى و انتخاب جاماسب حكيم براى همسرى و آزادگذاردنش در انتخاب همسر ، نشانه علاقه و احترام خاص زردشت به اين دختر است . در بند 4 يسناگات 53 ، از زبان جاماسب چنين آمده است : « آرى اين ( پئورو چيستا ) را به دلگرمى به دين رهبرى كنم تا كه او پدر را خشنود تواند ساخت و شوهر ، بزرگران ، آزادگان ، پاك‌دينان . . . را ، تا اهورمزدا براى دين نيكش به دو پاداش نيك دهد ، همواره جاودان باشد . . . »\r\n« . . . او را به دين راهنمايى كنم آنچنانكه پدر و شوهر و همه مردان از كشاورزان و آزادگان و پاكدينان از وى خشنود گردند ، مزدا از براى نهاد ستوده‌اش منش نيك را جاودان به دو ارزانى دارد . »\r\n\r\n","description":"","footnote":"","page_name":" 227 ","page_number":229},
  {"content":"\r\n . \r\n","description":"","footnote":"","page_name":" 228 ","page_number":230},
  {"content":"\r\n\r\n\r\nت\r\n\r\nتابغور\r\nواژه‌اى تركى رايج در عصر مغول به معنى ماليات فوق العاده ، ماليات اضافى كه براى مقاصد گوناگون از مردم مىگرفتند .\r\n\r\nتابيتى - وستا  ( Tabiti - Vesta ) \r\nالههء آتش و يا جانوران . رب النوع بزرگ سكاها .\r\n\r\nتاتار\r\nنامى كه به بعضى قبايل آسياى مركزى اطلاق شده و شمول آن در طول تاريخ تغيير كرده است . اصلا تاتار نام قبيله‌اى از مغول بوده كه بعد از قرن پنجم ميلادى در مغولستان شرقى و منچورى غربى مستقر شدند . اين قبيله جزء قبايلى بود كه در اوايل قرن سيزدهم ميلادى به سركردگى چنگيز خان به آسياى غربى و اروپاى شرقى تاختند و در شرح كشورگشاييهاى مغول در قرن سيزدهم ميلادى ، مهاجمين فاتح را همه‌جا از چين و . . . به نام تاتار مىخواندند .\r\n\r\nتاج الاسلام\r\nاحمد ابن عبد العزيز ابن مازه ، از رؤساى حنيفهء ماوراء النهر و از رجال مشهور خاندان آل برهان . بعد از جنگ قطوان ، كه گور خان قراختايى برادر وى امام حسام الدين را كشت ، بخارا را به البتكين نامى داد و تاج الاسلام را ناظر و مشاور او كرد .\r\n\r\nتاج الدوله\r\nقرن سيزدهم هجرى . از زنان اديب و شاعر . نام اصلى او طاووس خانم و از زنان صيغه‌اى فتحعلى شاه ( 1212 - 1250 ق . ) بود كه بسيار مورد علاقه و توجه وى قرار داشت و از همين‌رو به او لقب تاج الدوله داد .\r\nتخت جواهرنشان سلطنتى معروف به تخت طاووس را كه تا پيش از عروسى تاج الدوله تخت خوريد مىگفتند از نخستين شب ازدواج شاه و طاووس خانم ، تخت طاووس ناميدند . وى خارج از حرمخانه شاهى قصر مجللى مخصوص به خود داشت . شاه و شاهزادگان قاجارى هر ساله از روز اول نوروز تا پايان روز سيزدهم عيد مهمان تاج الدوله بودند .\r\n\r\n","description":"","footnote":"","page_name":" 229 ","page_number":231},
  {"content":"\r\n\r\nتاج الدوله نزد شاعر معروف آن زمان ، ميرزا عبد الوهاب اصفهانى ، متخلص به نشاط فنون ادب و هنر را فراگرفت و در رموز نويسندگى به استادى رسيد .\r\nنامه‌هايى كه به شاه مىنوشت مضامين و دقايق لطيف داشت . برخى از رسايل و مراسلات او را ماه شرف از زنان فاضل و اديب انجام مىداد . تاج الدوله پس از مرگ فتحعلى شاه از بيم نزاع ميان شاهزادگان به عالم معروف اصفهان ، سيد محمد باقر شفتى ( - 1260 ق . ) معروف به حجت الاسلام پناه برد . پس از جلوس محمد شاه قاجار ( 1250 - 1264 ق . ) تاج الدوله تمام ثروت و جواهرات خود را به محمد شاه تقديم كرد كه به وى بازگرداند . وى چند بار به سفر حج رفت و در پايان عمر در نجف اشرف سكونت كرد و در همان شهر درگذشت و در صحن مطهر امير مؤمنان دفن شد .\r\nاز جمله فرزندان مشهور او احمد ميرزا عضد الدوله مؤلف تاريخ عضدى و خورشيد كلاه بودند .\r\n\r\nتاج الدين\r\nعليشاه گيلانى ملقب به تاج الدين كه در اصل دلال جواهر بود و تحصيلات چندانى نداشت ولى به دربار الجايتو راه يافت و به وزارت رسيد و پس از الجايتو نيز وزير ابو سعيد بود . وى چون از امور ديوانى و سياست كشور بىاطلاع بود در مدت وزارتش رشتهء امور از هم گسيخته شد .\r\n\r\nتاج الدين ابو طالب شيرازى\r\nاز وزراى دورهء سلجوقى كه بعد از مؤيد الدين مرزبان وزارت سلطان مسعود سلجوقى به وى محول شد . وزارت وى مدت زيادى ادامه نيافت و پس از كشته شدن اتابك بوزابه از آن مقام معزول گرديد .\r\n\r\nتاج الدين شاه لر\r\nفرمانرواى لر كوچك و هفتمين اتابك از سلسلهء اتابكان لر كوچك . وى به امر آباقا خان كشته شد و آباقا مملكت او را بين دو پسر بدر الدين مسعود لر كه عبارت از فلك الدين حسن لر و عز الدين حسين لر بودند ، تقسيم نمود .\r\n\r\nتاج الدين شيرازى\r\nوزير مظفر الدين سنغر پسر مودود كه در زمان پادشاهى سلطان مسعود سلجوقى نيز عهده‌دار مقام وزارت بوده است .\r\n\r\nتاج الدين عراقى\r\nخواجه تاج الدين عراقى از اكابر كرمانى بود . وى در روزهايى كه امير مبارز الدين محمد مظفر به منظور دستيابى بر ملك قطب الدين ، كرمان را محاصره كرده بود به امير مبارز الدين محمد مظفر پيوست و بعد از مدتى بر مسند وزارت دولت آل مظفر نشست .\r\n\r\nتاج الدين محمود\r\nوزير شاه محمود مظفرى .\r\n\r\nتاج الدين يلدز\r\nمتوفى به سال 612 ه . ق . از امراى ترك سلاطين آل شنسب در ولايت غزنين . وى غلام سلطان معز الدين محمد سام بود ، و بعد از او به حكم سلطان غياث الدين محمود غورى در ولايت غزنين به امارت نشست ، و غالبا با قطب الدين ايبك و بعضى امراى ديگر منازعه داشت . عاقبت بعد از 9 سال فرمانروايى از سلطان محمد خوارزمشاه شكست خورده به هند گريخت ، و چندى بعد در آنجا كشته شد .\r\n\r\nتاج السلطنه\r\n( 1301 ق . - ) . از زنان هنرمند و نويسنده متجدد . وى دختر ناصر الدين شاه قاجار ( 1264 -\r\n\r\n","description":"","footnote":"","page_name":" 230 ","page_number":232},
  {"content":"\r\n\r\n1313 ق . ) و توران السلطنه بود . مادرش از طايفه قاجار و دختر عموى شاه بود . از كودكى - مطابق رسم آن زمان - به دايه‌اش سپردند و در هفت سالگى به مكتب رفت ، اما دو سال بعد از مكتبخانه خارج گشته به نامزدى حسن خان شجاع السلطنه درآمد و در سال 1314 ق . او را عقد بستند . اين ازدواج در جوانى - به دليل وسوسه‌هاى متجددان متملق و از جمله معلم زبان فرانسه‌اش - به تدريج به جدايى او از همسرش انجاميد .\r\nبه رغم بيزارى نخستين وى و از تحصيل ، به آموختن موسيقى ، نقاشى ، زبان فرانسه و مطالعه ادبيات ، تاريخ و فلسفه دل بست . اين تحول روحى و فكرى كه مقارن با دوره آزاديهاى سياسى - اجتماعى پس از مشروطيت است - همانند بسيارى ديگر از مردان و زنان تحصيلكرده آن زمان - موجب تضعيف مبانى اعتقادى و اخلاقى او گرديد : نخست لباس فرنگى پوشيد ، بعد بدون حجاب در اجتماعى ظاهر شد و سپس نماز خواندن را ترك كرد . . . تا آنجا كه از مروجان انديشه آزادى زنان گرديد و نقاب و حجاب را موانع اصلى آزادى آنان دانست .\r\nتاج السلطنه خاطرات ناتمامش را در سال 1343 ق / 1301 ش . از به دو تولد تا جدايى از همسرش به سبك رمانى تاريخى نوشته است كه به نام خاطرات تاج السلطنه چاپ شده است ( تهران ، 1361 ش . ) چنان كه از خاطرات او برمىآيد وى از متاركه با همسرش پشيمان بوده و آن تحول عقيده و رفتار را به زيان خود و منافع ديگران ارزيابى كرده است .\r\n\r\nتاج الملك\r\nابو الغنايم مرزبان بن خسرو فيروز وزير ملكشاه سلجوقى و مردى بزرگ و عالى همت بود . تاج الملك از خاندان شيراز و به رياست و كياست شهرت داشت .\r\nوى در عهد « خواجه نظام الملك » ملازمت سلطان ملكشاه مىنمود و به حق مردى كاردان و دورانديش بود .\r\nتاج الملك در نزد ملكشاه مرتبا از خواجه نظام الملك بدى مىگفت و سعى به برگردانيدن نظر شاه نسبت به خواجه مىكرد ، ولى نظام الملك كه از موقعيت مستحكم خود اطمينان داشت . به اين سعايتها وقعى نمىگذارد . تا اينكه بالاخره به دست يكى از فداييان اسماعيليه كشته شد و تاج الملك به اين مقام رسيد ، البته فاصله بين مرگ خواجه نظام الملك و سلطان ملكشاه كمتر از يك ماه بود و لذا تاج الملك در مدتى كمتر از 7 ماه وزارت محمود بن ملكشاه را به عهده داشت ، چه پس از هفت ماه بين سلطان محمود بن ملكشاه و برادرش بركيارق جنگى درگرفت و در اين جنگ سلطان محمود شكست خورد و عده‌اى از غلامان خواجه نظام الملك ، تاج الملك را دستگير كرده و او را هفت پاره نمودند . زيرا شايع شده بود ، خواجه نظام الملك در اثر تحريك تاج الملك به قتل رسيده است او مردى دانشمند ، دانش‌پرور و صاحب خيرات بود و مدرسه بزرگى به نام تاجيه بنا نهاد .\r\n\r\nتاج الملك ابو الغنائم\r\nاز وزراى دولت سلجوقيان ، وزير سلطان ملكشاه كه در دورهء وزارت او سلطان وفات يافت و غلامان نظام الملك در لشكرگاه او را با كارد زدند و به قتل رساندند .\r\n\r\nتاج ماه بيگم\r\n1282 ق . از زنان نيكوكار . وى دختر ميرزا عيسى قائم مقام ( - 1237 ق . ) و خواهر ميرزا ابو القاسم قائم مقام ( 1193 - 1251 ق . ) صدر اعظم مقتول محمد شاه قاجار ( 1250 - 1264 ق . ) بود . آقا بزرگ تهرانى در الذريعه ، او را از مهمترين وقف‌كنندگان كتاب به كتابخانه آستان قدس رضوى\r\n\r\n","description":"","footnote":"","page_name":" 231 ","page_number":233},
  {"content":"\r\n\r\nمعرفى كرده است .\r\n\r\nتاجيك\r\nقومى ايرانى ؛ لفظ تاجيك كه صورتهاى قديمتر آن تازيك و تاژيك است . به قولى اصلا از نام قبيلهء « طى » از قبايل عرب گرفته شد ، و در آغاز معنى عرب داشته است ، و ظاهرا اقوام ايرانى آسياى مركزى كشورگشايان مسلمان را بدين عنوان مىخواندند ، و چون در آن زمان عقيدهء رايج اين بود كه يك فرد ايرانى اگر به دين اسلام بگرود « عرب » مىشود ، و از طرف ديگر بيشتر مسلمانانى كه تركان از آنان خبر داشتند ايرانى بودند ، لفظ تاجيك در نزد تركان معنى ايرانى ( در مقابل ترك ) يافت ، و در دوره‌اى استيلاى سلسله‌هاى ترك بر اقوام ايرانى ، ايرانيان خود را تاجيك مىخواندند .\r\n\r\nتارابى\r\nدر زمان حكومت او كتابى قاآن ، پسر چنگيز خان ، محمود يلواچ مأمور حكومت بر مردم مسلمان شهرنشين و اسكان يافته ناحيه سغد ( بخارا ) شد . جوينى حكومت محمود يلواچ و پس از او مسعود بك را ستوده است . به گفته وى كشور در دوران حكومت او ، ويرانيهاى مغول را ترميم كرد و بخارا آن‌چنان معمور شد كه هيچ‌يك از شهرهاى اسلامى از لحاظ شمار جمعيت و ثروت مردم و بسط دانش قادر به رقابت با آن نبود .\r\nدر زمان حكومت محمود يلواچ بود كه قيام تارابى آغاز شد . محمود تارابى غربال‌سازى بود در لباس اهل خرقه ( عرفان ) از قريه تاراب ، بر سر جاده خراسان و سه فرسنگى بخارا . از همين عبارت برمىآيد كه وى يك نفر پيشه‌ور بود كه دستى در عرفان و كلا مسائل مذهبى داشت و اينكه بار تولد در توجيه خود از قيام مىگويد كه نهضت وى مبناى مذهبى داشته ، بىراه نگفته است .\r\nدر اين ايام در ماوراء النهر افرادى از زنان و مردان پيدا مىشدند كه از راه پرىخوانى و پرىدارى مدعى رابطه با ارواح بودند و از اين راه موفق به شفاى بيماران مىشدند . يكى از اين زنان خواهر محمود تارابى بود كه پرىخوانى و پرىدارى را به برادرش ياد داد و او نيز توانست چند تن از بيماران را شفا دهد و همين كار باعث شهرت وى شد و مردم در اطراف او جمع آمدند و شمار پيروانش روزبه‌روز فزونى گرفت .\r\nپيروان او بيشتر از توده مردم و عوام بودند . از گفته‌هاى جوينى برمىآيد كه چند نفر از افراد معتبر و مقبول نيز مجذوب كارهاى تارابى شده‌اند . چون تارابى در پيش چشم آنها دو نابينا را بينا كرده بود . جوينى با حالت تمسخر مىگويد : « كه اگر من اين حالت به چشم خود مشاهده كنم ، به مداواى چشم مشغول شوم » .\r\nليكن از قراين چنين برمىآيد كه اين ظاهر قضيه بوده است . وقايع بعدى ثابت كرد كه محمود تارابى از اين كارها براى هدفى والاتر و مهمتر استفاده تبليغى مىكرده است . گرويدن يكى از بزرگان و دانشمندان بخارا به او مبين همين مسئله است .\r\nخط دهنده اصلى تارابى كه خود نيز بدان تمايل داشته ، دانشمند مزبور ، شمس الدين محبوبى بوده است .\r\nاز سوى ديگر تعصبى كه او را با ساير علما بوده ، مىرساند كه وى شيعى مذهب بوده است و علما با او اختلاف داشته‌اند . گرويدن شمس الدين محبوبى به تارابى سبب افزايش شهرت وى شد و مردم از اطراف و اكناف دور او را گرفتند و تمام شهر و روستا روى به دو آوردند و همين مسئله باعث تشويش و نگرانى عمال دولتى و هيئت حاكمه مغولى شد . آنها پيكى به نزد محمود يلواچ در خجند فرستادند و از او چاره‌جويى كردند .\r\n\r\n","description":"","footnote":"","page_name":" 232 ","page_number":234},
  {"content":"\r\n\r\nمغولان گويا بنا به صلاحديد محمود يلواچ نقشه قتل تارابى را كشيدند و قرار شد به تاراب بروند و او را به بخارا دعوت كنند و « قرار نهادند كه وقتى به سر پل وزيدان رسيدند مغاقضة او را تيرباران كنند » . ولى گويا تارابى توسط عوامل خود از نقشه آنها آگاه شده بود .\r\nمحمود تارابى پس از تسخير بخارا ، اعيان و اشراف شهر را جمع كرد . آنهايى را كه با او همراهى كرده بودند ، به مقامات بلند رسانيد . از جمله برهان الدين از خاندان برهانى و بقيه دودمان صدر جهانى را خلافت داد و شمس الدين محبوبى را صدارت بخشيد ؛ ولى آبروى اكثر اعيان و اشراف را برد ؛ بعضى را كشت و برخى نيز گريختند . در اين ايام يكى از ياران او از شيراز اسلحه به اين شهر آورد و پيروان وى را مسلح كرد . حاكميت مردم تحقق يافت و روز جمعه به نام تارابى خطبه خواندند .\r\nتارابى دستور داد تا خانه‌هاى ثروتمندان و صاحبان اموال را كه دست‌دردست مغول داشتند و با او مخالفت مىكردند ، تاراج و غنايم را در بين مردم تقسيم كنند . اين عمل وى باعث جدايى خواهرش از وى شد ؛ زيرا خواهرش با اين مسائل مخالف بود .\r\nاعيان و اشرافى كه فرار كرده بودند در بيرون شهر بخارا ، در جايى به نام كرمينيه گرد آمدند و مغولان فرارى را نيز گردآوردند و تصميم گرفتند كه براى مبارزه با تارابى آماده شوند . آنها تداركات لازم را نيز مهيا كردند . تارابى با اطلاع يافتن از اين موضوع همراه پيروان خود آماده جنگ شد . خود تارابى و شمس الدين محبوبى در رأس پيروان قرار گرفتند و براى تهييج و تحريك آنها از سلاح و جوشن استفاده نكردند تا بدين قرار بر ايمان پيروان خود نسبت به خويش بيفزايند .\r\nلشكر تارابى پس از فرار مغولان به دنبال آنها روان شدند و روستاييان نيز از روستاهاى خويش به‌در آمدند و با بيل و تبر به جان مغول جماعت افتادند و خصوصا ماليات‌بگيران و مأموران ( عمال و متصرفان ) آنها را كشتند و قريب به ده هزار نفر را به قتل رسانيدند . پيروان تارابى وقتى كه از ميدان جنگ بازگشتند و او را نيافتند گفتند :\r\nخواجه غيبت كرده است و تا ظهور او دو برادر او محمد و على قائم مقام او باشند .\r\nاز اين مطالب چنين برمىآيد كه تارابى و ياران او اهل تشيع بوده‌اند و يا اينكه به‌هرحال گوشه چشمى به تشيع داشته‌اند . مسئله غيبت و مهدويت يكى از اركان اصلى تشيع به شمار مىرود ؛ از آنجايى كه تارابى « اهل خرقه » هم بوده است در اين ايام عرفا بيشتر اهل تشيع بودند . از سوى ديگر تشيع به دليل ويژگيهاى خاص خود از همان صدر اسلام مردم را عليه ستم و جباريت بسيج مىكرده است .\r\nمحمد و على در رأس قيام قرار گرفتند و پيروان تارابى مطيع آنها شدند و بخارا از آن مردم شد . چيزى نگذشت كه از سوى هيئت حاكمه مغول دو نفر به نامهاى ايلدزنويان و چكين قورچى با لشكرى آراسته به جنگ با مردم بخارا راهى شدند . محمد و على همانند برادر خويش بىسلاح در مقابل دشمن صف آراستند . نتيجه جنگ معلوم بود . مردم بىسلاح و بىدفاع در مقابل لشكرى آراسته قرار گرفته بودند . قيام كنندگان شكست خوردند و قريب به بيست هزار نفر از آنها به قتل رسيدند .\r\nمغولان مردم را در بيرون شهر گردآوردند تا انتقامى سخت از بازماندگان بگيرند و اموال و اولاد آنها را تاراج كنند ؛ ولى محمود يلواچ از اين كشتار جلوگيرى كرد و به دشوارى تمام مغولان را متقاعد كرد كه دست از كشتار بردارند و مردم را به حال خود واگذارند . ليكن كار بدانجا كشيد كه قتل مردم را موكول به دستور اوكتاىقاآن كردند و او هم رسولان محمود\r\n\r\n","description":"","footnote":"","page_name":" 233 ","page_number":235},
  {"content":"\r\n\r\nيلواچ را به گرمى پذيرفت و بر عفو بخاراييان صحه گذاشت و بر حيات آنها ابقا كرد .\r\nابعاد گسترده قيام در جلوگيرى محمود يلواچ از قتل عام مردم ، تأثير زيادى داشته است . آنها به‌هرحال از خيزش مردم چشم‌زده بودند و مىترسيدند كه با انتقام گرفتن از آنها موجب شورش و قيام ديگرى شوند . از اين‌رو يلواچ با تلاش فراوان براى نجات جان و مال مردم كوشيد و كار را بدانجا رسانيد كه اين مسئله را با صلاحديد خان بزرگ ، اوكتاىقاآن انجام داد .\r\n\r\nتاريخ\r\nتاريخ : در لغت به معناى وقت‌شناسى است و در اصطلاح يعنى تعيين وقت ، زمان گذشته ، حال ، آينده .\r\nتاريخ شناسايى وقت است با اسناد به آغاز حدوث امرى شايع و رايج . تاريخ علمى است كه از تعيين وقت و حالات و موضوعات به آن بحث مىكند .\r\nاز فوايد علم تاريخ آشنايى با نسلها ، توطن گزيدن آنها و شمارش عدد آنان و اوقات ويژه و درگذشت بزرگان و تولد آنها و رواة آنان است . با علم تاريخ دروغ دروغگويان و راستگويى راستگويان شناخته مىشود . ابن خلدون عقيده دارد كه : فن تاريخ را روشى است كه هركس بدان دست نيابد ، و آن را سودهاى فراوان و هدفى شريف است ، چه اين ما را به سرگذشتها و خويهاى ملتها و سيرتهاى پيامبران و دولتها و سياستهاى پادشاهان گذشته آگاه مىكند . بايد دانست كه حقيقت تاريخ خبر دادن از اجتماع انسانى يعنى اجتماع جهان و كيفياتى است كه بر طبيعت اين اجتماع عارض مىشود ، چون توحش و همزيستى ، عصبيتها و انواع جهانگشاييهاى بشر و چيرگى گروهى بر گروه ديگر و آنچه از اين اجتماع ايجاد مىشود .\r\nمانند : تشكيل سلطنت و دولت و مراتب و درجات آن و آنچه بشر در پرتو كوشش و كار خويش به دست مىآورد چون پيشه‌ها و معاشها و دانشها و هنرها و ديگر عادات و احوالى كه در نتيجه طبيعت اين اجتماع روى مىدهد . تاريخ را سه گونه مىتوان تعريف كرد .\r\nدر حقيقت سه علم مربوط به تاريخ مىتوانيم داشته باشيم كه با يكديگر رابطه نزديك دارند .\r\n1 - علم به وقايع و حوادث و اوضاع و احوال انسانها در گذشته ، در مقابل اوضاع و احوال كه در زمان حال وجود دارد . هر وضع و حالتى و هر واقعه و حادثه‌اى كه به زمان حال ، يعنى زمانى كه درباره‌اش قضاوت مىشود تعلق دارد ، « حادثه روز » و « جريان روز » است و اگر به گذشته تعلق يافت جزء تاريخ مىگردد و به تاريخ تعلق دارد . پس علم تاريخ در اين معنى يعنى علم به وقايع و حوادث سپرى شده و اوضاع و احوال گذشتگان .\r\n2 - علم به قواعد و سنن حاكم بر زندگيهاى گذشته كه از مطالعه و بررسى و تحليل حوادث و وقايع گذشته به دست مىآيد . آنچه محتوا و مسائل تاريخ نقلى را تشكيل مىدهد ، يعنى حوادث و وقايع گذشته ، به منزلهء « مبادى » مقدمات اين علم به شمار مىروند .\r\nما تاريخ به اين معنى را « تاريخ علمى » اصطلاح مىكنيم .\r\n3 - فلسفه تاريخ ، يعنى علم به تحولات و تطورات جامعه‌ها از مرحله‌اى به مرحله ديگر و قوانين حاكم بر اين تطورات و تحولات . به‌هرحال علم تاريخ در هرسه معنى و مفهوم خود سودمند است ، و خواننده را با گذشته پيوند داده و او را به آن زمان مىبرد . لفظ تاريخ علاوه بر استعمال آنچه گذشت به معنى زمان وقوع يك امر يا حادثه نسبت به مبدأ معين و نيز گاهشمارى به كار گرفته است .\r\n\r\nتاريخ آل سلجوق\r\nكتابى تاريخى ، به عربى ، در تاريخ سلاجقهء\r\n\r\n","description":"","footnote":"","page_name":" 234 ","page_number":236},
  {"content":"\r\n\r\nعراق ، از بندارى ( 586 - 643 ه . ق . ) بندارى اين كتاب را از نصرة الفتره و عصرة الفطره ، در اخبار سلاجقه و وزراى آنها ، تأليف عماد الدين محمد اصفهانى ، تلخيص كرده است و عماد الدين تاريخ خود را ظاهرا براساس كتاب تاريخ سلاجقه‌اى انوشيروان ابن خالد ، وزير سلطان محمود ابن محمد ابن ملكشاه سلجوقى ، به نام زمان الفتور و صدور به زبان فارسى نوشته و مشتمل بر تاريخ سلاجقه از اواسط زمان نظام الملك تا آخر عهد طغرل مىباشد .\r\n\r\nتاريخ ابن خلدون\r\nعنوان اصلى آن « العبر و ديوان المبتد او الخبر فى ايام العرب و العجم و البربر و من عاهد هم من السلطان الاكبر » است . كتابى تاريخى ، به عربى ، از ابن خلدون ، كه به ترتيب سنوات . از تواريخ معروف اسلامى و بعضى قسمتهاى آن از مراجع معتبر مىباشد . تمام آن اولين‌بار در 1824 ه . ق . در 7 جلد در بولاق مصر و بيروت به طبع رسيده است . مقدمهء اين كتاب ، كه مشتمل بر فلسفهء تاريخى و مطالب اجتماعى است ، خود از كتابهاى مهم اسلام مىباشد . مؤلف در 779 ه . ق . از تأليف آن فراغت يافته ، به عنوان مقدمهء ابن خلدون مكرر به طبع رسيده است .\r\n\r\nتاريخ ايلخانى\r\nتاريخى كه به وسيله غازان محمود با مبدأ اول رجب 701 ه . ق . مقرر گرديد .\r\n\r\nتاريخ بلعمى\r\nتأليف ابو على محمد بن ابو الفضل بلعمى وزير منصور بن نوح بن نصر مىباشد . اين كتاب ترجمه‌اى است از كتاب الوسل و الملوك تأليف محمد بن جرير طبرى كه به سال 352 ه . ق . انجام گرفته است . بلعمى در ترجمهء كتاب طبرى تغييراتى داده است . سلسله روايات و اسناد پياپى را كه براى خوانندهء فارسىزبان ملال‌آور است حذف كرده و به‌جاى آن از منابع و مآخذ جديدى كه غالبا به روايات پهلوى متكى بوده استفاده كرده است . بلعمى سبك سالنامه‌نويسى را مانند طبرى به كار نبرده ، بلكه وقايع را برحسب ترتيب اقوام مختلف تقسيم كرده است . تاريخ بلعمى از نمونه‌هاى بسيار قديم نثر فارسى است و ساده و طبيعى و دور از صنايع لفظى مىباشد .\r\n\r\nتاريخ بناكتى\r\nشهرت روضه اولى الالباب فى تواريخ الاكابر و الانساب ، كتابى در تاريخ عمومى عالم ، به فارسى ، از فخر بناكتى . تاريخ از خلقت آدم تا جلوس ابو سعيد خان را در بردارد ، و تأليف آن در 817 ه . ق . انجام يافته است ، و به قول مؤلف از جامع التواريخ رشيدى تلخيص گرديده ، و خود مطالبى بر آن افزوده .\r\nبر خلاف تواريخ ديگر اسلامى ، مطالب نسبتا دقيقى از احوال ملل غير مسلمان از قبيل يهود و عيسويان و هنديان و چينيها و مغول محسوب مىشود .\r\n\r\nتاريخ بيهق\r\nكتابى تاريخى ، به فارسى ، از ابو الحسن بيهقى ( 565 ه . ق . ) موضوعش تاريخ بيهق است و زندگينامهء بزرگان و انساب خانواده‌هاى مشهور كه بدانجا منسوبند ، و انساب خانواده‌هاى مشهور كه از قديم در آنجا توطن داشته‌اند و يا از جاهاى ديگر به اين ناحيه هجرت نموده ، و نيز تا اندازه‌اى از جغرافياى اين ناحيه ، در سال 563 ه . ق . تأليف شده است . نثر آن ساده و يكى از آثار بسيار خوب نثر فارسى است كه از قرن 4 ه . ق . تا قرن 8 ه . ق . در دست مىباشد . يكى از خصايص اين كتاب اين است كه مؤلف سالهاى\r\n\r\n","description":"","footnote":"","page_name":" 235 ","page_number":237},
  {"content":"\r\n\r\nوقايع را به عربى نوشته ، و در انساب طوايف و اشخاص نيز غالبا براى اختصار يا احتراز از تكرار به عبارات عربى متوسل گرديده است .\r\n\r\nتاريخ بيهقى - تاريخ مسعودى\r\nكتابى تاريخى ، به فارسى ، از ابو الفضل بيهقى ( 385 - 470 ه . ق . ) . از جلد پنجم تا دهم . كتاب بزرگى است به نام جامع التواريخ يا جامع فى تاريخ آل سبكتكين يا تاريخ آل محمود و يا تاريخ آل سبكتكين ، و موضوع اصلى آن تاريخ سلطنت مسعود پسر محمود غزنوى است و در ضمن آن مطالبى مفيد در تاريخ غزنويان قبل از مسعود و سامانيان و صفاريان و سلجوقيان و جز آنها ديده مىشود و همچنين اطلاعاتى مربوط به تاريخ ادب در بردارد كه در باب خود مرجع منحصر محسوب مىشود ؛ و محتوى اطلاعات جغرافيايى مهم نيز مىباشد . از جهت دقت در ذكر تفاصيل و جزئيات وقايع در زبان فارسى بىنظير است ، و از جهت تاريخ اجتماعى آن زمان اهميت دارد ، و يكى از آثار بسيار مهم نثر فارسى است .\r\n\r\nتاريخ جرجان\r\nيا كتاب معرفة علماء اهل جرجان ، كتابى تاريخى ، به عربى ، تأليف ابو القاسم حمزة ابن يوسف ابن ابراهيم سهمى ( متوفى 427 ه . ق . ) . مشتمل است بر زندگينامهء تعداد زيادى از راويان حديث از مردم جرجان و نواحى آن ، و كسانى كه از خارج به اين سرزمين آمده‌اند و در آن سكنى گزيده و يا جرجانيهايى كه به خارج از جرجان رفته و در آنجا بدرود زندگانى گفته‌اند . مرتب برحسب حروف تهجى مىباشد . در مقدمه مطالبى در باب فتح جرجان به دست مسلمانان و خلفاى بنى عباس كه به جرجان آمده‌اند ، و عمال بنى اميه و بنى عباس در اين سرزمين را دربر دارد . در موضوع خود معتبر و مطالبى در آن موجود است كه در جاى ديگر نمىتوان آنها را يافت .\r\n\r\nتاريخ جهان‌آرا\r\nيا نسخ جهان‌آرا كتابى تاريخى ، به فارسى ، از قاضى احمد ابن محمد غفارى قزوينى ( 900 - 975 ه . ق . ) . تاريخى است عمومى كه حوادث را تا 972 ه . ق . دربر دارد . و به سه قسمت تقسيم گرديده ( در تاريخ پيغمبر ( ص ) و دوازده امام ( ع ) ؛ در تاريخ قبل و بعد از اسلام ايران ؛ در سلسلهء صفويه ) .\r\n\r\nتاريخ جهانگشا\r\nكتابى در تاريخ مغول ، به فارسى ، از عطاملك جوينى ( متوفى 681 ه . ق . ) ، كه در حدود 650 يا ( 651 ) - 658 ه . ق . تأليف شده است . برحسب تقسيم مؤلف 3 مجلد است ؛ جلد اول مشتمل بر عادات و رسوم مغول ، ياساى چنگيز ، خروج چنگيز خان و فتوحات او ، تاريخ اقوام اويغور و عقايد و رسوم آنها ، و سلطنت اوگتاى ، گيوگ ، توشى و جغتاى است ؛ جلد دوم در تاريخ خوارزمشاهيان و به خصوص سلاطين اخير ايشان و قراختاييان ، گورخانيان ، ايلك خانيان ، و آل خاقان و . . . جلد سوم در تاريخ منكوقاآن و تفصيل حملهء ( 653 ه . ق . ) هلاكو به ايران و قلع‌وقمع اسماعيليان و تاريخ و شرح مذهب آنها و از آغاز ظهور تا انقراضشان ( 655 ه . ق . ) به دست هلاكو .\r\n\r\nتاريخ حزين\r\nكتابى تاريخى ، به فارسى ، از محمد على ابن ابى طالب متخلص به حزين ( 1103 - 1180 - 1181 ه . ق . ) . مشتمل است بر تاريخ اواخر صفويه ،\r\n\r\n","description":"","footnote":"","page_name":" 236 ","page_number":238},
  {"content":"\r\n\r\nفتنهء افغان ، و سلطنت نادر شاه و احوال جمعى از بزرگان آن دوران ؛ و چون مؤلف قسمتى از حوادث را كه در زمان خود او روى داده است بدون كم و كاست نقل مىكند ، داراى اهميت خاص مىباشد . نثر كتاب در آن زمان بىنظير است .\r\n\r\nتاريخ رشيدى : - جامع التواريخ\r\n\r\nتاريخ زنديه\r\nتأليف عبد الكريم بن على رضا شريف شيرازى در وقايع تاريخى عصر زنديه مىباشد .\r\n\r\nتاريخ سلوكى\r\nتاريخى كه مبناى آن ورود سلوكوس نيكاتور سردار اسكندر مقدونى و سرسلسله سلوكيان به شهر بابل است كه دوازده سال پس از مرگ اسكندر اتفاق افتاده ؛ يهوديان و آشوريان نيز آن را به كار بردند . اين تاريخ به نام « تاريخ پيمانها » نيز معروف است .\r\n\r\nتاريخ فارسنامهء ناصرى\r\nتأليف حاج ميرزا حسن حسينى شيرازى مشهور به فسايى . شامل دو گفتار - « گفتار اول » شامل ادوار تاريخى و « گفتار دوم » در چگونگى آب‌وهواى فارس ، جانوران و طول و عرض جغرافيايى ، و علما ، محلات و تقسيمات كشورى مىباشد .\r\n\r\nتاريخ فيلفوس\r\nتاريخ فيليپ دوم ، پدر اسكندر مقدونى كه اغلب مبدأ آن مرگ اسكندر به حساب مىآيد و ثاون اسكندرانى زيج خود را معروف به « قانون بر اين تاريخ بنا نهاد » .\r\n\r\nتاريخ گرديزى : - زين الاخبار\r\n\r\nتاريخ گيتىگشا\r\nتأليف ميرزا محمد صادق موسوى اصفهانى كه وقايع ظهور خاندان زنديه تا سقوط اين سلسله را در بر دارد .\r\n\r\nتاريخ مسعودى : - تاريخ بيهقى\r\n\r\nتاريخ معتضدى\r\nتاريخى كه مبدأ آن محرم 243 به وسيله معتضد بالله عباسى به وجود آمد .\r\n\r\nتاريخ نگارستان\r\nتأليف قاضى احمد غفارى كاشانى كه در خصوص سلسله زند و افشاريه و قاجاريه مىباشد .\r\n\r\nتاريخ هجرى شمسى\r\nتقويم جلالى .\r\n\r\nتاريخ يزدگردى\r\nتاريخ يزدگرد بن شهريار بن كسرى بن پرويز سوم كه به دو صورت به كار مىرفت : مبدأ اولى تاريخ جلوس وى و منشأ دومى ، تاريخ قتل او به حساب مىآمد .\r\n\r\nتازيان\r\nاعراب .\r\n\r\nتاش خاتون\r\nزوجهء امير محمود شاه اينجو و مادر شاه شيخ ابو اسحاق اينجو . از كارهاى او قبه و زاويه و مدرسه‌اى است كه در شيراز بر سر قبر امير سيد احمد ابن موسى برآورد .\r\n\r\n","description":"","footnote":"","page_name":" 237 ","page_number":239},
  {"content":"\r\n\r\n\r\nتالبوت : - ميرزاى شيرازى\r\n\r\nتايجو\r\nسردار مغول ، از قبيلهء اويرات . وى در لشكر مغول منصب امير هزارى داشته و پسرش ، امير ارغون از جانب منگوقاآن در خراسان و ولايات غربى جيحون امارت يافت .\r\n\r\nتايمنى\r\nتايمنىها طايفه‌اى بودند كه در نواحى غور هرات ساكن و تعداد آنان را تا 12 هزار خانوار گفته‌اند .\r\nطايفهء مزبور به دو شعبه قبچاق و درزايى منشعب مىگرديدند .\r\n\r\nتبانيان\r\nنام خاندان مشهورى در نيشابور ، از علما و فقهاى حنفى در خراسان ، كه رجال آن به فضل و تقوى شهرت داشته‌اند . از قدماى اين خاندان ابو العباس تبانى در فقه متبحر و صاحب‌نظر بوده و ابو صالح تبانى ( 400 ه . ق . ) را سلطان محمود غزنوى به سال 385 ه . ق . از نيشابور به غزنين فرستاده است تا در آنجا امام حنيفه باشد و ابو بشر تبانى در نزد سامانيان نفوذ و حرمت تمام داشته و ابو طاهر تبانى ( متوفى 424 ه . ق . ) را سلطان محمود اكرام تمام مىكرده است ، و به عنوان فرستاده نزد قدر خان فرستاد . و امام ابو صادق تبانى از فقهاى بزرگ عصر خويش بوده و روزى صد فتوى را جواب مىنوشته است . در تاريخ بيهقى اطلاعات از احوال رجال و بزرگان اين خاندان به دست مىآيد .\r\n\r\nتبديل تاريخ\r\nتعيين تاريخ ( مثلا روز و ماه و سال يك واقعه ) كه در يك تقويم معلوم است در تقويم ديگر اين مسئله در تحقيقات تاريخى و گاهشمارى اهميت فراوان دارد ، و مثلا در قسمت عمده‌اى از تاريخ اسلام و ممالك اسلامى به تبديل تقويمهاى هجرى قمرى و ميلادى نيازمنديم . طريق تقريبى اين تبديل اخير بر طبق فرمولهاى ذيل است ، كه در آنها  H  تاريخ هجرى قمرى و  C  تاريخ ميلادى مانند آن است :\r\nبراى محاسبات دقيقتر بايد به جداول تطبيقى مخصوص مراجعه كرد ، كه متأسفانه دست يافتن به آنها بسيار دشوار است . نظر به اهميت تبديل دقيق تواريخ در دنبالهء اين مقاله طريقه‌اى كه تقى رياحى ، در رسالهء شرح تقويمهاى مختلف و مسئلهء كبيسه‌هاى جلالى ( تهران ، 1335 ه . ق . ) آورده است ذكر مىشود ، كه نتايج را با يك و گاه با دو روز تقريب به دست مىدهد ، ولى در آن رساله راه به دست آوردن نتايج دقيق نيز به دست داده شده است . شماره ترتيب هرروز سال « رديف » آن روز خوانده مىشود . جدول اول براى تسهيل تعيين رديف روزهاى سال مفيد است ( در تقويم مسيحى ، كه كبيسه در ماه فوريه عمل مىشود ، كبيسه در رديف روز مؤثر است ) . رديف هرروز ماه مساوى است با حاصل جمع عددى كه در جدول در مقابل آن ماه نوشته شده به اضافهء عدد روز ماه ، مثلا رديف روز 4 خرداد برابر 4 + 62 يعنى 66 ، و رديف روز 21 مارس 1964 ( سال كبيسه ) مساوى 21 + 60 ، يعنى 81 است . تبديل تاريخ مسيحى ( ب . م . ) به هجرى شمسى ( ه . ش . ) و بالعكس . هردو تقويم شمسىاند ، و فقط در كبيسه‌ها اختلاف دارند .\r\n\r\n","description":"","footnote":"","page_name":" 238 ","page_number":240},
  {"content":"\r\n\r\n\r\nتقويم الف ، رديف روز\r\nتفاوت سال تقويم ه . ش . و تقويم مسيحى در فاصلهء بين اول ژانويه ( 11 دى ماه با يك روز تقريب ) و 21 مارس ( اول فروردين ) برابر 622 ، و از 21 مارس تا 31 دسامبر برابر 621 است . تبديل تاريخها با رعايت سالهاى كبيسه به وسيلهء تعيين رديف روز آسان است ، ولى بايد در نظر داشت كه اگر سال مسيحى بعد از 1582 يعنى بعد از 961 ه . ش . باشد ، روز اول فروردين مطابق 21 مارس است ؛ براى سالهاى قبل از 1582 ، روزى از مارس كه با اول فروردين مطابق است از روى جدول « ب » تعيين مىشود ( مثلا در جدول ديده مىشود كه بين 1275 و 1390 مسيحى اول فروردين ه . ش . مطابق 12 مارس بوده است ) .\r\n\r\n","description":"","footnote":"","page_name":" 239 ","page_number":241},
  {"content":"\r\n\r\n\r\nجدول ب\r\nمثلا براى تبديل 12 اكتبر 1492 به تاريخ ه . ش .\r\nملاحظه مىكنيم كه 871 - 621 - 1492 . پس با توجه به جدول معلوم مىشود كه 11 مارس 1492 ب . م . برابر اول فروردين 871 ه . ش . بوده است . چون از 11 مارس تا 12 اكتبر 216 روز است ، و روز 216 م . سال 30 مهر است ، تاريخ مذكور مطابق 30 مهر ماه 871 ه . ش . است .\r\n\r\nتبرك\r\nقلعهء باستانى تبرك در شمال زاينده‌رود و در دامنهء تپه‌اى واقع شده بود از اين قلعه در عصر صفوى به عنوان محل نگهدارى خزاين سلطنتى و گاه نيز به عنوان زندان استفاده مىشد . نيز - طبرك\r\n\r\nتبريزى : - جعفر تبريزى\r\n\r\nتپورها : - طپورها\r\n\r\nتپه حسنلو\r\nتپه حسنلو در كنار قريه‌اى به همين نام كه در اطراف شهرستان نقده و در 99 كيلومترى شهر اروميه مىباشد واقع شده است . اين تپه ده دوره تمدنهاى مختلف را در دل خود پنهان دارد . نخستين دوره مصادف با ظهور اسلام است . دوره‌هاى دوم به بعد مربوط به قبل از اسلام است و به 6000 سال قبل از ميلاد مسيح مىرسد . اين تپه در 9000 سال قبل از ميلاد مسكن اقوامى موسوم به مانها يا منانىها بوده است . ظروف سفالى پيدا شده در اين تپه بيشتر مربوط به قرن چهارده و پانزده قبل از ميلاد است كه در ساختن آن از چرخ كوزه‌گرى استفاده شده است . علاوه بر اشياء سفالى اشياء فلزى از قبيل مجسمه ، گوشواره و دستبند پيدا شده است كه از طلا و نقره ساخته‌اند و بسيار ظريف مىباشد و نيز يك جام طلا كه از بزرگترين شاهكارهاى هنرى جهان به شمار مىرود .\r\n\r\n","description":"","footnote":"","page_name":" 240 ","page_number":242},
  {"content":"\r\n\r\n\r\nتپه حصار\r\nمحلى در دامغان كه توسط « هرتسفلد و اشميت » ، باستان‌شناسان معروف حفارى گرديد . از اين حفارى كه از سال 1931 شروع شد آثار متعلق به 3000 سال پيش از ميلاد به دست آمده است .\r\nشخم به وسيله گاوان نر - سرعصاى ناتمام - تپه حصار . قريب دو هزار سال ق . م .\r\n\r\nتپه ميل\r\nتپهء بزرگى ، كنار جادهء تهران به ورامين ، كه قسمتهايى از بناى عظيمى از عهد ساسانى بر فراز آن باقى بوده و آن را آسيابادى و قصر افراسياب هم مىخوانند .\r\n\r\nتپه يحيى\r\nتاريخ تپه يحيى كه 18 متر ارتفاع دارد در 24 كيلومترى جنوب كرمان قرار دارد از زمان عصر حجر شروع و به عصر ساسانيان ختم مىگردد . در حفارى تپه يحيى كشف يك ساختمان دولتى بوده كه پنج اطاق بزرگ داشته و در آن الواحى پيدا شده كه بعضى سفيد بوده است . الواح مذكور با خط تصويرى و نيمه تصويرى نوشته شده و مىرساند كه در 5 هزار سال قبل مردم اين منطقه داراى تمدن پيشرفته بوده و به خط آشنايى داشته‌اند . تمدن اين ناحيه نشان مىدهد كه همزمان با تمدنهاى آسياى غربى در جنوب شرقى ايران جامعه متمدن و پيشرفته‌اى زندگى كرده است .\r\nآثار پيدا شده به خصوص الواح جنگى كه نمودار پيدايش خط در اين منطقه مىباشد تپه يحيى را يكى از مراكز مهم تمدن ايران باستان معرفى كرده است .\r\nاشياء مفرغى مكشوفه در تپه يحيى مىرساند كه فلزكاران قادر بوده‌اند براى گداختن سنگهاى معدنى حرارت زيادى ايجاد كنند . اين حفريات معرف سكونت انسان در ادوار مختلف بوده كه قديمترين آثار آن مربوط به 4500 سال ق . م . و آخرين دوران آن مربوط به دوران اشكانيان و ساسانيان مىباشد .\r\n\r\nتجارب السّلف\r\nتأليفى است از هندو شاه بن سنجر بن عبد الله صاحبى نخجوانى در تواريخ خلفا و وزراى ايشان .\r\n\r\nتحفهء سامى\r\nتحفهء سامى از تذكره‌هاى مهم قرن دهم هجرى است كه توسط سام ميرزا پسر شاه اسماعيل صفوى تأليف شده است . اين شاهزاده در سال 923 ه . ق .\r\nمتولد و در 983 ه . ق . به امر شاه اسماعيل دوم صفوى به قتل رسيد . وى كتاب تذكرهء تحفهء سامى را از خود به يادگار گذاشت كه اين تذكره حاوى ترجمه و شعر شاعران آغاز دوران صفوى است . تأليف اين تذكره در سال 957 ه . ق . پايان يافته است .\r\n\r\n","description":"","footnote":"","page_name":" 241 ","page_number":243},
  {"content":"\r\n\r\n\r\nتحفة العالم\r\nكتابى تأليف مير عبد اللطيف خان شوشترى .\r\n\r\nتخارستان\r\nدر مشرق بلخ و مغرب جيحون واقع شده و فاصله‌اش تا شهر بلخ حدود 180 كيلومتر است . مركز آن در قديم شهر طالقان بوده است . جانب شرقى اين شهر به بدخشان مىپيوندد .\r\n\r\nتخت‌جمشيد\r\nنام مجموعهء كاخهاى باستانى دوران هخامنشى كه از باعظمت‌ترين آثار تاريخى ايران و از شاهكارهاى بزرگ معمارى دنياى قديم است ، و باقيماندهء شهر باستانى پارسه  ( Parsa )  ( همنام ناحيهء پارس ) ، واقع در حدود 46 كيلومترى شمال شرقى\r\n\r\n","description":"","footnote":"","page_name":" 242 ","page_number":244},
  {"content":"\r\n\r\nشيراز در كرانهء شرقى دشت مرودشت مىباشد كه در مأخذ يونانى به نام پرسپوليس  ( Persepolis )  آمده است . آنچه مسلم است كه اين محل همان شهر موسوم به پرسپوليس است كه اسكندر مقدونى آن را تصرف كرد و قسمتى از آن را ويران نمود .\r\nتخت‌جمشيد ، پيشانى قصر داريوش اول\r\nساختمان پرسپوليس ظاهرا در زمان داريوش اول هخامنشى آغاز شد ، و احتمالا از زمان او پرسپوليس پايتخت پارس گرديد . معذلك ، به سبب دورافتادگى پرسپوليس ، پايتخت واقعى امپراتورى هخامنشى شوش ، بابل ، و اكباتان بود ، و به سبب همين دورافتادگى پرسپوليس بود كه يونانيان تا پيش از تصرف و تاراج اين شهر به دست اسكندر مقدونى به احوال آن آشنايى نداشتند ، و نام پرسپوليس نخست در آثار كليتارخوس ديده مىشود كه از نخستين وقايع نگاران فتوحات اسكندر بوده است .\r\nامروزه محققين متفق القول‌اند كه كاخهايى كه اسكندر سوزانيد همانهاست كه ويرانهء آنها به نام تخت‌جمشيد باقى است . اما در 316 ق . م . هنوز پرسپوليس پايتخت ايالت پارس از امپراتورى مقدونى بود . پرسپوليس به تدريج انحطاط يافت ، ولى ويرانه‌هاى آن گواه بر عظمت باستانى آن در دوران هخامنشى است . چنين به نظر مىرسد كه شهر عمدهء پارس قديم همواره در بخشى كه تخت‌جمشيد در آن واقع است قرار داشته است .\r\nبقاياى شهر پرسپوليس مركب است از خود صفهء تخت‌جمشيد ، و بقاياى شهر ، كه محيط بر صفه بود ، مىباشد . سطح صفه به شكل مربع مستطيلى به طول حدود 450 متر و عرض 300 متر است ، و ارتفاعش از 8 تا 18 متر تغيير مىكند ، و اين تغيير ارتفاع ناشى از وضع طبيعى كوهستانى محل است . صفه از طرف\r\n\r\n","description":"","footnote":"","page_name":" 243 ","page_number":245},
  {"content":"\r\n\r\nمشرق پشت به دامنهء كوه رحمت داده ، و قسمت عمدهء ضلع غربى آن مشرف بر جلگهء مرودشت است .\r\nقسمتى از سه جهت صفه در خود كوه تراشيده شده ، تخت‌جمشيد ، مقبرهء شمال و شرقى\r\nولى قسمت اعظم آن سنگهاى عظيمى است كه از سنگها و صخره‌هاى روى خود صفه استخراج كرده و پيوند داده‌اند . خود صفه ، چنان كه از كتيبهء روى جبههء جنوبى برمىآيد ، كار داريوش اول است . در قديم الايام سور و باروريى محيط بر صفه بوده كه بقاياى آنها هنوز به خوبى پديدار است .\r\nبالاى صفه كاخهاى متعدد با پلكانها و نقوش برجسته ، ستونها ، آستانه‌ها ، طاقچه‌ها ، پنجره‌هاى سنگى ، و كتيبه‌هاى بسيار احداث شده است . مهمترين ابنيهء آن - يعنى كاخهاى آپدانه  ( apadana )  يا آپادانا و صد ستون ، كاخ مركزى ، كاخ خزانه از زمان داريوش اول و پسرش خشايارشا است . بعضى از قسمتهاى تخت‌جمشيد ، ستون\r\nالحاقى يا ناتمام از آثار اردشير درازدست ، ( سلطنتش 464 - 424 ق . م . ) يا اردشير ( سلطنتش 359 - 338 ق . م . ) است . دخمه‌هاى سوم اردشير دوم و دخمهء سوم ناتمام داريوش سوم در پيشامدگى محوطهء مجاور\r\n\r\n","description":"","footnote":"","page_name":" 244 ","page_number":246},
  {"content":"\r\n\r\nمنظره كاخ آپادانا و تالار ورودى تخت‌جمشيد\r\nآثار مزبور است .\r\nتوصيفى كه نويسندگان عربىنويس از شهر پرسپوليس كرده‌اند ناقص و با داستانهاى خيالى آميخته است . مورخين ايرانى اواخر قرون وسطى ، از جمله حمد الله مستوفى و حافظ ابرو ، اطلاعاتى به دست مىدهند كه خالى از فايده نيست . به گفتهء اين دو ، ستونهاى تخت‌جمشيد براى به دست آوردن توتيا ( اكسيد روى ) جهت استعمالات طبى مورد استفاده قرار مىگرفته است . گويند منصور خليفهء عباسى قصد داشت كه از سنگهاى تخت‌جمشيد نيز مانند مصالح مداين براى ساختن بغداد استفاده كند ، سلاطين و حكام چندى كه از تخت‌جمشيد ديدن كرده‌اند با نقر كردن نوشته‌هايى بر ديوارهاى سنگى ، يادگارهايى از خود برجاى گذاشته‌اند . سه كتيبهء عربى ( به خط كوفى ) از آل بويه ، و سه كتيبهء ديگر ( دو تا به فارسى و يكى به عربى ) از ابو الفتح ابراهيم ، نوادهء تيمور گوركانى ( قرن 9 ه . ق . ) و نيز سه كتيبه ( دو تا به عربى و يكى به فارسى ) از على ابن خليل نوادهء اوزون حسن ( قرن نهم ه . ق . ) در تخت‌جمشيد ديده مىشود . اشعار مختلف منقوش بر ويرانه‌هاى تخت‌جمشيد گواه بر عظمت مقام آن در نزد ايرانيان در همهء اعصار است .\r\n\r\nتخت رستم\r\nآثار صفهء سنگى و آتشكدهء عهد ساسانى بر فراز كوهستان بر فراز كوه كوچكترى به مسافت چند كيلومترى آن آثار مختصر ديگرى شبيه آن به نام تخت\r\n\r\n","description":"","footnote":"","page_name":" 245 ","page_number":247},
  {"content":"\r\n\r\nكيكاوس موجود است .\r\n\r\nتخت سليمان\r\nدر فاصله 45 كيلومترى شمال شرق بخش تكاب از توابع استان آذربايجان غربى بر روى صفه‌اى طبيعى كه از رسوبات آب تشكيل شده و از سطح زمينهاى زراعتى 20 متر ارتفاع دارد ساخته شده است .\r\nاين قلعه تاريخى كه پيش از 000 ، 124 متر مربع وسعت دارد مركز آتشكده بزرگ شهرياران ساسانى به نام آذرگشنسب ( يكى از آتشكده‌هاى اعظم و معروف ساسانى ) است . بر طبق تحقيقات به عمل آمده ثابت شده كه تخت سليمان همان شيز قديم است كه در زمان ساسانى به نام « كنژك » و روميان آن را « گزگا » و اعراب « شيز » ناميده‌اند . بنياد اين مكان از زمان ساسانى گذاشته شده و در قرن هفتم هجرى در زمان آباقا خان مغول بار ديگر مورد توجه قرار گرفته و تجديد بنا شده است .\r\nكاخ خسرو در جهت غربى آتشكده و به سبك بازيليكاى رومى احداث شده است . كاخ اختصاصى آباقا خان كه بر روى كاخ خسرو ساخته شده از جمله بناهاى جالب اين مكان مىباشد .\r\nقلعه معروف به تخت بلقيس در خاك افشار به فاصله 20 كيلومترى شمال تخت سليمان قرار گرفته و در ستيغ اين كوه آثارى از زمان ساسانى و مغول مشاهده مىشود .\r\n\r\nتخت سليمان ( قصر ابو نصر )\r\nدر شش كيلومترى شرق شيراز واقع در روى تپه‌اى با نقوش برجسته از دوران هخامنشى باقى است كه مهمترين آن تصوير خدمتگزارى است كه بر سطح درگاه سنگى نقر شده . در اين محل و حوالى آن آثارى از دوران اشكانى و ساسانى و اسلام پديدار است .\r\n\r\nتخت قباد\r\nواقع در باكترى ( بلخ ) در كنار آمودريا ( اكسوس يا جيحون ) كه در آنجا گنجى پيدا شد .\r\n\r\nتخت مادر سليمان\r\nسكويى به ارتفاع 12 متر در پاسارگاد . مىگويند آن را كمبوجيه اول بنا نموده است .\r\n\r\nتخته كلاه\r\nنوعى تنبيه كه در عصر صفويه براى گران فروشان اجرا مىشده است .\r\n\r\nتدمر\r\nتدمر كه آن را به يونانى پالمير ( به معنى نخلستان ) گويند مركز تجارت بين شرق و غرب بود .\r\nتدمر در واحدى در صد و پنجاه مايلى شمال شرقى دمشق ( سوريه ) واقع بود و آن در جادهء كاروان‌رو قرار گرفته بود كه فلسطين را به عراق و ايران و خليج فارس متصل مىساخت . اين شهر پس از سقوط پطرا يعنى از آغاز قرن دوم ميلادى در خاور نزديك اهميت بزرگى پيدا كرد ، و اين مجد و عظمت تا قرن سوم ميلادى براى مردم آن شهر همچنان دوام داشت . لذا امير اين كشور را صاحب القوافل يا ملك التجار مىگفتند . از اميران تدمر مىتوان از « اذينه » نام برد كه در زمان شاپور ساسانى كه والرين امپراتور روم به عزم جنگ با شاپور رهسپار ايران شد و چون به يارى اذينه احتياج داشت اذينه را لقب كنسول بخشيد . و هداياى گرانبهايى براى او فرستاد . اذينه به اين هدايا اعتنايى نكرد و آنها را به رؤساى قبايل بخشيد . چون والرين شكست خورد\r\n\r\n","description":"","footnote":"","page_name":" 246 ","page_number":248},
  {"content":"\r\n\r\nو به دست شاپور گرفتار شد ، اذينه براى اظهار نفرتى كه به روم داشت ، اين فتح را با فرستادن هدايايى به شاپور تبريك گفت . شاپور كه مغرور و سرمست از اين پيروزى شده بود اذينه را حقير شمرده هداياى او را رد كرد . اذينه خشمناك شده با گالينوس امپراتور روم بر ضد ايران متحد شد و ناگهان بر لشكر شاپور بتاخت و او را شكست داد ، و نصيبين را بگرفت و تيسفون را محاصره كرد و اسيرانى از ايران گرفت و به نزد گالينوس امپراتور روم فرستاد . پس از آن سلسلهء خود را بر سوريه بسط داد و خود را ملك الملوك خواند ، چنان كه در سال 264 م . از طرف گالينوس فرمانرواى كل بر ممالك آسياى روم شد و لذا ارمنستان تا جزيرة العرب در تحت نفوذ او درآمد . پس از او زنش زنوبيا ( زينوبيا ) صاحب اختيار تدمر شد . اين زن بزرگترين امير تدمر و از مشاهير بزرگ تاريخ است .\r\nوى در جنگى با روم شكست خورد و سرانجام اين كشور ضميمهء امپراتورى روم شد .\r\n\r\nترات - آلن چارلز : - آلن چارلز ترات\r\n\r\nتربيت\r\nنخستين روزنامهء مهم غير دولتى داخلى روزنامهء تربيت بود كه اولين شمارهء آن پنجشنبه يازدهم ماه رجب سال 1314 ه . ق . يعنى در اولين سال پادشاهى مظفر الدين شاه و آخرين شماره‌اش پنجشنبه 29 ماه محرم سال 1325 اولين سال پادشاهى محمد على شاه انتشار يافت . صاحب امتياز آن مرحوم محمد حسن خان ذكاء الملك فروغى بود . اين روزنامه داراى مقالات علمى بسيار مفيد و مطالبى راجع به علل پيشرفت اروپاييان در آن نگاشته مىشد .\r\n\r\nتربيت كوروش : - كورپايديا\r\n\r\nترشيز\r\nنام قديمى كاشمر .\r\n\r\nتركان افراسيابى : - ايلكخانيان\r\n\r\nتركان خاتون [ ملقب به عصمت الدين 
  ]\r\n681 ق . ملقب به عصمت الدين قتلغ تركان ، از زنان كاردان و فرمانروا . همسرش براق حاجب ( - 632 ق . ) از سرداران سلطان محمد خوارزمشاه ( 596 - 617 ق . ) بود كه در دوره فترت بين انقراض خوارزمشاهيان و استقرار مغول حكومت كرمان را در دست گرفت ( 619 ق . ) . وى در تمام مدت سلطنت از چنگيز خان و اوگناى اطاعت كرد . پس از مرگ وى ، قطب الدين محمد قراخنايى ( 632 - 656 ق . ) حكومت كرمان را در دست گرفت و با قتلغ تركان ازدواج كرد . اين بانو كه زنى خردمند بود با همسرش امور سلطنت را اداره مىكردند . پس از فوت قطب الدين ، هلاكو خان ( 654 - 663 ق . ) حكومت كرمان را به نام فرزند خردسال شوهرش حجاج ، صادر كرد و قتلغ تركان را به نيابت او تعيين نمود .\r\n\r\nتركان خاتون [ دختر قطب الدين محمود شاه 
  ]\r\n( - 662 ق . ) از زنان نيكوكار ، باكفايت و فرمانروا . وى دختر قطب الدين محمود شاه ( - 637 ق . ) از اتابكان يزد و ياقوت تركان ، دختر براق حاجب بود .\r\nسعد بن ابو بكر ( - 658 ق . ) از اتابكان فارس با او ازدواج كرد . و وى را با خود به شيراز آورد . پس از درگذشت سعد بن ابو بكر چون فرزندش محمد خردسال بود مادرش تركان خاتون اداره حكومت\r\n\r\n","description":"","footnote":"","page_name":" 247 ","page_number":249},
  {"content":"\r\n\r\nفارس را در دست گرفت و هدايايى نزد هلاكو خان ( 654 - 663 ق . ) فرستاد و اظهار اطاعت نمود و دخترش آبش خاتون را به عقد منگو تيمور درآورد . وى خواجه امير فخر الدين ابو بكر حوايجى را به وزارت خود منصور كرد اما بعد محرمانه او را كشت . محمد نيز پس از دو سال و هفت ماه درگذشت و تركان خاتون و امرا ، محمد بن سلغر بن سعد زنگى را كه در فتح بغداد از طرف ابو بكر به خدمت هلاكو شتافته و دلاوريها كرده بود به اتابكى برداشتند و تركان خاتون دختر خود را به همسرى او درآورد ، ولى وى به عيش و عشرت پرداخت و مردم را از ستم خود به ستوه آورد . به دستور تركان خاتون محمد بن سلغر پس از گذشت هشت ماه دستگير و به نزد هلاكو خان فرستاده شد ( رمضان 611 ق . ) و برادرش سلجوقشاه كه در قلعه اصطخر زندانى بود به اتابكى رسيد و با احترام زياد به شيراز آمد . وى به پاس محبت تركان خاتون با او ازدواج كرد و به شرابخوارى و خوشگذرانى روى آورد . مدتى بعد در حال مستى دستور كشتن تركان خانم را داد و غلامى او را كشت . به نوشته تاريخ وصّاف ، تركان خاتون زنى زيرك و باهوش بود و به نظم مملكت همت گماشت و آسايش و رفاه مردم را مراعات مىكرد . همچنين خزانه سىساله همسرش را به نيازمندان بخشيد . وى بقعه‌اى بر مزار همسرش ساخت و مدرسه‌اى در جنب آن بنا كرد كه به نام فرزندش عضديه نام نهاد .\r\n\r\nتركان خاتون [ دختر طفغاج خان 
  ]\r\n( - رمضان 487 ق . ) از زنان متنفذ ، بخشنده و خيّر . وى دختر طفغاج خان پادشاه سمرقند و همسر ملكشاه سلجوقى ( 465 - 16 شوال 485 ق . ) بود . اين بانو نفوذ فراوانى بر همسرش داشت ، و به نوشته راحة الصدور « در حكم سلطان بود و بر سلطان استيلا داشت » . به تحريك او ملكشاه ، خواجه نظام الملك ( - 12 رمضان 485 ق . ) و به‌جاى وى تاج الدين ابو الغنايم ، وزير تركان خاتون را به وزارت منصوب كرد و به او لقب تاج الملك داد . علت واقعى بركنارى خواجه آن بود كه وى از وليعهدى بركيارق ( 487 - 498 ق . ) پسر ارشد ملكشاه حمايت مىكرد و حال آنكه تركان خاتون تلاش مىكرد تا فرزند خردسالش ، محمود ، جانشين پدر شود . كمتر از يك ماه پس از درگذشت نظام الملك ، ملكشاه نيز در بغداد درگذشت .\r\nتركان خاتون كوشيد تا مقتدى ( 467 - 487 ق . ) خليفه عباسى ، فرمان سلطنت را به نام محمود صادر كند اما مقتدى به اين دليل كه محمود خردسال است راضى به اين كار نمىشد . سرانجام با پافشارى تركان خاتون ، فرمان سلطنت محمود از طرف خليفه صادر شد .\r\nتركان خاتون اموال و هداياى زيادى ميان امراى ملكشاه تقسيم كرد و نظر آنان را نسبت به پادشاهى محمود جلب كرد و يكى از امرا را براى دستگيرى بركيارق به اصفهان فرستاد اما او از آن شهر گريخت و به رى رفت و در آن شهر تاج پادشاهى بر سر نهاد . در بروجرد ميان لشكر تركان خاتون و بركيارق جنگ در گرفت كه به شكست لشكر تركان خاتون انجاميد ( ذيحجه 485 ق . ) . بركيارق در تعقيب دشمن به اصفهان آمد و شهر را در محاصره كرد . تركان خاتون پانصد هزار دينار غرامت به بركيارق داد و با او صلح كرد و بركيارق نيز اصفهان را به او واگذاشت و مراجعت كرد . از آن پس به مدت دو سال گرچه محمود اسما پادشاه بود اما رسما تركان خاتون بر اصفهان حكومت مىكرد . وى همچنان مخفيانه در صدد از بين بردن بركيارق بود ، از اين‌رو به اسماعيل ياقوتى ، دايى بركيارق وعده ازدواج داد و او را به جنگ بر ضد بركيارق ، تحريك كرد و لشكرى نيز به كمكش\r\n\r\n","description":"","footnote":"","page_name":" 248 ","page_number":250},
  {"content":"\r\n\r\nفرستاد . مدتى بعد جنگ ميان آن دو در نزديكى كرج درگرفت كه به شكست اسماعيل انجاميد . او به‌ناچار به سمت اصفهان عقب‌نشينى كرد . تركان خاتون از وى احترام كرد و دستور داد تا خطبه به نام او بخوانند و اسمش را پس از اسم محمود بر سكه‌ها ضرب كنند و نزديك بود كه ازدواج آنها انجام شود كه امير انز ، رئيس لشكر تركان خاتون مخالفت كرد . در سال 487 ق .\r\nتركان خاتون فارس را از تورانشاه گرفت اما به جهت بىتدبيرى و سوء مديريت امير انز تورانشاه او را شكست داد . در همين سال تركان خاتون از اصفهان بيرون آمد تا به تتش ، عموى بركيارق ، كه بر او خروج كرده بود بپيوندد ، اما بيمار شد و به اصفهان بازگشت .\r\nوى پيش از مرگ امير انز و امير سرمز را سفارش كرد كه اصفهان را براى محمود نگاه دارند و بجز اصفهان ، منطقه ديگرى در قلمرو حكومت او نباشد .\r\nتركان خاتون آثار و ابنيه زيادى مانند مسجد ، مدرسه و بيمارستان در سرتاسر قلمرو حكومت خود و همسرش بنا نهاد .\r\n\r\nتركان خاتون [ ملقب به خداوند جهان 
  ]\r\n( - 630 ق . ) ملقب به خداوند جهان و الغ تركان از زنان منتفذ و مستبد . وى دختر جنكشى ، از خوانين دشت قبچاق و همسر سلطان تكش ( 567 - 617 ق . ) بود . او تسلط زيادى بر همسرش داشت و در كار سلطنت مداخله جدى مىكرد . اين زن از تركان قنقلى بود از اين‌رو بسيارى از آنان پس از ازدواج تركان خاتون ، به خدمت تكش درآمدند . به اتكاى نيروى عظيم همين تركان بود كه تكش و فرزندش به فتوحات زيادى دست يافتند و تركان خاتون نيز بسيارى از مناصب لشكرى و كشورى را در اختيار خوانين قنقلى قرار داد . پس از مرگ تكش نه تنها از نفوذ تركان خاتون كاسته نشد بلكه به دليل اتكاء به نيروى تركان قنقلى - كه عمده سپاه سلطان محمد را تشكيل مىداد - همچنان نفوذ و قدرت خود را حفظ كرد ، تا آنجا كه خود دستگاه و دربار مستقلى داشت و احكام و فرامين او در سراسر قلمرو خوارزمشاهى مطاع ، و بر حكم و فرمان سلطان ارجح بود . وى وزيرى مخصوص خود داشت و هفت نفر از دانشمندان مشهور در ديوان انشاى او مشغول به كار بودند . طغراى فرامين وى « عصمة الدنيا و الدين الغ تركان ، ملكة نساء العالمين » و علامت آن « اعتصمت بالله وحده » بود .\r\nبه اصرار تركان خاتون ، سلطان محمد ، وزير كاردان خود را عزل و به‌جاى وى ناصر الدين محمد بن صالح را كه از غلامان - و به گفته‌اى معشوق - مادرش بود به وزارت برگزيد كه خبرگى و صلاحيتى براى اين كار نداشت .\r\nسلطان محمد علىرغم ميل خود - كه مايل بود پسر بزرگش جلال الدين وليعهد شود - به دليل اصرار و فشار مادرش مجبور شد تا پسر كوچكش اوزلاغ شاه را - كه مادرش هم قبيله تركان خاتون بود - به وليعهدى خود منصوب كند . همين امر موجب كينه شديدى ميان تركان خاتون و جلال الدين گرديد . هنگامى كه سلطان محمد ناحيه‌اى را فتح مىكرد ، تركان خاتون حاكم آن را احضار نموده و شبانه به رودخانه مىافكند . و نيز به هركسى كمترين بدگمانى داشت بلافاصله او را از ميان برمىداشت . اما از طرف ديگر همه گناهان و ستمهاى بستگان و نزديكان خود را به ديده اغماض مىنگريست . وقتى كه حاكم اترار - كه از بستگان تركان خاتون بود - بازرگانان مغول را به بهانه جاسوسى كشت . وى نه تنها او را مؤاخذه نكرد بلكه به اشاره وى سه فرستاده ديگر چنگيز خان را نيز كه به دربار سلطان\r\n\r\n","description":"","footnote":"","page_name":" 249 ","page_number":251},
  {"content":"\r\n\r\nمحمد آمده و خواستار تسليم و مجازات غاير خان بودند ، كشتند و همين امر موجب حمله مغول به ايران گرديد . پيش از رسيدن سپاه مغول به خوارزم ، تركان خاتون دستور كشتن دوازده نفر از شاهزادگان و حكام سابق را داد و سپس خود به همراه خواهران ، همسران و دختران سلطان محمد و نيز نفايس و جواهرات سلطنتى به خراسان و از آنجا به مازندران آمدند و در يكى از قلعه‌هاى مستحكم آنجا به نام ايلال پناه گرفتند .\r\nهنگامى كه مغولان تركان خاتون را تعقيب مىكردند و نزديك بود كه به اسارت درآيد يكى از غلامانش پيشنهاد كرد كه به جلال الدين پناهنده شوند . اما وى ضمن رد اين پيشنهاد گفت : « چگونه اين خوارى بر خويش روا دارم كه . . . به زير سايه وى به سر آرم ؟ و من خود اين گرفتارى و تحمل اين ذلت و خوارى از آنچه گويى بهتر شمارم » .\r\nمغولان قلعه ايلال را در محاصره خود گرفتند .\r\nدر جريان محاصره بر خلاف هميشه باران نباريد و تركان خاتون و همراهان از شدت تشنگى به ناچار از قلعه پايين آمده و تسليم شدند . تركان خاتون را به همراه ساير زنان و دختران به نزد چنگيز خان كه در طالقان بود فرستادند . چنگيز خان دستور داد تا تركان خاتون و ساير زنان به هنگام كوچ به آواز بلند بر مرگ سلطان محمد زارى و شيون كنند . پس از آنكه سلطان جلال الدين خوارزمشاه در نزديكى رود سند از لشكر مغول شكست خورد و زنان او به اسارت درآمدند ، چنگيز خان دستور داد تا برخى از آنها به عقد امراى مسلمان و مغول درآيند و تركان خاتون و بقيه زنان را به قراقروم ، پايتخت خود ، فرستاد . در آنجا تركان خاتون به وضع اسارت مىزيست ، بر سفره چنگيز حاضر مىشد و غذاى چندروزه برمىداشت و به خوارى زندگى مىكرد و در همانجا درگذشت .\r\nتركان خاتون زنى عياش و خوشگذران نيز بود و در پنهانى مجلس عيش‌ونوش برپا مىكرد و گويند كه با ناصر الدين محمد بن صالح روابطى نامشروع داشت .\r\n\r\nتركان خاتون [ دختر ارسلان خان سمرقند 
  ]\r\nدختر ارسلان خان سمرقند ، و زوجهء سلطان سنجر در جنگ قطوان به سال 563 ه . ق . به دست گور خان افتاد ، و پس از سالى آزاد شد . سپس در حادثهء غز اسير شد ، و در حبس آنها وفات يافت ، و پس از وفات او ، سلطان سنجر از دست غز بگريخت .\r\n\r\nتركان خاتون [ همسر ملكشاه سلجوقى 
  ]\r\nهمسر ملكشاه سلجوقى و دختر « طفغاج خان » پادشاه سمرقند ( 487 ه . ق . ) .\r\n\r\nترك - تركها\r\nتركان كه شاخه‌اى از اقوام هونهاى سفيد بودند نخست در منطقهء كوههاى آلتايى مسكن داشتند و بر اثر فشار امپراتوران چينى مهاجرت كرده در كنار كوهى كه به شكل كلاه‌خود بود مسكن گزيدند و چون كلاه‌خود را به زبان تركى دوركو  ( Durku )  مىگفتند از اين جهت به نام دورك يا ترك خوانده شدند . در 522 م . اميرى از ايشان به نام تومن  ( Tumen )  قدرتى به هم رسانيده لقب خاقان گرفت . وى امپراتورى بزرگى را تشكيل داد كه از مغولستان تا كوههاى اورال گسترش يافت . سپس جانشينان تومن به تركان شرقى و غربى تقسيم شدند . تركان بر اثر لشكركشيهاى مسلمانان به آسياى مركزى با دولت اسلام همسايه شدند و به تدريج به دين اسلام درآمدند . گروهى از آنان نيز در غزوات مسلمين اسير لشكر اسلام شده در بازارهاى بخارا و سمرقند و ديگر بلاد اسلامى به عنوان\r\n\r\n","description":"","footnote":"","page_name":" 250 ","page_number":252},
  {"content":"\r\n\r\nبرده فروخته مىشدند و اولين خليفه اسلام كه پاى تركان را به دربار خود باز كرد ، المعتصم بالله عباسى بود . وى چون از ايرانيان مىترسيد و به سربازان عرب هم اعتمادى نداشت . ارتشى متشكل از سربازان ترك تشكيل داد . سامانيان به تقليد خلفاى عباسى مملوكان يا زرخريدان ترك را وارد سپاه خود كرده و لشكرى از تركان تشكيل دادند .\r\n\r\nتركستان\r\nناحيه‌اى است در آسيا كه از شمال به سيبرى ، از مغرب به درياى خزر ، از جنوب به افغانستان ، هندو تبت و از مشرق به مغولستان محدود است . تركستان بخش بزرگى از آسياى مركزى از جمله ماوراء النهر را در بر مىگرفته و توران نيز خوانده مىشده است . اين سرزمين پهناور بستر تحولات عظيم تاريخى بوده و بذر نهضتها و تمدنهاى بزرگى را در دل خود پرورده است .\r\nاز جمله شهرهاى مهم و پايتخت آن مىتوان از بخارا نام برد .\r\nتركستان بعد از اسلام : برخى از حكامى كه بر تركستان حكم رانده‌اند فهرست‌وار عبارتند از :\r\n1 - دوران 23 ساله حكومت امويان ( 97 - 131 ه . ق . ) ،\r\n2 - عباسيان ( 132 - 204 ه . ق . ) ،\r\n3 - حكومت احمد بن اسد فارسى ،\r\n4 - عصر حكومت سامانيان و اوج شكوفايى اسلام در بخارا و سمرقند . بخارا در اين زمان پايتخت سامانيان بود ( 261 - 389 ه . ق . ) ،\r\n5 - عصر حكومت ايلخانان ( 389 - 407 ه . ق . ) ،\r\n6 - عصر حكومت غزنويان ( 407 - 428 ه . ق . ) ،\r\n7 - تسلط سلجوقيان ( 428 - 532 ه . ق . ) ،\r\n8 - ( 545 - 616 ) عصر نزاع سلجوقيان و قراختاييان و پيروزى قراختاييان و حكومت مطلق آنان بر تركستان ،\r\n9 - ( 616 - 617 ه . ق . ) ، عصر هجوم مغول و سقوط تركستان ،\r\n10 - حكومت شيبانيان ( 906 - 924 ه . ق . ) .\r\n\r\nتركمانچاى : - عهدنامهء تركمانچاى\r\n\r\nترمذ\r\nشهرى در كنار درياى آمو نزديك درياى سرخان . لقب فرمانرواى ترمذ در دورهء ساسانى ترمذ شاه بود .\r\n\r\nترموزا\r\nزن فرهاد چهارم . كنيزك رومى بود كه قيصر جزء هدايا به فرهاد هديه كرده بود . فرهاد چهارم عاقبت به دست همين زن مسموم و درگذشت .\r\n\r\nتروگ پمپه\r\nتروگ پمپه معاصر آگوست امپراتور روم بوده است . زادگاهش سرزمين گل ( فرانسه كنونى ) بوده ، او آثار خود را به زبان لاتين نوشت و در كتاب تاريخ عمومى خود وقايع را از زمان نينوس پادشاه داستانى آسور شروع كرده . ضمنا مطالبى هم دربارهء تاريخ مادها و پارسىها نوشته است .\r\n\r\nتعليميه : - اسماعيليه\r\n\r\nتغاربيگ\r\nشهرت محمد ابن سليمان كاشغرى ، از بازرگانان و توانگران تركستان . در دستگاه سلطان سنجر مقام\r\n\r\n","description":"","footnote":"","page_name":" 251 ","page_number":253},
  {"content":"\r\n\r\nوزارت يافت ، اما از عقل و تدبير بىبهره بود ، و چنان كه مورخين نقل كرده‌اند ، مقام وزارت را با تقديم رشوه و هديه و با صرف پول به دست آورده بود . سرانجام به امر سنجر اموالش مصادره و چندى بعد نيز وفات يافت .\r\n\r\nتفنگچى آقاسى\r\nشاه عباس براى اينكه از قدرت قزلباشان بكاهد دسته‌اى منظم تفنگدار نيز از روستاييان و رعاياى ولايات و اعراب خوزستان و غيره ايجاد كرد كه مثل غلامان شاهى از خزانهء دولت مواجب مىگرفتند .\r\nرئيس اين دسته را تفنگچى آقاسى مىگفتند . او مسئوليت تمام كارهايى را كه مربوط به تفنگچيان بود ، از تعليم و تربيت افراد و جمع‌آورى ايشان در مواقع جنگ و پرداخت مواجب آنان برعهده داشت .\r\n\r\nتفنگچىباشى\r\nاز مناصب مهم ارتش عصر زنديه كه در عصر شاه عباس و بنابر توصيه « آنتونى شرلى » نضج گرفت .\r\nاينان دستهء پياده ارتش را تشكيل مىدادند و نقش اساسى را در پيروزيها ايفا مىكردند .\r\n\r\nتقويم\r\nنام هر دستگاه تقسيم زمان به سال ، ماه ، هفته ، و روز و نيز ؛ دفتر يا جدولى مشتمل بر اين تقسيمات يا تقسيماتى مشابه آنها .\r\nهمهء دستگاههاى قراردادى حساب زمان در تحليل نهايى مبتنى بر امور متناوب طبيعى و دوره‌هاى گردش طبيعى است ، از قبيل حركت وضعى زمين به دور محورش ، گردش ماه به دور زمين و گردش زمين به دور خورشيد . مردم بدوى كه زندگى را از طريق شكار به سر مىبردند متوجه بازگشت موسمى بعضى از امور عادى طبيعى ، كه از سالى به سال ديگر به ترتيب ثابتى تكرار مىشود گرديدند . اين امر منشأ تشخيص « فصل » ها يا موسمها گرديد ( مانند موسم يخگشاد ، موسم شكوفه ، موسم جفتگيرى پرندگان ، و غيره در نزد بعضى اقوام بدوى ) . ابتدايىترين نوع تقويم ساليانه مركب از دوره‌هايى از چنين موسمهاست . اما در واقع بايد گفت كه تاريخ تقويم از زمانى شروع مىشود كه انسان به حال ماندگارى به زراعت پرداخت و نتيجتا متوجه شد كه موسم بذرافشانى به فواصل منظم همه ساله باز مىگردد . سپس به شمردن عدهء ايام بين دو موسم متوالى بذرافشانى پرداخت . ماه‌هاى قمرى از نخستين پيشرفتهايى كه در حساب زمان حاصل شد اتخاذ دورهء گردش قمر بود .\r\n\r\nتقويم البلدان\r\nنام كتابى در جغرافيا ، به عربى ، از ابو الفدا ( 672 - 732 ه . ق . ) . اين كتاب معروف مشتمل است بر يك مقدمه ( در كليات جغرافيا ) و 28 قسمت ، كه هريك به سرزمينى ( از جمله خوزستان ، فارس ، كرمان ، سجستان ، طبرستان و مازندران و قومس ، خراسان و غيره ) تخصيص دارد . در هر قسمت ، پس از توصيف عمومى سرزمين مورد بحث ( مرزها ، خصوصيات طبيعى ، تقسيمات سياسى و نژادى ، آداب و رسوم ، ابنيه ، جاده‌هاى عمده و غيره ) ، جداولى مشتمل بر مختصات جغرافيايى شهرها و اطلاعات مفيد ديگر مىآيد .\r\nتأليف كتاب در 721 ه . ق . به پايان رسيد ، و اين كتاب جايگزين آثار پيشينيان گرديد .\r\n\r\n","description":"","footnote":"","page_name":" 252 ","page_number":254},
  {"content":"\r\n\r\n\r\nتقويم اوستايى ( جديد )\r\nتقويمى كه در ايران قبل از اسلام و در عهد ساسانيان در ايران معمول بود ، و در آن ، سال داراى 365 شبانه‌روز و يك روز اضافى در آخر سال محسوب مىشد . چون سال شمسى حقيقى 365 شبانه‌روز است ، سال تقويم اوستايى در هر 4 سال يك شبانه‌روز و يا به طور دقيقتر در هر 128 سال 31 شبانه‌روز از سال شمسى حقيقى عقب مىافتد ، و در نتيجه ، مثلا نوروز در طول سال تغيير مىكند ، چنانچه در سال جلوس ( 632 م . ) يزدگرد سوم ساسانى ، نوروز ( يعنى اول فروردين ) در روز 91 م . از اول بهار واقع بوده است . علاوه‌براين سال سيار ، از سال ثابتى نيز خبر داريم ، كه ثابت نگاه داشتن آن به وسيلهء كبيسه‌اى از قرار يك ماه در 120 سال به عمل آمد ، ولى اين سال ثابت استعمال رايج نداشته و فقط موبدان ( و شايد دواير مالياتى هم ) به آن توجهى داشتند . سالى را كه كبيسه در آن واقع مىشده ( هر 120 سال يك‌بار ) وهيزك  ( vahizak )  مىگفتند . اجراى اين كبيسه ظاهرا به واسطهء طول مدت بين دو كبيسه و نيز بروز انقلابها و گرفتاريها ظاهرا دستخوش بىترتيبى بوده است ، كبيسهء 9 م . كه ظاهرا بايستى در عهد خسرو پرويز در سنهء 595 م . به عمل آيد اجرا نشد ، و بعدا هم استيلاى عرب بر ايران اجراى كبيسه را موقوف ساخت . ضمنا چون در ايران مبدأ ثابتى براى تاريخ نبوده ، و با هر فرمانروايى مبدأ جديدى اتخاذ مىشد ، و چون يزدگرد سوم ، آخرين شاه سلسلهء ساسانى ، در 16 ژوئن 632 م .\r\nجلوس كرد ، حساب سالها از اين مبدأ ادامه يافت ( تاريخ يا تقويم يزدگردى ) ، ولى كبيسه‌اى اجرا نشد تا اينكه ملكشاه سلجوقى دست به اصلاح تقويم زد . در باب تنظيم زمان در ايران باستان اطلاعات قطعى در دست نيست . احتمالا در به دو امر سال قمرى ( نظير سال هجرى قمرى ) ايجاد شده ، ولى ظاهرا در بين مردم زراعت پيشه و گله‌دار ، كه اساس كارهايشان بر فصول طبيعى است ، بايد به زودى ترتيب كبيسه‌اى داده شده باشد . اولين شكل تقويم كه از آن در نزد ايرانى خبر داريم تقويم اوستايى قديم است كه قمرى ، شمسى و آغازش اساسا انقلاب صيفى بوده است . بعيد نيست كه در نتيجه مهاجرت اقوام ايرانى از شمال شرقى به نواحى مغربى و جنوبىتر ، به اقتضاى آب‌وهوا يا مخصوصا به واسطهء ارتباط با تمدن بابلى و آشورى ، مبدأ سال به اعتدال خريفى تبديل شده باشد . نشانى اين « تقويم پارسى قديم » در كتيبه‌هاى داريوش و آثار بيش از آن پيداست . محتملا پس از افتادن مصر به دست ايرانيها در سلطنت ( 529 - 522 ق . م . ) كمبوجيه ، و آشنا شدن آنان با اصول تمدن عالى مصر و مخصوصا پس از اصلاحات داريوش بزرگ ( سلطنتش 521 - 486 ق . م . ) ، تقويم ساده و منظم مصرى را از ايرانيان اقتباس كردند ( تقويم اوستايى جديد ) . در هرحال تقويم اوستايى در تمام كيفيات و جزئيات با تقويم مصرى مطابق است ؛ و هم ممكن است بعضى خصايص آن مقتبس از تقويم بابلى و آشورى بوده باشد ؛ و در هر صورت ، علاوه بر آنچه مقتبس از ديگران است ، داراى خصايص و رنگ نمايان مذهب مزديسنى مىباشد . و مخصوصا ماهها و اعياد مربوط به خدا و فرشتگان زردشتى و ايزدان و امشاسپندان است .\r\nهرروز ماه ، چنان كه در مصر معمول بود به يك فرشتهء موكل منسوب و به اسم او موسوم بوده است . تقويم اوستايى ، چون با كيش زردشتى مربوط بود ، در بين اقوامى كه داراى اين مذهب بودند رواج داشت ، و بعد از انقراض ساسانيان به دست اعراب منسوخ نشد ؛ در خود ايران نه فقط نوروز ، بلكه ساير اعياد قديم نيز\r\n\r\n","description":"","footnote":"","page_name":" 253 ","page_number":255},
  {"content":"\r\n\r\nقرنها معمول و باقى ماند ، و بعضى از آنها تا امروز به اسامى مختلف در نواحى ايران جارى است ( مانند شب چلهء كوچك ، كه در واقع همان شب جشن سده است ) ؛ به علاوه اعياد ايرانى در ميان مسلمين كاملا معروف بود ، و اعراب نيز نوروز و مهرگان را مىشناختند .\r\n\r\nتقويم اويغورى\r\nدر طول تاريخ تقويمهاى مختلفى در ايران معمول بوده است از جمله تقويم اويغورى يا مغولى است كه داراى يك دوره دوازده‌ساله است .\r\n1 - بيپچقان‌ايل - سال موش\r\n2 - اودايل - سال گاو\r\n3 - بارس‌ايل - سال پلنگ\r\n4 - توشقان‌ايل - سال خرگوش\r\n5 - لوىايل - سال نهنگ\r\n6 - ايلان‌ايل - سال مار\r\n7 - يونت‌ايل - سال اسب\r\n8 - قوىايل - سال گوسفند\r\n9 - يپچىايل - سال ميمون\r\n10 - تخاقوىايل - سال مرغ\r\n11 - ايت‌ايل - سال سگ\r\n12 - تنگوزايل - سال خوك\r\nسال مذكور در ميان تركان آسياى مركزى از زمانهاى قديم معمول بوده و مشخصات هر سال را با طبايع هريك از حيوانات نامبرده منطبق مىكردند .\r\n\r\nتقويم ايران\r\nبعد از استيلاى عرب تا سال 471 ه . ق .\r\n( 1079 م . ) . تقويم متداول در ايران تقويم هجرى قمرى بود ، و از آن سال به بعد تقويم جلالى نيز معمول گرديد ، تا در سال ( 1343 ه . ق . 1925 م . ) كه بر طبق قانونى ، تقويم هجرى شمسى ، كه برپايهء تقويم جلالى و مبدأش هجرت پيامبر گرامى و حضرت محمد ( ص ) از مكه به مدينه است ، تقويم رسمى كشور ايران گرديد .\r\n\r\nتقويم جلالى  ( Jalali ) \r\nيا تقويم ملكى  ( Maleki )  ، تقويم شمسى كه در زمان جلال الدوله ملكشاه سلجوقى ( سلطنتش 465 - 485 ه . ق . ) تأسيس گرديد ، و در قسمت اعظم ايران رواج يافت و تقويم شمسى فعلى ايران بر همان اساس است .\r\n\r\nتقويم در زمان اشكانيان\r\nدر دوران اشكانيان دو نوع تقويم يكى سلوكى و ديگرى پارتى وجود داشت ؛ مبدأ تاريخ سلوكى را از سال 312 ق . م . كه مصادف با زمان تأسيس اين سلسله است در نظر مىگرفتند و مبدأ تاريخ پارتى را از سال 247 ق . م . كه ابتداى سلطنت تيرداد اول بود حساب مىكردند .\r\nمطابق تقويم سلوكى سال قمرى است يعنى داراى 12 ماه است و چون با سال شمسى مطابقت ندارد هرسه سال عده ماهها را به‌جاى دوازده ، سيزده حساب مىكردند تا با سال شمسى مساوى گردد ، كه تقويم سلوكى تقليدى از تقويم يونانى و مقدونى بود . در تقويم پارتى سالها شمسى است و اسامى ماهها همان اسامى اوستايى است كه تاكنون متداول است ، فروردين الى آخر . بر روى مسكوكات هردو تاريخ ذكر مىشده ولى در ميان مردم نيز تاريخ پارتى رواج داشت . لوحه‌هايى در بابل يافته‌اند كه متعلق به دورهء اشكانى است و فقط تاريخ پارتى را دارد و چون اسم\r\n\r\n","description":"","footnote":"","page_name":" 254 ","page_number":256},
  {"content":"\r\n\r\nخرداد ( هئوروتات ) در لوحه‌اى ذكر شده معلوم است كه اسامى ماهها همان نامهاى اوستايى را داشته‌اند .\r\n\r\nتقويم رسمى ايرانى\r\nتقويم رسمى ايران هجرى شمسى و برپايهء تقويم جلالى است ، و به موجى قانون مورخ 11 فروردين 1304 ه . ش . ( 1343 ه . ق . ، 1925 م . ) برقرار گرديد . بر طبق اين قانون ، سال شمسى حقيقى ، اول سال « روز اول بهار » ، و مبدأ تاريخ هجرت حضرت محمد ( ص ) از مكه به مدينه است .\r\nاساس ماهها متخذ از اسامى قديم ايران ( تقويم اوستايى ) و عبارتست از ( 1 ) فروردين ، ( 2 ) ارديبهشت ، ( 3 ) خرداد ، ( 4 ) تير ، ( 5 ) مرداد ، ( 6 ) شهريور ، ( 7 ) مهر ، ( 8 ) آبان ، ( 9 ) آذر ، ( 10 ) دى ، ( 11 ) بهمن ، ( 12 ) اسفند . شش ماه اول سال هريك 31 شبانه‌روز است ، 5 ماه بعد هريك 30 شبانه‌روز ، و اسفند در سالهاى عادى 29 و در سالهاى كبيسه 30 شبانه‌روز است .\r\n\r\nتقويم هجرى شمسى : - تقويم رسمى ايران\r\n\r\nتقويم هجرى قمرى\r\nتقويم دينى ممالك اسلامى كه يگانه تقويم به كلى قمرى است . مبدأ تاريخ هجرى اول محرم سالى است كه حضرت محمد ( ص ) از مكه به مدينه هجرت فرمود ، و مطابق با جمعهء 16 ژويهء 622 م . است .\r\nاسامى ماه‌هاى قمرى از اين قرار است :\r\n1 - محرم 2 - صفر\r\n3 - ربيع الاول 4 - ربيع الثانى\r\n5 - جمادى الاول 6 - جمادى الاخرى\r\n7 - رجب 8 - شعبان\r\n9 - رمضان 10 - شوال 11 - ذو القعده 12 - ذو الحجه\r\nتاريخ هجرى مبتنى بر دورهء حركت قمر ( ماه ) به دور زمين مىباشد . سال قمرى مركب از 12 ماه قمرى است ، و 354 يا 355 شبانه روز دارد . در نتيجه ماه‌هاى قمرى با فصول ارتباطى ندارند .\r\n\r\nتقويم هخامنشى\r\nدر مورد چگونگى تقويم در زمان هخامنشيان اطلاعات زيادى در دست نيست . از متن كتيبهء بزرگ داريوش اول واقع در بيستون چنين استنباط مىشود كه در آن زمان حساب اوستايى معمولى نبوده زيرا اسامى ماههايى كه در كتيبهء نامبرده ذكر شده با اسامى ماههايى كه در دورهء اشكانيان و ساسانيان معمول بوده تفاوت دارد . كتيبهء بيستون به علت مرور زمان و مخدوش بودن قسمتهايى از آن تنها اسامى 9 ماه از سال را دربر دارد ، اما بعد از كشف الواح تخت جمشيد و مطالعهء آنها اسامى سه ماه ديگر از سال روشن گرديد . ماه‌هاى سال در دوران هخامنشى عبارتند از :\r\n1 - اودكن ئيش - فروردين\r\n2 - ثورواهر - ارديبهشت\r\n3 - تائى كرچى - خرداد\r\n4 - گرم پد - تير\r\n5 - درن باچى - مرداد\r\n6 - كارت ياشيا - شهريور\r\n7 - باغ ياديش - مهر\r\n8 - ورگزن - آبان\r\n9 - اثرى يادى - آذر\r\n10 - آنامك - دى\r\n11 - ساميا - بهمن\r\n12 - ويخن - اسفند\r\n\r\n","description":"","footnote":"","page_name":" 255 ","page_number":257},
  {"content":"\r\n\r\nدر زمان هخامنشيان اول هر سال با آغاز پاييز شروع مىشد و با تقويم بابليها مطابقت داشته است .\r\nعده‌اى از محققين تصور مىكنند كه بعدها داريوش اول تاريخ اوستايى را پذيرفت و آن را در ايران رسمى كرد ليكن براى تأييد اين نظر سندى در دست نيست .\r\nراجع به اينكه در دورهء هخامنشى مبدائى براى تاريخ وجود داشته يا نه و اگر وجود داشته آن را از چه زمانى حساب مىكردند اطلاعى در دست نيست ليكن از طرفى نظر به اينكه در بابل آغاز زمامدارى هر شاهى را مبدأ قرار مىدادند تصور مىرود كه در دوران هخامنشى از همين روش پيروى مىكرده‌اند زيرا ماديها و پارسيها از بابليها و آسوريها چيزهاى زيادى اقتباس كرده‌اند .\r\n\r\nتقى الدين اوحدى\r\n« محمد ابن سعد الدين حسينى اوحد دقاقى بليانى اصفهانى » از تربيت‌يافتگان شاه طهماسب اول صفوى و شاه اسماعيل دوم و شاه محمد خدابنده و شاه عباس اول بوده است .\r\nكتاب « عرفات العلشقين » از اوست كه آن را به سال 1023 تأليف كرده است .\r\n\r\nتقى الدين محمد اصفهانى\r\nامير تقى الدين محمد اصفهانى از وزيران شاه طهماسب اول صفوى .\r\n\r\nتقى خان درانى\r\nاز ياغيان زمان پادشاهى كريم خان زند بوده كه در حدود 4 سال در كرمان استيلا داشت . كريم خان در سال 1176 ق . خدا مراد خان زند ، ايشيك آقاسىباشى خود را به سردارى و حكومت كرمان منصوب و روانه نمود . نامبرده مدت چهار سال در كرمان حكومت كرد .\r\nدر اين مدت تقى درانى عده‌اى را دور خود جمع كرده و بر عليه حكومت سر به شورش گذاشت . وى پس از كشتن خدا مراد خان زند كاملا بر كرمان تسلط يافت و از اين تاريخ تقى خان شد . كريم خان در 1179 نظر على خان زند برادر شيخعلى خان را به حكومت كرمان روانه كرد كه وى پس از ورود به كرمان و چند روزى شهر را در حلقهء محاصره درآوردن سرانجام تقى خان را دستگير كرده و به همراه خود به شيراز آورد و به محض ورود به فرمان وكيل او را كشتند .\r\n\r\nتقىزاده\r\nيكى از منفورترين چهره‌هاى سياسى ايران در دوران قاجار و حكومت ديكتاتورى رضا خان ، شخصيت نمايشى و فرمايشى سيد حسن تقىزاده مىباشد . وى در سال 1284 شمسى ، پس از تشكيل انجمنهاى غيبى ( سوسيال دمكراسى ) در تبريز به عضويت اين انجمن در مىآيد و پس از پيروزى انقلاب مشروطه و سقوط محمد على ميرزا به مجلس سيد حسن تقىزاده\r\n\r\n","description":"","footnote":"","page_name":" 256 ","page_number":258},
  {"content":"\r\n\r\nراه مىيابد . تقىزاده در مجلس دوم به عنوان ليدر « جناح دمكرات » مدتى فعاليت مىكند و پس از كشته شدن سيد عبد الله بهبهانى از فراكسيون « جناح دمكرات » مجلس كناره‌گيرى مىكند .\r\nتقىزاده در اين دوران به تدريج به آلت فعلى در مىآيد و در خدمت سياستهاى استعمارى انگلستان قرار مىگيرد . بدون ترديد ، انعقاد قرارداد ننگين و استعمارى 1933 به دست تقىزاده و اعلاء از جمله مواردى است كه ملت ايران هيچ‌گاه آن را از ياد نخواهد برد .\r\n\r\nتكش\r\nعلاء الدين تكش برادر ملكشاه سلجوقى كه در سال 473 بر ملكشاه شوريد و بر بعضى از قطعات خراسان مستولى شد . ملكشاه به جانب او لشكر كشيد و تكش مجبور گرديد ترمذ را پناهگاه خود قرار داده و از در صلح درآيد . تكش در آخر عمر به قصد ويرانى قلاع اسماعيليه و برانداختن آن طايفه افتاد . اما به مقصود خود نرسيد و در بين نيشابور و خوارزم در سال 596 درگذشت .\r\n\r\nتكفور\r\nتكفور فرمانرواى ارمنستان صغرى ( 1227 - 1270 م . ) كه در سال 1244 م . تسليم مغولان گشت و تعهد نمود كه خراج بدهد .\r\n\r\nتكلو\r\nقبيله‌اى بودند كه به شاه اسماعيل صفوى اتحاد خود را اعلام نمودند .\r\n\r\nتكودار احمد\r\n( 681 - 683 ه . ) از ايلخانان ايران برادر آباقا و هفتمين پسر هلاكو . وى به دين اسلام درآمد و نام احمد را بر خود گذارد . تكودار چون متدين به دين اسلام بود با سيف الدين قلاوون پادشاه مصر صلح كرد .\r\nارغون و ديگر شاهزادگان مغول اين امر را بهانه ساخته توطئه‌اى عليه تكودار تشكيل دادند و عليه او سر بر طغيان برداشتند . تكودار به آذربايجان گريخت و در حين فرار دستگير شد و به امر ارغون در 26 جمادى الاول سال 683 ستون فقرات او را شكسته و بدين ترتيب او را به قتل رسانيدند زيرا طبق رسوم مغول شاهزادگان را مىبايست بدون اينكه خونشان ريخته شود اعدام نمايند .\r\n\r\nتگين\r\nبه معنى شاهزادهء در واژهء مغولى ، مانند « الب تگين » ( شاهزاده قهرمان ) .\r\n\r\nتما  ( Tama ) \r\nواژه‌اى مغولى رايج در عصر مغول به معنى لشكر كمكى .\r\n« جورماغون را با چهار تومان لشكر « تما » معين كرده بدين جانب روانه كردند و لشكر « تما » آن باشد كه بر لشكرها تخصيص كرده از هزاره و صده بيرون كنند و به ولايتى فرستند تا آنجا مقيم شوند » .\r\n\r\nتمغا\r\nواژه‌اى مغولى - مهرى كه هم بر فرمانها مىزدند و هم حيوانات را با آن داغ مىكردند . نشانهء قبيله‌اى .\r\n\r\n","description":"","footnote":"","page_name":" 257 ","page_number":259},
  {"content":"\r\n\r\n\r\nتمغاى يشم\r\nدر عصر مغول ، مهرى كه براى امراى ملوك بزرگ بود و « تمغاى يشم بزرگ » ناميده مىشد .\r\n« تمغاى يشم كوچك » براى قضّات و بزرگان و مشايخ بود ؛ تمغاى بزرگ زرين براى امور كم‌اهميت سلطنت و تمغايى مخصوص از زر براى برنشستن و فرود آمدن لشكر كه در حواشى آن شكل كمان ، چماق و شمشير نقش شده بود .\r\n\r\nتموچين : - چنگيز خان\r\n\r\nتنسر  ( tansar ) \r\nموبد موبدان بود كه در جمع‌آورى اوستا مساعدتهاى زيادى مبذول داشت . وى نامه‌اى به گشنسب شاه طبرستان نوشت و او را به پذيرش دين زرتشتى دعوت كرد . وى در رسمى كردن دين زرتشت با اردشير بابكان همدست بود .\r\n\r\nتنكابنى - محمد ولى خان : - محمد ولى خان تنكابنى\r\n\r\nتنگ چوگان ( دره رودخانه شاپور )\r\nدر دو بدنهء سنگى تنگ چوگان سمت راست و چپ آن مجموعا شش نقش برجسته از دورهء ساسانى حجارى شده است كه عبارتند از :\r\nنقش پيروزى شاپور اول بر والرين . نقش پيروزى شاپور اول بر والرين كه از نقش برجستهء اول مفصلتر مىباشد . مجلس پيروزى شاپور اول بر والرين اين صحنه بزرگترين اثر حجارى برجستهء دورهء ساسانى است . نقش بهرام دوم ، نقش مراسم اعطاى حلقه سلطنت از طرف اهورمزدا به بهرام اول ، صحنهء پيروزى شاپور ذو الاكتاف بر دشمنان .\r\n\r\nتوپچىباشى\r\nدر سلسله صفويه رئيس توپچيان بود و به كارهاى ايشان رسيدگى مىكرد . فرماندهى نيروى دريايى ايران نيز با وى بود ، ولى در حقيقت كار و زحمت زيادى نداشت ؛ زيرا شاه عباس غالبا توپ را در پشت قلعهء دشمن مىريخت و توپخانه منظم و مفصلى در كار نبود . نيروى دريايى ايران هم چيزى نبود كه نيازمند فرمانده و مدير باشد . در خليج فارس اساسا كشتى دولتى و جنگى ، چنان كه كشورهاى بزرگ اروپايى داشتند وجود نداشت .\r\n\r\nتورانيان\r\nهمان پارتها بودند كه در حقيقت از قبايل سيت‌ها ( سك‌ها ) محسوب مىشدند و بارها در عصر هخامنشيان به ايران حمله كرده بودند ، ولى در اين عصر با نام « پارتها » دوباره به ايران آمدند . آنان مانند پيشينيان و اجداد خود مردمى وحشى بودند و در اين وقت از هرج‌ومرج ايران كه با مرگ اسكندر به وجود آمده بود و ضعف سلسله سلوكىها استفاده كرده در اين سرزمين جا گرفتند ( 250 ق . م . )\r\n\r\nتورنگ تپه\r\nدر نزديك گرگان مكان پيش از تاريخى .\r\n\r\nتوسيديد  ( Thueydido ) \r\nمورخ معروف يونانى كه تاريخ جنگهاى پلوپونس ( پلوپونز ) را نوشته است . 460 - 395 ق . م .\r\nاز مهمترين ويژگيهاى وى انشاى صريح و روشن و\r\n\r\n","description":"","footnote":"","page_name":" 258 ","page_number":260},
  {"content":"\r\n\r\nعلاقه‌مندىاش به حفظ بىطرفى و حقيقت‌نويسى است .\r\n\r\nتوشپا\r\nپايتخت كشور اورارتو در جنوب شرق درياچه وان .\r\n\r\nتوشمال‌باشى\r\nدر عصر صفويه به ناظر مطبخ و رئيس تشريفات سلطنتى ، كه بر مطبخ شاه و متعلقات آن نظارت مىكرد اطلاق مىشد . وى با غذاى شاه - از وقتى كه از مطبخ خارج مىشد تا به سفره مىرسيد - همراه بود و باقىمانده سفرهء شاه نيز از آن او بود .\r\n\r\nتولى\r\nفرزند چهارم چنگيز خان . تولى پس از تسخير ترمذ و بلخ به دست پدر مأمور فتح شهرهاى خراسان گرديد . تولى مروشاه جهان را كه روزى پايتخت با شكوه سلطان سنجر بود و حاكم آن مجير الملك نام داشت پس از پنج روز مقاومت تسخير كرد و آن شهر را قتل عام نمود و مقبرهء سلطان سنجر را آتش زد و به طمع مال فرمان داد كه قبر او را نبش كردند و مردگان را بيرون آوردند . مردم نيشابور كه در هنگام عبور لشكريان اطاعت مغول را كرده بودند چون خبر ظهور سلطان جلال الدين را شنيدند سر به عصيان برداشته ، شحنهء مغول را كشتند . تولى ، داماد چنگيز را كه « تغاجارنويان » نام داشت به تسخير آن شهر فرستاد ، اما تغاجار در روز سوم محاصره كشته شد و مغولان شكست خوردند . تولى به نيشابور آمد و آن شهر را در سال 618 بگشود و همهء مردم آن را از مرد و زن و پير و جوان بكشت و شهر را با خاك يكسان كرد ، سپس دختر چنگيز كه زن تغاجار بود به انتقام شوهر خود فرمان داد تا نيشابور را چنان ويران كنند تا در آنجا بتوان زراعت كرد . حتى بر سگ و گربهء آن شهر نيز ترحم نكردند و هفت شبانه‌روز بر آن شهر آب بستند و سراسر سرزمين كه هموار شده بود جو كاشتند .\r\n\r\nتومان\r\n1 - هريك از ايالاتى كه ده هزار مرد جنگى داشت ، مانند ايالت سمرقند كه داراى هفت تومان بود و هفتاد هزار مرد جنگى داشته است .\r\n2 - واحد پول .\r\n\r\nتون\r\n( فردوس ) ، شهرى در خراسان ، در دامنهء كوههاى كلات ، بر سر راه كرمان - مشهد . در قديم جزء قهستان از توابع خراسان شمرده مىشد . شهرى پرجمعيت بود و بيشتر مردم آن بافنده بودند .\r\n\r\nتوّه\r\n( توّج - توّز ) ، شهر قديم ، اردشير خره فارس بر رود شاپور . مسلمانان در خلافت عمر خطاب آن را گشودند ( 18 يا 19 ه . ق . ) . شهر تجارتى مهمى بود و منسوجاتش ( معروف به توزيه ) شهرت داشت . در قرن ششم هجرى در حال انحطاط و در قرن هشتم هجرى به كلى ويران بود .\r\n\r\nتيامت  ( Tiamat ) \r\nآبهاى نخستين ، يكى از موجودات جاودانى ، و به هرگونه گسترهء آب دريا يا درياچه اطلاق مىشود .\r\n\r\n","description":"","footnote":"","page_name":" 259 ","page_number":261},
  {"content":"\r\n\r\n\r\nتيامت\r\nدر اساطير بين النهرين ، ايزد بانو يا الههء مادر كه همهء هستى را تغذيه مىكند . همسر آپسو ؛ مادر انشار و كيشار ؛ فرمانرواى آبها مىشود و برابر سومرى آن « نينتو » ( كى ) است .\r\n\r\nتيپوريها\r\nناحيه‌اى كه امروز طبرستان و مازندران ناميده مىشود و در قديم مسكن تيپور بوده است . در اسناد بابلى از اين قوم كه همراه كاسيها به شهر بابل هجوم آورده‌اند ذكرى رفته است . در اوستا ، چندين بار از اين قوم به نام ديو و آفريده شده اهريمن نام برده شده است .\r\n\r\nتيرداد اول\r\nبعد از شكست ارشك ، برادرش تيرداد ، صلاح خود را در آن ديد كه پارت را تخليه كرده به طرف شمال رود . اين انديشه را عملى ساخت و به شمال رفت و از مردم « آسپاسياك » سكايى نيرو و كمك گرفت و عازم پارت شد .\r\nدر اين احوال خبر رسيد كه ديودوت پادشاه باختر درگذشته و پسرش بر تخت نشسته است . معلوم است كه اين خبر تا چه‌اندازه به تيرداد قوت قلب داد ، زيرا او ديودوت را دشمن نيرومند خود مىدانست ، و از نيروى او در انديشه بود . پس از آن تيرداد با پسر ديودوت داخل مذاكره شد و او را از اتحاد با سلوكوس كالى نيكوس برحذر داشت ، و اين اقدام مهمى بود كه موجب پيروزى او و شكست كالى نيكوس گرديد .\r\nتيرداد پس از اين پيروزى درخشان خود را شاه بزرگ خواند و شهر « صد دروازه » را كه يونانيها « هكاتم پيلس » گفته‌اند ، پايتخت خود قرار داد . برخى عقيده دارند كه اشكانيان نظر به فصول چهارگانه ، مقر سلطنتى را به نوبت در چهار شهر : صد دروازه ، رى ، همدان ، تيسفون قرار داده بودند ، و در هر فصلى به مقتضاى آب‌وهوا به يكى از اين شهرها مىرفتند .\r\nپارتيها نظر به اهميتى كه كارهاى تيرداد داشت ، جلوس تيرداد را مبدأ تاريخ پارتى قرار دادند ( 257 قبل از ميلاد مسيح ) . زيرا اگرچه ارشك اول دولتى را تأسيس كرده بود ، ولى ترديدى نبود ، كه سلوكيها درصدد تسخير ثانوى پارت برآمدند ، و همت و فداكارى تيرداد بود كه پارت را در برابر سلوكيها حفظ كرد و دست آن را از سرزمين پارت كوتاه ساخت . تيرداد در پيرى درگذشت و سلطنت او از 248 تا 211 ق . م .\r\nبوده است . اين نخستين پادشاهى بود از اشكانيان كه مانند شاهان هخامنشى عنوان شاه بزرگ را اختيار كرد .\r\nتيرداد بر تخت سلطنت نشست و خود را ارشك دوم ناميد ( 248 ق . م . ) . وقتى كه تيرداد به تخت سلطنت نشست ، مبانى دولت پارت هنوز محكم نشده بود ، ولى در مدت سلطنت طولانى وى با مجاهداتى كه نمود ، دولت پارت قوت يافت و از اشتغال سلوكيها در مغرب استفاده نموده گرگان را به سال 237 ق . م .\r\nگشود و ضميمه متصرفات خويش كرد .\r\nدر اين ايام « سلوكوس كالى نيكوس » با برادر خود « آن‌تيوكوس هىبراكس » صلح كرده و فرصتى به دست آورد و با قشونى نيرومند به سوى پارت رفت تا اين ايالت را به دولت سلوكى برگرداند . به اين مقصود ، باوجود سپاه بزرگى كه داشت با « ديودوت » پادشاه باختر اتحادى بست ، تا هردو قوم ، پارت را در فشار گذارند .\r\n\r\nتيرداد دوم\r\nپادشاه اشكانى كه در 32 ( 30 ؟ ) ق . م . پارتيان او را به‌جاى فرهاد چهارم به سلطنت نشاندند . پس از\r\n\r\n","description":"","footnote":"","page_name":" 260 ","page_number":262},
  {"content":"\r\n\r\nبازگشت فرهاد ، تيرداد به سوريه نزد اوكتاويانوس گريخت ، و او تيرداد را پناه داد ، ولى از يارى كردن به او براى بازگشت به سلطنت امتناع كرد . تيرداد بار ديگر به ايران حمله برد ، ولى مجددا بيرون رانده شد .\r\n\r\nتيرىباذ  ( Tiribad ) \r\nاز رجال عهد سلطنت ( 404 - 360 ق . م . ) اردشير دوم هخامنشى . مدتى والى ارمنستان بود ، و سپس والى ليديا شد . هم او بود كه اسپارتيها آنتالسيداس را نزد وى فرستادند تا او را به طرف خود جلب كنند ، يا به وسيلهء آنتالسيداس به وسيلهء وى به دربار اردشير راه يافت ، و معاهدهء معروف به صلح آنتالسيداس را منعقد كرد . بعدها تيرىباذ متهم به خيانت و محاكمه شد ، ولى تبرئه گرديد .\r\n\r\nتيسافرن  ( Tisafern ) \r\nمتوفى حدود 395 ( يا 396 ) ق . م . ، سرباز و از رجال ايران باستان . در 413 ق . م . والى ( ساتراپ ) ليديا و كاريا و فرمانده كل نيروهاى ايران در آسياى صغير بود . داريوش دوم هخامنشى او را مأمور جمع‌آورى خراج معوق شهرهاى يونانى كرد ؛ تيسافرن با اسپارت بر ضد آتن متحد شد ، و بيشتر يونيا را فتح كرد ( 412 ق . م . ) . اردشير دوم را از نقشهء كوروش كوچك آگاه كرد . در جنگ كوناكسا شركت داشت ( 401 ق . م . ) . در تعقيب ده هزار سرباز يونانى مزدور كوروش كوچك ، كلئارخوس و ديگر سرداران يونانى كه كوروش را يارى كرده بودند آنها را مورد حمله قرار داد . اين امر منجر به جنگ با اسپارت شد ( 399 ق . م . ) ؛ تيسافرن نزديك سارديس از آگسيلا - ئوس شكست خورد ( 395 ) ، و سرانجام به تحريك پاروساتيس به قتل رسيد .\r\n\r\nتيسفون  ( Tisfun ) \r\nشهر باستانى و اقامتگاه زمستانى شاهان اشكانى و ساسانى ، در عراق ، بر ساحل چپ دجله ، حدود 32 كيلومترى جنوب شرق بغداد ؛ يكى از شهرهاى مداين مقابل سلوكيه . نام تيسفون بومى و شايد ايرانى است . و نظر به اهميت اين شهر ، نام مداين به آن اطلاق شده است . نام آن ، اولين‌بار در آثار پولوبيوس آمده است ( 220 ق . م . ) . در 129 ق . م . كه اشكانيان سرزمينهاى واقع در شرق فرات را فتح كردند تيسفون را اقامتگاه زمستانى خود قرار دادند . از آن زمان بر وسعت تيسفون تيسفون : كاخ ساسانى\r\nافزوده شد ، و بناهاى باشكوهى در آن تأسيس گرديد .\r\nپس از ويران شدن ( 164 م . ) سلوكيه به دست روميها ، تمدن يونانى از ناحيهء بابل رخت بربست ، و با برآمدن ساسانيان بر وسعت و شكوه و جلال تيسفون افزوده شد . در ادوار متأخر ساسانى ، تيسفون اهميت خود را به عنوان اقامتگاه زمستانى از دست داد ، زيرا سلاطين متأخر اين سلسله و مخصوصا خسرو پرويز ( سلطنتش 590 - 628 م . ) دستگرد را بر تيسفون ترجيح مىدادند . در جنگ مداين در خلافت عمر ، كه مداين به دست اعراب افتاد ( 14 ه . ق . ) ، خزاين گرانبهاى تيسفون به دست آنان تاراج شد . سعد ابن ابى وقاص ، فاتح جنگ ، مسجدى در محلهء قديمى بنا نهاد ، كه اولين\r\n\r\n","description":"","footnote":"","page_name":" 261 ","page_number":263},
  {"content":"\r\n\r\nمسجد مسلمانان در عراق بود . بعدا اعراب دروازه‌هاى تيسفون را كندند و با انحطاط يافتن مدائن ، تيسفون نيز انحطاط يافت ، و در زمان ياقوت حموى ( 575 - 626 ه . ق . ) تيسفون به كلى خالى از سكنه بود . در قرن 19 م . در محل تيسفون ، كمى به طرف شمال ويرانه‌هاى كاخ معروف به ايوان كسرى دهكدهء محقرى در مقابل مقبرهء سلمان فارسى بنا شد ، و به نام سلمان پاك موسوم گرديد . مصالح ساختمانى از ويرانه‌هاى ايوان و مخصوصا از ضلع شمالى تالار بزرگ آن فراهم گرديد كه در 1888 م . فرو ريخت .\r\nاز اواسط قرن 18 م . اطلاعات تفصيلى از طريق مسافرين اروپايى از مدائن به دست آمد ، و اولين پويش منظم به وسيلهء « هرتسفلد » صورت گرفت ، كه از 1903 تا 1911 م . پنج بار در اين ناحيه اقامت كرد .\r\nتيسفون دو محله داشت ؛ يكى شهر كهنه با مدينة العتيقه در شمال ، و ديگرى محلهء جنوبى موسوم به اسفانبر  ( asfanebr )  . محلهء كهنه از دورهء اشكانيان است ، و قصر معروف به قصر الابيض ( از اواخر عهد اشكانى يا اوايل دورهء ساسانى ) در آن واقع بود ، و اين قصر را در خلافت مكتفى ( 289 - 295 ه . ق . ) ويران كردند ، و مصالح آن را براى بناى قصر التاج به بغداد بردند . محلهء جنوبى مشتمل بر ايوان كسرى بود ، و محققين بانى آن را به طور يقين شاپور اول ساسانى ( سلطنتش 241 - 272 م . ) مىدانند . خرابه‌هاى تيسفون از حدود 5 / 1 كيلومترى دهكدهء سلمان پاك شروع مىشود ، و پس از بقاياى منفرد ديوارها و كانالهايى كه شبيه به بارو است ، اولين دستهء ويرانه‌هاى محصورى كه مشاهده مىشود ويرانه‌هاى محلهء بزرگى از شهر است ، كه به طول 1600 متر كنار دجله تا مقابل سلوكيهء دورهء يونانى ممتد است ، و عرضش به طور متوسط 370 متر مىباشد ، و گرد آن را ديوارى چينه‌اى فراگرفته كه به طويبه  ( tovayba )  - [ چينهء كوچك 
  ] موسوم است .\r\nطويبه و نواحى بلافاصله مجاور آن بلا شك جزء مدينه العتيقه يعنى محلهء شمالى تيسفون بوده است .\r\nدستهء ديگرى از ويرانه‌ها در اطراف سلمان پاك و اطراف ايوان كسرى قرار دارد . ( علاوه بر مقبرهء سلمان پاك ، مقبرهء حذيقه ابن يمان به فاصلهء حدود يك كيلومترى جنوب غرب سلمان پاك واقع است ) . مركز ويرانه‌هاى دستهء مردم تالار عظيم طاق كسرى است .\r\n\r\nتيگلت پلسر اول  ( Tiglath Pileser I ) \r\nپادشاه آشور ( 1100 - 1115 ق . م . ) جنگجويى بزرگ بود كه به موسيهاى شمال كماژن حمله برد و سپس به كوههاى ارمنستان تاخت و در آنجا با جنگهاى نفوذناپذير مواجه گشت و تا كنار درياچهء وان پيش راند .\r\n\r\nتيمورتاش\r\nتيمورتاش ، نامى كه بين سالهاى 1305 تا 1311 شمسى از نام تمامى رجال و سردمداران حكومت رضا شاه بر سر زبانها بود . تيمورتاش مشير و مشار شاه و به باور اكثر رجال و وابستگان حكومت و حتى مردم عادى ، مغز متفكر رضا شاه بود . شاه و تيمورتاش در تمام اين مدت لازم و ملزوم و تكميل‌كننده يكديگر بودند . تيمورتاش همهء مشخصات و مختصات رشد و ترقى سياسى را در خود جاى داده بود . مردى به غايت حرّاف و زبان‌باز كه در عين حال قدرت استتار نيّات و ماهيت واقعى خود را داشت . عبد الحسين ( معزز الملك ، سردار معظم خراسانى ، تيمورتاش ) در سال 1258 شمسى در يك\r\n\r\n","description":"","footnote":"","page_name":" 262 ","page_number":264},
  {"content":"\r\n\r\nخانواده اشرافى خراسان به دنيا آمد . در كودكى ، توسط پدرش كريم داد خان معزز الملك بجنوردى به روسيه فرستاده شد . مدتى در عشق‌آباد و سپس در مدرسهء نظامى سن‌پطرزبورگ كه ويژهء فرزندان اشراف بود به تحصيل پرداخت . پس از بازگشت به ايران ، مدارج عبد الحسين تيمورتاش ، وزير دربار پهلوى\r\nترقى را به سرعت پيمود . در سال 1327 ه . ق . وكيل نيشابور در دورهء دوم مجلس و سپس حاكم گيلان ، وزير عدليه ، حاكم كرمان و در كابينهء سوم و چهارم رضا خان ( 1303 - 1304 ش . ) وزير فلاحت و تجارت و فوائد عامه بود و پس از به قدرت‌گيرى سلطنت توسط قليخان از سال 1304 وزير دربار پهلوى گرديد . تيمورتاش مردى بسيار فاسد الاخلاق بود و از دستگاههاى اطلاعاتى انگلستان و شوروى مبالغ هنگفتى دريافت كرد اما دچار چنان عاقبتى شد كه در خواب هم نمىديد . سرانجام رضا خان ضربه‌اى كارى به تيمورتاش وارد ساخت و دستور دستگيرى او را صادر نمود و پس از مدتى كه در زندان بود به دستور رضا خان به قتل رسيد .\r\n\r\nتيمور لنگ\r\nمؤسس دولت تيموريان يا گوركانيان در ايران و ماوراء النهر و فاتح معروف آسيا . در شهر ماوراء النهر به دنيا آمد . پدرش طراغان نام داشت ، و از جانب مادر نسب به خاندان تيمور در ماوراء النهر ظاهرا يك چند وزارت و امارت داشته‌اند . دربارهء اوايل زندگى او مورخين تفضلاتى نوشته‌اند . گويند در آن ايام ، در جنگى كه برحسب تقاضاى امير سيستان در آن ولايت تقاضاى امير سيستان در آن ولايت با مخالفين امير كرد ، پايش مجروح و لنگ شد ؛ و ابن عربشاه مىگويد در جوانى هنگام غارت گوسفند پايش تير خورد و لنگ شد . در هرحال ، در ايام جوانى در خدمت بعضى از امراى ماوراء النهر جنگ مىكرد ، و اندك‌اندك قدرت و نفوذى به دست آورد ، عاقبت بعد از سالها ، رقيب و برادر زن خود امير حسين را مغلوب و مقتول نمود ، و خود به استقلال و ماوراء النهر به سلطنت نشست ، و لقب صاحبقران يافت ( 771 ه . ق . ) . بعد از آن ، مدتى در ماوراء النهر به دفع مخالفان پرداخت . بعد از فتح جند و خوارزم ، داعيهء جهانگشايى يافت . نخست يورش به ايران آورد ( 782 ) ، و در طى چهار سال متوالى ، چهار لشكركشى كوتاه كرد ، و هربار از سمرقند به خراسان تاخت و در طى اين لشكركشيها ، سرخس و پوشنگ فتح شد ، هرات تصرف و ملك غياث الدين كرت مقهور شد ، اسفراين با خاك يكسان گشت ، سيستان غارت و مازندران و رى و سلطانيه مفتوح گشت ( 786 ه . ق . ) . دو سال بعد باز به ايران يورش آورد . نخست به لرستان تاخت ، و ملك عز الدين لر را مغلوب كرد ، و بروجرد و خرم‌آباد را ويران نمود ، و پس از آن به آذربايجان شتافت . سلطان احمد ايلكانى از پيش او گريخت ، و تبريز به دست\r\n\r\n","description":"","footnote":"","page_name":" 263 ","page_number":265},
  {"content":"\r\n\r\nتيمور افتاد . بعد از آن تيمور از ارس گذشت و قارص و تفليس و وان و اخلاط را گرفت . سپس به قصد تنبيه سلطان زين العابدين مظفرى آهنگ فارس نمود . در اصفهان چون مردم شورش كرده و سربازان او را كشته بودند ، دستور به قتل عام داد ، و در آن واقعه 000 ، 70 و به قولى 000 ، 700 نفر به قتل رسيد . سپس به شيراز تاخت و آنجا را گرفت ( 790 ه . ق . ) . ملاقات او با حافظ ، اگر آن‌گونه كه دولتشاه و مؤلف كتاب لطائف نوشته‌اند درست باشد ، بايد در همين سفر اتفاق افتاده باشد ، نه در سال 795 كه دولتشاه نوشته است ، و در آن تاريخ 4 سال از وفات حافظ مىگذشته است . براى ، تيمور از فارس جهت دفع فتنه‌اى كه در ماوراء النهر روى داده بود ، به سمرقند برگشت ، و بعد از 4 سال و نيم جنگ در ماوراء النهر ، ديگربار به ايران يورش آورد ( 794 ه . ق . ) . بعد از فتح گرگان و مازندران ، از طريق بروجرد به دزفول و شوشتر رفت و سپس شاه منصور آل مظفر را در شيراز مغلوب و مقتول كرده به شيراز درآمد ( 795 ) ، و از طريق اصفهان و همدان ، به بين النهرين رفت ، و بغداد را گرفت ، و سلطان احمد ايلكانى از پيش او گريخت . تيمور يك چند در شمال بين النهرين فتوحاتى كرد ، و سپس به گرجستان تاخت ، و از آنجا به سوى روسيه رفت ، و مسكو را تسخير نمود ( 798 ه . ق . ) ، و سال بعد به سمرقند بازگشت . اما اين بار نيز اقامت او در سمرقند بيش از دو سال نكشيد ، و\r\n\r\n","description":"","footnote":"","page_name":" 264 ","page_number":266},
  {"content":"\r\n\r\nبعد از اندكى آرامش ، تيمور آهنگ هند كرد . و از رود سند گذشت ( محرم 801 ) به سوى دهلى تاخت .\r\nگفته‌اند كه در نزديكى دهلى ، 000 ، 100 تن اسير هندى را كه در طى راه گرفته بود ، سر بريد ، و در مقابل اين جنايت ، قتل عام دهلى كه چند روز بعد از آن اتفاق افتاد اهميتى نداشت . چندى بعد ، به‌سبب ظهور اغتشاشى به ايران بازگشت ( 802 ه . ق . ) . اما پس از دفع فتنهء آذربايجان به آسياى صغير روى آورده ، و بعد از تصرف سرزمين ارزروم و ارزنجان ، در سيواس 40000 ارمنى را زنده به گور كرد . سپس حلب را فتح نمود ، و دمشق را بعد از فتح ، غارت كرد و آتش زد ( 803 ه . ق . ) . پس از آن ، بغداد را محاصره و فتح كرد ، و اهالى آنجا را به جرم قتل عده‌اى از سردارانش قتل عام نمود ، و هريك از 20000 لشكر خود را مأمور كرد حداقل دو نفر را بكشند و دو سر آدمى از اهل بغداد براى وى بياورند . پس از آن به قراباغ رفت ، و ايلدرم سلطان عثمانى برده او را در جنگ آنقره مغلوب كرد ، و به سبب نامه‌هاى اهانت‌آميزى كه در امتناع از استرداد سلطان احمد ايلكانى و قرايوسف تركمان به وى نوشته بود ، او را اسير كرده در قفسى آهنين زندانى نمود ( 804 ه . ق . ) . ( اين حكايت قفسى آهنين ، كه ابن عربشاه بدان تصريح كرده است ، ادوارد براون آن را بعيد شمرده است ) سال بعد از فتح آسياى صغير ، به ماوراء النهر بازگشت ، و چندى بعد ، به‌قصد جنگ با كفار چين ، از سمرقند بيرون آمد . اما در شهر اترار به سبب افراط در ميگسارى كه منتهى به ترك هر نوع غذايى گشت ، بيمار شد و بعد از يك هفته از شدت تب و امراض مختلف ديگر درگذشت ( 17 شعبان 807 ه . ق . ) ، و روز بعد ، جسد او را به سمرقند برده در آرامگاه او به خاك سپردند .\r\nتيمور سراسر عمر خويش را در جنگ به سر برد و در مجموع بيش از 35 مرتبه لشكركشى كرد ، از ديوار چين تا مسكو و از دهلى تا آسياى صغير را به‌تصرف درآورد . در موكب او ، همه‌جا سايهء مرگ و ويرانى بر سرزمينهاى آباد و مردم بىگناه مىافتاد . با بىرحمى و سفاكى ، جهت اجراى خيال جهانگشايى كه در سر داشت ، همه‌جا در سر راه خويش كله مناره‌ها ساخت .\r\nتيمور موقر و بااراده و بىرحم و تندخوى بود ، از شوخى اجتناب مىورزيد ، و جز به‌ندرت تبسم نمىكرد . و از دروغ و تملق اظهار بيزارى مىكرد . به اهل علم و هنر غالبا حرمت مىنهاد ، و نسبت به صوفيه اظهار تواضع مىنمود . شقاوت و بىرحمى او ، باوجود تمدن و تدينى كه ادعا داشت ، رويهم رفته حكايت چنگيز را از ياد برد .\r\n\r\nامراى تيمورى و زمان هريك از آنها\r\n( تواريخ براساس هجرى قمرى است ) 1 - امير صاحبقران تيمور . ( 771 - 807 )\r\n2 - ميرزا خليل سلطان بن ميرانشاه بن تيمور . ( 807 - 812 )\r\n3 - ميرزا شاهرخ بن تيمور . ( 807 - 850 )\r\n4 - ميرزا الغ بيگ بن شاهرخ . ( 850 - 853 )\r\n5 - ميرزا عبد اللطيف بن الغ بيك . ( 853 - 854 )\r\n6 - ميرزا عبد الله بن ابراهيم بن شاهرخ . ( 854 - 854 )\r\n7 - ميرزا بابر بن ميرزا بايسنقر بن شاهرخ . ( 856 - 861 )\r\n8 - ابو سعيد بن سلطان محمد بن ميرانشاه . ( 855 - 873 )\r\n9 - سلطان احمد بن ابو سعيد . ( 873 - 899 )\r\n10 - سلطان محمود بن ابو سعيد . ( 809 - 900 )\r\n11 - سلطان حسين بن بايقرا . ( 875 - 911 )\r\n\r\nتيموريان : - تيمور لنگ\r\n\r\n","description":"","footnote":"","page_name":" 265 ","page_number":267},
  {"content":"\r\n . \r\n","description":"","footnote":"","page_name":" 266 ","page_number":268},
  {"content":"\r\n\r\n\r\nث\r\n\r\nثامانيان\r\nنام سرزمينى جزء ايالت چهاردهم شاهنشاهى ايران هخامنشى .\r\n\r\nثائر بالله\r\n« ابو الفضل جعفر بن محمد بن حسين المحدث » معروف به سيد ابيض . از علويان چندين خاندان كه رقيب يكديگر بودند تا مدتى در گيلان و ديلم حكومت داشتند و يكى از اين جماعت كه ابو الفضل جعفر الثائر بالله نام داشت از همين خاندان بود كه به نام خود سكه زد .\r\n\r\nثرايتااونا\r\nيا « ثرى تئون » صورت نام فريدون پادشاه پيشدادى در اوستا .\r\n\r\nثريا اسفنديارى\r\nثريا اسفنديارى همسر دوم محمد رضا پهلوى بود . او فرزند خليل اسفنديارى بود كه در سال 1329 با محمد رضا پهلوى ازدواج كرد .\r\n\r\nثعالبى\r\n« ابو منصور الحسين بن محمد المرغنى » . او مورخى اسلامى است كه از شرح حال وى جز اينكه او تأليف خويش موسوم به غرر السير را به امير نصر ( متوفى به‌سال 412 ) برادر محمود غزنوى اهدا كرده چيز ديگرى مشهود نيست .\r\n\r\nثقة الاسلام\r\nميرزا على آقا ثقة الاسلام تبريزى ، فرزند مرحوم « حاج ميرزا موسى ثقة الاسلام » در شب جمعهء هفتم رجب سال 1277 هجرى قمرى در تبريز تولد يافت .\r\nوى از آزاديخواهان سرسخت و شجاع آذربايجان بود كه در انقلاب مشروطيت ايران و مبارزهء با نفوذ تزارى سهم بسزايى داشت و سرانجام در تاريخ دهم محرم سال 1330 هجرى قمرى به دست روسهاى تزارى دستگير و با چند تن ديگر از آزاديخواهان و وطن‌پرستان غيور در عاشوراى 1330 هجرى قمرى در\r\n\r\n","description":"","footnote":"","page_name":" 267 ","page_number":269},
  {"content":"\r\n\r\nباغ شمال به دار آويخته شد .\r\n\r\nثقة الملك\r\nخواجه طاهر بن على مشكان وزير و خازن سلطان مسعود سوم ابن سلطان ابراهيم غزنوى . وى برادرزادهء ابو نصر منصور بن مشكان رئيس ديوان رسايل سلطان محمود و سلطان مسعود بود .\r\n\r\nثمان كهره\r\nنام محلى است كه چنگيز خان در آنجا پس از مخالفت با اونك خان طغرل و پيروزى بر او در سال 599 بر تخت نشست .\r\n\r\nثهت گوش\r\nساتاگيد . نام ناحيه‌اى در جنوب كابل كنونى . اين سرزمين در زمان كوروش جزو ممالك او بود .\r\n\r\n","description":"","footnote":"","page_name":" 268 ","page_number":270},
  {"content":"\r\n\r\n\r\nج\r\n\r\nجابانى\r\nنام محلى است كه در آنجا شاه اسماعيل با فرخ يسار جنگ كرده است .\r\n\r\nجاجان خانم\r\nهمسر اول اميركبير ، دختر حاج شهباز خان ( عموى اميركبير ) ، جاجان خانم در حدود سال 1287 ه . ق . در آذربايجان درگذشت .\r\n\r\nجاحظ\r\nابو عثمان بن بحر الكنانى البصرى معروف به جاحظ متولد 160 ه . ق . تأليفات زيادى داشته كه از جمله مىتوان به « البيان و التبيين » اشاره نمود . در اين كتاب مىتوان اطلاعاتى راجع به كتب دورهء ساسانى و غيره به دست آورد .\r\n\r\nجارچيان\r\nجارچى ، منصبى از مناصب ديوانى در دورهء صفويه .\r\n\r\nجارچيان توپخانه\r\nجماعتى از مستخدمين توپخانه كه تحت سرپرستى توپچىباشى كار مىكنند .\r\n\r\nجارچيان جزايرىانداز\r\nجماعتى از مستخدمين ديوان دورهء صفويه كه تحت‌نظر وزير سردار غلامان انجام وظيفه مىكرده‌اند .\r\n\r\nجارچيان ديوان\r\nمنصبى از مناصب دولتى در زمان صفويه .\r\n\r\nجارچى باشيگرى\r\nمنصبى از مناصب دولتى در عهد صفويه .\r\n\r\nجاروب خان\r\nلقب فتحعلى افشار بود كه به‌سبب ظلم و تعدى و بىرحمى در ميان لشكر افشار و ازبك و افغان ، به جاروب خان مشهور بود .\r\n\r\n","description":"","footnote":"","page_name":" 269 ","page_number":271},
  {"content":"\r\n\r\n\r\nجاماسب\r\n1 - پادشاه ساسانى .\r\n2 - در روايات زردشتى ، حكيم ايرانى ، كه پوروچيست ، دختر زردشت ، را به زنى گرفت . وى و برادرش ، فرشوشتر ، وزارت كى گشتاسب را بر عهده داشتند .\r\n\r\nجاماسب\r\nابن فيروز . وى برادر قباد ساسانى است . پس از ظهور مزدك بزرگان و اشراف كشور قباد را كه پيرو آيين مزدك شده بود از سلطنت خلع كرده جاماسب را كه ملقب به نگارين بود قائم مقام وى گردانيدند .\r\n\r\nجاماسب‌نامه\r\nرساله‌اى به فارسى ، از آثار منسوب به مزديسنان ، و مشتمل بر سؤال و جوابى چند كه بين گشتاسب شاه و جاماسب حكيم ردوبدل شده است .\r\n\r\nجام جم\r\nمثنوى اخلاقى و عرفانى ، از اوحدى مراغه‌اى ، كه در سال 733 ه . ق . شاعر ، آن را به نام غياث الدين محمد وزير پسر رشيد الدين فضل الله ، كه وزارت ابو سعيد ايلخان مغول را داشته است سروده است .\r\n\r\nجامع التواريخ - تاريخ رشيدى\r\nتاريخ عمومى جامع و مفصل فارسى متعلق به حدود 710 ه . ق . ، و از تأليفات خواجه رشيد الدين فضل الله ( 645 - 718 ه . ق . ) ، وزير همدانى . اين كتاب جامع شامل اخبار ملوك و انبياى سلف و تاريخ خلفاى سلاطين اسلام تا عهد الجايتو ، و همچنين شامل تاريخ اقوام ترك و چين و هند ، و مغول و يهود و . . .\r\nاست ، و در تدوين آن مؤلف از مآخذ مختلف استفاده كرده است .\r\n\r\nجامع عتيق شيراز\r\nمسجد قديمى معروفى در شيراز كه آن را عمرو بن ليث ساخته است .\r\n\r\nجامگى\r\nآنچه به خدمتگزاران و سربازان دهند ؛ وظيفه ، راتبه ، مستمرى .\r\n\r\nجاناپادا : - گوترا\r\n\r\nجانقى\r\nيا مجمع جانقى بر امراى دولت صفويه كه هفت تن بوده‌اند : قورچىباشى ، قوللر آقاسى ، تفنگچى آقاسى ، وزير اعظم ، ديوان بيكى ، واقعه‌نويس و مستوفى الممالك اطلاق مىشد كه تمام امور مملكتى در مجمع آنان رسيدگى مىگرديد و اگر مجمع براى فرستادن سپهسالار به سمتى از اطراف مملكت تصميم مىگرفت حضور سپهسالار در مجمع جانقى شرط بود و در اواخر زمان شاه سلطان حسين در چند مجمع ناظر و مستوفى الممالك و امير شكارباشى داخل شدند .\r\n\r\nجان مالكوم\r\nدر سال 1798 م . كه اولين سال سلطنت فتحعلى شاه بود ، لرد « ولزلى » فرماندار كل هندوستان يك نفر ايرانى تبعهء انگليس را به نام مهدى على خان ( ملقب به بهادر جنگ ) كه كفيل كمپانى هند شرقى در بوشهر بود ،\r\n\r\n","description":"","footnote":"","page_name":" 270 ","page_number":272},
  {"content":"\r\n\r\nبه تهران فرستاد تا به‌قول « دنيس رايت » سفير سابق انگليس در ايران و نويسندهء كتاب « انگليسها در ميان ايرانيان » بين ايرانيها و افغانها فتنه برانگيزد . در آن موقع افغانستان كشور مستقلى نبود و افغانها تا اين تاريخ از ايران تبعيت مىكردند . ولى با فقدان حكومت مقتدر مركزى در ايران در فاصلهء مرگ كريم خان زند و سلطنت آغا محمد خان قاجار و درگيريهاى داخلى و خارجى آغا محمد خان « زمان شاه » حكمران وقت افغانستان عملا از كسى فرمان نمىبرد و به ايالت پنجاب هند نيز نظر داشت . لرد « ولزلى » براى دفع شر او مىخواست شاه قاجار را ترغيب به حمله به افغانستان بنمايد و فرستادهء او به دربار فتحعلى شاه با چرب‌زبانى و وعدهء كمك انگليسها به توسعهء قلمرو حكومت ايران سرانجام موفق شد پادشاه قاجار را وادار به لشكركشى به افغانستان بنمايد . اين لشكركشى موقتا خطر تجاوز افغانها را به هند دفع كرد ، ولى پس از شكست زمان شاه ، برادرش محمود شاه جانشين او شد و عملا چيزى عايد ايران نگرديد .\r\nدر سال 1800 ميلادى و به‌دنبال قدرت يافتن ناپلئون بناپارت در فرانسه انگليسها كه از جانب او احساس خطر مىكردند ، بر تلاش خود براى نفوذ در ايران افزودند و هيئتى را به رياست يك افسر سىسالهء انگليسى به نام « جان مالكوم » به ايران فرستادند . جان مالكوم كه بعدها به واسطهء خدمات خود به انگلستان به درجهء ژنرالى و لقب « سر » مفتخر شد ، مأموريت داشت كه يك قرارداد تدافعى با ايران منعقد سازد و از نفوذ و پيشرفت فرانسه در ايران جلوگيرى به عمل آورد ، زيرا فرانسويها در آن موقع تا مصر و سوريه پيش آمده بودند و اين خطر وجود داشت كه درصدد توسعهء قلمرو نفوذ و قدرت خود به‌سوى شرق برآيند . جان مالكوم در اوايل سال 1800 وارد بوشهر شد و پس از چهار ماه اقامت در بوشهر با عده‌اى در حدود پانصد نفر كه شامل هيئت انگليسى و سواران هندى و قريب سيصد خدمتكار ايرانى بود عازم تهران شد . در مسير بين بوشهر و تهران كه در حدود 1200 كيلومتر بود ، بيش از هزار چارودار ايرانى هم بار و آذوقهء اين عده را حمل مىكردند . مالكوم مقدار زيادى هدايا براى فتحعلى شاه و اطرافيانش همراه خود داشت كه با تقديم آنها به پادشاه قاجار و درباريان و حاجى ابراهيم خان اعتماد الدوله اولين صدر اعظم فتحعلى شاه توانست نظر موافق آنها را با امضاى يك معاهدهء سياسى و نظامى با انگليس جلب نمايد ، به‌موجب اين معاهده كه در 27 ژانويه سال 1801 بين حاج ابراهيم خان اعتماد الدوله و جان مالكوم به امضا رسيد ، ايران متعهد شد در برابر تجاوز احتمالى فرانسه به خاك ايران به كمك انگليسها مقاومت نمايد و در صورت تجاوز افغانها به هند براى كمك به انگليسها به افغانستان لشكركشى كند . ايران همچنين متعهد شد از اقامت و فعاليت فرانسويان در ايران جلوگيرى نمايد و انگلستان هم متقابلا متعهد گرديد كه در صورت تجاوز فرانسويان در ايران جلوگيرى نمايد و انگلستان هم متقابلا متعهد گرديد كه در صورت تجاوز فرانسويها يا افغانها به خاك ايران « تا حد امكان توپ و ساير تجهيزات جنگى با وسايل و خدمهء لازم در اختيار ايران قرار بدهد » و در صورت لزوم نيروهايى نيز براى جنگ با فرانسويها به ايران گسيل دارد .\r\nعلاوه‌براين معاهدهء سياسى - نظامى يك معاهدهء بازرگانى پنج ماده‌اى هم بين ايران و انگليس به امضا رسيد كه به‌موجب آن انگليسها علاوه بر حفظ تمام امتيازات گذشته امتيازهاى جديدى نيز در ايران به دست آوردند . به بازرگانان انگليسى و هندى اجازهء اقامت و رفت‌وآمد در ايران داده شد و علاوه بر آن از\r\n\r\n","description":"","footnote":"","page_name":" 271 ","page_number":273},
  {"content":"\r\n\r\nپرداخت هرگونه ماليات و عوارض در ايران معاف گرديدند .\r\nفتحعلى شاه همهء اين امتيازات را در ازاء وعدهء كمك انگليسها در برابر روسها به انگلستان داد ، ولى جان مالكوم به بهانه اينكه اختيارى در اين مورد ندارد ، به وعده و وعيد اكتفا كرده و امضاى قراردادى را در اين مورد به بعد موكول ساخت . بعد از يك سال كه از انجام اين وعده‌ها خبرى نشد فتحعلى شاه ، حاجى خليل خان قزوينى ملك التجار را به سفارت نزد لرد ولزلى فرمانرواى انگليسى هند فرستاد ، ولى حاجى خليل خان در نتيجه نزاعى كه ظاهرا بر سر شكار جانوران بين همراهان سفير و سربازان هندى اسكورت او روى داد به قتل رسيد . لرد ولزلى هيئتى را به عنوان عذرخواهى به تهران فرستاد و با پرداخت مبلغ گزافى به عنوان خونبهاى سفير مقتول رضايت خاطر فتحعلى شاه را جلب نمود ، ولى موضوع اتحاد ايران و انگليس عليه روسيه همچنان مسكوت ماند ، زيرا انگليسها در برابر قدرت روزافزون ناپلئون در اروپا با روسيه متحد شده بودند .\r\nدر اواخر سال 1807 روسها كه از طرف فرانسه خيالشان راحت شده بود ، دست به عمليات تعرضى تازه‌اى در قفقاز زدند و در طول سال 1808 اين عمليات ادامه يافت تا اينكه در اكتبر همين سال ايروان را به تصرف خود درآورده و سواحل ايران را در بحر خزر بمباران كردند . فرانسه از كمك مؤثرى به ايران در برابر تهاجم روسها خوددارى كرد و اقدامات فرانسويها براى ميانجيگرى بين ايران و روسيه هم بر اثر مخالفت روسها به نتيجه‌اى نرسيد . انگليسها از اين موقعيت استفاده كرده هيئتى را به رياست جان مالكوم با چهار كشتى جنگى به خليج فارس فرستادند . بر اثر مخالفت فرانسويها مالكوم مدتى اجازهء ورود به ايران را نيافت و بعد از ورود وى به ايران هم او را در بوشهر متوقف ساخته و شرايط انگلستان را براى اتحاد با ايران از او جويا شدند ، جان مالكوم علاوه بر شرايط قبلى كه از طرف ايران رد شده بود ، واگذارى جزيرهء خارك را هم خواستار شد كه فتحعلى شاه آن را نپذيرفت و جان مالكوم از همانجا به هندوستان بازگشت .\r\n\r\nجانه : - گوترا\r\n\r\nجانى بيگ\r\nمتوفى به سال 758 ه . ق . ، هشتمين پادشاه از سلاطين ازبك در دشت قبچاق ؛ پسر ازبك خان و نوادهء جوجى خان ابن چنگيز .\r\n\r\nجانيه - هشترخانيه\r\nنام سلسله‌اى كه از 1007 تا 1199 ه . ق . ، در بخارا فرمانروايى كردند .\r\n\r\nجاودان‌نامه - جاودان كبير\r\nيكى از تأليفات فضل الله حروفى .\r\n\r\nجاولى - چاولى\r\nچاولى طغرلى ، متوفى 541 ه . ق . ، از امراى مشهور ترك در عهد سلاجقه عراق كه نزد سلطان مسعود سلجوقى تقرب تمام داشت . سلطان مسعود پسر خويش ، ملكشاه ابن مسعود را به چاولى سپرد و او را اتابك لقب داد .\r\n\r\nجاويدان\r\nابن سهرك . وى از مؤسسان اوليه خرميان است كه بعدها به خرم‌دينان شهرت يافته‌اند . وى مخدوم\r\n\r\n","description":"","footnote":"","page_name":" 272 ","page_number":274},
  {"content":"\r\n\r\nبابك خرمى است كه در امر رياست خرميان جنگها كرد و عاقبت ابو عمران را بكشت و بيوهء او با نيرنگ و فريب ، بابك را كه خادم شوهرش بود شوهر خويش ساخت و وى را رئيس خرميان كرد .\r\n\r\nجباخانه\r\nدر زمان صفويه به اسلحه‌سازى يا آنچه امروز ادارهء تسليحات يا مهمات گفته مىشود ، مىگفتند .\r\nنيز - جبه‌خانه\r\n\r\nجبادارباشى\r\nصاحب‌منصب جباخانه ، فرماندهء كارخانهء اسلحه‌سازى در زمان صفويه .\r\n\r\nجبغو\r\nلقب پيشواى تركان غربى .\r\n\r\nجبه‌خانه - جباخانه\r\nادارهء اسلحه‌سازى در دورهء صفويه . تصدى ادارهء جباخانه كه شغل « جبه‌دارباشى » بود . در اوايل عهد صفويه مثل گذشته ديگر چندان با سلاطين و ممالك مجاور دايم جنگ نمىكردند . جباخانه نيز تدريجا از اهميت افتاد ، و جبه‌دارباشىگرى به خواجه‌هاى سفيد نيز واگذار شد . قورخانه يا جباخانهء اصفهان در عهد صفويه ظاهرا در قلعهء تبرك نزديك شهر واقع بوده است .\r\n\r\nجبه‌دارباشى\r\nجبه‌دارباشى در عصر صفويه مسئول جبه‌خانه و قورخانه و مأمور محافظت آلات و ادوات حرب و انبارهاى سرب و باروت و آنچه مربوط به لوازم جنگ باشد ، بوده است .\r\n\r\nجبههء متحد ضد ديكتاتورى\r\nتشكيل جبههء متحد ضد ديكتاتورى پيشنهادى بود كه حزب تودهء ايران در دوران مهاجرت ، به ساير احزاب و گروههاى سياسى آن زمان كرده بود ، ولى هيچ حزب و گروهى حاضر به همكارى با حزب تودهء ايران نشده بودند .\r\n\r\nجبهه ملى\r\nدر جريان انتخابات مجلس شانزدهم در سال 1328 جرايد تهران در زمينه بحث آزادى انتخابات فعاليت زيادى كردند . به همين دليل 6 مدير روزنامه در مهرماه 1328 با دكتر محمد مصدق ديدار كردند و در زمينه آزادى انتخابات به بحث و تبادل نظر پرداختند .\r\nدكتر مصدق پس از اين جلسه تصميم گرفت به عنوان اعتراض تا دربار شاه راهپيمايى كند . دكتر مصدق به همراه 19 نفر ديگر از جمله كريم سنجابى ، دكتر سيد على شايگان ، مهندس احمد زيرك‌زاده ، دكتر سيد حسين فاطمى ، و شمس الدين امير علائى در دربار شاه متحصن شدند كه به‌دليل عدم حصول نتيجه آنجا را ترك كردند و جبهه ملى را پايه‌گذارى كردند .\r\nاين جبهه كه پس از كودتاى بيست و هشت مرداد عملا هستهء مركزى خود را از دست داد ، چند بار فعاليتهايى را آغاز كرد ، تا اينكه در سال 1336 اقدام به تشكيل جبههء ملى دوم شد . متعاقب اين جريان فعاليت عده‌اى از دانشجويان وابسته به جبهه ملى در اروپا آغاز شد . در سال 1341 جبههء ملى سوم فعاليت آشكارى را در ايران آغاز كرد كه منجر به دستگيرى عده‌اى از سران آن شد .\r\n\r\n","description":"","footnote":"","page_name":" 273 ","page_number":275},
  {"content":"\r\n\r\n\r\nجرج راولينسون\r\nخاورشناس انگليسى كه دو كتاب دربارهء تاريخ اشكانى نوشته است .\r\n1 - پارت 2 - جغرافى و تاريخ و باستان‌شناسى پارت .\r\n\r\nجرج لنچافسكى\r\nوى كادر سفارت انگليس در تهران را در سالهاى جنگ دوم ، متشكل از برجسته‌ترين كارمندان داراى تجربهء جهانى و سطح عالى دانش مىداند ، كه هركس را در برخورد با خود تحت تأثير قرار مىدادند و در ميان آنها مستر ترات را برجسته‌ترينشان مىشمرد .\r\n\r\nجرماز\r\nنام بناى عظيمى بوده است نزديك ابيض مدائن كه امروزه اثرى از آن برجاى نمانده است .\r\n\r\nجره آتشكده\r\nآتشكدهء عهد ساسانى از آثار مهرنرسى ، وزير بهرام گور ، در حدود 50 كيلومترى جنوب شرقى كازرون .\r\n\r\nجزايرچىباشى\r\nدر دورهء افشاريه ، جزايرچيان پياده نظام ممتازى بودند كه مسلح به تفنگ بودند كه به وسيلهء نادر شاه ايجاد شده و تعداد افراد آن تا بيست هزار نفر بوده است . اسلحهء آنها تفنگ بزرگى بود كه در موقع جنگ روى سه‌پايه قرار داده و با اتكاء تيراندازى مىكردند .\r\nسربازان علاوه بر تفنگ ، سه‌پايه را هم در سفر با خود حمل مىنمودند . كلاه جزايرچىها از نمد بود و آن را « كچه پاياق » مىناميدند ، و بر دو طرف آن منگوله‌اى آويخته بودند و روى ترك كلاه‌ها نوشته بود « اللّه - اللّه » اين كلاهها به سه صورت مختلف نوشته شده بود .\r\n\r\nجزيه\r\nجزيه كه در ايران و چين متداول بود در حكومت مغول جزء مالياتها و خراجها رايج بود كه از 500 دينار براى ثروتمندان تا يك دينار براى فقرا مىرسيد و حد متوسط ، ساليانه براى هر 10 نفر ، 70 دينار از اين راه به خزانه دولت تسليم مىگرديد .\r\n\r\nجستانيان\r\n( قرن 2 و 3 و 4 ه . ق . ) . خاندانى از امراى ديلم كه قبل از روزگار آل بويه ، در نواحى ديلمقان و رىتارم و زنجان و رودبار الموت و طالقان و شاهرود فرمانروايى داشتند . آغاز كار آنها به‌درستى معلوم نيست ، ولى از اواخر قرن دوم نام آنها در كتب تاريخى آمده است و مركز حكومت آنها رودبار بوده است . با وجودى كه ظهور كنگريان در ديلمستان نشانهء پايان كار آنهاست ، ولى باز بعضى افراد آن تا اواسط قرن پنجم مختصر حكومتى داشته‌اند . اين سلسله به دست آل مظفر منقرض شد .\r\nشاهان معروف جستانيان :\r\n1 - مرزبان ابن جستان ( حدود 189 ه . ق . ) .\r\n2 - جستان بن مرزبان ( حدود 201 ه . ق . ) .\r\n3 - وهسودان بن جستان ( تا حدود 250 ه . ق . ) .\r\n4 - جستان بن وهسودان ( از 250 تا 301 ه . ق . ) .\r\n5 - على بن وهسودان ( 301 تا 307 ه . ق . ) .\r\n6 - خسرو فيروز بن وهسودان ( از 307 تا 315 ه . ق . ) .\r\n7 - مهدى بن خسرو فيروز ( تا 316 ه . ق . ) .\r\n\r\n","description":"","footnote":"","page_name":" 274 ","page_number":276},
  {"content":"\r\n\r\nجسر : - جنگ جسر\r\n\r\nجشن تيرگان - آبريزان\r\nجشنى كه زرتشتيان در تير روز از تير ماه انجام مىداده و با آب پاشيدن به يكديگر شادى سر مىدهند .\r\n\r\nجعفر برمكى\r\nوزير هارون الرشيد .\r\n\r\nجعفر بن محمد ( ع )\r\nششمين اختر تابناك آسمان ولايت حضرت جعفر بن محمد الصادق ( ع ) ، پيشواى مذهب جعفرى و بزرگترين مدرس مكتب اسلام در هفدهم ربيع الاول سال 83 هجرى در مدينه منوره متولد شد . پدر گرامى آن حضرت امام محمد باقر ( ع ) و مادر مكرمه‌اش « ام فروه » مىباشد . نام آن حضرت جعفر و كنيه او ابو عبد اللّه ، ابو اسماعيل و ابو موسى است . از جمله القاب آن حضرت « فاضل » « صابر » « طاهر » ، و معروفترين آنها « صادق » است .\r\nامامت امام صادق ( ع ) بعد از شهادت امام باقر ( ع ) در سال 114 آغاز شد و تا سال 148 ادامه داشت .\r\nدر زمان امام صادق ( ع ) بر اثر اختلافات سياسى و نهضتهاى فرهنگى ، زمينه‌اى فراهم شد كه حضرت چهار هزار شاگرد را در مكتب خود پرورش داد . امام صادق با اصحابش همان‌طور معاشرت مىكرد كه با اولادش مىنمود . داراى صبر ، بردبارى ، متانت ، وقار ، علم و هوش و حافظه و دانش بود و بر سيرهء جدش و پدر بزرگوارش عمل مىنمود . امام صادق زاهدترين و عابدترين مردمان روزگار خويش بود . از خلفاى عباسى دوران امام ( ع ) عبارتند از : 1 - سفاح ، 2 - منصور .\r\nحكمران مدينه از سوى منصور عباسى ، امام صادق را به وسيلهء زهر مسموم كرده و وسيلهء شهادت آن حضرت انگور زهرآلود و مسموم بوده است كه در سال 148 هجرى قمرى شهيد شدند . امام كاظم ( ع ) پدرش را پس از شهادت غسل و كفن داد و در قبرستان بقيع به خاك سپرد .\r\n\r\nجعفر تبريزى\r\nامير جعفر تبريزى از وزيران عصر تيمورى .\r\n\r\nجعفر خان زند\r\nپادشاه سلسلهء زنديه ( 1199 - 1203 ه . ق . ) پسر صادق خان زند ، برادر مادرى عليمراد خان زند و خواهرزادهء زكى خان زند .\r\n\r\nجعفر شريف امامى : - شريف امامى\r\n\r\nجغتاى\r\nاز شاهزادگان معروف مغول ، پسر دوم چنگيز خان . وى در زمان حيات پدر ، علاوه بر سردارى قسمتى از لشكر مغول ، مأمور اجراى ياسا و نظارت در امور كيفرى بود . اعقاب وى در قسمتى از ماوراء النهر و حدود كاشغر و تورفان امارت كردند و قلمرو آنان به خانات جغتاى معروف است . تركان جغتايى و زبان تركى جغتايى ، به همين خانات جغتاى منسوبند .\r\n\r\nجغرى\r\nداو بن ميكائيل بن سلجوق پدر آلب ارسلان و برادر طغرل بيك سلجوقى .\r\n\r\n","description":"","footnote":"","page_name":" 275 ","page_number":277},
  {"content":"\r\n\r\n\r\nجغرى خان\r\nفرزند حسن تكين والى سمرقند از جانب قراختا كه در زمان شمس الدين صدر جهان محمد بن عمر بن عبد العزيز بن مازه ، رئيس بخارا بوده و شورش و غارت تركان قرلق را بر بخارا دفع كرد .\r\n\r\nجلال الدوله\r\n« ابن بهاء الدوله بن عضد الدولة بن ركن الدوله بويه » مكنى به ابو طاهر از وزراى ديلميان . وى از طرف برادر حاكم بصره بود و سپس بيست و پنج سال در بغداد امارت كرد و در زمان خلافت القادر بالله در بغداد امير الامرا شد . در عهد او تركان بر بغداد مستولى شدند و هريك به ولايتى حاكم گشتند . وى به سال 435 ه . ق . در بغداد درگذشت .\r\n\r\nجلال الدوله\r\nاسكندر بن زياد ، از حاكمان و ملوك آل پادوسبان كه در 740 ق . شروع به تجديد بناى قلعه شهر كجور نمود .\r\n\r\nجلال الدوله\r\nملكشاه سلجوقى . جلال الدوله لقبى است كه خليفه بغداد به ملكشاه سلجوقى داده بود .\r\n\r\nجلال الدين ابو الفضل درگزينى\r\nفرزند قوام الدين ابو القاسم درگزينى كه مدتى وزير سلطان محمد سلجوقى بود .\r\n\r\nجلال الدين تورانشاه\r\nوزير شاه شجاع كه تا پايان عمر شاه شجاع در اين سمت بود . بعد از مرگ شاه شجاع يعنى در زمان سلطان زين العابدين چند روزى در اين مقام باقى بود .\r\n\r\nجلال الدين خوارزمشاه\r\nسلطان محمد خوارزمشاه از زنان مختلف چندين پسر داشت ، كه معروفترين آنان جلال الدين منكبرنى ، غياث الدين ، ركن الدين و اوزلاغ شاه بودند و شخص اخير به اصرار تركان خاتون سمت وليعهدى داشت ، اما در فرار از دست مغول سه پسر اول همراه سلطان بودند و او در جزيرهء آبسكون جلال الدين را جانشين خود كرد . پسران محمد ، پس از مرگ او به خوارزم آمدند و جلال الدين سلطان شد . لكن تركان طرفدار تركان خاتون و اوزلاغ شاه زير بار نرفتند و جلال الدين به خراسان گريخت و دسته‌اى از مغولان را مغلوب كرد و چون سپاه كافى نداشت به هرات رفت .\r\nسلطان جلال الدين تا سال 628 كه كشته شد ، مدام با مغول و پادشاهان غرب ايران و خليفهء بغداد و ملكه گرجستان در جنگ بود و اغلب فاتح مىشد تا آنكه در 627 از سلطان علاء الدين كيقباد ، يكى از سلاجقهء روم ، شكست خورد و به آذربايجان گريخت و سپاه خود را براى استراحت به دشت مغان فرستاد و خود به عيش پرداخت . در اين اثنا مغولان رسيدند و جلال الدين به اروميه گريخت تا مگر از ملوك اطراف مددى بگيرد ، اما همگى چنان از او رنجيده و متوحش بودند ، كه دستى به يارى او دراز نشد . بار ديگر مغول بر سرش ريختند و او به كوهها پناه برد و به دست كردان كشته شد . جلال الدين مرد بسيار دلير بود ، ولى در بىرحمى و بىتدبيرى دست كمى از پدر نداشت و از عياشى و شرابخورى بىموقع فروگذار نمىكرد .\r\n\r\nجلال الدين سيورغتمش\r\nاز قراختاييان كرمان .\r\n\r\n","description":"","footnote":"","page_name":" 276 ","page_number":278},
  {"content":"\r\n\r\n\r\nجلال الدين محمد استرآبادى\r\nامير جلال الدين محمد استرآبادى از وزيران شاه طهماسب اول صفوى است . وى در سال 930 هجرى به مقام وزارت شاه طهماسب نائل شد .\r\n\r\nجلال بن سلام بن بهرام شاه طبسى\r\nخواجه جلال پسر سلام بهرام شاه طبسى در آغاز ملازم خواجه شيخ يحيى خوارزمى وزير ملك غياث الدين كرت بود . هنگامى كه امير تيمور به ايران يورش آورد خواجه شيخ يحيى او را به عنوان رسالت به نزد تيمور فرستاد . خواجه جلال در دربار تيمور مورد توجه قرار گرفت و مقام وزارت به او تفويض گرديد .\r\n\r\nجلال كيا\r\nخاندان جلال كيا ، كه پس از حملهء مغول مدت كوتاهى در مازندران حكومت داشتند .\r\n\r\nجلال مخلص\r\nجلال الدين مخلص سمنانى ، از وزرا و مستوفيان معروف عهد ايلخانيان مغول . اجداد وى از ملازمان سلطان محمد خوارزمشاه بودند . و او در خراسان به ارغون خان ، ايلخان مغول ، پيوست ، و بعد از قتل شمس الدين جوينى به وزارت ارغون رسيد . اما چندى بعد متهم به همكارى با مخالفان ايلخان گشت و معزول شد و به سعى سعد الدوله يهودى به قتل رسيد .\r\n\r\nجلاير\r\nطايفه‌اى مشهور از طوايف مغول كه قيدو خان جد چنگيز ، آنها را به انقياد خويش درآورد . طايفهء جلاير در زمان قديم كويانك لقب داشته‌اند ، كه گويند به معنى خان بزرگ بوده است . اين طوايف در زمان تجزيهء دولت چنگيز در ماوراء النهر ، خاصه ولايت خجند ، گاه امراى مستقل مىداشته‌اند . در ظهور امير تيمور ، امراى اين طايفه اطاعت آن جهانجوى را گردن نهادند . و حتى بهرام جلاير ، از امراى اين طايفه در رفع ياغيان مغول به امير تيمور كمك نمود .\r\nتيره‌هايى از اين طايفه در عهد صفويه در حدود خراسان و كلات مىزيسته‌اند .\r\n\r\nجلايريان - امراى ايلكانى\r\n( 736 - 814 ه . ) بعد از انحطاط مغول و ضعيف شدن اقتدار آنها در ايران سلسله‌هاى مستقلى تشكيل يافتند كه جلايريان يا ايكانيان از جمله اين سلسله‌ها بودند كه هنگام حمله تيمور در قطعات مختلف حكمرانى داشتند . مؤسس اين سلسله شيخ حسن بزرگ پسر امير حسين بن آق بوقا بن ايلكانى نويان جلاير بود ، نواحى غربى ايران و نقاط مجاور بين النهرين را تحت نفوذ خود درآورده و پايتخت زمستانى ايشان بغداد و پايتخت تابستانى آنان تبريز بود . پسر شيخ حسن بزرگ ، معز الدين اويس در سال 757 به‌جاى پدر نشست . آذربايجان و تبريز را از پادشاهان ازبك دشت قبچاق گرفت و در سال 766 موصل و دياربكر را نيز بر ممالك خود افزود . جانشين او پسرش سلطان حسين با آل مظفر و تركمانان قراقويونلو به جنگ پرداخت . و اين تركمانان در آن روزگار بر ارمنستان و نواحى جنوبى درياچه وان مسلط گرديده بوده‌اند و در 779 با حسين متحد شدند . پس از كشته شدن سلطان حسين در 784 ممالك او بين او و پسرش سلطان احمد و سلطان بايزيد قسمت شد .\r\nجلايريان سرانجام به دست اميران قراقويونلو منقرض شدند . ( 836 ه . ) .\r\n\r\n","description":"","footnote":"","page_name":" 277 ","page_number":279},
  {"content":"\r\n\r\n\r\nامراى ايلكانى يا آل جلاير\r\n( تواريخ براساس هجرى قمرى است ) 1 - امير شيخ حسن بزرگ بن امير حسين بن آقبوقا بن ايلكانى . ( از 740 تا 757 )\r\n2 - سلطان شيخ اويس بن شيخ حسن . ( از 757 تا 776 )\r\n3 - سلطان حسين بن شيخ اويس . ( از 776 تا 784 )\r\n4 - سلطان احمد بن شيخ اويس . ( از 784 تا 813 )\r\n5 - شاه ولد بن شيخ على بن شيخ اويس . ( از 813 تا 814 )\r\n6 - سلطان اويس بن شاه ولد . ( از 814 تا 824 )\r\n7 - سلطان محمود بن شاه ولد . ( از 824 تا 827 )\r\n8 - سلطان حسين بن علاء الدوله بن سلطان احمد . ( از 827 تا 836 )\r\n\r\nجلودارباشى\r\nمأمور آماده داشتن اسبان سوارى شاه در سلسله صفويه بود و همه روز از پنج تا شش اسب مخصوص شاه را با زين و يراق بر در ديوانخانه ، مهياى سوارى نگاه مىداشت .\r\nجلولاء : - جنگ جلولاء\r\n\r\nجم\r\nمحمود جم ملقب به مدير الملك در سال 1264 ه . ش . در تبريز متولد شد . تحصيلات مقدماتى را در تبريز به پايان رساند و سپس به عنوان مترجم نزد دكتر كوپن فرانسوى ، طبيب وليعهد ، به كار مشغول شد .\r\nوى در سال 1288 ه . ش . از تبريز به تهران آمد و به عنوان مترجم در خدمت اداره گمرك درآمد و پس از مدتى به‌همان عنوان در سفارت فرانسه مشغول به كار شد . در سال 1298 ه . ش . بنا به دستور وثوق الدوله ، نخست‌وزير وقت ، به وزارت ماليه ( دارايى ) رفت و شغل پراهميت رياست انبار غله دولتى را به دست آورد . جم يكى از طرفداران وثوق الدوله و قرارداد 1919 او با انگلستان بود .\r\nمحمود جم ( مدير الملك )\r\nمحمود جم قبل از تصدى پست نخست‌وزيرى ، عهده‌دار مشاغل مهمى بود كه به ترتيب عبارت بودند از : رياست انبار غله دولتى ، پيشكارى ماليه تهران ، رياست خزانه‌دارى كل ، وزير خارجه در كابينه سيد ضياء الدين طباطبايى ، وزير ماليه در ترميم كابينه سيد ضياء الدين ، وزير ماليه در كابينه‌هاى مشير الدوله و سردار سپه ، معاونت نخست‌وزير در كابينه محمد على فروغى در سال 1304 ه . ش . استاندار كرمان در سال 1305 ه . ش . وزارت فوايد عامه در كابينه\r\n\r\n","description":"","footnote":"","page_name":" 278 ","page_number":280},
  {"content":"\r\n\r\nمخبر السلطنه در سال 1306 ه . ش . استاندارى خراسان در سال 1308 ه . ش . و وزارت داخله در كابينه دوم محمد على فروغى در سال 1312 .\r\nمحمود جم پس از سقوط كابينه فروغى ، در 11 آذر 1314 به نخست‌وزيرى رسيد و تا آبان 1318 رئيس الوزرا بود . روز سوم آبان 1318 رضا شاه بعد از ايراد نطق افتتاحيه مجلس دوازدهم ، در تالار آيينه مجلس شوراى ملى ، دكتر متين دفترى را مأمور تشكيل كابينه كرد و جم را نيز به وزير دربارى منصوب نمود كه تا استعفاى رضا شاه اين سمت را حفظ كرد . محمود جم در سال 1320 سفير ايران در مصر شد و در ترميم كابينه قوام السلطنه در شهريور 1326 به وزارت جنگ منصوب شد . مجددا در سال 1326 وزير دربار شد ، ولى در سال 1327 از وزارت دربار معاف و به عنوان والى آذربايجان راهى تبريز شد و سپس سفير ايران در رم گرديد . محمود جم دو دوره به عنوان سناتور انتخابى كرمان ( از 1322 تا 1340 ) و دو دوره سناتور انتصابى كرمان ( از سال 1342 تا 1350 ) به مجلس سنا راه يافت . البته در دوره دوم عمر او به آخر مجلس سنا ( تا 9 شهريور 1350 ) كفاف نداد و در نوزدهم مرداد ماه 1348 ، در تهران درگذشت و جنازه‌اش در ابن بابويه به خاك سپرده شد .\r\nاز اهم وقايع دوران نخست‌وزيرى محمود جم مىتوان به موارد ذيل اشاره نمود :\r\nكشف حجاب ، شهادت آيت الله سيد حسن مدرس و قتل نصرت الدوله فيروز در زندان ، خودكشى على اكبر داور ( وزير ماليه جم ) ، قطع روابط سياسى ايران و آمريكا به‌علت توهين پليس آمريكا به وزيرمختار ايران ، قطع روابط سياسى ايران و فرانسه به علت درج مطالب اهانت‌آميز نسبت به رضا شاه در مطبوعات فرانسه ، انعقاد پيمان اتحاد بين ايران ، تركيه ، عراق و افغانستان معروف به پيمان سعدآباد ، حل اختلافات مرزى ايران و عراق ، لغو قرارداد نفت شمال و اتمام ساختمان سراسرى راه‌آهن ايران و بهره‌بردارى از آن .\r\n\r\nجمال الدين\r\nامير جمال الدين فرزند تاج الدين على شروانى از وزراى امير على پادشاه از ايلخانان مغول . در ايامى كه امير شيخ حسن نويان كه پسر عمه سلطان ابو سعيد ايلخان بود محمد خان را به پادشاهى برگزيده از روم به عزم جنگ با امير على پادشاه و موسى خان ياور او به آذربايجان لشكر كشيد . جنگ بين آنان در قرادره از توابع الله ثاق به وقوع پيوست . سرانجام امير على پادشاه شكست خورد و كشته شد و بدين ترتيب وزارت امير جمال الدين شروانى پايان يافت .\r\n\r\nجمال الدين دستجردانى\r\nمتوفى به سال 695 ه . ق . ، وزير بايدو خان و غازان خان مغول .\r\nاز جوانى در ديوان بغداد منشأ خدمات شد ، و حتى مدتى صاحب ديوانى بغداد شد . بايدو خان او را به وزارت برگزيد ، و بعد از او غازان خان نيز يك چند وزارت به او داد . اما اين وزارت او طولى نكشيد ، و بعد از دو ماه به امر غازان كشته شد .\r\n\r\nجمال واعظ\r\nسيد جمال واعظ ، خطيب معروف اوايل انقلاب مشروطيت ، پسر آقا سيد عيسى عاملى . وى در هنگام ظهور فكر مشروطيت به آزادىطلبان پيوست ، و در منابر و مجالس غالبا از منافع آزادى و از مضار استبداد سخن مىراند . بعد از به توپ بستن مجلس توسط\r\n\r\n","description":"","footnote":"","page_name":" 279 ","page_number":281},
  {"content":"\r\n\r\nمحمد عليشاه وى تهران را به قصد همدان ترك گفت اما در راه دستگير و او را به بروجرد بردند و در آنجا به دستور امير افخم همدانى به قتل رسيد و در آنجا دفن شد .\r\n\r\nجمشيد\r\nمعروفترين پادشاه داستانى ( افسانه‌اى ) است كه در طى سلطنت هفتصد سالهء خود بر ديوان ، پريان و پرندگان نيز مسلط بود . استعمال اسلحه و فن ريسندگى را او به مردم آموخت و جشن نوروز را نيز او مقرر داشت .\r\n\r\nجمشيد آموزگار : - آموزگار\r\n\r\nجمعيت ايرانى هواداران صلح\r\nسازمان جهانى بود كه در ايران با مديريت محمود اعتمادزاده ( به‌آذين ) اداره مىشد .\r\n\r\nجنابى\r\nابو سعيد جنابى پيشواى قرمطيان بحرين كه پس از يك سلسله اقدامات مجدانه بر ضد دولت عباسيان در سال 301 هجرى به دست غلامى در حمام كشته شد .\r\n\r\nجناح شيخان\r\nيكى از دو جناح عمده نهضت سربداران .\r\n\r\nجنبش به‌آفريديان\r\nرهبر نهضت به نام « به‌آفريد » پسر ماه فروزين از اهالى زوزن خراسان بود . ابو ريحان در حق او چنين مىگويد : « سپس در ايام ابو مسلم صاحب دولت عباسى مردى داعيهء نبوت پيدا كرد كه نام او بهافريد بن ماه فروردين بود و او در روستاى خواف كه از دههاى اطراف نيشابور است در قصبه‌اى به نام « سيراوند » پيدا شد و خود او از اهل زوزن بود و در ابتداى امر پنهان گرديد و به سوى چين رفت و هفت سال در آنجا زيست و در بازگشت پيراهنى از حرير سبز با خود بياورد كه چون آن را جمع مىكردى در مشت جاى مىگرفت و شبانگاه به بالاى بامى شد و بامدادان به زير آمد و مردى كه مشغول كشت بود او را بديد . آن مرد گفت :\r\nاين مدت كه غيبت كرده بودم به آسمان رفتم و بهشت و جهنم بر من ارائه شد و خداوند به من وحى فرستاد و اين پيراهن را بر اندامم كرد و در اين ساعت به زمين نزول كردم . پس از آن مرد برزگر او را تصديق كرده مردم را گفت كه من خود ديده‌ام كه او از آسمان فرود آمد ، در نتيجه جمعى از مجوس به پيروى او گرد آمدند و او با مجوس در اكثر امور مخالفت كرد زرتشت را تصديق نمود » . و بر اهل ذمّه خود گفت كه آنچه زرتشت بياورده است من تصديق مىكنم و من بودم كه در نهان به زرتشت وحى فرستادم . و بر امت هفت نماز واجب گردانيد ، يكى در يگانگى خدا و يكى در آفرينش آسمانها و زمين و يكى در خلق حيوان و روزبهاى آنها و يكى در مرگ و يكى هم در بعث و حساب ، و يك نماز هم راجع به اهل بهشت و دوزخ و چيزهايى كه براى ايشان آماده شده و يك نماز هم در ستايش اهل جنت . و كتابى به فارسى براى امت خود ترتيب داد و دستور داد كه بر يك زانوى به سوى چشمه خورشيد نماز بخوانند و در هر جايى كه باشند توجه به‌سوى آفتاب كنند ، و موهاى خود را رها نمايند و در موقع طعام زمزمه نكنند ، و چهارپايان را نكشند مگر آنچه را پير شده باشد ؛ ولى شرب خمر و خوردن مردار و زناشويى با مادر و خواهر و دختر و برادرزاده را حلال\r\n\r\n","description":"","footnote":"","page_name":" 280 ","page_number":282},
  {"content":"\r\n\r\nنداشت ، و در مهر بر چهار صدد درهم اقتصار كرد و پيروان خود را امر كرد كه راهها را تعمير كنند و پلها را اصلاح نمايند و اين هزينه‌ها بايد از هفت يك اموال و كسب اعمال باشد . و چون ابو مسلم به نيشابور آمد موبذان و هربذان به پيرامون وى گرد آمدند و گفتند اين مرد اسلام و دين ما را تباه كرده است ؛ پس ابو مسلم عبد الله بن شعبه را براى گرفتن او بفرستاد و او را در جبال بادغيس بيافتند و ابو مسلم وى را با هركه از پيروانش يافت بكشت . اتباع او « بهافريديه » معروفند و به آنچه او بياورده معتقد و با مجوس دشمن‌اند ، و چنين گمان كرده‌اند كه خادم بهافريد ، ايشان را اعلام كرده كه در حالى كه بهافريد بر يابويى سوار بود به آسمان صعود كرد و زود باشد كه به سوى اصحاب خود نزول كرده از دشمنان خود انتقام كشد .\r\nبه گمان برخى از تحليل‌گران او يك زرتشتى بود و مىخواست بين اسلام و زرتشتى رابطه‌اى ايجاد نمايد ، بنابراين هم زرتشتيان زميندار و هم مسلمانان مرفع الحال از او انديشناك و مخالف بودند . بايد افزود كه قيام بهافريد بر ضد حكومت عرب در ايران بود و حكومت عباسيان نيز ادامهء حكومت اعراب حساب مىشد ، لذا عباسيان اين جنبش را بر ضد خود به‌حساب مىآوردند و از آن نگران بودند .\r\n\r\nجنبش تبريز\r\nدر دورهء صفويه ، سال 1571 ه . ق . مردم شهر تبريز و دستگاه دولتى قيام كردند . اين حركت ، جنبشى مذهبى بود و رهبرى آن را يكى از اهل فتوت به نام پهلوان يارى برعهده داشت . هسته اصلى اين حركت كه در مبارزات فرقه‌اى نضج گرفته بود در ميان دو فرقهء حيدرى و نعمتى قوت يافت . فرقهء حيدرى خود را منسوب به شيخ حيدر صفوى مىدانستند و فرقهء نعمتى خود را به شاه نعمت الله ولى ماهانى منتسب مىكردند .\r\nگذشته از اهل فتوت و پهلوانان ، نمايندگان ديگر مردم مانند پيشه‌وران ، كسبه و اهل صنوف نيز در اين حركت شركت داشتند . با اين حركت ظرف مدت كوتاهى خانه والى و ديگر اشراف تبريز ويران شد و قدرت به دست مردم افتاد . براى فرونشاندن اين جنبش از جانب طهماسب ، يوسف بيك استاجلو به سمت والى تبريز انتخاب شد . وى موفق شد كه با آنها به مذاكره بنشيند اما چون مذاكرات به توافق نرسيد ، دامنهء مبارزات گسترده‌تر شد . به‌ويژه اينكه برخى از علماى شيعه نيز فتواى قتل شورشيان را مشروع اعلام كردند .\r\nسرانجام در سال 1573 ه . ق . قواى نظامى جنبشيان سركوب شد . اگرچه اين جنبش نابود شد ، اما طهماسب مجبور به صرفنظر كردن از پاره‌اى عوارض و ماليات پيشه‌وران گرديد و سپس شهر را از پرداخت عوارض ديوانى معاف كرد .\r\n\r\nجنبش حمزه آذرك\r\nحمزه پسر آذرك شارى معروف به حمزة بن عبد الله خارجى يكى از قيام‌كنندگان پرشور خوارج در مشرق ايران است . اين شخص نسبت خود را به ( زو ) طهماسب مىرسانيد . فرمانروايى على بن عيسى در مشرق ايران با ظلم و قضاوت بسيار توأم بود ، از اين‌رو در هر گوشه بر ضد او شورش و آشوبى برخاست . اما خوارج چون قيام بر حكومت جائر را واجب مىدانستند در مخالفت خويش بيش از ساير فرقه‌ها بر حكومت جائر را واجب مىدانستند و در مخالفت خويش بيش از ساير فرقه‌ها تعصب نشان مىدادند .\r\nدربارهء آغاز كار حمزه مطلب روشنى وجود ندارد .\r\nنوشته‌اند كه او در دورهء حكومت جابرانه على بن عيسى بر خراسان و مشرق ايران در سيستان برخاست .\r\n\r\n","description":"","footnote":"","page_name":" 281 ","page_number":283},
  {"content":"\r\n\r\nگفته‌اند كه يكى از عمال آنجا نسبت به او بىادبى كرده بود ، او ستيزه آغاز نهاد و به حج رفت ، در بازگشت وى ياران خلف خارجى بر او گرد آمدند چنان كه سپاهى عظيم فراهم آورد و عامل خليفه از بيم او از سيستان گريخت . حمزه مردم سيستان را از اداى خراج به عمال خليفه بازداشت و خود نيز از آنان چيزى نگرفت و از اين هنگام به بعد خراجى از سيستان به بغداد فرستاده نشد . از اين پس حمزه با على بن عيسى عامل خراسان و سرداران او جنگهاى بزرگ كرد و كرمان و خراسان و سيستان را بر خليفه و عمال او تباه نمود ، چندان‌كه على بن عيسى از هارون مدد خواست و خليفه ناگزير خود به سال 192 هجرى به خراسان رفت و با آنكه نامه‌اى مبنى بر امان به حمزه نگاشت او حاضر به مصالحه نشد .\r\nدلاوريهاى حمزه آذرك كه سالها بيم و وحشت در دل خليفه افكنده بود گويا منشأ داستان معروف ( امير حمزه ) شده باشد .\r\nبه‌طورى كه عموم مورخان نوشته‌اند . بسيارى از ياران وى در اين قيام ايرانيان بودند . نكتهء جالب‌توجه آن است كه در قيام اين خوارج ايرانيان كه از دستگاه خلافت ناراضى بودند با عربان همداستان مىشدند و هرگز ملاحظه برتريهاى نژادى در ميان نبود خاصه كه بيشتر خوارج لازم نمىدانستند خليفه مسلمانان از عرب و قريش باشد و همين امر موجب انتشار مبادى و تعاليم آنها در ميان ايرانيان بود .\r\nعمال خليفه با آنكه بارها در برابر وى به زانو در آمدند هرگز از تعقيب وى نمىآسودند . جنگهاى بسيار رخ داد و شهرها چندين بار دست‌به‌دست گشت . در اين‌گونه حوادث هردو طرف خشونت و قساوت بسيار نشان مىدادند . خوارج در شهرها و قريه‌ها بر هيچ كس ابقاء نمىكردند ، حتى كودكان دبستان را نيز با معلم در مسجدها محصور مىكردند و مسجد بر سر ايشان فرو مىآوردند .\r\nدر بعضى جاها نيز خانه‌ها را آتش مىزدند و مردى را بر دو درخت كه به هم مىآوردند مىبستند و سپس آن دو درخت را مىگشودند تا پاره‌اى از آن بر هر درختى بماند .\r\nخليفه و يارانش را بلكه هركس را نيز كه راضى به حكم خليفه بود كشتنى مىدانستند . جور و بيداد بىاندازهء على بن عيسى مردم خراسان و نواحى مشرق ايران را چنان برآشفته بود كه به آسانى آرام و سكون نمىپذيرفتند . اين موج طوفان‌خيز خشم و سركشى كه در خراسان و سيستان و كرمان مىجوشيد بغداد را به سختى تهديد مىكرد و خليفه نيز خود مايه اين همه نارضاييها را كه بيداد على بن عيسى و سرداران وى بود مىدانست و نمىخواست چارهء درستى براى آن بجويد .\r\nدر نامه‌هايى كه از گرگان به عنوان امان‌نامه و اتمام حجت براى حمزه فرستاد مىتوان اين نكته را به خوبى دريافت . جوابى نيز كه حمزه به وعد وعيدهاى خليفه داد ، نشان مىدهد كه خشم و نارضايى مردم از عمال خليفه تا چه‌اندازه موجب اين‌گونه طغيانها و سركشيها بوده است و مخصوصا از آن به خوبى برمىآيد كه اين خشم و نارضايى براى فرقه‌هاى نظير خوارج تا چه‌اندازه نقطهء اتكاء مناسبى بوده است . در اين نامه حمزه به خليفه چنين نوشته است كه : ( آنچه از جنگ من با كارگزارانت به گوش تو رسيده است نه از آن است كه من در ملك با تو سر منازعه دارم يا رغبتى به دنيا در دلم باشد كه بدين وسيله بخواهم بدان دسترس يابم ، و در اين كار برترى و نام و آوازه نيز نمىجويم ، حتى با آنكه بد سيرتى عمال تو در رفتار با كسانى كه تحت حكم و ولايتشان هستند بر همه آشكار است و\r\n\r\n","description":"","footnote":"","page_name":" 282 ","page_number":284},
  {"content":"\r\n\r\nآنچه آنها از ريختن خونها و ربودن مالها و تبهكاريها و نارواييها پيش گرفته‌اند ، معلوم همگان است . من به سركشى بر آنها پيشى نجسته‌ام و گمان مىكنم آنچه از حال خراسان و سيستان و فارس و كرمان به تو رسيده است مرا از سخن در اين باب بىنياز مىكند ) .\r\nهارون الرشيد براى فرونشاندن قيام پرشور همگانى شخصا روانه خراسان گرديد . على بن عيسى كه مسبب اصلى همهء اين نارضايتيها بود با حيله و تزوير زيركانه‌اى خليفه را با تقديم تحف و هدايا در رى از خود راضى كرد . و امارت خراسان و نواحى مشرق ايران را براى خود حفظ نمود ، ليكن چندى بعد معزول شد درحالى كه كار از كار گذشته بود .\r\nحمزة بن آذرك بعد از ارسال پاسخ‌نامه هارون الرشيد و اعلام عدم مصالحه سىهزار سپاهى براى جنگ با خليفه گردآورد و تا نيشابور پيش راند ولى چون در اينجا شنيد كه هارون درگذشته است به غزوسند و هند رفت و تنها پنج هزار تن از سواران خود را در خراسان و سيستان و كرمان گماشت و ( گفتا :\r\nنگذاريد اين ظالمان بر ضعفا جور كنند ) حمزه در عهد مأمون و مدتى از عهد طاهريان نيز مىزيست و به سال 213 هجرى درگذشت .\r\n\r\nجنبش گيلان\r\nدر دورهء صفوى زمينهء جنبش گيلان از عهد شاه اسماعيل وجود داشت و در ادوار بعدى دولت صفوى ، قوت و ضعف يافت . ولايت گيلان از گذشتهء دور ، از جمله مناطقى بود كه همواره بر ضد تعدى حكام دولت مركزى برمىخاست و از زمينه مذهبى خاص برخوردار بود .\r\nدر آغاز دولت صفوى نيز امير ديباج ، ملقب به مظفر سلطان ، از سلاطين اسحاقيه كه خود را از اولاد اسحاق نبى ( ع ) مىدانست ، بر اين ولايت حكم مىراند و از حمايت خاندان صفوى برخوردار بود ، تا اينكه با ازدواج وى با دختر اسماعيل و پيچيدن آوازهء قدرت سليمان سلطان عثمانى - امير ديباج تغيير روش داده و براى استقبال قواى سلطان سليمان با سپاهيان خود عازم اردوگاه سليمان در خوى و سلماس مىشود و به دو مىپيوندند . كمك نظامى سليمان به امير ديباج نيز نمىتوانست از مشكلات وى بكاهد . وى پس از شكست در گيلان ، به شيروان نزد سلطان خليل مىگريزد ، اما پس از مرگ سلطان خليل ، امير ديباج در تبريز دستگير و به دار آويخته مىشود . و از جانب شاه طهماسب ، خان احمد از خاندان ( كيا بيه‌پيش ) جهت جانشينى وى در ( بيه‌پس ) تعيين مىشود . اين تغيير و تبديلات همچنان ادامه مىيابد ولى هرگز فرياد اعتراضى فئودالها خاموش نمىشود . در سال هفتم حكومت شاه عباس اول مردم گيلان « بيه‌پس » و « بيه‌پيش » باهم متحد شده و نداى اعتراض سرداده و حتى استقلال گيلان را اعلام نموده و لاهيجان را مقر حكومتى خود قرار دادند . ولى شاه عباس با نيروى خود آنان را سركوب نمود . جنبش گيلان در ادوار بعدى از ويژگيهاى ديگرى برخوردار بود . پس از مرگ شاه عباس اول مردم گيلان كه در نتيجه تحميل مالياتهاى سنگين زندگى بر آنها دشوار شده بود ، از فرصت استفاده كرده و سعى در استقلال ولايت گيلان نمود .\r\nمردم ، پسر جمشيد به نام كلنجار سلطان غريب شاه را فرمانرواى گيلان كرده و به او لقب عادلشاه دادند . آنان لاهيجان را تصرف ، انبارها و مخازن دولتى را در اختيار گرفتند . ولى سارو خان طالشى كه از اميرنشينان وفادار شاه صفى بود جنبشيان را در ناحيه كوچه اصفهان شكست داد . عادلشاه در اصفهان شكنجه شد و بدينسان جنبش گيلان به انجام رسيد .\r\n\r\n","description":"","footnote":"","page_name":" 283 ","page_number":285},
  {"content":"\r\n\r\n\r\nجنبش يوسف برم\r\nيكى از قيامهاى ديگر كه در دوره خلافت مهدى عباسى در ايران رخ داد قيام مردى دلير به نام يوسف برم است . وى يكى از بستگان قبيله ثقيف بود . اين مردم در دنباله اقدامات قيام‌كنندگان پرشور قبلى كه همه از جور و ظلم بىحد و حصر عمال عباسى ناشى مىشد ، در بخارا سر به طغيان برداشت و در اندك مدت پيروان زيادى از مردم رنج‌كشيده در اطراف او جمع شدند . وى به پشتيبانى آنان با فرمانرواى آن ناحيه جنگيد و پيروزى درخشانى به دست آورد . مهدى خليفه عباسى پس از اطلاع بر خروج يوسف برم به يزيد بن مزيد شيبانى كه در آن وقت با يحيى خارجى در نبرد بود نوشت كه با لشكريان خود به جنگ يوسف برود . يزيد با همراهان خود به جنگ يوسف برم رفت .\r\nميان دو سپاه چندين بار زد و خورد روى داد . عاقبت يوسف برم نيز مانند برپاكنندگان انقلاب وطنى قبل به دست سرداران پرقدرت و جبار عباسيان شكست خورد و جمعى از ياران او نيز كشته و گروهى تسليم شدند و خود او نيز دستگير شد . به‌طورى كه احمد بن ابى يعقوب اصفهانى معروف به ابن واضح يعقوبى مورخ و جغرافىدان و سياح معروف ايران نوشته است : يزيد ، يوسف برم را نزد مهدى خليفه عباسى فرستاد . يوسف چون به حضور خليفه بار يافت با درشتى با وى سخن گفت و شرح فجايع دولت غاصب بنى عباس را بيان داشت . مهدى او را دشنام داد و گفت :\r\nكسانت چه تو را بد ادب كرده‌اند . سپس دستور داد او را گردن زدند و پيكرش را به رسم آن زمان به دار كشيدند .\r\nبدين ترتيب قيام ديگرى كه به سردارى مرد از خودگذشته‌اى به نام يوسف برم در ايران به وقوع پيوسته بود سركوبى و مضمحل گرديد .\r\nپس از آن مهدى به عمر بن علاء كه در طبرستان بود نوشت كه رهسپار گرگان شود و هركه از افراد محمره ( سرخ‌پرچمان ) در آنجا باشند پس از دعوت به فرمانبرى بيرون كند . عمر بن علاء رهسپار گرگان شد و جمعيت محمره را پراكنده ساخت و عبد القاهر يا عبد القهار را كشت و جمعشان را درهم شكست .\r\n\r\nجنديشاپور\r\nمعرب گنديشاپور ، شهر قديم خوزستان ، در محل هشت شمال غربى شوشتر . شاپور اول ساسانى آن را بنا كرد و اسيران رومى را در آن منزل داد . پس از قتل مانى ( در زمان بهرام اول ساسانى ) ، پوست او را پر از كاه كردند و بر يكى از دروازه‌هاى جنديشاپور آويختند ، و از آن پس اين دروازه به دروازهء مانى معروف شد . يعقوب ليث صفارى ، جنديشاپور را پايتخت خود قرار داده و هم در آنجا درگذشت .\r\n\r\nجنگ اليس\r\nدر سال دوازدهم هجرى جنگى بين بهمن جادويه ( سردار ايرانى ) و خالد بن وليد ( سردار عرب ) در ناحيه‌اى به نام اليس ( بين حيره و ابله ) روى داد .\r\nايرانيها مغلوب شده و عدهء بسيارى از آنها كشته و اسير گرديدند .\r\n\r\nجنگ ايروان\r\nدر سال 1143 ه . ق . شاه تهماسب دوم با مشاهدهء پيروزيهاى نادر قلى درصدد برآمد خود نيز اقدامى كرده باشد ، لذا درصدد تصرف ايروان و مقابله با عثمانيها برآمد ، و با 18 هزار سپاهى كه داشت از عثمانيها شكست خورد و به ناچار كرمانشاه و همدان و مراغه و تبريز را از دست داد و اين شكست بهانه‌اى\r\n\r\n","description":"","footnote":"","page_name":" 284 ","page_number":286},
  {"content":"\r\n\r\nبه دست نادر داد كه او را از سلطنت خلع كند .\r\n\r\nجنگ ايسوس\r\nاين جنگ در زمان سلطنت داريوش سوم ميان سپاهيان ايران و قواى اسكندر مقدونى در شهر ايسوس واقع در كنار خليج اسكندرون درگرفت و دومين جنگ ايران با اسكندر است و با اينكه تعداد سربازان ايرانى قريب 600 هزار نفر و به‌مراتب بيش از قواى اسكندر مقدونى بودند و در ابتدا نيز سپاهيان ايران به پيشرفتهايى نايل آمدند و قواى اسكندر را به مخاطره افكندند ، معذلك بر اثر حمله اسكندر داريوش ناگزير گردونهء ديگرى را برگزيد و چون در اين بين دسته‌هايى از سپاه ايرانى از صحنهء نبرد خارج شدند او نيز بدانها پيوست و به اين ترتيب شكست در سپاه ايران افتاد و سربازان مقدونى اردوى ايرانيان را تاراج نمودند و جمعى از بستگان نزديك داريوش را به اسارت گرفتند و داريوش تقاضاى صلح نمود ، ليكن اسكندر نپذيرفت .\r\n\r\nجنگ باسمنج\r\nدر سال 987 ه . ق . عثمان پاشا سردار عثمانى با سلطان محمد خدابنده در محل باسمنج جنگيد و سپاه ايران شكست خورد و ولايات متعددى مورد تاراج و تصرف عثمانيها قرار گرفت .\r\n\r\nجنگ بندر پارس\r\nاسكندر پس از فتوحات درخشان به فارس رسيد و مىخواست به پايتخت هخامنشيان دست يابد كه در محل بندر پارس سردار دلير داريوش سوم با 25 هزار سپاهى راه را بر او بست و دو ماه مقاومت كرد و مقتدرانه تا خود و لشكريانش كشته شدند و اسكندر به تخت‌جمشيد رسيد و آن را به انتقام آتن آتش زد .\r\n\r\nجنگ پاكر\r\nدر سال 40 ق . م . ، ارد پسر خود پاكر را مأمور فتح سوريه كرد . باوجودى كه سپاهيان ايران ، در آغاز موفقيتهاى چندى حاصل كردند ولى در مبارزه با آنتونيوس مجبور به عقب‌نشينى شدند و در اين جنگ پاكر كشته شد .\r\n\r\nجنگ پروان\r\nاين جنگ در قصبهء پروان نزديك غزنين ميان جلال الدين منكبرنى و سپاهيان چنگيز اتفاق افتاد . در برخورد او جلال الدين بر گروهى از مغولان تاخت و در حدود صد تن از ايشان را به اسارت درآورد پس از اين واقعه ، چنگيز سپاه ديگرى به فرماندهى قوتونويان جهت برانداختن منكبرنى به اين ناحيه گسيل داشت ، كه اين بار نيز پيروزى از آن ايرانيان گشت .\r\n\r\nجنگ پلاته\r\nنبردى است كه در زمان خشايارشا ميان ايران و يونان درگرفت . مردونيه داماد پادشاه ايران براى احتراز از جنگ در ابتداى امر به يونان پيشنهاد نمود كه سلاح بر زمين نهند و اطاعت شاهنشاه ايران را به‌جاى آوردند و با وى متحد شوند و در قبال اين امر پادشاه به آنها آزادى داخلى عنايت مىنمايد و ضمنا كليهء خرابيهايى كه در اثر جنگ به آتن وارد آمده مرمت خواهند نمود . ليكن يونانيان پيشنهادش را گردن ننهادند و مردونيه ناگزير به آتن حمله كرد و آنجا را به تصرف آورده ويران نمود و آتنىها به جزيرهء سالاميس پناه بردند . برخورد نهايى در محل پلاته جنوب شهر تبس اتفاق افتاد و چون مردونيه در خلال جنگ به قتل رسيد\r\n\r\n","description":"","footnote":"","page_name":" 285 ","page_number":287},
  {"content":"\r\n\r\nكامياب نشدند .\r\n\r\nجنگ ترموپولس ( ترموپيل )\r\nجنگى است كه بين ايران و يونان در تنگه ترموپيل واقع در شمال غربى آتن اتفاق افتاد . در اين نبرد ايرانيان با كوشش و رشادت بىنظير جنگيدند ، ليكن براثر ايستادگى دشمن كارى از پيش نبردند و سرانجام يك نفر يونانى خائن ايرانيان را از پشت به جبههء دشمن هدايت كرد . در اين جنگ سردارى قواى يونان با لئونيداس پادشاه اسپارت بود . چون سربازان يونانى خود را در خطر محاصره ديدند فرار اختيار نمودند و لئونيداس را با سيصد سپاهى برجاى نهادند .\r\nليكن اين مردان مرگ را بر اسارت ترجيح داده تا آخرين قطرهء خون به مبارزه پرداختند .\r\n\r\nجنگ تمبره\r\nدر آغاز حكومت كوروش به سال 546 ق . م . در زمان حكومت كرزوس در ليدى ، لشكريان هخامنشى ، به جنگ با كرزوس رفتند ، باوجودى كه پادشاه ليدى قبلا مساعدت نبونيد پادشاه بابل و آمازيس فرعون مصر را جلب كرده بود ، كوروش به كمك سربازان و افسران از جان گذشته‌اش پس از شكست سپاهيان كرزوس ، سارد را گشود ولى با كرزوس به لطف رفتار كرد .\r\n\r\nجنگ جام\r\nدر نيمهء اول قرن دهم شاه تهماسب عازم خراسان شد تا شورش عبيد الله خان را بخواباند . در نزديك جام دو لشكر باهم به جنگ پرداختند و ازبكان شكست خوردند .\r\n\r\nجنگ جسر ( قس الناطف )\r\nجنگى بود كه رستم فرخزاد با اختيارات تام سپهسالار سپاه ايران شده بود و بهمن دراز ابرو ( ذو الحاجبين ) كه به او بهمن جادويه نيز مىگفتند ، به حدود بابل قديم فرستاد . بهمن در فرات غربى در محلى معروف به قس الناطف جاى گرفت . در اين جنگ بهمن سى فيل همراه لشكر داشت . در اينجا مسلمانان پلى از قايقها ساخته براى جنگ با ايرانيان از پل گذشتند . اسبهاى عرب از ديدن فيلها به وحشت افتادند و سواران تيرانداز ايرانى بناى تيراندازى را به عرب در هنگام گذشتن از فرات گذاردند . در اين ميان اكثر فرماندهان عرب كشته شدند . پس از آن مثنى خود را به سپاه ايرانيان زد تا اعراب موفق شدند پل را كه قطع شده بود تعمير كرده عقب نشستند . تلفات مسلمانان در اين جنگ چهار هزار تن بود و اين تنها جنگى بود كه به پيروزى ايرانيان انجاميد و مثنى توانست سه هزار تن از لشكر شكست‌خوردهء عرب را جمع كند و بهمن جادويه به پايتخت برگشت . و نيز - قس الناطف .\r\n\r\nجنگ جلولاء\r\nجلولاء محلى نزديك حلوان ، از شهرهاى ناحيه‌اى به نام طسوج از ايالت شاذ قباد در ميان دستگرد و خانقين بر روى شاخه‌اى از رود دياله در جاى قزل رباط امروز واقع بود . يزدگرد ، پس از فرار از پايتخت ، به حلوان كه محل استقرار وى در كوههاى زاگرس بود رفت و قريب صد هزار لشكر فراهم ساخت . سعد وقاص ، هاشم بن عتبه و قعقاع بن عمر را با دوازده هزار تن به جنگ ايشان فرستاد . مهران فرمانده لشكر ايران در جلولاء جاى گرفت . طرفين\r\n\r\n","description":"","footnote":"","page_name":" 286 ","page_number":288},
  {"content":"\r\n\r\nشش ماه در برابر هم موضع گرفتند تا جنگى سخت روى داد و پس از 80 روز محاصره مهران كشته شد و لشكر ايران شكست يافت و قعقاع پس از شكست دادن گشتسب ( سردار ديگر ) قصر شيرين و حلوان را تصرف نمود و آن را مركز پادگان اسلام قرار داد .\r\nغنايم عرب را در اين جنگ به سى ميليون درهم تخمين زده‌اند . ( 637 م . ) .\r\n\r\nجنگ چالدران\r\nجنگ چالدران به سال 920 ه . ق . در زمان شاه اسماعيل اول صفوى ميان ايران و عثمانى به هنگام سلطنت سلطان سليم اول در نزديكى تبريز در محل چالدران درگرفت . علت بروز اين جنگ نتيجهء اختلاف مذهبى طرفين بود كه از ديرباز ميان ايشان وجود داشت . ليكن در هنگام زمامدارى سلطان سليم كه نسبت به مذهب تسنن تعصب شديدى ابراز مىكرد اختلاف مسلكى دامن گرفت و به حد كمال رسيد .\r\nسلطان سليم به عناوين مختلف سرحدات ايران را مورد تجاوز قرار مىداد و عاقبت در سال 920 هجرى با سپاهى عظيم رو به جانب آذربايجان نهاد . شاه اسماعيل نيز با شصت هزار نفر به جلوگيرى وى شتافت و در دشت چالدران نبرد خونينى ميان طرفين درگرفت . باوجود اينكه سپاهيان ايران شجاعت بىنظيرى در اين جنگ از خود نشان دادند ليكن به سبب اينكه دشمن به سلاح آتشين مجهز بود كارى از پيش نبردند و با دادن تلفات به همدان عقب‌نشينى كردند .\r\n\r\nجنگ حران ( كاره )\r\nكراسوس سردار معروف روم به حكومت سوريه و فرماندهى نيروى خاورى روم منصوب گرديد . اين مرد قدرت‌طلب درصدد حمله به ايران برآمد و با ارتشى مركب از 40 هزار پياده و 4 هزار نفر سبك اسلحه در طول فرات به پيشروى پرداخت . اردوى شاهنشاه اشكانى در دو ستون كه يكى به فرماندهى سورنا و ديگرى را شخصا فرماندهى مىكرد به مقابله پرداخت . در نزديكى كاره واقع در قسمت شرقى فرات در ناحيهء تركيهء امروزى بين طرفين جنگ واقع شد و در اين جنگ ارتش دوم شكست خورده و منهزم گرديد . ابتدا پسر كراسوس و سپس خودش كشته شد .\r\nاين جنگ در سال 54 ق . م . اتفاق افتاد .\r\n\r\nجنگ خوار\r\nجنگ دوم نادر قلى با سپاهيان اشرف در محل خوار نزديك تهران اتفاق افتاد كه لشكريان اشرف افغان شكست سختى خوردند .\r\n\r\nجنگ داغستان\r\nنادر پس از فتح هند به ايران بازگشت و شورش حاكم خوارزم را خوابانيد و به تصرف داغستان حركت كرد . در اين سفر تيرى به سوى او شليك شد كه به نادر گفتند ممكن است به تحريك رضا قلى ميرزا باشد ، نادر با حال آشفته در جنگ داغستان هم توفيقى نيافت و تلفات بسيار ديد و مراجعت كرد .\r\n\r\nجنگ دير العاقول\r\nدر سال 262 ه . ق . يعقوب ليث صفار با سپاهى ولايت فارس را از سردار عرب گرفت و عازم بغداد شد . در محل دير العاقول خليفه ( الموفق ) به مقابله او آمد . خليفه با شكست ، از پيش روى وى بگريخت ولى سرداران خليفه آب دجله را به لشكرگاه او گشودند و\r\n\r\n","description":"","footnote":"","page_name":" 287 ","page_number":289},
  {"content":"\r\n\r\nيعقوب ناچار به بازگشت شد .\r\n\r\nجنگ سالاميس\r\nدر سال 480 ق . م . بين خشايارشا و نيروى دريايى آتن به فرماندهى تميستوكل نبردى درگرفت .\r\nنيروى دريايى ايران موفقيتى به دست نياورد و خشايارشا بدون نتيجه به ايران بازگشت . باوجودى كه اين جنگ را خشايارشا آغاز كرد ولى به ضرر ايران تمام شد .\r\n\r\nجنگ شبلى\r\nدر سال 1021 ه . ق . سپاه ايران به فرماندهى قراچى خان با سپاه عثمانى در نزديكى شبلى جنگيد و با شكست سپاه عثمانى آنها را وادار به مصالحه و عقد قراردادى به نفع ايران كرد .\r\n\r\nجنگ صوفيان\r\nدر سال 1015 ه . ق . سپاه عثمانى به فرماندهى جغال اوغلى با سپاه ايران به فرماندهى شاه عباس كبير در محل وان به جنگ پرداختند و ايرانيها با اسير كردن 20 هزار نفر عثمانى سپاه آنها را درهم شكستند .\r\n\r\nجنگ قادسيه\r\nيزدگرد سوم بعد از جنگهاى سلاسل و پل خطر اعراب را حس كرده بود و رستم فرخزاد سپهسالار ايران را از خراسان احضار كرد و دستور گردآورى سپاه داد .\r\nعمر ، خليفهء مسلمين ، بعد از شكست پل در صدد جبران بود و از طرفى چون مسئله تصرف شام\r\n\r\n","description":"","footnote":"","page_name":" 288 ","page_number":290},
  {"content":"\r\n\r\nهم به پايان رسيده بود ، لشكريان مجاهد مسلمان را جمع كرد و سعد بن ابى وقاص را در آغاز سال چهاردهم هجرت به سرپرستى 30 هزار سپاه عازم ايران نمود .\r\nدر صحراى قادسيه اردوى اسلام تشكيل شد ، رستم فرخزاد نيز با 130 هزار سپاه در برابر عرب تجهيز شد .\r\nطرفين چهار ماه جنگ را آغاز نكردند تا در رمضان سال چهاردهم مدت چهار روز جنگ سختى درگرفت . رستم در اين ميان كشته شد و لشكر ايران در هم شكست و درفش كاويانى به دست اعراب افتاد .\r\nسعد از فرات گذشته تا نزديكى دجله پيش آمد و به مداين حمله برد ، يزدگرد فرار كرد و اعراب بر سلوكيه و تيسفون دست يافتند و غنايم و خزاين نفيس دربار ساسانى به دست آنها افتاد .\r\n\r\nجنگ كرنال\r\nدر سال 1151 ه . ق . قواى نادر ( 80 تا 100 هزار نفر ) از خيبر و رود سند گذشتند و پيشاور و كشمير و پنجاب و لاهور را فتح كردند . در محل كرنال بين لاهور و دهلى محمد شاه گوركانى با سيصد هزار سپاهى به مقابله نادر درآمد و جنگ سختى درگرفت و سپاهيان محمد شاه سخت شكست خوردند و در سال 1151 ه . ق . نادر با پيروزى وارد دهلى شد و ولايات او را به وى پس داد و رود سند را سرحد قرار داد . نادر در اين پيروزى بيش از 78 ميليون ليره جواهر به همراه آورد .\r\n\r\nجنگ كوناكسا\r\nجنگى كه بين اردشير دوم و كوروش در سال 401 ق . م . روى داد و كوروش كشته شد و سپاهيان او متوارى شده و يونانيان همدست او به سرزمين خود بازگشتند .\r\n\r\nجنگ گرانيكوس\r\nاين جنگ در كنار رودخانهء گرانيكوس بين اسكندر و داريوش پادشاه هخامنشى صورت گرفت و منتهى به پيروزى اسكندر و شكست داريوش سوم گرديد . در اين جنگ سپاهيان ايران 40 هزار نفر بودند و باوجود رشادتهاى سپهرداد سردار نامى ايران و برادرش جنگ به نفع دشمن تمام شد . اين اولين جنگ لشكريان اسكندر با سپاهيان ايران بود .\r\n\r\nجنگ ماراتن\r\nدر سال 490 ق . م . ارتش ايران به دستور داريوش كبير به يونان حمله كرد . ارتش ايران مركب از 15 هزار نفر به فرماندهى داتيس و اردوان با 600 كشتى در يونان ( ساحل ماراتن ) پياده شد ارتش يونان مركب از 10 هزار نفر به فرماندهى ميلتيادس به دفاع پرداخت در اين نبرد فتح نصيب يونانيها شد ولى نتيجه قطعى نبود زيرا دولت ايران باز هم اقدامات متعددى عليه يونان به عمل آورد .\r\n\r\nجنگ مذار\r\nجنگى كه بين سپاه ايران و اعراب پس از جنگ ذات السلاسل در ماه صفر سال دوازدهم ه . ق . رخ داد .\r\nدر اين جنگ قارن ، حاكم اهواز ، فرماندهى سپاه ايران را برعهده داشت و سرپرستى سپاه اعراب با خالد بن وليد بود . سپاه ايران در جنگ مذار دچار سستى شد و حدود سى هزار تن از سپاهيان ايران كشته شدند و غنايم فراوانى به دست مسلمانان افتاد .\r\n\r\n","description":"","footnote":"","page_name":" 289 ","page_number":291},
  {"content":"\r\n\r\n\r\nجنگ گوگمل ( اربل )\r\nآخرين نبرد داريوش سوم با اسكندر مقدونى است ( 331 ق . م . ) . در اين جنگ گرچه سپاه ايران بسيار بود و در به دو امر اسكندر و سپاهيانش را دچار وحشت نموده بود ، ليكن اين‌بار نيز اسكندر را به مقاومت واداشت و با اينكه ابتدا از سپاه داريوش شكست خورد ولى از پى چاره برآمد و باز شيوهء جنگ ايسوس را به كار انداخت ولى ايرانيان پنداشتند كه به جان شاه آسيب رسيده پا به گريز نهادند و عرصه را براى دشمن خالى نمودند . داريوش از گوگمل به جانب همدان گريخت و بدين ترتيب اسكندر كه خود نيز تصور نمىكرد پيروز گردد در اين جنگ نيز كامياب شد .\r\n\r\nجنگ مرو\r\nكشتيهاى جنگى دولت روسيه در جزيرهء آشوراده كه در 33 ميلى مردابى در نزديكى دماغهء نبرد گوگمل در نزديكى اربل\r\nطويلى در استرآباد قرار دارد ، از عمليات دزدان دريايى تركمن در درياى خزر جلوگيرى مىكردند . در سال 1274 هجرى سپاهيان ايران به فرماندهى سلطان مراد ميرزا حسام السلطنه مرو را متصرف شدند ولى ديرى نگذشت كه تركمانان امنيت ايالت خراسان را متزلزل ساختند . در سال 1277 شاهزاده حمزه ميرزا حشمت الدوله برادر بىكفايت حسام السلطنه و پيشكارى ميرزا محمد آشتيانى قوام الدوله با لشكرى انبوه از طرف دربار ايران مأمور سركوبى تركمانان گرديد . در اين جنگ بين حشمت الدوله و قوام الدوله كار نفاق سخت بالا گرفت و از هر حيث باعث ضعيف شدن سپاه ايران شد . حمزه ميرزا از روى جهالت ، سپاهيان خود را از شهر مستحكم مرو خارج ساخت ، لشكريان ايران مورد حملهء ناگهانى قبيلهء تكه قرار گرفتند و به‌سختى از تركمانان شكست خوردند و چندين هزار تن از سپاهيان به هلاكت رسيده يا اسير گشتند . از جمله ، عكاسى فرانسوى به نام بلوكويل كه\r\n\r\n","description":"","footnote":"","page_name":" 290 ","page_number":292},
  {"content":"\r\n\r\nناصر الدين شاه او را براى عكسبردارى و نقاشى از ميدان نبرد همراه اردو فرستاده بود به دست تركمانان اسير شد و مدت هيجده ماه در چنگ آنان گرفتار بود .\r\nشكست ايران در مقابل تركمانان باعث پيشرفت قواى روسيه در آسياى مركزى شد . روسها ابتدا شهر خوقند و بعد شهرهاى بخارا و خيوه را تسخير كردند . در سال 1298 ژنرال اسكوبلف روسى ، به قلعهء گوك‌تپه كه پايگاه تركمانان تكه بود حمله آورد و سه سال بعد روسيه با تسخير مرو ، مرز مشترك خود را با ايران به ناحيه ذو الفقار يعنى نقطه‌اى كه مرز ايران و افغانستان آغاز مىشود رسانيد و ايران نه تنها از طرف شمال غربى بلكه از شمال شرقى نيز با روسها همسايه شد .\r\n\r\nجنگ ملازگرد\r\nملازگرد الب‌ارسلان از همان ابتداى سلطنت از در جنگ با ارمنستان و ساير نقاط عيسوىنشين درآمد و فتوحات بسيارى در اين زمينه كرد و سرزمينهاى چون قيصاريه و سيواس را تحت تصرف خود درآورد .\r\nامپراتور دوم رومانوس ديو جانس چون از فتوحات الب ارسلان آگاهى يافت با عدهء كثيرى در سال 462 هجرى ، به بلاد شام حمله آورد و مسلمين آن حدود را مغلوب ساخت و آن‌گاه با لشكرى عظيم مركب از مردم يونان و روسيه و گل ( فرانسه كنونى ) و گرجستان به آسياى صغير روى آورد و در محل ملازگرد واقع در شرق تركيه كنونى بين درياچه وان و شهر ارض روم اردو زد . سپاهيان الب ارسلان در اين جنگ 15 هزار نفر و سپاهيان ديو جانس بيش از 200 هزار نفر بودند .\r\nبه همين سبب الب ارسلان ابتدا تقاضاى صلح كرد ، ولى ديو جانس اين تقاضا را نپذيرفت . الب ارسلان و تركان غيور سپاهى او دليرانه و به قصد جهاد و شهاد به قلب سپاه روم حمله برده و كشتارى بس عظيم كردند و در حين جنگ رومانوس ديو جانس را دستگير نمودند ، ولى الب ارسلان با دريافت يك ميليون و 500 هزار دينار او را عفو كرد و صلحى پنجاه ساله با او منعقد ساخت . او را به كشور خويش بازگردانيد . در حقيقت سقوط امپراتورى عظيم روم از همين دوران آغاز شد .\r\nچه كشور پهناور ارمنستان كه قريب هزار سال موجب كشمكش بين امپراتوران روم و پادشاهان اشكانى و سامانى بود ، به يك بار از زير سلطهء روم خارج و به ايران وابسته شد و مهمتر از آن به‌تدريج تمام نواحى آسياى صغير هم از دست روميان بيرون رفت و تمدن يونانى كه تا آذربايجان پيشرفت كرده بود رو به زوال نهاد و آداب اسلامى و زبان فارسى جاى آنها را گرفت .\r\n\r\nجنگ مورچه خورت\r\nدر سال 1142 ه . ق . لشكريان نادر قلى به تعقيب سپاهيان شكست‌خوردهء اشرف تا نزديكى اصفهان پيش تاختند . در آنجا اشرف تجديد قوا كرد و به مقابله ايستاد ولى شكست خورد و به شيراز گريخت .\r\n\r\nجنگ مهماندوست\r\nدر دورهء ظهور نادر شاه افشار كه مقارن آن اشرف افغان يزد و كرمان را تسخير كرده بود با سپاهى بالغ بر سى هزار نفر روى به خراسان آورد تا با شاه طهماسب جنگ كند ، اما در كنار رودخانهء كوچك مهماندوست در نزديكى دامغان در ششم ربيع الاول سال 1142 ه . ق . شكست سختى از طهماسبقلى خان خورد و به طرف تهران عقب نشست . اشرف پس از اين شكست افراد خود را ديگربار جمع آورد و لكن در اين‌بار نيز در حوالى ورامين شكست خورده به اصفهان رفت و براى ايجاد وحشت در آن ناحيه دستور داد سه هزار نفر از ساكنين سرشناس آنجا را به قتل برسانند .\r\nطولى نكشيد كه سپاهيان طهماسبقلى خان به اصفهان نزديك شدند و در جنگ دوم كه در « مورچه خورت » نزديكى اصفهان در سال 1142 ه . ق . روى داد فتحى ديگر كردند و سه روز پس از آن نادر با سپاه خود به\r\n\r\n","description":"","footnote":"","page_name":" 291 ","page_number":293},
  {"content":"\r\n\r\nاصفهان درآمد و افغانان به‌سوى فارس منهزم گشتند .\r\nدر آن هنگام شاه طهماسب كه در تهران بود به سرعت خود را به پايتخت رسانيد و در هشتم جمادى الاولى به اصفهان آمد و به ديدار مادر پير خود كه هفت سال بود به لباس مبدل ، كنيزى مىكرد نايل گشت .\r\n\r\nجنگ ميله\r\nدر سال 500 ق . م . عده‌اى از مردم يونان به تحريك آريستاگراس حاكم ميله شورش كردند و سپاهيان داريوش كبير ، اين شورش را با شكست سپاهيان متحد آنها در نزديكى ميله درهم شكستند .\r\n\r\nجنگ‌نامه جنگ نمارق\r\nجنگ بين ايرانيان و اعراب در نمارق ( شهرى نزديكى كوفه ) كه مثنى و ابو عبيدهء ثقفى ؛ ايرانيان را شكست داده و آنها را به اسارت گرفتند .\r\n\r\nجنگ نهاوند\r\nجنگ بزرگ بين ايرانيان و اعراب بود كه در سال 21 ه . مقارن با 622 م . در حوالى شهر نهاوند اتفاق افتاد . لشكر ايران باوجود افزونى شمار آن ، حالت دفاعى به خود گرفته ، از پشت سنگرها نبرد مىكردند و مىخواستند به اين شيوه اعراب را خسته كنند . در اين موقعيت لشكر عرب از نظر تغذيه مشكل داشت . ايرانيان فريب خورده از سنگرهاى خود بيرون آمدند ، ناگهان اعراب برگشته حمله سختى نمودند و ايرانيان شكست خوردند و نعمان كشته شد و حذيفة ابن اليمان به‌جاى او نشست ، ولى كشته شدن نعمان تغييرى در وضع جنگ نداد و ايرانيان شكست خوردند . نتيجهء اين جنگ به قدرى درخشان بود كه اعراب آن را فتح الفتوح ناميدند .\r\n\r\nجنگ واجرود\r\nآخرين جنگ ايران و عرب كه در 643 م . در واجرود در ميان قزوين و همدان روى داد . سردار سپاه ايران اميرى ديلمى به نام مونا بود كه دو سردار ديگر به نام اسفنديار ، برادر رستم فرخزاد ، و فرخان زيبندى افتاد و لشكر منظم ايران پراكنده گشت . اعراب پس از اين فتح بود كه به شهرهاى ايران سرازير شده و شهرها را پس از ديگرى مىگشودند .\r\n\r\nجنگ والرين\r\nاين جنگ دومين جنگ ميان ايران و روم در زمان شاپور اول بود و مدت دو سال از 258 تا 260 ميلادى به‌طول انجاميد . شاهپور از فرات گذشت و انطاكيه را متصرف شد . چون والرين امپراتور روم از اين واقعه اطلاع يافت با قوايى فراوان عازم آسياى صغير شد و به محاصرهء انطاكيه پرداخت و آنجا را گرفت و به‌دنبال سپاهيان ايران شتافت تا به ادس مركز تجمع ايشان رسيد . شاپور قواى روم را طورى تحت محاصره درآورد كه راه فرار بر روميان بسته و والدين اسير شد .\r\nگرفتارى و اسارت والرين و درهم شكستن قواى وى توسط شاپور اول موجب ازدياد شوكت و عظمت دولت جديد التأسيس ساسانى در انظار مردم آن دوران گرديد . شاپور پس از اسارت والرين سير پاريس يكى از مردم انطاكيه را به امپراتورى روم برگزيد و آن‌گاه به آسياى صغير رفت و كاپادوكيه و ساير نقاط آنجا را به تصرف درآورد . وقتى شاپور از جنگ با روميها از طريق آسياى صغير به ايران مراجعت مىكرد . باروبنهء او را جمعى از اعراب به فرمان ادناتوس امپراتور تدمر كه خصومتى با شاه ايران داشت ، زدند و سپاهيان ايران با تحمل رنج و مشقت فراوان و دادن تلفات بسيار به ايران بازگشتند و ادناتوس به‌دنبال آنها شتافت و\r\n\r\n","description":"","footnote":"","page_name":" 292 ","page_number":294},
  {"content":"\r\n\r\nتيسفون را تحت محاصره درآورد و غالب شهرهاى شامات را از حكام ايرانى گرفت . اين پادشاه چندى نگذشت كه به قتل رسيد و ملكه زنوبيا دختر او روى كار آمد ولى او هم كار مهمى از پيش نبرد و اورلين امپراتور روم او را اسير كرد و با خود برد . شاپور اول با استفاده از نيروى انسانى اسراى رومى ، پل شوشتر و سد شادروان را بنا كرد .\r\n\r\nجنگهاى پلوپونز\r\nدر زمان داريوش دوم دو دولت آتن و اسپارت به جان يكديگر افتاده و تمام شبه جزيرهء پلوپونز با يونان مركزى در تحت رياست اسپارت ، و جزاير درياى اژه با سواحل آن در تحت فرماندهى آتن قرار گرفت . اين جنگها كه بيست و شش سال از 431 تا 404 ق . م . طول كشيد به جنگهاى پلوپونز معروف است . ايرانيان كه از يونانيان دل خوشى نداشتند ، موقعيت را غنيمت شمرده و با تحريكاتى باعث تضعيف دو طرف مىشدند . قهرمانان سياست ايران در اين وقايع دو والى ايران در آسياى صغير بودند كه يكى تيسافرن و ديگرى فرناباذ نام داشت .\r\nچون آتن و اسپارت باهم در جنگ بودند و هر يك از طرفين مىخواستند براى غلبه بر ديگرى از ايران يارى گيرند ، از اين جهت تيسافرن سياست خود را بر اين قرار داد كه تا مىتواند طرفين را ضعيف كند و نفوذ ايران را در يونان بسط دهد .\r\nهريك از دو طرف قوى مىشد ، دولت ايران كمكش را به او قطع كرده ، طرف ديگر را تقويت مىنمود تا اينكه سرانجام با پول و كمك دريايى ايران اسپارتيان توانستند آتنيان را در جنگ معروف اگوس پوتاموس  ( Aigos Potomos )  شكست دهند و بدين ترتيب ايران انتقام خود را از آتن بگرفت . سرانجام اسپارت و آتن ناچار شدند كه با ميانجيگرى شاهنشاه ايران باهم صلح كنند . در يكى از مواد اين پيمان كه مربوط به حفظ منافع ايران بود چنين نوشته شده بود :\r\n« شهرهايى كه در تصرف شاه يا متعلق به نياكان او مىباشد از اين پس نيز در تحت اطاعت شاهنشاه خواهد ماند . »\r\n\r\nجنگهاى كريمه\r\nپس از قتل اميركبير دولت عثمانى و انگليس و فرانسه به اتحاد يكديگر با دولت روسيه در حال جنگ بودند . در پاييز 1269 پرنس دالگوركى سفير روسيه به طور محرمانه به ناصر الدين شاه پيشنهاد كرد كه ايران در اين جنگ به عنوان متحد روسيه بر ضد عثمانى وارد شود و وعده داد هرقدر از خاك عثمانى را كه بتواند متصرف گردد روسيه آن اراضى را از آن ايران خواهد شناخت ، به علاوه از وصول بقاياى غراماتى كه طبق عهدنامهء تركمانچاى به ايران تعلق مىگرفت نيز صرف‌نظر خواهد كرد . شاه اين مواعيد را باور كرده با پيشنهاد مزبور موافقت نمود ، اما ميرزا آقا خان رأى شاه را زد و اصرار ورزيد كه به‌جاى اين كار بهتر است ايران با دولت عثمانى و انگليس و فرانسه بر عليه روسيه متحد شود . اما دولتهاى انگليس و فرانسه وقتى از اين پيشنهاد آگاه شدند شاه را تشويق نمودند كه به همان حال بىطرفى باقى بماند .\r\n\r\nجنگ همدان\r\nدر سال 909 ه . ق . بين شاه اسماعيل صفوى و مراد ميرزا آق‌قويونلو حاكم عراق و فارس در نزديكى همدان جنگ سختى روى داد كه مراد ميرزا شكست خورد و به شوشتر گريخت .\r\n\r\nجوانشير\r\nابراهيم خان جوانشير ، پسر پناه خان ، والى ؟ ؟ ؟ قره‌باغ بوده كه در سال 1221 ه . ق . در خارج قلعهء شوش كشته شد .\r\n\r\n","description":"","footnote":"","page_name":" 293 ","page_number":295},
  {"content":"\r\n\r\n\r\nجوانشير . ف . م .\r\nفرج الله ميزانى مسئول تشكيلات كل حزب تودهء ايران .\r\n\r\nجوجى\r\nپسر چنگيز و از سرداران مغول . وى در زمان حيات پدر ، گذشته از سردارى قسمتى از لشكر مغول ، مأمور امر صيد و ترتيب مجالس بزم بود و پسران ديگر چنگيز در نسب جوجى خان طعن مىكردند ، و با او رابطهء خوبى نداشتند . جوجى خان 6 ماه قبل از مرگ پدر وفات يافت ، و چنگيز ولايت خوارزم و دشت قبچاق را به فرزند او واگذاشت .\r\nشجرهء انساب اردوى زرين 1357 - 1237 م .\r\n\r\n","description":"","footnote":"","page_name":" 294 ","page_number":296},
  {"content":"\r\n\r\n\r\nجورى - حسن : - حسن جورى\r\n\r\nجوزجان - جورجانان\r\nنام قديمى منطقه غربى حدود بلخ ، كه راه مرو الرود به بلخ از آنها مىگذشته است . در ادوار قبل از مغول ، اين منطقه بسيار آباد بوده و شهرها و آباديهاى متعدد داشته است . معهذا حدود آن ، بخصوص از جانب غرب به‌درستى مشخص نيست ، اما مسلما شامل شهرهاى كنونى ميمنه ، اندخوى ، شيرغان بوده است . جورجانان در حكم پلى بود كه فلاتهاى مرتفع ايران را به ماوراء النهر مرتبط مىكرد . ولى به‌سبب مجاورت با طوايف و قبايل مختلف از قديم همواره معروض حوادث و تاخت‌وتاز مىشد . جوزجان تحت سلطنت آل فريغون بود و سپس به دست غزنويان افتاد .\r\n\r\nجوزجانى\r\nمورخ مسلمان هندى - ايرانى معاصر مغول .\r\n\r\nجوينى\r\nخواجه شمس الدين محمد جوينى ، متوفى بعد از 699 ه . ق . از وزرا و رجال عهد مغول كه در حمايت و تربيت اهل فضل و هنر توجه خاصى داشت . وى از خاندان معروف جوينى بود ، و ساليان دراز وزارت هولاكو خان ، اباقا خان و تكودار خان را داشت . عاقبت به سعايت و نمّامى حاسدان شمس الدين به امر ارغون مقتول شد .\r\n\r\nجوينى : - عطا ملك جوينى\r\n\r\nجهان پهلوان\r\nشهرت نصرة الدين ابو جعفر محمد ، متوفى سال 581 يا اوايل 582 ه . ق . ، دومين اتابك از سلسلهء امراى معروف به اتابكان آذربايجان ؛ پسر اتابك ايلدگز و برادر مادرى ملك ارسلان ابن طغرل ملك ارسلان او را مدتى ولايت رى و مقام « امير حاجب كبير » داد . بعد از طغرل ابن ارسلان را به سلطنت نشاند ، و در دفع مخالفان او اهتمام تمام به‌جا آورد . و ملك طغرل ، تا او زنده بود ، از وحشت و فساد در امان بود .\r\n\r\nجهان تيمور\r\nاز شاهزادگان معروف سلسلهء ايلخانيان ؛ پسر آلافرنك . امير شيخ حسن ايلكانى .\r\n\r\nجهان خاتون\r\nپس از 784 ق . يا جهان ملك خاتون متخلص به جهان از زنان شاعر . وى دختر سلطان مسعود شاه اينجو ( - 743 ق . ) و از اهالى شيراز بود . نياى مادريش خواجه رشيد الدين فضل الله ( 645 - 718 ق . ) و نياى پدرش محمود شاه اينجو بودند . پس از اينكه پدرش در شيراز توسط امير ياغى باستى كشته شد او نزد عمويش شاه ابو اسحاق ( - 758 ق . ) كه پادشاهى هنرپرور بود به سر برد و تربيت شد . بعد از آنكه امير مبارز الدين بر شيراز دست يافت ( 754 ق . ) ، جهان خاتون همچنان در شيراز ماند و حتى به اختيار يا به اضطرار ، شاه شجاع ( 760 - 786 ق . ) و سپس سلطان احمد بهادر خان پسر شيخ اويس ايلكانى ( 784 - 813 ق . ) را مدح گفت .\r\nخواجه امين الدين جهرمى كه نديم شاه ابو اسحاق بود و بىبى حيات را نيز در نكاح خود داشت ، جهان خاتون را به ازدواج خود درآورد . تا زمانى كه خاندان اينجو بر سر كار بود وى زندگى مرفهى داشت و به گفتهء فخرى هروى « هميشه ظرفا و ندما در مجلس او حاضر مىشده‌اند » . مطايباتى كه ميان او و عبيد زاكانى صورت گرفته و مشاعره‌اى كه با\r\n\r\n","description":"","footnote":"","page_name":" 295 ","page_number":297},
  {"content":"\r\n\r\nخواجه حافظ شيرازى داشته مربوط به همين دوران است . جهان خاتون در مقدمه‌اى كه بر ديوان خود ( كه زير نظرش نگاشته و تنظيم مىشد ) نوشته انگيزه‌اش را از سرودن شعر چنين بيان مىكند : « اين ضعيفه ، جهان بنت مسعود شاه گاه‌گاه قطعه‌اى براى مشغولى خاطر املا مىكرد ولى به علت قلّت و ندرت مخدّرات و خواتين عجم در اين امر ، تقليد اين عمل را نقص مىپنداشت ولى بعد از آن چون معلوم شد كه خيلى از خواتين بزرگ عرب و عجم متقلد اين عمل بوده‌اند ، مانند پادشاه خاتون و قتلغشاه خاتون ، او نيز بدانان تشبّه جست . » با پايان كار خاندان اينجو ( 758 ق . ) دوران خوشبختى او نيز به‌سر آمد . چنان كه از قطعه‌اى از شعرش برمىآيد در كنج مدرسه‌اى خراب در عين درويشى ، بىكسى و مسكينى زندگى مىكرده اما در همان حال از آزار مخالفانش آسوده نبوده است .\r\n\r\nجهان خاتون\r\nدختر سلطان مسعود شاه اينجو از اهالى شيراز .\r\n\r\nجهانشاه\r\nابو المظفر جهانشاه از بزرگترين پادشاهان قراقويونلو كه پس از مرگ شاهرخ همهء ايران را در تصرف خود درآورد و تنها خراسان را براى سلطان « ابو سعيد تيمورى » باقى گذاشت . وى در سال 844 گرجيان را شكست داد و عراق عرب را از دست برادران خويش بگرفت . چون انديشهء جهانگيرى او را راحت نمىگذاشت ، به فكر تسخير دياربكر كه در تصرف اوزون حسن بايندرى امير آق‌قويونلو بود افتاد و جان خود را در اين لشكركشى از دست داد و در سال 872 در آسياى صغير كشته شد . پس از وى پسرش حسنعلى ميرزا كه از طرف پدر محبوس بود ، به سلطنت نشست و سرانجام به دست پادشاهان آق‌قويونلو برافتاد و سلسلهء قراقويونلو منقرض گشت .\r\n\r\nجهانگشاى نادرى\r\nتأليف ميرزا مهدى خان استرآبادى ، منشى دربار نادر شاه افشار كه به رويدادهاى دورهء نادرى پرداخته است .\r\n\r\nجى - اردشير : - اردشير جى\r\n\r\nجيحون\r\nاز رودهاى بزرگ ايران كه در قديم آن را « وخش » مىناميدند آمودريا نام دارد . از كوههاى پامير سرچشمه گرفته به درياچه آرال يا وخش يا درياى خوارزم مىريزد . اين رود در زمان اسكندر به درياى خزر مىريخته و كشتيهاى تجارتى از جيحون به درياى مزبور و از اين راه به رود « كورا » يا « كوروش » در قفقاز يكى از دو بازوبند زرنشان از گنجينه جيحون قرن پنجم ق . م .\r\n\r\n","description":"","footnote":"","page_name":" 296 ","page_number":298},
  {"content":"\r\n\r\nاستان جيحون و استان سيحون\r\nكنونى مىريخته‌اند . بعد اين رود تغيير مجرا داد و به درياچه آرال ريخت . در سال 1220 م . مغولها براى ويران كردن شهر اورگنج پايتخت خوارزم آب آن رود را به شهر مزبور بردند ، در نتيجه جيحون به مجراى سابق افتاد و تقريبا سه قرن اين مجرا را مىپيمود و باز تغيير محل داده به طرف درياچهء آرال رفت .\r\n\r\nجيهانى\r\nابو عبد الله محمد بن احمد جيهانى ( گيهانى ) از وزيران معروف دوران فرمانروايى سامانيان است .\r\nاشتهار بيشتر وى گذشته از لياقت و درايت در وزارت شخصيت علمى اوست كه مورخانى چون گرديزى و نرشخى به آن اشاره كرده‌اند .\r\nتاريخ وفات جيهانى به درستى معلوم نيست و بنا به شرحى كه نرشخى مؤلف تاريخ بخارا آورده است وى تا سال 306 ه . ق . زنده بوده است .\r\n\r\nجيهانى ( گيهانى )\r\nاحمد بن ابو على محمد نوادهء جيهانى ( گيهانى ) بزرگ در سال 365 ه . ق . در زمان ابو صالح منصور بن نوح به مقام وزارت دولت سامانيان رسيد . وى مدت يك سال در وزارت منصور بن نوح و يك سال در وزارت نوح بن منصور بود و سپس از كار بر كنار شد و به جايش ابو الحسن عبد الله بن احمد عتبى به وزارت برگزيده شد .\r\n\r\n","description":"","footnote":"","page_name":" 297 ","page_number":299},
  {"content":"\r\n . \r\n","description":"","footnote":"","page_name":" 298 ","page_number":300},
  {"content":"\r\n\r\n\r\nچ\r\n\r\nچاپارخانه\r\nپستخانه ، ايستگاه پست . ( دولت هخامنشى اولين چاپارخانه‌ها را در راههاى كشور تأسيس كرد . )\r\n\r\nچاچ\r\nشهرى است در اطراف رود سيحون در تركستان كه گروه زيادى از دانشمندان و فضلاى نامى بدانجا منسوبند . اين شهر به وسيلهء محمد بن تكش خوارزمشاه ويران گشت .\r\n\r\nچارلز اليسون\r\nوزيرمختار انگليس در ايران از سال 1860 تا 1872 م . كه بناى فعلى سفارت انگليس از كارهاى اوست . وى به بىبند و بارى و هرزگى شهرت داشت و آداب‌ورسوم ديپلماسى را رعايت نمىكرد .\r\n\r\nچاشت خوران\r\nنام محلى بين راه گرگان و رى .\r\n\r\nچاكرزن\r\nدر دوره ساسانيان بيوه‌اى كه دو بار به خانه بخت مىرفت چاكرزن نام داشت .\r\n\r\nچالدران : - جنگ چالدران\r\n\r\nچاندارگوپتا\r\nنام يكى از پادشاهان بزرگ هند . اين شخص بعد از بيرون آمدن اسكندر از هند و ياغى شدن مردم بر حكمرانان مقدونى ، با قشونى نيرومند تمام هند را در نورديد و به حكمرانى مقدونيها در پنجاب هند خاتمه داد و خود مالك الرقاب هند تا گنگ و ماورا آن گرديد .\r\n\r\nچاوايرانى\r\nكاغذى مستطيل شكل بود كه به خط ختايى چند كلمه‌اى پيرامون آن نوشته بودند و بر هردو سوى بالاى كاغذ ، لا إله الا اللّه محمدا رسول الله ، نقش شده بود\r\n\r\n","description":"","footnote":"","page_name":" 299 ","page_number":301},
  {"content":"\r\n\r\nو پايينتر از آن ، كلمهء « ايرينجين تورجى » ( گوهر گرانبها ) - كه قلب گيخاتو بود - نوشته بودند . دايره‌اى نيز بيرون از مركز كشيده بودند و در زير آن اين جمله به چشم مىخورد : « پادشاه جهان در تاريخ سنه ثلث و تسعين و ستائمه » اين چاو مبارك را در ممالك روانه گردانيد .\r\n\r\nچاوچينى\r\nكاغذى را مىگفتند كه تمغاى پادشاه بر آن بود و به‌جاى « درهم » و « دينار » به كار مىرفت .\r\n\r\nچاولى : - جاولى\r\n\r\nچربى  ( Cerbi ) \r\nواژه‌اى مغولى در عصر مغول ؛ حاجب مأمورى كه كارش تعيين محل سكونت ايلچيان در خانه‌هاى مردم بود .\r\n\r\nچركس\r\nاقوامى ايبرى - قفقازى بودند كه امروزه در چند ناحيهء خودمختار در اتحاد جماهير شوروى متشكل شده‌اند و بيشتر در درهء كوبان به سر مىبرند .\r\n\r\nچشمه‌على ، تمدن\r\nآثار اين تمدن پيش از تاريخ در تپه چشمه‌على در جنوب شرقى تهران كشف گرديد و به همين مناسبت اين دوره به نام تمدن چشمه‌على نامگذارى شد . ادوات استخوانى و سنگى در اين دوره به‌طرز زيبايى ساخته شده و صنعت سفالگرى پيشرفت زيادى داشته است و هنرمندان نقوش بس زيبايى بر روى سفالها كشيده‌اند . دوران اين تمدن از اواسط هزارهء پنجم پيش از ميلاد شروع مىگردد .\r\n\r\nچغازنبيل\r\nواقع در سى كيلومترى شوش . معبد عيلامى در روى تپه بزرگ خاكى و در ساحل رودخانه دز از شعب رود كارون واقع شده است . اين معبد توسط « انتاش گال » پادشاه عيلامى در سال 1250 ق . م . ساخته شد و آن را اختصاص به خداى « اينشوشيناك » داده است .\r\nبناى معبد داراى چند طبقه ساختمان است . ارتفاع آن در حدود 25 متر و از خشت خام ساخته شده و روكشى از آجر دارد . در اطراف اين معبد تعدادى الواح گلى نبشته و مجسمه انسان و حيوان كشف شده است .\r\nقاعده زيگورات مربع است و بلندى ساختمان در اصل 50 متر بوده كه آخرين طبقه آن به خداى « اينشوشيناك » تعلق داشت و سردرهاى آن و راه‌پله‌ها طورى ساخته شده كه منتهى به طبقات فوقانى معبد مىشود از معبد مجسمه گاو لعابدارى به دست آمده و كتيبه‌اى بر روى گردهء آن به خط عيلامى در چند رديف نوشته شده است ، اين بنا مظهر عظمت امپراتورى عيلام بود . نيز - زيگورات\r\n\r\nچغان خداة\r\nعنوان فرمانروايان محلى چغانيان\r\n\r\nچغانيان\r\nناحيه‌اى در باختر رود وخش كه از سمت جنوب به رود جيحون محدود بوده و اعراب آن را صغانيان و ايرانيان چغانيان مىگفتند . قسمت خاورى چغانيان را قباديان مىگفتند .\r\n\r\n","description":"","footnote":"","page_name":" 300 ","page_number":302},
  {"content":"\r\n\r\n\r\nچغرزن ( چكرزن )\r\nدر عهد ساسانى بيوه‌زنى كه از نو شوهر كند ، چغرزن ( چاكرزن ) ناميده مىشد .\r\nظاهرا كنيزان زرخريد و زنان اسير جزء طبقات چاكرزن بوده‌اند كه مقامشان پست‌تر از پادشاه زن بوده است و او را « زن خدمتكار » نيز مىگفتند .\r\n\r\nچغرى بيگ\r\nابو سليمان چغرى بيگ ( جغرى بيگ ) داود بن ميكائيل بن سلجوق ( متوفى 452 ه . ق . ) از پادشاهان بزرگ سلجوقى و امرا و مؤسس دولت سلاجقه و برادر طغرل بيگ سلجوقى است . در آغاز فتنهء سلاجقه كه اين تركمانان در خراسان ناامنى پديد آوردند ، مسعود غزنوى ولايت را به وى و ولايت نسا را به برادرش طغرل بيگ واگذاشت ، و هردو را دلجويى كرده ، لقب دهقان داد . اما آنها چون از سلطان ايمنى نداشتند همچنان سركشى خود را ادامه دادند . بعد از غلبهء سلاجقه بر بلاد خراسان چغرى بيگ امارت سرخس يافت ، و بعد از شكست مسعود در دندانقان ، قدرت وى افزود . در حكومت خراسان و در باب طرز ادارهء حكومت مكرر بين او و برادرش طغرل اختلاف نظر پديد آمد . اما به‌سبب اشتغال طغرل به لشكركشى و توسعهء قلمرو خويش ، چغرى بيگ پيش از طغرل وفات يافت و پسرش الب ارسلان ، جانشين او گشت ، و بعد از وفات طغرل ، وارث تمام مملكت سلاجقه شد .\r\n\r\nچغرى : - جبغو\r\n\r\nچنگيز خان\r\nتموچين كه نام نخستين چنگيز خان است در حدود سال 549 ه . در مغولستان زاييده شد . پدرش « يسوكاى بهادر » رئيس قبيله قيات بود كه طايفه‌اى كوچك از مغولان شمرده مىشدند و در كنار شعب علياى رود آمور و جبال قراقوروم مسكن داشتند و ايشان شعبه‌اى از قبيله ديگر مغول به نام بورجيگين بودند . يسوكاى بهادر پدر چنگيز خان قبيله كوچك خود را با فتوحاتى كه كرد ، نام‌آور ساخت . چون درگذشت پسرش تموچين بيش از سيزده سال نداشت ، بزرگتران قبيله از او اطاعت نكردند و وى ناچار شد كه به نزد وانگ خان رئيس قبيله مسيحى كرائيت كه در واحه‌هاى شرقى صحراى گبى و جنوب درياچه بايكال ، ديوار چين مسكن داشتند پناه برد و از او براى رسيدن به مقام پدر يارى خواست . خان مزبور كه با پدرش دوستى داشت در آغاز مقدم او را گرامى شمرد .\r\nوى چون او را داراى افكار بلند يافت از بيم آنكه مبادا روزى مزاحم او شود درصدد نابودى وى برآمد .\r\nتموچين از قصد او آگاه شد و با افراد خود از آنجا برفت . تموچين بر اثر لياقت ، قبيله كوچك قيات را كه در زمان پدرش يسوكاى از چهل هزار چادر تجاوز نمىكردند با اتحاد با طوايف ديگر به بزرگترين قبايل آن زمان ترقى داد . وى در سال 1206 م . از رؤساى قبايل مطيع خود شورايى كه آن را قوريلتاى مىخواندند تشكيل داد و از سوى روحانيون شمنى ملقب به چنگيز قاآن شد ( پادشاه توانا و نيرومند ) و بدين ترتيب در چهل و چهار سالگى يگانه پادشاه مغول گرديد . وى با حملات بسيارى كه به نقاط مختلف نمود ايران را از اين حملات مصون نگذاشت و در پاييز سال 1616 با سپاهى در حدود صد و پنجاه هزار تا دويست هزار تن از درهء سفلاى رود سيحون به كشور سلطان محمد خوارزمشاه حمله آورد . چنگيز در حمله به ايران سپاه خود را بين چهار پسر خويش ، جغتاى ، اوكتاى ، جوجى و تولى تقسيم كرد .\r\n\r\n","description":"","footnote":"","page_name":" 301 ","page_number":303},
  {"content":"\r\n\r\nچنگيز خان چنان كشتارى در ايران به راه انداخت و آنچنان بخارا و سمرقند را ويران كرد كه چون يكى از فراريان آن شهر را پرسيدند گفت : آمدند و سوختند و كشتند و بردند و رفتند . چنگيز در بهار سال 620 قوريلتاى و شورايى با پسران خود در صحراى قلانباشى در مغرب درياچهء ايسگول تشكيل داد . وى شجرهء انساب خانهاى بزرگ و سلسلهء يوان چين\r\n\r\n","description":"","footnote":"","page_name":" 302 ","page_number":304},
  {"content":"\r\n\r\nپس از فرونشاندن شورش ولايت تنگغوت كه در شمال تبت واقع بود چون بر اثر بدى آب‌وهواى حوالى سند رنجور شده بود بيماريش رو به‌شدت نهاد و در 624 در هفتاد سالگى درگذشت .\r\nشجرهء انساب اولوس چغتاى ، 1338 - 1227 م .\r\n\r\nچوپان\r\nامير چوپان معروف به چوپان نويان ، متوفى سال 728 ه . ق . ، از امراى بزرگ مغول در دورهء سلطنت ايلخانيان در ايران ؛ پسر ملك بهادر ابن تودان نويان . وى در فتح گيلان در روزگار سلطان محمد الجايتو خدمات نمايان كرد . در جلوس ابو سعيد بهادر خان نيز سعى و اهتمام زياد بجاآورد ، و در آغاز سلطنت او در دربند و گرجستان با ازبكان كه به\r\n\r\n","description":"","footnote":"","page_name":" 303 ","page_number":305},
  {"content":"\r\n\r\nآذربايجان تاخته بودند جنگهاى دلاورانه نمود . پس از آن در دفع فتنهء « ايرنجين » همت و شجاعت بسيار نشان داد و سلطان به پاداش اين خدمات خواهر خود « ساتى بك » را به حبالهء نكاح او درآورد . در سال بعد امير چوپان به دفع امير تيمور تاش چوپانى فرزند خود ، را كه در آسياى صغير دعوى مهدويت مىكرد لشكر كشيد و او را اسير كرد و به درگاه سلطان ابو سعيد آورد .\r\nدر سال 725 ه . ق . به سبب ماجراى عشق ابو سعيد بهادر خان نسبت به بغداد خاتون بين سلطان و امير چوپان اختلاف پديد آمد و ركن الدين صاين آتش اين اختلاف را دامن زد . عاقبت امير چوپان به خراسان رفت و ركن الدين صاين را نيز به بهانهء تسخير آن ولايت همراه بود . در اين بين ، دمشق خواجه به امر ابو سعيد به قتل رسيد و امير چوپان ركن الدين صاين را كه سبب آن اختلاف مىشمرد كشت . عاقبت امير چوپان به دست ملك غياث الدين كرت كشته شد .\r\n\r\nچوپان بيكى\r\nماليات و عوارض متعلق به حيوانات در عهد صفويه .\r\n\r\nچوپانيان\r\nامراى چوپانى فرزندان امير تيمور تاش بن امير چوپانند . جانشينان او دو تن بيشتر نبودند . اول امير شيخ حسن كوچك پسر امير تيمور تاش بن امير چوپان سلدوز كه مدت چهار سال در آذربايجان استقلال داشت ( 741 - 744 ه . ق . ) و در 27 رجب سال 744 به دست زن خود كشته شد . پس از او برادرش ملك اشرف به‌جاى او نشست و انوشيروان نامى را كه نسب خود را به هولاكو مىرسانيد به نام انوشيروان عادل به ايلخانى برداشت و او را نيز به زودى معزول كرده و خود استقلال يافت . وى مدت چهارده سال با ظلم حكومت كرد و جانى بيك خان ازبك پادشاه مغول مسلمان بر وى حمله كرد و وى را بكشت ( 751 ) و دولت چوپانيان را برانداخت . نيز - ايلخانان كوچك\r\n\r\nچهار باغ\r\nمدرسه سلطان كه مدرسه مادر شاه هم مىگويند .\r\nآخرين بناى باشكوه دورهء صفويه در قرن دوازدهم هجرى است . در اين بنا كاشيكارى مفصلى و گره‌كارى را كه از امتيازات مخصوص آن است و معرف آخرين تحولات صنعت كاشيكارى مىباشد مىتوان به‌چشم ديد .\r\n\r\nچهار طاق\r\nآتش‌گاههاى قديم .\r\n\r\nچهل دختران\r\nمقبره و برج آجرى گرد ، با گنبد زيباى عهد سلجوقى ، در دامغان ، اسفارنگى بن اصفهان آن را براى مقبره خانوادگى خود ساخت .\r\n\r\nچهلستون كاخ\r\nكاخ مجلل دوره صفوى در اصفهان ، داراى مجالس نقاشى تاريخى و تزيينات عالى قراين متعدد تاريخى است كه تالار بزرگ آن از زمان شاه عباس اول است . كتيبه ايوان مورخ 1056 ه . ق . به نام شاه عباس دوم ، و تعمير به نام شاه سلطان حسين مىباشد .\r\nباغ بزرگ آن فعلا تنها باغ موجود عهد صفوى مىباشد .\r\n\r\n","description":"","footnote":"","page_name":" 304 ","page_number":306},
  {"content":"\r\n\r\n\r\nچهلستون ، كاخ\r\nدر تخت‌جمشيد تالار بزرگى بوده كه به زمان خشيارشاى اول ساخته شده و با اطاقهاى متصل به آن ، مساحتى در حدود 9000 متر مربع را فرامىگرفته است .\r\n\r\nچيچست\r\nنام اوستايى آن « چئه چسته » و نام قديم درياچه‌اى در ولايت آذربايجان كه برحسب روايات زردشتيان ، مولد زردشت در كنار آن بوده است . امروز اين درياچه را به نام اروميه كه در زمان حمد الله مستوفى به همين نام مشهور بوده است تطبيق مىكنند . در عهد كيخسرو در كنار اين درياچه بتكده‌اى بوده است كه به امر كيخسرو ويران شده و آتشكده آذرگشسب در آنجا به‌جاى آن بنا گشته است .\r\n\r\nچيش‌پش اول\r\nپسر هخامنش ، نخستين شاه اين سلسله هخامنشيان .\r\n\r\nچيش‌پش دوم\r\nپسر كوروش اول كه وى دو پسر داشت : كوروش و آريارمنا . پس از او سلطنت به كوروش رسيد و او را به ترتيب تاريخ ، كوروش دوم بايد خواند . از چش‌پش دوم به بعد سلسله هخامنشى به دو شاخه منقسم گشت و سلطنت تا داريوش اول با اولاد و احفاد كوروش دوم بود .\r\n\r\nچينوات  ( Chinval ) \r\nدر اعتقادات زرتشت ، پلى است كه روان آدمى پس از مرگ بايد از روى آن بگذرد . براى روانى كه در سنجش اعمال پاك و بىگناه تشخيص داده مىشود ، پهن و سهل العبور است . گناهكاران چون از گذشتن از روى آن عاجزند ناچار به دوزخ سرنگون مىگردند . در دوزخ زرتشتى از شعله‌هاى آتش خبرى نيست زيرا آتش مقدس است و هرگز نبايد به لوث وجود گناهكاران آلوده گردد . آنچه دوزخيان زرتشتى را شكنجه و عذاب مىدهد ، نبودن آتش و وجود سرماى سخت و ظلمات محض است .\r\n\r\n","description":"","footnote":"","page_name":" 305 ","page_number":307},
  {"content":"\r\n . \r\n","description":"","footnote":"","page_name":" 306 ","page_number":308},
  {"content":"\r\n\r\n\r\nح\r\n\r\nحاتم اصم\r\nابو عبد الرحمان حاتم ابن يوسف ، متوفى 237 ه . ق . ، عارف و صوفى مشهور خراسان در قرن سوم ، يوسف نام جد اوست و نام پدرش را به اختلاف عنوان يا علوان نوشته‌اند . حاتم از مشايخ بزرگ خراسان و از ياران شفيق بلخى بوده است .\r\n\r\nحاتم بيگ اعتماد الدوله صافى اردوبادى\r\nخواجه حاتم بيگ اعتماد الدوله صافى اردوبادى از وزيران شاه عباس اول صفوى .\r\n\r\nحاتيمور\r\nيكى از امراى الجايتو . وقتى كه مردم فومن و رشت و توليم با يكديگر متفق گشتند و در مقابل لشكر مغول پايدارى كردند و اين خبر به الجايتو رسيد ، او را با چند تن از مردان كارآزموده بدان ديار فرستاد .\r\n\r\nحاج ابراهيم خان كلانتر\r\nحاج ابراهيم خان كلانتر ، يكى از رجال سياسى حاجى ابراهيم خان ( كلانتر )\r\n\r\n","description":"","footnote":"","page_name":" 307 ","page_number":309},
  {"content":"\r\n\r\nايران كه به سلطنت سلسله‌اى پايان داده و سلسلهء ديگرى را به‌جاى آن مستقر نمود . وى پسر سوم حاج هاشم واحد العين ، كدخداباشى محلات حيدرى خانهء شيراز بود ، و پدر حاج هاشم حاج محمود است . حاج ابراهيم خان اولين صدراعظم سلسلهء قاجار است كه به آقا محمد خان و فتحعليشاه هردو خدمت كرده است و در عهد اين دو پادشاه قاجار مقام صدارت داشته .\r\nمردى مآل‌انديش بوده و فتوحات آقا محمد خان و موفقيتهاى او مرهون تدابير سياسى ماهرانه وى مىباشد .\r\n\r\nحاجب الدوله\r\nلقب مشهور حاجى على خان مقدم مراغه‌اى .\r\nمتوفى 1285 ه . ق . ، از امرا و رجال عهد ناصرى . وى در آغاز سلطنت ناصر الدين شاه منصب فراشباشيگرى داشت ، و به‌سبب دخالت و مباشرتى كه در امر عزل و قتل ميرزا تقى خان اميركبير داشت ، ناصر الدينشاه او را لقب حاجب الدوله داد و پس از آن نيز همواره مورد توجه و التفات شاه و مادرش مهد عليا بود . چند سال بعد لقب ضياء الملك يافت ، و حكومت خوزستان به دو تفويض گشت .\r\n\r\nحاجب بزرگ\r\nبارسالار ، سالاربار . چنان كه از اسم او مشهود است بزرگترين حجاب شاهى يا اميرى است و در زمان سلطان محمود و مسعود ابن محمود غزنوى حاجب بزرگ آلتونتاش و على قريب بلكاتكين بودند .\r\n\r\nحاجب سالار\r\nرياست دربار سامانى با شخصى به نام حاجب سالار بود كه بر جميع امور داخلى دربار رسيدگى مىكرد .\r\n\r\nحاج على رزم‌آرا : - رزم‌آرا\r\n\r\nحاج مهديقلى هدايت\r\nحاج مهديقلى هدايت مخبر السلطنه ، معروف به خان خانان ، پسر سوم عليقلى خان مخبر الدوله و نوهء رضا قلى خان ( ملقب به امير الشعرا و متخلص به هدايت و معروف به لله‌باشى ) بود كه در هفتم شعبان 1280 ه . ق . در تهران متولد شد . وى در 14 سالگى به همراه برادر بزرگش مرتضى قلى خان صنيع الدوله به اروپا رفت و در برلن مشغول تحصيل شد .\r\nبعد از دو سال به ايران بازگشت و در تلگرافخانه كه در اختيار پدرش بود به خدمت مشغول شد . در سال 1311 ه . ق . به منصب پيشخدمتى خاص ناصر الدين شاه رسيد . در سال 1315 ه . ق . و بعد از مرگ پدرش ، به لقب مخبر السلطنه ملقب گرديد و به رياست پستخانه منصوب شد . در سال 1316 ه . ق . نيز به رياست پستخانه ، گمرك و تلگرافخانه آذربايجان تعيين شد .\r\nدر سال 1321 ه . ق . به همراه امين السلطان اتابك اعظم ، سفر دور و درازى به اروپا ، آمريكا ، چين ، ژاپن و هند نمود و در بازگشت در سال 1322 ه . ق . رئيس مدرسه نظامى تهران شد و از سال 1324 ه . ق . در تنظيم و تدوين قانون انتخابات مجلس و پيشرفت مشروطيت به فعاليت پرداخت .\r\nدر سال 1325 ه . ق . در كابينه وزير افخم عهده‌دار وزارت علوم شد و در كابينه كوتاه على اصغر خان اتابك نيز در اين سمت باقى ماند . در 1326 ه . ق . در كابينه‌هاى ابو القاسم خان ، ناصر الملك و حسينقلى خان نظام السلطنه به وزارت عدليه انتخاب شد و در كابينه نظام السلطنه مدتى نيز وزير معارف بود . سپس والى آذربايجان شد . با به توپ\r\n\r\n","description":"","footnote":"","page_name":" 308 ","page_number":310},
  {"content":"\r\n\r\nبسته شدن مجلس ، از والىگرى آذربايجان استعفا داد و به اروپا مسافرت كرد . در سال 1327 ه . ق . پس از استقرار مشروطيت دوم ، به درخواست اهالى آذربايجان مجددا والى آنجا شد و بعد از دو سال به اصرار روسها معزول گرديد و به اروپا رفت .\r\nدر 1330 ه . ق . والى فارس شد و مدت 3 سال در شيراز بود . در 1333 ه . ق . به تهران آمد و در سال 1335 ه . ق . از تهران به وكالت مجلس چهارم انتخاب شد . در سال 1336 ه . ق . در كابينه دوم عين الدوله و سپس در كابينه مستوفى الممالك وزير عدليه شد . در 1338 ه . ق . كه مصادف با قيام شيخ محمد خيابانى بود ، به والىگرى آذربايجان منصوب و در 1300 ه . ش .\r\nاستعفا داده به تهران بازگشت . در 1301 ه . ش . در كابينه مستوفى الممالك به وزارت فوايد عامه و تجارت رسيد و در دو كابينه بعدى مستوفى نيز در اين سمت باقى ماند . در 1305 ه . ش . به رياست ديوان عالى كشور منصوب شد . از سال 1306 تا 1312 ه . ش .\r\nنخست‌وزير بود و با ختم قرارداد دكتر ميلسپو ، وزارت دارايى را نيز به‌عهده گرفت . از جمله اقداماتى كه در دوران نخست‌وزيرى وى انجام پذيرفت عبارتند از :\r\nوضع تعرفه جديد گمركى ، اعزام دانشجو به خارج ، تجديد قرارداد شيلات شمال با دولت شوروى ، تأسيس اولين بانك ملى ايران در سال 1307 ه . ش . ، تجديدنظر در خطوط مرزى ايران و تركيه و اعلام لغو امتياز دارسى .\r\nمخبر السلطنه از شهريور 1312 خانه‌نشين شد و با فروش خانهء خود و مزرعهء رزكان شهريار ، نيمى از منطقهء دروس را خريد و يك بيمارستان و يك مسجد در آنجا ساخت و از فروش زمينهاى آن سود سرشارى برد . وى در اين مدت بيشتر اوقات خود را به مطالعه گذراند و سرانجام در شهريور 1334 در 95 سالگى ديده از جهان فروبست و در آرامگاه مخصوص خودش در دروس مدفون شد .\r\n\r\nحاجى ابراهيم خان شيرازى ( اعتماد الدوله )\r\nحاجى محمد ابراهيم خان شيرازى ، ملقب به اعتماد الدوله و معروف به حاج ابراهيم خان كلانتر نخستين صدراعظم سلسلهء قاجاريه بود كه به سلطنت سلسله‌اى پايان داد و سلسلهء ديگرى را به‌جاى آن مستقر كرد . به اين سبب وى را به تاجبخش ملقب كرده‌اند . وى پسر سوم حاج هاشم شيرازى از كدخدايان و عمّال معروف شيراز بود ؛ چون در سال 1160 ه . ق . نادر شاه يك چشم وى را كور كرد ؛ به حاج هاشم واحد العين معروف شد . اجداد حاجى ابراهيم خان كلانتر از خاندان معروف به هاشميه بوده‌اند . خانوادهء هاشميه در اصل از كليمىهاى مسلمان شده قزوين بود ، و معروف است كه پس از مهاجرت به شيراز با حاجى قوام معاصر و ممدوح خواجه شمس الدين حافظ شيرازى وصلت كرده‌اند .\r\nكار اصلى خانواده هاشميه تجارت بود ، اول كسى كه از اين خانواده وارد سياست شد ، حاجى هاشم پدر حاجى ابراهيم خان كلانتر بود كه كدخدايىگرى محلات حيدرىخانهء شيراز را به‌عهده داشت . زندگى سياسى حاج ابراهيم كلانتر به دو بخش تقسيم مىگردد :\r\nبخشى كه مربوط به شرح فعاليتهاى سياسى وى در خدمت پادشاهان سلسلهء زنديه بوده و بخشى ديگر كه در خدمت سلسلهء قاجاريه سپرى شده است .\r\n\r\nحاجى بيگ\r\nبرادر امير نوروز ، از امراى معروف زمان غازان خان .\r\n\r\n","description":"","footnote":"","page_name":" 309 ","page_number":311},
  {"content":"\r\n\r\n\r\nحاجى محمد حسين خان صدر اصفهانى\r\nسومين فردى كه در سلسلهء قاجاريه عهده‌دار سمت صدراعظمى فتحعلى شاه گرديد حاجى محمد حسين خان اصفهانى بود . وى فرزند حاجى محمد على و نوهء حاجى محمد رحيم است . چون وى در عهد جوانى به علافى و كاه‌فروشى اشتغال داشت به محمد رحيم علاف معروف بوده است . زادگاه وى شهر اصفهان و از آنجا كه در اواخر سلسلهء زنديه و اوايل سلسلهء قاجاريه ، شهر اصفهان به تناوب در دست سرداران اين دو سلسله ردوبدل مىشد ، حاجى محمد حسين خان اصفهانى و پدرش همانند حاجى ابراهيم كلانتر هم در سلسلهء زنديه مصدر خدماتى گرديدند و هم در سلسلهء قاجاريه .\r\nحاجى محمد حسين خان صدر اصفهانى پس از نزديك به شش سال صدارت در سال 1239 ه . ق . از اصفهان به تهران آمد و به بيمارى زردى ( يرقان ) درگذشت و جسدش را به نجف اشرف منتقل كردند .\r\nقابل ذكر است كه در سال 1236 و در زمان صدارت وى به‌دستور فتحعلى شاه وزارت خارجه تشكيل گرديد و ميرزا عبد الوهاب خان معتمد الدوله نشاط اصفهانى دانشمند و شاعر معروف به سمت اولين وزير امور خارجه تعيين شد .\r\n\r\nحاجى ميرزا آغاسى\r\nصدراعظم محمد شاه قاجار كه محمد شاه او را مراد و مرشد خود مىدانسته و نسبت به او اعتمادى نامحدود داشت كه اين اعتماد را از عهد طفوليت به او پيدا كرده بود . ميرزا آغاسى مردى بود كه تمام قدرت ايران و تمام بىكفايتى دولت آن در وجود او خلاصه مىشده است ، كه نتيجهء سوء سياست و بىتدبيرى وى در ادارهء امور كشور ، تهى شدن خزانه از پول و امتناع فرمانروايان و حكام ايالت و ولايات از فرستادن ماليات به پايتخت بود . نيز - آقاسى\r\nحاجى ميرزا آقاسى ايروانى\r\n\r\nحاجى ميرزا حسين خان سپهسالار قزوينى ( مشير الدوله )\r\nميرزا حسين خان فرزند ميرزا نبى خان امير ديوان قزوينى در سال 1243 ه . ق . متولد شد . اجداد وى اهل علىآباد مازندران بوده و پدربزرگ وى موسوم به عابدين بيك در قزوين در خدمت شاهزاده علينقى ميرزاى ركن الدوله حكمران قزوين به دلاكى و خاصه‌تراشى اشتغال داشت . بدين ترتيب دشمنان ميرزا حسين خان وى را دلاك‌زاده لقب مىدادند . بعد از\r\n\r\n","description":"","footnote":"","page_name":" 310 ","page_number":312},
  {"content":"\r\n\r\nاينكه ناصر الدين شاه ميرزا محمد خان سپهسالار را از صدارت بر كنار نمود ، درصدد برآمد تا تشكيلات سابق مبنى بر تقسيم وظايف بين چند نفر را مجددا برقرار نمايد ، اما چون اين اقدام خود نتيجهء مطلوبى به دست نياورد ، درصدد تعيين صدراعظم جديدى برآمد . لذا در 29 شعبان 1288 ه . ق . حاجى ميرزا حسين خان سپهسالار را به صدراعظمى خود انتخاب كرد .\r\n\r\nحاجى واشنگتن\r\nحاج حسينقلى خان صدر السلطنه ( معتمد - الوزراء ) اولين سفير ايران در آمريكا كه به حاجى واشنگتن معروف شد . در عصر ناصر الدين شاه زمانى كه « پرات » به سمت سفير آمريكا در ايران تعيين گرديد ، ناصر الدين شاه در فكر تعيين سفير لايقى افتاد و پس از مطالعات زياد و احضار چند تن از رجال ، حاج صدر السلطنه را كه برادر نظام الملك بود به اين سمت منصوب و فرمان همايونى را موشح و او را به دريافت يك طاقه شال كشميرى مفتخر و با هدايايى زياد و نامه‌هاى متعدد به آمريكا فرستاد . ( ماجراى مأموريت اولين سفير الدين در آمريكا يكى از خواندنىترين مباحث تاريخى ايران است ) .\r\n\r\nحاجيه\r\nقرن سيزدهم هجرى ، مريم بيگم از زنان زاهد و شاعر بود . وى دختر شيخ على خان زند و از زنان عقدى فتحعلى شاه قاجار ( 1212 - 1250 ق . ) بود . پسر مريم بيگم به نام شيخ على ميرزا ، معروف به شيخ الملوك ، در حدود چهارده سالگى به حكومت ملاير منصوب شد و مريم بيگم نيز به همراه او به آن شهر رفت و تا پايان عمر در آنجا بود . يك بار نيز به حج مشرف شد و اندكى پس از بازگشت درگذشت .\r\n\r\nحافظ ابرو\r\nشهاب الدين عبد الله بن عبد الرشيد معروف به « حافظ ابرو » مورخ معروف دورهء تيمورى و صاحب كتاب معتبر « زبدة التواريخ » ، كه به سال 834 ه . در زنجان وفات يافت .\r\n\r\nحاكم لشكر\r\nيكى از مناصب لشكرى عهد غزنويان .\r\n\r\nحالقون\r\nنام ديهى است از ماوراء النهر كه جنگ امير تيمور با قمر الدين در آنجا واقع گرديد .\r\n\r\nحامى الدوله\r\nاين لقب بر روى سكه‌هاى بعضى از پادشاهان غزنوى ديده شده است .\r\n\r\nحبل المتين ، روزنامه\r\nروزنامه‌اى بود كه به همت مؤيد الاسلام در كلكته انتشار مىيافته ، شمارهء اول آن روز يازدهم جمادى الثانى 1311 ه . ق . منتشر شده است .\r\n\r\nحبيب السير\r\nمعروفترين كتاب تاريخ فارسى كه بعد از عهد مغول پس از كتاب روضة الصفا تأليف شد . تاريخ شروع تأليف اين كتاب اوايل 927 ه . ق . و پايانش در 930 بوده است . مؤلف اين كتاب « غياث الدين بن همام الدين الحسينى » معروف به خواندمير مىباشد .\r\nنويسنده نگارش اين كتاب را براى غياث الدين\r\n\r\n","description":"","footnote":"","page_name":" 311 ","page_number":313},
  {"content":"\r\n\r\nامير محمد بن امير يوسف حسينى شروع كرده ولى چيزى جز مقدمه و قسمتى از آغاز كتاب را ننوشته بود كه اوضاع هرات برآشفت و مير غياث الدين در 927 ه . ق . به‌قتل رسيد . پس از چندى خواندمير فرصتى يافت تا تأليف كتاب خود را ادامه دهد . چون خواجه حبيب الله وزير ، او را در نگارش حبيب السير تشويق كرد لذا پس از پايان كتاب به پاس مهربانيها و پشتيبانيهاى اين وزير ، نام كتاب خويش را حبيب السير فى اخبار افراد البشر گذارد .\r\n\r\nحبيب ايرانى\r\nمعروف به حبيب عجمى از زاهدان و صوفيان ايرانى ، دوست و شاگرد حسن بصرى . سال فوت او را 116 و 120 هجرى ثبت كرده‌اند .\r\n\r\nحتيان\r\nقومى باستانى كه پيش از تمدن مردم فينقى در آسياى صغير مملكتى عظيمى داشته‌اند . پس از كاوشهايى كه در سوريه و آسياى صغير شد و چندين شهر بزرگ آنان كشف گرديد دانسته شد كه حتىها از اقوام هند و اروپايى بودند . نامهاى خاص و زبان و دين آنان نژاد آنان را ثابت كرده است . قدمت آثار ايشان به سال 2100 پيش از مسيح مىرسد يعنى در همين زمان به آسياى صغير دست يافته ، دولت مقتدرى تشكيل دادند .\r\n\r\nحجاج\r\nدر سال 72 هجرى عبد الملك مروان يكى از سرداران سفاك و ستمگر خود را كه در تاريخ اسلام نمونهء كامل بىرحمى و آدمكشى است و نام او حجاج بن يوسف ثقفى است براى دفع عبد الله بن زبير روانهء مكه نمود . حجاج مكه را محاصره كرد و خانهء كعبه را به ضرب سنگهايى كه از منجنيق پرتاب مىشد ويران ساخت و سرانجام عبد الله را در سال 73 هجرى بكشت . در اين هنگام عبد الله زبير 73 سال داشت .\r\nسپس حجاج بن يوسف از طرف عبد الملك مأمور حكومت عراقين يعنى عراق عرب و عجم شد .\r\nدورهء فرمانروايى حجاج بر عراقين از خونين‌ترين ادوار تسلط عرب بود . فرمانروايى او در آن ناحيه قريب بيست سال به طول انجاميد . حجاج نسبت به شيعيان و خوارج و ايرانيان سختگير بود . مقر حكومت خود را در شهر كوفه قرار داد . تا زمان او عدهء بسيارى از ايرانيان اسلام آورده بودند . چون براثر اسلام آوردن ديگر جزيه نمىپرداختند و در بيت المال نقصانى پيدا شده بود ، از اين‌رو حجاج بر خلاف دين اسلام فرمان داد كه مسلمانان غير عرب نيز بايد مانند كفار جزيه بپردازند . براثر ستمكاريهاى حجاج ، عبد الرحمن محمد بن اشعث كه از سرداران زير دست او بود ، بر وى قيام كرد و از محل حكومت خود زابل ، روانهء عراق شد ( 81 ه . ) .\r\nحجاج با لشكرى شامى به مقابل او شتافت و پس از چند جنگ او را در دير الجماجم در هفت فرسنگى كوفه شكست داد . ابن اشعث به خراسان گريخت و به نزد رتبيل پادشاه كابل پناه برد . رتبيل از بيم حجاج او را تحويل مأموران وى داد . ابن اشعث چون مىدانست او را براى كشته شدن مىبرند ، در بين راه خود را از پشت‌بامى به زمين انداخت و بكشت .\r\nحجاج طرفداران ابن اشعث را كه بيشتر ايرانى بودند به سختى شكنجه كرد و يا كشت و بر آنان كه ببخشود ، بر دست هركدام داغى مىگذاشت و نام شهر آنان را بر دست ايشان با داغ مهر مىكرد و به شهر خود باز مىفرستاد .\r\n\r\n","description":"","footnote":"","page_name":" 312 ","page_number":314},
  {"content":"\r\n\r\nيكى از ايرانيانى كه در اين واقعه به دست حجاج كشته شد سردارى دلير به نام فيروز بود .\r\n\r\nحجاج بن يوسف سقفى : - حجاج\r\n\r\nحجارى شيخ خان\r\n( سه هزار سال قبل از ميلاد ) واقع در راه كرمانشاه و قصر شيرين - حجارى شيخ خان شامل نقش مرد جنگى است كه به تير و كمان مسلح مىباشد .\r\nدر زير پاى اين مرد جنگى اسيرى افتاده و اسير ديگرى در مقابل آن زانو زده و در حال استراحام و در طلب بخشش است ، خطوط كتيبه اين آثار را محو كرده‌اند . محققين اين نقش را قديميترين اثر حجارى روى زمين مىدانند و تاريخ آن را به هزار سال قبل از ميلاد نسبت مىدهند . سنگتراشى اين نقش بسيار ساده و مىرساند كه حجاران آن مبتدى بوده‌اند .\r\n\r\nحجت\r\nاز سلسله مراتب درجات باطنى ( اسماعيليه ) ، كه به معناى دليل و اثبات مدعاست . كه در اين سلسله مراتب پس از مستجيب ، مأذون و داعى و حجت قرار مىگرفت .\r\n\r\nحجريه\r\nتركان زرخريدى بودند كه براى خدمات جنگى تربيت مىشدند و گارد شخصى خليفه از بين آنها انتخاب مىشد .\r\n\r\nحران\r\nشهر كهن و مشهورى در جزيره‌اى در 35 كيلومترى جنوب اورفه در ساحل نهر جلاب بود .\r\nمورخان رومى اين شهر را كاره مىناميدند .\r\nشهر مزبور در آغاز اسلام‌آباد بود و بسيارى از فلاسفه و مشاهير از اين شهر برخاستند . گويند حران منزل ابراهيم پيامبر بوده است و مخصوصا به عنوان مركز عمده صائبين و دين آنها شهرت دارد . حران به جهت موقعيت تجارى و به عنوان مركز پرستش « سين » ( خداى ماه ) معروف بود ، كه پادشاهان آشور در آراستن معبد او مىكوشيدند . در دورهء اسكندر ، كه جمع زيادى از مقدونيها در بين النهرين شمالى سكنى گزيدند ، اسامى خدايانى كه در حران مورد پرستش بودند به اسامى يونانى تبديل شد . بعد از اسلام مقر مروان ( آخرين خليفهء اموى ) بود و شهرت جاودانى حران به‌سبب فلاسفه و دانشمندانى است كه در دورهء اسلامى از آن برخاستند و از معروفترين آنها ثابت اين قره و فرزندان و نوادگان او مىباشد .\r\n\r\nحر عاملى\r\n« احمد ابن على مشغرى » از دانشمندان شيعه عهد صفوى و برادر محمد بن حسن شيخ السلام مشهد است كه در 1040 متولد شد و پس از مرگ برادر در 1104 ه . ق . خود بدان مقام رسيد . از وى كتابهاى :\r\nتاريخ صغير ، تاريخ كبير ، تفسير قرآن و جواهر كلام و حاشيه بر مختصر نافع و . . . به دست رسيده است .\r\n\r\nحروفيه\r\nنهضت حروفيه جبهه‌اى از تصوف مردمى است كه در قرن هفتم و هشتم هجرى كه دورهء حساسى در تاريخ ايران و اسلام به شمار مىرود ، شكل گرفته است . آتشى كه مغولان در پهنهء وسيعى از ايران و جهان اسلام برافروختند و در ادامهء آن ايلخانيان و بعد تيموريان دود غليظ و كشنده‌اى از آن متصاعد ساختند ،\r\n\r\n","description":"","footnote":"","page_name":" 313 ","page_number":315},
  {"content":"\r\n\r\nرسالت بس بزرگى بر دوش تصوف مردمى كه پشتوانه عرفانى فلسفى نسلها و پناهگاه عقيدتى توده‌ها محسوب مىشد ، گذاشته بود . مؤسس اين نهضت « فضل الله استرآبادى » از عارفان بنام و زاهدان مشهور عصر خود بود كه بعد از چهل سالگى از زادگاهش به حجاز رفت و پس از زيارت بيت الله الحرام در خوارزم اقامت گزيد . او خود را از سادات علوى معرفى مىكرد و در سال 788 ه . ، نهضت فكرى خود را آغاز كرد .\r\nكتاب « جاويدان نامه » را به او نسبت مىدهند كه حاوى شعائر و تعابير او از اسلام بوده است .\r\nشعارهاى استراتژيكى نهضت حروفيه ، آگاهى انسان و برابرى و مساوات و عدالت اجتماعى بود .\r\nنتايج اين نهضت قيام توده‌ها عليه حكام تيمورى در ولايات و شهرهاى بزرگ بود . قيام مردم اصفهان عليه خراج‌گذاران تيمور و قتل عام مردم ، نخستين واكنش توده به شمار مىرود .\r\nحروفيان طبيعت را از معنويت و انسانيت را از ماديت جدا نمىدانستند ، محتواى فكرى - فلسفى اين نهضت زيربناى عقيدتى نهضتهاى ديگرى در ايران گرديد كه تا اواخر دورهء قاجاريه ظهور كرد . نهضت حروفيه تا روزگار صفويه ادامه يافت و در آن عصر در ستيز با دولت صفوى شكلى ديگر به خود گرفت و نامى ديگر يافت .\r\n\r\nحرّه ختلى\r\n421 ق . از زنان سياستمدار و اديب . وى خواهر سلطان محمود غزنوى ( 388 - 421 ق . ) و عمه سلطان مسعود غزنوى ( 421 - 432 ق . ) بود . پس از آنكه سلطان محمود در غزنين درگذشت امراى دربار محمد را حسب وصيت پدرش ، محمود بر تخت سلطنت نشاندند ( 421 ق . ) . حرّه كه از اين تصميم آگاه شد نامه‌اى به شرح زير براى مسعود نوشت و ضمن اعلام خبر مرگ پدرش ، از او خواست تا هرچه زودتر به غزنين رفته و بر تخت سلطنت نشيند :\r\n« خداوند ما سلطان محمود نماز ديگر روز پنجشنبه هفت روز مانده بود از ربيع الآخر گذشته شد رحمت الله عليه ، و روز بندگان پايان آمد و من با همه حرم به جملگى بر قلعت غزنين مىباشيم و پس‌فردا مرگ او را آشكارا كنيم و نماز خفتن ، آن پادشاه را به باغ ديروزى دفن كردند و ما همه در حسرت ديدار وى مانديم و هفته‌اى بود كه تا نديده بوديم و كارها همه بر حاجب على مىرود و پس از دفن سواران مسرع رفتند ، هم در شب به گوزگان تا برادر محمد به زودى اينجا آيد و بر تخت ملك نشيند و عمت به حكم شفقت كه دارد بر امير فرزند هم درين شب به خط خويش ملطفه نبشت و فرمود تا سبكتر دو ركابدار را كه آمده‌اند پيش از اين به چند مهم نزديك امير نامزد كنند تا پوشيده‌اى با اين ملطفه از غزنين بروند و به‌زودى بجايگاه رسند و امير داند كه از برادر اين كار بزرگ برنيايد . اين خاندان را دشمنان بسيارند و امير داند ما عورات و خزاين به صحرا افتاده‌ايم . بايد كه اين كار به‌زودى پيش گيرد كه وليعهد پدر است و مشغول نشود بدان ولايت كه گرفته است و ديگر ولايت بتوان گرفت كه آن كارها كه تا اكنون مىرفت بيشتر به حشمت پدر بود و چون خبر مرگ او آشكار گردد كارها از لونى ديگر گردد و اصل غزنين است و آن‌گاه خراسان و ديگر همه فرع است ، تا آنچه نبشتم نيكو انديشه كند و سخت به تعجيل بسيج آمدن كند تا اين تخت ملك و ما ضايع نماييم و به زودى قاصدان را بازگرداند كه عمت چشم به‌راه دارد و هرچه اينجا رود سوى او نبشته آيد . »\r\n\r\n","description":"","footnote":"","page_name":" 314 ","page_number":316},
  {"content":"\r\n\r\n\r\nحرهء كالجى\r\nلقب دختر امير سبكتكين ، خواهر محمود و او را محمود به مأمون ابو العباس خوارزمشاه به زنى داده بود .\r\n\r\nحزب اكثريت ايران نوين\r\nتاريخچه پيدايش حزب ايران نوين را بايد از سال 1340 كه كانون ترقى تأسيس شد دانست . اين حزب داراى اركان كنگره ، هيئت اجرايى و دفتر سياسى بود كه كنگره حزب عاليترين مرجع تصميم‌گيرى به‌حساب مىآمد .\r\n\r\nحزب ايران\r\nدر ارديبهشت سال 1323 حزب ايران توسط مهندس فريور تشكيل شد كه هدف آن مقابله با احزاب اراده ملى ، حزب عدالت و حزب توده بود .\r\n\r\nحزب تودهء ايران\r\nپس از سقوط رضا شاه و فروپاشى استبداد بيست سالهء رضاخانى ، بار ديگر فضاى باز سياسى كشور اين امكان را به‌وجود آورد تا ماركسيستهاى بازمانده از « حزب كمونيست ايران » به همراه گروه « 53 نفر » بتوانند آزادانه ناشر افكار و انديشه‌هاى دور و دراز خود باشند .\r\nاز همين روى در دهم مهرماه 1320 در منزل « سليمان محسن اسكندرى » بيش از هفتاد تن از كمونيستها ، سنديكاليستها و عناصر ملى شركت يافتند تا آغازگر تلاشى نو در تاريخ حزب توده باشند .\r\nبه‌هرصورت « حزب تودهء ايران » در دهم مهرماه 1320 تأسيس و « سليمان محسن اسكندرى » به عنوان رهبر حزب انتخاب مىگردد .\r\nپس از مرگ « سليمان محسن اسكندرى » تا برگزارى اولين كنگرهء حزب « ايرج اسكندرى » به طور موقت جانشين سليمان محسن اسكندرى مىشود و ظاهرا حق امضاء داشت . تا اينكه در مردادماه 1320 پس از برگزارى اولين كنگرهء حزب « نور الدين الموتى » به مقام رهبرى نائل مىگردد ولى احدى او را به عنوان رهبر حزب قبول نداشت .\r\nدر كنگرهء دوم ، اساسنامه‌اى به تصويب مىرسد كه طبق مصوبات آن مقام دبيركلى تصريح و حدود وظايف او تا حدودى تعيين مىشود . در اين كنگره « رضا رادمنش » به عنوان دبيركل انتخاب و به مدت بيست سال ، يعنى تا « پلنوم چهاردهم » در اين سمت باقى مىماند .\r\nپس از خلع « رضا رادمنش » از مقام دبيركلى ، « ايرج اسكندرى » به مقام دبير اولى حزب نائل و تا « پلنوم شانزدهم حزب » در اين سمت باقى مىماند .\r\nپس از برگزارى « شانزدهمين پلنوم » كميته مركزى حزب توده ، سرانجام سكان كشتى به گل نشستهء حزب ، در اسفندماه 1357 در دستان لرزان « نور الدين كيانورى » براى مدتى در امواج پرتلاطم انقلاب اسلامى به حركت درمىآيد . اما تمام مسيرش همانند پيشينيان كژراهه بود و پايانش سردرگمى و درهم شكستن !\r\nسرانجام به دنبال اعترافات تكان‌دهندهء سران حزب توده ، در سال 1362 كارنامهء پراعوجاج و سياه اين حزب پس از 42 سال حيات سياسى بسته و انحلال آن از زبان اعضاى كميتهء مركزى حزب تودهء ايران اعلام مىگردد .\r\n\r\nحزب حاكم مليون\r\nحزب مليون و ايران نوين در طول حيات سياسى خود احزاب اكثريت و حاكم بودند .\r\n\r\n","description":"","footnote":"","page_name":" 315 ","page_number":317},
  {"content":"\r\n\r\nحزب مليون به رهبرى دكتر منوچهر اقبال در زمستان 1337 هجرى شمسى ظهور كرد . دكتر اقبال با اينكه در آغاز نخست‌وزيرى خود در سال 1336 در مجلس گفت كه قصد تشكيل حزب را ندارد ولى چون سردار فاخر حكمت رئيس مجلس شوراى ملى با تمارض حاضر به تشكيل اين حزب نشد خود حاضر شد كه رهبرى حزب را به‌جاى سردار فاخر قبول كند .\r\nحزب مليون به‌منزله يك حزب دولتى به تشويق شاه و كمك و مساعدت نخست‌وزير وقت در مقام رهبر حزب و دبيركل ظاهر شد . اوج فعاليت حزب مليون نقطهء فرود آن نيز بود . هفتم شهريور 1339 اقبال به دنبال اظهارات شاه مبنى بر نارضايتى از انتخابات استعفانامه خود را در اختيار مطبوعات قرار داد و بدين ترتيب در شهريور 1339 حزب مليون عملا از صحنهء سياسى دور شد .\r\n\r\nحزب دموكرات\r\nحزبى كه مؤسس آن قوام السلطنه بود كه پس از تشكيل و تثبيت حزب ، اقدامات خود را براى قلع و قمع رقبا آغاز كرد . عمده رقيب اين حزب ، حزب توده بود كه روز 14 مرداد 1325 بين طرفداران دو حزب زد و خورد شديدى درگرفت كه متعاقب آن جنگ قلمى روزنامه‌هاى اين دو حزب شروع شد . اشخاصى نظير ملك الشعراء بهار ، تقىزاده ، فرخ ، وحيد الملك ، مساوات ميرزا احمدى عمارلو در حزب دمكرات عضويت داشتند .\r\n\r\nحزب رستاخيز\r\nدستور تأسيس حزب رستاخيز به وسيلهء محمد رضا پهلوى در يازدهم اسفند 1353 صادر گرديد . اعتقاد به نظام شاهنشاهى و اجراى اصول انقلاب شاه و ملت از اهداف حزب رستاخيز بود و در اين حزب كنگره بالاترين ركن بود و با شركت نمايندگان شوراهاى حزب ، كميته ملى و نمايندگان مجلسين تشكيل و خط مشى حزب را تعيين و دبيركل را انتخاب مىكرد .\r\nاز سالها قبل دو حزب فرمايشى و نمايشى به نامهاى مليون و مردم ، در صحنه سياست ايران و معمولا فقط در موقع انتخاب ظهور داشتند . بعدها جاى حزب مليون را حزب ايران نوين گرفت كه هستهء اوليهء آن همان كانون مترقى بود . شاه گهگاه به نظامهاى تك حزبى حمله مىكرد و وجود احزاب مختلف را دليل وجود آزادى مىشمرد . در اواخر سال 53 شاه بر خلاف حرفهاى گذشته خود يكباره نظام تك‌حزبى را بهتر دانست و دستور داد حزبى واحد تأسيس شود و همه اعضاى دو حزب ايران نوين و مردم و بلكه همه مردم ايران در آن عضو شوند . حزب جديد را « حزب رستاخيز ملت ايران » ناميدند و اساس آن را سه ركن « نظام شاهنشاهى » ، « قانون اساسى » و « انقلاب شاه و مردم » قرار دادند . شاه صراحتا اعلام كرد كه هركس كه نمىخواهد در حزب فراگير رستاخيز ثبت‌نام كند گذرنامه بگيرد و كشور را ترك كند . پس از اعلام تأسيس حزب ، وزيران و وابستگان به دولت و دستگاه با هياهوى زياد به آن پيوستند و همه با ستايش از اين ابتكار جديد به عضويت حزب درآمدند . در سال 54 جمشيد آموزگار در اولين كنگرهء حزب به دبيركلى انتخاب شد . اندكى بعد ، به‌دستور شاه در داخل حزب دو جناح حزبى به نامهاى جناح « ليبرال سازنده » و جناح « ترقىخواه » به‌وجود آمد . مىتوان گفت كه در سالهاى 42 تا 56 بزرگترين هياهوى تبليغاتى و سياسى پيرامون حزب رستاخيز به‌وجود آمد ، اما چون حكومت شاه از پاىبست ويران بود هيچ‌يك از اين\r\n\r\n","description":"","footnote":"","page_name":" 316 ","page_number":318},
  {"content":"\r\n\r\nتدبيرها سودى نمىبخشيد . سرانجام در سال 57 كه رژيم به ورشكستگى كامل سياسى رسيده بود و از حزب رستاخيز جز جسدى عفونت گرفته باقى نمانده بود ، انحلال آن صريحا توسط خود رژيم اعلام شد .\r\n\r\nحزب زحمتكشان\r\nاين حزب در 26 ارديبهشت 1330 با تنى چند از جمله خليل ملكى تشكيل شد . دو جناح عمده در درون حزب بود . جناح چپ مثل ملكى ، جلال آل احمد و جناح مذهبيون طرفدار آيت الله كاشانى .\r\n\r\nحزب سوسياليست\r\nهمزمان با تأسيس حزب تودهء ايران ، بلافاصله بعد از شهريور 1320 حزب سوسياليست توسط « مصطفى فاتح » و با حمايت شركت نفت انگليس در ايران تشكيل مىشود . مصطفى فاتح از كسانى بود كه نزد انگليسىها از مقام بالايى برخوردار بود و نشان افتخار امپراتورى انگلستان را يدك مىكشيد .\r\n\r\nحزب كمونيست\r\nفعاليت ماركسيستها در ايران ، مدتها پيش از تشكيل « حزب كمونيست ايران » آغاز شده بود .\r\nبه طور كلى مىتوان گفت كه تاريخچهء تشكيلات كمونيستى در ايران ، با تشكيل « انجمنهاى غيبى » يعنى سوسيال دمكراتهاى ايران گره خورده است .\r\nنمايندگان معروف اين انجمن در تهران ، تحت رهبرى يك كميتهء سه نفره فعاليت مىكرد .\r\nپس از روى كار آمدن محمد على شاه ( محمد على ميرزا ) و استقرار « استبداد صغير » تعدادى از اين افراد در باغشاه بازداشت و در زير شكنجه و يا در اثر تعقيب عمال دولتى متوارى و نابود شدند .\r\nناگفته نماند كه نمايندگان سوسيال دمكراتهاى ايران يعنى حزب « اجتماعيون و عاميون » به معناى واقعى كلمهء كمونيست نبودند ، فقط در افكار خود تصوراتى از انقلاب زحمتكشان و رنجبران در سر مىپروراندند .\r\nپس از پيروزى بلشويكها در روسيه ، براى نخستين‌بار « حزب كمونيست ايران » در سال 1917 در شهر « باكو » و در محله‌اى به نام « صابونچى » با نام « حزب عدالت » تشكيل و اسد الله غفارزاده به عنوان صدر هيئت رئيسه اين حزب انتخاب شد . روزنامهء « بيرق عدالت » تنها سند برجاى مانده‌اى است كه « حزب عدالت » در آن دوران منتشر مىكرد . براساس همين رهيافتهاست كه در تابستان 1299 « حزب كمونيست ايران » تشكيل مىشود .\r\nاولين كنگرهء حزب كمونيست ايران در « بندر انزلى » و بر روى عرشهء يك كشتى روسى تشكيل مىگردد و « كامران آقازاده ، سلطان‌زاده ، حيدر عمو اوغلى و جعفر پيشه‌ورى » به عنوان سخنگو و اعضاى رهبرى حزب انتخاب مىشود .\r\nآخرين فعاليت حزب كمونيست مربوط به دوران رضا خان مىشود كه تحت رهبرى ارانى ، كامران و كامبخش در ايران اداره مىشد و نشريه‌اى به نام « دنيا » انتشار مىداد .\r\n\r\nحزب مردم\r\nحزبى كه مؤسس آن اسد الله علم ، يحيى عدل ، حسن ستوده و . . . بودند كه همانند حزب مليون بود .\r\n\r\nحزب ملل اسلامى\r\nاين حزب در اوايل سال 1340 تشكيل مىشود و چهار اصل را مبناى حركت خود تعيين مىكند : تأكيد\r\n\r\n","description":"","footnote":"","page_name":" 317 ","page_number":319},
  {"content":"\r\n\r\nبه اسلام ، استناد به قرآن ، سنت به عقل ، تأييد به همبستگى ملل و سرزمينهاى اسلامى و اعتقاد به انقلاب . سازمان‌دهنده اين حزب سيد كاظم بجنوردى بود .\r\nاز سال 1344 اين حزب به سرعت رشد مىكند و عدهء زيادى از جوانان با تمايلات مذهبى به آن مىپيوندند . حزب به شبكه‌هايى تقسيم مىشود و به اعضاى خود اعلام مىنمايد كه بايد در فرصت مقتضى به‌دنبال قيام باشند و جنگ توده‌اى برپا دارند .\r\nكادر رهبرى اين حزب در سال 1344 دستگير مىشود . سيد كاظم بجنوردى به اعدام و پنجاه و پنج نفر به حبسهاى ابد و بلند مدت محكوم مىگردند . سپس حكم اعدام بجنوردى به حبس ابد تبديل مىشود ، اما فعاليت گروههاى وابسته به آنها در خارج ادامه مىيابد و اقدامات خود را تا پيروزى انقلاب در تهران و اكثر شهرستانها ادامه مىدهند .\r\n\r\nحزب مليون\r\nدر سال 1330 اين حزب توسط منوچهر اقبال شكل گرفت كه حزب آنها در حقيقت باشگاه سياسى خانوادگى آنان به حساب مىآمدند و اغلب پستها و عناوين بالاى دولت از وكالت ، وزارت و مديريتهاى طراز اول در ميان اعضاء رسمى اين حزب غارت و چپاول مىشدند .\r\n\r\nحزم‌باش\r\nاز تشكيلات ادارى عصر ساسانى ، به معنى حاجب يا پرده‌دار .\r\n\r\nحزين - شيخ على : - شيخ على حزين\r\n\r\nحسام الدوله تاش\r\nحسام الدوله ابو العباس تاش حاجب ، از امراى معروف دربار سامانيان در قرن چهارم ه . ق . وى در آغاز از غلامان ابو الحسين عتبى بود ، و آن وزير او را بركشيد ، و در سنهء 371 ه . ق . از جانب امير نوح سامانى ( دوم ) به‌جاى ابو الحسن سيمجور ، سپهسالار خراسان و امير نيشابور كرد ، و حسام الدوله لقب داد .\r\nفخر الدولهء ديلمى و قابوس وشمگير را كه نزد او به خراسان آمدند ، به اشارت امير سامانى محترم داشت ، و به امر امير سامانى ، به يارى آنها به جنگ با مؤيد الدولهء ديلمى شتافت ، اما شكست خورد و به خراسان عقب نشست . پس از قتل ابو الحسين عتبى ، تاش به بخارا رفت ، و نيشابور را به دست ابو على سيمجورى گذاشت . ابو على با فائق خاصه همدست شد ، و در مرو طغيان كرد . تاش به دفع آنها به مرو آمد ، و با آنها صلح نمود . چندى بعد تاش معزول و خانه‌نشين شد ، و سپهسالارى خراسان به ابو الحسن سيمجور داده شد . اما تاش تمكين نكرد و با كمك فخر الدولهء ديلمى درصدد مقاومت برآمد و نيشابور را از ابو الحسن سيمجور گرفت . اما سيمجور ، به كمك فائق و به يارى لشكرى كه شرف الدولهء ديلمى ، امير كرمان يافت تاش را از نيشابور براند و وى نزد فخر الدوله گريخت و سال بعد وفات يافت .\r\n\r\nحسام الدين\r\nامام حسام الدين عمر ابن عبد العزيز ابن مازه ، متوفى سال 536 ه . ق . كه سلطان سنجر در قطوان ، از حوالى سمرقند از گورخان قراختايى هزيمت يافت ، امام حسام الدين به دست گور خان كشته شد .\r\n\r\n","description":"","footnote":"","page_name":" 318 ","page_number":320},
  {"content":"\r\n\r\n\r\nحسام الدين خليل لر\r\nفرمانرواى لر كوچك ، متوفى سال 640 ه . ق . ، و پنجمين اتابك از سلسلهء اتابكان لر كوچك . وى بعد از قتل گرشاسف لر به امارت رسيد . اما با مخالفت سليمانشاه ايوايى ، سردار خليفه مستعصم ، مواجه شد و ناچار به مغول متوسل گشته از جانب مغول به شحنگى لر كوچك منصوب گرديد . اما عاقبت سليمانشاه ايوايى او را در نزديك شاپورخوره مغلوب نمود و به قتل رساند و جسد او را نيز سوزاند . بعد از او پسرش « بدر الدين مسعود لر » به امارت رسيد .\r\n\r\nحسام الدين عمر لر\r\nفرمانرواى لر كوچك ، متوفى سال 695 ه . ق .\r\nدهمين اتابك از سلسلهء اتابكان لر كوچك . وى از احفاد تهمتن پسر بدر ابن خورشيد بود ، و بعد از قتل خضر لر به امارت نشست . اما امرى لر امارت وى را نپذيرفتند ، و به‌جاى او صمصام الدين محمود لر را به امارت برداشتند . حسام الدين عمر لر در امارت صمصام الدين محمود شريك و طرف مشورت بود .\r\nاما دو سال بعد ، به امر غازان خان مغول به قتل رسيد .\r\n\r\nحسام الدين غورى\r\nاز امرا و پادشاهان آل شنسب در ولايت باميان ؛ پسر فخر الدين مسعود غورى ، متوفى سال 550 ه . ق .\r\n\r\nحسن آشتيانى\r\nاز شاگردان شيخ مرتضى انصارى درگذشته به سال 1281 ه . ق .\r\nآشتيانى در تهران به سال 1319 ه . ق .\r\nدرگذشت و جنازه‌اش در نجف اشرف دفن شد . وى در اجراى فتوا و حكم تحريم تنباكو كه از طرف ميرزا محمد حسن شيرازى در سامراه صادر شده بود در تهران فعاليت شديد داشت و در سقوط شركت انگليس گيرندهء امتياز دست داشت .\r\n\r\nحسن ابن سهل\r\nابو محمد حسن ابن سهل ابن عبد الله سرخسى ، متوفى سال 236 ه . ق . وزير مأمون خليفهء عباسى و از رجال مشهور ايرانى در دربار عباسى . مأمون ، بوران ، دختر او را به نكاح خويش درآورد . ( داستان اين ازدواج معروف است . ) حسن ابن سهل نزد مأمون تقرب و حشمت تمام داشت . در 203 ه . ق . دچار جنون شد .\r\n\r\nحسن ابن فيروزان\r\nسردار معروف ديلمى ، و از رؤساى سپاه علويان طبرستان ، و بعدها سپاه آل بويه . وى پسر عم ماكان كاكى بود ، و از جانب او حكومت گرگان را داشت . بعد از اطلاع از قتل ماكان ، چون وشمگير زيارى را سبب قتل او مىشمرد ، بر وشمگير بشوريد .\r\nاما مغلوب شد ، و به پناه ابو على چغانى رفت و او را به گرفتن سارى تشويق نمود . در آخر سال 330 ه . ق .\r\nهمراه ابو على به بخارا رفت ، اما در راه به اردوى وى دستبرد زده با مقدارى غنايم بازگشت ، و بر گرگان و سمنان و دامغان تسلط يافت . هنگام استيلاى ركن الدوله ديلمى بر طبرستان و فرار وشمگير به خراسان ، حسن فيروزان به ركن الدوله پيوست و دختر خود را به زوجيت به او داد . وشمگير چندى بعد حسن فيروزان را مغلوب كرد و گرگان را از وى بگرفت ، اما بعد از چند سال حسن فيروزان به كمك ركن الدوله او را از گرگان براند و دوباره بر آن ولايت استيلا\r\n\r\n","description":"","footnote":"","page_name":" 319 ","page_number":321},
  {"content":"\r\n\r\nيافت . ( 336 ه . ق . ) .\r\n\r\nحسن ابن محمد\r\nحسن دوم ، در سلسلهء خداوندان الموت . 520 - 561 ه . ق .\r\nداعى و رئيس اسماعيليه از سالهاى 557 - 561 ه . ق . پسر و جانشين محمد ابن بزرگ اميد . وى به‌جاى پدر خويش به امامت اسماعيليه نشست . گويند در مقالات و عقايد اسماعيليه غور و تحقيق تمام داشت . وى در سنهء 559 ه . ق . روز 17 رمضان را افطار كرد و عيد گرفت و تكليف شرع از مردم برگرفت . حسن به دست برادرزن خود حسن نامور به‌قتل رسيد .\r\n\r\nحسن ايلكانى : - حسن جلاير\r\n\r\nحسن بزرگ اميد\r\nابن محمد ابن كيا بزرگ اميد ، يكى از امراى اسماعيلى الموت كه به‌جاى پدرش محمد نشست و مقالات تازه در مذهب صباحى آورد و خود را به دروغ از فرزندان نرار بن مستنصر فاطمى شمرد و ادعاى خلافت الهى كرد و عاقبت به دست حسن نامور كه از پيروان او بود كشته شد 561 ه . ق .\r\n\r\nحسن بن زيد : - داعى كبير\r\n\r\nحسن بن سهل سرخسى\r\nوزير ايرانى مأمون عباسى .\r\n\r\nحسن بن على\r\nناصر كبير ( اطروش ) ( 304 - 310 ه . ) پس از قتل محمد بن زيد داعى ، گرگان و طبرستان در تحت سيطرهء سامانيان درآمد و سادات علوى به ديلمان و گيلان پناه جستند . مدت سيزده سال طبرستان فرمانبردار سامانيان بود . در اين هنگام « محمد بن هارون سرخسى » سردار سامانى كه از آقاى خود امير اسماعيل سامانى رنجيده بود به ديلمستان پناه برد و به يكى از سادات جليل القدر آن ناحيه كه حسن بن على نام داشت و ملقب به ناصر كبير و از فرزندان امام زين العابدين محسوب مىشد دست بيعت داد . ناصر در 301 ه . سامانيان را در طبرستان مغلوب ساخت و گيلان را به يكى از سادات حسنى به نام « حسن بن قاسم » سپرد ، ولى حسن بن قاسم حق‌ناشناسى كرده ، ناصر را دستگير كرد و در قلعه لاريجان محبوس نمود .\r\nپس از چندى ناصر به كمك « ليلى بن نعمان » از زندان نجات يافت و با آنكه مىتوانست انتقام بگيرد ، حسن بن قاسم را عفو كرد و او را جانشين خود قرار داد .\r\nنيز - اطروش\r\n\r\nحسن بن على ( ع )\r\nروز هشتم ماه ربيع الثانى سال 232 هجرى قمرى در شهر مدينه دومين فرزند امام هادى ( ع ) متولد گرديد . مادر آن حضرت به فرمودهء امام دهم به عرفان و درستكارى مشهور بود به نامهاى حديثه ، سليل و سوسن ياد شده است . كنيه آن حضرت ابا محمد و ابو القاسم بود . القاب آن حضرت عبارتند از : زكى ، صامت ، هادى ، سراج و نيز عسگرى كه اين لقب به‌دليل اقامت در شهر سامرا به آن حضرت داده شده است . دورهء اقامت حضرت امام حسن عسگرى ( ع ) مواجه با قدرت و نيروى ستمگر بنى عباس بود .\r\nامام ( ع ) در مدت عمر كوتاه خود با سه نفر از خلفاى عباسى كه هريك از ديگرى ستمگرتر بودند معاصر بود . معتمد دستور داده بود كه امام حسن عسگرى را\r\n\r\n","description":"","footnote":"","page_name":" 320 ","page_number":322},
  {"content":"\r\n\r\nدستگير كنند . حضرت امام حسن عسگرى ( ع ) از شش سال امامتش سه سال در زندان بود و در تمام اين مدت با اخلاق پسنده و دانش و تقوى با مردم ملاقات مىكرد . امام حسن عسگرى ( ع ) در روز هشتم ربيع الاول سال 260 هجرى قمرى با زهر معتمد خليفه عباسى مسموم و به شهادت رسيد . امام عسگرى ( ع ) را پس از مراسم غسل و كفن در همان اقامتگاهش در شهر سامراء در كنار مزار پدر بزرگوارش به خاك سپردند .\r\n\r\nحسن بن على ( ع )\r\nحضرت حسن مجتبى ( ع ) امام دوم شيعيان روز پانزدهم رمضان سال سوم هجرت متولد شد . پدر آن حضرت على ابن ابى طالب ( ع ) و مادر آن بزرگوار فاطمه زهرا ( س ) بود . لقب امام حسن ( ع ) عبارت است از سبط اكبر ، تقى ، طيب ، امير ، مجتبى ، زكى و زاهد . امام حسن ( ع ) در نصايح خود مىفرمود : فرزندم ! با احدى برادرى مكن تا بدانى به كجا مىرود و از كجا مىآيد و چون خوب از حالش باخبر شدى و معاشرتش را پسنديدى با او ، برادرى كن . امام حسن ( ع ) از شجاعان عرب بود كه قاتل پدرش ابن ملجم را با يك ضربه شمشير از پاى درآورد و در جنگ صفين جزو سرداران بزرگ رشيد و از فرماندهان مؤثر سپاه اسلام بود . پس از شهادت على ( ع ) بنا به وصيت و انتخاب امير المؤمنين على ( ع ) امام حسن ( ع ) جانشين او شد . معاويه از وجود حضرت امام حسن ( ع ) بيمناك بود ، چرا كه در قرارداد صلح آن بزرگوار با معاويه براساس شرايط آن امام حسن ( ع ) پس از مرگ معاويه به خلافت مىرسيد و معاويه از اين بابت نگران بود و بنابراين تصميم گرفت كه امام حسن ( ع ) را مسموم و از ميان بردارد ، لذا معاويه « جعده » همسر امام حسن ( ع ) را كه دختر « اشعث » بود فريب داده و جعده را برانگيخت و پول بسيارى داد تا با مقدارى زهر امام حسن ( ع ) را به شهادت برساند و جعده در سال 50 هجرى بود امام حسن ( ع ) را با زهر مسموم ساخت و امام حسن ( ع ) در بيست و هشتم ماه صفر به شهادت رسيد .\r\n\r\nحسن بن قاسم علوى ( داعى صغير )\r\n( 304 - 316 ه . ) داماد « اطروش » كه بعد از وى به حكومت طبرستان رسيد و معروف به « داعى صغير » گرديد . وى در نبرد با سيمجور سردار سامانيان شكست خورد ، به آمل گريخت و در اين فرار دو سردار داعى كه يكى ماكان كاكى و ديگرى على بن بويه كه بعدها عماد الدوله لقب گرفت همراه او بودند . داعى صغير به زودى شكست خود را جبران كرده در 310 ه .\r\nسيمجور را شكست داد و سى هزار دينار به وى غرامت پرداخت . داعى در 316 در نبردى كه با اسفارين شيرويه كه يكى از سرداران ديلمى بود كرد ، كشته شد و از آن پس طبرستان به دست آل زيار افتاد .\r\n\r\nحسن بيك روملو\r\nحسن بيك روملو يكى از نوادگان ديو سلطان روملو امير مشهور از قبيلهء چادرنشين قزلباش آذربايجان به نام روملو مىباشد . حسن بيك يكى از فضلا و مورخان دانشمند عصر خود بود . مدتى از عمر خود را در خدمت شاه طهماسب به‌سر برده و در بسيارى از جنگها همراه او بوده است . بعد از مرگ شاه طهماسب به خدمت محمد خدابنده پيوست . اثر معروف او كتاب احسن التواريخ است كه به زبان فارسى نوشته شده است . مؤلف كار خود را از زمان شاه طهماسب اول شروع نموده است و كتاب را به نام\r\n\r\n","description":"","footnote":"","page_name":" 321 ","page_number":323},
  {"content":"\r\n\r\nشاه اسماعيل دوم تأليف كرده است و به مرور مطالبى بر آن افزوده و حوادث تاريخى را سال‌به‌سال مفصلا شرح داده است و در پايان حوادث هر سال اطلاعات مبسوط و سودمندى در شرح‌حال رجال سياسى و فقها و دانشمندان در آن سال درگذشته آورده است .\r\n\r\nحسن پيرنيا ( مشير الدوله )\r\nمؤلف كتاب تاريخ ايران باستان و از رجال نامى قاجار .\r\n\r\nحسن تكين\r\nشهرت قلج طمغاج ابو المعالى حسن ابن على ابن عبد المؤمن متوفى 526 ه . ق . از شاهزادگان سلسلهء ايلك خانيان و امير و فرمانرواى ماوراء النهر در قسمتى از زمان سلاجقه . وى خواهرزادهء سنجر بود ، و سنجر در 524 ه . ق . بعد از قهر و قتل ارسلان خان ، حكومت ماوراء النهر به دو داد . بعد از او ، محمود خاقان ، خواهرزادهء ديگر سلطان سنجر ، به امر سلطان به‌جاى او نشست .\r\n\r\nحسن جلاير ( حسن ايلكانى )\r\nامير شيخ حسن بزرگ ، از امرا و سرداران معروف عهد ايلخانيان . مؤسس و اولين پادشاه سلسلهء آل جلاير : جلايريان .\r\n\r\nحسن جورى\r\nشيخ حسن طلبه‌اى از قريهء جور از توابع نيشابور بود كه تحصيلات دينى خود را در زادگاهش به پايان برد و به مرتبهء مدرسى رسيد . او طبق گفته خود از همان اوان جوانى مريد اهل حق و دوستدار ائمهء اطهار بود و در پى تقوى سيروسلوك حركت مىكرد .\r\nاو كه حيران به‌دنبال سخن حق بود و در اين راه اقوال و آثار گوناگون را مورد بحث و بررسى قرار مىداد ، توسط يكى از شاگردانش به محضر شيخ خليفه راه يافت و شنيد آنچه را كه دنبالش بود . و شيفتهء وى گرديد .\r\nبدين ترتيب شيخ حسن مريد و شاگرد شيخ خليفه گرديد و به دو گرويد تا پس از او به تعليم تعاليم وى بپردازد . او اين‌رو وقتى كه شيخ خليفه به قتل رسيد ، وى به عنوان جانشين او به تبليغ تعاليم وى برخاست و در اين راه مرارتها كشيد .\r\nدر اين ايام معاندين و دشمنان همچنان در پى از بين بردن مريدان و پيروان شيخ خليفه بودند و شيخ حسن نيز - كه به‌هرحال حكم جانشينى او را يافته بود - مبرا از اين نمىتوانست باشد ، لذا براى حفظ جان و تبليغ تعالم و كسب پيروان بيشتر دست به هجرت زد . وى پس از قتل شيخ خليفه ، شبانه به نيشابور رفت . چندى را در آنجا گذراند و بعد به مشهد مقدس راهى شد و از آنجا به ابيورد و خبوشان ( قوچان امروزى ) رفت و سپس راهى عراق عرب گرديد . پس از حدود يك سال به خراسان بازگشت و به‌سوى تركستان رفت و چندى را در ترمذ و بلخ گذراند و بعد به‌سوى هرات رفت و سپس به خواف و قهستان عازم شد . در آنجا تصميم گرفت كه راهى كرمان شود ولى راه نامساعد بود و خراج شيخ حسن نيز نامطلوب . لذا به نيشابور برگشت و در غار ابراهيم در حومهء شهر چندى را به تبليغ پرداخت . از آنجا مىخواست به‌سوى عراق عرب رود كه راه كويرى و بيابانى توان رفتن را از وى گرفت و لذا در مشهد اقامت گزيد و در همان نيشابور بود كه به دست عمال امير ارغونشاه جانى قربانى ، گرفتار شد و راهى قلعهء طاق در ولايت يازر گرديد .\r\n\r\n","description":"","footnote":"","page_name":" 322 ","page_number":324},
  {"content":"\r\n\r\nدر اين ايام در نواحى نيشابور و طوس و كلا شمال شرقى خراسان جانى قربانيها حكومت مىكردند كه در رأس آنها امير ارغونشاه قرار داشت و پسر او امير محمد بيك در نيشابور حاكم بود . اينان چون از كثرت پيروان شيخ خليفه و اصول تعاليم وى به وحشت افتاده بودند ، او را گرفتار ساختند و در طاق يازر محبوس كردند . هجرت شيخ حسن نزديك چهار سال به‌طول انجاميد .\r\nمىتوان گفت كه بذر تعاليم شيخ حسن را شيخ خليفه پاشيد و شيخ حسن جورى به بارش نشاند . تعاليم او برعكس تعاليم شيخ خليفه كه در ابهام بود ، صراحت و روشنى داشت . شيخ حسن در عرض حالى كه به محمد بيك‌جانى قربانى نوشت كاملا از اهداف و مقاصد خود سخن راند . نامهء او به محمد بيك در جواب پيامى است كه محمد بيك به او داده ، در آن اعلام داشته بود كه چرا خود را درگير مسائل سياسى و نظامى ساخته است و حال آنكه بايستى فقط به امر دين و آخرت بپردازد .\r\nشيخ حسن در جواب پيام وى نامه‌اى نگاشت كه در واقع نوعى حسب‌حال است و در آن از اهداف خود سخن به ميان آورد . از نامهء او چنين برمىآيد كه وى با تكيه بر اصول و تعاليم تشيع اثنىعشرى براى رفع ظلم و ستم از سر مسلمين به‌پا خاسته ، با يارى افراد ديگر قيام كرده است . و نيز : - سربداران .\r\n\r\nحسن چوپان\r\n[ امير شيخ حسن چوپانى 
  ] يا شيخ حسن كوچك 744 ه . ق . از امراى معروف خاندان چوپانيان ؛ پسر امير تيمور تاش چوپانى و نوادهء امير چوپان . وى بعد از التجاى امير تيمور تاش به مصر ، در آسياى صغير ماند ، تا آنكه بعد از وفات ابو سعيد بهادر خان ، به خيال سلطنت افتاد . از اين‌رو ، غلامى ترك را كه قراجرى نام داشت و شباهت به پدرش امير تيمور داشت فرانمود ، و آوازه درانداخت . كه پدرم امير تيمور تاش از مصر مىآيد . مخالفان شيخ حسن ايلكانى ، بدين بهانه ، به دو پيوستند ، و او عازم آذربايجان گشته و در آنجا گرفتار شده و به قتل رسيد ( 738 ه . ق . ) ، و شيخ حسن چوپانى بر عراق و آذربايجان استيلا يافت . اما چون بين او و قراجرى به هم خورد ، ناچار قراجرى را گذاشته به گرجستان رفت ، و ساتى بك دختر الجايتو را به سلطنت برداشته عازم مقابله با شيخ حسن ايلكانى گشت . شيخ حسن ايلكانى نيز طغاتيمور خان را به سلطنت برداشت . اما طغاتيمور خان ، چندى بعد ، او را فروگذاشته به خراسان رفت ، و شيخ حسن ايلكانى جهان تيمور ( ابن آلافرنك ) را به امارت برداشت .\r\nشيخ حسن چوپانى نيز ساتى بك را به عقد سليمان خان مغول درآورد و عاقبت بين فريقين در آذربايجان جنگ روى داد ، و شيخ حسن چوپانى پيروزى يافت ، و عراق و آذربايجان را به دست آورد و به دياربكر لشكر كشيد ؛ اما لشكر او در نزديكى بغداد از لشكر امير شيخ حسن ايلكانى شكست خورد ، و پس از غارتگرى در نواحى روم ، به آذربايجان بازگشت . در 27 رجب 744 ه . ق . شيخ حسن چوپانى به دست زن خود « عزت ملك » كشته شد .\r\n\r\nحسن دامغانى\r\nحسن دامغانى از اهالى قريه باشتين و از ملازمين وجيه الدين مسعود و اتابك لطف الله ميرزا فرزند او بود . وى پس از قتل حيدر قصاب با لطف الله ميرزا و خواجه نصر الله باشتينى وارد سبزوار شد و نماينده حيدر قصاب در سبزوار يعنى على مسعود را از آن شهر بيرون كرد و امير لطف الله را به حكومت نشاند و اداره\r\n\r\n","description":"","footnote":"","page_name":" 323 ","page_number":325},
  {"content":"\r\n\r\nامور دامغان را به نصر الله باشتينى داد و خود در رأس كليه امور قرار گرفت . اتحاد مثلث حكومت سربه‌دارى زياد دوام نياورد و از هم پاشيد ، زيرا حسن دامغانى به بهانهء اينكه لطف الله ميرزا پهلوانان سبزوارى مخالف او حمايت مىكند ، لطف الله را از حكومت عزل و به قلعه دستجردان فرستاد و به‌دنبال آن وسيله قتل او را فراهم ساخت و خود را زمامدار مطلق سربه‌داران معرفى كرد . اما دولت حسن دامغانى به زودى با مشكلات داخلى و خارجى مواجه گشت . از جمله مشكلات داخلى مخالفت صنف درويشان به سركردگى « عزيز مجدى » با او بود .\r\nدرويش عزيز مجدى از طرفداران شيخ حسن جورى بود . مدتها در عراق و مشهد مقدس به تبليغ گذرانيده و طرفدارانى براى خود فراهم آورده بود . پس به يارى آنان قلعه طوس را گرفت و مركز عمليات خويش قرار داد و با پهلوان حسن به مخالفت برخاست . پهلوان حسن قيام عزيز مجدى را خطرى براى خود تلقى كرده و براى سركوبى آن عازم طوس شد . در اين ماجرا درويش عزيز شكست خورد و پهلوان حسن با دادن چند خروار ابريشم او را به عراق تبعيد نمود .\r\nاز جمله گرفتاريهاى خارجى ، مبارزه او با امير ولى حاكم استرآباد بود كه در اين مبارزه با ناكامى مواجه گشت . در نتيجه از اطراف و جوانب عليه او شورشهايى صورت گرفت . از آن جمله خواجه على مؤيد در رأس شورشيان داخلى عليه پهلوان حسن قرار گرفت . على مؤيد نخست نماينده حسن دامغانى را از آنجا بيرون كرد و محمد رضا نامى را جهت دعوت از درويش عزيز به اصفهان فرستاد و با او متحد شد و كار هردو بالا گرفت . در اين اثنا پهلوان حسن به خاموش ساختن شورش قلعه شغان اشتغال داشت . خواجه على مؤيد به اتفاق درويش عزيز وارد سبزوار شد و نماينده و وزير پهلوان حسن يعنى خواجه يونس سمنانى را به قصاص امير لطف الله كشت و به سپاهيان پهلوان حسن پيام فرستاد كه اگر قصد برگشت به سبزوار را داريد بايد سر پهلوان حسن را با خود بياوريد . سپاهيان پهلوان حسن براى رسيدن به نزد خانواده‌هاى خويش پهلوان را كشتند و سر او را به سبزوار آوردند . مدت حكومت او چهار سال و چهار ماه بود .\r\n\r\nحسن روملو\r\nحسن روملو مؤلف احسن التواريخ است و در سال 985 آن كتاب را به اتمام رساند .\r\n\r\nحسن صباح\r\nزعيم ملاحده ايران از اهالى اصفهان كه در مصر به عنوان يكى از دعات خليفه المستنصر فاطمى درآمد و براى نشر دعوت او به شام و دياربكر و آسياى صغير مسافرت نمود ، سپس به خراسان ، ماوراء النهر و كاشمر رفت ، سپس قلعهء الموت را در نواحى طالقان قزوين بنياد نهاد و در آنجا سلطنت ملاحده را مستقر ساخت .\r\nحسن صباح در سال 518 ه . در زمان سلطنت سلطان سنجر درگذشت و « كيابزرگ اميد » را به‌جاى خود معين نمود .\r\n\r\nحسنعلى بيگ\r\nاز رجال و امراى مقرب درگاه نادر شاه افشار وى در دستگاه نادر به‌منصب معير الممالكى رسيد ، و از آغاز دولت نادر تا پايان كار او همواره ملازم و مقرب و معتمد وى شمرده مىشد . بعد از قتل نادر ( 1160 ه . ق . ) كه عليقلى خان به دعوى سلطنت\r\n\r\n","description":"","footnote":"","page_name":" 324 ","page_number":326},
  {"content":"\r\n\r\nبرخاست و خود را عادلشاه نام نهاد ، حسينعلى بيگ مورد اعتماد واقع شد ، و اين شاهزاده كه خود غالبا به عشرت مىپرداخت ، امور مملكت را به رأى و نظر او و سهراب خان غلام خود واگذار كرد . بعد از شكست عادلشاه وى به اصفهان رفت و مقارن ورود كريم خان زند و عليمراد خان زند در آن شهر بود .\r\n\r\nحسن على ذكره السلام\r\nفرزند محمد ( نوهء كيا بزرگ اميد جانشين حسن صباح ) كه پس از پدر خود را به خلفاى فاطمى منسوب داشته مستقلا دعوى امامت كرد . وى در سال 559 مراسمى به نام عيد قيامت تشكيل داده ، دعوى خود را آشكار ساخت و دستور داد احكام اسلام را برحسب ظاهر عمل ننمايند . از آن تاريخ اين طايفه را ملاحده ناميدند . حسن بن نامور ديلمى كه برادرزن حسن على ذكره السلام بود در سال 561 او را به قتل رساند .\r\n\r\nحسنعلى قراقوينلو\r\nمتوفى 873 ه . ق . امير تركمان ( 872 - 873 ه . ق . ) ، از طايفهء قراقوينلو ؛ فرزند و جانشين جهانشاه قراقوينلو . وى سابقا از نظر پدر افتاده ، و جهانشاه او را در تبريز حبس كرده بود . هنگام عزيمت جهانشاه به خراسان ، وى از زندان بيرون آمده بر پدر شوريد ، و جهانشاه او را سركوب كرد . حسنعلى بعد از جلوس به سلطنت از عهدهء سلطنت برنيامد ، و گويند در اثر طول حبس در عقلش خللى روى داده بود . حسن به قصد او لشكر به تبريز برد ، و حسنعلى از پيش او گريخت به همدان رفت . اما در آنجا امير گشته به دست اغورلو محمد ، پسر اوزون حسن ، به قتل رسيد . با قتل او خاندان قراقوينلو منقرض شد .\r\n\r\nحسنعلى منصور\r\nحسنعلى منصور فرزند رجبعلى منصور در سال 1302 ه . ش . در تهران متولد شد . پدرش رجبعلى منصور دوبار در سالهاى 1319 و 1329 ه . ش . به نخست‌وزيرى ايران رسيده بود . حسنعلى منصور در سال 1321 ه . ش . از دبيرستان فيروز بهرام ديپلم و در سال 1324 ه . ش . از دانشكده حقوق در رشته علوم سياسى ليسانس گرفت . در همان سال به استخدام حسنعلى منصور\r\nوزارت امور خارجه درآمد و چندى در تهران و مدتى در اروپا به كارهاى كوچكى در وزارت خارجه اشتغال داشت .\r\n\r\n","description":"","footnote":"","page_name":" 325 ","page_number":327},
  {"content":"\r\n\r\nدر سال 1334 ه . ش . حسين علاء ، نخست‌وزير وقت ، او را به رياست دفتر خود برگزيد . در سال 1338 ه . ش . ابتدا به وزارت كار و بعد به وزارت بازرگانى رسيد و تا پايان دولت منوچهر اقبال در اين سمت فعاليت داشت . در دولت شريف امامى عنوان دبير كلى شوراى اقتصاد را براى خود حفظ كرد و سمت وى نيز در دولت ، معاونت نخست‌وزير بود . در دولت امينى از كار بر كنار شد و پس از به قدرت رسيدن علم ، به‌جاى دكتر مشرف نفيسى به رياست شركت سهامى بيمه ايران انتخاب گرديد .\r\nدر سال 1342 منصور از شاه اجازه گرفت به جاى حزب مليون كه به علت خبط و خطاهاى دكتر اقبال و دوستانش رو به زوال بود ، حزبى سياسى تشكيل دهد . شاه با تشكيل چنين حزبى به نام حزب ايران نوين موافقت كرد و در مجلس فراكسيونى بدين نام تشكيل شد و قريب 175 نماينده به عضويت آن درآمدند و رهبرى حزب جديد التأسيس به منصور داده شد و امير عباس هويدا هم قائم مقام دبير كل شد . مقدمات نخست‌وزيرى منصور در نيمه اول اسفندماه 1342 فراهم شد و روز 17 اسفند علم به دستور شاه از مقام نخست‌وزيرى استعفا داد و حسنعلى منصور همان‌روز مأمور تشكيل كابينه شد . ليست اعضاى كابينه منصور از قبل آماده بود و عصر همان روزى كه فرمان نخست‌وزيرى را گرفت ، اعضاى دولت خود را به شاه معرفى كرد .\r\nحسنعلى منصور در روز اول بهمن 1343 ، هنگامى كه براى تقديم لايحه‌اى درباره قرارداد جديد نفت با يك شركت آمريكايى به مجلس مىرفت ، در مقابل در مجلس ، به هنگام پياده شدن از اتومبيل توسط محمد بخارايى ، از اعضاى جمعيت فداييان اسلام ، مورد اصابت سه گلوله قرار گرفت و بعد از 5 روز درگذشت .\r\nاز جمله مهمترين وقايعى كه در دورهء نخست‌وزيرى منصور اتفاق افتاد ، عبارت بودند از :\r\nتصويب لايحهء كاپيتولاسيون در اعطاى مصونيت به مستشاران نظامى آمريكا ، تبعيد حضرت امام خمينى ( ره ) در 13 آبان 43 به تركيه ، افزايش قيمت نفت و بنزين و پيامدهاى آن .\r\n\r\nكابينهء حسنعلى منصور\r\n1 . وزير دادگسترى : دكتر باقر عاملى .\r\n2 . وزير امور خارجه : دكتر عباس آرام .\r\n3 . وزير كشور : دكتر جواد صدر .\r\n4 . وزير جنگ : سپهبد اسد الله صنيعى .\r\n5 . وزير دارايى : اميرعباس هويدا .\r\n6 . وزير فرهنگ : دكتر عبد العلى جهانشاهى .\r\n7 . وزير راه : دكتر محمود كشفيان .\r\n8 . وزير بهدارى : دكتر جمشيد آموزگار .\r\n9 . وزير پست و تلگراف و تلفن : دكتر فرهنگ شفيعى - مهندس فتح الله ستوده .\r\n10 . وزير اقتصاد : دكتر علينقى عاليخانى .\r\n11 . وزير كشاورزى : سپهبد اسماعيل رياحى .\r\n12 . وزير كار و خدمات اجتماعى : عطاء الله خسروانى .\r\n13 . وزير اطلاعات : نصرت الله معنينان .\r\n14 . وزير آبادانى و مسكن : دكتر هوشنگ نهاوندى .\r\n15 . وزير آب و برق : مهندس منصور روحانى .\r\n16 . وزير مشاور در امور استخدامى : دكتر منوچهر گودرزى .\r\n17 . وزير مشاور و معاون پارلمانى : دكتر ناصر يگانه .\r\n18 . وزراى مشاور : دكتر محمد نصيرى - دكتر هادى هدايتى - دكتر عبد العلى جهانشاهى - دكتر\r\n\r\n","description":"","footnote":"","page_name":" 326 ","page_number":328},
  {"content":"\r\n\r\nمحمود كشفيان - مهندس حسن شالچيان .\r\n19 . معاون نخست‌وزير در هنرهاى زيبا : مهرداد پهلبد .\r\n20 . معاون نخست‌وزير و رئيس سازمان امنيت و اطلاعات كشور : سرلشكر حسن پاكروان .\r\n21 . معاون نخست‌وزير و رئيس سازمان جلب سياحان : دكتر قاسم رضايى .\r\n* وزير فرهنگ و هنر : مهرداد پهلبد .\r\n* وزير آموزش و پرورش : دكتر هادى هدايتى .\r\n\r\nحسن غزنوى\r\nشهرت اشرف الدين ابو محمد حسن ابن محمد ، متخلص به حسن و معروف به سيد اشرف و اشرف متوفى حدود 556 ه . ق . ، شاعر و واعظ پارسىگوى معاصر بهرامشاه غزنوى بود ، و اين پادشاه را مدح كرد .\r\nهنگام وعظ هزاران نفر براى شنيدن گفتار وى حاضر مىشدند ، و گويا با مخالفان سلطان سر و سرّى داشت ، و به هرحال ، مكرر مورد حسد و بغض واقع شد ، و ناچار به حج رفت . در بازگشت ، غياث الدين مسعود سلجوقى چهارمين سلطان سلجوقى عراق ، او را در بغداد بنواخت . سرانجام در قريهء آزادوار از ولايت جوين درگذشت ، و مقبره‌اش همانجاست .\r\n\r\nحسنك وزير\r\nحسن بن ميكال ملقب به سيد الكفاه و معروف به امير حسنك ميكال نيشابورى ، آخرين وزير سلطان محمود غزنوى است . حسنك در ايام جوانى در ملازمت محمود به سر مىبرد و در سفر و حضر هميشه با او بود . هنگامى كه محمود به سلطنت رسيد ، رياست شهر نيشابور را به او داد . در اثر ابراز لياقت و كاردانى ، حسنك مورد توجه و محبت سلطان محمود واقع شد و در نتيجه كار ديوان غزنه به وى تفويض گرديد .\r\nپس از چندى منصب وزارت را نيز به دو دادند و حسنك نيز تا مرگ سلطان محمود در اين مقام باقى بود . و در زمان فرمانروايى محمد فرزند سلطان محمود نيز در اين سمت اشتغال داشت و از محمد در مقابل مسعود فرزند ديگر سلطان محمود حمايت مىكرد .\r\nگويند در سخنان خود بدان وقت كه مسعود در عراق بود تعادل نگاه نمىداشت ، چنان كه وقتى در ديوان در حضور جمعى گفته بود : اگر مسعود پادشاه شود ، حسنك را بر دار بايد كشيد و آن شد كه نبايد مىشد و به قول بيهقى « زبان نگاه نداشته و اين سلطان بزرگ محتشم ( مسعود ) را خيرخير بيازرده » و زمانى كه مسعود به پادشاهى رسيد به بهانهء اينكه حسنك در سالى كه به سفر حج مىرفت ( در زمان محمود ) در موقع بازگشت به غزنين پس از رسيدن به شام و موصل سفيرى از جانب خليفهء فاطمى مصر به حسنك وارد شد و خلعت و هداياى بسيارى به او داد كه به سلطان محمود برساند و در ضمن خود حسنك را نيز خلعتى بداد كه پس از بازگشت سلطان محمود همهء آنچه را كه از مصر رسيده بود به بغداد نزد خليفه فرستاد و همهء آنها در بغداد سوزانده شد و اين بهانه بود كه مسعود بدان دستاويز شد و اينكه حسنك قرمطى شده و بايد او را به دار آويخت و سرانجام حسنك وزير گرفتار سياسى مكارانه دولت عباسى گرديد و به اتهام قرمطى بودن دستگير و زندانى و آخر الامر او را خفه نمودند و حسنك قريب هفت سال بر دار بماند ، چنان كه پاهايش همه فرو تراشيد و خشك شد و اثرى از وى نماند . مادر حسنك در خصوص پسرش گفت : « بزرگا مردا كه اين پسرم بود كه پادشاهى چون محمود اين جهان به دو داد و پادشاهى چون مسعود آن جهان را » .\r\n\r\n","description":"","footnote":"","page_name":" 327 ","page_number":329},
  {"content":"\r\n\r\n\r\nحسنلو\r\nتپه‌اى در 12 كيلومترى شرقى نقده و 85 كيلومترى جنوب اروميه كه خود و اطرافش از اماكن باستانى تمدنهاى كهن ايران است . آبادى حسنلو در دامنهء آن است . اين تپهء مركزى را تپه‌هاى كوتاه‌ترى حلقه‌وار احاطه كرده است . ارتفاع تپه مركزى حدود 20 متر است ، و ارتفاع تپه‌هاى اطراف به حدود 15 متر مىرسد . قطر تپهء مركزى در قسمتهاى مختلف آن از حدود 285 متر تا 250 متر مىباشد . از قرائن و حفاريهايى كه در اين ناحيه به عمل آمده است چنين استنباط مىشود كه تپهء مركزى در بناى اصلى و قلعهء وسط شهرى بوده است ، و تپه‌هاى محيط بر آن محل جام فلز قيمتى - تپه حسنلو\r\nسكونت مردم . اول بار در سال 1313 ه . ش . و سپس در 1315 ه . ش . در اين محل كاوشهايى به عمل آمد .\r\nسپس در 1326 و 1328 ه . ش . ادارهء كل باستان‌شناسى ايران كاوشهاى علمى در آن انجام داد .\r\nسپس به وسيلهء تشكيل هيئت علمى مشترك با موزهء دانشگاه فيلادلفيا ، كاوشهاى مهمتر علمى كرد . در تابستان 1337 ه . ش . در ضمن دومين دورهء حفارى مشترك ، كاسهء طلاى بسيار مهمى داراى نقوش برجسته از آثار قوم مان مربوط به قرن 9 ق . م . كشف شد . آثار ديگر از زر و سيم و مفرغ و سفال مربوط به همان دوران و چند قرن پيشتر در كاوشهاى مذكور به دست آمده است .\r\n\r\nحسين ابن علاء الدوله\r\n835 ه . ق . از امراى سلسلهء ايلكانى معروف به آل جلاير ، پسر علاء الدولهء ايلكانى . وى بعد از سلطان محمد ايلكانى به امارت حله نشست ( شعبان 827 ه . ق . ) ، و نسبت به شاهرخ تيمورى اظهار اطاعت و فروتنى نمود . بر قسمت عمده‌اى از عراق عرب ، بجز بغداد ، امارت كرد ، و آخر « اصفهانشاه ابن قرايوسف قراقوينلو » او را در يكى از قلاع حله محاصره نمود ، و چندى بعد او را گرفته به قتل آورد ( صفر يا ربيع الاول 835 ه . ق . ) . با قتل او سلسلهء آل جلاير به كلى منقرض شد .\r\n\r\nحسين ابن على مرورودى\r\nسردار معروف لشكر امير احمد سامانى و امير نصر دوم سامانى . وى در سال 298 ه . ق . سيستان را از محمد ابن على ابن ليث صفارى گرفت ، و در سال 300 ه . ق . نيز فتنهء خوارج سيستان را كه بر عمرو ابن يعقوب ، نوادهء عمروليث ، جمع آمده بودند ، فرو نشاند .\r\nاما خود او چندى بعد در هرات عصيان كرد ، و بر نيشابور نيز دست يافت ( 302 ه . ق . ) . حسين ابن على به آيين اسماعيليه گرويده بود ، و عصيان او در واقع بر ضد خليفهء عباسى نيز محسوب مىشد . در سال 306 ه . ق .\r\n\r\n","description":"","footnote":"","page_name":" 328 ","page_number":330},
  {"content":"\r\n\r\n\r\nحسين امامى\r\nسيد حسين امامى از ستارگان درخشان آسمان شهداى اسلام همرزم شهيد نواب صفوى از اعضاى جمعيت فداييان اسلام كه اعلام انقلابى عبد الحسين هژير به دست وى صورت گرفت و در نهايت به شهادت رسيد .\r\n\r\nحسين ايلكانى\r\n784 ه . ق . ، سومين پادشاه ( 776 - 784 ه . ق . ) از سلسلهء ايلكانى معروف به آل جلاير ، پسر و جانشين سلطان اويس جلاير . در سال 776 ه . ق . در تبريز ، به موجب وصيت پدر ، به سلطنت نشست . اما امرا چون گمان مىبردند كه برادر بزرگترش ، شيخ حسن ، به اين انتخاب راضى نيست ، ظاهرا با رضاى سلطان اويس ، شيخ حسن را مقارن جلوس حسين ايلكانى هلاك كردند . در سال 777 ه . ق . ، حسين از شاه شجاع آل مظفر شكست خورده تبريز را به وى واگذاشت . اما پس از 4 ماه ، چون شاه شجاع تبريز را گذاشته به شيراز رفت ، سلطان حسين ديگر بار به تبريز درآمد ، و بر تخت نشست . در بغداد برادرش على ايلكانى بر وى شوريد ، و دعوى سلطنت كرد ، و چند بار بين دو برادر جنگ درافتاد . چندى بعد ، حسين ايلكانى به دست برادر ديگرش سلطان احمد ايلكانى مقتول شد ( صفر 784 ه . ق . ) .\r\n\r\nحسين بايقرا\r\nذيحجهء 911 ه . ق . ، از شاهزادگان سلسلهء تيموريان و پادشاه آن سلسله ( 1873 - 911 ه . ق . ) پسر منصور ابن بايقرا ابن عمر شيخ . در هرات متولد شد . در ايام دولت الغ بيگ تحت تربيت و حمايت او بود . ابو سعيد گوركان چون به سلطنت رسيد او را به حبس افكند ، اما او گريخته با ابو القاسم بابر به خوارزم رفت . در 862 ه . ق . شهر استراباد را گرفت ، و هرچند آن را ابو سعيد از او باز ستاند ، اما عاقبت وى ، علاوه بر استرآباد ، گرگان و مازندران را فتح نمود . بعد از مرگ ابو سعيد ، حسن بايقرا در هرات به سلطنت نشست ، و پس از 38 سال سلطنت وفات يافت . در 874 ه . ق .\r\nيادگار محمد ، پسر بايسنقر ، او را منهزم نمود ، و سلطان حسين بر خراسان استيلا يافت ( 875 ه . ق . ) . وى ذوق ادبى و قريحهء شاعرى داشت . به ميگسارى و كبوتربازى نيز علاقهء تمام مىورزيد . در بيست سال آخر عمر به فلج دچار بود ، و وزارت او را امير عليشير نوايى داشت . بعد از وفات او ، پسرانش مظفر حسين ميرزاى گوركانى و بديع الزمان ميرزاى تيمورى به شركت سلطنت يافتند .\r\n\r\nحسين بن على ( ع )\r\nحضرت امام حسين ( ع ) امام سوم شيعيان روز سوم شعبان سال چهارم هجرت در مدينه متولد شد .\r\nپدر گرامى آن حضرت على ( ع ) و مادر آن بزرگوار فاطمه ( س ) بود . به امام حسين القابى چون رشيد ، طيب ، زكى ، سيد شباب اهل الجنه ، ابا عبد الله ، ابا الائمه و ابا المساكين داده شده . امام حسين ( ع ) دوران كودكى خود را در آغوش نبوت و امامت سپرى كرد تا روزى كه برادرش امام حسن ( ع ) را با زهر مسموم و شهيد كردند و آن حضرت امامت امت اسلامى را به دست گرفت . امام حسن ( ع ) در زمان پدر بزرگوارش على ( ع ) همواره در كنار او بود و در هرسه جنگ جمل ، صفين و نهروان همراه پدر او را يارى مىكرد . در دورانى كه معاويه مرد و يزيد به سلطنت نشست امام دورانى كه معاويه مرد و يزيد به سلطنت نشست امام حسين ( ع ) ديگر به او فرصت نداد و قيام خود را آغاز\r\n\r\n","description":"","footnote":"","page_name":" 329 ","page_number":331},
  {"content":"\r\n\r\nكرد . امام حسين ( ع ) با ياران و خاندان خويش در كربلا ماند تا مظهر آزادگان جهان قرار گيرد و با شهادت خويش ثابت كند كه خون بر شمشير پيروز است .\r\nمرقد مطهر حضرت امام حسين ( ع ) در كربلا\r\nهنگامى كه امام حسين ( ع ) در دهم محرم سال 61 هجرى به شهادت رسيد صداى گريه و نالهء فرشتگان بلند شد كه مىگفتند : اى خدا حسين ( ع ) برگزيده است و با پسر پيامبرت اين‌گونه رفتار مىكنند ؟\r\nخداوند فرمود : با ظهور حضرت قائم ( مهدى موعود ) انتقام خون حسين ( ع ) را مىگيرم . قيام امام حسين ( ع ) موجب برانگيختن روح مبارزه‌جويى گرديد و اين‌چنين قيام حسينى و كربلاى خونين از همه سدهايى كه مانع قيام مردم عليه ظلم و ستم مىشود درهم فروريخت و قيام خونين كربلاى حسين ( ع ) درس حريت و آزادگى و ظلم ستيزى را تا زمانى كه ظلم وجود دارد به همهء انسانها آموخت .\r\n\r\nحسين بن مهران\r\nاز وزيران دورهء غزنوى ، وزير فرخزاد بن مسعود غزنوى كه مدت دو سال بدين سمت اشتغال ورزيد و در پايان به زندان افتاد و در همانجا بود ، تا پس از چندى كشته شد .\r\n\r\nحسين خان زنگنه\r\nاز ياغيان و گردنكشان معروف دورهء بعد از قتل نادر شاه افشار ( 1160 ه . ق . ) . وى نخست در اردوى\r\n\r\n","description":"","footnote":"","page_name":" 330 ","page_number":332},
  {"content":"\r\n\r\nنادر شاه سمت چاوش‌باشى داشت ، و به امر نادر نابينا شد . بعد از قتل نادر ، در كرمانشاهان عده‌اى را گرد خود جمع آورد و به داعيهء فرمانروايى شد ، و تا اسدآباد همدان نفوذ خود را گسترش داد . سليم خان قرخلوى افشار بعد از دفع كائيد كلب على ، به دفع او شتافت ، و او را نخست به وعدهء فريب داد ، و به محبت و علاقهء ابراهيم شاه افشار مطمئن نمود . سپس فردى فرستاد و دستور داد تا او را به قتل برسانند .\r\n\r\nحسين خان سپهسالار\r\nملقب به مشير الدوله و معروف به ميرزا حسين خان مشير الدوله 1299 ه . ق . از وزراء و رجال و امراى معروف عهد ناصرى ؛ پسر بزرگ ميرزا نبى خان امير ديوان قزوينى و برادر يحيى خان مشير الدوله . وى مدت كوتاهى در خارج از كشور به تحصيل پرداخت ، و پس از مراجعت ، قنسول ايران در بمبئى شد ( 1266 ه . ق . ) و چندى بعد وزيرمختار ايران در دربار عثمانى شد ( 1275 ه . ق . ) ، و دو سال بعد با شاه به اروپا رفت ( 1290 ه . ق . ) . اما در بازگشت از اين سفر ، معزول و به توقف در رشت مجبور شد . چندى بعد به وزارت خارجه اروپا رفت .\r\nدر آخر كار متولى آستانهء رضوى شد ، و در مشهد وفات يافت ، و گويند مسموم شد . مدرسهء سپهسالار جديد از بناهاى اوست .\r\n\r\nحسين خان شاملو\r\nحسين شاملو از وزيران شاه طهماسب اول صفوى .\r\n\r\nحسين علاء : - علاء\r\n\r\nحسينعلى ميرزا فرمانفرما\r\n1203 - 1252 ه . ق . از شاهزادگان و رجال مشهور قاجاريه پسر فتحعلى شاه قاجار . بعد از وفات پدر به تحريك امين الدولهء اصفهانى ، در فارس به دعوى سلطنت برخاست . محمد شاه قاجار ، معتمد الدوله و منوچهر خان گرجى را به دفع او فرستاد ، و منوچهر خان او را مغلوب و دستگير نموده به تهران روانه كرد . در تهران او را به خانهء منوچهر خان منزل داده تحت نظر قرار دادند ، و در همانجا به بيمارى و با درگذشت ( 26 ربيع الاول 1252 ) .\r\n\r\nحسين فردوست : - فردوست\r\n\r\nحسينقلى خان جهانسوز\r\n1164 - 1191 ه . ق . از خوانين و سركردگان معروف ايل قاجار و برادر كهتر آقا محمد خان قاجار .\r\nوى بعد از كشته شدن پدر به خدمت كريم خان زند درآمد . چندى بعد كريم خان حكومت دامغان را به او داد ، اما او داعيهء جهانجويى يافت ، و به استراباد حمله برد ، و آنجا را به باد قتل و غارت داد ، و سپس مازندران و بارفروش را از عامل كريم خان گرفت . اما به دست تركمانان يموت كه بر او شوريده بودند به قتل رسيد ، و در استراباد مدفون شد .\r\n\r\nحسينقلى خان قاجار\r\nمتوفى سال 1218 ه . ق . از شاهزادگان قاجار ؛ پسر حسينقلى خان جهانسوز و برادر كهتر فتحعلى شاه قاجار . چون وى بعد از كشته شدن پدر در بين تركمانان مرسوم بوده ، نام پدر را بر او نهادند . فتحعلى شاه حكومت فارس به دو داد ، و او به تحريك مفسدان\r\n\r\n","description":"","footnote":"","page_name":" 331 ","page_number":333},
  {"content":"\r\n\r\nطغيان كرد ، و اصفهان را گرفت .\r\nاما بعد پشيمان شده ، و معذرت خواست .\r\nفتحعلى شاه او را به حكومت كرمان و سپس به حكومت كاشان و نطنز فرستاد . اما او باز عصيان كرد ، و آخر در قم متحصن گشت . فتحعلى شاه خود به قم رفت ، و او را استمالت نموده به حكومت قم منصوب نمود . اما به سبب نارضايى مردم قم از او ، چندى بعد او را به تهران خواند . و در شميران محبوس نمود . و يك سال بعد در راه خراسان وفات يافت . فتحعلى خان صبا ملك الشعرا ، به سبب عداوتى كه نسبت به حسينقلى خان داشت در دستگاه فتحعلى شاه غالبا از او سعايت مىكرد ، و در حقيقت او از عوامل عمدهء سقوط اين شاهزادهء بدبخت بود .\r\n\r\nحشاشين : - اسماعيليه\r\n\r\nحشيشيه : - اسماعيليه\r\n\r\nحصار\r\nاز تمدنهاى بيش از تاريخ ايران در نزديكى دامغان .\r\n\r\nحصار ، تمدن\r\nآثار اين تمدن در تپه حصارك نزديك دامغان براى اولين‌بار كشف شد و به همين سبب نام تمدن حصار بر آن نهادند . در اين دوران رابطهء زيادى ميان نواحى مختلف ايران و مناطق ديگر خاورميانه به وجود آمده است . از اين زمان ادوات فلزى و ظروف سفالى و سنگى در نهايت زيبايى به دست آمده است كه نشان‌دهندهء پيشرفت صنايع اين تمدن مىباشد .\r\n\r\nحضرت فاطمه زهرا ( س )\r\nحضرت فاطمهء زهرا ( س ) از پدرى چون پيامبر اكرم حضرت « محمد » ( س ) و مادر گرامى ايشان « خديجه » در روز بيستم جمادى الثانى در مكه مكرمه متولد گرديد . امام صادق مىفرمايد : هنگامى كه فاطمه ( س ) پا به جهان نهاد خداوند فرشته‌اى را فرمان داد كه « فاطمه » را بر زبان رسول اكرم ( ص ) جارى نمايد .\r\nپيامبر اكرم ( ص ) به امير المؤمنين على ( ع ) فرمود :\r\nمىدانى چرا دخترم ، فاطمه ناميده شد ؟ عرض كرد :\r\nبفرماييد . فرمود : براى آنكه او و شيعيان و پيروان مكتبش از آتش دوزخ بازگرفته شده‌اند . فاطمه ( س ) در پيشگاه خداوند نه نام داشت كه عبارتند از : فاطمه ، صديقه ، مباركه ، طاهره ، زكيّه ، راضيّه ، مرضيّه ، محدّثه و زهرا ، و فاطمه از آن جهت فاطمه ناميده شد كه از هر گونه بدى ، جدا شده است . از بيان نامهاى او نام « زهرا » درخشندگى و فروغ خاصى دارد . از امام صادق ( ع ) سؤال شد . چرا فاطمه را زهرا مىنامند ؟ فرمود :\r\n« زيرا زهرا به معنى درخشنده است و فاطمه چنان بود كه چون در محراب عبادت مىايستاد نور او براى اهل آسمانها پرتوافكن مىشد ، همان‌گونه كه نور ستارگان براى اهل زمين پرتوافكن است . لذا زهرا نام نهاده شد .\r\nازدواج فاطمه زهرا ( س ) و حضرت على ( ع ) در نهايت سادگى برگزار شد و حاصل ازدواج فرخندهء على و فاطمه ( عليها السلام ) ، پنج فرزند بود . حسن ( ع ) ، حسين ( ع ) ، زينب و ام كلثوم ( س ) و نوزاد پسرى به نام محسن كه قبل از تولد سقط شد و به شهادت رسيد . از عمر فاطمهء زهرا ( س ) هيجده سال مىگذشت كه وفات نمود و بعد از رحلت پيامبر اكرم ( ص ) هفتاد و پنج روز زنده بود و پس از رحلت پيامبر اكرم ( ص ) اندوه بسيارى در دل داشت . در تاريخ وفات حضرت\r\n\r\n","description":"","footnote":"","page_name":" 332 ","page_number":334},
  {"content":"\r\n\r\nزهرا ( س ) نيز اختلاف است عده‌اى از علما وفات فاطمه زهرا ( س ) را 75 روز بعد از وفات پيامبر ( ص ) مىدانند كه بنابر گفته اول تاريخ وفات 13 جمادى الاول سال يازدهم هجرى قمرى و بنابر گفته دوم 3 جمادى الاخر سال 11 هجرى مىباشد .\r\n\r\nحضرت محمد ( ص )\r\nولادت پيامبر اكرم ( ص ) در سال « عام الفيل » بود . سالى كه ابرهه براى خراب كردن كعبه به مكه آمد . تولد پيامبر اكرم در 17 ربيع الاول سال 570 ميلادى بوده است . پدر پيامبر اكرم ( ص ) ، به نام « عبد الله » بود كه پس از ولادت حضرت محمد ( ص ) درگذشت و مادر گرامى آن حضرت « آمنه » بود كه پيامبر اكرم ( ص ) در شش سالگى مادر خود را نيز از دست داد . « عبد المطلب » جد پيامبر اكرم ( ص ) سرپرستى او را به عهده گرفت و براى او مقام و منزلتى بالا قائل بود . پيامبر اكرم ( ص ) داراى نامهاى بسيار است و براى هر وصفى از او نامى برگزيده شده است .\r\nدر آسمانها به نام احمد و در زمين به نام محمد ( ص ) و محمود و ابو القاسم شهرت دارد . طه - يس - خاتم - امين - فاتح - منذر و تا هزار اسم مىباشد . حضرت محمد ( ص ) در چهل سالگى از طرف خداوند به پيامبرى مبعوث شد ، زمانى كه او در غار حرا نشسته بود در شب بعثت جبرئيل از سوى خداوند فرود آمد و لوحى را به او نشان داد كه در آن نوشته‌اى بود و گفت :\r\nبخوان . بخوان به نام پروردگارت كه بيافريند و خلق كرد مسجد و آرامگاه رسول خدا در مدينه\r\n\r\n","description":"","footnote":"","page_name":" 333 ","page_number":335},
  {"content":"\r\n\r\nانسان را از خون بسته‌اى ، بخوان و خداوند بزرگوار تو كسى است كه با قلم ياد داد و آنچه را كه انسان نمىدانست به او بياموخت . دعوت پيامبر ( ص ) به اسلام ابتدا به صورت پنهانى انجام مىگرفت و پيامبر ( ص ) مردم را به اسلام و تعاليم آن دعوت مىنمود . در اين مدت عدهء كمى مسلمان شدند و به صورت مخفى و به دور از كفار قريش و مردم مكه نماز مىخواندند . تا اينكه از جانب خداوند فرمان رسيد : اى پيامبر آنچه را دستور دارى با صداى بلند به مردم برسان و آشكار كن و از مشركان روى بگردان ، همانا تو را از شرّ مسخره‌كنندگان محفوظ مىداريم .\r\nجنگ بدر ، احد ، خندق و صلح حديبه ؟ ؟ ؟ ، جنگ خيبر و فتح مكه از جمله اتفاقاتى بود كه در زمان پيامبر ( ص ) براى پيشرفت اسلام انجام گرفت در آخرين حج كه در سال دهم انجام شد پيامبر ( ص ) على ( ع ) را در غدير خم به عنوان جانشين و وصّى خود انتخاب كرد .\r\nپيامبر ( ص ) پس از بازگشت از حج و انتخاب حضرت على ( ع ) به جانشينى خود ماه‌هاى محرم و صفر را در مدينه گذراند . روز بيست و هشتم ماه صفر سال يازدهم هجرت بود كه پيامبر اكرم ( ص ) در سن 63 سالگى در صفحه‌اى از نخستين قرآنهاى مسلمين در دوران صدر اسلام\r\nحالى كه سر مباركش را حضرت على ( ع ) به دامن گرفته بود ديده از جهان فروبست . قرآن كريم معجزه جاويد پيامبر اكرم ( ص ) مىباشد .\r\n\r\nحفير  ( Haphir ) \r\nاز قلاعى بود در 14 فرسنگى بصره كه حاكم آنجا شخصى به نام هرمز و از سرداران ايران بود .\r\n\r\nحكم‌نويس : - منشى الممالك\r\n\r\nحكيم الممالك\r\nلقب ميرزا علينقى ، از رجال معروف عهد ناصرى . پدرش حاجى آقا اسماعيل جديد الاسلام .\r\nپيشخدمت‌باشى محمد شاه قاجار و ناصر الدين شاه بود و او خود بعد از پدر به اين سمت منصوب شد . وى در دار الفنون طب آموخت ، و با فرخ غفارى به پاريس رفت و از آنجا نيز به تكميل علم طب پرداخت و بعد از مراجعت لقب حكيم الممالك يافت .\r\n\r\nحكيم‌باشى\r\nحكيم‌باشى به رئيس پزشكان در سلسله صفويه اطلاق مىگشت . هر وقت كه شاه به خوردن مىنشست ، حكيم‌باشى پهلوى او قرار مىگرفت تا به پرسشهاى او درباره هر خوراك جواب گويد و در خوردن غذاهاى مفيد راهنماييش كند . وى در تمام مجالس عام يا خاص همراه و مونس شاه بود . نبض شاه را فقط او مىگرفت و پزشكان ديگر با مشورت او به معالجه شاه مىپرداختند .\r\n\r\nحكيمى\r\nابراهيم حكيمى ملقب به حكيم الملك فرزند ميرزا ابو الحسن حكيم‌باشى در سال 1250 ه . ش .\r\n\r\n","description":"","footnote":"","page_name":" 334 ","page_number":336},
  {"content":"\r\n\r\nمتولد شد . در سال 1266 ه . ش . وارد مدرسه دار الفنون شد و به تحصيل علوم طبيعى و طب پرداخت . در سال 1272 ه . ش . راهى اروپا شد و در دانشكده طب پاريس به تحصيل در رشته پزشكى پرداخت و موفق به اخذ درجه دكتراى طب شد .\r\nمظفر الدين شاه در سفر به پاريس در سال 1278 ه . ش .\r\nوى را با خود به ايران آورد و به عنوان طبيب دربار مظفر الدين شاه مشغول به كار شد .\r\nابراهيم حكيمى در دوره اول انتخابات مجلس شوراى ملى از تهران و در دوره دوم از آذربايجان به نمايندگى مجلس برگزيده شد . وى در كابينه‌هاى ميرزا حسن خان مستوفى الممالك ، سپهدار اعظم ، مشير الدوله و عين الدوله وزير علوم و اوقاف و صنايع مستظرفه بود . در 12 ارديبهشت 1324 به رياست دولت انتخاب شد و سومين كابينه خود را در 6 دىماه 1326 تشكيل داد . حكيمى در مجموع در حيات سياسى خود چهار بار وزير دارايى ، هشت بار وزير فرهنگ ، يك بار وزير دادگسترى ، يك بار وزير مشاور ، يك بار وزير امور خارجه ، سه بار نخست‌وزير و يك بار هم وزير دربار شد . وى سرانجام در سال 1338 ه . ش . در تهران درگذشت و در ابن بابويه دفن شد .\r\nاز جمله وقايعى كه در دوران صدارت وى اتفاق افتاد عبارتند از :\r\nتصويب قانون اعزام دانشجو به خارج از كشور ، تأسيس دار المسلمين ، پايان جنگ جهانى دوم ، خروج نيروهاى آمريكا از ايران و تشكيل حكومت بلشويكى پيشه‌ورى در آذربايجان .\r\n\r\nكابينهء اول ابراهيم حكيمى\r\n1 - وزير دادگسترى : اللهيار صالح .\r\n2 - وزير امور خارجه : انوشيروان سپهبدى .\r\n3 - وزير كشور : ابراهيم حكيمى .\r\n4 - وزير جنگ : ابراهيم زند .\r\n5 - وزير دارايى : عبد الحسين هژير .\r\n6 - وزير فرهنگ : غلامحسين رهنما .\r\n7 - وزير راه : نادر آراسته .\r\n8 - وزير بهدارى : دكتر اسماعيل مرزبان .\r\n9 - وزير پيشه و هنر و بازرگانى : ابو القاسم نجم .\r\n10 - وزير كشاورزى : نصر الله خلعت برى .\r\n11 - وزراى مشاور : حسنعلى كمال هدايت - مصطفى عدل .\r\n\r\nكابينهء دوم ابراهيم حكيمى\r\n1 - وزير دادگسترى : امان الله اردلان .\r\n2 - وزير امور خارجه : ابو القاسم نجم .\r\n3 - وزير كشور : خليل فهيمى - اللهيار صالح .\r\n4 - وزير جنگ : سرلشكر على رياحى .\r\n5 - وزير دارايى : عبد الحسين هژير .\r\n6 - وزير فرهنگ : غلامحسين رهنما .\r\n7 - وزير راه : سرلشكر محمد حسين فيروز .\r\n8 - وزير بهدارى : دكتر سعيد مالك .\r\n9 - وزير پست و تلگراف و تلفن : محمود نريمان .\r\n10 - وزير پيشه و هنر و بازرگانى : ابراهيم حكيمى - هاشم صهبا .\r\n11 - وزير كشاورزى : احمد حسين عدل .\r\n12 - وزراى مشاور : حسنعلى كمال هدايت - اللهيار صالح .\r\n\r\nكابينهء سوم ابراهيم حكيمى\r\n1 - وزير كشور : سرلشكر فرج الله آق اولى - سپهبد امير احمدى .\r\n\r\n","description":"","footnote":"","page_name":" 335 ","page_number":337},
  {"content":"\r\n\r\n2 - وزير جنگ : سپهبد مرتضى يزدان‌پناه .\r\n3 - وزير دارايى : ابو القاسم نجم .\r\n4 - وزير فرهنگ : دكتر على اكبر سياسى .\r\n5 - وزير راه : على معتمدى - امان الله اردلان .\r\n6 - وزير بهدارى : دكتر سعيد مالك .\r\n7 - وزير پست و تلگراف و تلفن : محمد على وارسته .\r\n8 - وزير اقتصاد ملى : دكتر محمد سجادى .\r\n9 - وزير كار و تبليغات : دكتر محمد سجادى .\r\n10 - وزير مشاور : مصطفى عدل .\r\n* وزير امور خارجه : باقر كاظمى - موسى نورى اسفنديارى .\r\nوزير كشاورزى : باقر شاهرودى .\r\nوزير مشاور : عبد الحسين هژير - على سهيلى .\r\nمعاون پارلمانى : دكتر عبد الحميد زنگنه .\r\n\r\nحلوان\r\nحلوان كه محل كنونى آن را با سر پل ذهاب تطبيق كرده‌اند شهرى بوده است آباد در منتهى اليه شرقى سواد . حلوان در زمان ساسانيان نيز شهرتى بسزا داشته به خصوص ميوه‌هاى آن و همين شهر بوده كه در دورهء ساسانى توقفگاه سفيران و نمايندگانى بوده است كه از سوى تركستان به دربار ايران مىآمده‌اند و در نزديكى آن روستايى بوده كه از روزگار ساسانيان آتشكدهء بزرگ و معتبرى بوده كه مردم از راه دور به زيارت آن مىرفته‌اند .\r\n\r\nحلّه\r\nشهرى در 93 كيلومترى بغداد . نزديك ويرانه‌اى شهر قديم كابل . مردم آن شيعهء اثنى عشرى بودند و از مشاهير منسوب به حلّه ، ابن فهد حلّى ، علامهء حلى و محقق حلى را مىتوان نام برد .\r\n\r\nحلّى\r\n« حسن بن سديد الدين » معروف به علامهء حلّى ، در روز 29 رمضان سال 648 ه . ق . تولد يافت .\r\nحكمت و معقول را از دانشمندان معروف قرن هفتم مانند خواجه نصير الدين طوسى آموخت . وى از علماى جامع معقول و منقول بود و در تشييد اساس مذهب اثنى عشرى سعى بليغ به‌جاى آورد . او بود كه سلطان محمد خدابنده ( الجاتيو ) را به قبول تشيع تشويق نمود . از تأليفات او مىتوان : ايضاح الاشتباه فى ضبط تراجم الرجال ، تذكرهء الفقهاء ، شرح شفاى ابن سينا و ايضاح المضلات من شرح الاشارات را نام برد . وفاتش در يازدهم يا به قولى بيست و يكم محرم 726 ه . ق . در حلّه اتفاق افتاد و پيكرش در نجف اشرف در جنب رواق مطهر مدفون گرديد .\r\n\r\nحماد بن شاپور\r\nيكى از مشاهير صدر اسلام « حماد بن شاپور » معروف به الراويه است . اين دانشمند ايرانى و يكى از استادان مالك بن انس است . الراويه اعجوبهء زمان خود به شمار مىرود و در كليهء معلومات آن عصر دست داشته و مىتوان گفت دايرة المعارف متحرك بوده چه نه فقط در حديث و تفسير بلكه در علم انساب ، لهجه‌هاى مختلف عرب و تشخيص انشاء جديد و قديم تازى و اشعار دورهء جاهليت و عهد اسلام متبحر بوده است .\r\nاين مرد ايرانى الاصل ( پسر شاپور ديلمى ) در تاريخ عرب هم اطلاعات وافى داشته و در اين خصوص زحماتى كشيده است .\r\n\r\n","description":"","footnote":"","page_name":" 336 ","page_number":338},
  {"content":"\r\n\r\nاز طرف ديگر مورخين اسلام اطلاعاتى راجع به تاريخ يهود و افسانه‌هاى ملى ايران حاصل نمودند و ترجمهء « خداينامه » و كتب ديگر از فارسى به عربى باب تحقيقات را باز كرد .\r\n\r\nحمد الله مستوفى\r\nشاعر و مورخ و جغرافيادان ايران در قرن هشتم ه . ق . وى اهل قزوين بوده است و خاندانش غالبا مستوفيان و متصديان امور ديوان بوده‌اند . خود وى چندى به صحبت خواجه رشيد الدين فضل الله وزير رسيده و از جانب او يك چندى متصدى ماليات قزوين و زنجان و ابهر و طارمين شده است . از آثار او سه كتاب باقى مانده است .\r\n1 - تاريخ گزيده ، كه آن را به سال 730 ه . ق . به نام خواجه رشيد الدين تمام كرده است .\r\n2 - ظفرنامه ، كه تاريخ منظومى است به وزن شاهنامه ، و آن را به سال 735 ه . ق . تمام كرده است .\r\n3 - نزهة القلوب ، كه كتابى است در هيئت و جغرافيا ، به فارسى و آن را در 740 به پايان آورده است .\r\n\r\nحمزه بيگ تركمان\r\nاز امراى سلسله آق‌قويونلو ، پسر قراعثمان . بعد از وفات پدر مدعى و منازع برادرش على تركمان شد ، و او را به دربار سلطان عثمانى منهزم نمود .\r\n\r\nحمزه ميرزاى صفوى\r\nپسر و وليعهد شاه سلطان محمد صفوى . در دورهء سلطنت پدرش كفايت و رشادت بسيار از خود نشان داد . دوبار هجوم تركان عثمانى را در آذربايجان دفع كرد .\r\nوى در نزديك گنجه به دست دلاك جوانى به نام خدايوردى به قتل رسيد . قاتلش را شاه سلطان محمد به دست خود قصاص كرد . و جسد حمزه ميرزا را مقبرهء شيخ صفى الدين اردبيلى در اردبيل به خاك سپردند .\r\n\r\nحمزهء اصفهانى\r\nحمزه بن الحسن الاصفهانى در 270 ه . ق . در اصفهان تولد يافت . سال وفاتش محققا معلوم نيست و گمان مىكنند بين 350 ، 360 ه . درگذشته . از تأليفات او « تاريخ سنى ملوك الارض و الانبياء » است كه راجع به دورهء ساسانى اطلاعات گرانبهايى مىدهد .\r\n\r\nحمورابى\r\nيكى از بزرگترين پادشاهان سلسلهء بابلى كه از 2123 الى 2080 ق . م . سلطنت كرد . ( سلسلهء اول آمورى كه حمورابى ششمين آنان بود ) . از مهمترين سر مجسمه حمورابى پادشاه بابل\r\n\r\n","description":"","footnote":"","page_name":" 337 ","page_number":339},
  {"content":"\r\n\r\nكارهاى وى قوانينى است كه تاريخ از آن ياد مىكند .\r\nاهميت قوانين حمورابى بيشتر از آن جهت است كه حاكى از تمدن عالى بابل در 4 هزار سال قبل از ميلاد مىباشد .\r\nقانون مدون مزبور عبارت است از 282 ماده كه موافق محاكم بابل تنظيم گشته است .\r\nحمورابى فرمانهايى روى لوحه‌هاى گلى ، به فرمانداران خود صادر مىكرد و براى اينكه الواح به هم نچسبد ، شن‌ريزه بر آن مىپاشيد ، و روى آن را با يك يك پوشه از گل مانند پاكت مىپوشانيد و سپس روى آن ، نام و نشان مخاطب را مىنوشت . غير از نامه‌هاى مزبور ، استوانه‌اى از حمورابى به روى سنگ در شهر شوش پيدا شده ، در بالاى آن نقش حمورابى ديده مىشود . اين قوانين اكنون در موزه لوور پاريس نگهدارى مىشود . قوانين مزبور بر روى سنگى به درازاى 25 / 3 متر حك شده و مشتمل بر 3600 سطر و 282 ماده است .\r\n\r\nحمويهء كوسه\r\nسپهسالار خراسان و سردار معروف در عهد پادشاهى امير نصر دوم سامانى . وى در دستگاه سامانيان خدمات فراوان نمود و در دفع مخالفان امير نصر اهتمام بسيار به‌جا آورد . وى فتنهء احمد ابن سهل را كه در نيشابور و مرو طغيان كرد فرونشاند . و از جانب امير نصر حاكم نيشابور گرديد .\r\n\r\nحموئى\r\nابو الحسن حموئى آخرين وزير دولت سامانيان بود كه مدت يك سال و نيم عهده‌دار مقام وزارت منصور بن نوح سامانى بود ، تا اينكه بكتوزن و فايق آن پادشاه را دستگير كرده و چشمان او را ميل كشيده و نابينايش كردند ( سال 398 ه . ق . ) و ابو الحسن حموئى را نيز از مقام وزارت معزول كردند .\r\n\r\nحميد رضا پهلوى\r\nآخرين فرزند رضا شاه كه در سال 1311 متولد شد . وى در سال 1329 از خانواده سلطنتى طرد و عنوان والاحضرتى را از وى سلب نمودند . ساواك تهران شايع كرد كه وى به سبب فساد اخلاقى از دربار اخراج شده است ، اما او را به علت ارتباط با تيمور بختيار و توطئه عليه شاه طرد كردند .\r\n\r\nحنبلى\r\nيكى از چهار مذهب اهل تسنن . امام و پيشواى اين مذهب احمد بن محمد بن حنبل ابو عبد الله شيبانى به سال 164 هجرى متولد و در 241 درگذشت . وى عرب‌نژاد بود و پدر و نيايش بر مرو حكومت داشتند .\r\nدر عصر آل بويه در آذربايجان اهل حديث حنبلى مذهب و پيشه مردم « دبيل » ( شهرى در حدود ارمنستان ) كه جزو آذربايجان بود وجود داشتند و پيروان اين مذهب در ديگر شهرهاى آذربايجان نيز به چشم مىخوردند .\r\n\r\nحنفى\r\nيكى از چهار مذهب اهل تسنن ، پيروان مذهب ابو حنيفه كه ايشان را اهل رأى خوانده‌اند بنيانگذار و پيشواى اين مذهب نعمان بن ثابت بن زوطى داراى كينهء « ابو حنيفه » و ايرانى الاصل بود كه به سال 80 ه . در كوفه‌زاده شد و در سال 150 در بغداد وفات يافت .\r\n\r\nحوش كورى\r\nويرانه كاخى از دورهء ساسانى در شمال قصر\r\n\r\n","description":"","footnote":"","page_name":" 338 ","page_number":340},
  {"content":"\r\n\r\nشيرين كه به حوش كورى ناميده مىشود و در عداد يكى از قصور سلطنتى و بزرگان عصر ساسانى به شمار آمده است .\r\n\r\nحيات القلوب\r\nكتابى به فارسى ، از تأليفات ملا محمد باقر مجلسى ، فقيه و محدث معروف دورهء صفوى . اين كتاب شامل سه جلد است . جلد اول در تاريخ انبيا و احوال پادشاهان معاصر آنها ، جلد دوم احوال پيامبر اسلام ( ص ) و جلد سوم در امامت و احوال ائمه اطهار عليه السلام .\r\n\r\nحيدر سربدارى\r\nپهلوان حيدر معروف به حيدر قصاب . متوفى 761 ه . ق . از امراى سلسلهء سربداران ، وى بعد از عزل خواجه ظهير الدين كرابى به امارت سربداران نشست .\r\nاما حكومت او چهار ماه بيش طول نكشيد ، و يكى از غلامان پهلوان حسن دامغانى او را به قتل آورد و لطف الله سربدارى به‌جاى او نشست .\r\n\r\nحيدر عمواغلى\r\nمعروف به حيدر خان چراغ برقى . از مجاهدين و آزاديخواهان معروف در آغاز انقلاب مشروطيت . از اهل باكو و نام اصلى وى « تارى ورديوف » بود .\r\n\r\nحيدر قصاب\r\nحيدر قصاب قاتل خواجه شمس الدين على و سپهسالار يحيى كرّابى كه در زمان قتل يحيى در استرآباد مأموريت داشت ، پس از آگاهى از جريان واقعه به سبزوار آمد ، دست‌اندركاران در ماجراى قتل از ترس او به قلعهء شغان پناهنده شدند . حيدر قصاب نخست آن قلعه را به آتش كشيد ؛ پس خواجه ظهير الدين كرّابى را به زمامدارى منصوب نمود تا به نام او قدرت خود را استحكام بخشد زيرا باوجود امير لطف الله بن مسعود و اتابك او خود نصر الله و خواجه ظهير الدين خواهرزاده يحيى كرابى وى مستحق زمامدارى نبود و بسيارى از مردم سبزوار خواهان زمامدارى لطف الله به سرپرستى خواجه نصر الله بودند و در قلعه اسفراين به دور او گرد مىآمدند . حيدر قصاب نخست قصد از ميان بردن مخالفان داخلى را داشت ؛ اما در جريان امر به دست سپهسالار خود « حسن دامغانى » به قتل رسيد و سر او را به سبزوار فرستادند تا از دروازه شهر بياويزند و همه مردم از ماجراى او باخبر باشند . از قرار معلوم حسن دامغانى از مريدان خواجه شمس الدين على عامل اين امر بوده است . مدت زمامدارى او چهار ماه بود و قتل او در ربيع الاخر سال 761 به وقوع پيوست .\r\n\r\nحيدرى\r\nنام دسته‌اى در مقابل دستهء نعمتى ، كه با دستهء اخير در عهد صفويه و قاجاريه در اكثر شهرهاى ايران رقابت و نزاع مستمر و شديد داشته‌اند . منشأ منازعات دائم و مستمر اين دو فرقه به درستى روشن نيست . و ظاهرا از عصبيتها و رقابتهاى ديرين دسته‌هاى عياران و جوانمردان و بعدها لوطىهاى محلات بايد ريشه گرفته باشد . دستهء حيدرى بنابر مشهور منسوب است به قطب الدين حيدر ، از مشايخ صفويه ، و دستهء نعمتى انتساب به شاه نعمت الله ولى دارد . هرچند دستهء حيدريان در زمان دولتشاه سمرقندى و بلكه در زمان حمد الله مستوفى و در عهد ابن بطوطه وجود داشته‌اند ، شروع منازعات مستمر و مداوم بين آن دسته با دستهء نعمتى ظاهرا در اوايل عهد صفويه بوده است ، چنان كه\r\n\r\n","description":"","footnote":"","page_name":" 339 ","page_number":341},
  {"content":"\r\n\r\nشاه عباس اول صفوى به جنگ حيدرى و نعمتى علاقه تمام داشت ، و در قزوين مكرر اين دو فرقه را به جنگ وا مىداشته است .\r\nآلساندرى سياح كه در قرن 16 م . به ايران مسافرت كرده از اين موضوع نيز ياد كرده است . و سرجان ملكم ، در عهد فتحعلى شاه قاجار به ايران آمده است ، از دوام اين منازعات و اينكه براى توقيف و تعطيل آنها نيز مجاهدتى از طرف حكومت نمىشود و سخن مىگويد .\r\n\r\nحيره\r\nحيره و انبار دو شهر از شهرهاى قديمى ايران بودند در نزديكى صحراى عربستان و مرز روم كه در دوران پيش از اسلام و قرنهاى نخستين اسلامى آثار بسيارى در تاريخ اين منطقه داشته‌اند . حيره در دوران اسلامى جاى خود را به كوفه و نجف داد ، و انبار هم كه نام اصليش فيروز شاپور بود تا مدتها در دوران اسلامى رونق و شكوفايى خود را حفظ كرد و در آغاز خلافت عباسى مدتى پايتخت ابو العباس سفّاح و منصور گرديد . آنچه اين دو شهر را در تاريخ اين منطقه بيش از جاهاى ديگر شاخص گردانيده وضع جغرافيايى و سياسى و اجتماعى آنها بوده است ، زيرا اين دو شهر و به خصوص حيره از يك سو در مجاورت صحراى عربستان بود ، و پادشاهان ساسانى كارگزاران خود ، اميران عرب از خاندان نصر را ، كه از آغاز سلطنت خويش آنها را به سرپرستى قلمرو عربى خود برگزيده بودند ، در اين شهر سكونت داده بودند و نيازهاى آنها را هم از لحاظ آذوقه و مهمات از انبارهاى شهر فيروز شاپور ، كه به سبب همان انبارها ، به « انبار » معروف شده بود ، تأمين مىكردند . و از سويى هم حيره در مجاورت پايتخت كشور و منطقه‌اى قرار داشت كه محل اقامت بزرگان دولت و طبقات برگزيده و دهقانان بزرگ و اشراف ايرانى بود ، و اينان هم در اين منطقه و دشتهاى وسيع و آباد آنجا داراى كاخها و تفرجگاهها بودند . و از كاخهاى شاهى آنجا برخى مانند « خورنق » همچنان آباد به دوران اسلامى هم رسيد و برخى ديگر ويران شدند .\r\n\r\nحيره : - خورنق\r\n\r\n","description":"","footnote":"","page_name":" 340 ","page_number":342},
  {"content":"\r\n\r\n\r\nخ\r\n\r\nخاتام‌تى - خاپيرتى\r\nنام ديگر عيلام . عيلام نامى سامى است و بوميهاى عيلام مملكت خود را در كتيبه‌ها « خاتام‌تى » يا « خاپيرتى » مىنامند . و نيز - عيلام\r\n\r\nخاتون\r\nشاهزاده خانم ، عنوان تركى و مغولى دربارهء زنان و دختران خان و خاقان . اصل لفظ در جغتايى به معناى « بانوى عالىنسب » بوده است و به تدريج تقريبا با لفظ خانم مترادف شده است . لفظ خاتون در معنى « ملكه » و « زوجهء خاقان » در تركى سابقهء استعمال بالنسبهء قديم دارد ، و حتى در عهد ساسانيان هم اين عنوان دربارهء خاقان به كار رفته است . مقارن خلافت معاويه و در هنگام شروع فتح ماوراء النهر به دست مسلمين ، ملكهء بخارا عنوان خاتون داشته است . و مغول هم ظاهرا به سبب آنكه بردن اسم آنها در آن ادوار دور از ادب شناخته مىشده است - فقط به همين عنوان خاتون مشهور شده‌اند .\r\n\r\nخاراكس\r\nشهرى كه در 178 ق . م . توسط اشك پنجم فرهاد اول بنا گرديد كه در محل ايوان‌كى امروزى بوده است .\r\n\r\nخاص بك\r\nشهرت « امير بك ارسلان خاص بك ابن بلنگرى » متوفى سال 458 ه . ق . سردار و امير حاجب و اتابك معروف عهد سلطان مسعود سلجوقى . وى نخست غلامى بود از تركمانان غز ، و به واسطهء توجه و عنايتى كه سلطان مسعود در حق او داشت ، جاه و مقام پيدا كرد ، و ولايت اران و درجهء اتابكى يافت ، و از امراى مقتدر و متنفذ سلاجقه شد .\r\n\r\nخاصه\r\nدر عصر صفويه به فردى گفته مىشد كه ريش و سر شاه را مىتراشيد و اصلاح مىكرد و همه سال ده دست لباس سياهى كه شاه در ده روز اول ماه محرم مىپوشيد به او داده مىشد .\r\n\r\n","description":"","footnote":"","page_name":" 341 ","page_number":343},
  {"content":"\r\n\r\n\r\nخاقان\r\nعنوان عمومى پادشاهان چين و ترك . در دوران اسلامى ، سلسلهء ايلك خانيان به آل خاقان يا خاقانيان مشهور بوده‌اند و پادشاهان سمرقند و بعضى از شروانشاهان نيز به اين لقب شهرت داشته‌اند . در طبقات سلاطين اسلامى ، سلسلهء ايلك خانيان به آل خاقان يا خاقانيان مشهور بوده‌اند . و مخصوصا پادشاهان سمرقند به نام « خاقان » شهرت داشته‌اند .\r\nهمچنين بعضى از شروانشاهان نيز به نام « خاقان » و « خاقان كبير » مشهور بوده‌اند . از سلاطين تيمورى ، شاهرخ تيمورى نزد مورخان « خاقان سعيد » و « خاقان مغفور » لقب يافته است . و نيز بعضى از پادشاهان صفوى مخصوصا بعد از مرگ ، با عنوان خاقان تجليل مىشده‌اند ، از جمله شاه اسماعيل صفوى « خاقان سليمان نشان » و شاه عباس دوم صفوى « خاقان صاحبقران » لقب داشته‌اند .\r\n\r\nخاقان محمود خان\r\nاز پادشاهان ماوراء النهر .\r\n\r\nخاقان‌ها\r\nسلسله‌اى از فرمانروايان شروانشاهان .\r\n\r\nخالد برمكى\r\nخالد ابن برمك ، از مشاهير برامكه . وى در ركاب ابو مسلم خراسانى براى برچيدن خلافت امويان سخت جنگيد . در رسيدن ابو العباس سفاح به خلافت دست داشت ، و از جانب وى در ديوان خراج اشراف يافت ، و گويند لقب وزير نيز داشت . وى در سال 148 - 152 ه . ق . عامل طبرستان بود .\r\n\r\nخالد برمكى\r\nاز اشراف ايرانى كه وزارت منصور را به عهده داشت . او دستگاه خلافت عباسى را بر طبق آيين دربارى ساسانيان مرتب كرد .\r\nمنصور در حسابهاى مالياتى سختگير بود ، از اين جهت او را منصور دوانيقى يا ابو الدوانيق مىخواندند ، زيرا از فرط خست ، خود شخصا مسكوكات را دانه‌دانه مىشمرد و در خزانه مىگذارد . وى پس از 22 سال خلافت پرحادثه در 158 هجرى براثر سوء هاضمه در 65 سالگى در نزديكى مكه در سفر حج درگذشت .\r\nمنصور از دشمنان سادات علوى به شمار مىرفت .\r\nدر زمان منصور دماوند و طبرستان فتح شد . در دماوند بزرگ مغان ايرانى كه مصمغان نام داشت حكومت مىكرد . سپاهيان خليفه مصمغان را كشته و دختران او را به اسارت به عراق و سپس و به حرم خليفه آوردند .\r\n\r\nخالصات\r\nجمع خالصه . ملك دولتى ، زمينى متعلق به دولت ، زمينهاى خان .\r\n\r\nخالصه\r\n[ جمعش خالصجات 
  ] به طور كلى ، زمينى كه ارباب آن را از تقسيم بين دهقانان بر كنار مىدارد ، و خود رأسا آن را زراعت مىكند . اين معنى ، در اصطلاح ماليات و كشاورزى ، توسعا در مورد املاك خاصهء دولتى و سلطانى نيز ، كه تعلق و اختصاص به دولت و سلطان داشته است ، به كار رفته است ، و امروز بيشتر مخصوص همين عنوان املاك دولتى است . منشأ خالصه و ريشهء اين نوع زميندارى در ايران به دورهء پيش\r\n\r\n","description":"","footnote":"","page_name":" 342 ","page_number":344},
  {"content":"\r\n\r\nاز اسلام مربوط است . از اوايل فتوح اسلام ، املاك خانوادهء سلطنت ، و املاكى كه مالك آنها گريخته يا در جنگ كشته شده بود ، به خليفه اختصاص پيدا كرد ، و عنوان صوافى يافت . و اين صوافى بعدها ، مخصوصا از عهد بنى اميه و پس از آن ، ملك شخصى خليفه يا اقطاع نزديكان و خويشان آنها شد ، و بعد از آن به موجب رسم و سنت ، اراضى صوافى تعلق به خانواده‌اى يافت كه حكومت و خلافت را در دست داشت . منشأ پيدايش املاك خاصه را در بين مسلمين در همين سنت بايد جست .\r\nقبل از صفويه و در دورهء مغول و تاتار ، اين‌گونه املاك خالصه ، از راه غصب و مصادره و انتقال و تصرف عدوانى حكام و سلاطين و ارباب قدرت حاصل مىشده است ( مثلا املاك نازخاتونى ) ، به وسيلهء متصديان مخصوص ضبط و اداره مىشده است ، و عنوان انجو يا اينجو داشته است . در عهد صفويه كه قسمت عمدهء املاك مجاور ولايت اصفهان خالصهء دولتى بوده است ، كار ضبط و ادارهء اين املاك .\r\nنظارت نهايى بر آنها بر عهدهء وزير اصفهان بوده ، و مستوفيان و كاركنان اين دستگاه ، چنان كه از تذكرة الملوك برمىآيد ، به رعايت تكثير منافع دولت و سلطان موظف بوده‌اند ، و در باب املاك و خانات خالصه ، مثل املاك وقف عمل مىكرده‌اند . عوايد خالصه نيز اختصاص به مخارج شخصى سلطان داشته است ، و گاه قسمتى از اين املاك نيز ، چنان كه شاردن مىگويد ، به نوكران خاص و مقربان و نزديكان به عنوان تيول واگذار مىشده است ، و مواجب يساولان و عملهء دربار نيز از قسمتى از عوايد اين املاك پرداخت مىشده است . چنان كه از تاريخ عالم‌آراى عباسى بر مىآيد غالب املاك ولايت اصفهان ، به عنوان خالصهء شاه طهماسب ، ملك شخصى پادشاهان صفوى بوده است . بعدها نادر شاه تعداد و مقدار اين املاك مايملك مخالفان و مقصران ، و تصرف و ضبط املاك وقف و حبس ، افزايش داد ، و صورت « رقبات نادرى » در تعيين حدود و عوايد و سوابق خالصجات فعلى بيش و كم هنوز مورد استناد اهل دفتر و ماليات است . عليشاه جانشين او ، به سبب آنكه قسمتى از اين املاك خالصهء نادرى را به صاحبان از اين املاك خالصهء نادرى را به صاحبان سابق يا مدعيان مالكيت آنها بازگردانيد ، به عنوان عادل و عادلشاه موسوم شد .\r\nسلاطين قاجاريه نيز ، از طريق مصادره و غصب و تصرف املاك مخالفان و مدعيان خويش ، و از راه انتقال و اخذ املاك وزرا و امرايى كه مورد سخط واقع مىشدند ، بر ميزان خالصجات تا حد زيادى افزودند .\r\nدر زمان ناصر الدين شاه ، تصدى امور املاك خالصه بر عهدهء يكى از مستوفيان عظام بوده است ، كه عنوان وزير خالصجات داشته است ، و از كسانى كه در آن زمان متصدى اين منصب بوده‌اند ميرزا رضاى صديق الدوله است . همچنين ، املاك خالصهء تهران مستقلا اداره‌اى به همين نام در جزو ادارات خالصهء امين السلطان داشته است . در هرحال ، وسعت املاك خالصه در طى تاريخ ايران با قدرت و ضعف و ظهور و انحطاط سلسله‌ها تفاوت يافته است ، و طبعا مكرر اتفاق افتاده است كه املاك خالصه تبديل به املاك شخصى شده است ، و املاك شخصى ديگرى تبديل به املاك خالصه گشته است . در هرحال ، مقارن اواخر قاجاريه ، قسمت عمدهء خالصجات ايران در ولايات سيستان ، خوزستان ، بلوچستان ، بعضى نواحى مرزى آذربايجان بوده است . در خراسان و كردستان و ساير نواحى نيز كم‌وبيش املاك خالصه بوده است ، كه وسعت چندانى نداشته .\r\nمقارن ظهور مشروعيت ، عمدهء خالصجات\r\n\r\n","description":"","footnote":"","page_name":" 343 ","page_number":345},
  {"content":"\r\n\r\nايران ، غير از رقبات نادرى ، شامل املاك محمد شاهى و خالصه‌هاى ناصرى بود ، و قسمتى از مجموع اين املاك خالصه خالصجات ديوانى بود ، كه رسما و عملا عشايرى بود ، و متصديان آن‌گونه خالصجات مكلف بودند عده‌اى سرباز بنيچه به دولت بدهند ، قسمتى ديگر خالصجات انتقالى بود ، كه از مدتها قبل براى مدت كوتاه يا مادام العمر به اشخاص واگذار شده بود ، و وصول حقوق دولتى از اين‌گونه املاك از مشكلات تاريخى عمدهء مالياتى ايران به شمار مىآمده است .\r\n\r\nخالو حسين دشتى\r\nنام اصلى ايشان حسين مشهور به خالو حسين مىباشد . وى فرزند حاج اسماعيل در روستاى بردخون كه اكنون در تقسيمات كشورى از روستاهاى شهرستان دير مىباشد متولد شده است . و در تمام ايام زندگى در همين روستا به‌سر برده است . مشاراليه در مدت عمر خويش دو همسر برگزيد كه ثمره اين دو ازدواج شش فرزند است . فرزندان او عبارتند از : حاج ابو القاسم فولادى مرحوم رضا فولادى - مرحوم زاير على فولادى - مرحوم اسماعيل فولادى - آقاى ميرزا عبد العلى فولادى - ميرزا محمود فولادى . شغل آنها آزاد و به كشاورزى مىپرداخته‌اند و فقط ميرزا محمود فولادى كارمند سازمان منطقه‌اى بهدارى دير بود ، خالو حسين به شجاعت و دليرى و جنگاورى مشهور و در وفادارى در عهد و پيمانها بىنظير بود . به رئيسعلى دلوارى بسيار علاقه داشت . ايشان در جنگ تنگك زخمى شد و به اسارت انگليسها درآمد و پس از مدتى كه در اسارت بود پس از مبادلهء اسرا آزاد گرديد . و در بردخون بدرود حيات گفت . جنازه‌اش به نجف اشرف حمل و در آنجا به خاك سپرده شد .\r\n\r\nخالو قربان\r\nمتوفى سال 1340 ه . ق . از ياران كوچك جنگلى .\r\n\r\nخامنه‌اى - سيد على : - آيت الله سيد على حسينى خامنه‌اى\r\n( رهبر معظم انقلاب اسلامى ايران )\r\n\r\nخان\r\nواژه‌اى مغولى ، قاآن ، قآن و خاقان همه صورتهاى فارسى از كلمهء مغولى  ( qayan )  هستند كه در تركى فقط به صورت « خان » مىآيد .\r\nدر فارسى حال حاضر به شكل « خان » باقى مانده است . صورتهاى « قاآن » و « خان » به تناوب بر پادشاهان مغولى اطلاق مىشد : اوكتاى قاآن ، قوبيلاى قاآن ، غازان خان .\r\n\r\nخانات\r\nبه معنى خان‌نشين ، قلمرو خان . عنوان بعضى از ممالك و دولتهايى كه پس از فوت چنگيز خان مغول ، اعقاب و جانشينان وى ، يا مدعى انتساب بدانها در تركستان و ماوراء النهر و بعضى نواحى ديگر آسيا و جنوب شرقى اروپا تأسيس كردند . از آن جمله است خانات بخارا ، جغتاى ، خيوه ، حاجى طراخان و . . .\r\n\r\nخانباليق\r\nبه معنى شهر خان ، نامى كه تركان شرقى و مغولان از عهد قوبلاى قاآن به بعد به شهر پكن ، از آن جهت كه پايتخت امپراطورى مغول در چين بود ، اطلاق مىكردند ، و بعدها در سراسر جهان اسلامى رواج يافت .\r\n\r\n","description":"","footnote":"","page_name":" 344 ","page_number":346},
  {"content":"\r\n\r\n\r\nخان خيوه\r\nابو الغازى محمد امين خان ، متوفى سال 1271 ه . خان خيوه در اواخر عهد محمد شاه قاجار و اوايل ناصر الدين شاه قاجار ، پسر الله قلى خان ازبك .\r\nوى پس از اينكه به خانى رسيد ، از ضعف دولت ايران و اغتشاشات خراسان در اواخر عهد محمد شاه استفاده كرد ، خود را خوارزمشاه خواند ، و به خراسان تجاوز كرد . در 1266 ه . ق . سفيرى با هدايا به دربار ناصر الدين شاه فرستاد ، و اميركبير ، كه در آن زمان صدارت داشت ، رضا قلى خان هدايت را جهت استمالت او ، و مذاكره براى استرداد اسرايى كه از خراسان به خوارزم افتاده بودند ، نزد او گسيل كرد و اين سفير خوارزم ، كه رويهم رفته 6 ماه مأموريت او به طول انجاميد ، چندان فايده‌اى نداد . وى در سال 1271 ه . ق . با 000 ، 40 لشكرى ، به سوى سرخس آمد ، اما سپاه فريدون ميرزا فرمانفرما را به قتل رسانيد ، و سرش را به درگاه ناصر الدين شاه فرستادند .\r\nناصر الدين شاه بفرمود تا سر او را غسل داده و در نزديكى دروازه دولت دفن كردند .\r\n\r\nخاندان شبانكاره ( بنى حسنويه )\r\nسلسله‌اى كه از نيمهء قرن پنجم تا نيمهء قرن هشتم ( 448 - 756 ه . ق . ) در جنوب فارس سلطنت كردند ، حكام اين سلسله خود را به سپهبدان فارس دورهء ساسانيان مىرسانند و مركز آنها دارابگرد بوده است .\r\nامراى اين سلسله عبارتند از :\r\n1 - فضلويه ( از 448 - 459 ه . ق . ) .\r\n2 - نظام الدين يحيى بن حسن ( از 549 ه . ق . ) .\r\n3 - نظام الدين محمود بن نظام الدين يحيى .\r\n4 - قطب الدين مبارز .\r\n5 - ملك مظفر الدين محمد بن مبارز ( از 614 تا 658 ه . ق . ) .\r\n6 - قطب الدين مبارز بن ملك مظفر الدين ( از 258 تا 659 ه . ق . ) .\r\n7 - نظام الدين حسن بن محمد بن مظفر الدين ( از 659 تا 662 ه . ق . ) .\r\n8 - نصرة الدين بن ابراهيم برادر نظام الدين حسن ( از 662 - 664 ه . ق . ) .\r\n9 - جلال الدين طيب شاه ( از 664 تا 681 ه . ق . ) .\r\n10 - بهاء الدين اسماعيل برادر طيب شاه ( از 681 تا 688 ه . ق . ) .\r\n11 - نظام الدين حسن بن طيب شاه ( از 688 تا 725 ه . ق . ) .\r\n12 و 13 - ملك ركن الدين حسن و تاج الدين جمشيد بن اسماعيل ( از حدود 735 تا 742 ه . ق . ) .\r\n14 - ملك اردشير ( از 742 تا 756 ه . ق . ) .\r\n\r\nخانم\r\nلغت تركى متداول در فارسى ، كه در اصل به معنى زوجهء خان بوده است . و بعدها در تداول عام به معنى مطلق بانوى محترم و تقريبا معادل آنچه در ادوار قديمتر « حره » و « ستى » مىگفته‌اند به كار رفته است . در دورهء تيمورى ، چنان كه از قول كلاويخو بر مىآيد ، لفظ خانم اختصاص به زوجهء اول پادشاه داشته است ، و زوجهء دوم را « كيچيك خانم » ( - كوچك خانم ) مىخوانده‌اند . چنان كه ساير زنان حرمسرا « قما » خوانده مىشده‌اند . در دورهء صفويه ، از قرارى كه شاردن نقل كرده است ، زنان غير عقدى شاه عنوان خانم داشته‌اند ، با اين همه ، به دنبال اسم عده‌اى از دختران شاه نيز لفظ خانم ذكر مىشده است ( پريخان\r\n\r\n","description":"","footnote":"","page_name":" 345 ","page_number":347},
  {"content":"\r\n\r\nخانم ) . در عهد قاجاريه و بعد از آن ، لفظ خانم اختصاص به زوجهء شاه يا زوجهء خان نداشته است ، و غالبا به معنى بانوى محترم به كار رفته و امروزه متداول شده است .\r\n\r\nخانوارى\r\nماليات خانوار ، مالياتى كه در دورهء قاجاريه ، از عهد ناصرى به بعد ، اهل هر محل به عنوان قسمتى از حقوق سربازان پادار شده و حاضر خدمت مستقيما به خانوادهء او مىپرداختند يا دولت آن را وصول كرده به خانوادهء سربازى مىپرداخت ، و پس از تصويب 1304 ه . ش . قانون خدمت نظام اجبارى ، ملغى گرديد .\r\nدر زمان ميرزا تقى خان اميركبير قانونى از روى ترتيب ماليات بنيچه ، كه سابقا مخصوص ماليات اصناف بود ، براى ماليات سربازى وضع گرديد ، كه آن را نيز بنيچه مىناميدند . اين بنيچه به مأخذ ماليات ارضى و استعداد املاك وضع شده بود ولى ملاكين عمده و ارباب مناصب دربارى اعمال نفوذ كرده و املاك خود را از پرداخت اين ماليات مصون داشتند و اجراى قانون مزبور توأم با بىعدالتيهاى بسيار گرديد .\r\n\r\nخايدالو\r\nشهر قديم در عيلام ، كه تصور مىرود در محل خرم‌آباد كنونى بنا شده بود .\r\n\r\nختل\r\nناحيه‌اى بر مسير علياى آمودريا ، ميان رودهاى پنج و وخشاب . در قرن 4 ه . ق . ، مركز ناحيه‌اى كه امير ختل در آنجا مىزيسته ، هلبك نام داشته است .\r\nپيش از اسلام ، حكمرانان ختل عنوان ختلان شاه و شير ختلان داشتند ، كه در دورهء اسلامى منسوخ شد . در دورهء سامانيان بعضى امراى ختل به شاهان سامانى هدايا مىدادند ، ولى خراجگذار نبودند . پس از سقوط دولت سامانى ، ختل به غزنويان تعلق گرفت و در دورهء استيلاى ازبكان ، ناحيهء ختل به نام كلاب خوانده شد .\r\n\r\nختل ( ختلان )\r\nناحيه كوهستانى بزرگى كه در زاويهء بين وخشاب و جيحون واقع است معروف به ختل بود و اين اسم به طور كلى بر همهء بلاد كفر كه در سمت خاور و شمال خراسان واقع بودند اطلاق مىشد .\r\n\r\nخجستان\r\nناحيه‌اى بوده از توابع باغديس واقع در كوههاى هرات .\r\n\r\nخجستانى\r\nاحمد بن عبد الله خجستانى يكى از بزرگان و سرداران بنام خراسان بود كه در موقع مراجعت يعقوب ليث از سفر جنگى گرگان و طبرستان به نيشابور همراه ديگر بزرگان خراسان به پيشواز يعقوب آمد و اظهار اطاعت و فرمانبردارى كرد . ليكن پس از رفتن يعقوب به سيستان وى از گرفتارى يعقوب در جنگ با خليفه معتمد استفاده كرده بر ضد دولت صفاريان قيام كرد و با برگزيدن يكصد مرد در نيشابور سنگر گرفت و عامل آنجا را بيرون كرد و سپس سرزمين قومش را نيز به تصرف درآورد . خجستانى پس از كشمكشهاى زياد با عمروليث ، سرانجام به سال 268 به دست غلامانش كشته شد .\r\n\r\n","description":"","footnote":"","page_name":" 346 ","page_number":348},
  {"content":"\r\n\r\n\r\nخجندة\r\nنام ديگر خجند است نزد جغرافيانويسان اسلامى . اين شهر بر ساحل سيحون به ماوراء النهر ؟ ؟ ؟ و در مشرق سمرقند است .\r\n\r\nخداتها\r\nبه سكه‌هاى بخارا اطلاق مىگشته .\r\n\r\nخداوندان الموت\r\nعنوان فرمانروايان اسماعيليه نزارى در ايران ، كه از حدود 483 ه . ق . تا 654 ه . ق . در الموت و قلاع مجاور حكومت مستقل و دستگاه امارت و داعيهء امارت داشتند . مؤسس دولت اين سلسله حسن صباح بود كه بعد از او كيابزرگ اميد رودبارى امارت الموت يافت . و نيز - حسن صباح .\r\n\r\nخداى نامه\r\nخوتاى نامگ نام كتابى به زبان پهلوى . در تاريخ داستانى و حماسهء ملى و حوادث تاريخى شاهان ايران ، مبتنى بر سليقهء و ميل و قضاوت طبقهء نجبا و روحانيون قديم ايران ، كه به هرحال ظاهرا در اواخر عهد ساسانيان تأليف يافته است .\r\n\r\nخديجه سلطان\r\n( 1125 ؟ - ) . متخلص به سلطان از زنان شاعر .\r\nوى دختر حسنعلى خان داغستانى و دختر عموى على قلى خان واله داغستانى بود . خديجه در كودكى به همراه پسر عمويش كه همسن او بود به مكتب رفت و خواندن و نوشتن آموخت و سپس شعر و ادب فرا گرفت . انس دوران كودكى به تدريج به عشقى پرشور و جانسوز ميان آن‌دو انجاميد . در سال 1135 ق . و در حالى كه على قلى خان يازده سال بيش نداشت ، اصفهان توسط محمود افغان ( 1135 - 1137 ق . ) تصرف شد . چندى بعد يكى از نزديكان محمود به نام كريم داد خواستار ازدواج با خديجه شد . گرچه پدر و مادر خديجه به اين كار راضى نبودند ، اما بر اثر تهديد او به ناچار رضايت دادند . پس از فتح اصفهان توسط نادر قلى ( نادر شاه بعدى ) و شكست اشرف افغان ( 1137 - 1142 ق . ) در سال 1142 ق . شوهر افغانى خديجه و بسيارى ديگر از افغانها توسط مردم اصفهان كشته شدند . اما اين‌بار نيز واله به معشوق خود نرسيد ، چون بنابر نوشته تذكره‌ها ، شاه طهماسب دوم صفوى ( 1135 - 1144 ق . ) و يا نادر قلى با وى بدون نكاح ازدواج كرد و سپس او را به عقد نجف قلى بيگ ، حاكم يزد درآورد . پس از قتل نادر ( 1160 ق . ) ، مردم بسيارى از عمال او را كشتند و نجف قلى هم توسط مردم يزد كشته شد . صالح خان كه از قاتلان نادر بود با خديجه ازدواج كرد اما وى نيز به دست كريمخان زند ( 1163 - 1193 ق . ) كشته شد و خديجه نصيب ميرزا احمد ، وزير اصفهان گرديد . اما ميرزا هم توسط كريمخان كشته شد . عاقبت خديجه عزم سفر هند كرد تا به محبوب ديرين خود بپيوندد ، زيرا مىدانست كه واله هنوز در انتظار وصال اوست و به محض آگاهى از خبر قتل نادر ، ميرزا شريف نامى را به دنبال وى فرستاده است تا او را روانه هند كند . خديجه به قصد هند عازم عتبات شد تا پس از زيارت از راه بصره به هند برود ولى در كرمانشاه بيمار شد و در همانجا درگذشت .\r\nپيكرش را به كربلا برده به خاك سپردند .\r\n\r\nخذروان\r\nعنوان شاه خزران ( سرزمين قوم خزر ) ، و در شاهنامه ، لقب چند تن از نام‌آوران داستانى .\r\n\r\n","description":"","footnote":"","page_name":" 347 ","page_number":349},
  {"content":"\r\n\r\n\r\nخراد برزين\r\nدر شاهنامه ، مشاور هرمزد ، پادشاه ساسانى ، و سردار لشكر خسرو پرويز در جنگ با بهرام چوبين .\r\n\r\nخراسانى : - آيت الله آخوند خراسانى\r\n\r\nخرده اوستا\r\nيكى از بخشهاى پنجگانهء اوستا ، آذربد مهر سپندان اين كتاب را تدوين كرد ، و آن را براى نماز و ادعيهء اوقات روز و ايام متبرك ماه و اعياد دينى تخصيص داد . مطالب آن از اوستاى بزرگ استخراج شده است و تمام مندرجات خرده اوستاى موجود به زبان قديم اوستايى نيست بلكه قسمت عمدهء آن متعلق به ازمنهء اخير و به زبان پازند است .\r\n\r\nخرم‌باش\r\nرئيس تشريفات در عهد ساسانى .\r\n\r\nخرم‌دينان قيام\r\nنهضتى بود كه عليه خلفاى بغداد به رهبرى بابك خرم الدين در شمال غربى ايران در 201 ه . ق .\r\nصورت گرفت و مدت 22 سال و در آن سامان به استقلال ماند و شكستهاى بسيار به سرداران خليفه وارد كرد . اكثريت افراد اين نهضت كشاورزان و پيشه‌ورانى بودند كه مىكوشيدند تا راه و رسم مزدكى را احيا كنند و به دوران ستمگرانه بيدادگران ايرانى و عرب پايان بخشند .\r\nخليفهء عباسى تمامى همت خود را بر دفع بابك نهاد تا آنكه يكى از سرداران ايرانى را به نام افشين براى قلع‌وقمع وى برگزيد . افشين سرانجام به يارى خيانت حكام محلى بابك را دستگير و به سامره نزد معتصم گسيل داشت . خليفه امر كرد دستها و پاهاى بابك را قطع كنند . چون يك دست بابك را بريدند دست ديگر در خون خود برد و در روى خود ماليد .\r\nمعتصم گفت : اين چه عمل است . بابك گفت در اين كار حكمتى است ، شما هردو دست‌وپاى مرا خواهيد بريد و صورت مردم از خون سرخ باشد من روى خويش از خون خود سرخ كردم تا چون خون از تنم بيرون شود نگويند كه رويش از ترس زرد شده است .\r\nسپس خليفه دستور داد او را به قتل برسانند ( 223 ه .\r\nق . ) . خرم‌دينان به دو گروه تقسيم مىشده‌اند :\r\n1 - جاويدانيان ، آنان پيروان جاويدان پسر شهرك بوده‌اند .\r\n2 - بابكيان يا بابكيه كه از بابك پيروى مىكرده‌اند . طرفداران بابك پيراهن سرخ مىپوشيدند و به اين اعتبار آنها را سرخ جامگان و به قول اعراب ، « المحمره » مىخواندند . بابك مانند المقنع معتقد به حلول بود . وى خود را مظهر روحى جاويد مىدانست و در نظر داشت دين مزدك را از نو زنده سازد . نيز - سرخ جامگان .\r\n\r\nخزرها\r\nقوم خزر ، قومى قديم كه امروز از ميان رفته است ، و اولين‌بار در قرن 2 م . در ماوراء قفقاز ، به عنوان قومى متمايز در صحنهء تاريخ پديد آمد ، و بعدها در روسيهء جنوبى بين رودهاى ولگا و دون سكنى گزيد ، و دولت مقتدرى تشكيل داد ، كه سرانجام در سال 965 برافتاد . قوم خزر مدتها با ايران همسايهء ديواربه‌ديوار بوده است و روابط آشتى و جنگى بسيارى با ايرانيان داشته . خزرها در 198 م . به ارمنستان تاختند ، ولى\r\n\r\n","description":"","footnote":"","page_name":" 348 ","page_number":350},
  {"content":"\r\n\r\nبيرون رانده شدند ، و اين حمله و عقب‌نشينى ادامه يافت . ظاهرا سبب اين مهاجمات اوليه فشار قبايل بيابانگرد و تحصيل غنايم يا گرفتن انتقام بود ، اما در جنگهاى ايران و روم - كه هدف ، و اغلب ميدان آنها ارمنستان بود - دوستى و دشمنى خزرها اهميت سياسى يافت . ارمنستان به تمدن روم و به مسيحيت تمايل داشت ، و فرمانروايان آن كينهء ديرينه نسبت به سلاطين ساسانى داشتند . به اين جهت در جنگهايى كه بين سالهاى 200 و 350 م . بين ايران و روم روى داد ، سياست سلاطين ايران جلب خزرها بود . در قرن 4 ، كه ارمنستان شرقى به تصرف ايران درآمد ، خزرها از اين همسايهء نيرومند متوحش شدند ، و با روم شرقى عقد اتحاد بستند ، و از آن به بعد مشى سياسى آنها همين بود .\r\nدر لشكركشى يوليانوس به ايران ( 363 ) ، به يارى وى شتافتند . مقارن نزديك شدن ايران به قفقاز ، خزرها از يك طرف در معرض تهديد ايران و از طرف ديگر در معرض تهديد هونهاى شمالى قرار گرفتند .\r\nتئودوسيوس دوم كوشيد تا با تطميع خزرها آنها را به جنگ با هونها وارد ميدان كند ، ولى آتيلا اطلاع يافت ، و بىدرنگ دولت خزر را برانداخت ، و خزرها را مطيع خود ساخت ، و پسر خود آلاك را پادشاه آن قوم كرد ( 494 ) . پس از وفات آتيلا ( 453 ) ، مهاجمات و مهاجرتهاى آشفته‌اى كه وى آنها را متوقف ساخته بود بار ديگربار آغاز شد ، و خزرها ، در مقابل سيل اقوام مختلط تاتار ، از مواضع دفاعى ايران در قفقاز درگذشتند ، و سرزمينهاى تا رودهاى كورا و ارس را متصرف شدند ، و در ايبريا ( گرجستان ) ، و ارمنستان نيز تاخت‌وتاز كردند .\r\nدر سراسر قرن 6 م . سرزمين خزرها ميدان تاخت‌وتاز قبايل وحشى بود ، كه هجوم هونها راه عبور آنها را به اروپا باز كرده بود ، و خزرها به دهانه‌هاى رود ولگا پناه بردند . در اين زمان ، ناحيهء ممتد از مغولستان تا درياى سياه تحت استيلاى تركها بود ، و به درستى نمىدانيم كه چگونه دولت آنها در اروپاى شرقى برافتاد ، ولى در قرن 7 م . بار ديگر خزرها برآمدند ، و قدرت بسيار يافتند ، و بلغارها و اسلاوهاى زراعت پيشه را خراجگزار خود كردند ، و پيش از پايان قرن 7 ، كريمه جزء قلمرو آنان بود ، بر درياى آزوف تسلط كامل داشتند ، و سازمانى براى حمل‌ونقل آبى بين ولگا و دون تأسيس كردند ، كه هنوز هم حلقهء ارتباطى مهمى در تجارت بين اروپا و آسياست .\r\nضمنا خزرها پيمان خود را با روم شرقى تجديد كردند . اگرچه اين قوم از پيش همدست روميان بر ضد ايران بودند ، از سال 625 ، در زمان امپراتورى هرقل است كه ذكر آنها به عنوان قوم خزر در مأخذ رومى مىآيد .\r\nهراكليوس ، در لشكركشى خود به ايران در زمان خسرو پرويز ، خاقان خزرها را تطميع و به هجوم به ايران تحريص كرد ، و وى لشكرى مركب از 000 ، 40 تن در اختيار امپراتور روم گذاشت . سپس لشكر روم و خزر وارد آذربايجان شدند ، و چندين شهر را گرفته آتشكده‌ها را خراب كردند ، ولى با فرارسيدن فصل زمستان ، خزرها به خاك خود بازگشتند .\r\nمقارن اين ايام ، دولت اسلامى برآمد و امپراتورى ساسانى به دست اعراب منقرض شد ، و مسلمانان به ارمنستان تاختند ، و با خزرها همسايه شدند . در سال 71 ه . ق . ، محمد ابن مروان ، برادر خليفه عبد الملك اموى ، به جنگ خزرها رفت ، ولى مغلوب شد ، و خزرها وارد ارمنستان شدند .\r\nسرانجام مروان ابن محمد خزرها را مغلوب كرد ( 119 ه . ق . ) ، و با خاقان پيمان صلحى منعقد نمود ، و وى حاضر به قبول اسلام شد . معذلك ، خزرها قدرت\r\n\r\n","description":"","footnote":"","page_name":" 349 ","page_number":351},
  {"content":"\r\n\r\nخود را هم در مقابل خلفا و هم در برابر دولت روم شرقى حفظ كردند . امپراتورى لئوى سوم وصلت دختر خاقان خزر را با پسر خود قسطنطين پنجم ترتيب داد ، و امپراتور لئوى چهارم ( معروف به لئوى خزر ) نتيجهء اين وصلت بود . مقارن همين ايام ، حاكم مسلمان ارمنستان ، به امر منصور خليفهء عباسى ، يكى از دختران خاقان خزر را به زنى گرفت . معذلك ، تاخت‌وتاز خزرها در ارمنستان و بعضى نقاط قلمرو خلفاى عباسى ادامه يافت ، و خزرها حتى گاهى ممالك شرقى بحر خزر را ( كه از همان اوقات مسلمانان آن را به اين نام خوانده‌اند ) هم مورد هجوم و چپاول قرار دادند ، چنان كه در سال 183 ه . ق . در دورهء خلافت هارون الرشيد ، سپاهيان آنها دامنهء تاخت‌وتاز خود را تا به ماوراء النهر هم كشانيدند ، و ظاهرا اين پيشامد آخرين دستبرد خزرها به ايالات مرزى دولت اسلامى بود . از اين به بعد ، مورخين شرقى ديگر ذكرى از قوم خزر نمىكنند . با برآمدن روسها ، دولت خزر رو به انحطاط گذاشت ، در سال 862 م . مملكت آنها به حدود سابق خود بين قفقاز ، ولگا ، و دون رسيد . در 969 ، سوياتوسلاو ، دوك‌كيف ، خزرها را مغلوب كرد ، و دولت خزر برافتاد ، چنان كه بعد از حدود 50 سال نام آن قوم از صفحهء سياست محو شد .\r\nدر باب خزرها مؤلفين مسلمان شروح مفصل و مفيدى نوشته‌اند ، كه عموما مأخذ آنها رسالهء ابن فضلان است . خزرها قومى بسيار تجارت دوست بودند و نويسندگان اروپايى آنها را « ونيزيهاى بحر خزر و درياى سياه » خوانده‌اند . اين قوم حمل‌ونقل مال التجارهء بين غرب و شرق را در دست داشتند ، و پايتخت آنها ، اتا ، مركز تلاقى تجارت ايران ، روم ، ارمنستان ، روسيه ، و بلغارهاى ولگاى وسطى بود .\r\nمرزهاى خزرستان ، يعنى مملكت خزرها ، بسيار متغير بود ، ولى در شرايط عادى مىتوان آن را سرزمين بين جبال قفقاز و رودهاى ولگا و دون به ضميمهء ايالت كريمه ( خوزستان صغير ) دانست . بعد از 884 ، كه قسمتى از قلمرو آنها از دست رفت ، و حتى 40 سال بعد كه ابن فضلان از پايتخت آنها ديدار نمود ، اتل شهرى بزرگ بود ، و بازارها و حمام و 30 مسجد داشت . خاقانهاى خزر تساهل مذهبى داشتند ، و از آسايش برخوردار بودند . براساس بعضى از منابع ، خزرها بين 677 و 703 م . به مسيحيت گرويدند . در زمان هارون الرشيد ، خاقان خزر و اشراف مملكت او يهودى شدند . بعدها خزرها سفيرى به دربار امپراتور ميخائيل سوم فرستادند تا مبلغى براى تعليم دين مسيح را مأموريت داد ، و وى بين 851 و 863 خزرها را - حتى كسانى را كه قبلا دين اسلام يا دين يهود را قبول كرده بودند - مسيحى كرد . ظاهرا در ( 354 ه . ق . ) خزرها و سپس خاقان آنها ، كه از مسلمانان خوارزم كمك مىطلبيدند ، به اسلام گرويدند .\r\n\r\nخزر - درياى خزر\r\n\r\nخزعل خان\r\nشيخ خزعل ملقب به معز السلطنه و سردار اقدس 1280 - 1355 ه . ق . شيخ معروف محمره ، كه عملا مدتى بر خوزستان فرمانروايى داشت . وى از شاخهء آل محسين از طايفهء بنى كعب ، و پسر حاج جابر خان و برادر شيخ مزعل خان بود ، و پس از كشته شدن مزعل ( اول محرم 1315 ه . ق . ) ، شيخ قبيلهء محسين گرديد ، و مظفر الدين شاه قاجار عناوين و سمتهاى مزعل را از حكمرانى محمره و سرحددارى آنجا و لقب معز السلطنه و درجهء امير نويانى به او بخشيد . خزعل مردى بسيار باهوش و سياستمدار بود ، با دادن رشوه و\r\n\r\n","description":"","footnote":"","page_name":" 350 ","page_number":352},
  {"content":"\r\n\r\nهم از طريق وصلت ، طرفدارانى در دربار پيدا كرد ، در 1316 ه . ق . ، شاه او را فرمان شيخى فلاحيه داد ، و بدينسان بر همهء كعبيان خوزستان رياست يافت ، و ماليات خود را مستقيما به تهران مىپرداخت . سپس حكمرانى اهواز به او بخشيده شد ، و در 1319 ه . ق .\r\nزمينهاى دو طرف كارون را كه خالصهء دولت بود به او شيخ خزعل\r\nواگذار كردند ، و سرانجام لقب سردار اقدس و رتبهء امير نويانى يافت . ساير عشاير عرب را مرعوب و مطيع ساخت ، و مشايخ ديگر را از بين برد ، و ثروت سرشار اندوخت ، و داعيهء سلطنت خوزستان يافت ، و با انگليسها بىپرده همدست شد ، و در سال 1329 ه . ق .\r\nنشان كى . سى . آى . اى . « شهسوار فرمانروايى ( عاليترين نشان ) امپراتورى هند » را گرفت . خزعل عملا بر خوزستان فرمانروايى يافت ، و حكام و مأمورين دولتى عملا مطيع او بودند ، و خود را امير عربستان مىخواند ، و در بصره و كويت نيز نفوذى تمام داشت .\r\n\r\nخزيمه\r\nاعراب خزيمه طايفه‌اى هستند كه در سال 150 ه . ق . از طرف منصور دومين خليفه بنى عباس براى سركوبى استادسيس كه به دستيارى حريش سيستانى بر حكومت عرب خروج كرده و خراسان را به تصرف خود درآورده بود به سركردگى حازم بن خزيمه به خراسان فرستاده شدند . حازم پس از يك سال زد و خورد ، سرانجام سپاه استادسيس را شكست داد .\r\n\r\nخسرو انوشيروان\r\nاز شاهان ساسانى ( 531 - 579 م . ) خسرو اول كه به سبب خدمات و كارهاى بزرگش پس از مرگ لقب انوشيروان ( انوشك روان ) يعنى روان بىمرگ يافت . وى پس از پدرش قباد بر تخت نشست . وى از بزرگترين شاهنشاهان ساسانى است . مادر او دختر سپهبد بويه فاتح گرجستان بود . وى به اصلاح امور كشور پرداخت و از مهمترين وقايع دوران وى جنگ لازيكا با روميان و جنگ با هپتاليان و جنگ با تركان بود ، و نيز وى به منظور برانداختن مزدكيان ، با موبدان زرتشتى متحد شد و در دوران او بود كه اشراف و روحانيون هيچ‌گاه به قدرت پيشين خويش دست نيافتند . در زمان وى برزويه طبيب براى آوردن كتاب\r\n\r\n","description":"","footnote":"","page_name":" 351 ","page_number":353},
  {"content":"\r\n\r\nكليله و دمنه به هند رفت و آن كتاب را از سانسكريت به زبان پهلوى ترجمه كرد و به ايران آورد .\r\nخسرو اول ( انوشيروان )\r\n\r\nخسرو ( اوسروئس )\r\nپادشاه اشكانى ( حدود 110 - 128 - 129 م . ) .\r\nدر دورهء آشفتگى بعد از زمان بلاش اول . در دورهء او روابط دوستانهء ايران و روم به هم خورد ، و ترايانوس ، امپراتور روم ، به بهانهء اينكه شاهنشاه ايران پادشاه ارمنستان را بدون اطلاع دولت روم معين كرده ، به ايران حمله نمود ، و هداياى خسرو را كه مايل به جنگ با روم نبود رد كرد . و پادشاه ارمنستان را كه با او از در دوستى درآمد به قتل رساند و ارمنستان و كردستان و بين النهرين را گرفت ، و تا فارس پيش رفت . خسرو خزائن خويش را برداشته از تيسفون عقب نشست و در ضمن مردم بين النهرين را بر ترايانوس شورانيد و ترايانوس يكى از شاهزادگان اشكانى را در تيسفون به تخت نشانيد و عقب نشست . آن‌گاه خسرو به تيسفون بازگشت و قسمتهاى جنوبى بين النهرين باز به تصرف ايران درآمد .\r\n\r\nخسرو پرويز\r\n( خسرو دوم ) ( 590 - 628 م . ) از پادشاهان ساسانى كه پس از قتل هرمز به سلطنت رسيد . اما بهرام چوبين حاضر نبود به فرمان وى درآيد و خيال پادشاهى را در سر مىپروراند . خسرو در برابر او نتوانست ايستادگى كند و به سوى روم گريخت . بهرام پيروزمندانه به تيسفون آمد و تاج شاهى بر سر نهاد و به نام خود سكه زد . خسرو به راهنمايى يكى از شيوخ عرب از دجله گذشت و در « هيرايولس » از شهرهاى مرزى روم اقامت گزيد و از موريس امپراتور روم يارى خواست . چندى نگذشت كه خسرو با لشكر روم به ايران بازگشت ، بهرام كه در جنگ هراگليوس ( سردار رومى در آفريقا ) بود ، نزد خاقان ترك پناه برد و پس از چندى نگذشت كه خسرو با لشكر روم به ايران بازگشت ، بهرام كه در جنگ با وى شكست خورده بود به نزد خاقان ترك پناه برد و پس از چندى به تحريك خسرو در شهر بلخ كشته شد .\r\nخسرو پرويز\r\nخسرو دوم كه لقب او پرويز به معنى پيروز است پس از خسرو اول ( انوشيروان ) معروفترين شاهنشاه\r\n\r\n","description":"","footnote":"","page_name":" 352 ","page_number":354},
  {"content":"\r\n\r\nساسانى است . خسرو در اواخر حكومت درصدد برآمد تا جانشين براى خود تعيين كند . وى يكى از فرزندان شيرين به نام مردانشاه را براى اين سمت برگزيد ، اما شيرويه پسرى كه خسرو از دختر قيصر داشت ، خود را شاه خواند . فرماندهان پادگان تيسفون و گروهى از بزرگان خسرو را دستگير و زندانى كرده و در سال 628 م . به هلاكت رسانيدند .\r\n\r\nخسرو پنجم : - ساسانيان\r\n\r\nخسرو چهارم : - ساسانيان\r\n\r\nخسرو خان گرجى\r\nمستوفى 1123 ه . ق . ، از نجباى گرجستان ، برادرزادهء گرگين خان گرجى بعد از كشته شدن گرگين خان به دست غلجاييان ، خسرو خان از جانب شاه سلطان حسين به تسخير قندهار و دفع ميرويس افغان مأمور شد . خسرو خان ميرويس را شكست داد و قندهار را به محاصره گرفت . افغانها راضى شدند كه اگر به آنها امان داده شود تسليم گردند . اما خسرو خان كه قصدش انتقام خون گرگين خان بود به آنها امان نداد . ناچار غلجاييان ديگربار به جنگ برخاستند و اين دفعه ميرويس فاتح شد و خسرو خان به قتل رسيد .\r\n\r\nخسرو دوم : - خسرو پرويز\r\n\r\nخسرو سوم : - ساسانيان\r\n\r\nخسرو شاه ديلمى\r\n« ابو سعيد خسرو شاه » از شاهزادگان سلسلهء آل بويه ، پسر عماد الدين ديلمى ، وى بر برادر خود ابو منصور فولادستون ( حكومتش 440 - 448 ه . ق . ) عصيان كرد ، و ميان آن‌دو جنگ روى داد ، و خسرو شاه كشته شد .\r\n\r\nخسرو شاه غزنوى\r\n[ « سلطان ظهير الدوله ( و به روايتى تاج الدوله ) خسرو شاه » 
  ] ، پادشاه سلسلهء غزنويان آل ناصر ، پسر بهرامشاه غزنوى ، در سال 552 ه . ق . ، بعد از پدر ، به تخت نشست . مقارن جلوس او ملوك غور بر زاولستان ( بست و زمين‌داور و تكين‌آباد ) تسلط يافته بودند ، و خراسان در دست غزان بود ، و سلطان سنجر درگذشته بود . خسرو شاه نتوانست به اين وضع بسازد . به سوى هندوستان رفت ، و غزنين يك چند به دست غزان افتاد ، و سرانجام غياث الدين محمد سام لشكر آورد ، و غزنين بگرفت ، و معز الدين محمد سام را بر تخت غزنين نشاند ، و خسرو شاه به لاهور رفت .\r\n\r\nخسرو ملك غزنوى\r\nپادشاه سلسلهء غزنويان آل ناصر ( 598 ه . ق . ) ، پسر سلطان خسرو شاه غزنوى . در لاهور به تخت نشست . وى اكثر اوقات به عشرت مىگذاشت .\r\nمعز الدين محمد سام در 575 ه . ق . وى را در نزديك لاهور شكست داد ، و بار ديگر در سال 583 لشكر آورد و لاهور را تصرف كرد . خسرو ملك را به عهد بگرفت و به غزنين برد ، و از آنجا به فيروزكوه فرستاد ، و او را در قلعه‌اى حبس كردند ، و به سال 598 ه . ق .\r\nوى را كشتند . در همين سال پسرش بهرامشاه را هم كه در قلعهء سيف رود غزنين زندانى بود به قتل آوردند .\r\n( ظاهرا مؤلف تاريخ گزيده قسمتى از اخبار اين خسرو ملك را با اخبار راجع به خسرو شاه غزنوى خلط و اشتباه كرده است ) .\r\n\r\n","description":"","footnote":"","page_name":" 353 ","page_number":355},
  {"content":"\r\n\r\n\r\nخسرو ميرزاى قاجار\r\nاز شاهزادگان معروف قاجار ، پسر عباس ميرزا نايب السلطنه . وى در سال 1244 ه . ق . بعد از واقعهء قتل گريبايدوف ، جهت اظهار معذرت به اتفاق محمد خان زنگنه امير نظام و هيئتى از دربار ايران به پطرزبورگ رفت ، و در آنجا مورد محبت و اكرام تزار واقع شد ، و تزار جهت ابراز محبت از خسارت جنگى نيمى را بخشيده براى باقى پنج سال مهلت داد ، و او را با اكرام تمام به تهران روانه كرد . خسرو ميرزا بعد از 10 ماه و 15 روز مسافرت ، در سوم رمضان 1245 ه . ق .\r\nبه تبريز وارد شد . در سال 1247 ه . ق . ، كه عباس ميرزا نايب السلطنه از كرمان به خراسان اعزام شد ، وى مدتى را در كرمان ماند ، و سپس از راه طبس و تون به خراسان رفته به اردوى پدر پيوست ، و آنجا در سفرهاى نايب السلطنه عنوان نيابت ارض اقدس داشت ، و در سال 1249 ه . ق . كه برادرش محمد ميرزا ( محمد شاه قاجار ) ، حكمران خراسان ، از طرف نايب السلطنه مأمور هرات شد ، وى در ركاب برادر بود .\r\nبعد از وفات نايب السلطنه ، در آق‌دربند با تركمانان منازعاتى كرده و پيروز شد ، و بىاذن برادر به تهران رفت ، و ليكن مورد غضب فتحعلى شاه واقع شده در خانهء عم خود ظل السلطان سكونت گزيد ، و پس از اعلام وليعهدى محمد ميرزا ، وى نيز با اردوى او عازم تبريز شد .\r\n\r\nخشاتراويريا\r\nبه معنى ملكوت منظور ، در دين زرتشت .\r\n\r\nخشايار شاه\r\nنام اين شاه به زبان شوشى « خشر شاه » در نسخهء بابلى كتيبه‌ها هخامنشى « خشى يرشى » و اروپاييان اين شاه را موافق اسم يونانى شده‌اش « گرزكسس » و بعضى « گسرسس » نامند . خشايار شاه فرزند داريوش اول از « آتوسا » دختر كوروش بزرگ بود و در سن سى و پنج سالگى به تخت نشست ( 486 ق . م . )\r\nخشايارشا\r\nدر ابتداى سلطنت ، توجه خود را به مصر كه شوريده بود و شخصى به نام « خبيش » را كه در آنجا مدعى حكومت بوده شكست داده فرار كرد ولى همدستان او سخت مجازات شدند .\r\nپس از آن خشايار شاه برادر خود « هخامنش » را والى مصر كرد و اين كشور به حال گذشته خود برگشت ( 486 ق . م . ) آن‌گاه شورش بابل را بر طرف ساخت و خشايار شاه به تهيهء جنگ با يونانيان پرداخت .\r\nتداركات جنگ در مدت سه سال فراهم شد و براى محل اجتماع همهء لشكرها « كاپادوكيه » واقع در آسياى صغير انتخاب گرديده فرماندهان اردوها همه پارسى بودند ، و شاه با تمام خانوادهء هخامنشى ، همراه سپاه حركت مىكرد .\r\nدر اين نبرد سوارهاى مادى و تيراندازان « كيس سى » شهامت خود را نشان دادند و ليكن\r\n\r\n","description":"","footnote":"","page_name":" 354 ","page_number":356},
  {"content":"\r\n\r\nسپاهيان اسپارت كه موسوم به « هوبليت » يعنى سنگين اسلحه بودند ، نگذاشتند قشون ايران از تنگهء ترموپيل بگذرد و حملات آن را دفع كردند .\r\nسرانجام بر اثر فداكاريهاى سواران ايرانى خشايار شاه ، آتن را متصرف شد و معبد « ارك » را به تلافى خرابيهايى كه يونانيها در سارد كرده بودند ، آتش زد .\r\nستونهاى قصر خشايارشا\r\nخشايار شاه در سال 480 ق . م . به ايران مراجعه كرد و « مردونيه » سردار سپاه را با سيصد هزار سپاه در يونان گذاشت تا به جنگ خاتمه دهد . شاهنشاه هخامنشى از اين نبردها بهره‌اى نبرد .\r\nپس از خاتمهء جنگ يونان واقعهء مهمى در سلطنت خشايار شاه روى نداد ، و اوقات خود را به لهو و لعب مىگذراند ، تا آنكه در سال 466 ق . م .\r\nخواجه‌باشى خشايار شاه كه مهرداد نام داشت با رئيس گارد مخصوص اردوان همدست شده شاه را كشتند و فرزندش را به سلطنت نشاندند .\r\n\r\nخشايثى دهيو  ( K hshayathiadahuna ) \r\nبه معنى « شاه ممالك » كه سلاطين هخامنشى خود را در كتيبه‌هاى خويش به اين نام خوانده‌اند .\r\n\r\nخشتره\r\nبه معنى كشور كه در زمان هخامنشيان ، ايران به چند خشتره تقسيم مىشد از جمله كشورهاى آن سوى فرات ( نگا ، آسيا صغير ) و كشورهاى اين سوى فرات كه عبارت بودند از :\r\n1 - مزوپوتامى 2 - بابيلونى يا بابل 3 - آرمينيا 4 - آشور 5 - پارس 6 - شوش 7 - ماد 8 - آريانا 9 - هيركانى 10 - پارت 11 - باختر 12 - سغديان 13 - خوارزم 14 - زرنگ 15 - هرخواتيش 16 - گندار 17 - كرمانيا 18 - گدروزيا .\r\n\r\nخشتريته\r\nپادشاه ماد كه عليه آشوريها شوريد .\r\n\r\nخضر بخشايش\r\nاز وزيران دوره تيمورى .\r\n\r\nخط اوستايى\r\nخط اوستايى يا زند كه آن را دين دپيرى نامند به احتمال قوى در زمان ساسانيان اختراع شده است چه تا آن عهد متون اوستا سينه‌به‌سينه مىرسيده و يا با\r\n\r\n","description":"","footnote":"","page_name":" 355 ","page_number":357},
  {"content":"\r\n\r\nخطوط مختلف هر عصر يادداشت مىشده است . از آن به بعد از خط پهلوى ناقص يا خط سريانى كه يكى از خطوط خوب آن زمان شمرده مىشد استفاده گرديد . به طورى كه صورت يك دسته از حروف مصوت كه شكل نداشت و حال زير و زبر فعلى خط ما را داشت و چند حرف بىصدا كه در اوستا بود و در خط پهلوى نبود اختراع گرديد و آن حروف را بر حروف موجود پهلوى الحاق كردند و اوستا را بدان خط نوشتند .\r\nخط اوستا داراى 24 حرف با صدا و بىصداست .\r\n\r\nخط پهلوى\r\nاز خط آرامى گرفته شده و خط آرامى در اصل منتهى مىشود به خط قديم كه يكى فينيقى و ديگرى عبرى است . قديمترين نمونه‌اى كه از خط فينيقى يافته‌اند كتيبهء « ستون مه‌زا » است كه تاريخ آن به 895 ق . م . مىرسد . اين خط كه بعدها خط آرامى و نبطى و مسند و حبشى و قطبى از آن تقليد شد در ايران به خط پهلوى تبديل يافت .\r\nپادشاهان هخامنشى خط آرامى را از لحاظ سهولت آن رواج دادند و كار بردن آن را در ممالك مفتوحه منتشر كردند .\r\nزبان آرامى به دو لهجه منشعب گرديد . لهجهء عراقى كه آن را لهجهء آرامى شرقى نامند و لهجهء سوريه و فلسطين و طور سينا كه آن را آرامى غربى نامند . بعد از كتيبهء نقش رستم قديمترين آثارى كه به خط آرامى از طرف ايرانيان در دست است سكه‌هاى پادشاهان « پرته‌دار » مىباشد . قديمترين سكه‌اى كه از اين شاهزادگان به دست آمده متعلق به قرن 3 ق . م . به نام بغه‌دات  ( Bagadat )  مىباشد . خط پهلوى داراى 25 حرف باصدا و بىصداست .\r\nخط پهلوى و لهجهء پهلوى به دو دسته تقسيم شده است يكى خط و لهجهء اشكانى كه آن را پهلوى شمالى مىنامند و قبلا پهلوى كلدانى مىگفتند ، ديگر خط و لهجهء ساسانى كه آن را پهلوى جنوب و جنوب غربى مىنامند و علاوه‌براين دو قسم خط ، خط ديگرى هم براى تحرير معمولى به كار برده مىشد و اين خط با حروف متصل نوشته شده و از حيث شكل با خط ديگر تفاوت داشته است .\r\n\r\nخط تصويرى\r\nنوعى خط كه براى اظهار فكر راجع به چيزى صورت آن را مىكشيدند . مثلا براى نوشتن آفتاب صورت آن و براى نوشتن اسم حيوانى شكل آن را مىكشيدند .\r\n\r\nخط سغدى\r\nخطى كه منشأ الفباى آن آرامى است . و به نظر مىرسد منشأ انواع مختلف خطوط پهلوى بوده است .\r\nزبان سغدى كه با اين الفبا نوشته شده از طريق ايرانيان شمالى از زبان هند و اروپايى سرچشمه گرفته است .\r\nامروزه تنها زبانى كه با آن تطابق مىكند ، زبان يغنوبى است كه مردم بخش علياى درهء زرافشان بدان تكلم مىكنند و ديگر زبان اوستى يا آلاتى كه لهجهء ايرانى ناحيهء قفقاز مىباشد .\r\n\r\nخط مانوى\r\nخطى كه اقتباس از خط آرامى بود و براى خواندن متون پهلوى و تركى به كار مىرفته است .\r\n\r\n","description":"","footnote":"","page_name":" 356 ","page_number":358},
  {"content":"\r\n\r\n\r\nخط عيلامى مقدم\r\nدر طى آخرين قرنهاى پيش از 3000 ق . م .\r\nتمدنى در شوش پديد آيد ، كه هرچند تحت نفوذ قوى بين النهرين قرار گرفت ، خط مخصوص خود را كه به نام « عيلامى مقدم » خوانده مىشد ايجاد كرد و اين معاصر عهد « جمدت نصر » در دشت مجاور ( بين النهرين ) بود\r\n\r\nخط ميخى\r\nسومريان مردمانى بودند كه پيش از 3000 سال ق . م . در قسمت جنوبى عراق سكونت داشته و داراى تمدنى بوده‌اند و خطى نيز داشتند كه آن را از چپ به راست مىنوشتند . خط ميخى از چهار تا پنج هزار سال ق . م . نزد سومريان ساكن جنوب بين النهرين\r\n\r\n","description":"","footnote":"","page_name":" 357 ","page_number":359},
  {"content":"\r\n\r\nخط عيلامى مقدم\r\nمعروف بود . طوايف آشور و عيلام نيز همان خط را از سومريان گرفته به كار بردند .\r\nدرست روشن نيست كه از چه تاريخ اين خط به دست مادها افتاده است . اما معلوم است كه اين خط در دست ايرانيان رو به ترقى و اصلاح نهاده و اواسط قرن 6 ق . م . از مرحلهء علامتى و صوتى به صورت الفبايى درآمده است . خط ميخى كلدانى داراى حروف و اشكالى بسيار بود كه بعضى از آنها نمودار يك ذات با يك معنى و بعضى ديگر نمايندهء صوت و هجايى خاص بود كه با يك يا چند صوت از آنها يك معنى ساخته مىشود .\r\nمجموع مقاطيع حروف بىصداى خط ميخى كلدانى از 18 حرف تجاوز نمىكرده است به قرار ذيل :\r\nا ، ب ، ج ، د ، ز ، ح ، ط ، ك ، ل ، م ، ن ، س ، پ ، ص ، ق ، ر ، ش ، ت .\r\nاما حروف الفباى ميخى مادى 42 حرف بوده است و 36 حرف آن را از روى حروف ميخى آشورى ساخته‌اند كه 5 حرف آن از حروف صدادار بوده است و 6 حرف ديگر بر آن افزوده‌اند .\r\n\r\nخط هيروگليف : - هيروگليف\r\n\r\nخطير الملك ابو منصور يزدى\r\nاز وزيران سلطان محمد سلجوقى كه مدت چهل و پنج سال در ديوانهاى پادشاهن معروف به شغل دبيرى و متصدى استيفا مشغول بود .\r\n\r\nخطير الملك ابو منصور يزدى\r\nوزير سلطان محمود بن محمد بن ملكشاه سلجوقى .\r\n\r\nخلاصة الحوادث\r\nروزنامه‌اى بود كه در عهد ناصرى در سال 1316 منتشر مىشد . اين روزنامه در تمام روزهاى هفته به استثناى يكشنبه و جمعه منتشر مىگشت .\r\n\r\n","description":"","footnote":"","page_name":" 358 ","page_number":360},
  {"content":"\r\n\r\nنمونه متن تاريخى آشورى به خط ميخى ، بخشى از منشور گلين يا سالنامه‌هاى پادشاه سنخريب ، قرن هفتم ق . م .\r\n\r\n","description":"","footnote":"","page_name":" 359 ","page_number":361},
  {"content":"\r\n\r\n\r\nخلافت عبد الله سفاح ( 132 - 136 ه . )\r\nپس از كشته شدن ابراهيم امام ، ابو مسلم با لشكر خراسان روى به عراق آورد و در دوازدهم ربيع الثانى سال 132 برادر ابراهيم امام را كه عبد الله سفاح يعنى خونريز لقب داشت بر مسند خلافت نشاند . سفاح تمام ممالكى را كه بنى اميه داشتند به دست آورد بجز اندلس ( اسپانيا ) كه عبد الرحمن بن معاويه اموى آن را تصرف كرد و مؤسس دولتى به نام بنى اميه اندلس گرديد كه حكومت ايشان از 139 تا 422 هجرى در اروپا به طول انجاميد .\r\nسفاح ، ابو سلمهء خلال را كه ملقب به وزير آن محمد بود به وزارت خود برگزيد ولى چون او با علويان سر و سرى داشت ، وى را به دست ابو مسلم كشت ( 132 - 136 ه . ق . ) .\r\n\r\nخلف\r\nابن احمد ( وفات 392 ه . ق . ) از خاندان صفارى ، امير سيستان . محمود غزنوى او را مغلوب كرد و به جوزجانان و سپس به قلعهء گرديز فرستاد و وى در آنجا درگذشت .\r\n\r\nخلف ابن احمد\r\nخلف بانويه ، مكنى به ابو احمد ، از امراى معروف سلسلهء صفاريان در سيستان ، پسر و جانشين امير ابو جعفر احمد .\r\n\r\nخلفاى اموى\r\n1 - معاويه بن ابى سفيان ( جلوس 41 ه . ق . ) .\r\n2 - يزيد بن معاويه ( جلوس 60 ه . ق . ) .\r\n3 - معاويه بن يزيد - معاويه ثانى ( جلوس 64 ه . ق . ) .\r\n4 - مروان بن حكم ( جلوس 64 ه . ق . ) .\r\n5 - عبد الملك بن مروان ( جلوس 65 ه . ق . ) .\r\n6 - وليد بن عبد الملك ( جلوس 86 ه . ق . ) .\r\n7 - سليمان بن عبد الملك ( جلوس 96 ه . ق . ) .\r\n8 - عمر بن عبد العزيز بن مروان ( جلوس 99 ه . ق . ) .\r\n9 - يزيد بن عبد الملك - يزيد ثانى ( جلوس 101 ه . ق . ) .\r\n10 - هشام بن عبد الملك ( جلوس 105 ه . ق . ) .\r\n11 - وليد بن يزيد - وليد ثانى ( جلوس 125 ه . ق . ) .\r\n12 - يزيد بن وليد - يزيد سوم ( جلوس 126 ه . ق . ) .\r\n13 - ابراهيم بن وليد ( جلوس 126 ه . ق . ) .\r\n14 - مروان بن محمد بن مروان .\r\nمروان ثانى ( مروان حمار ) 127 ه . ق . اين سلسله به دست خلفاى عباسى در سال 132 منقرض شد .\r\n\r\nخلفاى عباسى\r\n( تواريخ هجرى قمرى است )\r\nنام آغاز خلافت\r\n1 - سفاح [ ابو العباس عبد اللّه سفاح 
  ] 132\r\n2 - منصور [ ابو جعفر عبد اللّه المنصور 
  ] 136\r\n3 - مهدى [ ابو عبد اللّه محمد المهدى 
  ] 158\r\n4 - هادى [ ابو محمد موسى الهادى 
  ] 169\r\n5 - هارون الرشيد [ ابو جعفر هارون الرشيد 
  ] 170\r\n6 - امين [ ابو موسى محمد الامين 
  ] 193\r\n7 - مأمون [ ابو جعفر عبد اللّه المأمون 
  ] 198\r\n8 - معتصم [ ابو اسحاق محمد المعتصم باللّه 
  ] 218\r\n9 - واثق [ ابو جعفر هارون الواثق باللّه 
  ] 227\r\n10 - متوكل [ ابو الفضل جعفر المتوكل على اللّه 
  ] 232\r\n11 - منتصر [ ابو جعفر محمد المنتصر باللّه 
  ] 247\r\n\r\n","description":"","footnote":"","page_name":" 360 ","page_number":362},
  {"content":"\r\n\r\n12 - مستعين [ ابو العباس احمد المستعين باللّه 
  ] 248\r\n13 - معتز [ ابو عبد الله محمد المتعتز باللّه 
  ] 252\r\n14 - مهتدى [ ابو اسحاق محمد المهتدى باللّه 
  ] 255\r\n15 - معتمد [ ابو العباس احمد المعتمد على اللّه 
  ] 256\r\n16 - معتضد [ ابو العباس احمد المعتضد باللّه 
  ] 279\r\n17 - مكتفى [ ابو محمد جعفر المقتدر باللّه 
  ] 289\r\n18 - مقتدر [ ابو الفضل جعفر المقتدر باللّه 
  ] 295\r\n19 - قاهر [ ابو منصور محمد القاهر باللّه 
  ] 320\r\n20 - راضى [ ابو العباس احمد الرضى باللّه 
  ] 322\r\n21 - متقى [ ابو اسحاق ابراهيم المتقى للّه 
  ] 329\r\n22 - مستكفى [ ابو القاسم عبد اللّه المستكفى باللّه 
  ] 333\r\n23 - مطيع [ ابو القاسم الفضل المطيع للّه 
  ] 334\r\n24 - طائع [ ابو الفضل عبد الكريم الطائع للّه 
  ] 363\r\n25 - قادر [ ابو العباس احمد القادر باللّه 
  ] 381\r\n26 - قائم [ ابو جعفر عبد اللّه القائم بامر اللّه 
  ] 422\r\n27 - مقتدى [ ابو القاسم عبد اللّه المقتدى بامر اللّه 
  ] 467\r\n28 - مستظهر [ ابو العباس احمد المستظهر باللّه 
  ] 487\r\n29 - مسترشد [ ابو منصور الفضل المسترشد باللّه 
  ] 512\r\n30 - راشد [ ابو جعفر المنصور الراشد 
  ] 529\r\n31 - مقتفى [ ابو عبد اللّه محمد المقتفى لامر اللّه 
  ] 530\r\n32 - مستنجد [ ابو المظفر يوسف المستنجد باللّه 
  ] 555\r\n33 - مستنضىء [ ابو محمد الحسن المستنضىء بامر اللّه 
  ] 566\r\n34 - ناصر [ ابو العباس احمد الناصر الدين اللّه 
  ] 575\r\n35 - ظاهر [ ابو نصر محمد الظاهر بامر اللّه 
  ] ؟ ؟ ؟ 622\r\n36 - مستنصر [ ابو جعفر المنصور المستنصر باللّه 
  ] 623\r\n37 - مستعصم [ ابو احمد عبد اللّه المستعصم باللّه 
  ] 640\r\n\r\n2 خلفاى مصر\r\n1 - مستنصر [ ابو القاسم احمد المستنصر باللّه 
  ] 659\r\n2 - حاكم [ ابو العباس احمد الحاكم بامر اللّه 
  ] 660\r\n3 - مستكفى [ ابو الربيع سليمان المستكفى باللّه 
  ] 701\r\n4 - واثق [ ابو اسحاق ابراهيم الواثق باللّه 
  ] 740\r\n5 - حاكم [ ابو العباس احمد الحاكم بامر اللّه 
  ] 741\r\n6 - معتضد [ ابو الفتح ابو بكر المعتضد باللّه 
  ] 753\r\n7 - متوكل [ ابو عبد اللّه محمد المتوكل على اللّه 
  ] 763\r\n8 - معتصم [ ابو يحيى زكريا المعتصم باللّه 
  ] 779\r\nمتوكل ( بار دوم ) 779\r\n9 - واثق [ عمر الواثق باللّه 
  ] 785\r\nمعتصم ( بار دوم ) 788\r\nمتوكل ( بار سوم ) 791\r\n10 - مستعين [ ابو الفضل العباس المستعين باللّه 
  ] 808\r\n11 - معتضد [ ابو الفتح داود المعتضد باللّه 
  ] 816\r\n12 - مستكفى [ ابو الربيع سليمان المستكفى باللّه 
  ] 845\r\n13 - قائم [ ابو البقاء حمزه القائم بامر اللّه 
  ] 855\r\n14 - مستنجد [ ابو المحاسن يوسف المستنجد باللّه 
  ] 859\r\n15 - متوكل  II  [ ابو العز عبد العزيز المتوكل على اللّه 
  ] 884\r\n16 - مستمسك [ ابو الصبر يعقوب الستمسك باللّه 
  ] 903\r\n17 - متوكل  III  [ محمد المتوكل على اللّه 
  ] 914\r\nمستمسك ( بار دوم ) 922\r\n\r\nخليج فارس\r\nخليج جنوب ايران كه سواحل جنوب و جنوب غربى ايران مجاور آن است اين خليج شبه‌جزيرهء عربستان را از ايران جدا كرده و به توسط تنگهء هرمز با درياى عمان متصل مىگردد .\r\nطول آن از دهانهء كارون تا ساحل عمان 800 كيلومتر و عرض آن از 180 تا 250 كيلومتر مىباشد .\r\nباريكترين نقطهء آن در تنگهء هرمز پنج كيلومتر است .\r\nوسعت آن قريب 000 ، 250 كيلومتر مربع است . خليج فارس از خليج‌هاى استراتژيكى جهان است كه داراى جزيره‌هاى بسيارى مىباشد كه جزيرهء هنگام ، خارك ، قشم و كيش از جمله جزيره‌هاى آن مىباشد كه قشم از\r\n\r\n","description":"","footnote":"","page_name":" 361 ","page_number":363},
  {"content":"\r\n\r\nهمه بزرگتر است .\r\n\r\nخليفة الخلفا\r\nصوفيان در دوره صفويه از ساير طوائف قزلباش به شاه نزديكتر و نسبت به او فداكارتر و مطيع‌تر بودند .\r\nرئيس صوفيان هر يك از طوائف قزلباش را خليفه ، و رئيس همهء صوفيان را خليفة الخلفا مىگفتند . اين مقام تا زمان شاه عباس اول از مقامات بزرگ بود ؛ زيرا خليفة الخلفا از نظر صوفيان نايب مرشد كامل ، يا پادشاه صفوى محسوب مىشد و همگى اطاعت احكام او را مانند احكام شاه ، لازم و واجب مىدانستند .\r\n\r\nخليل تركمان\r\nمتوفى 883 ه . ق . از فرمانروايان سلسلهء امراى آق‌قويونلو ، پسر و جانشين اوزون حسن . وى در زمان پدر حكومت شيراز داشت ، و بعد از وفات او به تبريز آمده به امارت نشست . ليكن امارت او 6 ماه بيش نپاييد و برادرش يعقوب بيگ تركمان با او به مخالفت برخاست . و از دياربكر به قصد مبارزهء با او عازم تبريز شد . در نزديك خوى بين دو برادر جنگ روى داد ، و سلطان خليل مقتول شد و امارت سلسلهء آق‌قويونلو به يعقوب بيگ رسيد .\r\n\r\nخليل دهليل  ( Khelil Dehlil ) \r\nمكان تاريخى در كردستان كه در آن دمورگان سه گور كشف كرد كه در يكى از آنان ميلهاى برنزى شبيه به ميلهاى برنزى زيويه بود .\r\n\r\nخليل ملكى تبريزى\r\nخليل ملكى ، براى نخستين‌بار در اوان جوانى و در اواخر حكومت رضا خان ، پس از آشنايى با محافل روشنفكرانهء چپ ، جذب تشكيلات كمونيستى مىشود و در سال 1316 پس از يورش رضا خان به تشكيلات كمونيستها ، بازداشت و زندانى مىشود و پس از آزادى در كنار « گروه 53 نفر » اعتبار و منزلت سياسى مىيابد .\r\nخليل ملكى پس از سقوط رضا خان و تأسيس حزب توده ، فعاليت خود را در حزب توده از سر مىگيرد و در اولين كنگرهء حزب به مقام عضو ارشد هيئت اجراييه انتخاب مىشود و در سال 1325 بنا به دعوت حزب كارگر انگلستان راهى آن كشور مىشود .\r\nبه دنبال شكست فرقهء دمكرات آذربايجان در سال 1325 اعتراضات ملكى نسبت به عملكرد فرقه و مشى نادرست شوروى در ايران بلند مىشود و در اوايل سال 1326 اختلافات داخلى در رهبرى حزب بالا مىگيرد .\r\nسرانجام هستهء رهبرى مخالفان كه اعضاى اصلى آن عبارت بودند از : « خليل ملكى ، انور خامه‌اى و جلال آل احمد » به بهانهء فقدان استقلال در حزب و تحت عنوان « اصطلاح‌طلبان » در بهمن ماه 1326 دست به انشعاب مىزنند .\r\nجدا شدن گروه ملكى از حزب توده نه تنها نقش سازنده‌اى در جنبش ايفا نكرد ، بلكه برعكس ثمره و ماهيت اين انشعاب گرايش به راست بود ، نه گرايش به سمت مبارزه و تكامل بخشيدن مبارزات مردم ايران .\r\nدر نتيجه ملكى پس از انشعاب به تدريج از ماركسيسم روى برتافت و به دشمن شماره يك شوروى و حزب توده مبدل گرديد . مجلهء « علم و زندگى » و مجلهء « كار و انديشه » مؤيد و منعكس‌كنندهء فعاليت فكرى ملكى در همين راستاست . سرانجام خليل ملكى در سال 1329 به حزب آمريكايى دكتر مظفر بقايى موسوم به « حزب زحمتكشان » مىپيوندند . « گروه ملكى » پس از دو سال\r\n\r\n","description":"","footnote":"","page_name":" 362 ","page_number":364},
  {"content":"\r\n\r\nفعاليت در حزب زحمتكشان راه به جايى نمىبرد و اختلافات او با دكتر بقايى بالا مىگيرد و سرانجام در مهرماه 1331 منجر به اخراج گروه ملكى از « حزب زحمتكشان » مىشود .\r\nپس از اين واقعه ملكى به همراه گروه خود ، « حزب زحمتكشان ملت ايران » موسوم به « نيروى سوم » را سازماندهى مىكند و نشرياتى هم تحت عناوين « نيروى سوم » و « علم و زندگى » انتشار مىدهد .\r\nبه طور كلى سياست « نيروى سوم » در آن دوران عبارت بود از مبارزه با شوروى و حزب توده و حمايت ضمنى از دكتر محمد مصدق و ملى شدن صنعت نفت ايران . اين سياست چند ماهى ادامه داشت تا اينكه در آستانهء كودتاى آمريكايى 28 مرداد 1332 « گروه ملكى » به كودتاچيان مىپيوندند .\r\n\r\nخمينى - روح الله : - آيت الله خمينى\r\n\r\nخمينى - مصطفى : - مصطفى خمينى\r\n\r\nخواجه‌باشى\r\nدر دورهء قاجاريه خواجه‌باشى يا رئيس خواجه‌سرايان نيز نفوذ فراوان داشتند حتى رجال عاليرتبه دربارى نيز او را محترم مىشمردند .\r\nخواجه‌باشى بنا به موقعيت خويش به حرمسرا راه داشت و گاهى به عنوان مأموريت در سراسر كشور به سير و سياحت مىپرداخت و از نمايندگان خويش دربارهء دختران زيباى هر محل اطلاعات لازم را كسب مىنمود و آنها و والدينشان را به خوبى براى فرستادن دختر به حرمسراى شاه راضى مىنمود .\r\n\r\nخواجه تاجدار\r\nلقب آقا محمد خان . پس از قتل محمد حسن قاجار به دستور كريمخان زند ، پسرش آقا محمد خان قاجار را دستگير ساختند و يكى از سرداران كريمخان وى را اخته كرد . به همين سبب است كه آقا محمد خان را آغا محمد خان و خواجهء تاجدار ناميده‌اند .\r\n\r\nخواجه جمال الدين دستجردانى\r\nاز علماء معقول و منقول در بغداد بوده كه در زمان حكومت كوتاه بايدو خان به مدت شش ماه مقام وزارت وى را بر عهده داشت و پس از كشته شدن بايدو خان و استقرار غازان خان به ايلخانى مقام وزارت به صدر جهان تفويض گرديد .\r\n\r\nخواجه شمس الدين زكريا\r\nامير شيخ حسن نويان كه از اولاد امير اقبوقاء جلاير بود و نزد مورخان به امير شيخ حسن بزرگ اشتهار دارد . پس از پيروزى بر امير على پادشاه و موسى خان بر ممالك عراق و آذربايجان دست يافت و محمد خان را به پادشاهى برگزيد و محمد خان با صلاحديد امير شيخ حسن مقام وزارت خود را به خواجه شمس الدين زكريا كه خواهرزاده و داماد صاحب سعيد خواجه غياث الدين محمد رشيدى بود تفويض كرد . خواجه شمس الدين زكريا در تمام مدت دولت و حكومت امير شيخ حسن و پسرانش سلطان ويس و سلطان حسين با عدالت و انصاف به صدارت مشغول بود تا زندگى را بدرود گفت .\r\n\r\nخواجه شمس الدين على ( چشمى )\r\nخواجه شمس الدين على از رهبران سربدار در سال 749 با حمايت هردو گروه سربدار قدرت را در\r\n\r\n","description":"","footnote":"","page_name":" 363 ","page_number":365},
  {"content":"\r\n\r\nدست گرفت و نماينده هردو گروه نظامى و مذهبى محسوب مىشد . بنابراين با شدت عمل جهت مبارزه با فروپاشى كه در كليهء زمينه‌ها پيش آمده بود دست به كار شد .\r\nاولين كار شمس الدين على اصلاح وضع مالى دولت بود كه نابسامانى آن سبب پريشانى ملت و تهى گشتن خزانه دولت شده بود . از عوامل اين كار وضع برات و حواله‌هاى براتى بود . يعنى دولت حقوق كارمندان ، به خصوص نظاميان را به صورت براتى به ماليات‌دهندگان حواله مىكرد و براتها به موقع وصول نمىشد و خشم برات‌داران را فراهم مىآورد ، كينه و دشمنى رعايا را با نظاميان شدت مىبخشيد و از طرفى با ضعف مالى ، ضعف نظامى نيز فراهم مىگشت ؛ بنابراين خواجه شمس الدين على براى جلوگيرى از اين مسائل ، برات را ملغى ساخت و دستور داد هر مؤدى مالياتى ، بدهى خود را به خزانهء دولت بپردازد و هر حقوق‌بگير ، حقوق خود را از خزانهء دولت بگيرد . اين كار هم از بدبينى افراد جامعه نسبت به هم كاست و از ظلم و تعدى و تجاوز نظاميان به افراد جلوگيرى و هم طبقه نظاميان را جهت مبارزه با دشمنان خارجى فراخ بالتر و قويتر ساخت .\r\nخواجه شمس الدين على براى تقويت بنيه دفاعى سربه‌داران به ساماندهى نظاميان پرداخت و سپاه هيجده هزار نفرى را با حقوق ثابت فراهم ساخت . اين سپاه سر و سامان يافته نه تنها دشمنان سربه‌داران يعنى جانى قربانيها و طغاتيموريان و آل كورت از جمله به متصرفات بازداشت بلكه سرزمينهاى از دست رفته را به قلمرو سربه‌داران باز گردانيد .\r\nخواجه شمس الدين على نابسامانى گذشتگان خود را نتيجه عدم رعايت عدالت و مساوات مىدانست . بنابراين او با شدت و بدون تبعيض به گسترش عدالت پرداخت . اغلب مورخين عمل او را مستبدانه و توأم با وحشت و اشاعه سختگيريها قلمداد كرده‌اند .\r\nخواجه شمس الدين على با برنامه‌هاى عمرانى كار را رونق داد . تأسيس انبارهاى بار و مساكن رفاهى را در سبزوار و اطراف آن به او نسبت مىدهند . ولى با اين همه ايجاد كار و بسط عدالت و مردم داراى مخالفين بر او خرده مىگرفتند ، او را مستبد و خودرأى خطاب مىنمودند . نه درويشان از او خشنود بودند و نه نظاميان . بنابراين پس از قريب به پنج سال حكومت به دست يكى از نوكران خويش به نام « حيدر قصاب » كشته شد .\r\n\r\nخواجه صدر الدين احمد خالدى زنجانى\r\nخواجه صدر الدين از قاضىزادگان زنجان بود كه در جوانى به خدمت امير طغارچار كه در دربار ارغون بود پيوست و نيابت او يافت و بعدها از طرف غازان خان در 694 ه . ق . به مقام وزارت رسيد ولى سرانجام در اثر سعايت مخالفان نادرست خود مورد خشم غازان خان قرار گرفته دستگير و زندانى شد .\r\n\r\nخواجه عبد الحى\r\nوزير نوشيروان خان و ملك اشرف ( از ايلخانان مغول ) .\r\n\r\nخواجه علاء الدين\r\nبعد از خواجه نجيب الدين سلطان اويس مقام وزارت را به خواجه علاء الدين محول كرد . خواجه علاء الدين در اوايل ايام وزارت خود مريض شد و\r\n\r\n","description":"","footnote":"","page_name":" 364 ","page_number":366},
  {"content":"\r\n\r\nزندگى را بدرود گفت . سلطان اويس نيز در جمادى الاول سال 776 ه . ق . چشم از جهان فرو بست و پسرش سلطان حسن قائم مقام شد . وى نيز بعد از چند ماه به دست برادر خود سلطان احمد كشته شد و مقارن همين زمان بود كه امير تيمور گوركانى به ايران حمله كرد و جميع ممالك عراق و آذربايجان و فارس را تسخير خود ساخت .\r\n\r\nخواجه على مؤيد\r\nدولتشاه سمرقندى خواجه على را اصيل‌زاده‌اى از خواجگان سبزوار مىداند كه از روزگار خواجه مسعود يكى از سران سربه‌داران بود و اهم امور مملكتى با مشورت او به سامان مىرسيد . وى انديشهء رسيدن به قدرت را در سر مىپرورانيد و در انتظار فرصت مناسب بود تا اينكه با سياست حمايت از درويشان وارد صحنه شد و به حمايت آنان رقيب خود پهلوان حسن را از ميان برد . چون بر مسند قدرت تمكين يافت براى خودكامگى خود سياستى را پيش گرفت كه هرچند سبب طولانى شدن ( 18 سال ) حكومت او شد ، دولت سربه‌دارى را به انقراض كشانيد .\r\n\r\nخواجه عماد الدين محمود كرمانى\r\nوزير اخى جوق كه وى به يارى جمعى از اميران ملك اشرف چوپانى بر آذربايجان استيلا يافت .\r\n\r\nخواجه غياث الدين محمد\r\nفرزند خواجه رشيد الدين فضل الله همدانى وزير معروف عصر مغول كه مردى فاضل و دانشمند بود به علت سلامت نفس و فصاحت بيان مورد توجه عموم واقع شده بود . بعد از مدتى به پاداش خدمات پدرش از طرف سلطان ابو سعيد به مقام وزارت نايل گرديد و از اعيان خراسان خواجه علاء الدين محمد را با او در امر وزارت شريك كردند ولى پس از چندين ماه خواجه علاء الدين محمد به مقام استيفاء منصوب گرديد و خواجه غياث الدين با استقلال تمام به كار وزارت مشغول شد . ولى پس از چندى مورد حسد و بغض اميران دربار سلطان ابو سعيد قرار گرفت و پس از مرگ ابو سعيد در سال 736 ه . ق . آتش اختلاف و نفاق در بين شاهزادگان و اميران مغول درگرفت و جنگى بين سپاه ارپا خان و امير على پادشاه دايى ابو سعيد درگرفت . پيروزى نصيب امير على پاشا شد و لشكريان ارپا خان شكست خوردند . خواجه غياث الدين وزير نيز كه جزو سپاهيان ارپا خان بود دستگير شد و در سال 736 ه . ق . به قتل رسيد .\r\n\r\nخواجه مرجان\r\nشهرت امين الدين مرجان ، متوفى 774 ه . ق . ، از امراى معروف سلطان اويس جلاير ، پسر عبد الرحمان رومى . پدر وى از بندگان الجايتو بود ، و خود وى از جانب سلطان اويس ، والى بغداد شد ، و مدرسه‌اى جهت دو فرقهء حنفى و شافعى بنا كرد ، و نيز جامع مرجان را با بيمارستانى در آنجا بنا نمود .\r\n\r\nخواجه نجيب الدين\r\nوزير سلطان اويس از ايلخانان مغول .\r\n\r\nخواجه نظام الملك\r\nابو على حسن بن على وزير آلب ارسلان و ملكشاه سلجوقى صاحب كتاب سياستنامه يا سير الملوك كه در سال 484 ه . ق . تأليف كرده است . اين كتاب حاوى اطلاعات مفيدى راجع به مزدك و خرم‌دينان مىباشد .\r\n\r\n","description":"","footnote":"","page_name":" 365 ","page_number":367},
  {"content":"\r\n\r\nنيز - نظام الملك\r\n\r\nخواجه يحيى كراوى\r\nبعد از قتل خواجه شمس الدين على ، پهلوان يحيى كرابى ( يا كراوى ) به سردارى سربه‌داران نشست ، منابع سخن از رهبرى او در قضاياى ترور خواجه شمس الدين مىگويند و اظهار اطاعت نظاميان از او بعد از اين واقعه و همين‌طور تفويض مقام سپهسالار براى حيدر قصاب از سوى يحيى كرابى به عنوان پاداش قتل خواجه شمس الدين همه نشانگر اسرار پشت پرده است .\r\nيحيى نيز مانند اسلاف خويش از نوكران و غلامان وجيه الدين مسعود بود . معلوم مىشود طرفداران وجيه الدين به دور او جمع شدند ، اما يحيى بر خلاف وجيه الدين پيشرفت كار خود را در حمايت از شيخيان قرار داد و از طرفى در گسترش خوان اخوت همت گماشت و از جانبدارى نظاميان نيز غفلت نكرد .\r\nبا اقدامات يحيى سربه‌داران در برابر بازماندگان مغول از نو قدرت حاصل كردند ، طغاى تيمور خان كه در اين زمان پادشاه « تاتار » و « تركان » به شمار مىآمد براى از ميان بردن قدرت سربه‌داران دست به كار شد و براى اين منظور خواستار برقرارى صلح و امضاى پيمان مودت بين دولت خويش با دولت سربه‌داران گرديد و سران آنان را به اردو دعوت كرد . وى قصد غافلگير كردن آنان را داشت اما خود غافلگير شد و در سر سفره ميهمانى طغاى تيمور خان به دست يحيى كرابى به قتل رسيد . ساير رجال و شخصيتهاى آنان نيز به دست همراهان يحيى به همان سرنوشت دچار گشتند و غنايم فراوان به دست آنان رسيد . اين پيشامد تاريخى به نام يحيى كرابى در تاريخ ثبت گشت و آرزوى ايرانيان به دست سربه‌داران عملى گرديد ( 16 ذيقعده سال 754 ) . اين امر سبب شد كه سرتاسر متصرفات طغا تيموريان در خراسان به دست سربداران بيفتد و چند سالى در اختيار آنان بود . اما دولت يحيى نيز ديرى نپاييد و پس از چهار سال و هشت ماه به دست برادر زنش به قتل رسيد . بعد از اين واقعه از طرف حيدر قصاب ، ظهير الدين كرابى به‌جاى او نشست اما بعد از چهل روز حيدر قصاب او را معزول كرد و خود زمام امور را به دست گرفت .\r\n\r\nخوارج\r\nدر زمان خلافت مهدى يعنى در سال 160 ه . ق .\r\nاز فرقهء خوارج كه در كرمان و سيستان و خراسان و دو طرف درياى عمان فراوان بودند ، شخصى از اعراب مهاجر قبيلهء بنى ثقيف به نام « يوسف البرم » در قسمت شرقى خراسان يعنى در حدود « مرورود » و طالقان و جوزجانان به ادعاى امامت قيام كرد و حكومت شهر پوشنگ را كه با مصعب جد طاهر ذو اليمينين بود از او گرفت و بر كليهء ناحيهء شرق خراسان استيلا يافت .\r\nجمعى ديگر از خوارج در عهد هارون به رياست « حمزهء خارجى » در سيستان و خراسان و قهستان و مكران دولت معتبرى تشكيل دادند و حمزه لقب امير المؤمنين اختيار كرد . هارون بيشتر به خيال دفع حمزه عازم خراسان گرديد ، ولى چون در همين سفر مرد ، حمزه به همان قدرت سابق باقى ماند و با آل طاهر كه تازه بر روى كار آمده و خراسان و سيستان را تحت حكومت خود درآورده بودند ، به زد و خورد پرداخت ؛ گاهى غالب و زمانى مغلوب بود تا آنكه به دست طلحه پسر و جانشين طاهر ذو اليمينين مغلوب شد و در سال 213 ه . ق . فوت كرد ولى خوارج از ميان نرفتند و پيوسته با آل طاهر در نزاع بودند تا سال 233 كه امامت ايشان نصيب عمّار خارجى شده و اين\r\n\r\n","description":"","footnote":"","page_name":" 366 ","page_number":368},
  {"content":"\r\n\r\nعمّار همان كسى است كه به دست يعقوب ليث به قتل رسيده است .\r\n\r\nخوارزمشاهيان\r\n( 490 - 628 ه . ) سلسله‌اى كه نسب سلاطين آنان به انوشتكين غرجه مىرسيد كه وى غلامى بود ترك‌نژاد . وى در درگاه سلطان ملكشاه بن آلب ارسلان مقرب گشت و منصب طشت‌دارى يافت . پس از او پسرش « قطب الدين محمد » در سال 491 از طرف سلطان سنجر كه حكمرانى خراسان را در آن عهد داشت حاكم خوارزم گشت و خوارزمشاه لقب يافت و سلسلهء آنان به نام خوارزمشاهيان شهرت گرفت .\r\n\r\nامراى خوارزمشاهيان و زمان هريك\r\n( تواريخ هجرى قمرى است ) 1 - قطب الدين محمد بن انوشتگين غرجه . ( 490 - 522 )\r\n2 - علاء الدين ابو المظفر اتسز بن قطب الدين محمد .\r\n( 522 - 551 )\r\n3 - تاج الدين ابو الفتح ايل ارسلان بن اتسز . ( 551 - 567 )\r\n4 - جلال الدين محمود سلطانشاه بن ايل ارسلان .\r\n( رجب 567 - ربيع الاخر 568 )\r\n5 - علاء الدين تكش بن ايل ارسلان . ( 568 - 596 )\r\n6 - سلطان جلال الدين محمد بن علاء الدين تكش .\r\nخوارزمشاهيان\r\n\r\n","description":"","footnote":"","page_name":" 367 ","page_number":369},
  {"content":"\r\n\r\n( 596 - 617 )\r\n7 - جلال الدين منكبرنى بن علاء الدين محمد ( 617 - 628 )\r\n\r\nخوارزمشاهيان قديم : - آل عراق\r\n\r\nخوارزم\r\nخيوه يا خوراسميا ، عنوان ناحيه و ولايتى واقع در قسمت سفلاى جيحون ( آمودريا ) ، آسياى مركزى ، كه از ايام بسيار قديم اهميت فراوان در تمدن آسياى مركزى داشته است ، و به موجب تحقيق بعضى از محققين ، مهد قوم آريا همانجاست . به قول مورخين يونانى ، سرزمين « خوارزميان » در شرق پارت بود ، و پايتختش خوراسميه نام داشت . ولايت خوارزم مقارن عهد اسكندر مقدونى استقلال داشته است ، و نيز در عهد فتوحات اسلام ، امراى مستقل آن ولايت عنوان خوارزمشاه داشته‌اند ، و ابو ريحان بيرونى در باب تاريخ قبل از اسلام اين ولايت اطلاعاتى در كتاب آثار الباقيه به دست مىدهد ، كه مبتنى بر افسانه‌هاى قديم رايج در آن ولايت بوده است . اطلاعاتى كه بيرونى از تقويم و اعياد خوارزميان مىدهد حاكى از اين است كه تا قرن 8 م . فرهنگ ايرانى بسيار قديمى با زبان مخصوصى موسوم به خوارزمى در خوارزم محفوظ مانده بوده است ، و زردشتيان آن را تا قرن 11 م . حفظ كردند . خوارزم در 93 ه . ق . ( 712 م . ) به دست قتيبه ابن مسلم باهلى فتح شد .\r\n\r\n","description":"","footnote":"","page_name":" 368 ","page_number":370},
  {"content":"\r\n\r\nولايت خوارزم در قديم دو شهر مهم داشته ، يكى كاث و ديگرى گرگانج ( اورگنج يا جرجانيه ) . از بلاد ديگر آن زمخشر ، هزار اسب ، و خيوه بوده است ( شهر اخير بعد از عهد تيمور و در عهد ازبكان گرگانج را تحت الشعاع قرار داد ، و تدريجا اسم آن بر تمام خوارزم اطلاق شد .\r\nدر 385 ه . ق . ، ابو العباس مأمون ابن محمد ، امير گرگانج ، بر ابو عبد الله خوارزمشاه ، امير كاث ، پيروز شد ، و سرزمين خوارزم را تحت حكومت واحد درآورده عنوان خوارزمشاه را به خاندان خود منتقل ساخت .\r\nخوارزم از زمان سلطان محمد غزنوى تحت استيلاى غزنويان درآمد ( آلتونتاش ) و بعد از آن زير حكومت سلاجقه قرار گرفت . در دورهء خوارزمشاهيان ، خوارزم كشورى مستقل و هستهء مركزى دولتى مقتدر بود . در اين دوره مخصوصا وجود ادبا و علمايى مانند زمخشرى ، وطواط و امام فخر رازى ، ولايت خوارزم را اهميت خاص بخشيد . در اواخر اين دورهء سپاهيان چنگيز خان بر آنجا استيلا يافتند ، و گرگانج را ويران كردند ، و مردمش را كشتند يا در آمودريا غرق كردند .\r\nسپس خوارزم مدت 140 سال جزء قلمرو اردوى زرين بود ، و فقط ناحيهء جنوبى آن ، با كاث و خيوه ، به خانات جغتاى تعلق داشت .\r\nكمى بعد از سال 761 ه . ق . ، سلسله‌اى از خاندان قنقرات به نام سلسلهء صوفى ، در خوارزم برآمد .\r\nمؤسس اين سلسله ، حسين صوفى ، كاث و خيوه را از خان جغتاى گرفت ، و امير تيمور به وى اعلان جنگ داد ، و سرانجام خوارزم را گرفت ، بعدا در اواخر قرن 8 ه . ق . شهر اورگنج را ويران نمود ، و از آن به بعد ديگر خوارزم كمر راست نكرد .\r\nدر زمان تيمور ، ساكنان اردوى سفيد تحت سركردگى توقتمش يا توقتاميش ، خان اردوى زرين ، به نواحى دور دشت قبچاق مهاجرت كردند و شيبانيان ( شاخه‌اى از چنگيزيان ) جاى آنان را گرفتند ، و مردم تحت فرمان آنان به ازبكان معروف شدند .\r\nيكى از اين شيبانيان ، به نام ابو الخير ، در 851 ه . ق . دست تيموريان را از خوارزم و از ناحيه شمال سير دريا كوتاه كرد . نوهء او ، محمد شيبانى معروف به شيبك خان ، ماوراء النهر را فتح كرد ( 906 ه . ق . ) و خوارزم را گرفت ( 911 ه . ق . ) ، ولى در 916 ه . ق . مغلوب شاه اسماعيل اول صفوى گرديد . اما حاكم ايرانى خوارزم در مقابل فاتحين ازبك دوام نياورد ، و خوارزم تحت حكومت شاخه‌اى از اعقاب جوجى خان درآمد .\r\n\r\nخوارزميش\r\nنام قديم خوارزم ( خيوه ) .\r\n\r\nخوافى : - مجد الدين محمد خوافى\r\n\r\nخواندمير\r\nغياث الدين محمد ، متوفى در سال 941 ه . ق . و صاحب كتاب جيب السير .\r\n\r\nخواندمير\r\nخواندمير نوادهء ميرخواند مؤلف روضة الصفاست . مير عليشير نوايى او را مقرب داشت و مهمترين تأليف او در تاريخ موسوم است به حبيب السير كه در سال 929 به رشتهء تحرير درآمده و داراى شرح مفصلى است از وقايع ايام شاه اسمعيل صفوى كه معاصر با مورخ مذكور بوده . وفاتش در سال 941 رخ داد .\r\n\r\n","description":"","footnote":"","page_name":" 369 ","page_number":371},
  {"content":"\r\n\r\n\r\nخوانسالار\r\nاز تشكيلات ادارى عصر ساسانى ، به معنى رئيس آشپزخانه .\r\n\r\nخوايت‌ودت  ( Khvaetvatha ) \r\nاصطلاحى در ايران باستان به معنى ازدواج با محارم .\r\n\r\nخوتك‌دس\r\nازدواج با اقرباى نزديك در ايران قديم به خوتك‌دس مشهور بود .\r\n\r\nخوجانى : - اسماعيل خوجانى\r\n\r\nخودسراى زن\r\nدر عهد ساسانى ، يعنى زنى كه در حمايت خويشتن است و آن زنى كه خود و بدون رضايت والدين شوهر كرده باشد . وى از والدين ارث نمىبرد مگر وقتى كه پسر ارشد او بزرگ شود و او را بار ديگر به زنى به پدر خويش به عنوان پادشاه زن بدهد .\r\n\r\nخوربرآن\r\nمغرب ايران ؛ خوربران در عصر ساسانيان به بعد ، بر ولايات ذيل اطلاق مىشد :\r\n1 - ماى 2 - ماسپتان 3 - مهرجان 4 - كشكر 5 - گرمگان 6 - ايران آسان كرت كوات 7 - نوهاتر 8 - شيزكان 9 - ارزن 10 - زابده .\r\n\r\nخورزاد\r\nپسر پادوسيان ( جلوس 75 ه . ق . ) .\r\n\r\nخورنق\r\nكاخى بود در كنار حيره كه چون بسيار زيبا و قشنگ بود آن را خورنق نام نهادند .\r\nحيره كه به زبان آرامى به معنى چادرهاست كشورى بود در سواحل جنوبى فرات تا باديه الشام و پايتخت آن ، شهرى به همان نام در يك فرسنگى كنونى واقع بود . ساكنان اين ناحيه مردمى از اعراب بنى لحم بودند كه پادشاهان دست‌نشاندهء دولت ساسانى به شمار مىرفتند . نعمان امير حيره براى آسايش شاهزادهء ايرانى « بهرام پنجم - بهرام گور » كه در كودكى پدرش يزدگرد او را به نزد نعمان فرستاده بود تا او را تربيت كند . قصرهايى به نام خورنق و سرير ساخت .\r\n\r\nخوره : - كوره\r\n\r\nخووج\r\nنام قديم خوزستان - عيلام قديم .\r\n\r\nخويذوگدس\r\nازدواج با محارم در عصر ساسانى .\r\n\r\nخيابانى\r\nشيخ محمد خيابانى از جمله مبارزان روحانى بود كه به مخالفت با وثوق الدوله و قرارداد خائنانه او ( 1919 ) در تبريز با دولت دست‌نشاندهء حاكم برخاست . خيابانى با مسلح كردن عده‌اى از مردم ، رسما عليه دولت به‌پا خاست . قيام آذربايجان به رهبرى خيابانى باعث شد كه وثوق الدوله مجبور به استعفا گردد . استعمار انگلستان كه از گسترش قيام مسلحانه مردم تبريز وحشت داشت ، دولت را مجبور به\r\n\r\n","description":"","footnote":"","page_name":" 370 ","page_number":372},
  {"content":"\r\n\r\nاعزام نيروهايى براى سركوبى نهضت خيابانى كرد .\r\nمخبر السلطنه كه به عنوان حكمران تبريز انتخاب شده بود در رأس قشون زيادى تبريز را تصرف كرد و به سركوبى مردم برخاست . خيابانى نيز با وضعى فجيع به شهادت رسيد .\r\nشيخ محمد خيابانى\r\n\r\nخيبر الملك\r\nلقب حاجى ميرزا حسن تبريزى ، متوفى 1314 ه . ق . از رجال و روشنفكران اواخر عهد ناصرى . وى مدتى قنسول ايران در شام و استانبول بود و در آنجا پيرو سيد جمال الدين اسدآبادى شد و در نشر و ترويج عقايد او و مبارزه با ظلم و استبداد اهتمام نمود . عاقبت بعد از قتل ناصر الدين شاه به دست ميرزا رضاى كرمانى . وى نيز مانند سيد و دو رفيق ديگر خود ميرزا آقا خان كرمانى و شيخ احمد روحى ، متهم به مداخله در تحريك قائل مزبور به اين اقدام گشت ، و به درخواست دولت ايران ، با آن دو نفر ديگر دستگير و به تبريز اعزام شد . محمد على ميرزا وليعهد هرسه تن را در تبريز كشت .\r\n\r\nخير النساء بيگم\r\n985 ق . ملقب به مهد عليا از زنان متنفذ و قدرتمند . وى دختر مير عبد الله مرعشى ، از سادات مازندران ، و همسر سلطان محمد صفوى ( 985 - 996 ق . ) بود . به دستور شاه طهماسب اول صفوى ( 985 - 996 ق . ) ، محمد ميرزا و همسر و دو پسرش :\r\nحمزه ميرزا و عباس ميرزا در هرات مركز خراسان زندگى مىكردند . پس از اينكه محمد ميرزا بر اثر شيوع آبله در خراسان نابينا گرديد و بالطبع از نفوذ او در امور حكومت كاسته شد ، به تدريج خير النساء بيگم قدرت‌نمايى كرد و با بزرگان خراسان درباره امور حكومت مذاكره و مكاتبه مىكرد و دستوراتى صادر مىنمود . به همين دليل شاه طهماسب دستور داد تا حمزه ميرزا در خراسان مانده و محمد ميرزا و همسر و فرزند خردسالش ، عباس ميرزا ، به فارس بروند ؛ اما بر اثر پافشارى خير النساء بيگم ، عباس ميرزا در خراسان ماند و تنى چند از امراى خراسان سرپرستى او را برعهده گرفتند و محمد ميرزا و خير النساء بيگم و حمزه ميرزا به فارس رفتند . پس از اينكه محمد ميرزا ، با كمك پريخان خانم از فارس به قزوين آمد و بر تخت سلطنت نشست ( 985 ق . ) ، بلافاصله خير النساء بيگم دستور داد تا خليل خان افشار پريخان خانم را به قتل رسانده و داراييهاى او را به قاتلش بخشيد و امير اصلان افشار را مأمور كشتن دايى پريخان خانم به نام شمخال خان كرد و حكومت شكى را به عنوان پاداش به او داد . همچنين شاه شجاع فرزند شيرخوار شاه اسماعيل دوم صفوى ( 984 - 985 ق . ) را به قتل\r\n\r\n","description":"","footnote":"","page_name":" 371 ","page_number":373},
  {"content":"\r\n\r\nرساند . اين كشتارها در نخستين روز ورود سلطان محمد به قزوين صورت گرفت .\r\nخير النساء بيگم ، ميرزا سليمان جابرى را كه از رجال كاردان و داناى ايران و وزير شاه اسماعيل دوم صفوى بود به صدر اعظمى برگزيد و به او لقب اعتماد الدوله داد . مدتى بعد دولت عثمانى با استفاده از وضعيت پريشان كشور ، قسمتهايى از قفقاز را تسخير كرد . خير النساء بيگم كه همسرش را ناتوان در اداره امور لشكر مىديد ، فرماندهى لشكر ايران را در دست گرفت و به جنگ با عثمانيان رفت و قسمتهايى از ولايت شيروان را تصرف كرد . مداخلات او بر بزرگان كشور گران آمد و در نتيجه تنى چند از درباريان متنفذ او را كشتند .\r\n\r\nخيوه\r\nشهرى بود در آسياى مركزى كه امروز ازبكستان نام دارد .\r\n\r\n","description":"","footnote":"","page_name":" 372 ","page_number":374},
  {"content":"\r\n\r\n\r\nد\r\n\r\nدائو دختر ( دايه و دختر )\r\nدر ناحيهء فارس بين پاسارگاد و مسجد سليمان .\r\nدر اين مكان آرامگاهى هست كه مىگويند از كمبوجيهء اول است .\r\n\r\nدابويان ( بنى دابويه )\r\nسلسله‌اى از حكمرانان گيلان و طبرستان كه به دست گيل گاوباره بنيان گرفت . از اميران اين سلسله :\r\nگيل گاوباره پسر گيلانشاه ( سال 25 ه . ق . ) .\r\nدابوى پسر گيل ( سال 40 ه . ق . ) .\r\nخورشيد اول پسر گيل ( سال 56 ه . ق . ) .\r\nفرخان پسر دابوى ( سال 90 ه . ق . ) .\r\nدادبرزمهر پسر فرخان ( سال 103 ه . ق . ) .\r\nسارويه پسر فرخان ( سال 116 ه . ق . ) .\r\nخورشيد پسر دادبزرمهر ( 116 ه . ق . ) .\r\n\r\nدابويه\r\nمؤسس سلسله كوچكى موسوم به آل دابويه يا بنى دابويه از امراى محلى قديم گيلان كه از سال 40 ه . ق . تا 141 يا 142 ه . ق . حكومت مىكرده‌اند و مركز امارت آنها فومن بوده است . دابويه پسر گيل ابن گيلانشاه بود كه لقب گاوباره داشت و معروف به گيل - گاوباره و مدعى انتساب به ساسانيان بود .\r\nگاوباره در 20 - 40 ه . ق . در طبرستان حكمرانى داشت . پس از وى پسرش دابويه ، امارت گيلان و پسر ديگرش پادوسبان ، امارت رويان يافت . دابويه در 40 - 56 ه . ق . امارت كرد و پس از وى اعقابش به اين ترتيب در گيلان حكومت كردند : 1 - خورشيد اول 2 - فرخان 3 - دادبرزمهر 4 - سارويه 5 - خورشيد دوم .\r\n\r\nدات شاهپوهر\r\nنام موبدارد ؟ ؟ ؟ شير خوره .\r\n\r\nداتيس\r\nنام سردارى از مردم ماد ، و از سرداران داريوش بزرگ . وى از جانب داريوش در معيت ارتافرن مأمور جنگ با اهالى ارترى و آتن گرديد .\r\n\r\n","description":"","footnote":"","page_name":" 373 ","page_number":375},
  {"content":"\r\n\r\n\r\nدادو\r\nمحمد خان سوادكوهى معروف به « دادو » و از دشمنان سرسخت طايفه قاجاريه استرآباد و از حكام با اقتدار زمان پادشاهى كريمخان زند بوده و مدت چهارده سال از 1172 تا 1186 ه . ق . از طرف وى حاكم مازندران بود .\r\n\r\nداذ دبير\r\nدبيران دولتى در دستگاه شاهنشاهى ساسانى چند گروه مختلف بودند و هريك قسمتى از كارهاى ادارى و دفترى را به عهده داشتند . داذدبير ، دبير عدليه و دستگاه دادگسترى بود .\r\n\r\nداذور\r\nيكى از چند طبقه روحانى دورهء ساسانيان . عنوان عمومى قضات در عهد ساسانى . داذوران كه در واقع حكام شرع به شمار مىآمده‌اند در جامعه سامانى در رديف دستوران و موبدان و هيربدان مذكور بوده‌اند .\r\nمرافعات مربوط به لشكريان در محضر قاضى مخصوص انجام مىشد ، كه او را سپاه داذور مىخواندند . همچنين در رأس قضات داذور داذوران بود كه او را شهر داذور نيز مىخواندند .\r\n\r\nداذور داذوران - شهر داذور\r\nرئيس كل قضات در دورهء ساسانى .\r\n\r\nدارا\r\n1 - داريوش بزرگ ، نخستين پادشاه سلسله هخامنشى است . وى را نبايد با داراى بزرگ كه به دست اسكندر كشته شد ، اشتباه كرد . او همان داريوش اول است كه در تواريخ متأخر او را به عنوان داريوش سوم مىشناسيم .\r\n2 - در داستانهاى ايرانيان نهمين و آخرين پادشاه ايران از سلسلهء كيانيان .\r\n\r\nدارا\r\nشهرى كه تيرداد ( اشك دوم اشكانى ) در محل « آپاورتن » يا « آپاوراتا » بنا كرد و آن را پايتخت جديدى براى خود قرار داد .\r\n\r\nداراب\r\nاز پادشاهان كيانى . داراب فرزند بهمن است كه به هنگام مرگ او در بطن مادر ( هماى ) بود . هماى پس از سى دو سال سلطنت داراب را به تخت نشاند و تاج شاهى بر سرش نهاد . داراب دوازده سال سلطنت كرد .\r\n\r\nدارابجرد\r\nدارابجرد يا دارابگرد ، ناحيه‌اى قديم در قسمت شرقى فارس ( جنوب ايران ) . شهرهاى عمده آن فسا و يزدخواست و مركزش دارابجرد بوده است . بنا به آنچه كه مشهور است اردشير بابكان در آغاز كار ، ارگبذ دارابگرد بوده است . اعراب تقسيمات فارس دوره ساسانى را محفوظ داشتند و دارابجرد را يكى از كوره‌هاى فارس قرار دادند ، و اين تقسيمات تا دوره مغول برقرار بود و در آن دوره دارابجرد از فارس جدا كرده شد و به ولايت شبانكاره مبدل گرديد . شهر دارابگرد خندق و بارو و چهار دروازه داشت و در وسط آن پشتهء سنگى گنبد مانندى واقع بود . نزديك آن بناى معروف به « قبة الموميا » قرار داشت كه داراى درى آهنين بود كه سالى يك بار در تيرماه آن را با تشريفاتى\r\n\r\n","description":"","footnote":"","page_name":" 374 ","page_number":376},
  {"content":"\r\n\r\nخاص مىگشودند و شخصى وارد آنجا شده موميايىاى كه در آن گردآمده بود جمع مىكرد و آن را در ظرفى سربسته به شيراز مىفرستاد و در خزانه شاهى انبار مىكردند . از آثار شهر : قلعه دحيه و مسجد سنگى است .\r\n\r\nدار البطيخ\r\nآرامگاه ملكشاه سلجوقى و خواجه نظام الملك و بعضى از پادشاهان و خاندان سلجوقى در اصفهان .\r\n\r\nدار الخلافه ناصرى\r\nتهران ؛ نامى كه در عهد ناصر الدين شاه قاجار بر شهر تهران نهاده شد .\r\n\r\nدار الفنون\r\nمهمترين مدرسه‌اى كه در زمان قاجار تشكيل گرديد مدرسه دار الفنون است . بناى اين مدرسه در زمان صدارت اميركبير و با پيشنهاد و همت او در سال 1266 ه . ق . آغاز شد و در اواخر سال 1267 به پايان رسيد ، هرچند به هنگام افتتاح اين مدرسه اميركبير از صدارت عزل شده بود . رشته‌هاى مختلفى از جمله :\r\nطب ، داروسازى و رياضى و زبانهاى خارجى و تعليمات نظامى در اين مدرسه توسط معلمين خارجى تدريس مىشد و فرزندان اعيان و اشراف در آن به تحصيل مىپرداختند . اداره امور مدرسه چنان كه اميركبير پيش‌بينى كرده بود پيش نرفت و علىرغم اصرارى كه وى در انتخاب معلمين غير انگليسى و غير روسى داشت بعدها معلمينى از همه كشورها به اين مركز راه يافتند و منشأ وابستگى فكرى محصلين و از خودباختگى در مقابل بيگانه شدند .\r\n\r\nدارسى\r\nمتولد سال 1849 م . در شهر « نيوتن آبوت » واقع در ايالت « دونشير » انگلستان كه در 1886 همراه خانواده به استراليا مهاجرت نمود . وى امتياز نفت 50 ساله ايران را تصاحب كرد و اين امتياز داراى تأييد شاه ( مظفر الدين شاه ) و امضا و مهر اتابك ( ميرزا على اصغر خان امين السلطان صدر اعظم ) و . . . بود و لازم به ذكر است كه دارسى به ايران نيامد و امتياز را نمايندهء او كه « ماريوت » نام داشت به وكالت از طرف او امضا نمود .\r\n\r\nداروغه\r\nلفظ مغولى به معنى رئيس . در اوايل اين لفظ به طور كلى به حكام اطلاق مىشده است اما بعدها لقب حاكم پايتخت گرديده . لفظ داروغه وقتى استعمال مىشده مراد از آن رئيس پاسبانان شهر و در واقع چيزى شبيه رئيس نظميه بوده است . در سازمان ادارى عهد صفويه و بعد از آن داروغه پايتخت ، گذشته از ميرشب ، جمعى عسس و عده‌اى از قورچيان و تفنگچيان و غلامان شاهى را در اختيار داشت . در اواخر عهد صفويه ، داروغه اصفهان غالبا از امراى گرجى انتخاب مىشد .\r\n\r\nداروغه دفترخانه\r\nدر عصر صفوى سرپرست ادارهء دفتر خانه . اين مقام زيردست مستوفى الممالك واقع شده است .\r\n\r\nداروغه فراشخانه\r\nدر عهد صفوى فراشخانه داراى داروغه‌هايى بود كه تصدى امور كارگزينى و استخدامى را داشته است .\r\n\r\n","description":"","footnote":"","page_name":" 375 ","page_number":377},
  {"content":"\r\n\r\n\r\nداره\r\nنام نهمين پادشاه اشكانى « بلاش اول » در نوشته‌هاى موسى خورنى .\r\n\r\nداريوش اول\r\nدر كتيبه‌هاى هخامنشى اسم اين پادشاه را چنين نوشته‌اند : « دارىووش » يا « دارىواوش » به زبان بابلى « درياووش » و به زبان مصرى در كتيبه‌هاى مصر « آن‌تريوش » يا « تاريوش » داريوش پسر ويشتاسب بود . ويشتاسب چنان كه هرودوت گويد در زمان كوروش و پسرش والى پارس بود ، ولى در زمان داريوش والى باختر و پارت گرديد .\r\nداريوش اول\r\nداريوش چون به حكومت رسيد بردياى دروغى را كه همان گئومات مغ بود ، از ميان برداشت و « آترين » نام را كه در خوزستان مىزيست و بر او ياغى شده بود ، به قتل رسانيد . در اين هنگام يك مرد بابلى « ندى تبير » نام كه خود را بخت النصر پسر « نبونيدم » پادشاه سابق بابل خوانده بود ، علم طغيان برافراشت ، داريوش با لشكرى عظيم به طرف بابل حركت كرد .\r\nقشون ندىتيبر در آن سوى دجله بود و عبور سپاهيان داريوش ميسر نمىشد ، داريوش سپاه خود را دو قسمت كرد ، قسمتى را بر شترها و نيمى را بر اسبها سوار كرد و با اين تدبير از دجله گذشت و با لشكر « ندىتبير » جنگيد و او را شكست داد و بابل را فتح نمود و ندىتبير را در بابل كشت . هنگامى كه داريوش در بابل بود در پارس و خوزستان و ماد و آشور و مصر و پارت و مرو ، شورشهايى برپا شد . مرتىترى از اهل پارس به شوش حمله برد و لكن خود اهالى او را گرفته و كشتند و قشون ماد كه ساخلوى اين خطه بود به اغواى شخصى كه خود را « افرورهش » و از اعقاب هوخشتره مىخواند ، ياغى شد و مادىها او را پادشاه كردند .\r\nداريوش « وىدارنه » سردار سپاه را به ماد فرستاد و ميان نيروى داريوش در « كسميه » كه ناحيه‌اى از ماد است ماندند تا داريوش به ماد آيد ، و نيز « داورشش » نام ارمنى را كه از ايرانيان ميهن‌پرست بود به ارمنستان فرستاد تا شورش آن قسمت را بخواباند ، و او توانست چنين كند . در ساير نقاط نيز داريوش با موفقيت بر ياغيها فايق آمد . داريوش پس از اينكه شورشهاى ايران را فرونشاند تشكيلاتى به ايران داد كه به وسيلهء آن ممالك تابعهء ايران با يكديگر و با مركز پيوستند و وحدتى در دولت پرعرض و طول هخامنشى ايجاد\r\n\r\n","description":"","footnote":"","page_name":" 376 ","page_number":378},
  {"content":"\r\n\r\nشد . داريوش پس از برقرارى امنيت در ممالك تابعه ، ايالت پنجاب و سند را به ايران ضميمه كرد . پس از آن داريوش به سكاها پرداخت ، اينها در روسيهء جنوبى سكنى داشتند . داريوش در 515 ق . م . از بغاز به سفر و لشكر ايران از تركيه گذشت و به مصب رود دانوب رسيد و داريوش در مدت دو ماه از رود دانوب تا تاييس ( رن امروز ) و سرزمين سكاها را گرفت و از راهى كه به اروپا رفته بود به سارد مراجعه و هشتاد هزار نفر در تحت سركردگى بغابيش ( مكابيز ) در اروپا گذاشت كه شهرهاى يونانى تركيه و مملكت مقدونى را تسخير كند . بغابيش اين امر را انجام داد و تا سواحل درياى آدرياتيك پيش رفت ، چنان كه پادشاه مقدونى « آمين‌تاس » تابع ايران شد . آن‌گاه يونانيهاى اروپايى داريوش را مجبور نمودند كه به طرف يونان لشكركشى كند . چهار سال بعد از اين جنگ ، داريوش در اثناى تداركى كه براى جنگ جديد مىديد ، در 486 ق . م .\r\nدرگذشت .\r\n\r\nداريوش دوم\r\nنام او « وهوكا » ( اخس ) بود كه چون به تخت نشست خود را داريوش ناميد ( 422 ق . م . ) از وقايع دوران او طغيان « پىسوت‌نس » كه والى ليديه بود ، شورش مصر ، شورش مادها ، شورش كردوخ‌ها و بناى معبد يهود در اورشليم كه چون فرمان كوروش بزرگ براى ساختن خانهء خدا اجرا نشده بود در زمان داريوش دوم ساختمان معبد به اتمام رسيد . مرگ وى در 404 ق . م . بود كه 19 يا 20 سال سلطنت كرد . از خصايص سلطنت او دخالت زنان و خواجه‌سرايان در امور دولتى بود . فرزندان او عبارتند از ( آنچه در تاريخ آمده ) :\r\n1 - ارشك كه بعدها به نام اردشير به تخت نشست\r\n2 - كوروش كوچك\r\n3 - آمس‌تريس\r\n4 - آرتستس\r\n5 - اكزائرس\r\n6 - استانس\r\n\r\n","description":"","footnote":"","page_name":" 377 ","page_number":379},
  {"content":"\r\n\r\n\r\nداريوش سوم - ( كدمان  ( Codoman \r\nوى از مادرى به نام « سىسى گامبيس » بود .\r\nگويند نام او كدمان بود و پس از اينكه به تخت نشست خود را داريوش ناميد . جلوس وى به تخت در 336 و فوتش را در 330 ق . م . نوشته‌اند . با فوت وى سلسله هخامنشى منقرض شد و ايران كه در مدت بيش از دو قرن از حيث ترتيب تاريخى اول دولت جهانى بود به دست اسكندر مقدونى و جانشينان او افتاد .\r\n\r\nداستان دينيك\r\nاز متون پهلوى در مسائل دينى كه اين كتاب با يك مقدمهء طولانى شروع شده و حاوى مطالبى دربارهء داوريهاى دينى است . اين كتاب يكى از مشكلترين متون پهلوى است .\r\n\r\nداعى\r\nشهرت محمد بن زيد حسنى متوفى سال 287 ه . ق . ، پادشاه سالهاى 270 - 287 ه . ق . با برادر و جانشين داعى كبير . در جنگ با سامانيان در گرگان به قتل رسيد ؛ سرش را به بخارا فرستادند ، و بدنش را در گرگان به خاك سپردند . از آن پس تا 13 سال طبرستان در قلمرو سامانيان بود .\r\n\r\nداعى\r\nاز سلسله مراتب درجات باطنى ( اسماعيليه ) كه اين شخص اصول باطنى را كه به وى گفته شده مطالعه كرده است ؛ داعى به معناى دعوت كننده و در رأس سازمانهاى محلى فرقهء اسماعيليه قرار داشت .\r\n\r\nداعى صغير : - حسن بن قاسم علوى\r\n\r\nداعى كبير\r\nلقب حسن بن زيد 250 - 270 ه . ق . از دعاة علوى كه علم مخالفت و دشمنى را بر ضد خلفاى عباسى افراشته بود . وى از نوادگان على بن ابى طالب ( ع ) و در رى ساكن بود . در 250 ه . وارد قصبهء « كلار » شده و به لقب « داعى الخلق الى الحق » يا داعى كبير ملقب شد كه در حقيقت مؤسس سلسلهء علويان طبرستان است . مىتوان گفت كه نخستين حكومت شيعه مذهب در ايران به دست حسن بن زيد علوى به وجود آمده كه در حدود 19 سال و 9 ماه در گرگان و طبرستان فرمانروايى نمود .\r\n\r\nدامغاچى\r\nتمغاچى مهر و نشانه‌دار قبوض و اسناد دولتى .\r\n\r\nدامغانى - حسن : - حسن دامغانى\r\n\r\nدامكينا\r\nدر اساطير بين النهرين ، همسر « ائا » مادر « مردوخ » .\r\n\r\nداود ابن محمود سلجوقى\r\nمتوفى سال 553 ه . ق . ، سلطان سلجوقى ، پسر سلطان محمود سلجوقى . بعد از وفات پدر در تبريز به دعوى سلطنت برخاست و خليفه مسترشد او را به ضد عم خويش سلطان مسعود سلجوقى تحريك نمود و ليكن مسعود پيشدستى كرده درصدد جلب او برآمد و او را وليعهد نموده ولايت آذربايجان و اران . اروميه را به او واگذار كرد ، و دختر خويش گوهر خاتون را نيز به زنى به او داد . داود يك چند در آذربايجان فرمانروايى\r\n\r\n","description":"","footnote":"","page_name":" 378 ","page_number":380},
  {"content":"\r\n\r\nكردراند و چون در تبريز عده‌اى را به سبب اتهام و الحاد و انتساب به باطنيه كشت ، فداييان اسماعيليه او را در ميدان تبريز در حمام كارد زدند و بدان زخم درگذشت .\r\n\r\nداود : - نظام الدين احمد داود\r\n\r\nداهه\r\nداهه‌ها يا داهىها اقوامى بودند از نژاد سكاها كه در شمال درياى خزر زندگى مىكردند . اردوان از شاهزادگان اشكانى كه در ميان اين قوم مىزيست به دعوت بزرگان ايران براى مبارزه با ونن به ايران آمد .\r\n\r\nدبيران\r\nسومين طبقه از طبقات جامعه ساسانى كه شامل مستخدمين ادارات مىشد .\r\n\r\nدبيران مهيشت\r\nرئيس طبقهء عهد ساسانى .\r\n\r\nدجله\r\nبه زبان بابلى « گسلت » و ايرانيان قديم « تگره » به معنى ناوك و تيغ و به يونانى « تيكرس » است كه از كوههاى توروس در تركيه سرچشمه و به زبان پهلوى اين رود اروند است . نهرهايى نيز از جبال زاگرس جارى مىشود و به آن منضم مىگردد كه اهم آنها رود زاب بزرگ و زاب كوچك است .\r\n\r\nدخمه\r\n« دخمه » كه زردتشتيان به زبان خودشان آن را دادگاه مىنامند و پارسيان هندوستان آن را « دخو » و در كتابهاى انگليسى به نام « برج سكوت » آمده است و در روايات زرتشتيان به نام « روش خورشيد نگرشته » معروف مىباشد ، محوطه‌اى است مدور كه در بالاى كوه بلندى واقع شده و غالبا از آباديهاى اطراف چندين فرسخ فاصله دارد . ديوار اطراف دخمه را از سنگ و سيمان مىسازند و يك درب كوچك آهنى براى ورود و خروج دارد . محيط دخمه در حدود صد متر است . سطح داخلى آن از ديوار به طرف مركز سراشيب مىباشد و در وسط دخمه چاه عميق و وسيعى حفر شده است . در چهار گوشه خارجى آن نيز بيرون از ديوار دخمه چهار چاه عميقتر حفر شده كه به چاه وسط دخمه راه دارد . عمق چاهها تا حدود يك متر با شن و سنگريزه پر شده است . چاه وسطى دخمه را زرتشتيان ايران « سراده » يا « استه‌دان » مىنامند يعنى استخوان‌دان يا جاى استخوان .\r\nسطح داخلى دخمه از ديوار گرفته تا « استه‌دان » به سه قسمت دايره‌اى شكل تقسيم شده ، قسمت اولى كه از ديوار آغاز مىشود و بزرگتر از دو قسمت ديگر است ويژه گذاشتن اجساد مردگان است . قسمت دوم براى زنان و قسمت سوم كه وصل به « استه‌دان » است براى بچه‌هاست و هريك از اين قسمتهاى سه‌گانه به قطعات كوچكتر تقسيم شده كه هر قطعه ويژه گذاردن يك جسد است . شيارهاى كوچكى ميان قطعات كنده شده تا آب و كثافات از اين شيارها به داخل « استه‌دان » برود . ( اين روش بين زرتشتيان قديم معمول بوده است ) .\r\n\r\nدخمه داودختر\r\nدخمهء سنگى است كه آن را از مقابر دورهء مادى مىدانند . اين دخمه در « فهليان ممسنى » واقع و در\r\n\r\n","description":"","footnote":"","page_name":" 379 ","page_number":381},
  {"content":"\r\n\r\nروى صخرهء بلندى ساخته شده و در عداد زيباترين دخمه‌هاى ماد است . تاريخ تقريبى ساختمان آن را به قرن ششم قبل از ميلاد نسبت مىدهند . اين دخمه نظير دخمه‌هاى هخامنشى مىباشد ، به همين علت برخى از باستان‌شناسان ساختمان آن را به دوره هخامنشيان منسوب مىدارند . اين دخمه در ارتفاع قريب 300 متر واقع شده است و داراى چهار ستون سنگى است ، مدخل دخمه در وسط ستونها قرار دارد . بنا داراى كنگره‌هاى دندانه‌دار مانند دوران هخامنشى مىباشد .\r\nاين دخمه را به لهجه محلى « دى ودودر » كه به معنى مادر و دختر مىباشد مىنامند .\r\n\r\nدخمه مادى : - قوم قلعه\r\n\r\nدرآماركار\r\nمنصبى از مناصب بزرگ ماليه در عهد ساسانيان و آن رئيس محاسبات دربار يا اقامتگاه شاهنشاهى بوده است .\r\n\r\nدران دربد\r\nرئيس دربندها .\r\n\r\nدرانگ - درانگيانا\r\nسرزمين سيستان ، زرنگ .\r\n\r\nدرّانى\r\nعنوان طايفه‌اى از افاغنه ، كه اصلا ابدالى نام داشت و پس از برآمدن احمد شاه درانى نامش به درانى مبدل گرديد . طايفه ابدالى به چند تيره تقسيم مىشوند كه از مهمترين آنها پوپلزاى يا باركزايى بود .\r\n\r\nدرايك\r\nدر سال 517 پيش از ميلاد داريوش اول - براى اولين‌بار - سكه‌اى را كه براى سراسر امپراتورى داراى اعتبار باشد ، درست كرد كه به عنوان پايه نظام پولى امپراتورى قرار گرفت . اين سكه « درايك » طلا بود كه 4 / 8 گرم وزن داشت . و نيز : - دريك\r\n\r\nدرفش كاويان\r\nپرچم ملى عهد ساسانى ؛ در داستانهاى ملى ايران ، بيرقى كه كاوه از چرم پاره ساخت ، و علم فريدون گرديد . چون كاوه بر ضد ضحاك قيام كرد ، همان چرم را كه آهنگران در هنگام كار پوشند بر سر نيزه كرد و به راه افتاد و مردم را به يارى فريدون خواند .\r\nآن چرم پاره كه به درفش كاويان معروف شد نشانهء فتح و پيروزى گرديد و همواره در جنگها همراه لشكر مىبردند . اين درفش در جنگ قادسيه به دست اعراب افتاد .\r\n\r\nدرگزينى\r\nابو القاسم درگزينى ملقب به قوام الدين ، متوفى شوال 527 و به قولى 528 ه . ق . از وزراء و دبيران درگاه سلاجقه . وى وزارت سلطان محمود ابن محمد سلجوقى و نيز وزارت برادر او سلطان طغرل ثانى را داشت . سلطان طغرل ثانى به سبب اينكه او را موجب تحريك مخالفت برادران مىدانست ، هنگام هزيمت به خوزستان او را در اليشتر به دار زد .\r\n\r\nدرنگيا\r\nژرنگ ، ولايتى در اطراف هامون كه در اوستا نام « كسوا » آمده است . اين ايالت تا اواخر قرن دوم قبل از\r\n\r\n","description":"","footnote":"","page_name":" 380 ","page_number":382},
  {"content":"\r\n\r\nسكهء دريك ( طلا )\r\nروى سكهء :\r\nهخامنشى\r\nسكهء نقره پارتى ( درهم )\r\nروى سكهء :\r\nمهرداد دوم\r\nسكهء نقره ساسانى ( درهم )\r\nروى سكهء :\r\nاردشير اول\r\nسكهء نقره ساسانى ( درهم )\r\nروى سكهء :\r\nشاپور اول\r\nسكهء نقره پارتى ( درهم )\r\nروى سكهء :\r\nمهرداد دوم\r\n- پشت سكهء\r\n- پشت سكهء\r\nسكهء نقره ساسانى ( درهم )\r\nروى سكهء :\r\n. . . . . . . . . .\r\n\r\n","description":"","footnote":"","page_name":" 381 ","page_number":383},
  {"content":"\r\n\r\nميلاد درنگيان يا ژرنگ ناميده شد و چون سكاها از شمال به آن ايالت مهاجرت كردند آنجا را به نام آن طايفه سكستان ناميده كه بعدها به عربى سجستان و به فارسى سيستان ناميده شد .\r\n\r\nدروپيكها\r\nيكى از قبايل پارسيان .\r\n\r\nدروسيان\r\nيكى از قبايل پارسيان .\r\n\r\nدرّة المعالى\r\n( - 1303 ش . ) نخستين بنيانگذار دبيرستان دخترانه ايران و از زنان نيكوكار . وى دختر سيد على شمس المعالى و ربابه مرعشى بود . پدرش در زمان ناصر الدين شاه قاجار ( 1263 - 1313 ق . ) از شخصيتهاى وجيه و محترم بود و چندين باب مدرسه پسرانهء تأسيس نمود . دايرة المعالى مقدمات علوم را نزد پدر و علوم جديد را نزد استادان وقت فراگرفت و در شعر و ادب فارسى و عربى دست يافت . در سال 1322 ق . مدرسه مخدرات را در محله عربها تأسيس كرد كه بعدا به سبب افزايش تعداد شاگردان به پامنار منتقل گرديد .\r\nابتدا معلمان آن را از ميان بستگان و خويشان - كه اغلب جزو زنان متجدد بودند - انتخاب كرد ، از اين‌رو از سوى مردم تحت فشار قرار گرفت . در سال 1327 ق . به عنوان اعتراض به قرارداد 1907 م - كه كشور را رسما تحت نفوذ انگلستان و روسيه قرار داده بود - اجتماعى از زنان تهران را تشكيل داد و در مجلس شوراى ملى حضور يافتند و نمايندگان را در صورت امضاى قرارداد تهديد كردند و آنان را به تحريم كالاهاى خارجى تشويق نمودند . او اغلب با صديقه دولت‌آبادى و ساير زنان همفكر خود به قهوه‌خانه‌هايى كه از قند خارجى استفاده مىكردند مىرفت و آنان را از مصرف قند خارجى برحذر مىداشت و در اغلب مدارس استفاده از پارچه‌هاى يزدى و كرمانى را معمول مىداشت . وى در مدرسه مخدرات - كه بعد دبيرستان شد و در سال 1306 ش .\r\nفارغ التحصيل ديپلمه داد - از استادانى مانند مسيو احمد خان براى زبان فرانسه ، مسيو على خان براى رياضيات و فاضل اعمى براى فقه و عربى استفاده مىكرد . هميشه حقوق گزاف دبيران را از ثروت شخصى خود مىپرداخت و به دانش‌آموزان تحميل نمىكرد .\r\nدر سال 1302 ش . مدرسه ديگرى به نام درة المدارس - واقع در كوچه ناظم الدوله پشت مسجد سپهسالار - تأسيس نمود . در آن سالها كه از جمعيتهاى خيريه و پرورشگاهها خبرى نبود وى عده‌اى از يتيمان و كودكان بدون سرپرست را به خرج خود نگهدارى مىكرد و خوراك ، نظافت و بهداشت آنان را شخصا رسيدگى مىنمود . در ايام ماه رمضان به بستگان و خويشان خود سركشى مىكرد و كمكهاى مادى و معنوى مىنمود و مجلس تلاوت قرآن و دعا برپا مىكرد . او از زنان متجدد بود و حجاب زنان را مانع پيشرفت آنها مىدانست . وى در تهران براثر سكته قلبى درگذشت و برحسب وصيت خودش در خانه شخصى خود در خيابان سقاباشى اول كوچه شمس المعالى به خاك سپرده شد .\r\n\r\nدرى\r\nزبان فارسى كه نوشتن و سرودن بدان پس از اسلام در ايران رواج و رسميت يافت .\r\n\r\n","description":"","footnote":"","page_name":" 382 ","page_number":384},
  {"content":"\r\n\r\n\r\nدرياى خزر\r\nبزرگترين درياچهء روى زمين كه در شمال ايران واقع است . وجه تسميه آن به خزر به مناسبت مردمانى است كه موسوم به خزر بوده و در كنار شمال غربى آن مىزيسته‌اند . در عهد قديم يونانيان آن را درياى كاسپين مىگفتند زيرا مردمى به نام كاسپىاى  ( caspii )  در كنار غربى آن سكنى داشتند - اين دريا را درياى گرگان يا هيركانى نيز مىگفتند .\r\n\r\nدرياى گرگان - درياى خزر\r\n\r\nدريك\r\nنام سكه طلاى عهد داريوش اول هخامنشى . اين سكه در تمام حوزه امپراتورى و جهان باستان متداول گرديده بود و تقريبا معادل بود با وزن يك ليره طلاى انگليسى . نام سكه نقره عهد داريوش سيگلو بود .\r\n\r\nدريگ‌بذ\r\nرئيس امور دربار عهد ساسانى .\r\n\r\nدژ سميران\r\nاز قلاع الموت ، در سمت غرب خط الموت و اشكور ، دژ سميران برپا بود كه ملوك ديلم در آن حكمفرما بودند . اين دژ به شميران دژ نيز معروف بود و تختگاه كنگريان و يا مسافران به حساب مىآمد .\r\n\r\nدستور الوزرا\r\nكتابى تاريخى از « خواندمير » در زندگينامهء وزراى اسلام تا انقراض تيموريان .\r\n\r\nدشت قزوين\r\nدر حدود 7000 سال قبل در دشت وسيعى كه بين قزوين و رى وجود دارد مردمى زندگى مىكرده‌اند كه داراى تمدن پيشرفته‌اى بوده و از حفاريهايى كه در اين ناحيه به عمل آمده معلوم شده است كه ساكنان اين قسمت به خانه‌سازى و كشت گندم آشنايى داشته‌اند .\r\n\r\nدشتى - حسين : - خالو حسين دشتى\r\n\r\nدقوزخاتون\r\nهمسر هلاكو خان مغول كه در 663 ه . ق . بدرود حيات گفت .\r\n\r\nدليران تنگستان : - رئيس على دلوارى\r\n\r\nدمرگان\r\nرئيس هيئت باستانشناسى و حفارى كه برحسب اجازه انحصارى ، كه دولت ايران به دولت فرانسه داده بود حفريات را دنبال نمود كه از جمله حفريات مهم وى در شوش بود .\r\n\r\nدمورگان ( ژ )\r\nباستان‌شناس فرانسوى و رئيس هيئت باستان شناسى فرانسوى در شوش ( 1853 - 1924 ) .\r\n\r\nدندانقان\r\nشهرى در ناحيه مرو ، به فاصله ده فرسنگى جنوب غربى مرو بر جاده بين مرو و سرخس . شهرى كوچك ولى مستحكم بود . در اين محل بين سلطان مسعود اول غزنوى با سلاجقه ، جنگى روى داد و\r\n\r\n","description":"","footnote":"","page_name":" 383 ","page_number":385},
  {"content":"\r\n\r\nمسعود مغلوب و شكست خورد . بيهقى كه خود اين واقعه را به چشم ديده شرح آن را در تاريخ مسعودى آورده است . طوايف غز آن را در 553 ه . ق . تاراج كردند . ياقوت حموى ( قرن 7 ه . ق . ) ويرانه‌هاى آن را ديده است .\r\n\r\nدكان داوود\r\nواقع در سر پل ذهاب در سينهء كوه دخمه‌اى به نام دكان داوود قرار دارد . در اين محل صورت مردى بر سنگ تراشيده شده است . لباس آن مادى است ، برگ خرمايى در دست دارد و به نظر مىرسد كه در حال نيايش باشد . اين دخمه و حجارى آن را به دورهء ماد نسبت مىدهند .\r\n\r\nدنگمو : - زنگهو\r\nمقبره‌اى در صخره « دكان داود » و نقش برجسته آن ، از آنجايى كه تصوير قربانىكننده كه مىبايست در سمت راست قرار داده شود كشيده نشده يا سترده شده محتملا اين مقبره از آن آستياگ ( ايشتوويگو ) است\r\n\r\nدنگهوپتى\r\nبه فردى كه در رأس هر دنگمو قرار داشت گفته مىشد .\r\n\r\nدورق\r\nشهر سابق ، جنوب غربى خوزستان بر دو ساحل رود دورق . نام فارسى آن دراك بود و در قرون وسطى مركز ناحيه‌اى به همين نام بود .\r\n\r\nدولو قاجار\r\nامير هوشنگ دولو قاجار ، فرزند محمد ولى خان آصف السلطنه ، در سال 1285 ه . ش . در تهران به دنيا آمد . پدر او از طايفه دولو ايل قاجار بود و مادرش منير اعظم ( دختر كامران ميرزا ، خالهء احمد شاه ) به\r\n\r\n","description":"","footnote":"","page_name":" 384 ","page_number":386},
  {"content":"\r\n\r\nدودمان سلطنتى قاجار بستگى داشت . هوشنگ دولو به علت نزديكى با محمد رضا پهلوى توانست به چپاول و غارتهاى كلان دست زند . محمد رضا پهلوى به علت علاقه به وى ، رياست « شركت خاويار ايران » را به او سپرد و دولو طى سالهاى مديد انحصار خود را بر تجارت خاويار ايران برقرار ساخت و در مطبوعات غرب به عنوان « سلطان خاويار ايران » شهرت يافت .\r\nدولو تجارت خاويار ايران را توسط دختر دايى مادرش ( احسان نيك‌خواه معروف به مادام دولو ) اداره مىكرد .\r\nهوشنگ دولو ، به عنوان « آجودان كشورى » شاه ، از اركان شبكه دكتر فليكس آقايان و از گردانندگان مافياى مواد مخدر در ايران ، منطقه و اروپا بود .\r\n\r\nدولو : - اشاقه‌باش\r\n\r\nدومة الجندال ، نبرد\r\nدومة الجندال قلعه‌اى بود ميان عراق و بحرين .\r\nخالد بن وليد سردار نامى اسلام پس از گشودن آن به سوى فرات رفت و ساحل فرات را گرفته و در الفراض ( فيراز ) شهر مرزى روم را در مشرق فرات فتح كرده و يك ماه براى روزه ماه رمضان به لشكر خود استراحت داد . در اينجا مرزداران رومى و ايرانى متحد شده حمله به خالد بردند ولى وى پيروز شده گروه بسيارى از روميان و ايرانيان را در سال 12 ه . از بين برد .\r\nدر 624 الى 625 م . كه نبردهاى مثنى به وقوع پيوست ، عدهء سپاه مثنى به 9000 نفر مىرسيد . معلوم است كه اين عده در برابر لشكر ايرانى نمىتوانست ايستادگى كند ، ليكن خالد قبلا تمامى لشكريان را به ميدان فرستاده بود و سردار عرب مىتوانست با تمام قواى خود به جنگ بپردازد و چون مثنى از مدتى قبل خبر ورود لشكر ايران را شنيده بود ، لذا حيره را رها كرده و از ساحل فرات گذشته تقريبا در حدود بابل قديم منتظر حملهء دشمن گشت . سرانجام جنگ آغاز شد . در رأس لشكر ايران فيلهايى بودند كه اسبان عرب از آن مىترسيدند و مىرميدند . با افكندن تير ، فيل را از پاى درآوردند و غلبه كردند . تا اين زمان نبردهاى عرب و ايران حكم جنگهاى سرحدى داشت . از اين پس جنگهاى مهم مسلمين به ايران آغاز مىشود . از طرف عمر ابو عبيد بن مسعود ثقفى نامزد سردار سپاه در عراق شد و از جانب ايران رستم فرخ‌زاد سپهسالار سپاه گشت .\r\n\r\nدهخدا\r\nميرزا على اكبر خان دهخدا در حدود سال 1297 هجرى قمرى در تهران متولد شده ، پدرش يكى از ملاكهاى متوسط قزوين بود كه چند سال پيش از تولد دهخدا به تهران آمد و سكونت گزيده بود . قبل از اينكه به ده سالگى برسد ، پدرش مرحوم شد ، او كه ارشد اولاد پدر بوده با برادران و خواهران خردسالش در تحت حمايت مادر قرار گرفت ، و اين مادر با همت فوق التصورى او و ساير اولاد خود را به طورى به حسن ادب و اخلاق تربيت كرده كه محل غبطه سايرين بوده است . چون به واسطهء هرج‌ومرج اوضاع عدالتى آن دوره پس از مرگ پدر تمام اموالشان را غارتگران و متنفذين تصرف كرده بودند ، با كمال سختى و صعوبت زندگانى مىكرده است . با اين سختى معيشت ، مادرش در تحصيل او همت گماشت و چون در آن موقع بيش از يك مدرسه دار الفنون در تهران نبود ، و آن مدرسه هم در نظر اغلب خانواده‌هاى با ديانت مرهون مىنمود ، لذا يكى از فضلا و ادباى مهم آن دوره\r\n\r\n","description":"","footnote":"","page_name":" 385 ","page_number":387},
  {"content":"\r\n\r\nمرحوم شيخ غلامحسين بروجردى به تعليم و تربيت او مشغول شد ، و چون فطانت و هوش و استعداد فوق العاده در وى ديد ، با توجهى پدرانه در حدود 14 سال متوالى علوم مختلفه صرف ، نحو ، معانى ، بيان ، فقه ، اصول ، حكمت ، فلسفه قديم و غيره و غيره را به وى آموخت ، و چون منزلش در مجاورت منزل مرحوم حاج شيخ هادى نجم‌آبادى بود ، با قلّت سن ، معاشرت ايشان در اغلب اوقات فراغت به آن مرحوم بوده ، و افكار آن مرحوم كه هم متضمن قسمتهاى روحانى و هم شامل قسمتهاى مادى بوده ، در دهخدا تأثيرى عظيم بخشيده است .\r\nدر موقعى كه مدرسه سياسى در تهران تأسيس شد ، دهخدا وارد آن مدرسه شده و چند ماه قبل از آنكه دوره مدرسه تمام شود ، به همراهى معاون الدوله كه به سفارت ايران در بالكان مأمور شده بود ، به اروپا رفت و قريب دو سال در اروپا به سر برد ، و قسمت عمده اين مدت را در وين گذراند . اواخر اين مدت مصادف با اقدامات آزادىطلبان ايران گرديد ، و مسلم است در اين موقع شخصى مانند دهخدا با آن معلومات و معاشرت با مرحوم حاجى شيخ هادى كه آن را كامل كرده بود ، و اثراتى كه از مظلوميت دوره جوانى ديده بود ، در جمعيت آزاديخواهان داخل مىشود ، و رأس آنها قرار مىگيرد . در اين موقع بود كه مديريت روزنامه مهم « صور اسرافيل » را به عهده گرفت ، اين روزنامه مركب بود از دو قسمت رسمى و فكاهى كه هردو قسمت را دهخدا مىنوشت ، مخصوصا قسمت فكاهى كه به امضاى « دخو » و مقالات « چرند و پرند » كه در روزنامه درج مىشد ؛ توجه عامه را جلب مىنمود ، اين روزنامه تأثير عجيبى در مردم داشت و به‌طورى مردم در خريد آن عجله مىكردند كه مىتوان گفت به تاراج مىرفت . در همين موقع محمد على شاه مخلوع ، مجلس را به توپ بست ، و شش نفر را كه از جمله يكى دهخدا بود تبعيد كرد ، و او مجددا به اروپا رفت ، و در پاريس اقامت گزيد ، و در اين مسافرت بيش از پيش به ايشان سخت گذشت . چندين ماه با ميرزا محمد خان قزوينى در يك منزل به سر برد . به اين معنى كه قزوينى اطاق منحصر به خود را با او قسمت كرد . در اين موقع جمعى از ايرانيان در سوئيس جمعيت انقلابى تشكيل داده بودند ، و دهخدا فرصت را مغتنم شمرده مجددا « صور اسرافيل » را انتشار داد . چون عمر آن جمعيت كوتاه بود ، دهخدا ناچار به اسلامبول رفت ، و ايرانيان مقيم آنجا فوق‌العاده مقدم او را گرامى شمردند ، در آنجا كميته‌اى به نام « سعادت » تشكيل داده بودند ، و او را به رياست آن كميته برقرار و درخواست كردند روزنامه‌اى ملايمتر از « صور اسرافيل » بنويسد ( چون بعضى از آزاديخواهان معتقد بودند كه با ملايمت مىتوان با محمد على ميرزا كنار آمد ) ، در اثر اين درخواست روزنامه « سروش » را منتشر كرد .\r\nبعد از فتح تهران و سقوط محمد على شاه نيز دهخدا به تهران نرفت ، بالاخره آزاديخواهان « معاضد السلطنه » را به اسلامبول فرستادند كه او را به تهران عودت دهد ، پس از مراجعت به تهران از كرمان به نمايندگى ملت در مجلس شوراى ملى انتخاب شد ، و در دوره دوم مجلس وكالت كرد ، در جنگ بين المللى نيز قريب 28 ماه در دهكده‌اى از چهار محال اصفهان به سر برد ، و اين مدت نيز يكى از ادوار پر مشقت عمر دهخدا به شمار مىرود .\r\nاز اين تاريخ به بعد حيات سياسى او خاتمه يافت ، چرا كه در اين تاريخ به رياست مدرسه عالى سياسى و حقوق منصوب گرديد ، و به تأليف كتب مهمى پرداخت .\r\nدهخدا يكى از آزاديخواهان واقعى بود كه\r\n\r\n","description":"","footnote":"","page_name":" 386 ","page_number":388},
  {"content":"\r\n\r\nاقدامات او در راه مشروطيت مخصوصا اشعار و مقالات مؤثر او در روزنامه « صور اسرافيل » مورد توجه و تحسين است .\r\n\r\nدهقان\r\nمعرب دهگان ، در سازمان عهد ساسانى ، رئيس قريه ، و عضو طبقهء سفلاى نجباى فئودال ايران . قدرت دهقانان در آن زمان ناشى از اين بود كه ارثا عهده‌دار ادارهء امور محلى بودند . اگرچه زمينى كه خود به عنوان ملك خانوادگى در آنجا زراعت مىكردند اغلب كوچك بود . دهقانان در تشكيلات جامعهء ساسانى طبقهء مهمى به شمار مىآمدند ، و در واقع نمايندگان دولت در مقابل زارعين بوده و وظيفهء اصلى آنها جمع‌آورى ماليات بود .\r\n\r\nدهيو  ( Dahyu ) \r\nبه معنى « كشور » از تقسيمات اجتماعى سياسى ايرانيان قديم .\r\n\r\nديااكو - دياكو\r\nبنيانگذار پادشاهى دولت ماد كه در آغاز قرن هفتم و يا پايان قرن هشتم ق . م . دولت ماد را تأسيس نمود . وى در آغاز مردى دهقان بود و چون رفتار و كردارى نيك داشت و به عدالت در ميان مردمان داورى مىكرد ، مردم او را به پادشاهى برگزيدند . وى شهر همدان را به پايتختى خود اختيار كرد و در آن بر روى تپه‌اى هفت قلعهء تودرتو ساخت و هريك را به رنگ مخصوصى درآورد . دياكو پنجاه سال بر قوم خود پادشاهى كرد و در اين مدت به متحد ساختن طوايف پراكنده ماد پرداخت ، ولى چون آشوريان كه بر ايران تسلط داشتند از اتحاد اقوام ايرانى ناراضى بودند وى را از حكومت برداشته و او را به شام تبعيد كردند .\r\n\r\nديااكو - ديوكس  ( Diokes ) \r\nنخستين پادشاه مادها ، پسر فرورتيش كه مدت پنجاه و سه سال پادشاهى كرد . ( 655 - 708 ق . م . )\r\n\r\nدياپتين  ( Dyapty ) \r\nبه كدخداى يك روستاى آباد در دوره اشكانيان اطلاق مىشده است .\r\n\r\nديابكر\r\nناحيه‌اى كه در قسمت شمالى الجزيره ، مشتمل بر سرزمينهاى طرفين رود دجله در زمان ملكشاه سلجوقى ، جزء امپراتورى سلاجقه گرديده و پس از مرگ وى تجزيه شد و سلسله‌هاى مستقلى از تركمانان بر نواحى مختلف آن فرمانروايى كردند و در حدود 368 ه . ق . به دست آل بويه افتاد .\r\n\r\nديالمه كالويه : - اتابكان يزد\r\n\r\nديالمه : - آل بويه\r\n\r\nديالمهء اصفهان و همدان\r\nشاخه‌اى از سلسلهء آل بويه از شعبه ديالمهء رى كه در اصفهان و همدان از حدود سال 366 ه . ق . غالبا به طور مستقل و گاه در هريك از دو ولايت به طور جداگانه حكومت كرده‌اند . مؤسس واقعى اين دولت « ركن الدوله ديلمى » است كه بعد از وى پسرش « مؤيد الدوله ديلمى » امارت اصفهان و همدان يافت ، و بعد از او برادرش فخر الدولهء ديلمى ولايت او را نيز ضميمهء قلمرو خويش كرده و سپس به ترتيب\r\n\r\n","description":"","footnote":"","page_name":" 387 ","page_number":389},
  {"content":"\r\n\r\n« شمس الدوله ديلمى » و « سماء الدوله ديلمى » در آنجا امارت داشته‌اند . حوزهء امارت آنها عاقبت به دست بنى كاكويه افتاد .\r\n\r\nديالمهء بغداد\r\nشعبه‌اى از سلسله آل بويه كه از حدود 320 تا 447 ه . ق . در بغداد فرمانروايى كرده‌اند ، و بعضى از امراى آنها بر اهواز و كرمان نيز استيلا داشته‌اند .\r\nمؤسس امارت اين شعبه از آل بويه :\r\n1 - معز الدوله ديلمى بود بعد از او به ترتيب\r\n2 - عز الدوله ديلمى\r\n3 - عضد الدوله ديلمى\r\n4 - صمصام الدوله ديلمى\r\n5 - شرف الدوله ديلمى\r\n6 - بهاء الدوله ديلمى\r\n7 - سلطان الدوله ديلمى\r\n8 - مشرف الدوله ديلمى\r\n9 - جلال الدوله ديلمى\r\n10 - عماد الدين ديلمى\r\n11 - ملك رحيم ، كه در آنجا امارت كرده‌اند .\r\nبعضى از امراى شعبه از آل بويه عنوان « شاهنشاه » داشته‌اند ، و غالب آنها بر خليفه و دستگاه خلاف مستولى بوده‌اند . دولت اين شعبه از آل بويه به دست سلاجقه منقرض گشت .\r\n\r\nديالمهء رى\r\nشعبه‌اى از سلسلهء آل بويه كه از 320 تا 420 ه . ق . بر رى و نواحى مجاور فرمانروايى كرده‌اند . مؤسس اين سلسله :\r\n1 - ركن الدوله ديلمى بود ، و بعد از او پسرش\r\n2 - فخر الدوله ديلمى\r\n3 - زن او سيده خاتون در واقع به نيابت از جانب پسرش\r\n4 - مجد الدوله ديلمى\r\nدر آن ولايت حكومت كرده‌اند . دولت اين شعبه از ديالمه در رى ، به دست غزنويان منقرض گشت ، و امارت شاخهء فرعى ديگرى از آنها ( ديالمهء اصفهان و همدان ) هم كه در اصفهان و همدان به طور مستقل حكومتى داشتند به دست بنى كاكويه افتاد .\r\n\r\nديالمهء فارس\r\nشعبه‌اى از سلسله آل بويه كه از سال 320 تا حدود 447 ه . ق . در فارس فرمانروايى كرده‌اند ، و بعضى از امراى اين شعبه بر بغداد و حوالى ، و برخى بر اهواز و كرمان نيز امارت و تسلط داشته‌اند . مؤسس امارت اين شعبه از آل بويه :\r\n1 - عماد الدوله ديلمى\r\n2 - عضد الدوله\r\n3 - شرف الدوله ديلمى\r\n4 - صمصام الدوله ديلمى\r\n5 - بهاء الدوله ديلمى\r\n6 - سلطان الدوله ديلمى\r\n7 - عماد الدين ديلمى\r\n8 - ملك رحيم ،\r\nدر آن ولايت و حوزه‌هاى متعلق بدان حكومت كرده‌اند . دولت ديالمهء فارس به دست سلاجقه برافتاد .\r\n\r\nديالمهء كرمان\r\nشاخه‌اى از سلسله آل بويه از شعبهء ديالمهء بغداد ، كه از سال 403 ه . ق . تا 448 ه . ق . در كرمان مستقلا فرمانروايى داشته‌اند . اين شاخه از ديالمه اخلاف بهاء الدوله ديلمى فرمانرواى فارس و بغداد و اهواز\r\n\r\n","description":"","footnote":"","page_name":" 388 ","page_number":390},
  {"content":"\r\n\r\nبوده‌اند . و از آنها سه نفر در ولايت كرمان حكومت كرده‌اند كه به ترتيب عبارت بوده‌اند از قوام الدوله ديلمى ، عماد الدين ديلمى ، فولادستون . دولت آنها به دست سلاجقه برافتاد .\r\n\r\nديلم - ديلمان\r\nنامى كه اصلا به قسمت كوهستانى ولايت گيلان ، بين قسمت ساحل بحر خزر و قزوين تعلق داشته است . ولى با فتوحات ديلميان بعضى از نواحى مجاور را نيز در برگرفته ، چنان كه در دوره اقتدار آل بويه در قرن چهارم ه . ق . ولايت ديلم همهء گيلان و نيز طبرستان و جرجان و قومس را شامل مىشده است .\r\nديلم نام مردم بومى قديم ناحيهء ديلم نيز بوده است .\r\nديلمىها هيچ‌گاه در فرمان شاهان ايران نبودند ، بلكه به عنوان سرباز خدمت مىكردند . به واسطهء وجود حصار البرز ، ديلمىها مثل مردم طبرستان سالها در مقابل لشكريان هجوم‌كننده مقاومت كردند و مدتها پس از انقراض سلسلهء ساسانى همچنان به آن آيين قديم خويش باقى ماندند . ديلم از اين جهت پناهگاه امنى براى سركشان و مخالفين خلفاى عباسى بود . در قرن دوم و سوم و اوايل قرن چهارم ه . ق . ، ديلم جزء قلمرو جستانيان بود كه با علويان طبرستان روابط دوستانه داشتند . و در زمان ناصر كبير از فرمانروايان سلسلهء اخير بود كه بسيارى از ديلميان بين شرق سفيدرود و آمل به اسلام درآمدند ، و سرانجام سلسلهء جستانيان به دست آل مسافر منقرض شدند .\r\nمعروفترين سلسله‌اى كه از ميان ديلميان برخاست سلسلهء آل بويه بود .\r\n\r\nديلميان\r\nخاندانهاى ديلمى كه از آغاز قرن چهارم تا نيمه آن بنياد گذارده شدند عبارت بودند از :\r\n1 - كنكريان در تارم و آن نواحى 2 - سالاريان در آذربايجان و اران و ارمنستان كه شاخه‌اى از كنكريان بودند . 3 - خاندان ماكان كاكى و حسن فيروزان 4 - زياريان كه نخست بر رى و قزوين و سپاهان و خوزستان دست يافتند . سپس تنها در طبرستان و گرگان و گيلان فرمانروايى داشتند 5 - بويهيان كه بر فارس ، كرمان ، خوزستان ، عراق ، موصل ، رى سپاهان و همدان فرمانروايى داشتند .\r\nنيز - آل بويه\r\n\r\nدينكرت\r\nاز متون پهلوى در مسائل دينى كه به معنى اعمال دين است كه فقط از باب سوم تا نهم اين كتاب در دست است .\r\n\r\nدىنن\r\nمورخ يونانى كه معاصر فيليپ مقدونى بود او دربارهء دولتهاى آسيايى تأليفات زيادى دارد و نظر به اينكه مدتى در دربار اردشير دوم هخامنشى بوده به همين جهت مطالبى هم دربارهء تاريخ ايران نوشته است . دىنن مطالب كتاب خود را از تأسيس دولت آشور شروع و به تسخير مصر توسط اردشير دوم پايان مىدهد ، بايد توجه داشت كه تأليفات وى طى قرون متمادى از بين رفته است و آنچه از آنها در آثار مورخان دوره‌هاى بعد به ما رسيده است ، از جمله « پلوتارك » و « تروك پمپه » مىباشد .\r\n\r\nدينورى\r\nاحمد بن داود بن ونداد بن ابو حنيفه دينورى .\r\nوفاتش در 282 يا 290 ه . ق . بود . از تأليفات او « اخبار الطوال » است كه شرح وقايع را از آدم تا آخر\r\n\r\n","description":"","footnote":"","page_name":" 389 ","page_number":391},
  {"content":"\r\n\r\nسلطنت يزدگرد نوشته و از ملوك قحطان ، پادشاه روم ، ترك و نيز خلفا تا آخر ايام المعتصم سخن رانده است .\r\n\r\nديوان  ( Divan ) \r\nوزارتخانه ، اداره\r\n\r\nديوان استيفا\r\nاداره‌اى كه در آن به امور مالى كشور رسيدگى مىشد .\r\n\r\nديوان استيفا\r\nديوان رسيدگى و تنظيم دفاتر و دخل و خرج كشور و ثبت كليه درآمدهاى دولتى و محاسبات در دولت غزنويان .\r\n\r\nديوان اشراف\r\nدر حكومت عباسيان ديوان اشراف يا دستگاه اطلاعاتى خلافت ، يكى از مهمترين ديوانها بوده و وظيفه‌اش تفتيش در كردار و اعمال وزيران ، عمال دولت و سرداران سپاه بود .\r\nعضو ديوان اشراف را مشرف مىخواندند .\r\n\r\nديوان اشراف\r\nدر دولت غزنويان نظام اشراف و جاسوسى در ولايات متشكل از ديوان دولتى بود كه ديوان مستقل اشراف مملكت خوانده مىشد .\r\n\r\nديوان انشا\r\nديوان رسائل ، اداره‌اى كه در آن مكاتبات دولتى انجام مىگرفت . رئيس ديوان ، اعضاى زيادى تحت فرمان داشت كه كتّاب خوانده مىشدند و معروفترين آنها كاتب السر ( منشى مخصوص پادشاه ) ، كاتب الرسائل ( مأمور تنظيم مكاتيب عمال و ولات و حكام ) ، كاتب الجند ( عامل امور سپاه ) ، كاتب الشرطه و كاتب الخراج بودند . غير از وزراء و رؤساى دواوين ، كسى كه اقتدار تمام داشت و اغلب بر اثر حسادت و عداوت يا به تحريك امرا باعث برانداختن وزرا مىشد ، حاجب كل بود .\r\n\r\nديوان اينجو\r\nاداره‌اى كه بر امور زمينهاى خالصه سلطنتى نظارت مىكرد .\r\n\r\nديوان بريد\r\nاداره پست و ارتباطات و اطلاعات .\r\n\r\nديوان بريد\r\nيكى از ديوانهاى دوره غزنويان كه وظيفه آن انتقال خبر بود . بر اين ديوان كه اهميت بسزايى در اطلاع از اكناف قلمرو غزنوى داشت ، « صاحب بريد » و يا صاحب خبر نظارت مىكرد .\r\n\r\nديوان بيگى\r\nدر عهد صفويه ، عنوان مأمورى كه بر امور قضايى نظارت داشت و اجراى قوانين و احكام تحت نظر او بود . در كشيك‌خانه به امور شرعى و در خانهء خود به دعاوى عرفى رسيدگى مىكرد ، و در نزد شاه تقرب و نفوذ تام داشت و مقرب الخاقان به شمار مىآمد .\r\n\r\nديوان جند\r\nديوان عرض يا جند كه ديوان مخصوص رسيدگى به كارهاى لشكرى و تهيهء سربازان از نقاط\r\n\r\n","description":"","footnote":"","page_name":" 390 ","page_number":392},
  {"content":"\r\n\r\nمختلف كشور و فراهم آوردن آذوقه و علف بود . اين قسمت ابتدا در زمان عمر ايجاد گرديد و ديوان ناميده شد . ولى بعدها كلمهء جند را هم بدان افزودند . در زمان سامانيان و مخصوصا غزنويان به ديوان عرض معروف شد و وجه تسميهء آن اين بود كه پادشاهان قبل از حركت به ميدان جنگ در محل معينى به بازرسى اسلحه و مهمات افراد مىپرداختند . بدين ترتيب كه افراد از برابر پادشاه مىگذشتند و در واقع خود را به شخص اول مملكت عرضه مىكردند . كاركنان ديوان عرض همچنين مأمور تربيت سپاهيانى بودند كه از بين روستاييان انتخاب مىشدند .\r\n\r\nديوان خالصات\r\nاداره‌اى كه براى احياى زمينهاى خالصه به وجود آمد .\r\n\r\nديوان دلاى  ( DivaneDalal ) \r\nادارهء رسيدگى به زمينهاى خالصهء خان .\r\n\r\nديوان رسالت\r\nدر دورهء غزنويان ديوان رسالت در حكم دبيرخانه و دفاتر خانه براى سلطان بود . اين ديوان نيز مثل ديگر ديوانها نظير ديوان مستوفى ، جامعه‌خانه و حرم ، معمولا در سفرهاى جنگى و گردش پادشاه در اطراف مملكت او را همراه بود . در اين ديوان عده كثيرى از منشيان با مستمرى مكفى زير نظر سلطان كار مىكردند . اين ديوان در تماسهاى سياسى نيز ذىربط بود . از اين‌رو گزارشها و پيامهايى كه منهيان و اسكادران از سراسر امپراتورى مىفرستادند به ديوان رسالت مىرسيد و نيز گزارشهاى مربوط به قيمت ارزاق ، مصايب طبيعى ، تهاجمات دشمنان خارجى ، فعاليت راهزنان و مسائل ديگر را شامل مىگرديد .\r\n\r\nديوان رسائل\r\nيكى از ديوانهاى دوره عباسيان كه مخصوص صدور فرامين ، احكام ، جمع‌آورى اسناد و مكاتبات دولتى بود كه رياست آن را به يك نفر از رجال آزموده واگذار مىنمودند . وظيفه عمده اين ديوان نوشتن نامه به خلفاى عباسى يا سلاطين و پادشاهان همجوار و حكام و بزرگان برجسته دولت بود .\r\n\r\nديوان شرع و يارغو\r\nديوانى كه به استنطاق و مجازات گناهكاران مىپرداخت .\r\n\r\nديوان صاحب الشرطه\r\nدر دوران عباسيان بعد از وزير اول اين ديوان از بزرگترين و مهمترين دستياران پادشاه بود كه رياست امور سپاه را به عهده داشت و به نام عارض لشكر خوانده مىشد .\r\n\r\nديوان عرض\r\nديوانى كه در دولت غزنويان مسئول گردآورى سپاه ، تنظيمات داخلى ارتش ، پرداخت مستمرى و آذوقه بود ديوان عرض نام داشت كه اهميت شغل عارضى پس از وزارت داراى اهميت فراوان بود .\r\n\r\nديوان عرض : - ديوان صاحب الشرطه\r\n\r\nديوان قضا\r\nاين ديوان در حكومت عباسيان مأمور حل و فصل دعاوى بود .\r\n\r\n","description":"","footnote":"","page_name":" 391 ","page_number":393},
  {"content":"\r\n\r\n\r\nديوان قضات ممالك\r\nدار القضا .\r\n\r\nديوان كركيراق\r\nاصطلاح عصر مغول . ديوانى كه براى كمك به لشكر و فراهم آوردن سازوبرگ لازم از مردم ماليات مىگرفت .\r\n\r\nديوان مسامس\r\nاداره‌اى كه در زمان غازان خان براى بهبود وضع اسلحه‌سازان ايجاد شد .\r\n\r\nديوان مظالم\r\nدر حكومت عباسيان رياست اين ديوان بر عهده كسى بود كه بر كليه امور شرع و قوانين و حقوق اطلاعات كافى داشت . اين ديوان به ترتيب به سه شعبه تقسيم مىگشت .\r\nالف - ديوان قضا ب - ديوان حسبه ج - ديوان صاحب الشرطه .\r\nمتصديان آنها را رئيس قضا و صاحب حسبه و صاحب الشرطه مىناميدند .\r\n\r\nديوان وزارت\r\nمهمترين ديوان در دوره عباسيان بوده كه رياست آن با وزير اول بود . اين ديوان به امور مملكت رسيدگى مىكرد و مأموريت جمع‌آورى ماليات در نقاط مختلف كشور را به عهده داشت .\r\n\r\nديوان يام\r\nاصطلاح عصر مغول ؛ ادارهء پست ، ادارهء بريد .\r\n\r\nديودور سيسيلى\r\nمورخ يونانى كه در قرن اول ق . م . مىزيست .\r\nوى از مورخان بزرگ دنياى قديم به شمار مىرود و بعد از سى سال مطالعه در منابع پيش از خود توانست تاريخى در چهل كتاب به نام « بيبلوتكا - هيستوريكا » پديد آورد . در اين كتاب عظيم ، او تاريخ همهء ملل شناخته شده زمان خود را به ترتيب سنين از روزگاران قديم تا سال 58 ق . م . نوشته است .\r\n\r\nديو سلطان روملو\r\nديو سلطان روملو از وزيران شاه طهماسب اول صفوى است . وى در سال جلوس شاه طهماسب به سلطنت ( 930 هجرى ) به مقام امير الامرايى منصوب گرديد و تا سال 933 هجرى بدين سمت اشتغال داشت .\r\n\r\nديوكس\r\nديوكس فرزند فرا اورتس بود . پدرش چون ديگر ماديها پيشهء دهقانى داشت و او نيز در آغاز كار چنين كرد .\r\nوى به سبب كفايت و عدالت‌خواهى طرف رجوع عامه شد و مردم محاكمات خود را نزد او بردند .\r\nبعد از چندى وى به بهانهء اينكه مراجعات مردم زياد است و نمىتواند به امور شخصى برسد از اين كار كناره گرفت و بر اثر اين كناره‌گيرى اغتشاشى رخ داد و امنيت بلاد مختل شد . مردم چون وضع را چنين ديدند درصدد انتخاب فرد ديگرى برآمدند . به واسطه زمينه‌هايى كه ديوكس قبلا تهيه كرده بود ، وى به شاهى انتخاب شد . ديوكس پس از اينكه پادشاه شد ، قراولان و مستحفظينى براى خود ترتيب داد و بعد مردم را بر\r\n\r\n","description":"","footnote":"","page_name":" 392 ","page_number":394},
  {"content":"\r\n\r\nآن داشت تا شهرى تأسيس كنند ، و براى اين منظور همدان را برگزيد . ديوكس به تقليد دربار آشور مراسمى براى پذيرايى مقرر داشت . وى شخصا به عرايض مردم رسيدگى مىكرد و در موقع وقوع جنايات ، مقصر را برحسب تقصيرش تنبيه مىكرد .\r\nسلطنت طولانى اين پادشاه به گفتهء هرودوت صرف جمع‌آورى و متحد ساختن طوايف پراكندهء « ماد » شد . مدت سلطنت ديوكس از 708 يا به قولى از 701 تا 655 ق . م . بوده است .\r\n\r\nديولافو - ديولافوآ\r\nمارسل اوگوست ديولافو ، مهندس و باستان‌شناس فرانسوى ، مهندس راه ساختمان بود كه در 1881 مأمور كارهاى باستان‌شناسى در ايران شد و اكتشافاتش در شوش شهرت يافت و در 1885 كاخهاى داريوش اول و اردشير دوم هخامنشى را كشف كرد و دفاتر گرانبهايى از اشياى هنرى و نمونه‌هاى معمارى ايران باستان را به غارت برد .\r\n\r\n","description":"","footnote":"","page_name":" 393 ","page_number":395},
  {"content":"\r\n . \r\n","description":"","footnote":"","page_name":" 394 ","page_number":396},
  {"content":"\r\n\r\n\r\nذ\r\n\r\nذخيره خوارزمشاهى\r\nكتابى است بسيار حجيم و مسبوط به زبان فارسى در امور علم طب تأليف زين الدين ابو ابراهيم اسماعيل بن حسن بن احمد بن محمد كه كتاب را به نام قطب الدين خوارزمشاه مؤسس سلسله خوارزمشاهيان در سال 504 ه . ق . تأليف كرده است .\r\n\r\nذو الرياستين : - فضل بن سهل\r\n\r\nذو القرنين\r\nمورخين لقب اسكندر مقدونى را گويند و بيشتر عقيده بر اين است كه لقب كوروش كبير مىباشد ، ( در مشهد مرغاب مجسمه كوروش با دو بال و دو شاخ بر سر نقش شده است ) .\r\n\r\nذوقار - ذيقار\r\nمحلى نزديك كوفه و بين آن و واسط ، كه به سبب جنگى كه در آنجا بين قبيلهء « بكر ابن ابى وائل » و قسمتى از لشكر ايران و قبايل عرب تابع دولت ايران روى داد مشهور شد . اين جنگ ، كه در نتيجه سوء سياست خسرو پرويز روى داد ، و در آن بكر ابن وائل ايرانيان و قبايل تابعهء را مغلوب كردند ، به يوم ذى قار معروف و از مشهورترين ايام العرب است .\r\n\r\n","description":"","footnote":"","page_name":" 395 ","page_number":397},
  {"content":"\r\n . \r\n","description":"","footnote":"","page_name":" 396 ","page_number":398},
  {"content":"\r\n\r\n\r\nر\r\n\r\nرابرت شرلى : - شرلى\r\n\r\nراجى\r\nپرويز ( كامران ) راجى در سال 1315 ش . در تهران به دنيا آمد . پدر او دكتر عبد الحسين راجى ( فراماسون ) در كابينه منوچهر اقبال مدتى وزير بهدارى بود . پرويز تحصيلات متوسطه خود را در آمريكا به پايان رسانيد و در سال 1338 مدرك ليسانس اقتصاد را از دانشگاه كمبريج انگليس دريافت داشت و در سال 1339 به استخدام وزارت نفت درآمد . او در وزارت نفت مورد توجه « ويژه » امير عباس هويدا ، عضو هيئت‌مديره بود و تا سمت منشى مخصوص وى ارتقاء يافت . در سال 1342 به عنوان كارمند سازمان بين المللى به استخدام وزارت خارجه درآمد . با صعود هويدا به نخست‌وزيرى ، در تاريخ 4 / 2 / 1344 به نخست‌وزيرى رفت و به عنوان « رئيس دفتر اختصاصى نخست‌وزير » به كار پرداخت و با « عنايت خاص » هويدا مدت كوتاهى بعد ، در تاريخ 16 / 9 / 1345 به مدير كلى رسيد . در سال 1348 با اشرف پهلوى آشنا شد و به سرعت مورد توجه او قرار گرفت . راجى در تاريخ 8 / 10 / 1348 به درخواست اسد الله علم ، وزير دربار شاهنشاهى به عنوان « كمك به كارهاى و الا حضرت اشرف در كميته بين المللى حقوق وابسته به سازمان ملل در آمريكا » به دفتر اشرف پهلوى تحويل داده شد و از 25 / 6 / 1349 به مدت 3 ماه به همراه اشرف در سازمان ملل حضور داشت . « خدمات » راجى مورد توجه جدى اشرف قرار گرفت و لذا وى در تاريخ 24 / 11 / 1349 با فرمان شاه به مقام سفيرى در سازمان ملل رسيد . طبق ابلاغيه اسد الله اعلم ( مورخ 21 / 5 / 1350 ) وظيفه راجى در پست سفيرى ايران در سازمان ملل ، به دستور شاه « انجام كليه امور مربوط به و الا حضرت شاهدخت اشرف پهلوى به نحوى كه ارجاع فرمايند » بوده است !\r\nراجى در سال 1352 با عنوان مشاور نخست‌وزير بازگشت و پس از چندى با « عنايت خاص » اشرف ، در تاريخ 12 / 3 / 1355 ، سفير شاه در لندن شد و تا 26 / 10 / 1357 در اين سمت بود . راجى در سال 1362 يادداشتهاى روزانه خود را با عنوان\r\n\r\n","description":"","footnote":"","page_name":" 397 ","page_number":399},
  {"content":"\r\n\r\n« خاطرات آخرين سفر شاه در لندن » در انگلستان منتشر ساخت . او به عنوان يك دربارى تحصيلكرده غرب در عاليترين محافل حاكمه انگليس رفت‌وآمد داشته و با معروفترين چهره‌هاى سياسى ( مانند خانواده سلطنتى ، مارگارت تاچر ، ادوارد هيث ) ، فرهنگى ( مانند سر دنيس رايت ، سر آيزايا برلين ، سر چارلز كارن - رئيس بى . بى . سى ) ، مطبوعاتى ( مانند چپمن پينچر ) و حقوق بشر ( مانند مارتين آنالز ) انگليس معاشر بوده است .\r\n\r\nراحة الصدور\r\nكتابى فارسى ، در تاريخ آل سلجوق ، تأليف نجم الدين ابو بكر محمد ابن على ابن سليمان راوندى از نويسندگان اواخر قرن 6 ه . ق . اين كتاب را مؤلف به نام غياث الدين كيخسرو ابن قلج ارسلان از سلاجقهء روم ، تأليف كرده است . كتاب علاوه بر فايده‌هاى تاريخى داراى فوايد ادبى نيز هست .\r\n\r\nراديو كربن ( كربن 14 )\r\nيكى از ايزوتوپهاى كربن معمولى ، كربن 14 .\r\nداراى خاصيت راديوآكتيو است و آن در اثر شعله‌هاى كيهانى در جو ايجاد مىشود . كربن 14 در بدن همهء موجودات زنده وجود دارد . نسبت اين دو نوع كربن در تمام جو زمين و بدن موجودات زنده ثابت است . پس از مرگ موجود زنده ، كربن آن با جو مبادله نمىشود و مقدار آن ثابت مىماند ، اما كربن 14 به علت خاصيت راديواكتيو كاهش مىيابد و جاى آن پر نمىشود . يا تعيين ميزان راديوآكتيويته بقاى موجودات زنده نسبت اين دو نوع كربن و تفاوت آن با نسبت موجود در جو معلوم مىشود و اين تفاوت با توجه به نرخ معين تباهى راديواكتيو زمانى را كه از مرگ موجود زنده گذشته است نشان مىدهد . اين شيوه براى تعيين تاريخ در كارهاى باستان‌شناسى اهميت فوق‌العاده دارد .\r\n\r\nراز سهريه\r\nيا رازدبيريه ، از خطوط سبعهء ايران قديم بوده است كه ملوك ، اسرار خويش را بدان خط مىنوشتند و عدد حروف و اصوات آن چهل بوده است .\r\n\r\nرازى - امين احمد : - امين احمد رازى\r\n\r\nراضى باللّه\r\nابو العباس احمد بن المقتدر بن المعتضد ، از خلفاى عباسيان بود و با او در سال 322 ه . ق . بيعت كردند .\r\n\r\nرافع\r\nابن ليث بن نصر بن سيار . از خاندانى بزرگ بود و در عهد هارون الرشيد عباسى در سمرقند نيابت حكومت داشت . و به علتى عزل و حبس گرديد ، ولى از زندان گريخت و حاكم سمرقند را كشت و به سال 910 ه . ق . بر آنجا تسلط يافت و از اطاعت هارون الرشيد سرپيچيد و خود ادعاى خلافت كرد .\r\nهارون حاكم خراسان على بن عيسى را به سركوبى او فرستاد ولى رافع بر او پيروز شد تا هارون در سال 192 خود به سوى او روى آورد و حاكم عراق را به جنگ او مأمور ساخت . رافع در سال 193 شكست خورد و كارش به ضعف گراييد .\r\n\r\nرافع بن هرثمه\r\nحاكم دست‌نشاندهء طاهريان در بخارا بود كه پس از فتح بخارا توسط يعقوب ليث صفار در سال\r\n\r\n","description":"","footnote":"","page_name":" 398 ","page_number":400},
  {"content":"\r\n\r\n258 ه . ق . تسليم شد و آمادگى خود را جهت پيوستن به ياران يعقوب اعلام داشت ولى يعقوب او را از نزد خود راند . رافع تا زمان مرگ يعقوب كارى از پيش نبرد ، اما پس از يعقوب كه عمروليث به زودى كار آمد قيامى را عليه وى آغاز نمود . عمروليث پس از مراجعت از فارس به سيستان در سال 270 ه . ق .\r\nبه منظور سركوبى قيام رافع بن هرثمه عازم هرات گرديد و چون رافع ياراى مقابله نداشت به مرو فرار كرده و از آنجا نامه‌اى حاكى از اظهار اطاعت و تقاضاى بخشش براى عمروليث در آخرين جنگ خود با ايشان در سبزوار و نيشابور همراه غلامان خود به خوارزم پناه برد و به دست خوارزميان كه به طمع مال رافع به وى حمله كردند به قتل رسيد و به نيشابور نزد عمروليث بردند و عمروليث نيز سر او را با هدايايى به بغداد نزد خليفه معتضد فرستاد .\r\n\r\nراگا\r\nرى ، نام باستانى ايالت رى .\r\n\r\nرام اردشير هرمزد\r\nيكى از شهرهاى معروف ايران قديم در ايالت خوزستان موسوم بوده است به رامهرمز بنا شدهء هرمزد اول ، به قول حمزهء اصفهانى شهر مذكور از بناهاى اردشير بابكان است .\r\n\r\nرامان\r\nنام يكى از خدايان سرزمين بابل .\r\n\r\nرامانيان\r\nشبانكارگان\r\n\r\nرام برزين\r\n1 - نام آتشكده‌اى در ايران قديم .\r\n2 - نام سردارى ، نگهبان مرز مداين به عهد خسرو اول انوشيروان .\r\n\r\nرام بهشت\r\nنام زن ساسان ، سرسلسلهء ساسانيان . وى دختر گوهر بازرنگى امير استخر از امراى « بازرنگان » يا « بازرنگيان » بوده است .\r\n\r\nرامتين\r\nموسيقيدان عصر ساسانى .\r\n\r\nرامز\r\nرام اردشير هرمز ، نام شهرى در خوزستان ، رامهرمز . نيز - رام اردشير هرمزد\r\n\r\nرام كواذ\r\nشهرى بوده در زمان ساسانيان در سرحد فارس و خوزستان بنا نهادهء كواذ .\r\n\r\nراولينسن\r\nسر هنرى راولينسن از اهالى آكسفورد انگلستان كه در سال 1827 به خدمت ارتش شركت هند شرقى درآمد ، در هندوستان زبان فارسى را فراگرفت . شش سال بعد به اتفاق افسران انگليسى كه براى تجديد سازمان ارتش ايران عازم اين كشور بودند به ايران آمد ابتدا بعضى از كتيبه‌هاى استخر را رونويسى كرد و هنگامى كه بهرام ميرزا در سال 1251 ه . ق . به فرمان محمد شاه به حكومت كرمانشاه منصوب شد وى را\r\n\r\n","description":"","footnote":"","page_name":" 399 ","page_number":401},
  {"content":"\r\n\r\nهمراه خود برد . راولينسن پس از نسخه‌بردارى از كتيبه گنج‌نامه همدان در مدت اقامت سه سالهء خود در كرمانشاه شروع به استنساخ قسمتى از كتيبه‌هاى ميخى بيستون كرد و در اين ايام به علت تيرگى روابط بين ايران و انگلستان راولينسن مأمور سياسى قندهار گرديد و بعد از انجام مأموريت خود در سال 1259 ه . ق .\r\nقسمت ديگرى از كتيبه‌هاى بيستون را نسخه برداشته و سرانجام به قرائت خط ميخى و پيدا كردن كليد آن موفق شد . از وى آثار زيادى باقى مانده است ، از جمله كتيبه‌هاى ميخى بيستون .\r\n\r\nراوندى\r\nابو بكر محمد راوندى مورخ مشهور كه در تاريخ سلجوقيان اهميتى خاص دارد . كتاب وى راحة الصدور ، كه وقايع ابتداى ظهور سلجوقيان تا انقراض آنان به توسط خوارزمشاهيان را در برمىگيرد . مؤلف ، اين كتاب را به نام كيخسرو بن قلج ارسلان از سلاجقهء روم تأليف كرده است .\r\n\r\nراونديان\r\nفرقه‌اى كه در سال 140 ه . ق . در پيرامون كاخ هاشميهء بغداد سر به شورش برداشتند . در واقع اين شورش عكس العملى در برابر قتل ناجوانمردانهء ابو مسلم خراسانى بود . افراد فرقهء مزبور به اين عنوان كه منصور خليفهء خداوند ايشان است و قصد دارند به حضورش رسيده او را سجده كنند . روانهء بغداد شدند .\r\nآنگاه در پيرامون كاخ مسكونى منصور واقع در هاشميه گرد آمدند و ناگهان بر وى حمله بردند . چيزى نمانده بود كه منصور به دست ايشان كشته شود . اما خليفه گريخت و ملازمانش هجوم‌كنندگان را مورد حمله قرار داده دويست تن از آنان را هلاك و گروهى از رهبرانشان را دستگير كردند . گروهى باقى مانده با عملياتى متهورانه زندانيان را رها ساخته حمله بر كاخ خليفه را از سر گرفتند . اما با رسيدن سپاهيان منصور آنان نيز پراكنده شدند . طبرى نقل مىكند كه اين فرقه تا آغاز قرن چهارم هجرى وجود داشتند ، و علاوه بر اعتقاد به تناسخ و مظهريت آراء مزدك را نيز دربارهء زنان پذيرفته بودند . افراد فرقهء مزبور خود را صاحب نيروى اعجاز مىدانستند .\r\n\r\nربابه مرعشى\r\n1270 ش . از نخستين زنان آموزگار . وى همسر سيد على شمس المعالى - پزشك ناصر الدين شاه قاجار ( 1264 - 1313 ق . ) و مادر درة المعالى بود . در آن زمان هيچ‌گونه مدرسه‌اى براى زنان وجود نداشت ، از اين‌رو ربابه در خانه‌اش كلاس درس براى زنان داير كرد و خود به آموزش پرداخت . اين اقدام او كه در آن زمان عجيب مىنمود با مخالفت گروهى از مردم مواجه شد و براى وى و شركت‌كنندگان مزاحمتهايى ايجاد كردند . ربابه سيزده سال پيش از آنكه رسما مدرسه دخترانه‌اى در تهران ايجاد شود در سال 1270 شروع به آموزش زنان نمود .\r\n\r\nرپيت وين‌گاه  ( Repithwingah ) \r\nاز تقسيمات نماز شبانه‌روزى در دين زرتشت كه موقع آن نيم‌روز تا سه ساعت بعد از ظهر است .\r\n\r\nرتبيل - زنبيل\r\nيا زنبيل ، لقب حكمرانان سيستان .\r\n\r\nرته ئشترو\r\nگروه دوم رسم طبقاتى در عصر اوستايى شامل جنگجويان و سپهبدان و دلاوران .\r\n\r\n","description":"","footnote":"","page_name":" 400 ","page_number":402},
  {"content":"\r\n\r\n\r\nرث‌ايشتر  ( Ratheeshtar ) \r\nجنگيان ، در تقسيمات اجتماعى بسيار قديم .\r\n\r\nرجبعلى منصور : - منصور\r\n\r\nرخج\r\nنام قديم قندهار .\r\n\r\nرداسپ\r\nنام پسر فرهاد چهارم ( اشك چهاردهم ) از سلسلهء اشكانى كه با سه برادر خود بين سالهاى 11 و 7 ق . م . به امر پدر به روم رفتند و در آنجا اقامت گزيدند تا هم برادر ديگرش كه از طرف فرهاد به وليعهدى برگزيده مىشد بىرقيب بماند و هم قيصر روم از اين امر خشنود گردد .\r\n\r\nردگون\r\n1 - نام همسر وشتاسپ پسر ارشام و پسر عموى كوروش و مادر داريوش اول .\r\n2 - نام دختر اردشير دوم از پادشاهان هخامنشى و زن « ارن‌تس » .\r\n\r\nرزم‌آرا\r\nحاجيعلى رزم‌آرا فرزند سرهنگ محمد در سال 1280 ه . ش . در تهران متولد شد . وى تحصيلات مقدماتى را در مدارس آليانس و اقدسيه به پايان رساند . آن‌گاه وارد مدرسه نظام مشير الدوله شد و در پايان با درجه ستوان دومى وارد ارتش گرديد . پس از مدتى عازم فرانسه شد و در مدرسه سن‌سير به تحصيل پرداخت و پس از پايان تحصيلات به ايران بازگشت و در هنگ كرمانشاه به خدمت مشغول شد .\r\nرزم‌آرا مدتى فرماندهى تيپ مستقل لرستان ، كفالت اداره جغرافيايى ارتش و مديريت دروس دانشگاه جنگ را بر عهده داشت . پس از شهريور 1320 به فرماندهى لشكر تهران و پس از مدتى به فرماندهى آمادگاه تسليحاتى ارتش رسيد . در سال 1323 ه . ش . به رياست كل ستاد ارتش منصوب و در اين مدت به درجات سرلشكرى و سپهبدى ارتقاء يافت . سرانجام در تيرماه 1329 بعد از استعفاى منصور از نخست‌وزيرى ، مأمور تشكيل كابينه شد و كابينه خود را در 11 تير ماه 1329 به مجلس معرفى كرد .\r\nسپهبد حاجيعلى رزم‌آرا\r\nاز جمله وقايعى كه در دوران صدارت رزم‌آرا اتفاق افتاد ، عبارت بودند از :\r\nپيشنهاد ملى شدن صنعت نفت ، تشكيل كنفرانس اقتصادى كشورهاى اسلامى در تهران ، فرار زندانيان توده‌اى از زندان قصر ، عقد قرارداد بين ايران و آمريكا تحت عنوان اصل چهار ترومن ، تصويب و\r\n\r\n","description":"","footnote":"","page_name":" 401 ","page_number":403},
  {"content":"\r\n\r\nاجراى قرارداد اقتصادى ايران و شوروى و استيضاح دولت در مجلس در مورد نفت .\r\nسرانجام حاجعلى رزم‌آرا در روز چهارشنبه شانزده اسفند ماه 1329 كه براى حضور در مجلس ختم آيت الله فيض به مسجد رفته بود ، توسط خليل طهماسبى ، از اعضاى جمعيت فداييان اسلام ، هدف گلوله قرار گرفت و كشته شد . از حاجعلى رزم‌آرا چندين جلد كتاب در زمينهء جغرافياى نظامى ايران و كشورهاى همسايه برجاى مانده است .\r\n\r\nكابينهء سپهبد رزم‌آرا\r\n1 . وزير دادگسترى : محمد على بوذرى .\r\n2 . كفيل وزارت امور خارجه : محمود صلاحى ، وزير امور خارجه : محسن رئيس .\r\n3 . وزير كشور : سپهبد رزم‌آرا - امان الله اردلان .\r\n4 . وزير جنگ : سرلشكر عبد الله هدايت .\r\n5 . وزير دارايى : دكتر تقى نصر - غلامحسين فروهر .\r\n6 . وزير فرهنگ : دكتر شمس الدين جزايرى - دكتر عبد المجيد زنگنه .\r\n7 . وزير بهدارى : دكتر جهانشاه صالح .\r\n8 . وزير اقتصاد ملى : دكتر مرتضى آزموده - دكتر عبد الله دفترى .\r\n9 . وزير كشاورزى : مهندس ابراهيم مهدوى .\r\n10 . وزير كار : دكتر محمد نخعى - غلامحسين فروهر - اسد الله علم .\r\n* وزير راه : مهندس جعفر شريف امامى .\r\n* وزير پست و تلگراف و تلفن : مهندس اشراقى .\r\n* وزير مشاور : خليل فهيمى .\r\n\r\nرژى\r\nامتياز انحصار تنباكو كه در زمان صدارت ميرزا على اصغر خان امين السلطان و اندكى بعد از مسافرت سوم ناصر الدين شاه به فرنگ به اهتمام امين السلطان و براى مدت 55 سال به يكى از اتباع انگليسى موسوم به « ماژور تالبوت » و شركاى او واگذار شد . به موجب اين امتياز كمپانى رژى صاحب حق انحصارى تجارت تنباكوى ايران و حتى نظارت به زراعت آن شناخته مىشد . مردم ايران پس از اطلاع از شرايط اين انحصار بنا به فتوى مرجع تقليد شيعيان حاج ميرزا حسن شيرازى كه حكم تحريم دخانيات را صادر كرد با آن مخالفت كرده و آن را تحريم كردند كه سرانجام شاه و امين السلطان از بيم شورش مردم و اعلام جهاد علما در شانزدهم جمادى الاولى سال 1039 ه . ق . رسما آن امتيازنامه را لغو كردند و شاه مجبور شد غرامت مؤسسهء مزبور را كه بالغ بر پانصد ليرهء انگليسى بود با بهرهء پنج درصد بپردازد . متن فتواى آيت الله شيرازى چنين بود : « اليوم : استعمال تنباكو و توتون . باى نحو كان در حكم محاربه با امام زمان است » .\r\n\r\nرستاقى\r\nلفظ عربى ، مأخوذ از لفظ فارسى روستا ( دهكده ) كه سابقا در اصطلاح جغرافىدانان اسلامى به ناحيه‌اى داراى مزارع و قريه‌ها اطلاق مىشد .\r\nياقوت حموى مىگويد :\r\n« مقصود از رستاق هر موضعى است كه در آن مزارع و قريه‌ها باشد و اين لفظ به شهرها مانند بصره و بغداد اطلاق نمىشود و لهذا نزد ايرانيان به منزله سواد نزد اهل بغداد بوده ، و از كوه و استان اخص است . هر رستاق به چند طسوج منقسم مىشد .\r\n\r\nرستم\r\nپهلوان داستانهاى حماسى و ملى ايران ، از زال ( فرزند سام ) و رودابه ( دختر مهراب ، فرمانرواى كابل )\r\n\r\n","description":"","footnote":"","page_name":" 402 ","page_number":404},
  {"content":"\r\n\r\nزاده شد . تهمتن صفت و غالبا لقب اوست .\r\n\r\nرستم بيگ تركمان\r\nمتوفى ذيقعدهء 902 ه . ق . ، از پادشاهان سلسلهء آق‌قويونلو ؛ پسر مقصود بيگ ابن اوزون حسن . وى در 897 ه . ق . بر عموزادهء خويش بايسنقر تركمان شوريد ، و او را در شيروان شكست داد ، و خود به سلطنت نشست . با آنكه سلطان على صفوى را حرمت داشت ، آخر از او ترسيده به قتل او اقدام نمود . اما خود او نيز چند سال بعد به دست احمد بيگ تركمان كه بر وى شوريده بود به قتل رسيد .\r\n\r\nرستم خان\r\nاز فرماندهان و سرداران دربار شاه سلطان حسين صفوى .\r\n\r\nرستمدار\r\nناحيه ولايت سابق مازندران ، شمال ايران ، نام رستمدار از عهد مغول به بعد به وجود آمد و به قول ظهير الدين مرعشى مرز شرقى آن اصلا « سىسنگان » بود .\r\n\r\nرستم شاه لر\r\nفرمانرواى لر كوچك و بيست و دومين اتابك از سلسلهء اتابكان لر كوچك . وى پسر جهانگير ابن رستم بود ، و بعد از او به امارت رسيد . شاه طهماسب اول صفوى او را گرفته و در الموت محبوس كرد . و چندى بعد وى را آزاد نمود و به حكومت لر كوچك فرستاد . اما برادرش « محمدى بك » مدعى او شد و رستم شاه دو دانگ از حوزهء قلمرو خود را ناچار به وى واگذاشت و ظاهرا بعد از آن ، از دست محمدى بك ، به درگاه پادشاه صفوى پناه برده است . رستم شاه تا حدود 978 ه . ق . حيات داشته است .\r\n\r\nرستم لر\r\nشهرت سيف الدين رستم ابن نور الدين ، فرمانرواى لر كوچك و دومين امير از سلسلهء اتابكان لر كوچك .\r\n\r\nرسولخانه\r\nخانه‌اى براى پذيرايى رسولان ، آسايشگاه و محل پذيرايى از فرستادگان و سفيران كشورهاى خارج\r\n\r\nرسيك : - بندك\r\n\r\nرشتى - فتح الله خان : - فتح الله خان رشتى\r\n\r\nرشك جنان\r\nكاخ سابق عهد صفوى ، شامل بناى آجرى سه طبقه واقع در باغ چهلستون اصفهان .\r\n\r\nرشيد الدين فضل الله\r\nرشيد الدين فضل الله همدانى در سال 645 ه . ق .\r\nدر همدان تولد يافت و در اكثر علوم متداول عصر خويش متبحر گشت . در زمان آباقا خان ، طيب مخصوص وى شد و پس از قتل صدر جهان به وزارت منصوب شد . در زمان الجاتيو نيز وى همان مقام را حفظ نمود و بىنهايت مورد توجه قرار گرفت ، ولى در زمان سلطان ابو سعيد ، به تحريك على شاه وزير ديگر او ، به اتهام بيجاى مسموم كردن سلطان الجاتيو ، او و پسر شانزده ساله‌اش را كشتند و اموالش را غارت\r\n\r\n","description":"","footnote":"","page_name":" 403 ","page_number":405},
  {"content":"\r\n\r\nكردند . خواجه عليشاه ، امراى پادشاه جوان را به وسيلهء رشوه به طرف خود جلب كرد و رشيد الدين را از وزارت معزول ساخت . اركان دربار كه وجود وزير لايق را براى ادارهء امور مملكت لازم مىدانستند .\r\nابو سعيد را وادار ساختند كه وى را به وزارت برگرداند .\r\nرشيد الدين به هيچ‌وجه نمىخواست تن به اين كار دهد و چون اصرار از حد گذشت ناچار قبول كرد .\r\nخواجه عليشاه از روى حسد چنين وانمود كرد كه رشيد الدين فضل الله به توسط پسرش ، خواجه ابراهيم سلطان محمد خدابنده ( با پدر شاه عباس اشتباه نشود ) را مسموم ساخته است . در تعقيب اين اتهام بى جا ، سلطان امر به دستگيرى رشيد و ابراهيم را صادر كرد و فرمان داد تا پسر را در حضور پدر بكشند . اين اتفاق در سال 718 هجرى قمرى روى داده است .\r\n\r\nرشيديان\r\nنخستين چهرهء سرشناس اين خانواده حبيب الله رشيديان است ، كه در سالهاى پيش از كودتاى 3 حوت 1299 مستخدم سفارت انگليس ، و به روايتى درشكه‌چى اين سفارت ، بوده است . معهذا رشيديان يك مستخدم ساده تلقى نمىشد . در كشورى كه « رجال » سياسى آن نوكرى سفارت انگليس را تنها راه ترقى مطمئن خود مىدانستند ، درشكه‌چى سفارت انگليس از موقعيتى شامخ برخوردار بود و طبعا مقامات سياسى و اطلاعاتى نيز به اين مستخدم ايرانى اعتماد داشته و براى عمليات جاسوسى و ارتباط با عوامل بومى خود از او بهره مىجسته‌اند . در نتيجهء اين موقعيت بود كه حبيب الله رشيديان پس از آشنايى با سيد ضياء الدين طباطبايى ، اين چهرهء جوان مطبوعاتى جاه‌طلب و سوداگر را به مقامات سفارت انگليس معرفى كرد و اين حادثه بعدها ، پس از كودتاى سيد ضياء - رضا خان ، اهميت تاريخى يافت .\r\nبا سقوط ديكتاتورى رضا شاه مرحله بعد در زندگى حبيب الله رشيديان و پسران او ( سيف الله - متولد 1294 ، اسد الله - متولد 1295 و قدرت الله - متولد 1296 ) آغاز شد و آنان فعالانه در شبكه توطئه‌گر امپرياليسم انگليس در ايران به كار گرفته شدند .\r\nبرادران رشيديان در نوامبر 1951 / آبان 1330 در اختيار « سيا » قرار گرفتند تا نقش مهمى را در عمليات انگليسى - آمريكايى كودتا ايفاء كنند .\r\n\r\nرضا خان\r\nرضا خان فرزند عباسقلى خان سوادكوهى ، معروف به داداش بيك ، در سال 1256 ه . ش . در روستاى آلاست ، از تابع سوادكوه مازندران متولد شد .\r\nرضا خان ابتدا در فوج سوادكوه وارد خدمت گرديد و بعد در 22 سالگى به عنوان قزاق وارد قزاقخانه شد . پس از واقعهء به توپ بستن مجلس شوراى ملى توسط محمد على شاه قاجار و مقاومت تبريز در برابر قواى دولتى ، فرمانده يكى از دسته‌هاى قزاق بود كه تحت فرماندهى عين الدوله ، براى سركوب قيام تبريز ، به آن شهر رفت . در مدتى كه در قزاقخانه بود ، مناصب و درجاتى را طى كرده و در سال 1294 ه . ش . رئيس آترياد قزاق در همدان شد . در سال 1299 ه . ش . با وساطت مأموران و مستشاران نظامى بريتانيا ، مانند آيرون‌سايد و با همدستى سيد ضياء الدين طباطبايى ، مأمور كودتاى سوم اسفند 1299 شد .\r\nپس از كودتا به سمت رئيس ديويزيون قزاق منصوب گشت . در كابينه سيد ضياء الدين طباطبايى وزير جنگ شد و در كابينه‌هاى قوام السلطنه ، مشير الدوله و مستوفى الممالك نيز همچنان وزير\r\n\r\n","description":"","footnote":"","page_name":" 404 ","page_number":406},
  {"content":"\r\n\r\nجنگ بود و در همين سمت اقدام به سركوبى نهضت جنگل و ايلات و عشاير كردستان ، لرستان و ساير مناطق كرد .\r\nدر تاريخ 16 آبان 1302 رئيس الوزرا شد و اين رضا خان قزاق\r\nسمت را تا تاريخ 17 مرداد 1304 حفظ كرد . در اين زمان طرفداران رضا خان براى خارج ساختن قدرت از دست قاجارها ، غوغاى جمهوريخواهى به راه انداختند كه با مخالفت آزاديخواهان و روشنفكران مواجه شد و به جايى نرسيد .\r\nدر 18 فروردين 1303 ، در پى تلگراف احمد شاه به مجلس ، مبنى بر عدم اعتماد وى به دولت ، رضا خان به حالت قهر تهران را ترك كرد و به رودهن رفت ولى با تحريكات و تهديدات نظاميان و برپايى تظاهرات به نفع رضا خان در شهرها ، مجلس مجددا براى رياست وزرايى وى ابراز تمايل كرد و سردار سپه در 22 فروردين ماه وارد تهران شد .\r\nدر سال 1303 ه . ش . مقدمات به سلطنت رسيدن سردار سپه ، با ترور ، تهديد و تطميع فراهم شد .\r\nدر 12 تير ماه ميرزاده عشقى ، شاعر ملى و آزاده ترور شد و در 27 تير ماه به دنبال واقعه قتل ماژور ايمبرى ، كنسول آمريكا در ايران ، حكومت نظامى اعلام و از سوى سردار سپه قلع‌وقمع مخالفين به بهانه دستگيرى عاملان قتل ايمبرى آغاز شد . در آذر ماه 1303 سردار سپه طى لشكركشى به خوزستان ، موفق به سركوب شيخ خزعل شد و پس از رفع غائله ، براى زيارت به عتبات عاليات رفت و در 11 دى ماه به تهران بازگشت . در 25 بهمن 1303 موفق شد از مجلس مقام فرماندهى كل قوا را كه تا آن زمان به شاه اختصاص داشت ، دريافت كند .\r\nدر مهر ماه 1304 به دنبال واقعهء بلواى نان ، موفق شد از مجلس اجازه دستگيرى عاملين بلوا را بگيرد و پس از آن عدهء زيادى از مخالفين خود را به بهانه دست داشتن به بلوا ، دستگير و زندانى كرد . در اين سال تلگرافهاى زيادى به اشاره و تحريك وى از شهرستانهاى مختلف ، در مخالفت با قاجاريه و تفويض\r\n\r\n","description":"","footnote":"","page_name":" 405 ","page_number":407},
  {"content":"\r\n\r\nرضا خان قزاق و فرزندانش . از چپ به راست ( محمد رضا ، شمس و اشرف )\r\nسلطنت به سردار سپه ، به مجلس مخابره شد . سرانجام ماده واحده تغيير سلطنت در سال 1304 تهيه شد و در 9 آبان به تصويب مجلس شوراى ملى رسيد . در 15 آذر 1304 مجلس مؤسسان براى تغيير سلطنت از قاجاريه به پهلوى و تغيير مواد 36 ، 37 و 38 قانون اساسى تشكيل شد و در تاريخ 4 ارديبهشت 1305 ، سردار سپه تاجگذارى كرد و رسما به سلطنت رسيد .\r\nرضا شاه پس از 16 سال سلطنت ، سرانجام در شهريور 1320 ، در جنگ جهانى دوم ، با ورود قواى متفقين به خاك ايران ، از مقام خود استعفا داد و توسط متفقين به جزيره موريس و سپس به ژوهانسبورگ در آفريقاى جنوبى تبعيد شد و در چهارم مرداد 1323 در ژوهانسبورگ درگذشت و جنازه‌اش به قاهره انتقال يافت . جنازهء رضا شاه در 17 ارديبهشت 1329 از مصر به تهران منتقل شد و به خاك سپرده شد .\r\n\r\n","description":"","footnote":"","page_name":" 406 ","page_number":408},
  {"content":"\r\n\r\n\r\nرضا شاه : - رضا خان\r\n\r\nرضا عباسى\r\nمشهور به آقا رضا عباسى ابن على اصغر كاشى نقاش معروف متوفاى 1044 ه . ق . وى در خدمت شاه عباس اول بود . از آثار وى تعداد قابل ملاحظه نيز به امضاى خود او در موزه‌هاى خارج از كشور موجود است . از خصوصيات نقاشيها و تصاوير وى دقت و ملاحظه در كليه شئون زندگى است . اين استاد نقاش را با « عليرضا عباسى » خوشنويس نبايد اشتباه كرد . مدت كار رضا عباسى از 1007 تا 1044 ه . ق . بود و كارهاى او از استاد محمدى متأثر است ، ولى خود صاحب سبك و ابتكار است .\r\n\r\nرضا قلى خان قاجار\r\nاز سركردگان قاجار در قرن دوازدهم هجرى قمرى پسر محمد حسن خان قاجار و برادر آقا محمد خان . در آغاز ظهور آقا محمد خان كه وى در اصفهان بود به او پيوست ، اما چندى بعد با وى به مخالفت برخاست . و به مرتضى قلى خان پيوست ، و حتى چند بار با آقا محمد خان جنگ كرد . وى سرانجام به اصفهان نزد عليمراد خان زند و سپس به شيراز نزد صادق خان زند رفت و اما نزد آنها نيز نماند و عاقبت به خراسان گريخت ، و اندكى بعد در آنجا درگذشت .\r\n\r\nرضا قلى ميرزاى افشار\r\nشاهزادهء معروف سلسلهء افشاريه ، پسر ارشد و وليعهد نادر شاه افشار . در هنگام جلوس نادر بر مسند سلطنت ، وى بيش از 17 سال داشت . نادر ولايت خراسان را به دو داد و او چندى بعد بلخ و اندخوى را گرفت و حتى بدون اجازهء پدر به ماوراء النهر تاخت .\r\nنادر شاه هنگام عزيمت به هند او را نايب السلطنه كرد .\r\nو او در غيبت پدر مشهد را مقر خويش كرده با استبداد به نيابت سلطنت پرداخت . چندى بعد چون خبر دروغ وفات نادر در هند به او رسيد ، به فكر سلطنت افتاد ، و از جهت چاره‌جويى ، طهماسب دوم و پسرش را كشت و فاطمه سلطان بيگم ، زن خودش كه خواهر طهماسب دوم بود از استماع اين خبر خود را هلاك كرد . تا در هنگام بازگشت از هند او را بدين حركت ملامت نمود و به سبب تعلقى كه در پيوستن به ركاب نادر در هرات نموده بود ، نسبت به او تا حدى بدگمانى يافت . در سوءقصدى كه در حدود سوادكوه نسبت به نادر شد ، رضا قلى به دستگير كردن ضارب توفيق نيافت و اين نكته هم به سبب مزيد سوءظن پدر در حق او شد و به اين جهت نادر چون به تهران رسيد او را در آنجا گذاشت ، و خود به جانب غرب رفت . چندى بعد او را متهم به دخالت و اطلاع در قضيهء سوءقصد نسبت به خود كرده كور كرد و به مشهد فرستاد و بعد از قتل نادر شاه ، رضا قلى به امر برادرزادهء نادر عادلشاه افشار ، در قلعهء كلات به قتل رسيد .\r\n\r\nرقم‌نويس : - منشى الممالك\r\n\r\nركن الدوله ديلمى\r\nابو على حسن بن بويه ، از امراى آل بويه بوده . وى از طرف خليفه مستكفى ملقب به ركن الدوله شد .\r\nعماد الدوله در سال 322 ه . ق . برادر خود ركن الدوله را كه بيش از 19 سال نداشت مأمور فتح كرمان كرد . وى نيز بدون مقاومت كرمان را به تصرف درآورد . ركن الدوله پس از فوت برادر خود عماد الدوله ( 338 ه . ق . ) به اتفاق جمعى از بزرگان و امرا عازم\r\n\r\n","description":"","footnote":"","page_name":" 407 ","page_number":409},
  {"content":"\r\n\r\nفارس شد و در اصطخر ، مدفن عماد الدوله مطابق معمول ديالمه سه روز اقامهء مراسم عزادارى كرد .\r\nركن الدوله نه ماه در شيراز پيش پسر خويش عضد الدوله اقامت گزيد و در آن مدت مال و ثروت فراوانى اندوخت و قسمتى از آن را نزد معز الدوله كه در آن تاريخ در بغداد بود فرستاد . ركن الدوله در مدتى اندك كه در شيراز بود با مردم به عدل و داد رفتار كرد و محبت مردم را به خود جلب نمود و پس از تمشيت امور فارس عازم عراق عجم شد و در آن ناحيه بين او و امراى سامانى جنگهاى خونينى رخ داد . متصرفات ركن الدوله روزبه‌روز زيادتر مىشد و در نتيجه قلمرو وشمگير بن زيار هم سرحد گرديد و محارباتى بين آن دو تن صورت گرفت و غالبا فتح با ركن الدوله بود . با مرگ وشمگير قلمرو ركن الدوله از شر حملات وى رهايى يافت ، اما جنگهاى وى با اميران سامانى دوام داشت تا در سال 430 ه . ق . ابو على بن محتاج چغانى به رياست كل سپاهيان سامانى منصوب شد و ركن الدوله هم مردى صلح‌طلب بود . بين آن دو صلح و اتحاد برقرار گرديد .\r\nدر اين هنگام به ركن الدوله خبر دادند كه عضد الدوله پسرش با لشكريان بسيار بغداد را تصرف كرده ، بر پسر عم خود عضد الدوله بختيار دست يافته و او را به قتل رسانده است . ركن الدوله چون مزاجى عصبى داشت با شنيدن اين خبر بسيار غضبناك شد و از شدت اندوه سخت بيمار گرديد و درگذشت .\r\nركن الدوله در بستر بيمارى همهء پسران خويش را خواست و ممالك و متصرفات خود را به اين ترتيب بين ايشان تقسيم كرد : فارس و اهواز و كرمان در واقع قسمتهاى جنوبى ايران و بغداد به عضد الدوله پسر ارشد او تعلق گرفت . حكومت همدان و جبال و رى و طبرستان به فخر الدوله رسيد . اصفهان و توابع آن به مؤيد الدوله تفويض شد .\r\nركن الدوله ، مؤيد الدوله و فخر الدوله را وادار كرد كه سوگند ياد كنند تا عضد الدوله زنده است از اطاعت او سر نپيچند و راستى و درستى را شعار سازند و در همهء امور با برادر بزرگتر مشورت كنند و رأى او را در همه حال بر رأى خود ترجيح دهند . ركن الدوله چندى بعد درگذشت .\r\nوى اميرى علم‌دوست و هنرپرور بود و در ايجاد ابنيه مىكوشيد .\r\nابن العميد وزير ركن الدوله بود .\r\n\r\nركن الدين حسن ابن هزار اسپ\r\nاز امراى شبانكاره .\r\n\r\nركن الدين خور شاه\r\nمتولد حدود سال 627 ه . ق . ، آخرين رئيس و داعى اسماعيليهء الموت . وى پسر علاء الدين محمد بود و پدرش او را به وليعهدى و جانشينى خويش برگزيد .\r\nاما بعد پشيمان شد و درصدد تغيير و عزل او برآمد و ليكن پيروانش نپذيرفتند . به همين جهت همواره بين پدر و پسر وحشت و خصومت در ميان بود و در آخر عمر علاء الدين محمد ، به سبب خللى كه از بدخويى و بهانه‌جويى او در كارها راه يافته بود ، ركن الدين خور شاه عده‌اى را با خود همداستان كرده درصدد عزل پدر برآمد . اما در اين بين علاء الدين مقتول شد و ركن الدين خور شاه به مسند امارت نشست و قاتلان پدر را به مجازات رسانيد اما دوران حكومت او دوام نيافت و مواجه با ظهور هولاكو خان شد كه الموت و ديگر قلاع اسماعيليه را گرفت ، و ركن الدين را كه بعد از تردد بسيار ناچار قبول اطاعت كرده ، به اردوى هولاكو پيوست به التماس خود او به مغولستان فرستاد و او در\r\n\r\n","description":"","footnote":"","page_name":" 408 ","page_number":410},
  {"content":"\r\n\r\nبين راه كشته شد و دولت اسماعيليهء الموت برافتاد .\r\n\r\nركن الدين صاين\r\nركن الدين صاين از فرزندان ضياء الملك محمد پسر مودود بود و ضياء الملك در زمان سلطان محمد خوارزمشاه به منصب عارض سپاه اشتغال داشت .\r\nركن الدين صاين كه نصرت الدين عادل لقب يافته بود مقام وزارت سلطان ابو سعيد مغول را برعهده داشت .\r\nوى به دستور امير چوپان در سفرى كه به خراسان كرد به قتل رسيد .\r\n\r\nركن الدين صلاح كرمانى\r\nركن الدين صلاح كرمانى از وزيران اتابكان فارس ( سلغوريان ) كه در آغاز حكومت مظفر الدين ابو شجاع سعد بن زنگى به وزارت منصوب شد و بعد از چندگاه از اين سمت معزول گشت و مقام وزارت به عميد الدين ابو نصر اسعد تفويض گرديد .\r\n\r\nركن الدين كرت\r\nمتوفى صفر 705 ه . ق . دومين پادشاه ( 677 - 682 ه . ق . ) از پادشاهان معروف سلسلهء آل كرت ، پسر و جانشين ملك شمس الدين كرت . بعد از وفات پدر ، به حكم آباقا خان در هرات به‌جاى وى به امارت نشست ( 677 ه . ق . ) . در 679 ه . ق . ، قلاع غور و در 680 ه . ق . قندهار را فتح كرده ، چند سال بعد نسبت به ايلخانان شيوهء تمرد پيش گرفت و از ترس به قلعه‌اى پناه برد و در آن قلعه وفات يافت . چون آباقا خان ، هنگامى كه او را به‌جاى پدر به امارت هرات مىفرستاد ، فرمان داد تا او را به لقب پدرش بخوانند ، به اين جهت او را گاهى ملك شمس الدين كهين خوانده‌اند .\r\n\r\nركن السلطنه : - قورچىباشى\r\n\r\nرگا\r\nرى - نام رى . در كتيبهء بيستون يكى از ايالات شاهنشاهى در دورهء هخامنشيان .\r\n\r\nرواديان\r\nسلسله‌اى از امراى محلى آذربايجان منسوب به رود ابن مثنى ازدى ، كه عده‌اى از نويسندگان و گويندگان نام آنها را مشهور كرده‌اند .\r\nاين خاندان اصلا از مهاجران عرب بوده‌اند . از اواسط قرن سوم قدرتى به دست آوردند و يكى از افراد آن خاندان به نام ابو الهيجا ، تمام آذربايجان را از وجود دشمنان خود پاك كرد و پسرش « مملان » با ارمنيان و گرجيان جنگهايى كرد و فتوحاتى حاصل نمود .\r\nپسر مملان ، ابو منصور وهسودان از حدود 410 پادشاه آذربايجان بود .\r\nوهسودان ، در حملهء طغرل بر آذربايجان از ميان رفت و پسرانش ابو منصور مملان ، ابو الهيجا ، منوچهر و ابو القاسم ، عبد الله پس از او شهرتى يافته‌اند . رواديان به دو سلسله تقسيم مىشوند .\r\n\r\nالف - امراى معروف سلسلهء اول رواديان :\r\n1 - رواد .\r\n2 - وجناء بن رواد .\r\n3 - محمد بن رواد .\r\n4 - يحيى بن رواد ( تا 235 ه . ق . ) .\r\n\r\nب - امراى معروف سلسلهء دوم رواديان :\r\n1 - ابو الهيجاء بن رواد ( 344 - 378 ه . ق . ) .\r\nوى در سالهاى 370 و 371 بر آذربايجان و اران و ارمنستان تسلط يافت .\r\n\r\n","description":"","footnote":"","page_name":" 409 ","page_number":411},
  {"content":"\r\n\r\nنقشه رى ( طرح از كرپرتر ) سفرنامه جكسن\r\n\r\n","description":"","footnote":"","page_name":" 410 ","page_number":412},
  {"content":"\r\n\r\n2 - مملان بن ابو الهيجاء . وى در سال 380 ه . ق . با گرجيان جنگيد .\r\n3 - ابو منصور وهسودان بن مملان ( 441 - 446 ) . وى با غزان سپهبد موغان جنگيد . در سال 446 طغرل بيك سلجوقى به آذربايجان رفت ، وهسودان اطاعت او را پذيرفت و خطبه به نام او خواند .\r\n4 - ابو نصر مملان بن وهسودان .\r\n5 - ابو الهيجاء منوچهر بن وهسودان .\r\n6 - ابو القاسم عبد الله .\r\n7 - ابراهيم بن وهسودان .\r\n8 - احمد يل بن ابراهيم .\r\n9 - آقسنقر بن احمد يل .\r\n10 - نصرة الدين خاصبك ارسلان .\r\n11 - فلك الدين احمد .\r\n12 - علاء الدين كرپ ارسلان ( تا 604 ه . ق . ) .\r\n13 - نصرة الدين ممد .\r\n14 - زن اتابك خاموش و نوهء علاء الدين ( تا 624 ه . ق . ) . اين سلسله به دست سلطان جلال الدين خوارزمشاه منقرض شد .\r\n\r\nروانگان دبير\r\nاز دبيران دولتى ساسانى و به معنى « دبير امور خيريه » .\r\n\r\nروايات\r\nاز متون پهلوى در مسائل دينى كه حاوى مطالب مختلفى از جمله : روزهاى فروردگان ، ارزش مراسم ، احساسات نسبت به درستكاران ، كيفر گناه ، روزه ، حيوانات خوراكى ، كشتن موجودات زيان‌بخش و مراسم آتش و غيره مىباشد .\r\n\r\nروايات هيميداشوهيشتان\r\nاز متون پهلوى در مسائل دينى كه مشتمل است بر 270 پرسش و پاسخ كه توسط يك نفر روحانى به نام « هيميد » و ديگران مطرح شده است .\r\n\r\nروتار : - باشگاههاى روتار\r\n\r\nروحانيت مبارز\r\nاز سال 1320 جناحى مذهبى موسوم به « جناح روحانيت مبارز » تحت رهبرى آيت الله كاشانى ، مبارزات مردم ايران را عليه امپرياليسم آمريكا و استعمار انگلستان هدايت مىنمود .\r\n\r\nروزنامهء اخبار و وقايع دار الخلافه تهران\r\nاولين روزنامه كه به وسيلهء ميرزا صالح شيرازى كه از نخستين تحصيلكردگان ايران در انگلستان بود منتشر شد . اين روزنامه در دورهء قاجاريه انتشار مىيافت . اولين شمارهء اين روزنامه روز دوشنبه 25 محرم الحرام سال 1253 ه . ق . منتشر مىشد و در هر ماه فقط يك شمارهء آن بيرون مىآمد .\r\n\r\nروزنامهء ادب : - ادب ، روزنامه\r\n\r\nروزنامهء اطلاع\r\nاز روزنامه‌هاى دربار ناصر الدين شاه كه آغاز انتشار آن سال 1259 هجرى قمرى است و نزديك به ده سال منتشر شده است .\r\n\r\nروزنامهء ايران\r\nروزنامهء دولتى و علمى و ملتى كه در عهد ناصرى به طبع مىرسيد . بعدها به ايران تغيير نام پيدا\r\n\r\n","description":"","footnote":"","page_name":" 411 ","page_number":413},
  {"content":"\r\n\r\nنمود كه تا انقلاب مشروطيت منتشر مىشد . در سال 1321 ه . ق . نام آن از ايران به ايران سلطنتى تغيير يافت .\r\n\r\nروزنامهء حكمت\r\nروزنامه‌هاى حكمت و ثريا و پرورش روزنامه‌هايى بودند كه هرسه در قاهره پايتخت مصر منتشر مىشدند . آغاز انتشار روزنامهء حكمت سال 1310 ه . ق . يعنى سه سال قبل از كشته شدن ناصر الدين شاه بود . شماره اول ثريا روز شنبه چهاردهم جمادى الاخر سال 1316 ه . ق . و شماره اول پرورش روز جمعه دهم ماه صفر سال 1318 ه . ق . انتشار يافته . مديران هرسه روزنامه روزنامه‌هاى خود را به قصد روشن نمودن افكار ايرانيان انتشار مىدادند .\r\n\r\nروزنامه دولت عليه ايران : - وقايع اتفاقيه\r\n\r\nروزنامهء شرافت\r\nمهمترين روزنامهء عهد مظفر الدين شاه روزنامه‌اى است به نام شرافت كه به تقليد روزنامهء شرف منتشر مىشد . شماره اول آن در ماه صفر 1314 و شمارهء آخر آن در ماه صفر 1320 ه . ق . انتشار يافته كه انتشار آن شش سال ادامه يافته است . اين روزنامه از حيث خط ، كاغذ ، و زيبايى و هنر ، نفيس‌ترين جرايد دوران قاجاريه است و براى وقوف بر هنر خطاطى و نقاشى در عهد مظفرى بهترين سند شمرده مىشود .\r\n\r\nروزنامه شرف : - شرف\r\n\r\nروزنامه علمى : - وقايع اتفاقيه\r\n\r\nروزنامهء فرهنگ : - فرهنگ ، روزنامه\r\n\r\nروزنامه ملتى : - وقايع اتفاقيه\r\n\r\nروزنامهء مريخ\r\nروزنامه‌اى كه در سال 1296 در ايران به طبع مىرسيد و حاوى اخبار رسمى نظامى بود .\r\n\r\nروساى اول\r\nپادشاه اورارتو ( 732 - 714 ) .\r\n\r\nروساى دوم\r\nپادشاه اورارتو ( 678 - 654 ) .\r\n\r\n","description":"","footnote":"","page_name":" 412 ","page_number":414},
  {"content":"\r\n\r\n\r\nروضة الصفا\r\nتاريخ عمومى جامع فارسى ، تأليف ميرخواند ، كه حوادث تاريخ عالم را از آغاز حكمت تا ظهور اسلام ، و پس از آن ، تاريخ اسلام را تا عهد سلطان حسين بايقرا ذكر مىكند . روضة الصفا شامل 7 قسمت است ، كه مؤلف قسمتى را از تاريخهاى فارسى نقل كرده است ، و قسمت آخر آن را دخترزاده‌اش غياث الدين خواندمير ، پس از مرگ مؤلف تكميل كرده است . در دوره‌هاى قاجار ، رضا قلى خان هدايت ، سه مجلد مربوط به تاريخ صفويه و افشاريه و زنديه و قاجاريه را نيز بدان الحاق كرده و آن را روضة الصفاى ناصرى و تتمهء روضة الصفا ناميد .\r\n\r\nروملو\r\nاز طوايف نامى قزلباش مطابق بعضى روايات ، جماعتى از اسراى رومى بوده‌اند كه امير تيمور با خود از آسياى صغير آورده بود ، و آنها را به خواهش سلطان صدر الدين موسى بخشيد و آزاد كرد و آنها بدين سبب به ارادت صدر الدين درآمدند ، و به صوفيان روملو معروف شدند . در صحت اين روايات ، كه بعضى از مورخين عهد صفويه نقل كرده‌اند ، جاى ترديد است .\r\nحسن بيگ روملو صاحب احسن التواريخ از اين طايفه است .\r\n\r\nرويتر  ( Reuter ) \r\nدر نيمه‌هاى دوم دوران سلطنت ناصر الدين شاه ، عده‌اى از خارجيان تقاضاى كسب امتياز بهره‌بردارى از معادن و ساير منابع كشور را داشتند . نخستين و مهمترين امتياز آنها امتيازى بود كه در سال 1289 به يكى از اتباع انگليسى به نام « بارون جوليوس دو رويتر »\r\n\r\n","description":"","footnote":"","page_name":" 413 ","page_number":415},
  {"content":"\r\n\r\nاعطا شد . ميرزا حسين خان سپهسالار تصميم گرفت براى ساختن راه‌آهن ، استخراج معادن و تأسيس بانك ملى ، انحصار فوق العاده معظمى به وجود آورد . وثيقهء اين امتياز ، حقوق گمركى و در حقيقت تمام منابع عايدى دولت بود . بارون جوليوس دو رويتر برندهء امتياز مزبور شد . ناصر الدين شاه كه به سفر اروپا رفته بود پس از بازگشت به اشتباه خود پى برد و با ضديت افكار عمومى با واگذارى اين امتياز روبه‌رو شد . در نتيجه امتيازنامه لغو شد و دولت ايران مبلغ چهل هزار ليره سپردهء رويتر را توقيف كرد ، ولى به‌جاى آن امتياز تأسيس بانك شاهنشاهى و بانك صنايع و معادن ايران را به « بارون جرج رويتر » پسر « جوليوس دو رويتر » در سال 1306 و يا 1307 اعطاء نمود .\r\n\r\nريتون\r\nظرفى شبيه به شاخ حيوان كه براى نوشيدن شراب به كار مىرفته است .\r\n\r\nريدرر  ( Riederer ) \r\nرياست ادارهء امور پست ايران از 1292 تا 1294 ه . ق . ( اتريشى ) .\r\n\r\nريشار خان\r\nمعلم زبان فرانسوى در دار الفنون .\r\n\r\nرئيسعلى دلوارى\r\nرئيسعلى در خانواده‌اى مذهبى در روستاى دلوار متولد و در دامان پدر و مادر متديّن و معتقد به دين اسلام پرورش يافت . پدرش زاير محمد فرزند زاير غلامحسين فرزند عالى ، فرزند عيوض از طايفه مشهور به احمدى كه همگى نسل‌اندرنسل دلوارى الاصل و متوطن در اين روستا بوده‌اند ، مىباشد . مادرش شهين دختر على فرزند زاير محمد از طايفه فولادى ساكن باغك تنگستان بود . در مورد تاريخ تولد وى در هيچ كتاب ذكر نشده است اما در برخى تحقيقات آمده است كه رئيسعلى در سال 1333 ( ذيقعده ) هجرى قمرى مطابق با 1293 هجرى به درجه رفيع شهادت رسيده است . و اگر سن ايشان را در هنگام شهادت به تصريح مؤلف كتاب فارس و جنگ بين الملل اول حدود 30 سال بدانيم در سال 1303 ه . ق . مطابق با سال 1263 هجرى شمسى متولد شده است . پدرش زاير محمد كدخداى دلوار بود و از چهره‌اى سرشناس تنگستان به شمار مىرفت .\r\nرئيسعلى دلوارى\r\nشخصيتى بود كه به تصريح معاصرينش هيچ‌يك از معاريف و مشاهير و سرجنبانان معاصر او در سواحل شمالى خليج فارس در بخشش و جوانمردى و مروّت و همّت و صفا و وفا و عاطفه به پاى او نمىرسيدند . استغناى طبع و علو همت وى ضرب المثل و ورد زبان خاص و عام بود . بسيار فروتن و لايق بود . شريف و وفادار و ساده و بىآلايش و\r\n\r\n","description":"","footnote":"","page_name":" 414 ","page_number":416},
  {"content":"\r\n\r\nخوش‌مشرب بود . در برخوردهايش با مردم نوعى وقار ملاحظه گرديد . از اين‌رو مىتوانست مردمى را تابع و تحت الشعاع خود قرار دهد و دامنه نفوذ و قدرتش را از دلوار به ساير نقاط تنگستان نيز تسرى دهد . نمونه كاملى از شجاعت و جسارت و شهامت بود . غيور و متهور و سلحشور و درعين‌حال بسيار متين و موقر و با مهابت و مؤدب و مبادى آداب و سخت پايبند به مذهب و معتقدات دينى بود . مردى قوى الاراده و ثابت قدم بود . سرعت عمل و قاطعيت و پشتكار از مشخصات اخلاقى او بود . از اوان جوانى به شجاعت شهره يافت حتى دشمنانش او را به شجاعت مىستودند و در تيراندازى و به كار بردن اسلحه بىنهايت ماهر بود .\r\nتيراندازى بود كه تيرش هيچ‌گاه به خطا نمىرفت صريح اللهجه بود و در بيان حقيقت و اظهار عقيده خود ابدا ترس و واهمه نداشت عنصرى فعال و پر تحرك بود . فعاليت خستگىناپذير غير قابل انكار او قولى\r\n\r\n","description":"","footnote":"","page_name":" 415 ","page_number":417},
  {"content":"\r\n\r\nاست كه جملگى برآنند . در تمام مدت زندگانى كوتاهش لحظه‌اى آرام گرفت . منصف ، قدردان و حق‌شناس بود . به چابكى و مهارت در صف‌آرايى در برابر انبوه دشمن مشهور بود . برق‌آسا به دشمن حمله مىكرد . هيبت او چنان در دلهاى افراد نيروى دشمن جاى كرده بود كه مقاومت در برابر او بىفايده مىدانستند .\r\nدر سال 1326 هجرى قمرى در زمان استبداد صغير در آن هنگام كه محمد على شاه پادشاه قاجار مجلس شوراى ملى را منحل نمود و آزاديخواهان را به زندان انداخت و مجددا استبداد حاكم گشت . مردم ايران در شهرهاى مختلف از جمله تبريز ، رشت ، اصفهان و نقاط ديگر مبارزه را آغاز كردند . بوشهر نيز از جمله شهرهايى بود كه روحانيون و آزاديخواهان ديگر توانستند بوشهر را از تصرف مستبدين و طرفداران محمد على شاه خارج كنند .\r\nرئيسعلى در كنار تدارك حمله به بوشهر ، از شبيخونهاى شبانه‌اش نيز غافل نبود و تقريبا هر شب به بوشهر و پادگان انگليسيها حمله كرده و ضرباتى بر آنها وارد مىآورد . انگليسيها نيز بيكار ننشستند و براى دفع حملات مهاجمين تدابيرى اتخاذ كردند : ژنرال بروكينگ تمام اوقات خود را صرف سازماندهى مجدد تدابير دفاعى بوشهر كرد . وى به منظور آماده نگه داشتن نيرويى كه بتواند در اسرع وقت براى مقابله با نيروهاى تنگستانى به هر نقطهء ضرورى اعزام گردد ، تغييراتى به وجود آورد كه اهم آنها بدين شرح بود : در آن سوى خطوط استحفاظى كه تحت پوشش نورافكنها بود ، هر شب گروههايى از گورخاها به كمين مىنشستند . علاوه‌براين يك نيروى امدادى نيز مركب از دو گروهان ، چهار توپ و چهار مسلسل در منطقه امامزاده مستقر شده بود . راههاى ارتباطى پشت خطوط استحفاظى نيز براى حمل‌ونقل توپها بهبود يافت . حال اين توپها با اتصال به گاريهاى قاطركش نظامى تحرك بيشترى يافته بودند . ارتباط تلفنى و علامتى نيز بهبود و گسترش يافت ، با انتقال يك گروهان از پادگان مستقر در بوشهر و چهار دسته مسلسل از ناوهاى جونو و پيراموس به ريشهر نيروى ذخيره در آنجا تقويت شد . براى بمباران هريك از نقاط شبه‌جزيره توسط توپخانه ناو جونو نيز ترتيبات لازم با افسران ارشد نيروى دريايى بريتانيا اتخاذ شد .\r\nناو لاورنس نيز در آبهاى ساحلى و شطهاى شرق شهر بوشهر گشت مىداد . مقامات نظامى بريتانيا انتظار داشتند كه قواى تنگستانى ، دشتى و دشتستان با استعداد دو هزار نفر در شبهاى 22 شوال تا هفتم ذيقعده / چهارم تا 16 سپتامبر به بوشهر حمله كنند ولى سرانجام رئيسعلى در حين حمله‌اى ديگر به اردوگاه دشمن به شهادت مىرسد و با مرگ وى موج حمله نيروى ايرانى هم فروكش مىكند .\r\n\r\n","description":"","footnote":"","page_name":" 416 ","page_number":418},
  {"content":"\r\n\r\n\r\nز\r\n\r\nزاب\r\n1 - محلى است ميان آذربايجان و طبرستان .\r\nابن خلدون گويد : بلاد زاب بين آذربايجان و ارمنيه و بلاد ابواب است تا درياى مازندران .\r\n2 - نام يكى از پادشاهان عجم و آن پسر نودك پسر منوچهر است .\r\n\r\nزاب طهماسب\r\nاز پادشاهان ايران : پسر طهماسب و پدر كيقباد ، نخستين پادشاه كيانى بوده است .\r\n\r\nزاپاارته‌تن\r\nكوهى است كه تيرداد شهر جديد « دارا » يا « داريوم » را در آن بنا كرد .\r\n\r\nزاتوردات\r\nيكى از شاهان پارس ( 165 ق . م . ) در دورهء دوم كه دورهء استقلال پارس و مجزا شدن است از دولت سلوكى .\r\n\r\nزاتى\r\nمهندس اتريشى سواره‌نظام و معلم رياضيات در دورهء اميركبير در مدرسه دار الفنون .\r\n\r\nزادانخره\r\nيكى از هجده پسر خسروپرويز كه به دست برادرشان شيرويه يا به دستور وى به قتل رسيدند .\r\n\r\nزادان فرخ\r\nرئيس نگهبانان ( حرس ) در عهد خسرو پرويز .\r\n\r\nزادركارتا\r\nپايتخت هيركانيا كه ظاهرا همان استرآباد كنونى است .\r\n\r\nزالخان جلاير\r\nبرادر يوسف عليخان جلاير از امراى عهد افشاريه .\r\nشاهرخ شاه فرزند رضا قلى ميرزا در اثر توطئه اين دو پس از خلع و نابينا شدن بار ديگر به سلطنت رسيد .\r\n\r\n","description":"","footnote":"","page_name":" 417 ","page_number":419},
  {"content":"\r\n\r\n\r\nزالوب آب\r\nشهرى در شمال شرق كرمانشاه نزديك ديناور .\r\nدر 1932 در آن كاوشهايى به عمل آمده و در حدود 600 قبر در آن پيدا شده است كه متعلق به قرون اوليه هزاره اول پ . م . مىباشد .\r\n\r\nزاموآ\r\nواقع در مغرب درياچه رضاييه كه مورد حمله آشوريها در قرن 10 پ . م . قرار گرفت و بعد به كشور مانا در شمال و پارسوآ در جنوب تقسيم شد .\r\n\r\nزاهده خاتون\r\n543 ق . از زنان عابد ، زاهد و مدبّر . وى همسر اتابك بزابه ( 532 - 542 ق . ) حاكم فارس بود . او به كمك همسرش به امر كشوردارى مىپرداخت و مدرسه‌اى بسيار عالى در شيراز بنا كرد كه آن را مدرسه زاهده مىگفتند و املاك زيادى براى آن وقف نمود و توليت آن را به علماى حنفى مذهب داد ، ولى پس از چندى از حنفيان به شافعيان منتقل كرد و امام ناصر الدين سيرافى را كه امامت و خطابت مسجد جامع عتيق از گذشته به اجداد او تفويض شده بود به توليت آن مدرسه گماشت . در سال 542 ق . در جنگى كه بين بزابه و سلطان مسعود بن محمد بن ملكشاه سلجوقى در ميان همدان و اصفهان در گرفت بزابه كشته شد و در اصفهان دفن گرديد . زاهده خاتون دستور داد تا استخوانهاى همسرش را به شيراز بياورند و در مدرسه زاهده دفن كرد و قبه‌اى عالى براى آن ساخت و خود نيز پس از مرگ در همانجا دفن شد . به نوشته شدّ الازار مرقد اين زوج براى مردم شيراز متيمن و متبرك بوده است .\r\n\r\nزاهدى\r\nفضل الله فرزند بصير ديوان همدانى در سال 1271 ه . ش . در همدان متولد شد . وى پس از طى مراحل تحصيلات مقدماتى وارد مدرسه صاحب‌منصبى قزاقخانه شد و دورهء آن را در رشته سواره‌نظام به پايان رساند . زاهدى در جريان سركوب احسان الله خان و ميرزا كوچك خان ، تحت فرماندهى رضا خان سوادكوهى شركت داشت . پس از كودتاى 1299 درجه سرتيپى گرفت و در جنگ با اسماعيل آقا سيميتقو و فتح قلعهء چهريق تلاش زيادى نمود . در سركوبى شيخ خزعل همراه با رضا خان حضور داشت و پس از ورود سردار سپه به اهواز ، فرماندار نظامى خوزستان شد . علاوه‌براين در سركوبى و خلع سلاح عشاير مازندران و امن كردن منطقه تركمن صحرا تلاش بسيار كرد . باوجود اين در زمان رضا شاه دوبار مورد غضب واقع شد و خلع درجه گرديد ، اما هربار به خدمت بازگشت .\r\nبعد از شهريور 1320 ، شاه كه از به قدرت رسيدن رزم‌آرا در هراس بود ، همواره زاهدى را به عنوان يك حريف مبارز و چكش تعادل در مقابل او قرار مىداد و در جريان انتخابات دوره شانزدهم مجلس شوراى ملى ، عملا بين اين دو در راهيابى افراد مورد نظر خود به مجلس ، رقابت شديدى به وجود آمد كه نتيجه آن پيروزى زاهدى و راه يافتن عده‌اى از نامزدهاى جبهه ملى به مجلس بود .\r\nزاهدى در كابينهء حسين علاء به وزارت كشور منصوب شد و اين سمت را در كابينه نخستين دكتر مصدق هم حفظ كرد ، ولى چند ماه بعد از وزارت كناره گرفت و به مجلس سنا بازگشت و عملا به صف هواداران شاه پيوست و تدريجا هسته مخالف با دكتر\r\n\r\n","description":"","footnote":"","page_name":" 418 ","page_number":420},
  {"content":"\r\n\r\nمحمد مصدق را تشكيل داد و سرانجام در 28 مرداد 1332 طى يك كودتا كه توسط عوامل انگليس و آمريكا سازماندهى شده بود ، حكومت مصدق را ساقط كرد و به فرمان محمد رضا شاه به نخست‌وزيرى رسيد .\r\nسپهبد فضل الله زاهدى\r\nزاهدى سرانجام در هفدهم فروردين 1334 از نخست‌وزيرى كناره‌گيرى كرد و به عنوان سفير سيار ايران در دول اروپايى كه مركز آن سوئيس بود ، راهى آن كشور شد . وى حق بازگشت به ايران را نداشت و سرانجام در سال 1342 در 71 سالگى درگذشت .\r\nاز جمله وقايع دوره صدارت زاهدى عبارت بودند از :\r\nانجام مذاكرات نفت با كنسرسيوم و عقد قرارداد نفت جنوب با كنسرسيوم بين المللى ، برگزارى انتخابات دورهء هجدهم مجلس شوراى ملى و انتخابات مجلس سنا ، محاكمه دكتر مصدق و همكاران نزديك او و دستگيرى و اعدام فعالين حزب توده .\r\n\r\nزاهدى - اردشير : - اردشير زاهدى\r\n\r\nزبان اكدى\r\nاين زبان از زبانهاى سامى است . زبان اكدى از هزارهء سوم تا هزارهء اول پيش از ميلاد در بين النهرين رواج داشته است . حدود 2000 سال ق . م . زبان اكدى جاى زبان سومرى را در سومر گرفت و در همين زمان زبان اكدى به دو گويش تقسيم شد : 1 - گويش آسورى ؛ گويش آسور در شمال بين النهرين 2 - گويش بابلى ؛ گويش بابل در جنوب بين النهرين .\r\nبه تدريج زبان بابلى رواج بيشترى يافت و حدود سدهء نهم ق . م . جاى آسورى را گرفت و در منطقهء خاورميانهء امروزى زبان بين المللى شد . در سده‌هاى 6 و 7 ق . م . زبان آرامى به تدريج جاى زبان بابلى را گرفت كه تا اوايل دورهء مسيحيت رواج داشت و پس از آن به كلى نابود شد .\r\n\r\nزبان اوستايى\r\nزبان كتاب اوستاست و يكى از اصول و پايه‌هاى زبان ايران است . اين زبان خاصه قسمتهاى قديم آن ( گاته ) بسيار كهنه به نظر مىرسد و مانند زبان سنسكريت و عربى ، داراى اعراب و علايم جنسى ( مذكر و مونث ) و تثنيه بوده است .\r\n\r\nزبان پارتى\r\nزبان پهلوى اشكانى .\r\n\r\nزبان پارسى باستان\r\nيكى از زبانهاى ايرانى است كه در عهد هخامنشيان ، زبان رسمى ايران بوده و با اوستا و\r\n\r\n","description":"","footnote":"","page_name":" 419 ","page_number":421},
  {"content":"\r\n\r\nنمونه‌اى از كتيبه شاه هخامنشى ( داريوش اول ) به سه زبان : پارسى باستانى ، عيلامى و بابلى . از سنگ توزين كه در موزهء ارميتاثر محفوظ است .\r\nسانسكريت شباهت تام دارد و كتيبه‌هاى هخامنشيان و برخى ظروف و مهرها بدين زبان و به خط ميخى هخامنشى نوشته شده است .\r\n\r\nزبان پهلوى\r\nزبانى بود كه شاهان در مجالس خود به آن سخن مىگفتند . اين زبان به فهله يا پهله منسوب است و اين نام بر پنج شهر اصفهان ، رى ، همدان ، ماه نهاوند و آذربايجان اطلاق مىشود .\r\n\r\nزبان سومرى\r\nزبانى است مستقل كه در هزارهء سوم پيش از ميلاد مسيح در سومر ، جنوب عراق امروزى رواج داشته و به خط ميخى نوشته مىشده است .\r\n\r\nزبان عيلانى\r\nزبانى مستقل بود كه در عيلام رايج بوده است .\r\nآثار به دست آمده از آن به خط ميخى - كه از خط ميخى سومرى اقتباس شده بود - نوشته شده است .\r\nآثار عيلامى از سه دوره است :\r\n1 - از ميانهء هزارهء سوم پيش از ميلاد مسيح .\r\n2 - از سدهء شانزدهم تا سدهء هشتم پيش از ميلاد مسيح . زبانى كه در اين آثار به كار رفته عيلامى باستان ناميده مىشود .\r\n3 - از دورهء هخامنشيان ، از سدهء ششم تا سدهء چهارم پيش از ميلاد مسيح ، زبانى كه در اين آثار به كار رفته عيلامى نو ناميده مىشود .\r\nغالب كتيبه‌هاى پادشاهان هخامنشى ، از جمله كتيبهء داريوش بر كوه بيستون به سه زبان : فارسى باستان ، اكدى و عيلامى نوشته شده‌اند .\r\n\r\nزبدة التواريخ\r\nزبدة التواريخ بايسنقرى يا تاريخ حافظ ابرو .\r\nكتابى در تاريخ عمومى ، به فارسى ، تأليف حافظ ابرو ، از مورخين عصر شاهرخ تيمورى . كتاب را حافظ ابرو بايسنقر تيمور در حدود سال 830 ه . ق . به پايان رساند . وى وقايع عالم را از خلقت تا بعثت پيامبر و تاريخ اسلام را تا سال 829 ه . ق . به رشتهء تأليف درآورده است . كتاب در واقع تاريخ عمومى نسبتا مفصلى است در 4 مجلد كه جلد چهارم آن در باب تاريخ سلطنت تيموريان كه قسمتى از مطالب آن ، مخصوصا آنچه راجع به احوال عصر تيمورى است بر\r\n\r\n","description":"","footnote":"","page_name":" 420 ","page_number":422},
  {"content":"\r\n\r\nمشهودات يا شنيده‌هاى بلاواسطهء مؤلف مبتنى است .\r\n\r\nزرافشان\r\nيكى از چهار ناحيه كه ايالت سغديان قديم را تشكيل مىدهد و عبارتند از فرغانه و سمرقند و بخارا و همين ناحيه .\r\n\r\nزرتشت آذرپاد\r\nموبدان موبد در زمان ساسانيان و پسر آذرپاد مهراسپندان است كه غالب تاريخ‌نويسان قديم او را با زرتشت ، مؤسس مزديسنا اشتباه كرده‌اند .\r\n\r\nزرتوهشت\r\nزرتهوشتر ، زرتوشت ، زردشت ، زرادشت ، زرتشت ، زراتشت ، زراتوشت ، زراهوشت ، زره‌هشت ، زرتهشت ، زره‌تشت ، زره‌دشت نام پيامبر ايرانى . دو صورت اولى دو صورت متحمل خط پهلوى و صورت سوم اوستايى و صور ديگر در نظم و نثر فارسى امروزى آمده است .\r\n\r\nزردشت  ( Zardost ) \r\nپهلوى زرتشت ، اوستايى زره‌ثوشتره [ - دارندهء شتر زرد ، يا شتر پير ، يا شتر خشمگين ( ؟ ) 
  ] ، نام يا شهرت پيامبر ايران باستان و مؤسس آيين زرتشتى از خانوادهء سپيتمه . در باب اصل و منشأ و زبان و حتى هويت او اختلاف است . بعضى وى را از آذربايجان و برخى از رى دانسته‌اند و قولى نيز هست كه وى به ولايت شمال شرقى ايران قديم منسوب بوده است .\r\nزمان او را سنت زرتشتيان قرن 7 و 6 ق . م . ياد مىكند ، در صورتىكه بعضى از پارسيان ، از روى بعضى محاسبات نجومى ، آن را تا 4500 سال قبل از ميلاد بالا مىبرند . هرچند از بعضى روايات قديم يونان نيز اين نكته برمىآيد . ليكن قبول آن به جهات بسيار دشوار است . در هرحال ، به موجب سنت زردشتيان و همچنين آنچه از مجموعهء اوستا و كتب دينى آنها برمىآيد ، پدر زرتشت پوروشسپ  ( purusasp )  و زردشت\r\nمادرش دغدو  ( doqdu )  يا دغدويه  ( doqduya )  نام داشت ، و خود وى معاصر گشتاسپ ( شهريار خراسان ) بود ، و گشتاسپ نيز دين او را پذيرفت . برخى از سرودهاى گاتها كه در دست است ظاهرا از خود اوست . طبق روايات ، در حملهء دوم ارجاسپ تورانى به بلخ ، به دست يك تن تورانى از خاندان كرپ  ( Karap )  به نام براترك‌رش  ( bratrok . res )  ، كشته شد . اسم او در فارسى به صورتهاى زرذهشت ، زراتشت ، زرتهشت ، و غيره نيز آمده است .\r\n\r\n","description":"","footnote":"","page_name":" 421 ","page_number":423},
  {"content":"\r\n\r\n\r\nزردشتى\r\nدين زردشتى به وسيلهء زردشت تأسيس گرديد ، و مدتى دين رسمى ايران باستان بود و امروز در حدود ايران ، بمبئى هند و شهرهاى مجاور آن پيرو دارد .\r\nكتاب مقدس آن اوستاست . در نظر زردشتيان ، نيكى از بدى جداست ، و ممكن است يكى از ديگرى پديد آيد ؛ انكار مبدأ جداگانه‌اى براى شر به منزلهء انتساب شر است به خدا ( اهورامزدا ) و چون شر را نمىتوان به خدا منسوب داشت پس شر بايد خود اصلى مستقل داشته باشد . دنيا پهنهء پيكار بين نيكى و بدى است و اين پيكار بين نيك‌وبد تنها در جهان خارج نيست ؛ در دل آدمى و در حيات بعد از مرگ نيز دوام دارد . انسان كه بايد در اين جهان با هرچه شر و اهريمنى است پيكار كند ، حربه‌اش راستى است . در هرحال ، با آنكه ديانت زردشتى جنبهء ثنويت دارد ، بين طرفين اين ثنويت تعادل نيست . يك طرف اهورمزداست كه سپنتامينو در كنار اوست ، و در طرف ديگر جز اهريمن كسى نيست . البته اهريمن در مقابل سپنتامينو است ؛ در اين صورت ، چيزى در مقابل اهورمزدا نيست ، و بدين‌گونه ثنويت زردشتى تعادلى ندارد و از همان اول قهر و غلبه قوهء خير مسلم است و از همين‌روست كه تمايلات يكتاپرستى زروانى در آن تأثير كرده است و بعضى از محققان آن را اصلا نوعى ديانت يكتاپرستى دانسته‌اند . به هرحال در اين آيين ، اهورمزدا خداى بزرگ است . هفت امشاسپند و گروه بسيار از ايزدان مجرى ارادهء اويند . اهريمن روان خبيث و اصل شر است و گروهى از ديوان يار اويند . سه ركن مهم دين زردشت پندار نيك ، كردار نيك ، و گفتار نيك است .\r\nاعتقاد به جهان ديگر و صراط و ميزان و داورى و بهشت و دوزخ آيين آشكار است . پيروزى از آن راستى است و انسان بايد در راه اين پيروزى بكوشد .\r\nدين زردشت ظاهرا در شمال شرقى ايران آغاز شد ، و سپس در دورهء هخامنشيان ( قرن 6 - 4 ق . م . ) به جانب جنوب و مغرب گسترش يافت ، اگرچه كاملا مسلم نيست كه داريوش اول و جانشينشن خشايارشاى اول كه اهورمزدا را ستايش مىكرده‌اند ، از پيروان دين زردشت بوده باشند ، به هرحال از عهد سلطنت اردشير اول ( درازدست ) هخامنشى ( 464 - 424 ق . م . ) تا فتح ايران به دست اسكندر مقدونى ( 331 ق . م . ) دين زردشتى دين رسمى شاهان هخامنشى بود . پس از غلبهء يونانيان ، دين زردشتى نيز مورد هجوم عناصر يونانى و سامى قرار گرفت . اشكانيان ، كه حدود 250 ق . م . - 226 ب . م . سلطنت كردند توجهى به دين زردشتى نداشتند ، اما در اواخر عهد اشكانى دين زردشتى رونقى يافت و گويند بلاش اول امر به جمع‌آورى و تدوين اوستا داد . با ظهور سلسلهء ساسانى ( 226 ) ، آيين زردشت دين رسمى امپراتورى ايران شد . در اين دوره دين زردشتى با مسيحيت و با آيين مانى در جنگ بود .\r\nدر آغاز قرن 6 م . مزدك آيينى تازه و اشتراكى آورد كه مورد حمايت قباد اول ساسانى قرار گرفت ، ولى پسرش ، خسرو انوشيروان ( سلطنتش 531 - 579 ) ، مزدكيه را برانداخت ، آيين پيشين را مستقر نمود و اوستا را جمع‌آورى كرد . پس از وى سلسلهء ساسانى رو به افول گذاشت تا در 641 به دست مسلمانان برافتاد و مردم ايران با آغوش باز به اسلام گرويدند . معذلك ، در بعضى نواحى جمعى به پيروى از آيين زردشتيان باقى ماندند . گروههايى از زردشتيان نيز به هند مهاجرت نمودند ، و عنوان پارسى يافتند . از قرن 11 م .\r\nبه بعد فرمانروايان ترك‌نژاد غزنوى ، غورى ، و سلجوقى در ايران حكومت كردند ، و با تعصبى كه در تسنن داشتند بر ضد مذاهب شيعه و زردشتى اقدام نمودند .\r\n\r\n","description":"","footnote":"","page_name":" 422 ","page_number":424},
  {"content":"\r\n\r\nمعذلك ، آيين زردشتى در پاره‌اى نقاط مانند يزد و كرمان برجاى ماند .\r\n\r\nزرنج\r\nزرنگ ، شهر قديم ايران ، پايتخت و مهمترين شهر قديم سيستان كه در كتيبهء داريوش « زرنكا » و در استرابون در نگيانا آمده و به پهلوى سكستان يا سيستان آورده شده است . پس از برقرار شدن قوم سكاها در آن ، به نام سكستان و سيستان خوانده شد .\r\nاين شهر كه ويرانه‌هاى آن در اطراف آباديهاى زاهدان و در كنار بستر يكى از شعبه‌هاى سابق هيرمند باقى است ، در دورهء ساسانيان شهر معتبرى بود . در سال 30 ه . ق . ربيع ابن زياد به آنجا حمله برد ، و در مقابل دريافت 200 برده كه هريك حامل مقدار زيادى طلا بود ، شهر را به مرزبان ايرانى آن ، پرويز ، واگذاشت .\r\nپس از دو سال و نيم ، عبد الرحمان ابن سمره جايگزين ربيع شد و ارگ شهر را كه مقر مرزبان بود محاصره كرد و در مقابل دو ميليون درهم پول و 2000 برده با او صلح نمود . در قرن 4 ه . ق . زرنج ؛ خندق و 5 دروازهء آهنين و مسجد جامع و آب فراوان داشت . در عين حال ، شهر دستخوش بادهاى دايمى سختى بود كه ريگهاى بيابانهاى اطراف را با خود مىآورد . مردم از بادها براى به كار انداختن آسياهاى بادى كه از سيماهاى خاص اين ناحيه بود استفاده مىكردند . اما ريگهاى روان همواره مخاطره‌انگيز بود . در داخل شهر نهرهايى براى تأمين آب ساخته شده بود . از بناهاى شهر كاخ يعقوب ليث صفار ، كاخ عمروليث صفار ، و دو منارهء مشهور مسجد جامع شهر را مىتوان نام برد .\r\nزرنج ظاهرا در حمله مغول جان سالم به در برد ، ولى در 785 ه . ق . شهر به تصرف امير تيمور درآمد و ويران گرديد ، و ساكنين آن قتل‌عام شدند .\r\n\r\nزرن‌ك\r\nنام قديم سيستان .\r\n\r\nزرنگ\r\nنام قديم سيستان .\r\n\r\nزروان\r\nخداى فرقهء زروانيه .\r\nزروان خداى زمان\r\n\r\nزروانيه  ( Zarvaniyye ) \r\nبا زروانيان ، در نزد علماى كلام و نويسندگان كتب ملل و نحل اسلامى عنوان يكى از فرقه‌هاى مجوس كه خداى واحدى را به عنوان زروان بيكران پرستش مىكرده‌اند و او را برتر از يزدان و اهريمن مىشناخته‌اند . در باب اصل و منشأ زروان بيكران يا زروان اكرانه [ - زمان لايتناهى 
  ] محققين اختلاف\r\n\r\n","description":"","footnote":"","page_name":" 423 ","page_number":425},
  {"content":"\r\n\r\nدارند ؛ چنان كه برخى آن را از خدايان ديرين آريايى و پروردگار آسمان پنداشته است ، و كومون معتقد است كه اين آيين جز در بين كاهنانى كه با ستارگان و اجرام فلكى سروكار داشته‌اند ممكن نيست به وجود آيد ، و بدين‌گونه ، بعضى آن را مأخوذ از عقايد بابلى در روزگار هخامنشيان مىدانند . به هرحال فرقهء زروانيه كه در اوايل دورهء اسلامى وجود داشته‌اند بقاياى زروانيان عهد ساسانى بوده‌اند ، ولى آيين زروان ، بر خلاف ادعاى بعضى از محققان ، كه آن را آيين رسمى اواخر عهد ساسانى شمرده‌اند ، به هيچ‌وجه مذهب رسمى و غالب ايرانيها نبوده است ، هرچند از تأثير آن گرايش به نوعى مذهب جبرى در آن ادوار در بين موبدان و بزرگان پديد آمده بوده است . ليكن به هرحال محقق است كه در روزگار ساسانيان ، آيين زروان و آيين مزدا هردو وجود داشته‌اند و در واقع ، چنان كه مؤلفين كتب ملل و نحل اسلامى نيز بعدها گفته‌اند ، مانند دو مذهب و دو شعبهء يك دين بوده‌اند ، نه مانند دو دين مغاير و مخالف با يكديگر . در دورهء ساسانى به تفاوت ، گاه آيين زروان قوت بيشترى داشته است و آگاه آيين مزديسنان چنان كه در روزگار يزدگرد اول و يزدگرد دوم آيين زروان قوت يافت ، و در دورهء شاپور دوم و خسرو اول ( انوشيروان ) آيين زرتشتى . از بعضى اسناد مربوط به مانويه و قراين ديگر برمىآيد كه آيين زروان مقارن قرن 3 م . در بلاد جنوب غربى ايران رايج بوده است ، در صورتىكه آيين مزدا بيشتر در شمال و شرق رواج داشته است ، و مىگويند همين نكته سبب شده است كه بعد از اسلام ، به سبب قرب جوار زروانيه با اعراب ، اين فرقه تدريجا و بلكه تا حدى دفعتا از بين رفته‌اند . در هر صورت ، زروانيه در كتب ملل و نحل اسلامى بيشتر به منزلهء فرقه‌اى منقرض نام برده مىشوند .\r\n\r\nزرير\r\nدر داستانهاى ملى ايران ، برادر گشتاسپ و سپهسالار او كه در جنگ ارجاسپ تورانى به دست بيدرفش جادو ، پهلوان تورانى ، كشته شد .\r\n\r\nزعيم الحجاب\r\nلقب ايل ارسلان كه از طرفداران مسعود غزنوى بود و هنگام رسيدن مسعود به نيشابور بندگى وى را پذيرفت .\r\n\r\nزكى خان\r\nمدعى جانشينى كريمخان زند كه پس از مرگ كريمخان تعداد زيادى از خاندان زند و بزرگان را كور كرد و به قتل رسانيد تا مدعى ديگرى براى جانشينى كريمخان نباشد . وى ابتدا پسران كريمخان را بر تخت نشاند و عملا حكومت را در دست گرفت و پس از جنگهاى فراوان در بين راه اصفهان توسط عده‌اى ايلات كه از ابو الفتح خان حمايت مىكردند به قتل رسيد . دورهء حكومت زكى خان صد روز بود .\r\n\r\nزمينهاى خراجى\r\nزمينهايى كه مسلمانان آنها را فتح و در اختيار افراد گذارده بودند كه بايد در قبال آن خراج مىپرداختند .\r\n\r\nزمينهاى عشرى\r\nدر حكومت عباسيان به زمينهايى اطلاق مىشد كه از سوى امام بين كسانى كه آن را به غنيمت گرفته بودند تقسيم مىشد و بايد عشر مىپرداختند .\r\n\r\n","description":"","footnote":"","page_name":" 424 ","page_number":426},
  {"content":"\r\n\r\n\r\nزنادقه\r\nنام فرقه‌اى در خراسان و باختر ايران و عراق كه مرام اشتراكى و نهيليستى داشتند و به زنديق‌ها معروف گشتند .\r\n\r\nزنبور كچىباشى\r\nسردستهء گروه زنبور كچىها .\r\nزنبورك توپ كوچكى بوده كه معمولا بر پشت شتر جاى داده‌اند و در جنگها از آن استفاده مىكردند .\r\n\r\nزنبيل  ( Zunbil ) \r\nلقب حكمرانان سيستان ( دورهء ساسانى ) .\r\n\r\nزنتو  ( Zantu ) \r\nبه معنى « طايفه » از تقسيمات اجتماعى ، سياسى ، ارضى ايرانيان قديم .\r\n\r\nزنتو  ( Zanto ) \r\nدر سازمان اجتماعى مادها به مجموعه‌اى از اتحاديه‌هاى قبايل گفته مىشد و در رأس هريك زنتوپت يا زنتومه قرار داشت .\r\n\r\nزنتوپت\r\nدر سازمان اجتماعى مادها به فردى كه در رأس يك زنتو قرار داشت اطلاق مىشده .\r\n\r\nزنتومه : - زنتوپت\r\n\r\nزند اوستا\r\nدر دين زرتشت عبارت از تفسيرى است به زبان پهلوى كه در زمان ساسانيان بر اوستا نوشته شده است .\r\n\r\nزند و پازند\r\nغالبا اوستا را با زند در يك جا آورده‌اند ، زند اوستا مىگويند . زند عبارت از تفسيرى است به زبان پهلوى كه در زمان ساسانيان بر اوستا نوشته شده است .\r\nپازند عبارت از شرحى است كه براى زند نوشته‌اند و چون خواندن خط پهلوى دشوار بوده و به واسطهء شباهت حروف به يكديگر و وجود لغات آرامى موسوم به « هزاروارش » در آن زبان براى درست خواندن كتاب مقدس اوستا را به خط دين دبيره نوشته و به زبان درى ترجمه كرده‌اند ، و در حقيقت پازند شرح زند است به زبان پارسى درى كه خالى از هزوارش و لغات آرامى مىباشد .\r\n\r\nزنديق\r\nپيروان مانى و مزدك را در دورهء اسلام زنديق مىخواندند .\r\n\r\nزنديه\r\nسلسله‌اى كه بعد از افشاريه در ايران به وجود آمد ( 1163 - 1209 ه . ق . ) . زنديها شعبه كوچكى از طايفهء لك و جزء طوايف لر بودند كه در يكى از نواحى ملاير اقامت داشتند و به گله‌دارى مىپرداختند .\r\nنادر گروه بسيارى از ايشان را به خاك درگز كوچ داد و آنان را در مقابل تركمانان ناحيهء ابيورد نشاند . در زمان عادلشاه طايفه زنديه پيشواى يكى از سرهنگان قديم نادر كه « كريم توشمال » نام داشت و برادر او صادق خان ، ديگرباره به خاك ملاير برگشتند ، پدر كريمخان زند « ايناق خان » نام داشت و كريمخان و صادق خان از اين پدر بودند . پس از مرگ ايناق ، مادر كريمخان به زنى بوداق خان ، برادر ايناق خان عموى\r\n\r\n","description":"","footnote":"","page_name":" 425 ","page_number":427},
  {"content":"\r\n . \r\n","description":"","footnote":"","page_name":" 426 ","page_number":428},
  {"content":"\r\n\r\nكريمخان درآمد و اسكندر و زكى خان از وى به وجود آمدند . در زمانى كه ابراهيم شاه بر برادر خود عليشاه شوريده بود ، كريمخان را مأمور سركوبى بعضى از ايلات ياغى عراق كرد . كريمخان به سبب كاردانى و لياقتى كه داشت به زودى صاحب شهرت و قدرتى گرديد و پس از شكست عليمردان خان در اصفهان مستقر شد . خاندان و سلسله زند با حكومت لطفعلى خان آخرين پادشاه زنديه پايان يافت .\r\n\r\nسلاطين زنديه\r\n1 - محمد كريم خان 93 - 1164 ه . ق .\r\n2 - زكى خان .\r\n3 - ابو الفتح خان 1193 ه . ق .\r\n4 - محمد صادق خان 96 - 193 ه . ق .\r\n5 - عليمراد خان 99 - 1196 ه . ق .\r\n6 - جعفر خان 1203 - 1199 ه . ق .\r\n7 - صيد مراد خان\r\n8 - لطف على خان 1209 - 1203 ه . ق .\r\n\r\nزندگى ابن مودود\r\nمتوفى 571 ه . ق . دومين اتابل ( 588 - 571 ه . ق . ) از سلسلهء اتابكان فارس و وليعهد و جانشين و برادر اتابك « سنقرابن مودود » بود . بعد از برادر ، نخست به دفع مدعيان و سپس در شيراز به حكومت پرداختند .\r\n\r\n","description":"","footnote":"","page_name":" 427 ","page_number":429},
  {"content":"\r\n\r\n\r\nزنگيان\r\nقيام زنگيان يكى از گسترده‌ترين قيامهاى شيعى تاريخ متقدم جهان اسلام مىباشد . اين قيام به رهبرى على بن محمد ، مردى از تبار شيعه ، در 255 ه . ق . برپا شد و هدف آن رهايى انسانهاى زجر كشيده و ستمديده و ايجاد عدل و عدالت و برابرى و قسط اسلامى در بين اين قشرهاى محروم بود .\r\nغلامان و بردگان زنگى از جمله قشرهاى محروم و ستم‌كشيدهء جامعهء خلافت عباسى بودند كه از مدتها پيش تحت ستم زورمداران جان مىكندند و منتظر يك نجاتبخش و منجى بودند كه رهايى را براى آنها به ارمغان آورد . آنان هركجا كه امكان داشت عليه شرايط ستم‌بار زندگيشان شورش مىكردند و آمادگى خود را براى يك قيام همه‌جانبه اعلام مىنمودند .\r\nاولين شورش آنها به سال هفتاد و پنج هجرى قمرى بود كه در حدود رود فرات اتفاق افتاد ، اما به دست حجاج بن يوسف ثقفى سركوب شد . دومين قيام آنان به سال صد و چهل هجرى قمرى در مدينه بود كه پيروزى نيز دربرداشت ، ليكن به دليل نداشتن رهبر و هدف متعال ، مثل شورش نخستين سركوب شد ؛ و سومين شورش آنها به رهبرى على بن محمد و براى اهداف و آرمانهاى عالى در زمان مهتدى خليفه عباسى بود كه به بار نشست و نزديك به پانزده سال ادامه يافت .\r\nعلى بن محمد معروف به صاحب الزنج يك نفر شيعى مذهب بود كه نه براى قدرت ، بلكه به خاطر خدا و بندگان خدا رهبرى قيام محرومترين قشر جامعه ، يعنى بردگان زنگى ، را برعهده گرفت و براى پيروزى آنها جان فشاند . او با نيروى فوق‌العادهء خود توانست سيصد هزار نفر از اين بردگان را متحد سازد و عليه خلافت عباسى بسيج كند . او كه خود مرد فقير و تنگدستى بود با فقرا و تنگدستان همراه شد تا از بدبختى و تنگدستى رهايشان سازد . او مكتب تشيع را زيربناى فكرى قيام خود عليه ظلم و ستم و فساد و خفقان قرار داد و بدين وسيله قشرهاى محروم را برخيزاند .\r\nنهضت زنگيان يك نهضت خالص مذهبى ، اجتماعى و حتى اقتصادى بود كه به كاميابيهاى زيادى هم دست يافت ، ليكن از طرز ادارهء امور و تشكيلات اين انقلاب همه‌جانبه ، اطلاعات چندانى در دست نيست . ولى آنچه كه مسلم است ، اين است كه على بن محمد توانست تمام اين زنگيان را در گروههاى صد نفرى ، پانصد نفرى و هزار نفرى متشكل سازد و آنها را از حيث خوراك و پوشاك و لوازم ضرورى زندگى تأمين نمايد . او زمانى اين كار را انجام داد كه بنا به قولى در هر خانهء صاحب ثروتى دست‌كم صد نفر غلام زنگى بود و در وضع بسيار نامناسبى روزگار مىگذراندند .\r\nعلى بن محمد با جمع‌آورى زنگيان در اطراف خود ، آنها را از نظر ملك و ثروت و مال و منال و حتى برده و غلام ثروتمند ساخت . آنها به هركجا كه پا گذاشتند املاك و ثروت صاحبان املاك را از دست آنها را گرفته و بين خود تقسيم كردند . غلامان زنگى با اين كار ، صاحب غلام و مال و ثروت شدند . نوشته‌اند كه در اردوى صاحب الزنج ، دختران و زنان آزاد از هر قشر و طبقه به دو يا سه درهم به فروش مىرفتند و هر زنگى بيست تا سى زن را در بردگى خود داشت .\r\nزنگيان با تصرف مناطقى چون بصره ، اهواز ، آبادان ، ابله نبض اقتصادى و راههاى دريايى بازرگانى خلافت عباسى را در دست خود گرفتند و ضربهء وحشتناكى به خلافت وارد كردند . ليكن آنان از اين\r\n\r\n","description":"","footnote":"","page_name":" 428 ","page_number":430},
  {"content":"\r\n\r\nموقعيت عالى خود نتوانستند بيشترين استفاده را ببرند و موفق به تشكيل يك دولت انقلابى نشدند . مناطقى كه زنگيان فتح كردند از نظر اقتصادى و بازرگانى در سطح بسيار عالى قرار داشت و بيشترين تداركات مالى و اقتصادى خلافت عباسى را تأمين مىكرد . اينها خود مدت پانزده سال از اين امكانات اقتصادى استفاده نمودند .\r\nبا اينكه در قيام زنگيان علاوه بر زنگيان ، قشرهاى محروم ديگرى نيز شركت داشتند ( نظير قومى از اعراب قبيلهء بنىتميم و گروهى از باهليان ) ، ليكن اين قيام منحصر به خود زنگيان بود و قشرهاى محروم ديگر جامعه عباسى را در بر نگرفت و همين مسئله باعث محدوديت آن گرديد . البته على بن محمد در آغاز كار خود سعى كرد تا طبقات محروم ديگر را در نواحى مختلف به سوى خود بكشد ، ولى موفقيت كمترى به دست آورد . تعاليم او بيش از همه دل زنگيان را ربود . از اينها گذشته ، على بن محمد و زنگيان هرگز درصدد اتحاد با ساير قيامها برنيامدند . آنها اگر با قيامى نظير قيام يعقوب ليث و يا قيام قرامطه دست اتحاد مىدادند مسلما خلافت عباسى را فرو مىپاشيدند . عوامل مختلف عقيدتى ، سياسى و حتى اقتصادى باعث گرديد كه اينها نتوانند با ساير قيامها دست اتحاد بدهند و به صورت متحد ، عليه دشمن مشتركشان ، خلافت عباسى و اطرافيان ظالم آنها برخيزند .\r\nقيام زنگيان اگرچه ناكام ماند ، اما ضربهء هولناكى بر جريان گستردهء برده‌دارى خلافت عباسى وارد ساخت و آن را از درون لرزاند و پوساند ؛ چنان كه پس از سركوبى اين قيام ، جريان برده‌دارى نيز از تكاپو افتاد و جز به صورت شخصى ، حالت عمومى خود را از دست داد . قيام زنگيان ، مقدمهء مساعدى براى قيامهايى چون قيام قرامطه و فاطميان و اسماعيليان گرديد كه سراسر جهان اسلام را زير چتر قيام خود گرفتند .\r\n\r\nزنگيان ، قيام\r\nدر زمان يعقوب ليث اكثر بردگان زنگى در عراق و خوزستان بر خواجگان خود قيام كردند . اين واقعه در سال 255 هجرى اتفاق افتاد . پيشواى زنگيان مردى ايرانى به نام « على بن محمد بن احمد بن عيسى » ملقب به « صاحب الزنج » بود كه براى خوشامد ديگران نسب خود را به امام زين العابدين پسر حسين بن على ( ع ) مىرسانيد . اصل وى از قريه « ورزنين » از دهستانهاى رى بود . وى زنگيانى را كه به عنوان برده از ساحل زنگبار در آفريقا آورده بودند گرد خود جمع كرد و در بصره عليه دولت عباسى قيام نمود . در آن زمان زنگيان به دسته‌هاى بزرگ تقسيم شده و براى پاك كردن اراضى وسيع باير دولت و تبديل آنها به اراضى داير در اطراف بصره كار مىكردند . تنها در ناحيهء سفلاى بين النهرين عدد ايشان به پانزده هزار نفر مىرسيد .\r\nشورش زنگيان چهارده سال به طول انجاميد و دهها هزار برده در اين عصيان شركت كردند . گذشته از آنان عدهء كثيرى از روستاييان و اعراب بدوى نيز به ايشان ملحق شدند . زنگيان قسمت جنوب عراق و بندر بصره را متصرف گشتند و شهر تازه‌اى به نام « المختاريه » در آنجا بنياد گذاردند و به خوزستان آمده و شهر اهواز را بگرفتند . پس از چهارده سال « موفق » برادر خليفه « المعتمد بالله » توانست آن شورش را فرو بنشاند .\r\nزمان شورش زنگيان مصادف با حمله يعقوب به حوالى بغداد شد ، صاحب زنج مىخواست با يعقوب متحد شده دولت عباسى را از ميان بردارد ، اما يعقوب\r\n\r\n","description":"","footnote":"","page_name":" 429 ","page_number":431},
  {"content":"\r\n\r\nاعتنايى نكرد و خليفه عباسى توانست هردو اينها را از ميان بردارد .\r\nقيام زنگيان\r\n\r\nزنهگو\r\nاين واژه در اوستا به معنى كشور به معناى كلى و نامشخص و در گاته‌ها مجموعه‌اى است بزرگتر از زنتو .\r\n\r\nزوزنى\r\nابو سهل زورنى ، شهرت خواجه محمد ابن حسن ، ملقب به شيخ العميد ، از رجال و كارگزاران و عمال و منشيان معروف غزنويان . سلطان محمود غزنوى ، پس از فتح خوارزم ، ابو سهل زوزنى را همراه مسعود غزنوى به هرات فرستاد . در سال 413 ه . ق .\r\nبعد از وفات ابو نصر مشكان صاحب ديوان رسالت گشت و در دورهء مودود غزنوى نيز ديوان رسالت را داشت . ابو سهل زوزنى چند سالى قبل از سال 450 ه . ق . وفات يافت . تفصيل احوال او در تاريخ بيهقى و بعضى حكايات راجع به او نيز در جوامع الحكايات عوفى آمده است .\r\n\r\nزهاب ، عهدنامه\r\nدر زمان شاه صفى ( از پادشاهان صفوى ) پس از فتح بغداد به دست عثمانيها پيمانى به نام عهدنامه زهاب در 1049 ه . ق . بين ايران و عثمانى منعقد گرديد كه به جنگهاى طولانى با آن دولت پايان داد .\r\n\r\nزياريان\r\n( 316 - 433 ه . ) پس از رو به ضعف نهادن علويان گيلان و طبرستان ، بعضى از سرداران ايشان از جمله « ليلى بن نعمان » و ديگرى « ماكان بن كاكى و اسفارين شيرويه و مردآويج و على بويه » نام داشتند هر يك قدرتى يافته در ناحيه‌اى حكومت مىكردند . ليلى ابن نعمان كه در اوايل قرن چهارم از سوى علويان به حكومت گرگان رسيده بود از سپاهيان نصر ابن سامانى شكست يافت و كشته شد و ماكان كاكى كه نيز معاصر او بود در جنگى كه با امير نصر سامانى كرد در سال 329 به قتل رسيد .\r\nاسفار پسر شيرويه نيز كه از گماشتگان ماكان شمرده مىشد و سپس خود به حكومت برخاست گرگان و طبرستان را با قسمتى از عراق بگرفت .\r\nاز شاهزادگان زيارى اميرى دانشمند به نام عنصر المعالى كيكاووس است كه پسر اسكندر بن قابوس بود . از وى كتابى در علم اخلاق در دست است\r\n\r\n","description":"","footnote":"","page_name":" 430 ","page_number":432},
  {"content":"\r\n\r\nكه مشهور به قابوس‌نامه مىباشد . وى اين كتاب را در سال 475 در نصيحت پسر خود گيلانشاه نوشته است .\r\nنيز - آل زيار\r\n\r\nزيتون خاتون\r\nقرن پنجم و ششم هجرى ملقب به عصمت الدين از زنان خيّر . وى همسر ارسلانشاه بن كرمانشاه بن قاورد ( 495 - 537 ق . ) ، از سلاطين سلجوقى كرمان بود . او مدرسه‌اى به نام مدرسه درب ماهان در كرمان ساخت و اوقاتى براى آن و ساير آثار خيريه خود تعيين نمود كه آنها را اوقات عصمتى مىگفتند .\r\n\r\nزيديان : - نهضت زيديان\r\n\r\nزيديه\r\nاز جمله فرقه‌هاى شيعه كه قايل به امامت زيد بن على بن الحسينى ( ع ) به‌جاى برادرش محمد بن على الباقر ( ع ) مىباشند . اين فرقه از قرن سوم ه . در يمن سلطنتى را به وجود آوردند و پس از آن سلاله‌هاى سلاطين علوى از آن طايفه در نقاط مختلف ممالك اسلام به ازمنه مختلف از شصت تا دويست سال در طبرستان ، گيلان و مراكش تأسيس نمودند .\r\n\r\nزيديه ، فرقه‌ها\r\nفرقه‌هاى زيديه كه در كتابهاى فرق اسلامى آمده از اين قرار است :\r\n1 - « بتريه » يا « ابتريه » كه ايشان را صالحيه نيز مىخوانند . پيروان « حسن بن صالح بن حى و كثير النواء » شاعر معروفند كه او را ابتر لقب داده بودند .\r\n2 - « ابرقيه » .\r\n3 - « ادرسيه » : پيروان ادريس بن حسن بن حسن بن على بن ابى طالب مؤسس دولت ادراسه در مغرب‌اند ، و او را برادرش محمد بن عبد الله به اين ناحيه فرستاد و در سال 177 ه . به دست سليمان بن جرير جذرى به امر هارون الرشيد مسموم گشت .\r\n4 - « جاروديه » يا « سرحوبيه » ، پيروان ابو الجارود يا ابو النجم ، زياد بن منذر عبدى .\r\n5 - « جريريه » يا « سليمانيه » ، پيروان سليمان بن جرير رقى كه از متكلمان زنديه به شمار مىرفت هستند .\r\n6 - « حسنيه » پيروان حسن بن زيد بن الحسن بن على كه در سال 250 ه . در طبرستان خروج كرد و بر سليمان عبد الملك بن طاهر فرمانرواى آن ناحيه غلبه كرد و جرجان را بگرفت و پس از او برادرش محمد بن زيد جانشين وى شد .\r\n7 - « حسينيه » كه ائمه را به اين ترتيب مىشمردند : على بن ابى طالب ، حسين بن على ، زيد بن على بن حسين ، يحيى بن زيد ، عيسى بن زيد ، محمد بن عبد الله بن حسن ، و بعد از محمد ( ص ) هركس از آل رسول كه مردم را به اطاعت خدا بخواند .\r\n8 - « حسينيه » پيروان حسين بن على بن حسن بن الحسن معروف به صاحب الفخ .\r\n9 - « خشبيّه » يا « سرخابيه » پيروان سرخاب طبرى از فرق زيديه كه پس از مختار بن ابى عبيد ثقفى خروج كردند و چون سلاحى جز « خشب » ( چوب ) نداشتند از اين جهت آنان را خشبيه گفتند .\r\n10 - خلعيه .\r\n11 - دوكينيه .\r\n12 - ذكيريّه .\r\n13 - صباحيه كه ابو بكر را امام مىدانستند .\r\n14 - صباحيه .\r\n15 - عجليه .\r\n\r\n","description":"","footnote":"","page_name":" 431 ","page_number":433},
  {"content":"\r\n\r\n16 - قاسميه .\r\n17 - مرثيه .\r\n18 - نعيميه .\r\n19 - يعقوبيه .\r\n\r\nزيگورات  ( Ziggurat ) \r\nمعبد برج مانند بابلى ، كه اصلا از سومريان بوده ، و عبارت بوده است از ساختمان هرمى شكل بلند چند طبقه كه از دور پله مىخورده و بالاى آن قسمت اصلى معبد و قربانگاه را تشكيل مىداده است . برج بابل ، ( اتمنانكى ) - خانهء بنياد آسمان و زمين يكى از همين زيگوراتها بوده است . زيگورات عيلامى چغاززنبيل بزرگترين زيگوراتى مىباشد كه از سايرين بهتر مانده است . - نيز - چغاززنبيل\r\nتصوير نقاشى شده از زيگورات\r\n\r\nزين الاخبار - تاريخ گرديزى\r\nتاريخ فارسى ، از ابو سعيد عبد الحى ابن ضحاك ابن محمود گرديزى كه در نيمهء اول قرن 5 ه . ق . در عهد سلطنت عبد الرشيد غزنوى يا اندكى قبل از آن تأليف يافته است .\r\nزين الاخبار تاريخ عالم و اسلام را از قديميترين روزگار تا اندكى بعد از سال 432 ه . ق . در بردارد .\r\n\r\nزين الدين سيد على مرعشى\r\nامير زين الدين سيد على پسر امير اسد الله مرعشى از وزيران شاه طهماسب اول صفوى .\r\n\r\nزين العابدين سنابادى\r\nسيد زين العابدين سنابادى از وزيران تيمورى محسوب مىشود . وى قبل از خواجه يحيى سمنانى عهده‌دار مقام وزارت بود ولى بعد معزول و زندانى شد .\r\n\r\nزينب‌پاشا\r\nاوايل قرن چهاردهم هجرى . از زنان مبارز و انقلابى . وى از اهالى تبريز بود . هنگامى كه ميرزاى شيرازى ، فتواى تحريم تنباكو را صادر كرد ، در همه شهرهاى ايران از جمله تبريز مردم از خريد و فروش و استعمال توتون و تنباكو خوددارى كردند . در تبريز به دعوت حاجى ميرزا جواد مجتهد ، بازاريان حجره‌هاى خود را بستند اما بر اثر زور و ارعاب مأموران نظامى مجبور به بازگشايى مغازه‌هاى خود شدند . در همين هنگام زينب‌پاشا به همراه عده‌اى از زنان چادرى به بازار آمدند و مأموران را تهديد به برخورد مسلحانه و بازاريان را تشويق به بستن حجره‌هاى خود كردند . در حوادثى كه از آن پس تا مشروطه در تبريز به وقوع\r\n\r\n","description":"","footnote":"","page_name":" 432 ","page_number":434},
  {"content":"\r\n\r\nپيوست زينب‌پاشا پيشاهنگ مبارزه بود . در همان سالها به دليل احتكار گندم توسط مالكان در تبريز قحطى مصنوعى ايجاد شد و گرسنگى مردم را تهديد به مرگ مىكرد . زينب‌پاشا به همراه جمعى از زنان مبارز ، درهاى انبارهاى گندم مالكان را مىگشود و در اختيار نيازمندان قرار مىداد و هيچ‌كس هم نمىتوانست مانع او شود . وى تا سالها مظهر مبارزه ضد ظلم و فقر در تبريز و آذربايجان بود .\r\n\r\nزيويه\r\nقلعه‌اى است كه مدفن گنجينه‌هاى قوم « ماننا » بوده . اين قلعه يكى از قلعه‌هاى باستانى و بسيار قديمى و مهم حكومت « ماننا » بوده كه در 42 كيلومترى شرق بشقابى نقره ( ؟ ) . زيويه ( ماننا ) .\r\nقرن هشتم ( ؟ ) ق . م .\r\nزينت نقره‌اى سازوبرگ عرابه .\r\nگنجينه زيويه ، قرن هشتم ( ؟ ) ق . م .\r\nسقز مجاور دشتهاى ديواندره و گروس قرار دارد ، كه در كتيبه‌هاى آشورى بين سالهاى 848 و 625 ق . م . بارها از آن ياد شده است .\r\n\r\nزئوتر  ( Zaotar ) \r\nرئيس مراسم آتشكده در دورهء ساسانى .\r\n\r\n","description":"","footnote":"","page_name":" 433 ","page_number":435},
  {"content":"\r\n . \r\n","description":"","footnote":"","page_name":" 434 ","page_number":436},
  {"content":"\r\n\r\n\r\nژ\r\n\r\nژوزف ( فلاويوس )\r\nتاريخ‌نويس يهودى قرن اول ميلادى .\r\n\r\n","description":"","footnote":"","page_name":" 435 ","page_number":437},
  {"content":"\r\n . \r\n","description":"","footnote":"","page_name":" 436 ","page_number":438},
  {"content":"\r\n\r\n\r\nس\r\n\r\nساباسس\r\nنام سردار ايرانى و والى مصر است كه در جنگ اسكندر با داريوش سوم در ايسوس به سال 332 ق . م .\r\nكشته شد . نام او را مورخان تازياسس نيز نوشته‌اند .\r\n\r\nسابق\r\nاز غلامان و ياران ابراهيم امام عباس بود .\r\n\r\nسابور الاعظم\r\nلقب شاپور دوم ( ذوالاكتاف ) ، دهمين پادشاه سلسلهء ساسانى .\r\n\r\nسابور الجنود\r\nلقبى است كه اعراب به شاپور اول ساسانى داده‌اند .\r\n\r\nسابور خرّه\r\nمعرب شاپور خره است و آن يكى از ولايات پنجگانهء فارس بود كه هريك كوره ناميده مىشد و اين تقسيم از دورهء خلفا نيز باقى بوده است . كورهء سابور خره كوچكترين كوره‌هاى ايالت فارس بود و حدود آن از حوضهء رود شاپور عليا و شعب آن تجاوز نمىكرد و شهرهاى مهم آن كازرون و بشاپور و ابغوران ، باشت قوطا و نويندگان بود .\r\n\r\nسابيكتاس\r\nاز سرداران اسكندر مقدونى بود كه اسكندر هنگام حمله به ايران او را والى ايالت كاپادوكيه كرد .\r\n\r\nساپاردا\r\nشعبه‌اى از قبيلهء آريايى سكاها بودند كه در حدود قرن هفتم قبل از ميلاد در نواحى شمال غربى ايران سكونت داشتند .\r\n\r\nساتراپ\r\nساتراپ يا ساتراپها ، مرزبانانى بودند كه از مستخدمين عاليمقام دولت ساسانى به شمار مىرفتند .\r\n\r\n","description":"","footnote":"","page_name":" 437 ","page_number":439},
  {"content":"\r\n\r\n\r\nساتراپ\r\nسلوكيان از لحاظ ادارى به ساتراپ‌نشينهاى مختلف تقسيم مىشد و حكام منصوب از طرف شاه كه استراتژ يا ساتراپ خوانده مىشدند در رأس آن قرار داشتند .\r\n\r\nساتى برزن\r\n1 - از بزرگان و امراى عصر داريوش سوم و والى هرات . در سومين و آخرين جنگ داريوش با اسكندر در سال 331 ق . م . كه در گوگامل روى داد ، ساتى برزن فرماندهء سپاهيان هراتى بود . پس از شكست داريوش وى با 600 سوار گريخت و در گرگان به حضور اسكندر رسيد و از سوى او به حكومت هرات منصوب شد ، ولى بعدها عصيان كرد و عاقبت در 328 ق . م . به دست لشكريان مقدونى كشته شد .\r\n2 - از خواجگان دربار اردشير دوم ، نهمين پادشاه هخامنشى است .\r\n\r\nساتى بيگ\r\n739 - 740 ق . از زنان فرمانروا . وى دختر الجاتيو سلطان محمد خدابنده ( 703 - 717 ق . ) و خواهر ابو سعيد ( 717 - 736 ق . ) بود . ابو سعيد در 20 رجب 719 ق . او را به ازدواج امير چوپان ، وزير مقرب خود درآورد . اما پس از بدگمانى ابو سعيد به امير چوپان و ايجاد كدورت ميان آن دو ، امير چوپان ساتى بيگ را رها كرد و او به سلطانيه نزد برادرش بازگشت .\r\nبعد از مرگ ابو سعيد ارپا خان ( 736 ق . ) به سلطنت رسيد و ساتى بيگ را به عقد خويش درآورد . پس از قتل ارپا خان ( 736 ق . ) ساتى بيگ به همراه پسرى كه از امير چوپان داشت نزد امير شيخ حسن ايلكانى ، معروف به امير شيخ حسن بزرگ ( - 757 ق . ) و مؤسس سلسله آل جلاير رفت . اما وقتى كار امير شيخ حسن چوپانى ، معروف به شيخ حسن كوچك ( - 744 ق . ) قوت گرفت به او پيوست ( 737 ق . ) . چندى بعد كه روابط بين امير شيخ حسن و قراجرى ، سردار ترك او ، به هم خورد ، امير شيخ حسن به پيشنهاد امراى هزاره‌ها و چوپانيان ساتى بيگ را به عنوان پانزدهمين ايلخان مغول به سلطنت نشاند و نام او را در خطبه و سكه داخل كرد و از خاندان خواجه رشيد الدين فضل الله ، ركن الدوله شيخى و از فرزندان خواجه عليشاه ، غياث الدين محمد را هم به وزارت او گماشت .\r\nآذربايجان و اران تحت امر ساتى بيگ و شيخ حسن كوچك درآمد و آنان زمستان را در اران گذراندند و در بهار با اردويى روى به آذربايجان نهادند . شيخ حسن بزرگ نيز به خدمت ساتى بيگ آمده و دست او را بوسيد و پس از عذرخواهى با اردو به اوجان تبريز آمد .\r\nشيخ حسن كه مىپنداشت ساتى بيگ در امر سلطنت ناتوان است پس از رسيدن اردوى شيخ حسن بزرگ به اوجان ، ناگهان دستگاه ساتى بيگ را غارت كرد و يكى از نبيره‌زادگان هلاكو به نام سليمان خان را به سلطنت نشاند و ساتى بيگ را به زور به عقد او درآورد .\r\n\r\nساجيان\r\nسلسله‌اى از امراى ايرانى در آذربايجان ، منسوب به ابو الساج نام از منسوبين امراى اشروسنه كه از جانب خلفاى بنى عباس از 279 تا 317 ه . ق . در حدود آذربايجان فرمانروايى داشته‌اند ، و اسما تابع و مطيع خلفا بوده‌اند . ابو الساج ولايت كوفه و اهواز را داشت و پسرش محمد افشين ولايت آذربايجان يافت و چندى\r\n\r\n","description":"","footnote":"","page_name":" 438 ","page_number":440},
  {"content":"\r\n\r\nنيز قسمتى از ارمنستان را ضميمهء قلمرو خويش كرد .\r\nپسر ديگرش يوسف بن ابو الساج از اطاعت خليفه سر فرو پيچيد ، و قزوين و ابهر و زنجان را گرفت و رى را چند بار تصرف نمود ، و خليفه مقتدر ناچار حكومت او را در اين ولايت تصديق نمود . برادرزاده‌اش فتح ابن افشين نيز بعد از او يك چند ماه حكومت كرد . ساجيان يكى از قدرتمندترين سلسلهء ايرانى بودند كه در مقابل خلفا علم استقلال برداشته‌اند ، و با آنكه به استقلال كامل طولانى نرسيده‌اند ، آنها را تا حدى در رديف صفاريان ، طاهريان ، سامانيان مىتوان شمرد .\r\n\r\nساخ\r\nاز رب النوعهاى كاسى كه نام ديگر آن شورباش بود .\r\n\r\nسادات علوى طبرستان و زمان امارت\r\nهريك از آنها ( تواريخ براساس هجرى قمرى است ) 1 - حسن بن زيد حسينى ، داعى كبير . ( 250 - 270 )\r\n2 - محمد بن زيد برادر او ، داعى . ( 270 - 287 ) ( حكام سامانى ) ( 287 - 301 )\r\n3 - حسن بن على حسينى ، ناصر كبير يا اطروش .\r\n( 301 - 304 )\r\n4 - حسن بن قاسم حسنى ، داعى صغير .\r\n( 304 - 316 )\r\nمدعيان ابو الحسن احمد بن ناصر كبير . ( 304 - 311 )\r\nداعى ابو القاسم جعفر بن ناصر كبير . ( 304 - 312 )\r\nصغير ابو على محمد بن ابن الحسين احمد .\r\n( 312 - 315 )\r\nابو جعفر حسن ابن الحسين احمد . ( 315 )\r\n\r\nسادات مرعشى\r\nخاندانى كه از قرن هشتم تا دهم ه . ق . در مازندران حكومت مىكردند و فرمانروايى آنان با قيام قوام الدين عليه كياافراسياب بن چلاوى به سال 760 آغاز و با عزل ميرمراد ابن ميرزا خان كه به دست امراى صفوى در اواخر قرن دهم واقع شد ، ختم گرديد .\r\n\r\nساراگور\r\nنام قومى است كه در دورهء فيروز اول هيجدهمين پادشاه ساسانى از شمال قفقاز به گرجستان و ارمنستان تاختند .\r\n\r\nساربوغ\r\nخداوند لشكر و قبيله و رئيس طايفه در تركى .\r\n\r\nسارت  ( Sarta ) \r\nواژه‌اى كه مغولان تمام مسلمانان را به عنوان سارتها مىشناختند اصلا به معناى بازرگان در اين واژه بود و چون بازرگانان عموما از كشورهاى اسلامى مىآمدند « سارت » يا « سارتاال » واژه‌اى مترادف با واژهء مسلمان گرديد . اين لغت در تاريخ اسلامى براى خوارزميان نيز استعمال شده است .\r\n\r\nسارد\r\nيكى از شهرهاى آسياى كوچك پايتخت ليدى محل اقامت كرزوس . كوروش آن را در تاريخ 546 فتح كرد .\r\n\r\nسارد  ( Sardes ) \r\nمركز غربىترين ساتراپ‌نشين هخامنشى در\r\n\r\n","description":"","footnote":"","page_name":" 439 ","page_number":441},
  {"content":"\r\n\r\nقسمت غربى تركيه با ايستگاههاى چاپارخانه‌اى در سراسر طول راه .\r\n\r\nسارگن اول  ( Sargon ) \r\nبه اكدى و آشورى « شروكين » ( 2340 - 2305 ق . م . ) شاه اكد ( در بين النهرين ) و نخستين شاه بزرگ از ساميها . با لشكركشيهاى خود امپراتورى پهناورى تأسيس كرد ، كه مشتمل بر همهء بين النهرين بود ، و تا داخل سوريه و عيلام گسترش داشت ، و از غرب تا مديترانه و از شمال تا درياى سياه منبسط بود .\r\nبر طبق مداركى كه به دست آمده است ، وى به جنوب شرقى جزيرة العرب و هم به آسياى صغير لشكر كشيد .\r\nسلسله‌اى كه وى تأسيس نمود تقريبا 180 سال دوام يافت ، و عاقبت به سبب هجوم گوتها از جبال زاگرس منقرض شد . سارگن و سلسلهء او سهم عمده‌اى در نشر تمدنهاى سامى و سومرى داشته‌اند .\r\n\r\nسارگن دوم - شروكين\r\nمتوفى 705 ق . م . شاه ( 722 يا 721 - 705 ق . م . ) آشور ، جانشين شلمنصر پنجم . فتح سامره را كه در زمان شلمنصر آغاز شده بود ، به انجام رسانيد ( 722 ق . م . ) و بدين‌گونه قسمت شمالى مملكت اسرائيل را ويران نمود . در 720 ق . م . ، سپاه مؤتلف دشمنانش را در رافيا مغلوب كرد . دامنهء فتوحات خود را بسيار گسترش داد . كركميش را گرفت ، بر بابل استيلا يافت . و در جانب شرق تا كردستان پيش تاخت . وى مؤسس آخرين سلسلهء بزرگ سلاطين آشور بود . در حفريات كاخ مجلل وى در « خرساباد » سالنامه‌هاى شخصى وى كشف شده است . سارگن و جانشينانش جمع كثيرى از اسرائيليان را به اسارت بردند ، و از قبايل بابلى و سوريه‌اى جايگزين آنان كردند ، و از وصلت اينها با بقاياى اسرائيليان سامريون به وجود آمدند .\r\nنقش برجسته‌اى كه شاه سارگون دوم را در ملاقات با يك مقام دربارى نشان مىدهد\r\n\r\nسارو بيگ\r\nيا « سارو سلطان بيگدلى » از سركردگان سپاه شاه عباس بزرگ برادر زينل بيگ توشمال‌باشى شاملو .\r\n\r\nساروپيره\r\nقورچىباشى استاجلو برادر مثنى سلطان از سرداران شاه اسماعيل صفوى .\r\n\r\nساروتقى\r\nميرزا تقى اعتماد الدوله مشهور به ساروتقى ، متوفى 20 شعبان 1055 ه . ق . ، از وزرا و رجال\r\n\r\n","description":"","footnote":"","page_name":" 440 ","page_number":442},
  {"content":"\r\n\r\nمشهور عهد صفوى كه در زمان شاه عباس اول صفوى وزير قراباغ و سپس وزير مازندران بود .\r\n\r\nساره خاتون\r\n1331 ق . ملقب به طلعت السلطنه از زنان فاضل . وى دختر عباسقلى خان سپهر كاشانى بود . وى عوامل ملا محسن را از جمادى الثانى الى ذيحجه سال 1328 ق . نزد پدر خود خواند و سپس ترجمه و شرح عوامل جرجانى را به نام شرح عوامل المائه در 26 محرم سال 1331 ق . نوشت .\r\n\r\nسازمان انقلابى و سازمان توفان\r\nانشعاب مائوئيستها و تشكيل « سازمان انقلابى » يكى از بىسابقه‌ترين انشعابات در تاريخ حزب تودهء ايران بود .\r\nاين انشعاب پس از برگزارى « پلنوم يازدهم » در شوروى و احزاب « فروتن ، قاسمى و سخايى » از كميتهء مركزى حزب توده در ديماه 1343 صورت گرفت .\r\nپلنوم در سى ديماه 1343 كار خود را در « ويلاى استالين » ، با بحث پيرامون خط مشى بين المللى حزب آغاز و مشى مورد قبول شوروى را در رابطه با تحولات جنبش جهانى كمونيستى به بحث گذاشت و سپس خط مشى شوروى را با اكثريت آرا تأييد نمود . « فروتن ، سخايى و قاسمى » مخالفت خود را با مشى بين المللى شوروى اعلام و معتقد به مشى « مائو » در عرصهء جهانى بودند .\r\nبدين ترتيب به سه تن از اعضاى كميتهء مركزى حزب تودهء ضربتى جدى وارد آمد و طبق مصوبات پلنوم ، فروتن ، قاسمى و سخايى از حزب اخراج شدند .\r\nپس از اين واقعه ، سرانجام در سال 1344 « سازمان مائوئيستى انقلابى » به رهبرى فروتن و قاسمى وابسته به « پكن و آلبانى » تأسيس مىشود . اما طولى نمىكشد كه قاسمى و فروتن از « سازمان انقلابى » جدا شده و به همراه عدهء معدودى از جوانان مائوئست « سازمان ماركسيستى - لنينيستى توفان » ، تأسيس مىكنند و نشريه‌اى هم به همين نام انتشار مىدهند .\r\nبا شروع اختلافات آلبانى و چين ، اين اختلاف به قاسمى و فروتن نيز سرايت مىكند و قاسمى به طرف « آلبانى » و فروتن به طرف « چين » كشانده مىشوند و در نتيجه گروه « توفان » به گروه كوچكتر انشعاب مىكند .\r\nبه طور كلى « سازمان انقلابى » ، رهبرى حزب توده را فاقد مشى انقلابى دانسته و متهم به سازش مىكرد و در كل معتقد به تشكيل كمونهاى دهقانى و مبارزهء مسلحانه بود . به همين دليل « سازمان انقلابى » تعدادى از كادر رهبرى خود را - پرويز نيكخواه ، كوروش لاشايى و سيروس نهاوندى - براى عمليات مسلحانه راهى ايران مىكند كه همگى دستگير و به خدمت « ساواك » در مىآيند . پس از پيروزى انقلاب اسلامى و در اوايل سال 1358 با ائتلاف كليهء جريانات مائوئيستى « حزب رنجبران » تشكيل مىشود كه نشريهء « رنجبر » ارگان مركزى همين حزب بوده است .\r\n\r\nسازمان پيكار\r\nاز گروههاى افراطى چپ در ايران به شمار مىرفته است .\r\n\r\nسازمان جوانان دانشجويان دموكرات ايران\r\nحزب توده پس از شكست قطعى در كنفدراسيون نسبت به تشكيل اين سازمان اقدام كرد .\r\n\r\n","description":"","footnote":"","page_name":" 441 ","page_number":443},
  {"content":"\r\n\r\n\r\nسازمان رهايىبخش\r\nاين سازمان در تهران تشكيل مىشود و به حمله به بانكها و طرح‌ريزى ربودن سفير آمريكا و افراد صاحب نام اقدام مىكند ، ولى چون غير از حمله به بانكها در امر ديگرى توفيق پيدا نمىكند . پس از چندى ظاهرا به علت اختلافات درونى از فعاليت باز مىماند .\r\n\r\nسازمان ماركسيستى - لنينيستى توفان\r\nسازمانى ضد حزب توده و از نظر مسلكى هوادار مشروط حزب « كمونيست چين » ، مؤسسين اين سازمان عده‌اى از كمونيستهاى منفرد و تعدادى از منشعبين از حزب توده در اروپا بودند . از جمله غلامحسين فروتن و احمد قاسمى .\r\n\r\nسازمان مخفى حزب توده\r\nتشكيلات مخفى حزب توده بود كه سابقه آن به سالهاى قبل از پيروزى انقلاب اسلامى برمىگردد .\r\nفعاليت اين سازمان در سال 1352 گسترش پيدا كرد و به سازمان نويد معروف گرديد .\r\n\r\nساسان\r\nجد اردشير بابكان . مؤسس سلسلهء ساسانيان كه اين سلسله به دو منسوب است . وى از نجباى ايران بود ، و با زنى از خاندان بازرنگى كه در آن زمان بر استخر فرمانروايى داشت ، وصلت كرد . ساسان در معبد آناهيتاى استخر رياست داشت ، و پس از او پسرش بابك ( پدر اردشير بابكان ) جانشين وى گرديد .\r\n\r\nساسان الاصغر\r\nلقبى است كه مورخان اسلامى به ساسان پدر بابك پدر اردشير بابكان داده‌اند .\r\n\r\nساسان الاكبر\r\nلقبى است كه فرهنگ‌نويسان و مورخان اسلامى به ساسان بن بهمن داده‌اند .\r\n\r\nساسان قاريز\r\nمعرب ساسان كاريز ، ديهى در بيهق ، و آن را در قرن ششم ساسقاريز مىنوشتند .\r\n\r\nساسانيان\r\nآخرين سلسلهء شاهنشاهان ايران پيش از اسلام ، كه از حدود 226 تا حدود 652 ب . م . بعد از اشكانيان ، سلطنت كردند . تاريخ اختتام فرمانروايى ساسانيان در مآخذ و موارد مختلف به اعتبارات گوناگون ، به تفاوت ذكر شده است ، و اين باب تاريخ 652 به اعتبار تلاشهاى شاهزادگان ساسانى بعد از كشته يزدگرد ، تاريخ 651 به اعتبار قتل يزدگرد ، تواريخ 636 يا 637 به اعتبار شكست فاحش ايرانيان در جنگ قادسيه ، و تاريخ 642 به اعتبار فتح مسلمانان در جنگ نهاوند ، و جز اينها آمده است ، و اين مطلب را در مقالات مربوط بايد در نظر داشت .\r\nسلسلهء ساسانيان منسوب است به ساسان ، كه پس از وى پسرش بابك جانشين او شد ، و با استفاده از بستگى خود با خاندان بازرنگى ، يكى از فرزندان خود ، اردشير ، را در دارابگرد به منصب عالى نظامى ارگبذ رسانيد . اين اردشير همان اردشير بابكان است ، كه اردوان پنجم اشكانى را شكست داد ، و با تسخير\r\n\r\n","description":"","footnote":"","page_name":" 442 ","page_number":444},
  {"content":"\r\n . \r\n","description":"","footnote":"","page_name":" 443 ","page_number":445},
  {"content":"\r\n\r\nتيسفون ( 226 ) ، شاهنشاهى ساسانى را بنيان گذاشت .\r\nوى سيستان ، گرگان ، خراسان ، مرو ، بلخ ، و خوارزم را گرفت ؛ شاهان كوشان ، توران ، و مكران را مطيع خود ساخت . سپس متوجه آسياى غربى شد ؛ ارمنستان را مورد حمله قرار داد ، و به قسمتى از بين النهرين كه در دست روميان بود لشكر فرستاد ، و جنگهاى ايران و روم ، كه از دورهء اشكانيان شروع شده بود ، در زمان او از نو آغاز گشت . اردشير اجزاى پراكندهء كشور اشكانى را به واحدى مستحكم مبدل كرد ، و حتى بعضى از نواحى شرقى را كه از اشكانيان فرمان نمىبردند به اطاعت درآورد ، و آيين زردشتى را دين رسمى كشور قرار داد .\r\nتشكيلاتى كه در سياست و دين پديد آورد قريب 400 سال دوام يافت . در شهرسازى نيز فعاليت داشت .\r\nجانشينش ، شاپور اول ، ارمنستان را كه شورش كرده بود مطيع ساخت ، به بين النهرين و نصيبين و انطاكيه تاخت ، با روميان چندين بار جنگيد ، و در يكى از اين جنگها والريانس ، امپراتور روم ، را اسير كرد ( 260 ) . سالهاى آخر عمر را صرف آبادانى مملكت نمود . مانى در زمان او ظهور كرد . پس از شاپور ، هرمز اول و سپس بهرام اول سلطنت كرد ( مانى در زمان اين پادشاه به قتل رسيد ) . بعد از او پسرش بهرام دوم به پادشاهى نشست .\r\nوى به مشرق ايران لشكر كشيد ، و سكاها را مطيع ساخت . در زمان او ، امپراتور كاروس به قصد گرفتن انتقام شكست والريانس به بين النهرين لشكر كشيد ، و روميان تا تيسفون پيش آمدند ، اما با مرگ ناگهان كاروس ( 283 ) ، روميان ناچار عقب‌نشينى كردند ، و بهرام با ديوكلسين صلح كرد . بعد از بهرام دوم ، بهرام سوم ، و سپس نرسى ، سلطنت كردند . نرسى ارمنستان را اشغال كرد ، و امپراتور گالريوس را شكست داد ( 296 ) ، اما سال بعد ايرانيان در ارمنستان از روميان شكست خوردند ( 297 ) ، و ايالات غربى دجله ، و نيز قسمتى از ارمنستان و ايبريا ( گرجستان ) به دست روميان افتاد . دوران كوتاه سلطنت هرمز دوم به اصلاحات اجتماعى و دادگسترى گذشت . پس از سلطنت كوتاه آذرنرسى ، بزرگان ايران شاپور ذوالاكتاف را كه هنوز در شكم مادر بود ، به سلطنت برداشتند . در زمان شاپور اعراب بحرين و بين النهرين به ايران تاختند ، و تيسفون را غارت كردند ، و اين امر سبب لشكركشى شاپور به عربستان و مقهور كردن اعراب گرديد . در دورهء او ، قسطنطين اول امپراتور روم ، به مسيحيت گرويد ، و اين امر مشكلات تازه‌اى در روابط ايران و روم پديد آورد . مسيحيان ايران ، كه مخصوصا در نواحى سرحد روم فراوان بودند ، هواخواه دولت مقتدر همكيش خود ، يعنى دولت روم شدند ، و در مقابل مقامات ايرانى به گردنكشى پرداختند .\r\nبدين‌گونه ، تعقيب و آزار مسيحيان در ايران آغاز شد ( 339 ) و تا فوت شاپور ادامه يافت . در زمان شاپور ، ايران به اوج قدرت رسيد . اما جانشينانش ، اردشير دوم ، شاپور سوم ، و بهرام چهارم شاهان توانايى نبودند . در زمان شاپور ، ارمنستان طبق عهدنامهء صلح مورخ 384 ، ميان روم و ايران قسمت شد . در سلطنت يزدگرد اول آتش جنگ ميان ايران و روم ، موقتا خاموش شد ، و مسيحيان قلمرو ايران تا حدى آزادى دينى يافتند ( 409 ) ، اما اين آزادى ، به سبب فتنه‌انگيزى مسيحيان ، ديرى نپاييد . در زمان پسر و جانشينش ، بهرام گور ، جنگ با روميان از نو آغاز شد . هپتاليان ( هياطله ) از جانب شمال بناى تاخت‌وتاز به مرزهاى ايران گذاشتند ؛ بهرام از جيحون گذشت و آنها را به‌جاى خود نشاند . جانشينش ، يزدگرد دوم ، با روميان صلح كرد ( 440 ) . در زمان او تاخت‌وتاز و جنگ با هپتاليان همچنان ادامه يافت . وى كوشيد تا آيين زرتشتى را جبرا در ارمنستان رواج دهد ( 455 - 456 ) ، و آزار و\r\n\r\n","description":"","footnote":"","page_name":" 444 ","page_number":446},
  {"content":"\r\n\r\nتعقيب مسيحيان را به شدت دنبال كرد . بعد از او ، ابتدا پسر كوچكترش هرمز سوم سپس پسر بزرگترش پيروز اول به دستيابى هفتاليان به پادشاهى نشست . ولى بعدها ، به سبب آنكه هفتاليان به طخارستان دست‌اندازى كردند با آنها وارد جنگ شد ، اما دستگير گرديد ، و ناچار به صلح تن در داد . در 481 از كوشانها شكست خورد ، و اين امر سبب شورش در ارمنستان و ايبريا ( گرجستان ) گرديد ( 481 - 483 ) . پيروز عاقبت در جنگ با هفتاليان مقتول شد ، و برادرش بلاش و پس از او قباد اول به سلطنت نشست . قباد خزرها را مطيع ساخت ، و مزدك را كه دينى نو آورده بود پشتيبانى نمود . اين امر سبب شورش بزرگان و موبدان ايران و خلع وى ، و سلطنت كوتاه برادرش جاماسب شد . قباد به كمك هفتاليان به سلطنت بازگشت ، و اين بار از پشتيبانى مزدك و مزدكيان دست باز كشيد . و اين فرقه سخت سركوب شدند . در دورهء قباد ، ايران با روم گاه در جنگ و گاه در صلح بود . بين قباد و هفتاليان عاقبت جنگهايى طولانى روى داد ، كه به شكست قطعى هفتاليان عاقبت جنگهايى طولانى روى داد ، كه به شكست قطعى هفتاليان انجاميد . پس از قباد اول خسرو انوشيروان به سلطنت نشست . سلطنت وى يكى از درخشانترين دوره‌هاى ساسانى و عهد بزرگ تمدن ادبى و فلسفى ايران است . در زمان او مزدك و مزدكيان قتل عام شدند ؛ و در سازمان ادارى و امور مالى و لشكرى اصلاحاتى به عمل آمد . در سال 534 بين ايران و روم صلحى منعقد شد ، اما به سبب اختلافى كه بين غسانيان ( دست‌نشاندهء روميان ) و پادشاه حيره ( دست‌نشاندهء ايران ) روى داد ، آتش جنگ بين ايران و روم مشتعل شد ؛ انوشيروان انطاكيه را گرفت ( 540 ) و ويران كرد ، و پس از جنگهاى متعدد ، عاقبت دولتين صلح كردند ( 545 ) . انوشيروان در مسائل مذهبى تعصب نداشت ، و از استخدام مسيحيان روگردان نبود .\r\nدر زمان وى شاهنشاهى ساسانى از رود سند تا درياى احمر گسترش يافت و قسمتهاى وسيعى از آسياى صغير تحت استيلاى او درآمد ، رود جيحون مرز بين ايران و سرزمين خاقان ترك شد ، و از طرف ديگر ، نفوذ دولت ساسانى تا يمن بسط داشت . در سلطنت هرمز چهارم جنگ با روميان آغاز شد ، و دو بار ( 581 و 588 ) به شكست ايران انجاميد . قبايل عرب و اقوام ترك و خزر به مرزهاى ايران تاختند . مخصوصا پيشرويهاى تركان مايهء وحشت گشت ، ليكن دليرى و كاردانى سردار بزرگ ساسانى ، بهرام چوبين ، كارها را به سامان باز آورد . توهين و تخفيفى كه هرمز چهارم در حق بهرام چوبين روا داشت ، سبب شورش او ، و خلع و قتل هرمز و به تخت نشستن خسرو پرويز گرديد . در سلطنت خسرو پرويز ، شاهنشاهى ساسانى به اوج عظمت خود رسيد و مرزهاى كشور تا سرحد مرزهاى ايران در زمان داريوش بزرگ گسترش يافت . وى در چند لشكركشى متوالى بين النهرين ، سوريه ، فلسطين ، مصر و آسياى صغير را تسخير كرد و مرز فتوحات خود را تا خالكدون ، مقابل قسطنطنيه ، رسانيد . اما اين عظمت ديرى نپاييد ، و كاخ شاهنشاهى ايران يكباره فرو ريخت . ايران پىدرپى از روم شكست خورد ، دستگرد به چنگ دشمن افتاد ، ارتش طغيان كرد ، و خسرو پرويز مخلوع و محبوس و مقتول گشت و پسر بىكفايتش شيرويه ، به نام قباد دوم به تخت نشست . پس از وى هرج‌ومرج بر سر كشور سايه افكند . اوضاع دوران آشفتهء بعد از مرگ اردشير سوم تا جلوس يزدگرد سوم ( 632 ) روشن نيست ، و در تواريخ از اشخاص مختلفى كه در اين دوره سلطنت يا عنوان سلطنت داشته‌اند نام برده‌اند . از آن جمله : شهر براز ، خسرو سوم جوانشير ، پوران‌دخت ، آزرميدخت ، خسرو چهارم ، پيروز دوم ، خسرو پنجم ، و هرمز پنجم ، عاقبت\r\n\r\n","description":"","footnote":"","page_name":" 445 ","page_number":447},
  {"content":"\r\n\r\nدر 632 يزدگرد سوم زمام امور پريشان را به دست گرفت ولى قبل از آنكه به سامان دادن اوضاع آشفته توفيق يابد ، سيل خروشان قبايل عرب ، زير لواى اسلام ، به ايران سرازير شد ، و سپس از شكستهاى پىدرپى سپاه ايران و كشته شدن يزدگرد سوم 651 ، شاهنشاهى ساسانى سقوط كرد ، و به اين ترتيب دورهء جديدى در تاريخ ايران آغاز شد .\r\nشاهان ساسانى :\r\n1 - اردشير اول ( وفات 241 م . ) .\r\n2 - شاپور اول ( وفات 271 م . ) .\r\n3 - هرمز اول ( وفات 272 م . ) .\r\n4 - بهرام اول ( وفات 275 م . ) .\r\n5 - بهرام دوم ( وفات 283 م . ) .\r\n6 - بهرام سوم ( سكانشاه ) ( وفات 283 م . ) .\r\n7 - نرسى ( وفات 301 م . ) .\r\n8 - هرمز دوم ( وفات 310 م . ) .\r\n9 - آذر نرسى ( وفات 310 م . ) .\r\n10 - شاپور دوم ( ذو الاكتاف ) ( وفات 370 م . ) .\r\n11 - اردشير دوم ( فوت 383 م . ) .\r\n12 - شاپور سوم ( فوت 388 م . ) .\r\n13 - بهرام چهارم ( فوت 399 م . ) .\r\n14 - يزدگرد اول ( فوت 420 م . ) .\r\n15 - بهرام گور ( بهرام پنجم ) ( فوت 438 م . ) .\r\n16 - يزدگرد دوم ( فوت 457 م . ) .\r\n17 - هرمز سوم ( فوت 459 م . ) .\r\n18 - فيروز اول ( فوت 478 م . ) .\r\n19 - بلاش ( فوت 487 م . ) .\r\n20 - قباد اول ( فوت 531 م . ) .\r\n21 - انوشيروان ( خسرو اول ) ( فوت 579 م . ) .\r\n22 - هرمز چهارم ( فوت 590 م . ) .\r\n23 - خسرو پرويز ( فوت 627 م . ) .\r\n24 - شيرويه ( قباد دوم ) ( فوت 628 م . ) .\r\n25 - اردشير سوم ( فوت 628 م . ) .\r\n26 - شهربراز .\r\n27 - خسرو سوم .\r\n28 - جوانشير .\r\n29 - پوران‌دخت .\r\n30 - گشنسب برده .\r\n31 - آذرميدخت .\r\n32 - هرمز پنجم .\r\n33 - خسرو چهارم .\r\n34 - فيروز دوم .\r\n35 - خسرو پنجم ( فوت 651 م . ) .\r\n36 - يزدگرد سوم .\r\n\r\nساعد الملك\r\nميرزا احمد خان ساعد الملك تنها پسر ميرزا تقى خان اميركبير صدراعظم نامى ايران عهد قاجار .\r\n\r\nساعد الملك\r\nاو هواخواهان محمد على شاه قاجار و از مستبدان بنام و در آغاز مشروطه به سال 1324 ه .\r\nحكمران اردبيل بود و به علت مخالفت مشروطه‌خواهان به تهران احضار شد و به « وزارت مخزن » رسيد .\r\n\r\nساقى يلغور\r\nاز امراى سلطان اويس ايلكانى كه به سال 772 ه . در رى در جنگ با امير ولى كشته شد .\r\n\r\nساك سىنيان\r\nقومى از سكاها بودند كه افراد آن در سپاه داريوش سوم هخامنشى شركت داشتند و آريان مورخ\r\n\r\n","description":"","footnote":"","page_name":" 446 ","page_number":448},
  {"content":"\r\n\r\nيونانى از آنان نام برده است .\r\n\r\nساك‌ها\r\nاز اقوام معروف سكايى . اين اقوام در منابع يونانى و چينى آنچنان معروف بودند كه نام آنان را به ديگر اقوام سكايى اطلاق كردند . اين قوم در منطقهء كاشغر در دامنه‌هاى تيانشان و ساحل سيردريا تا حوالى درياچهء آرال زندگى مىكردند . ساك‌ها شرقىتر از ماساژتها بودند يعنى قبل از ايشان در حوالى مشرق مىزيستند .\r\n\r\nساگارت\r\nاز اقوام باستانى ايران و به نوشتهء هرودوت يكى از سه طايفهء چادرنشين پارسى تاريخ شاهنشاهى هخامنشى . آنان به زبان پارسى سخن مىگفتند و هشت هزار تن سپاهى به دولت هخامنشى مىدادند .\r\n\r\nساگارتىيه\r\nسرزمين ساگارتها يكى از نواحى شرقى جزو شاهنشاهى هخامنشى واقع در جنوب سرزمين پارتها و در مغرب سيستان و به گفتهء هرودوت جزو ايالت چهاردهم از بيست ايالت آن شاهنشاهى بود .\r\n\r\nساگاريتها\r\nيكى از قبايل پارسيان .\r\n\r\nسالار\r\nسركرده و فرمانده عالى نظامى ، و همچنين هم ريشه و تقريبا مرادف سردار ، مخصوصا در مناصب و مقامات لشكرى و كشورى عهد سامانى . در دورهء ساسانى ، لفظ سالار در درجهء اول در جزء القاب بعضى از صاحب‌منصبان نظامى مكرر به كار مىرفته است .\r\nچنان كه فرمانده جنگجويان ارتشتاران سالار خوانده مىشد . در دورهء اسلامى هم تا دورهء سلاجقه و گاه بعد از آن ، لفظ سالار به عنوان يكى از القاب و عناوين مهم نظامى و ادارى غالبا متداول بوده است مانند سالار حاجيان . و نيز در قسمتى از بلاد ايران هم سالار - و نيز شكل سلار - جزء القاب امرا و حكام محلى بوده است چنان كه امير مستقل اندر آب ظاهرا شهر سالار عنوان داشته است . و نيز نام سلسلهء سلارى يا سالاريان طارم از همين لفظ اخذ شده است .\r\n\r\nسالار آخور\r\nآنكه اسبان و چهارپايان و تعهد و تربيت و نگهدارى ستوران شاه را به عهده داشت .\r\n\r\nسالار الدوله\r\nشاهزاده ابو الفتح ميرزا قاجار ، سومين پسر مظفر الدين شاه قاجار و از شاهزادگان و اعيان و مستبدين اواخر عهد قاجاريه .\r\n\r\nسالار پرده\r\nحاجب ، دربان ، حاجب بزرگ .\r\n\r\nسالار ، محمد حسن خان\r\nمتوفى 1266 ه . ق . ، از مشاهير رجال و امراى عهد قاجاريه ، پسر اللهيار خان آصف الدوله . در اواخر عهد محمد شاه قاجار ، به سبب كدورتى كه از حاجى ميرزا آقاسى داشت ، و به اتكاى ضعف و فتورى كه از بىتدبيرى حاجى و رنجورى شاه در امر مملكت پيش آمده بود در خراسان به خيال كسب قدرت و تحصيل\r\n\r\n","description":"","footnote":"","page_name":" 447 ","page_number":449},
  {"content":"\r\n\r\nدر سلطنت افتاد و تحت حمايت تركمانان ، در خراسان عصيان كرد و كلات را گرفته درصدد لشكركشى به تهران برآمد . ولى شكست خورد ناچار به نزد تركمانان گريخت و بار ديگر به فتنه‌هاى داخلى همت گماشت . تا آنكه وى با فرزندان خود در حرم رضوى متحصن شدند ، اما او را از آنجا بيرون كشيده و بعد از محاكمه ، به امر ناصر الدين شاه ، او را با دو پسر و كسانش هلاك كردند و فتنه‌هاى سالار خاتمه يافت .\r\n\r\nسالار ملى : - باقر خان سالاريان\r\nخاندانى از شاخهء كنگريان ، ( آل مسافر ) امراى محلى ديلمستان ، آذربايجان ، اران و ارمنستان . مؤسس اين سلسله سالار مرزبان بن مسافر كنگرى است .\r\nامراى معروف اين خاندان عبارتند از :\r\n1 - مرزبان مسافر ؛ آذربايجان را متصرف شد و با روسها جنگيد ، سپس در جنگ با ركن الدوله دستگير شد و چهار سال در سميروم زندانى شد ، ولى سرانجام فرار كرد و فرمانروايى خود را به دست آورد و در سال 344 وفات يافت .\r\n2 - جستان بن مرزبان ( 346 - 350 ه . ق . ) .\r\n3 - وهسودان بن محمد بن مسافر .\r\n4 - ابراهيم بن مرزبان .\r\n5 - ابو الهيجاء پسر ابراهيم .\r\nتا 377 ه . ق . اين سلسله به دست رواديان برافتاد . نيز - آل مسافر\r\n\r\nسام\r\nدر سانسكريت به معنى « حديث خوش » است .\r\n\r\nسامانيان\r\nسامانيان ( 279 - 389 ه . ق . ) خاندانى ايرانى بودند كه نسب خود را به بهرام چوبين از سرداران سامانى مىرسانيدند . جد ايشان « سامان خداه » نام داشت كه در دهستان سامان از نواحى بلخ فرمانروايى مىكرد و كيش زرتشتى داشت . سامان خداه در اواخر بنى اميه در زمان هشام ، اسلام آورد و پسرش را به نام حكمران خراسان ، « اسد بن عبد الله قسرى » اسد ناميد .\r\nاسد چهار پسر داشت . ابو محمد نوح ، ابو نصر احمد ، ابو العباس يحيى و ابو الفضل الياس . در هنگامى كه مأمون در مرو اقامت داشت اسد با چهار پسر خود در پيرى به نزد او آمد . مأمون پس از رسيدن به خلافت حكومت سمرقند را به نوح و فرغانه را به احمد و چاچ را به يحيى و هرات را به الياس داد . از ميان اين چهار برادر ، احمد بر ديگران سرورى داشت و نه تنها جاى نوح را در سمرقند گرفت بلكه كاشغر را هم به متصرفات خود بيفزود . احمد در روزگار پيرى امارت فرغانه و سمرقند را به پسر مهتر خود نصر واگذار كرد .\r\nنصر چون به حكومت نشست برادرش اسماعيل را به نيابت از طرف خود به بخارا فرستاد ولى ديرى نگذشت كه بين دو برادر اختلاف افتاد و كار آن دو به جنگ كشيد ، اما اسماعيل بر دو برادر چيره گشت ولى از او انتقام نگرفت و وى را بر سر حكومت خود در سمرقند نگه داشت تا اينكه در سال 279 ه .\r\nدرگذشت و اسماعيل بن منازع به فرمانروايى ماوراء النهر رسيد . در زمان امير اسماعيل سامانى بر اثر جنگهايى كه پادشاهان آن سلسله با تركان غير مسلمان مىكردند عده‌اى از تركان به اسيرى و غلامى به ماوراء النهر راه يافتند و در سلك چاكران ايشان درآمدند . سامانيان به تدريج تشكر خود را از اين اقوام\r\n\r\n","description":"","footnote":"","page_name":" 448 ","page_number":450},
  {"content":"\r\n\r\nتازه‌نفس ترك تشكيل دادند و غلامان ترك خود را مانند آلپتگين و سبكتكين و فايق و بكتوزن به مقام سردارى رسانيدند .\r\nدر استفاده از عنصر ترك و آوردن غلامان آن طايفه بر سر كار ، سامانيان نيز به همان بليهء خلفاى بنى عباس دچار شدند و همين غلامان ترك كه به تدريج در دستگاه ايشان به مقام سردارى رسيده بودند سرانجام موجب انقراض آن سلسلهء ايرانى گشتند ( 389 يا 395 ه . ق . ) .\r\n\r\nامراى سامانى و زمان امارت هريك از آنها\r\n( تواريخ براساس هجرى قمرى است ) 1 - امير عادل ، امير ماضى ابو ابراهيم اسماعيل بن احمد .\r\n( 279 - 295 )\r\n2 - امير شهيد ، ابو نصر احمد بن اسماعيل .\r\n( 295 - 301 )\r\n3 - امير سعيد ، ابو الحسن نصر بن احمد .\r\n( 301 - 331 )\r\n4 - امير حميد ، ابو محمد نوح بن نصر . ( 331 - 343 )\r\n5 - امير رشيد ، ابو الفوارس عبد الملك بن نوح .\r\n( 343 - 350 )\r\n6 - امير مؤيّد ، امير سديد ابو صالح منصور بن نوح .\r\n( 350 - 366 )\r\n7 - امير رضى ، شاهنشاه ابو القاسم نوح بن منصور .\r\n( 366 - 387 )\r\n8 - امير ابو الحارث ، منصور بن نوح . ( 387 - 389 )\r\n9 - امير ابو الفوارس ، عبد الملك بن نوح . ( از 12 صفر تا دهم ذى الحجهء 389 )\r\n\r\n","description":"","footnote":"","page_name":" 449 ","page_number":451},
  {"content":"\r\n\r\n\r\nسامسوايلونا\r\nپسر هامورابى ( حمورابى ) كه از 2080 تا 2043 ق . م . سلطنت مىنمود .\r\n\r\nسام ميرزا\r\nشهرت سام ميرزا 10 محرم 1021 سلسلهء صفوى ( 1038 - 1052 ه . ق . ) ؛ پسر صفى الدين ميرزا و نوه و جانشين شاه عباس اول صفوى . در نزديك نور مازندران به دنيا آمد . در جمادى الثانى 1038 ه . ق . ، در اصفهان به سلطنت نشست ، و خود را شاه صفى خواند . در كاشان وفات يافت ، و در قم مدفون شد . پادشاهى سفاك و ظالم و بىرحم بود .\r\nگويند سلطنت او جز يك سلسله خونريزى مستمر نبود . شاه صفى عده‌اى از شاهزادگان صفوى و سرداران خود را كشت ، و امامقلى خان ، فاتح هرمز و سردار بزرگ و معروف را بىگناه هلاك نمود . در زمان او عثمانيها مكرر در ايران تاخت‌وتاز كردند ، و كردستان و همدان و ايروان و تبريز چند دفعه بين ايران و عثمانى دست‌به‌دست شد . عاقبت در اثر بىكفايتى شاه صفى ، ازبكان قندهار و عثمانيها بغداد را از تصرف ايران به در بردند . شاه صفى چون در درون حرمسرا پرورش يافته بود ، از بىلياقتى ، در امور مملكت مداخله‌اى چندان نداشت ، جز آنكه احكام بىرحمانهء او دوران سلطنتش را خون‌آلود و تيره كرد .\r\n\r\nسام ميرزا\r\nسام ميرزا پسر شاه اسمعيل بزرگ است .\r\nتذكره‌اى در شرح‌حال شعراء قرن نهم و دهم به رشتهء تحرير درآورده كه موسوم به « تحفة السامى » است .\r\n\r\nسانخريب\r\nاز جملهء پادشاهان آشور .\r\n\r\nسانسكريت\r\nزبان كلاسيك هندوستان ، كه از زبانهاى هند و اروپايى و متعلق به دستهء هند و ايرانى است و اكنون متروك مىباشد . كهنترين صورت آن زبان ودايى است ، كه سرودهاى ودا بدان نوشته شده ، و با زبانهاى ايرانى كهن ، اوستايى ، و فارسى باستان بسيار نزديك است . در حدود 400 ق . م . ، سانسكريت به عنوان زبان درى و رسمى به كار مىرفت . سانسكريت ادبيات وسيع و معتبر دارد ، كه آثار برهمايى و بودايى را شامل است و آثارى كه بدين زبان باقى مانده است جزء قديميترين آثار زبانهاى هند و اروپايى است .\r\n\r\nساواك\r\nسازمان اطلاعات و امنيت كشور در دورهء پهلوى ، پس از كودتا كه قدرت حاكم بر سقوط حكومت مصدق مشروعيتش را از دست داد براى آنكه همچنان بر سر قدرت بماند ناگزير بود نيروهاى سركوبگر را تقويت كند و در چنين وضعيت سياسى و اجتماعى بود كه ساواك با نقشه و كمك فنى « سيا » با هدف مبارزه با كمونيسم در ايران ايجاد گرديد . لايحه تشكيل سازمان اطلاعات و امنيت كشور وابسته به نخست‌وزيرى به تصويب مجلس سنا و روز 23 اسفند 1335 هجرى شمسى به تصويب مجلس شوراى ملى رسيد . اين قانون كه به موجب آن در سال 1336 به ايجاد و تأسيس سازمان اطلاعات و امنيت كشور اقدام شد داراى 5 ماده بود . به موجب قانون ساواك مستقيما به نخست‌وزيرى وابسته بود و ريس آنها كه مقامش در\r\n\r\n","description":"","footnote":"","page_name":" 450 ","page_number":452},
  {"content":"\r\n\r\nسطح معاون وزير بود مىبايد تنها به نخست‌وزير حساب پس بدهد اما در عمل به دليل كمرنگ شدن تدريجى اهميت نخست‌وزير و وضعيت سياسى پر تنش در سالهاى دههء پنجاه رئيس ساواك بىواسطه با شاه تماس مىگرفت .\r\nاز سال 1336 تا 1357 چهار نفر كه همگى افسر ارشد بودند در پى يكديگر در رأس ساواك قرار گرفتند : تيمور بختيار ، حسن پاكروان ، نعمت الله نصيرى و ناصر مقدم .\r\nساواك شامل هزاران نفر خبرچين حقوق‌بگير بود . مجلهء نيوزيك گزارشى داده بود كه بودجه رسمى ساواك در سال 1972 ميلادى دويست و بيست و پنج ميليون دلار و در سال 1973 سيصد و ده ميليون دلار بوده است ولى اين رقم بسيار كم است ، زيرا منافع عظيم ديگرى در بودجه‌هاى سرّى ديگر بخشهاى امنيتى وجود داشته است .\r\nكنترل احزاب دولتى از طريق ساواك انجام مىگرفت و تمامى گزارشهايى كه ساواك دربارهء اين احزاب تهيه كرده گواه اين مدعاست . اغلب گزارشها در ادارهء كل سوم ساواك تهيه مىشد . ساواك ادارهء كل را در بر نمىگرفت . ادارهء امنيت داخلى ساواك كه ادارهء سوم هم ناميده مىشد مهمترين جزء كل دستگاه سركوب و شكنجه‌گر بود و به پنج بخش تقسيم مىگشت كه بخش نخستين آن ، تحقيقات و عمليات در مورد چند گروه و سازمان كليدى مخالف را برعهده داشت . حزب توده ، جبهه ملى و احزاب مربوط به آن ، دانشجويان و ايرانيان خارج از كشور ، اقليتهاى كرد و بلوچ و روحانيت .\r\nبخش دوم دربارهء افكار عمومى و نهادهاى همگانى كار مىكرد و شامل مطبوعات ، عشاير ، سازمانهاى كارگرى و دهقانى ، احزاب سياسى وابسته به دولت ، مدارس و دانشگاهها و دستگاههاى دولتى بود . بخش سوم اسناد بخش امنيت داخلى را نگهدارى مىكرد . بخش چهارم مسئول فعاليتهاى ويژه‌اى چون سانسور ، ترويج افكار ، آموزش و عمليات ويژه و مسائل حقوقى از قبيل بازجويى بود . ادارهء امنيت داخلى ، بر چهار زندان نيز مديريت داشت از جمله زندان معروف باغ مهران كه گفته مىشود داراى اتاقهاى شكنجه و حياط اعدام بود .\r\nساواك كه وظيفه اصلى آن مبارزه با كسانى بود كه عليه شاه حركتى مىكردند و جز شكنجه‌هاى قرون وسطى و ايجاد رعب و وحشت وظيفه ديگر نداشت در جريان قيام مردم مسلمان ايران عليه سلطنت پنجاه سالهء پهلوى از بين رفت و رؤساى آن به سزاى اعمالشان رسيدند .\r\n\r\nساوجى : - كريم الدين حبيب ساوجى\r\n\r\nساوه شاه\r\nدر شاهنامه ، پادشاه تركان كه در عهد هرمزد پسر انوشيروان از راه هرى به ايران تاخت ، و به دست بهرام چوبين ، سردار ايرانى كشته شد .\r\n\r\nسائينى\r\nنام يكى از پنج كشورى كه در اوستا ( فروردين يشت - بندهاى 143 - 144 ) نام برده شده است .\r\nچهار كشور ديگر : ايران ، توران ، سلم و داهى است .\r\n\r\nسبارس\r\nوالى پارس كه از به دو سلطنت كوروش به امارت پارس رسيد و كوروش نيز خواهر خود را به دو داد .\r\n\r\n","description":"","footnote":"","page_name":" 451 ","page_number":453},
  {"content":"\r\n\r\n\r\nسباشى\r\nعنوان فرماندهء سپاه در بين تركان ماوراء النهر و سلاطين غزنوى . از كسانى كه در تاريخ ايران و ماوراء النهر به اين عنوان مشهورند دو تن را مخصوصا مىتوان ذكر كرد :\r\n1 - سباشى تكين ، كه سردار ايلك خان بود و از جانب او در اوايل سلطنت سلطان محمود غزنوى در اطراف خراسان صاحب‌منصب بود .\r\n2 - حاجب سباشى ، كه سردار و حاجب بزرگ سلطان مسعود غزنوى بود و در اكثر دورهء سلطنت مسعود مقام لشكرى مهم داشت .\r\n\r\nسبز على خان زند\r\nاز خوانين و رؤساى ايل زند در قرن 12 ه . ق . ، خواهرزادهء كريمخان زند و برادرزادهء شيخعلى خان زند .\r\nوى از جانب كريمخان حكومت خرم‌آباد و قلمرو فيلى و لرستان يافت .\r\n\r\nسبعيه : - اسماعيليه\r\n\r\nسبكتگين\r\nملقب به ناصر الدين مؤسس سلسلهء غزنويان غلامى ترك بود كه توسط نصر حاجى يكى از بازرگانان خراسان به آلبتگين فروخته شد ولى بعدها به دامادى آلپتگين نايل آمد به امارت غزنين رسيد و در سال 367 ه . ق . شهر بست را فتح كرد و سلسلهء غزنويان را تأسيس نمود و حوزهء حكومتى خود را از دو طرف بسط داد : از يك سو در وسعت حدود هندوستان قبايل راجپوت را مغلوب كرد و شهر پيشاور را به تصرف خويش درآورد و از طرفى خراسان را تحت فرمان خويش ساخت و به سال 384 از جانب نوح سامانى به حكومت مملكت نامزد گرديد و اين انتصاب به‌سبب كمكى بود كه سبكتگين به امير سامانى در خواباندن انقلابات ماوراء النهر كرده بود .\r\nسبكتگين نظر به حق‌شناسى يا از راه احتياط نسبت به پادشاهان سامانى اظهار تبعيت مىكرد ، ولى اين اظهار اطاعت اسمى بلا مسمى بود و قدرت او مقارن فوتش به مراتب بيشتر از قدرت امير سامانى بود . وى اميرى دادگستر و شجاع و مدير بود . او بلخ را پايتخت خود قرار داد و در سال 387 ه . ق . حين عزيمت به غزنين درگذشت .\r\n\r\nسبكرى\r\nحاكم فارس از جانب يعقوب ليث قرن 3 ه . ق .\r\nو سپس از جانب مقتدر خليفه . وى نخست از غلامان يعقوب ليث بود و يعقوب او را در حدود سال 255 ه . ق . ، در راه كابل به بندگى گرفته بود . گويند سبكرى از تركان خليج بود و يعقوب يا برادرش عمروليث امارت فارس به دو داد ، و بعدها او در فارس و كرمان قدرت به دست آورد ، و بعد از اسارت عمروليث با خليفهء مقتدر سازش كرده ، و نوادهء عمروليث ، طاهر بن محمد صفارى را با برادرش يعقوب گرفته و به بغداد فرستاد . بعدا غرور به سبكرى مستولى گشت ، و از تأديه خراجى كه پرداخت آن را به خليفه تعهد كرده بود سر فرو پيچيد و چون خليفه لشكر به دفع او فرستاد ، بگريخت و به بم رفت ، و به قولى به مرو رفت و نزد احمد سامانى پناه جست ، اما به دستور خليفه گرفتار شد و به بغداد گسيل گشت .\r\n\r\nسبؤس\r\n« سبؤس » در قرن هفتم ميلادى مىزيست تأليف وى « تاريخ هراكلى » نام داشته است كه از سه بخش\r\n\r\n","description":"","footnote":"","page_name":" 452 ","page_number":454},
  {"content":"\r\n\r\nتشكيل شده : بخش اول مشتمل است بر روايات ارمنى ؛ بخش دوم حاوى فهرست اسامى پادشاهان ارمنستان و ايران و يونان ؛ بخش سوم شامل اطلاعاتى دربارهء سلطنت خسرو پرويز و جانشينان او مىباشد .\r\nعده‌اى تنها يك بخش از اين كتاب را مربوط به سبؤس مىدانند و نيز در كتاب وى شرح جنگها و شرايط عهدنامه‌ها آمده است .\r\n\r\nسپانلو\r\nنام قبيله‌اى است از طايفهء قاجار كه به استرآباد كوچ داده شده‌اند .\r\n\r\nسپاهبذ\r\nسردار بزرگ لشكر كه به اين اسم موسوم بود مخفف اسپهبد اسپاهبد ، سپهبد .\r\n\r\nسپنتا ارمايتى\r\nبه معنى بذل كريمانه ، در دين زرتشت .\r\n\r\nسپهدار تنكابنى\r\nمحمد ولى خان تنكابنى ، از مشاهير رجال عهد مشروطيت ، و يكى از دو فاتح معروف تهران در آخر استبداد صغير .\r\n\r\nسپهر\r\nميرزا تقى خان ملقب به سپهر از مورخان و تذكره‌نويسان عصر قاجار نويسندهء ناسخ التواريخ . سپهر در دربار ناصر الدين شاه به شغل استيفاء مشغول بود و ناسخ التواريخ را كه مجموعا پانزده جلد مىشود ، تا جلد يازدهم نوشت و بقيهء مجلدات اين تاريخ را عباس قلى خان سپهر كه در دربار ناصر الدين شاه مقرب بود به رشتهء تحرير درآورد .\r\n\r\nسپهسالار - اسفهسالار\r\nعنوان سردار و سالار سپاه در دورهء عباسيان و امرا و سلاطين مستقل ايران ، كه در عهد ناصرى و اوايل مشروطيت به صورت سپهسالار اعظم درآمده است . اين عنوان به صورت اسفهسالار در نزد خلفاى عباسى بغداد و خلفاى فاطمى در جزو مناصب مهم بوده و نزد ايوبيان و مماليك تا حدود قرن نهم ه . ق .\r\nنيز متداول بوده است . در عهد سامانيان عنوان سپهسالار اختصاصى به فرمانرواى خراسان داشته و در عزل و نصب وزراى سامانيان نيز گاه مداخله مىكرده است . در عهد قاجاريه خاصه در عهد ناصرى ، عنوان سپهسالار اعظم معادل وزارت اعظم عساكر منصورهء نظام و غير نظام بوده است .\r\n\r\nسپيد جامگان : - المقنع\r\n\r\nستار خان\r\nسردار ملى از اهالى ارسباران ساكن تبريز ، پسر حاج حسن قراجه داغى ، شخص اول از دو مدافع مشهور تبريز ( باقر خان ) در مقابل قشون عظيم محمد عليشاه قاجار پس از توپ بستن مجلس شوراى ملى و تعطيلى آن ، سلطان عبد المجيد ميرزا عين الدوله از طرف محمد عليشاه براى طرد و دستگير كردن مشروطه‌طلبان تبريز به آذربايجان مأمور گرديد و اول كسى كه در تبريز بناى مقاومت را گذارد و مردم را تحريك بر ضد اردوى دولتى كرد ستار خان بود . تقريبا يك سال در تبريز به همراه ساير مجاهدين و باقر خان با قواى منظم دولت زد و خورد كرد و نگذاشت شهر تبريز به دست طرفداران محمد عليشاه بيفتد .\r\n\r\n","description":"","footnote":"","page_name":" 453 ","page_number":455},
  {"content":"\r\n\r\nزمانى كه وى در تهران حضور داشت از طرف قواى تأمينيه محاصره و در موقع زدوخورد پاى وى آسيب ديد ، خود و اتباعش تسليم و خلع سلاح گرديدند ( 1328 ه . ق . ) . قريب 30 نفر از مجاهدين كشته و 300 نفر اسير شدند و چهار سال بعد از اين واقعه در 28 ذى الحجه 1332 ه . ق . در تهران دار فانى را وداع گفت .\r\nپس از فتح تهران و بازگشايى مجلس شوراى ملى ، نمايندگان مجلس به ستار خان ( سمت چپ ) لقب سردار ملى و به باقر خان ( سمت راست ) لقب سالار ملى بخشيدند .\r\n\r\nستايش سيروچك\r\nاز متون پهلوى در مسائل دينى دربارهء ستايش اوهرمزد كه سى موجود مقدس را آفريده و نام خود را به روزهاى ماه داده است .\r\n\r\nسترابون  ( Strabon ) \r\nجغرافيادان عالم قديم . زندگى وى از چهل قبل از ميلاد تا چهل ميلادى بوده است . كتابهاى او يگانه تصنيفى است كه به خوبى نشان مىدهد علم جغرافيا در روزگار قديم چه بوده است .\r\n\r\nستروخانها\r\nيكى از شش قبيلهء ماد .\r\n\r\nسجزى ، ابو يعقوب\r\nشهرت ابو يعقوب اسحاق بن احمد سجزى ، داعى اسماعيلى در قرن چهارم و يكى از بزرگترين نويسندگان اين فرقه . معروفترين آثار متعددش كشف المحجوب است .\r\n\r\nسدره\r\nجامعهء دين زرتشتيان كه از نه پارچهء سفيد و نازك دوخته شده و در زير پيراهن ، بىيقه و داراى آستينهاى كوتاه است كه تا زانو مىرسد و از جلو چاكى در وسط دارد .\r\n\r\nسدز زن\r\nدر دوره ساسانيان به همسر خوانده اطلاق مىشده است .\r\n\r\nسده ، جشن\r\nاز جشنهاى زرتشتى . به حساب قديم ، جشن سده در دهم بهمن‌ماه كه « آبانروز » نام داشت برگزار مىشد . در اين روز كه پنجاه و پنج روز پيش از جشن نوروز قرار مىگرفت ، هوشنگ شاه آتش را به دست\r\n\r\n","description":"","footnote":"","page_name":" 454 ","page_number":456},
  {"content":"\r\n\r\nآورده بود و وجه تسميهء آن به سده آن است كه با روز سدم از نيمهء دوم سال انطباق داشت . ايرانيان قديم سال را به دو بخش تقسيم كرده و هر بخش را يك چهره مىناميدند .\r\n\r\nسدير : - خورنق\r\n\r\nسذرزن  ( Satazan ) \r\n( سوترزن ) در عهد ساسانى ، اگر مردى جوان پيش از ازدواج از دنيا مىرفت خويشان او دخترى بيگانه را جهيزيه داده تا با مردى بيگانه عقد ازدواج بندند ، اين زن را « سذرزن » يعنى زن خوانده گويند .\r\n\r\nسربداران\r\nسلسله‌اى از امراى محلى سبزوار كه تقريبا از آغاز استيلاى مغول پديد آمدند . سربداران با اتكاى به مذهب شيعه اثنى عشرى توانستند به مدت 50 سال بر خراسان و نواحى آن حكومت كنند . آغازگر قيام ، شيخ خليفه و از مريدان وى شيخ حسن جورى بود كه اعتقاد به تشيع اثنى عشرى با تأكيد بر مسئله ولايت و جهان‌بينى مهدويت ، جدايىناپذيرى دين و دولت از يكديگر و مبارزه با ظلم و ستم داشتند . و از اين‌رو آنان را سربدار خواندند كه گفتند « اگر خداوند ما را توفيق دهد رفع ظلم و دفع ظالمان مىكنيم و الا سر خود را بر دار اختيار داريم و تحمل جور و ستم نداريم . رؤساى سربداران 12 نفر بودند و جمعا سى و پنج سال حكومت كردند . مؤسس اين سلسله امين الدين عبد الرزاق يكى از بزرگان قريه باشتين از توابع سبزوار بود . امراى اين سلسله شهر سبزوار را كه از روزگار قديم مردم آن به تشيع اشتهار داشتند مركز خود ساختند و با درويشان و مردانى كه به دوستى آل على\r\n\r\nسلسله مراتب رهبران مذهبى سربداران و تأثير آنها در رهبران مذهبى قيامهاى ديگر\r\nمشهور بودند ، رابطه برقرار كردند . پس از شهرت سربداران در خراسان ، طغاتيمور مغول كه فرمانرواى خراسان بود با برادرش امير على از جرجان به سبزوار حمله كرد . سربداران امير على برادر طغاتيمور خان را كشتند و اين فتح بيش از پيش ايشان را در خراسان مشهور كرد و بر شمار پيروان ايشان بيفزود و سپس طغاتيمور را نيز شكست داده و خراسان را از دست او خارج كردند . پس از تسخير خراسان امير وجيه الدين مسعود و امراى او از جمله خواجه على مؤيد ( 766 - 788 ه . ) يكى پس از ديگرى به امارت رسيدند كه سرانجام خواجه على به امير تيمور پناه جست تا در سال 788 در خرم‌آباد لرستان در ركاب امير تيمور در\r\n\r\n","description":"","footnote":"","page_name":" 455 ","page_number":457},
  {"content":"\r\n\r\nضمن جنگى تير خورده درگذشت و سلسله سربداران با كشته شدن او پايان يافت .\r\nامراى معروف سربداران :\r\n1 - امين الدوله .\r\n2 - وجيه الدين مسعود .\r\n3 - محمد آتيمور .\r\n4 - كلو اسفنديار .\r\n5 - فضل الله سربدارى .\r\n6 - شمس الدين على چشمى .\r\n7 - يحيى .\r\n8 - ظهير الدين .\r\n9 - حيدر قصاب .\r\n10 - لطف الله .\r\n11 - پهلوان حسن .\r\n12 - على مؤيد سرابى .\r\n\r\nسربداران سمرقند\r\nاز عوامل اصلى قيام مردم سمرقند در مقابل حمله مغول بوده است . اين قيام به رهبرى فردى مذهبى به نام مولانازاده سمرقندى آغاز شد كه به قصد تحصيل علم ( علوم دينى ) از بخارا به سمرقند راهى شده بود . رهبران سياسى و مذهبى ديگرى نيز در اين قيام وجود داشتند كه از ميان توده مردم بودند مانند افرادى چون مولانا خردك بخارى و كلو ابو بكر نداف كه از اسامى آنها موقعيت شغلى آنها نيز معلوم مىشود .\r\nدر اين دوره اصطلاح كلو براى رؤساى اصناف به كار مىرفت و در ميان پيشه‌وران رواج كلى داشت . مولانا اصطلاحى بود كه بيشتر براى طالبان علوم دينى و در خصوص علما به كار مىرفت . سنگر اين افراد مسجد جامع شهر سمرقند بود .\r\nماجرا از مقاومت در برابر مغولان آغاز شد .\r\nامير حسين و امير تيمور پس از شكست در جنگ لاى عزيمت كردند و همراه لشكريان خود از رود جيحون گذشتند ؛ در اطراف پراكنده شدند و لشكر مغول به طرف سمرقند هجوم آورد . مردم سمرقند تصميم گرفتند در مقابل مهاجمين مقاومت كنند . مردم از وضيع و شريف و عوام و خواص در مسجد جامع شهر گرد آمدند تا در خصوص مقاومت به مشورت بپردازند . خبر حمله مغول چنان وحشتبار بود كه قدرت هر نوع تصميم‌گيرى را از مردم گرفته بود . كه مولانازادهء سمرقندى رهبرى قيام را به دست گرفت .\r\nمسئله اصلى براى مولانازاده در درجه اول حفظ اسلام و حفظ جان و مال مسلمين در مقابل حمله و ستم كفار مغول بود .\r\nنخستين اقدام مولانازاده و ساير رهبران ، خلع يد از بزرگان و اشرافى بود كه احتمال خيانت از سوى آنها مىرفت .\r\nاو علاوه بر اينكه هر لحظه براى رسيدگى به اوضاع مردم ، محلات اطراف شهر را مىگشت و يك لحظه در يك محل قرار نداشت ، كار ديگرى نيز مىكرد . « جمعى از دلاوران را تا كنار كوچه باغها كه قريب يك فرسنگى از وسط شهر دور بود ، مىبرد و در كمين‌گاه مىنشاند و مثال مىداد كه تا دشمن از ايشان نگذرد قطعا متعرض تير و سنگ نشوند » .\r\nكار مغولان پس از اين شكست مفتضحانه به محاصره شهر گذشت . شدت پايدارى از سوى مردم شهر چنان بود كه هر سعى و كوششى از جانب آنها نقش بر آب مىشد تا جايى كه كار مغول براى رفع گرسنگى به تكدى و گدايى كشيد .\r\nكار مغولان بالاخره به فرار انجاميد و كوچ بر كوچ تا سرحد مغولستان عزيمت كردند . مرض و با نيز - كه در ميان مغولان شيوع پيدا كرد و خصوصا باعث\r\n\r\n","description":"","footnote":"","page_name":" 456 ","page_number":458},
  {"content":"\r\n\r\nتلف شدن اسبان آنها شد - مزيد بر علت شد و فرار آنها را تسريع كرد .\r\nبقاياى يك قلعه در روستاى باشتين معروف به قلعهء سربداران\r\nو اين چنين بود كه شهر سمرقند به رهبرى سربداران در مقابل لشكر مغول پيروز شد و به تحكيم مواضع خود پرداخت . اين پيروزى به قدرى شگفت‌انگيز بود كه لشكر ماوراء النهر ( امير حسين و امير تيمور ) را به اعجاب واداشت ؛ چون اهالى شهر با نيروى ايمان خود كارى كرده بودند كه آنها نتوانسته بودند با لشكر جرار خود انجام دهند . اين مسئله براى آينده آنها خطرناك بود . خصوصا از اين جهت كه سمرقنديان پس از اين پيروزى مولانازاده را به امامى و اميرى خود انتخاب كرده بودند .\r\nمولانازاده پس از اين پيروزى از پاى ننشست و چند نفر را براى تفحص در حال مغول تا كناره جيحون فرستاد تا از كيفيت عمليات مجدد مغولان اطلاعاتى كسب كند . از سوى ديگر ، تيمور عمليات مجدد مغولان اطلاعاتى كسب كند . از سوى ديگر ، تيمور هم پس از اطلاع از اين موضوع چندين سوار را به سركردگى عباس بهادر به خزار گسيل كرد تا از كم و كيف قضايا مطلع شود و مسائل را به اطلاع امير حسين برساند .\r\nعباس بهادر در راه به فرستادگان مولانازاده برخورد و يكى از آنها را به اسارت گرفت و پيش تيمور برد . تيمور پس از اطلاع از جزئيات كار سمرقنديان ، مجموع اخبار را به صورت مرتبى نوشت و همراه سوارى پيش امير حسين فرستاد و سپس خود نيز سوار شد و همراه اطرافيان به سوى امير حسين رفت ( امير حسين در اين ايام پس از شكست از لشكر مغول ، در ييلاق شبرتو اقامت داشت و امير تيمور نيز همراه قشون خود در بلخ جايگزين شده بود ) .\r\nتيمور چند روز بعد به ييلاق شبرتو رسيد و با امير حسين درباره قضيه سربداران سمرقند به مشورت پرداخت . خبر شكست مغول از سمرقنديان به قدرى آنها را متوحش كرده بود كه براى رفع اين مانع ياراى رودررويى مستقيم نظامى با سمرقنديان را نداشتند .\r\nآنها براى از ميان برداشتن اين مانع به حيله سياسى روى آوردند . امير حسين ، كه زمانى حاكم سمرقند و همه كاره آنجا بود و پس از شكست از مغولان نقشه فرار به سوى هند را در سر مىگذراند ، به اين حيله جامهء عمل پوشاند .\r\nامير حسين نامه استمالت‌آميزى نوشت و همراه آن خلعت و شمشير و فرمان حكومت سمرقند و نيز يرليغ ( فرمان ) معافيت از هر نوع ماليات را براى مولانازاده سمرقندى و مردم سمرقند فرستاد و استقلال سربداران را به رسميت شناخت . پس از آن براى جلب اطمينان خاطر سربداران تصميم گرفتند كه امير تيمور با كوچ و بنه خود از جيحون بگذرد و در كش و نخشب زمستان‌گاه ( قشلاق ) كند و امير حسين نيز جهت قشلاق به سالىسراى برود .\r\nآنها مىدانستند كه در فصل زمستان نخواهند\r\n\r\n","description":"","footnote":"","page_name":" 457 ","page_number":459},
  {"content":"\r\n\r\nتوانست از عهده تسخير سمرقند بربيايند . از اين‌رو اين تصميم را گرفتند كه هم اطمينان سمرقنديان را جلب كرده باشند و هم اينكه در فصل بهار با فرصت بيشترى كار سمرقنديان را فيصله دهند .\r\nعكس العمل سربداران سمرقند در مقابل حيله امير حسين و امير تيمور ، با صداقت همراه بود . آنها اعمال حيله‌گرانه امير حسين را باور كردند و از رسيدن تحف و فرمان حكومت وبرليغ و معافيت ماليات شادمان شدند و بيشتر به قدرت جمعى خود پى بردند و « در آن معامله از خود حسابها گرفته و سر به عيوق » انداختند . همين مسئله را بايستى يكى از عوامل شكست سربداران به حساب آورد . آنان به‌جاى تأمل و تفكر در مسائل سياسى و اعمال امير حسين و امير تيمور با صداقت تمام جواب نامه آنها را دادند و يك عده را با تحف و هدايا به نزد تيمور فرستادند .\r\nتيمور نيز براى جلب اعتماد بيشتر آنها ، در آن زمستان چند بار امرايى را به نزد آنها فرستاد تا سربداران بيشتر تسلى ببيند و به خواب خرگوشى فرو روند و خوف و حجار از ميان برخيزد .\r\nحكومت مستقل سربداران سمرقند حدود شش ، هفت ماه طول كشيد ( از پاييز سال 766 ه . ق . تا بهار سال 767 ه . ق . ) . تدارك لشكر از سوى امير حسين و امير تيمور مىرساند كه آنها تا چه مايه از سربداران سمرقند ترسيده بودند . امير حسين در بهار سال 767 ه . ق . لشكرهاى بلخ ، بدخشان ، قندوز ، قتلان و حصار شادمان ، اندخوى و شبلغان را جمع كرد و متوجه سمرقند شد .\r\nسربداران سمرقند با حيله و نيرنگ تاتاران قتل عام شدند ؛ جز مولانازاده سمرقندى كه با شفاعت امير تيمور از مرگ نجات يافت و ليكن از سرنوشت بعدى او خبرى به دست نيامد .\r\n\r\nسربداران كرمان\r\nاسد بن طغانشاه خراسانى رهبر قيام مردى متقى و ديندار و پرهيزگار بود و در امر به معروف و نهى از منكر به غايت سعى و كوشش مىكرد .\r\nهمين تقوى و پرهيزگارى و فتوت اسد بود كه باعث شد شاه شجاع حكومت كرمان را در اختيار او قرار دهد .\r\nعوامل چندى باعث شد كه اسد در كرمان قيام كند و خود را سربدار بنامد .\r\nاين عوامل عبارتند از :\r\n1 . دخالتهاى مخدومشاه مادر شاه شجاع در امر حكومت كرمان و آشفتگى در كار حكومت .\r\n2 . ميل كشيدن شاه شجاع به چشم امير غياث الدين محمود كه از نزديكان پهلوان اسد بود .\r\n3 . تحريك امير سيورغتمش اوغانى ، برادر زن شاه شجاع و شاه يحيى اسد عليه شاه شجاع .\r\nاينها عواملى است كه براى طغيان اسد خراسانى عليه شاه شجاع برشمرده‌اند . يكى از مهمترين علل طغيان اسد را بايد در وضع نابسامان كرمان و وضع رقت‌بار مردم آنجا جستجو كرد . چنان كه گذشت وضع مردم كرمان به دليل جنگها و اختلافات خانگى بر سر قدرت در بين سران ، بسيار اسفناك شده بود به طورى كه خود شاه شجاع نيز بارها به وضع هلاكت‌بار مردم كرمان اشاره كرده بود .\r\nظلم و ستم بر مردم همه‌جانبه بود ؛ خاصه وقايع بعدى نشان داد كه اين ظلم و ستم در تمام سطوح ( سياسى ، اجتماعى و اقتصادى ) از سوى حكام و صاحبان قدرت ( صاحبان اقطاع و خدم و حشم ) اعمال مىشده است . همين عامل باعث شد كه مردم ، خصوصا جوانان وفادار و مظلومان شهر دل به قيام اسد\r\n\r\n","description":"","footnote":"","page_name":" 458 ","page_number":460},
  {"content":"\r\n\r\nدهند و همپاى او شوند .\r\nعلت مهم ديگر اين قيام را نيز بايد در اوضاع و احوال انقلابى اين دوره در اين منطقه جست . اين دوره ( 775 ه . ق . ) دوره‌اى است كه سربداران در خراسان و مرعشيان در مازندران قد برافراشته‌اند و عليه ظلم و بيداد حكام ( در همه سطوح ) قيام كرده‌اند . كرمانيان نيز كه فاصله چندانى از قلمرو اين قيامها نداشته‌اند ، تحت رهبرى اسد خراسانى ( كه احتمالا پرورده تعاليم انقلابى سربداران خراسان بوده است ) و با همان اهداف قيام كردند .\r\nاسد پس از قيام ، از متمولان و متعلقان مخدومشاه مال بسيار گرفت و تمام اموال و اراضى آنها را مصادره كرد و به تعمير برج‌وباروى كرمان پرداخت و از اطراف ، خصوصا سربداران خراسان كمك خواست . خواجه على مؤيد نيز صد سوار سربدار به فرماندهى پهلوان غياث تونى به كمك پهلوان اسد فرستاد . شاه يحيى نيز كه با شاه شجاع اختلاف داشت به كمك اسد شتافت .\r\nاين قيام براى شاه شجاع يك هشدار بود ، چون به‌هرحال متصرفات او از يك سو هم‌مرز با سربداران خراسان و از سوى ديگر با مرعشيان مازندران بود . از اين‌رو قبل از اينكه دامنه قيام به جاهاى ديگر هم سرايت كند ، به فكر چاره‌انديشى افتاد . قبل از همه با برادرش محمود - كه بر سر قدرت بينشان اختلاف وجود داشت - پيمان دوستى بست و بعد همراه لشكرى به سوى كرمان رهسپار شد . مقاومت از سوى شهر شديد بود .\r\nكار محاصره شهر كه برعهده سلطان عماد الدين احمد برادر شاه شجاع و بعضى از امرا و عساكر بود ، نه ماه و 20 روز طول كشيد ( اول رجب 775 تا 20 رمضان 776 ه . ق . ) . امرا و دست‌نشاندگان شاه شجاع در خلال اين محاصره به انواع حيله‌ها دست زدند تا شهر كرمان را به زانو درآوردند . محاصره اقتصادى را تنگتر كردند و كار را به جايى رسانيدند كه تمام سيورسات و تداركات غذايى شهر تمام شد و قحط و غلايى عظيم پديد آمد . آنهايى كه توان مقابله نداشتند ، خود را تسليم نيروهاى شاه شجاع كردند ؛ ولى شهر همچنان مقاومت مىكرد . بالاخره يكى از حيله‌هاى امراى شاه شجاع به بار نشست . نقبى به سراى پهلوان اسد زده شد و نيروها شاه شجاع از طريق همين نقب و با همكارى زن اسد بر سر او ريختند و او را از پاى درآوردند .\r\n\r\nسرخ جامگان\r\nابن نديم مىنويسد : « خرمدينان كه به سرخ جامگان معروف شده‌اند از پيروان مزدك‌اند كه در آذربايجان ، رى ، ارمنستان ، ديلم ، همدان ، دينور پراكنده‌اند » و نيز - خرمدينان .\r\n\r\nسرخ‌دم\r\nمكان تاريخى در دشت كوه‌دشت در لرستان ، در آنجا آثار پرستشگاهى پيدا شده است .\r\n\r\nسرخس\r\nنام ولايت و شهرى در خراسان ، در كنار راه طوس به مرو بزرگ .\r\n\r\nسردار سپه : - رضا خان\r\n\r\nسردور دوم\r\nپادشاه اورارتو ( 760 - 743 پ . م . ) .\r\n\r\n","description":"","footnote":"","page_name":" 459 ","page_number":461},
  {"content":"\r\n\r\n\r\nسركب\r\nموسيقيدان عصر ساسانى .\r\n\r\nسرمت‌ها  ( Sarmat ) \r\nاز اقوام سكايى كه در قرن چهارم ق . م . در دامنهء كوههاى اورال ، در سرزمين « اوران‌بورگ » و « پروخوروكا » مىزيستند . برخى از آثار از آنجا كشف شده است . سرمت‌ها در نيمهء قرن سوم ق . م . از رود ولگا گذشته و ساير قبايل سكايى را به‌سوى كريمه راندند .\r\n\r\nسرنائيك\r\nنام كشور ليبى امروزى كه در عهد داريوش اول هخامنشى ضميمهء امپراتورى ايران گرديد .\r\n\r\nسروش\r\n؟ ؟ ؟ پروردگار ايرانى مدافع اهورمزدا . مردگان را به اتفاق ميترا و رشنو محاكمه مىكند .\r\n\r\nسر هارفورد جونس\r\nاولين سفير انگلستان در ايران در زمان فتحعليشاه قاجار كه در نهم فوريه 1809 م . استوارنامهء خود را با تشريفات مفصل در كاخ گلستان تقديم شاه نمود .\r\n\r\nسريانى ، زبان\r\nزبان ادبى مسيحيانى كه از نژاد سامى بوده و در عهد ساسانيان مىزيسته‌اند و در كشور ايران مسكن داشتند . منشأ آن شهر ادسا ( الرها ) است .\r\n\r\nسعد ابن ابو بكر\r\nاتابك مظفر الدين سعد ابن ابو بكر ابن سعد ابن زنگى . متوفى 658 ه . ق . هفتمين اتابك از سلسلهء اتابكان فارس . در زمان حيات پدر ، در موقع فتح لرستان به دست مغول به اردوى هولاكو خان رفت . در بازگشت از اين سفر بيمار شد و وفات يافت . جنازه‌اش را به شيراز بردند و در مدرسهء عضدى دفن كردند .\r\n\r\nسعد ابن ابى وقاص\r\nمتوفى 55 ه . ق . از مشاهير صحابه و امراى بزرگ عرب در آغاز اسلام ، فاتح مداين و قادسيه . بعد از فتح عراق ، كوفه را بنا نمود ، و مركز و مقر سپاه خويش نمود . مدتى در خلافت عمر خطاب و عثمان او را معزول كرد . سعد به مدينه رفت و در آخر عمر نابينا شد ، و در مدينه درگذشت .\r\n\r\nسعد ابن على قمى\r\nملقب به وجيه الملك ، متوفى 516 ه . ق . ، از رجال و وزراى عهد سلجوقيان . از محرم 515 ه . ق . تا هنگام وفات وزير سلطان سنجر بود . پيش از آن نيز در دستگاه تاج الدين خاتون ، مادر سنجر ، وزارت داشت .\r\n\r\nسعد الدوله\r\nلقب ميرزا جواد خان ، 1257 - 1348 ه . ق . ، از رجال عهد مظفر الدين شاه قاجار و اواخر عهد قاجاريه ؛ پسر حاجى ميرزا جبار ناظم الهمام . در دورهء قبل از مشروطيت ، بعد از مدتى خدمت در تلگرافخانهء تبريز ، وزيرمختار ايران در بلژيك شد . بعدها ، به سبب مخالفت با عين الدوله ، از تهران تبعيد گشت ، و سپس نزد مشروطه‌طلبان تقرب يافت . در مجلس اول مدتى\r\n\r\n","description":"","footnote":"","page_name":" 460 ","page_number":462},
  {"content":"\r\n\r\nوكيل تهران بود ، ولى بعد به دربار محمد على شاه مجلس پيوست و پس از اينكه محمد على شاه را به توپ بست وى را به وزارت خارجه و سپس به كفالت رياست وزرا برگزيد ( ناصر الملك كه به رياست وزرا انتخاب شده بود هنوز در اروپا بود ) . وقتى مجاهدين تهران را گرفتند ، وى تبعيد شد و به اروپا رفت . سپس در 1333 ه . ق . به رياست وزرا انتخاب شد ، اما به سبب هيجان افكار عمومى بلافاصله معزول گرديد .\r\n\r\nسعد الدوله\r\nميرزا جواد خان سعد الدوله فرزند ميرزا جبار ناظم المهام معروف به تذكره در سال 1257 ه . ق . در خوى متولد شد و تحصيلات ابتدايى را در همان شهر گذراند . در مدتى كه پدرش براى تجارت به تبريز رفت و در آنجا ساكن شد ، ميرزا جواد خان در آن شهر به تحصيلات حوزوى روى آورد و مقدمات صرف و نحو عربى و ادبيات فارسى را فراگرفت و مدتى نيز در نزد مبلغين مسيحى فرانسوى ، زبان فرانسه را تا اندازه‌اى آموخت .\r\nوى در سال 1285 ه . ق . همراه پدرش به تهران آمد و در وزارت خارجه به كار مشغول شد . پس از مدتى به تفليس رفت و در آنجا فن تلگراف را فرا گرفت و پس از بازگشت به ايران ، مأمور تلگرافخانهء تبريز شد و در آنجا خدمات مهمى انجام داد ، به نحوى كه مورد توجه مظفر الدين ميرزاى وليعهد قرار گرفت .\r\nبه علت همين خدمات از طرف ناصر الدين شاه به سعد الدوله ملقب گرديد .\r\nدر سال 1296 ه . ق . سعد الدوله مأمور خدمت در تلگرافخانه تهران شد و جزو افراد تحت رياست مخبر الدوله و دختر او را نيز به زنى گرفت ، اما حسن رابطه مخبر الدوله و سعد الدوله ديرى نپاييد و دوستى آنها پس از مدتى به دشمنى انجاميد ، تا حدى كه سعد الدوله دختر مخبر الدوله را طلاق داد . سعد الدوله از اين زمان به بعد به فعاليتهاى سياسى پنهان روى آورد و مدتى در تهران كالسكه عمومى داير نمود و يك بار هم مسئوليت غرفه ايران را نيز در نمايشگاه بين‌المللى پاريس برعهده گرفت .\r\nدر بهار سال 1312 ه . ق . كه نمايشگاهى در بروكسل تشكيل شد ، به دليل موفقيت در برپايى نمايشگاه پاريس ، با پيشنهاد كاردار بلژيك در تهران به رياست غرفهء ايران و به عنوان سفير ايران در بلژيك انتخاب شد . سعد الدوله مدتها سفير ايران در بلژيك بود و مسيو نوز و ديگر بلژيكيان را او در گمرك ايران استخدام نمود .\r\nهنگامى كه زمزمه‌هاى انقلاب مشروطه بلند شد ، سعد الدوله هرچند وزير تجارت بود در جبهه مخالفين عين الدوله قرار داشت و عين الدوله هم به بهانهء آنكه سعد الدوله به تحريك بازرگانان پرداخته ، او را به يزد تبعيد كرد تا پيروزى انقلاب مشروطه در آن شهر به حال تبعيد به سر مىبرد .\r\nدوران تبعيد يزد براى سعد الدوله وجهه ايجاد كرد ، به همين جهت در اولين دوره مجلس از طرف اعيان به وكالت مجلس انتخاب شد و در تدوين قانون اساسى نقش زيادى ايفا كرد . او در مجلس به « ابو المله » معروف شد . سعد الدوله داعيه رياست مجلس شوراى ملى داشت ، اما پس از آنكه صنيع الدوله ، پسر عليقلى خان مخبر الدوله به عنوان رئيس مجلس برگزيده شد ، سرخورده گرديد و با او به مخالفت برخاست .\r\nدر دوران استبداد صغير ، پس از خوددارى ناصر الملك از قبول مسئوليت رياست وزرايى ، محمد على شاه سعد الدوله را مأمور تشكيل كابينه كرد .\r\nهمزمان با تشكيل كابينه سعد الدوله اوضاع\r\n\r\n","description":"","footnote":"","page_name":" 461 ","page_number":463},
  {"content":"\r\n\r\nسياسى كشور رو به وخامت مىرفت و نيروهاى شمال و جنوب به قصد تصرف تهران در حركت بودند .\r\nتلاشهاى سعد الدوله براى رسيدن به مقام صدارت ، در خانهء خود منزوى شد و سرانجام در سال 1308 ه . ش .\r\nدرگذشت و در امامزاده عبد الله مدفون شد .\r\n\r\nسعد الدوله\r\nسعد الدوله فرزند صفى الدين ابهرى از پزشكان يهودى مذهب ، اواخر قرن هفتم و اوايل قرن هشتم هجرى است . وى در دورهء حكومت ارغون خان در گروه پزشكان دربار ايلخانى وارد شد و به بغداد عزيمت كرد و در اثر ارتباط با مردم و ابراز حسن خلق بيش از حد معمول مورد توجه قرار گرفت و سرانجام به مقام وزارت ارغون خان مغول نايل گرديد .\r\nسعد الدوله پس از استقرار به مقام وزارت به منظور مقابله و سركوبى رقيبان مسلمان خود ارغون خان را بر ضد اميران مسلمان و سرانجام مسلمانان برانگيخت .\r\nولى بعدها اميران مسلمان پنهانى اجتماع كرده سعد الدوله را دستگير و او را به قتل رساندند .\r\n\r\nسعد الدولهء يهودى\r\nمتوفى 690 ه . ق . ، وزير معروف ارغون خان ، ايلخان مغول ، سعد الدوله پسر طبيبى يهودى بود ، و در ابهر به دنيا آمد . سپس به بغداد رفت و به طبابت پرداخت . به سبب آشنايى به زبان تركى و مغولى ، به دستگاه ارغون راه يافت . و پس از معالجهء وى در خدمت او خزانه‌دار و مستوفى شد ، و آن‌گاه به وزارت رسيد . حكومت بسيارى از شهرها را به خويشان و همكيشان خود داد ، و اين نكته سبب تحريك حسادت مخالفان گشت ، و سعد الدوله نيز ارغون را به مخالفت به مسلمين و معاندت با اسلام تحريك مىنمود ، و حتى جهت مخالفت با اسلام سعى كرد ارغون را به داعيهء پيغمبرى وا دارد ، و او را به قتل مسلمانان تشويق نمود ، و عمال و حكام مسلمان را از كار بر كنار داشت . اما دولت او چندان نپاييد ، و ارغون خان به شدت بيمار شد و از كار فرو ماند . چند روزى قبل از وفات ارغون ، مخالفان سعد الدوله آن وزير يهودى را فروگرفتند ، و پس از شكنجه او را هلاك كردند ( 690 ) ، و با مرگ او ، در اكثر شهرها به شكنجه و قتل يهوديان پرداختند .\r\n\r\nسعد الدين عنايت الله خوزانى\r\nامير سعد الدين عنايت الله خوزانى از وزيران با تدبير شاه طهماسب اول صفوى است . وى در سال 942 هجرى به جرم مخصوصى از مقام وزارت معزول گرديد و به وضع تأثرآورى كشته شد .\r\n\r\nسعد الدين محمد آوجى\r\nخواجه سعد الدين وزير ، متوفى 711 ه . ق . از وزرا و مستوفيان و رجال معروف ايرانى در دوران ايلخانيان . بعد از صدر جهان زنجانى به وزارت رسيد ، و به امر غازان خان با خواجه رشيد الدين فضل الله در وزارت شريك شد ( 699 ه . ق . و به قولى 698 ه . ق . ) همچنان به شركت رشيد الدين فضل الله وزارت مىراند . در آغاز سلطنت الجايتو ( سلطان محمد خدابنده ) نيز همچنان بر سر آن كار بود . عاقبت به تحريك و سعايت مخالفان به امر الجايتو به قتل رسيد .\r\n\r\nسعد الدين محمد ساوجى\r\nاز وزراى غازان خان كه بعد از كشته شدن خواجه صدر الدين احمد زنجانى ، غازان خان منصب وزارت و نيابت خود را به خواجه سعد الدين محمد ساوجى و خواجه رشيد الدين فضل الله همدانى محول نمود .\r\n\r\n","description":"","footnote":"","page_name":" 462 ","page_number":464},
  {"content":"\r\n\r\n\r\nسعد الملك آبى ( آوجى )\r\nاز دبيران دولت سلجوقى بود ، هنگامى كه محمد پسر ملكشاه سلجوقى در گنجه اقامت داشت سعد الملك نائب و كاتب و دبير حكومت وى در آنجا بود و بعد از آنكه محمد به سلطنت رسيد ، مقام وزارت سلطان محمد نيز به او محول شد . وى از ياران و پيروان حسن صباح رهبر پر قدرت اسماعيليان ايران بود كه در اين زمان در پايتخت رفيع خود يعنى قلعه الموت سازمان متشكل فكرى و سياسى با طغيان ايران را رهبرى و سرپرستى مىكرد . به همين جهت در لباس و مقام وزارت به طور خيلى سرّى و محرمانه به اسماعيليان ايران خدمت مىكرد و كار به جايى رسيد كه نقشهء قتل سلطان محمد سلجوقى را نيز طرح كرده و نزديك بود كه به مرحلهء عمل درآيد كه راز آشكار شد و سرانجام خود سعد الملك در اين راه قربانى گرديد و طبق دستور سلطان محمد سلجوقى ، سعد الملك وزير را در بازار اصفهان به صليب كشيدند و بدن او را پاره پاره كردند .\r\n\r\nسعد زنگى\r\nاتابك مظفر الدين سعد ابن زنگى ابن مودود سلغرى ، متوفى حدود 623 ه . ق . ، پنجمين اتابك از سلسلهء اتابكان فارس . بعد از وفات ( 591 ه . ق . ) برادرش اتابك تلكة ابن زنگى ، با جانشين او طغرل ابن سنقر بر سر تصاحب تاج و تخت به كشمكش پرداخت ، و عاقبت در حدود 599 ه . ق . به استقلال اتابك فارس شد . آغاز امارت او مواجه شد با قحطى و وبايى سخت . سعد زنگى ، كرمان را از دست ملوك شبانكاره بيرون آورد ، سپس به عراق دست‌اندازى كرد و در پى تسخير اصفهان و همدان ( كه در اين زمان در تصرف اتابكان آذربايجان بود ) برآمد ، و اين كار سبب حملهء اتابك مظفر الدين ازبك به شيراز و قتل و غارت در آن شهر گرديد . بعد از آن ، سعد زنگى قصد عراق كرد ، و تا حدود رى پيش تاخت ، و بر لشكر سلطان محمد خوارزمشاه حمله برد ولى گرفتار شد ( 614 ه . ق . ) . سلطان محمد از كشتنش درگذشت ، و با گرفتن دو قلعهء اصطخر و اشكنوان در حوالى شهر اصطخر ، و چهار دانگ از محصول فارس ، با وى صلح كرد . پسر سعد زنگى ابو بكر ، كه از اين مصالحه ناراضى بود ، بر پدر شوريد ، اما در نزديكى قلعهء اصطخر اسير شد ، و در آن قلعه محبوس گرديد . بعدها ابو بكر از حبس نجات يافت ، و به نام ابو بكر ابن اسعد جانشين پدر گرديد .\r\nشيخ سعدى با اتابك سعد زنگى ظاهرا ارتباطى از نوع مادح و ممدوح نداشته است و حتى تخلص او هم به بعضى احتمالات ظاهرا به نام نوادهء اين اتابك است ، كه سعد ابن ابو بكر باشد ، نه به نام اين اتابك كه سعد ابن زنگى است .\r\n\r\nسغد\r\nدر اوستا « سوغده » و در كتيبه داريوش « سوغوده » آمده كه همان سغد و سمرقند است كه از شمال و جنوب بين سيحون و جيحون و از مغرب به خوارزم محدود بود . شهر معروف آن مركنده بود كه آن را با سمرقند تطبيق مىكنند . ديگر از شهرهاى آن شهر كوروش است كه ايرانيان آن را « سيروپليس » مىگفتند . سغديها مردمى ايرانى الاصل و لااقل از زمان داريوش اول هخامنشى تابع دولت ايران بودند .\r\n\r\nسغديان\r\nدر قرن اول و دوم هجرى ، سرزمين سغد پادشاهى محلى داشته و نخستين كس از اين خاندان\r\n\r\n","description":"","footnote":"","page_name":" 463 ","page_number":465},
  {"content":"\r\n\r\nاخشيد پسر شارك بود . جانشين اخشيد « طرخون » و جانشين وى « غوزك » و جانشين او « ديواستى » بود . و در سال 104 ه . ق . در جنگ با تازيان كشته شد .\r\n\r\nسفره‌چىباشى\r\nدر عصر صفويه سفرهء شاه را مىگسترد و غذاها را ترتيب مىداد و اين شغل غالبا موروثى بود .\r\n\r\nسفيدنج\r\nشهرى از توابع مرو كه ابو مسلم در اين شهر دعوت خود را آشكارا ساخت و پرچم سياه عباسى را برافراشت .\r\n\r\nسكاكى\r\nسراج الدين ابو يعقوب يوسف بن ابى بكر در سال 555 ه . ق . در شهر خوارزم به دنيا آمد . وى معاصر سلطان محمد خوارزمشاه و جغتاى پسر چنگيز و در فنون ادب استاد كامل بود و كتاب مشهور مفتاح العلوم در صرف و نحو و منطق و معانى و بيان را تأليف كرد .\r\nوى در سال 626 ه . ق . چشم از جهان فروبست .\r\n\r\nسكان شاه\r\nلقب بهرام سوم . چون بهرام سوم در زمان پدرش حاكم سيستان بود او را سكان شاه مىگفتند .\r\n\r\nسكاوند يا ده‌نو\r\nدر جنوب بيستون . در آنجا دو دخمه يا گور صخره‌اى وجود دارد و در بالاى يكى از آنها نقش برجسته‌اى است .\r\n\r\nسكاها  ( Saka ) \r\nقبايل جنگجوى بيابانگردى كه در قرن 8 و 7 ق . م . از موطن خود در شمال كوههاى قفقاز ، در ساحل رود ولگا و احتمالا در اوكراين به قفقاز و آسياى صغير سرازير شدند . يكى از قبايل سكايى كه در كتيبه‌هاى آشورى به نام اشكيدا از آنان ياد شده است در اواخر قرن 8 ق . م . به آذربايجان شمالى رسيدند و در اينجا اقامت گزيدند . سكاها پس از آنكه در سرزمين وسيعى از كرانه‌هاى شرقى و شمالى درياچهء اروميه تا قراباغ و گنجه و ارمنستان ساكن شدند ، تيراندازانى چابكسوار بودند كه مانناها با آنها سكونخا پيشواى سكايان ( اسكيتها ، ماساگتها ؟ ) .\r\nپايان قرن ششم قبل از ميلاد . نقش\r\n\r\n","description":"","footnote":"","page_name":" 464 ","page_number":466},
  {"content":"\r\n\r\nمتحد شده و در جنگ با آشور از آنان استفاده كردند .\r\nايش پاكاى پيشواى سكاها در جنگ با آشور كشته شد ( 673 ق . م . ) . جانشين او پاراتوا در ازاى ازدواج با يكى از شاه دختهاى آشورى با اين كشور عقد اتحاد بست . به اين ترتيب پادشاهى سكاها كه در اندك مدتى قدرت يافته بود مورد شناسايى آشور ، دولت مقتدر آن زمان قرار گرفت . جنگاوران سكايى در سال 652 ق . م . به رهبرى شاهان مادايى بر مادها غلبه كردند و سياكزار خراجگزارى بر ايشان را پذيرفت . در عوض سكاها تنها به حكمرانى بر آذربايجان قناعت كردند و سپاهيان سكاهايى در ارتش سياكزار داخل شدند . گرچه تسلط سكايان در آغاز موجب ضعف مادها و تأخير در ايجاد شاهنشاهى ماد گشت ، ولى در عوض مادها در اين مدت نه تنها ضعيف‌تر نشدند بلكه فن سوارى و تيراندازى را از آنان آموختند و سرانجام كياكسار توانست سكايان را به جاى خود بنشاند ( 625 ق . م . ) سكاها به قلمرو پيش خود بازگشتند كه پس از آن حتى در زمان هخامنشيان يكى از ساتراب‌هاى شاهنشاهى ايران بود و بزرگان ايرانى فرزندان خود را براى آموختن سوارى و تيراندازى به نزد ايشان مىفرستادند . سكاها از نژاد آريايى بودند و زبانشان براى مادهاى ايرانى كاملا مفهوم بود و تسلط موقتى آنان موجب شد كه زبان ايرانى در قلمرو و قبايل گوناگون سرزمين ماد رواج يابد و شهرهاى اسكو و سقز را در آذربايجان يادگار سكاها مىدانند .\r\n\r\nسكايى ، زبان\r\nزبان قوم هند و سكايى ، از شعب زبانهاى شرق ايران است كه امروز لغت افغانى ( پشتو ) و چند لهجهء پاميرى مثل ساريكولى و شوغنى و واخى و غيره از آن جمله‌اند .\r\n\r\nسكايىها\r\nاز نژاد ايرانى از جانب روسيهء جنوبى وارد آسياى غربى شده‌اند . منابع تاريخى مربوط به آنان هرودوت - متوت آشورى و اورارتويى - توراة - در حدود قرن هشتم پ . م . با كيمرىها به آسياى غربى هجوم آوردند . جنگجويان متهورى بودند كه به عنوان رزم‌آور مزدور در خدمت آشوريها و مادها درآمدند . از قفقاز تا فلسطين را در قرن هفتم زير سلطهء خود در آوردند . در ابتداى قرن ششم احتمالا در قفقاز مسكن اختيار كردند .\r\nسكايان « تيزخود » . از نقش برجسته‌اى در استخر ( پرسپوليس ) . قرن پنجم ق . م .\r\n\r\nسكستان\r\nسيستان .\r\n\r\nسكودر\r\nنام قديم مقدونيه .\r\n\r\n","description":"","footnote":"","page_name":" 465 ","page_number":467},
  {"content":"\r\n\r\n\r\nسكونخا\r\nاز پيشوايان سكاها .\r\n\r\nسگانشاه\r\nلقب بهرام سوم . شاه سيستان .\r\n\r\nسگسار  ( sagsar ) \r\nدر شاهنامه ، نام قومى در مازندران كه سخت نيرومند و دلاور بوده‌اند و پهلوانان ايران مانند سام ، زال ، و رستم با آنان نبردها كرده‌اند ؛ نيز نام سرزمينى در مازندران كه اين قوم در آنجا مىزيسته‌اند . ظاهرا سگسار همان قوم آريايىنژاد سكاست ، كه در قرن 2 ق . م . سرزمين زرنگ را در مشرق ايران اشغال كردند ، و نام خود را بدانجا دادند ، كه بعدا به صورت سگستان ، سجستان ، و سپس سيستان درآمد .\r\n\r\nسلاجقه\r\nيا آل سلجوق يا سلجوقيان ، طايفه‌اى از تركمانان غز كه روىهم‌رفته پنج شعبهء مختلف از آنها به عناوين سلاجقهء بزرگ ، سلاجقهء عراق ، سلاجقهء كرمان ، سلاجقهء روم ، و سلاجقهء شام در فاصلهء سالهاى 429 ه . ق . تا اوايل قرن 8 ه . ق . در بلاد خراسان ، عراق ، كرمان ، شام و قسمتى از بلاد روم فرمانروايى كرده‌اند .\r\nمؤسس دولت اين طايفه در واقع همان سلاجقهء معروف به سلاجقهء بزرگ بودند ، كه قلمرو آنها در دورهء اقتدارشان از كاشغر تا حلب وسعت داشت ، و عنوان سلطان مختص آنها بود ، و تا سلطنت و فرمانروايى اين شعبهء مهم دوام داشت ، ساير شعبه‌هاى اين طايفه به اكراه يا رغبت غالبا نسبت به سلاطين اين سلسله اظهار طاعت و انقياد مىنمودند . سلسلهء سلاجقه منسوبند به سلجوق ابن دقاق ، از امراى تركمانان غز ، كه فرزندان او مؤسس قدرت و دولت شدند . از آغاز كار اين طايفه و سبب مهاجرت آنها از تركستان به ماوراء النهر اطلاعات قطعى و موثقى در دست نيست در هرحال ، اين طايفه ، كه ظاهرا قبل از مهاجرت به ماوراء النهر مذهب نصارى پذيرفته بودند ، به اسلام درآمدند ، و در اواخر عهد سامانيان و در حدود سال 375 ه . ق . - خواه به سبب تنگى جا و در طلب چراخور ، و خواه به جهت ترس سلجوق از پادشاه مشرك ترك - به حدود ماوراء النهر آمدند . اختلاف سلجوق ، مقارن عهد سلطان محمود غزنوى ، در آن حدود قدرت بسيار به هم رسانيدند ، چنان كه سلطان محمود در سنه 419 ه . ق . ( يا 415 ه . ق . ) چون از جيحون گذشت ، از حشمت و عدت آل سلجوق ترسيد ، و اسرائيل ابن سلجوق را گرفت . پس از سلطان محمود ، برادرزادگان اسرائيل ، يعنى طغرل بيك و يبغو و چغرى بيگ ، پسران ميكائيل ابن سلجوق ، در عهد سلطان مسعود اول غزنوى چند بار به تحريك على تكين ( از امراى ايلك خانيان ) و هارون ابن آلتونتاش و در واقع به جهت انتقام خون عم خويش اسرائيل ، كه ظاهرا در زمان محمود در زندان مولتان مرده بود ، در خراسان طغيان كردند ، و سپس باز از در معذرت درآمدند . عاقبت در 426 ه . ق . لشكر مسعود را در نزديك نسا شكست دادند ، و در شوال 429 ه . ق .\r\nحاجب سباشى ، امير معروف سلطان مسعود ، را منهزم كرده بر خراسان مستولى شدند ، و امارت خويش را در مرو ( به نام چغرى بيگ ) و نشابور ( به نام طغرل بيك ) اعلام كردند و بعد هم در رمضان 431 ه . ق . خود مسعود را در جنگ دندانقان شكست سخت دادند ، و ولايات متصرفى غزنويان را بين خود تقسيم نمودند .\r\nبدين‌گونه ، دولت سلاجقه تشكيل شد ، و مخصوصا\r\n\r\n","description":"","footnote":"","page_name":" 466 ","page_number":468},
  {"content":"\r\n\r\nبه وسيلهء طغرل بيك و سپس آلب ارسلان و ملكشاه سلجوقى قلمرو آنها مندرجا وسعت تمام يافت ، و تقريبا حوزهء فرمانروايى آنها تا به حدود مملكت ساسانيان رسيد ، و نه فقط دولتهاى غزنويان و آل بويه با ظهور آنها رو به خاموشى گراييد ، بلكه قدرت آنها امپراتورى روم ( بيزانس ) را نيز تهديد و تضعيف كرد ، و سلاجقه ، چندى بعد ، بلاد شام و قسمت عمدهء روم را به تصرف درآوردند ، و با صليبيها روبه‌رو شدند .\r\nمعذلك ، اندكى بعد ( مخصوصا پس از وفات ملكشاه ) ، به سبب منازعات خانوادگى ، دولت آنها به ضعف گراييد ، و بدين سبب ، اسماعيليه قدرت به هم رسانيدند ، و نه فقط در الموت و قهستان ، بلكه حتى در اصفهان نيز صاحب نفوذ شدند .\r\nسلاجقه در تاريخ ايران تأثير شگرف كردند ، و ظهور آنها موجب سلطهء اتابكان ترك بر اكثر بلاد گشت . همچنين به سبب اظهار انقيادى كه غالب آنها نسبت به خليفهء بغداد مىكردند ، قدرت خلافت تا حدى افزون شد ، و در مقابل تحريكات فاطميان مصر و شوكت آل بويه ، خليفه را اعتبار و استظهارى حاصل آمد . وسعت قلمرو و توسعهء فتوحات سلاجقه در حوزهء اسلام سبب مزيد انتشار زبان فارسى شد ، و بدين‌گونه بود كه زبان و ادب ايران در اقصى نقاط آسياى صغير انتشار يافت . سلاطين و وزراى اين سلسله به تأسيس مدارس و بناى مساجد و خانقاهها اهتمام كردند ، و مدارس نظاميه در عهد آنها و به وسيلهء خواجه نظام الملك طوسى در بلاد مختلف بنا شد .\r\nبعضى از امراى اين سلسله ( مانند طغانشاه ابن آلب ارسلان ، ملكشاه سلجوقى ، و سلطان سنجر ) در تشويق و نگهداشت شعرا و فضلا كوشيدند ، و شعرايى مانند ارزقى ، معزى ، و انورى ابيوردى آنها را ستايش كرده‌اند .\r\n\r\nسلاجقه كرمان\r\nعنوان شعبه‌اى از سلسلهء سلاجقه ، كه بين سالهاى 433 تا 583 ه . ق . در كرمان و توابع ( و گاه در بعضى نواحى مجاور نيز ) فرمانروايى كرده‌اند ، و آنها را به سبب آنكه مؤسس اين سلسله قارود نام داشته است ، آل قارود هم مىخوانده‌اند . اولين پادشاه اين سلسله قارود ، برادر آلب ارسلان بود كه هنگام جلوس ملكشاه سلجوقى مدعى او شد و در دنبال جنگى كه بين آن دو روى داد دستگير شد و به قتل رسيد . بعد از او ، نه پادشاهى كرمانشاه اول كه جانشين او بود دوام يافت ، نه امارت اسمى برادرش ملك حسين خردسال . سلطانشاه ابن قارود كه در واقع بعد از قارود سلطنت واقعى يافت ، در حقيقت سومين و به حسابى چهارمين پادشاه اين سلسله بود . بعد از او نوبت به تورانشاه اول ، و سپس به ايرانشاه سلجوقى رسيد . سلطنت خشن ايرانشاه و اقدام او در قتل اكثر افراد و اعيان آل قارود ، و سپس اتهام او به زندقه و قتلش ، نزديك بود كه سلطنت سلاجقهء كرمان را پايان دهد . اما سلطنت ارسلانشاه اول دوباره پادشاهى آل قارود را تجديد و تحكيم كرد . بعد از او محمد ابن ارسلانشاه و سپس طغرل شاه امارت كردند .\r\nاز پسران طغرل شاه يك چند بهرامشاه سلجوقى و ارسلانشاه دوم مدعى شدند ، و عاقبت برادر ديگرشان تورانشاه دوم پادشاهى يافت . محمد شاه سلجوقى ، كه بعضى از امرا او را بر ضد وى علم كردند ، مواجه شد ، و عاقبت هم در مقابل طغيان ملك دينار و غلبهء غز ، كرمان را گذاشته به سيستان و غور رفت .\r\n\r\nسلاجقهء بزرگ\r\nسلاجقهء خراسان ، يا سلاجقهء بزرگ عنوان متداول در باب شاخه‌هاى عمده و اصلى سلاجقه ، كه\r\n\r\n","description":"","footnote":"","page_name":" 467 ","page_number":469},
  {"content":"\r\n\r\nاز 429 تا 552 ه . ق . در خراسان ، و همچنين غالبا در عراق و شام ، و يك چند در ماوراء النهر نيز به عنوان مالك و وارث تمام قلمرو سلجوقى سلطنت و فرمانروايى كردند ، و ساير شعب سلاجقه و امراى مستقل آل سلجوقى تابع و دست‌نشاندهء آنها محسوب مىشدند . مؤسس دولت آنها طغرل بيك سلجوقى بود كه حكومت برادران و برادرزادگانش در اطراف سرزمينهاى مفتوحه در واقع به نيابت او بود . بعد از او برادرزاده‌اش آلب ارسلان به سلطنت نشست ، كه جانشين او پسرش ملكشاه سلجوقى شد . در زمان اين پدر و پسر ، قلمرو سلاجقه وسعت تمام يافت . و از جيحون تا انطاكيه در حوزهء فرمانروايى آنها درآمد . بعد از ملكشاه ، اختلافات خانوادگى سبب ضعف مركزيت حكومت سلاجقه شد ، و در نتيجه ، توسعهء قلمرو سلاجقه بزرگ متوقف ماند . در اين مدت نخست شاهزاده‌اى خردسال ، محمود ابن ملكشاه ، مدت كوتاهى عنوان سلطنت داشت ، و بعد از مرگ او برادر مهترش بركيارق به سلطنت نشست ، اما وليعهد او ملكشاه ابن بركيارق ، كارى از پيش نبرد و عمويش محمد ابن ملكشاه سلطنت يافت . فرزندان او هم نتوانستند به عنوان پادشاه بزرگ سلجوقى فرمانروايى كنند و اين عنوان به عم آنها سنجر ابن ملكشاه رسيد ، كه هرچند خود او در تمام مدت سلطنت خويش عملا به حكومت مستقل خراسان اكتفا كرد ، اما رياست معنوى او بر تمام شعبه‌هاى خاندان سلاجقه محرز بود .\r\nبه هرحال ، سنجر آخرين سلطان از سلسلهء سلاجقهء بزرگ محسوب است ، و با وفات او ، وحدت و ارتباط شعب مختلف امراى آل سلجوق از ميان رفت ، و در واقع اختلاف و تجزيه‌اى كه از مدتى قبل از سلطنت او در شعب خاندان سلجوقى روى داد هريك از شعب مختلف را يك چند استقلال جداگانه داد ، و انقراض و سقوط هر شعبه نيز تاريخ و تفصيل جداگانه يافت .\r\n\r\n","description":"","footnote":"","page_name":" 468 ","page_number":470},
  {"content":"\r\n . \r\n","description":"","footnote":"","page_name":" 469 ","page_number":471},
  {"content":"\r\n\r\n1 - طغرل بن ميكائيل بن سلجوقى . از 429 - 455 ه . ق .\r\n2 - آلب ارسلان طغرل .\r\n3 - ملكشاه بن آلب ارسلان . از 465 - 485 ه . ق .\r\n4 - محمود بن ملكشاه . از 485 - 487 ه . ق .\r\n5 - بركيارق بن ملكشاه . از 487 - 498 ه . ق .\r\n6 - ملكشاه دوم ( ابن بركيارق ) . از 498 ه . ق .\r\n7 - محمد بن ملكشاه اول . از 498 - 511 ه . ق .\r\n8 - سنجر بن ملكشاه اول . از 511 - 552 ه . ق .\r\nپس از مرگ سلطان سنجر ( 522 ه . ق . ) اين سلسله كه پيش از اين به ملوك الطوايفى تقسيم شده بود راه زوال پيمود و خوارزمشاهيان روى كار آمدند .\r\n\r\nسلاجقهء روم\r\nعنوان شعبه‌اى از سلسلهء سلاجقه ، كه از حدود اواخر قرن 5 تا حدود اوايل قرن 8 ه . ق . در قسمتهايى از آسياى صغير فرمانروايى داشته‌اند . مؤسس اين شعبه سليمان ابن قتلمش ( سليمانشاه اول ) بود ، كه بعد از كشته شدن پدرش ، از جانب آلب ارسلان به عنوان امارت ، و در واقع به قصد آنكه فرصت داعيه‌دارى و سلطنت‌طلبى پيدا نكند ، به حدود آسياى صغير گسيل شد ، و در آنجا رفته‌رفته زمينهء امارت مستقلى براى خود فراهم آورد . معذلك امارت اخلاف او هرچند تا حدى همراه با نوعى استقلال بود ، ليكن تا مدتى امراى سلجوقى روم دست‌نشاندهء سلاجقهء بزرگ به شمار مىآمدند ، و اختلافات و دعاوى بسيار سبب وقوع فترت در توالى و ترتيب آنها مىشد . از اين‌رو احوال و اخبار راجع به اوايل كار اين شعبه از سلاجقه - به سبب بعد مسافت آنها از مراكز اسلامى ، و هم ظاهرا به سبب آنكه استقرار امارت و استقلال درست آنها با مشكلات عمده مواجه بوده است ، و تا حدى هم به سبب آنكه اولين مؤسسين اين شعبه از سلاجقه از محيط فرهنگ اسلامى بالنسبه دور بوده‌اند - در تواريخ اسلامى چندان روشن نيست ، چنان كه حتى در خصوص سالهاى جلوس و وفات امراى قديم اين سلسله ، و گاه ترتيب توالى آنها بين مآخذ اختلاف است . به سبب وجود همين اختلافات حل نشدنى است كه ابن بىبى ، قديميترين مورخ اين خاندان ، از نقل روايات راجع به مبادى احوال اين سلسله خوددارى كرده است ، و روايت خود را فقط از عهد سلطان غياث الدين كيخسرو اول شروع كرده است . در حقيقت از همين دوره است كه در قلمرو سلاجقهء روم امنيت واقعى حاصل مىشود و با امنيت راهها ، تجارت و صنعت و علم در آن سرزمين رونق مىيابد ؛ و نيز از همين دوره است كه تاريخ اين سلسله نوشته شده است .\r\nبا اين همه ، روايات مورخين - مثل ابن بىبى ، حمد الله مستوفى ، و ابن اثير - در باب قسمتى از امراى اين سلسله هميشه باهم موافق نيست ، و در تصحيح آنها ناچار بايد از اسناد ديگر ، مثل سكه‌ها ، الواح ، و كتيبه‌ها - استفاده كرد ، و اين نكته‌اى است كه در تاريخ اين سلسله - بلكه غالب سلسله‌هاى اسلامى - از آن غافل نبايد بود .\r\nپادشاهان سلسلهء سلاجقهء روم ، بخصوص از دورهء كيخسرو اول به بعد ، غالبا توجه خاصى به تربيت اهل فضل و هنر نشان داده‌اند ، چنان كه سليمان شاه دوم به حكما و اهل فضل عنايت مخصوص داشت ، و اين طبقه غالبا از هرجا كه مأيوس مىشدند به دو پناه مىبردند . همچنين عز الدين كيكاوس اول نيز در جلب شعرا و فضلا اهتمام داشت و علاء الدين كيقباد اول نيز در اين مورد علاقه‌اى داشت ، و گويند بهاء الدين ولد\r\n\r\n","description":"","footnote":"","page_name":" 470 ","page_number":472},
  {"content":"\r\n\r\nپدر جلال الدين رومى در واقع به دعوت او به قونيه رفت و بعضى از رجال و امراى منسوب به اين سلسله نيز - مانند كمال الدين كاميار و معين الدين پروانه - همچنان در تشويق و تربيت فضلا و اهل معرفت كوششى بسيار داشتند . سلاجقهء روم كه در عهد كيخسرو دوم از لشكر مغول شكست خوردند ، بعد از آن ديگر بيش‌وكم دست‌نشانده‌هاى ايلخانيان مغول شدند ، و آخرين پادشاهان آن سلسله در واقع حكام مغول به شمار مىآمدند ، چنان كه عزل و نصب كسانى مثل كيخسرو سوم ، مسعود دوم سلجوقى ، و كيقباد دوم در دست ايلخانيان بود . با زوال استقلال آنها ، قلمرو سلاجقهء روم به دست امراى مستقل محلى افتاد ، و چندى بعد امارت آل عثمان بر روى بقاياى امارت آنها به وجود آمد .\r\n\r\nسلاجقهء شام\r\nعنوان شعبه‌اى از سلسلهء سلاجقه كه از حدود سال 487 تا 511 ه . ق . در بلاد شام فرمانروايى كرده‌اند . مؤسس اين سلسله تتش ابن آلب ارسلان نام داشت ، كه ملكشاه ولايت شام را به اقطاع به او واگذاشت ( 470 ه . ق . ) . بعد از وفات ملكشاه ، تنش داعيهء سلطنت يافت ( 486 ه . ق . ) ، و اندكى بعد امارت شام را مستقل كرد ( 487 ه . ق . ) . اخلاف او به نام سلاجقهء شام خوانده شده‌اند . بعد از او پسرش رضوان ابن تتش در حلب و پسر ديگرش دقاق ابن تتش در دمشق به امارت نشستند . سپس آلب ارسلان اخرس و برادرش سلطانشاه ابن رضوان يك چند در آن حدود امارت كردند . اين شعبه از سلسلهء سلاجقه به وسيله اتابكان دمشق و امراى ارتقيهء دياربكر منقرض شدند .\r\n\r\nسلاجقهء عراق\r\nعنوان شعبه‌اى از سلسلهء سلاجقه ، از اولاد سلطان محمد ابن ملكشاه ، كه از حدود 511 ه . ق . تا 590 ه . ق . در ولايات عراق ، و گاه فارس و خوزستان ، و همچنين غالبا در آذربايجان و كردستان سلطنت كرده‌اند . مؤسس سلطنت اين سلسله ، مغيث الدين محمود ابن محمد بعد از پدرش محمد ابن ملكشاه به دعوى سلطنت برخاست ، اما با معارضهء سنجر مواجه شد ، و سلطان سنجر ، بعد از غلبه بر او سلطنت عراق را داشت . بعد از او ، سلطنت عراق غالبا مورد تنازع فرزندان و نوادگان سلطان محمد ابن ملكشاه واقع شد ، و اين شاهزادگان سلجوقى ، كه غالبا در كودكى به سلطنت مىرسيدند ، تحت نفوذ اتابكان خويش ، دائما معارض يكديگر بودند ، و اين نكته سبب ضعف خاندان سلاجقه و غلبهء اتابكان شد ، و از جمله اتابكان آذربايجان در اواخر حال غالبا بر سلاطين اين سلسله تسلط داشتند . چنان كه سلطنت غالب پادشاهان اين سلسله از سلطنت جز نامى نداشتند و غالب ولايات در اقطاع امرا بود . سلاطين سلجوقى عراق كه بعد از محمود سلجوقى فرمانروايى كرده‌اند عبارتند از داود ابن محمد سلجوقى ؛ طغرل ابن محمد ؛ مسعود سلجوقى ؛ ملكشاه ابن محمود ؛ محمد دوم سلجوقى ؛ سليمان شاه سلجوقى ؛ ارسلان ابن طغرل و طغرل ابن ارسلان ، كه آخرين سلطان سلجوقى عراق بود ، و سلطنتش به دست خوارزمشاهيان منقرض گشت .\r\n\r\nسلاسل قلعه\r\nقلعهء شوشتر قلعه‌اى محكم واقع بر قطعه كوهى در شمال شهر شوشتر ، خوزستان . در افسانه‌ها گويند غلامى از غلامان والى فارس كه سلاس نام داشت آنجا\r\n\r\n","description":"","footnote":"","page_name":" 471 ","page_number":473},
  {"content":"\r\n\r\nرا بنا كرد . و براى اثبات استحكام آن يك چند در آنجا ماند ، و بر والى فارس ياغى شد ، والى از تصرف قلعه مأيوس گرديد وى تسليم شد و علت اقدام به طغيان را اثبات استحكام قلعه بيان نمود و مورد تحسين و اكرام والى قرار گرفت . قلعهء سلاسل به سبب استحكام و وجود چاه و قنات بسيار و صعوبت دست يافتن بدان از جهت سوق الجيشى اهميت تمام داشته است . شاه منصور آل مظفر يك چند در همين قلعه سلطان زين العابدين را محبوس داشت . امير تيمور در مسافرت خوزستان اين قلعه را گرفت . در زمان صفويه ، به استظهار استحكام اين قلعه ، امراى لرستان و مشعشعيان خوزستان گاه طغيان مىكرده‌اند . حكام شوشتر تا زمان نادر شاه در قلعهء سلاسل مىبوده‌اند ، و اجزا و مستوفيان آنها نيز در قلعهء سلاسل عمارت مخصوص مىداشته‌اند . بعد از نادر شاه ، حكام ولايت ديگر در قلعهء سلاسل نمىنشستند ، و قلعه متروك شد ، و روى به انهدام آورد ، اما در عهد ناصر الدين شاه قلعه آباد و مسكون بوده است .\r\n\r\nسلجوق بن دقاق : - سلجوقيان\r\n\r\nسلجوقيان\r\nسلجوقيان يكى از بزرگترين و مقتدرترين سلسله‌هايى بود كه بعد از اسلام در ايران بلكه در مشرق زمين حكمفرمايى كرد و مهمترين ممالك اسلامى را تحت فرمان دولتى واحد درآورد ( 429 - 590 ه . ق . ) .\r\nپادشاهان اين سلسله اگرچه ايرانىنژاد نبودند ولى مركز اقتدار شاه در ايران گرديد و به خلق و خوى ايرانيان متخلق شده ، توانستند بر ايران حكمفرمايى كنند . نسب سلجوقيان به « سلجوق بن دقاق » يكى از رؤساى تركان « غز » مىرسد . اين طايفه از « غز » ها كه بعدها معروف به سلجوقيان شدند از تركستان به ماوراء النهر آمده و اول شخص از آنان كه قبول اسلام كرد « وقاق » پدر سلجوق است . سلجوق در « جند » وفات نمود و چهار پسر داشت : موسى ارسلان يبغو ، ميكائيل ، اسرائيل و يونس .\r\nميكائيل در جنگ با تركان كشته شد و قوم و قبيله‌اش تحت اطاعت پسران او طغرل بيك محمد و چغرى بيگ داود درآمدند و نزديك بخارا اقامت گزيدند .\r\nدولت سلجوقى از بزرگترين دولتهايى است كه قبل از مغول در ايران تشكيل شده است . ايشان را مىتوان از بعضى لحاظ به پادشاهان اشكانى تشبيه كرد . از نظر دليرى و جنگاورى ، از نظر ملوك الطوايفى ، از نظر اينكه هردو ايشان از دشتهاى خراسان و ماوراء النهر به اين كشور آمده بودند . همين حكومت ملوك الطوايفى موجب جنگهاى خانگى بين آنان شد و به انقراض ايشان انجاميد . سلجوقيان توانستند حكومت وسيعى را از سرحدات چين تا درياى مديترانه تشكيل دهند كه تا آن زمان جز در دورهء هخامنشى در ايران نظير آن سابقه نداشت . يكى از اختصاصات دورهء سلجوقى آن بود كه مسلك تصوف در آن عصر روى به پيشرفت نهاد و جمعى از مشايخ و بزرگان مانند باباطاهر و ابو سعيد ابو الخير و سنايى غزنوى در ميان آن طايفه ظهور كردند . سلجوقيان چند امارت مستقل پديد آوردند كه عبارتند از :\r\n1 - سلاجقه بزرگ ( حكومت 429 - 552 ه . ق . ) .\r\n2 - سلاجقه كرمان ( 433 - 582 ه . ق . ) .\r\n3 - سلاجقه شام ( 487 - 511 ه . ق . ) .\r\n4 - سلاجقه عراق و كردستان ( 511 - 590 ه . ق . ) .\r\n5 - سلاجقه روم ( 470 - 700 ه . ق . ) .\r\n\r\n","description":"","footnote":"","page_name":" 472 ","page_number":474},
  {"content":"\r\n\r\n\r\nسلاطين سلجوقى\r\n1 - سلطان طغرل بيك 455 - 447 ه . ق .\r\n2 - سلطان آلب ارسلان 464 - 455 ه . ق .\r\n3 - سلطان ملكشاه 485 - 465 ه . ق .\r\n4 - سلطان محمد بن ملكشاه 487 - 485 ه . ق .\r\n5 - سلطان بركيارق بن ملكشاه 498 - 487 ه . ق .\r\n6 - سلطان ملكشاه بن بركيارق اواخر سال 498 ه . ق .\r\n7 - سلطان محمد بن ملكشاه 511 - 498 ه . ق .\r\n8 - سلطان سنجر ملكشاه 552 - 511 ه . ق .\r\n9 - سلطان محمود بن محمد بن ملكشاه 525 - 511 ه . ق .\r\n10 - سلطان داود بن محمود بن محمد بن ملكشاه 525 ه . ق .\r\n11 - سلطان طغرل بن محمد بن ملكشاه 529 - 525 ه . ق .\r\n12 - سلطان مسعود بن ملكشاه 547 - 529 ه . ق .\r\n13 - سلطان ملكشاه بن محمود بن ملكشاه 547 ه . ق .\r\n14 - سلطان محمد بن محمود بن ملكشاه 554 - 547 ه . ق .\r\n15 - سلطان سليمان بن محمد بن ملكشاه 555 ه . ق .\r\n16 - سلطان ارسلان بن طغرل بن محمد بن ملكشاه 571 - 555 ه . ق .\r\n17 - سلطان طغرل بن ارسلان بن طغرل بن محمد بن ملكشاه 590 - 571 ه . ق .\r\n\r\nسلجوقيان روم\r\nمؤسس اين سلسله سليمان بن قتلمش نوه عم طغرل است . وى پس از آنكه پدرش هنگام جنگ با آلب ارسلان به طور ناگهانى مرد ، سپاه پدر را برداشت و رو به سوى آسياى صغير نهاد و در آنجا با روميان جنگ كرد و انطاكيه و بعضى نواحى ديگر را از دستشان گرفت و سلطنتى ايجاد كرد ( 470 ه . ق . ) كه ظاهرا تا زمان مرگ سنجر سلاطين سلجوقى را به رياست قبول داشتند :\r\n1 - سليمان بن قتلمش ( جلوس 470 ه . ق . ) .\r\n2 - قليج ارسلان ( جلوس 485 ه . ق . ) .\r\n3 - ملكشاه اول ( جلوس 500 ه . ق . ) .\r\n4 - مسعود اول ( جلوس 510 ه . ق . ) .\r\n5 - قليج ارسلان ثانى ( جلوس 551 ه . ق . ) .\r\n6 - ملكشاه ثانى ( جلوس 574 ه . ق . ) .\r\n7 - كيخسرو اول ( جلوس 588 ه . ق . ) .\r\n8 - سليمان ثانى ( جلوس 597 ه . ق . ) .\r\n9 - قليج ارسلان ثانى ( جلوس 600 ه . ق . ) .\r\n10 - كيكاووس اول ( جلوس 607 ه . ق . ) .\r\n11 - كيقباد اول ( جلوس 616 ه . ق . ) .\r\n12 - كيخسرو ثانى ( جلوس 634 ه . ق . ) .\r\n13 - كيكاووس ثانى ( جلوس 643 ه . ق . ) .\r\n14 - قليج ارسلان رابع ( جلوس 655 ه . ق . ) .\r\n15 - كيخسرو ثالث ( جلوس 667 ه . ق . ) .\r\n16 - مسعود ثانى ( جلوس 692 ه . ق . ) .\r\n17 - كيقباد ثانى ( جلوس 696 ه . ق . ) .\r\nكيقباد در سال 700 به دست غازان خان گرفتار شد و عمر اين سلسله پايان يافت و سرانجام قلمرو دولتشان به دست تركان عثمانى افتاد .\r\n\r\nسلجوقيان شام\r\n1 - تتش بن ارسلان ( جلوس 487 ه . ق . ) .\r\n2 - رضوان بن تتش ( جلوس 488 ه . ق . ) .\r\n3 - آلب ارسلان بن رضوان ( جلوس 507 ه . ق . ) .\r\n4 - سلطانشاه بن رضوان ( جلوس 508 ه . ق . ) .\r\n\r\n","description":"","footnote":"","page_name":" 473 ","page_number":475},
  {"content":"\r\n\r\nاين سلسله در سال 511 به دست اتابكان دمشق منقرض شد .\r\n\r\nسلجوقيان كرمان ( آل قاورد )\r\nاولين امير سلجوقى كرمان « قاورد بن چغر بيك بن ميكائيل بن سلجوق » است كه در سال 433 ه . ق .\r\nاز طرف عم خود طغرل بيك امارت آن حدود را يافت . پس از وى پسرش سلطانشاه حسب الامر ملكشاه به‌جاى او نشست و در سال 471 جهان فانى را بدرود گفت و بعد از وى پسرش « اميران شاه » به‌جاى پدر نشست ولى چندى بعد به قتل رسيد و « ارسلان شاه بن كرمان شاه بن قاورد » را به‌جاى وى نشاندند . پس از او نيز « مغيث الدين طغرل شاه بن محمد » و پس از او « محمد بن بهرامشاه » بر تخت سلطنت نشست . در سال 583 غزها بر كرمان مستولى گرديده و دولت « قاورديان » را منقرض ساختند .\r\n\r\nسلدوز\r\nيكى از قبايل مغول . سورغان شيره ، چنگيز خان را در يكى از جنگهاى ايام جوانى وى از نابودى نجات داد ، و از آن به بعد قبيلهء سلدوز نزد وى و سپس جانشينان وى اعتبار بسيار داشت ، چنان كه زوجهء هلاكو ( مادر آباقا خان ) از قبيلهء سلدوز بود . پسران سودونويان ، با هلاكو خان به ايران آمدند . در 688 ه . ق . ، در سلطنت ارغون ، چوپان به سبب دلاورى برآمد و اين چوپان همان امير چوپان معروف است كه سر سلسلهء خاندان چوپانيان مىباشد .\r\n\r\nسلدوز\r\nشهرى در جنوب غربى درياى خزر .\r\n\r\nسلسله حمورابى\r\nسلسله‌اى از دولت بابل بودند كه تعداد پادشاهان اين سلسله پانزده نفر و بزرگترين آنها حمورابى يعنى ششمين فرد خاندان مزبور بود .\r\n\r\nسلطان\r\nعنوانى كه در عصر غزنوى ، صفوى و افشار و ادوار مختلف متداول بوده است . محمود غزنوى اولين پادشاهى بود كه لقب سلطان يافت و او را در سال 393 ه . ق . خلف بن احمد صفارى بدين عنوان خطاب كرد .\r\n\r\nسلطان\r\nقرن سيزدهم هجرى . از زنان شاعر . وى دختر فتحعلى شاه قاجار ( 1212 - 1250 ق . ) و خواهر تنى ضياء السلطنه و محمود ميرزا مؤلف تذكره نقل مجلس است . به نوشته محمود ميرزا وى فنون شعر و خط و منشآت را تا سن هيجده سالگى به خواهرش آموخت و به او تخلص سلطان داد . سپس به عقد محمد خان از بزرگان ايل قاجار درآمد .\r\n\r\nسلطان ابو سعيد\r\nاز پادشاهان تيمورى ( 863 - 873 ه . ق . ) پس از الغ بيك تا ده سال سلطنت تيموريان گرفتار هرج و مرج بود تا اينكه سلطان ابو سعيد نوادهء ميرانشاه پسر امير تيمور به دستيارى ابو الخير خان ازبك و خواجه احرار به سلطنت رسيد . وى آخرين پادشاه مقتدر گوركانى در ايران است كه پس از تصرف هرات ، گوهر شاد آغا ، زن ميرزا شاهرخ را كه در آن شهر بود به قتل رسانيد و در 863 در هرات بر سرير سلطنت\r\n\r\n","description":"","footnote":"","page_name":" 474 ","page_number":476},
  {"content":"\r\n\r\nنشست .\r\nدر سال 873 جهانشاه قراقويونلو از اوزون حسن ، امير آقا قويونلو شكست خورد و كشته شد . ابو سعيد به قصد تصرف آذربايجان به ميانج آمد و در آنجا از اوزون حسن شكست سختى خورد و دستگير شد .\r\nاوزون حسن او را به « يادگار محمد » نوادهء گوهرشاد آغا سپرد و او هم به انتقام جدهء خود گوهرشاد آغا وى را به قتل رسانيد .\r\n\r\nسلطان احمد تكودار\r\nوى جانشين آباقا خان شد و از سال 681 تا 683 سلطنت كرد .\r\nوى پس از رسيدن به سلطنت اسلام آورد و نامه‌اى در خصوص مسلمانى خود به علما نوشت .\r\nسلطان احمد در 26 جمادى الاول سال 683 به قتل رسيد و ارغون خان به جانشينى وى به سلطنت نشست .\r\n\r\nسلطان اويس\r\nمتوفى 776 يا 777 ه . ق . ، از شاهزادگان آل مظفر ؛ پسر شاه شجاع . از پدر متوهم شد ، و براى به دست آوردن ملك كرمان و انتزاع آن از دست پهلوان اسد كوشش كرد ، و فرمان مجعول از زبان شاه شجاع ساخت . اما كارى پيش نبرد ، و ناچار از كرمان به اصفهان نزد عم خود شاه محمود رفت ، و در همانجا وفات يافت .\r\n\r\nسلطان بايزيد\r\n755 - 792 ه . ق . ، از شاهزادگان آل مظفر ؛ پسر مبارز الدين محمد و برادر شاه شجاع . شاه شجاع در حق او محبت بسيار كرد و در سال 786 ه . ق .\r\nوصيت كرد اصفهان را به دو دهند . اما اين وصيت اجراى نشد ، و بايزيد به شاه يحيى پيوست ، و يك چند در لرستان و نطنز و شهر بابك بود . عاقبت در يزد نزد شاه يحيى رفت ( 788 ه . ق . ) . چندى بعد لشكر به كرمان برده با سلطان احمد جنگ كرد و شكست خورد ، اما سلطان احمد او را اكرام نمود ، و نزد خود نگه داشت . بايزيد در كرمان وفات يافت . گويند ذوق شاعرى داشت ، از او اشعارى روايت كرده‌اند .\r\n\r\nسلطان بخت آغا\r\n769 ق . خان سلطان ؛ همسر شاه محمود ( 759 - 765 ق . ) از امراى آل مظفر و دختر امير غياث الدين كيخسرو بود . آن دو علاقه فراوانى به هم داشتند ، به نوشته فارسنامه ناصرى « در زمان غيبت شاه محمود در شيراز ، خان سلطان . . . چنان محافظت برج و باروى شيراز را نمود كه برترى بر او ممكن نبود . » اما شاه محمود تصميم گرفت تا خواهر سلطان اويس ايلكانى ( 757 - 776 ق . ) را به ازدواج خود درآورد .\r\nاز اين‌رو خواجه تاج الدين محمد ، وزير خود را به خواستگارى نزد سلطان اويس فرستاد . خان سلطان كه از تصميم همسرش آگاه شد ، برادر او شاه شجاع را كه حكومت فارس و كرمان را داشت تحريك به فتح اصفهان نمود . شاه شجاع با لشكرى به سمت اصفهان حركت كرد و شاه شجاع از تسخير اصفهان منصرف شد و به شيراز بازگشت .\r\nپس از بازگشت شاه شجاع ، به شاه محمود اطلاع دادند كه همسرش محرك شاه شجاع بوده است . لذا دستور داد تا او را خفه كرده و سپس به خواستگارى خواهر سلطان اويس فرستاد . در اين ميان شاه محمود از كردهء خود پشيمان شد و ناله و زارى فراوان نمود .\r\nپس از اينكه همسر جديد به اصفهان وارد شد و احوال شاه محمود را دانست از شدت خشم و حسد دستور داد\r\n\r\n","description":"","footnote":"","page_name":" 475 ","page_number":477},
  {"content":"\r\n\r\nتا قبر سلطان بخت را شكافته و جنازه او را بسوزانند .\r\nسلطان بخت را در مقبره جنب مدرسه در دشت متصل به مناره‌ها دفن كردند . بر روى سنگ قبر او كه پيش از مرگش - و ظاهرا توسط خود وى - تدارك ديده شده بود چنين نوشته شده است : « هذه الصخرة المقدمه انشانها الخاتون العظمى سلطان بخت آغا انبة الامير خسرو شاه ادام اللّه توفيقها بعد وفاتها فى رمضان سنة ثلث و خمسين و سبعمائة ( 753 ق . ) .\r\n\r\nسلطان جنيد\r\nيا شيخ جنيد متوفى 860 ه . ق . ، مرشد و پيشواى صوفيان صفويه ، پدر سلطان حيدر و نوادهء شيخ صفى الدين اردبيلى . وى پسر سلطان ابراهيم صفوى بود . و در 851 در اردبيل به‌جاى پدر به رياست صفويه نشست . جهانشاه قراقويونلو از كثرت مريدانش متوهم شده او را از آنجا تبعيد نمود . سلطان جنيد از اردبيل فرار كرد ، و عاقبت به دياربكر رفت . در آنجا خواهر اوزون حسن آق قوينلو را به حبالهء نكاح درآورد . چندى بعد به اردبيل بازگشت ، و بعد به خيال جنگ با مخالفان افتاد ، و عاقبت مورد حملهء قواى شروانشاه خليل ابن شيخ ابراهيم قرار گرفت ، و به قتل رسيد .\r\n\r\nسلطان حسين بايقرا\r\nآخرين سلطان سلسلهء تيمورى ( 873 - 906 ه . ق . ) ، كه پس از مرگ ابو سعيد بر خراسان استيلا يافت . وى از مشهورترين پادشاهان تيمورى است . وزارت او را دانشمند معروف امير على شيرنوايى داشت كه از مشوقان و مروجان علم و ادب به شمار مىرفت . وى در تمام دورهء پادشاهى خود گرفتار زد و خورد با مخالفين مدعيان تاج و تخت بود . سلطان حسين در 906 ه . ق . در هفتاد سالگى درگذشت .\r\n\r\nسلطان حسين ثانى\r\nشهرت يا نام شخصى مجهول النسب كه خود را نوادهء شاه سلطان حسين صفوى و پسر شاه طهماسب دوم صفوى ( متوفى 1152 ه . ق . ) مىخواند ، و مدعى بود كه در قتل عام شاهزادگان صفوى وى هشت ماهه بوده ، و خواجه‌سرايى او را نجات داده و با خود به روسيه برده است ، و او پس از رشد و بلوغ به طلب ملك پدران برخاسته و به بغداد آمده است . اين سلطان حسين را عليمردان خان بختيارى و مصطفى خان شاملو از بغداد با خود به ايران آوردند ، و نام سلطنت بر او نهاده به عنوان اينكه او را به پادشاهى بردارند با كريم خان زند ، كه در اين زمان شاه اسماعيل سوم صفوى در اختيار او بود ، به جنگ برخاستند ( 1166 ه . ق . ) ، اما از كريم خان شكست خوردند ، و كارى از پيش نبردند . گويند عليمردان خان بختيارى در آخر از سلطان حسين بيمناك شد ، و چشم او را كور و نسبش را انكار نمود . قولى هم هست كه سلطان حسين مزبور به قتل رسيد .\r\n\r\nسلطان حسين صفوى\r\nشاه سلطان حسين ، نهمين پادشاه سلسلهء صفوى ( 1105 - 1135 ه . ق . ) ، كه در 12 محرم 1135 تاج سلطنت را به محمود افغان واگذاشت ، و عاقبت ، اشرف افغان وى را كشت ؛ پسر و جانشين شاه سليمان اول صفوى . گويند شاه سليمان دو پسر داشت ، عباس ميرزا و سلطان حسين ، در هنگام مرگ به درباريان خويش وصيت كرد كه اگر طالب ترقى و افتخار هستند عباس ميرزا را بعد از او به سلطنت بنشانند ، و اگر رفاه و آسايش مىخواهند سلطان حسين را به تخت بنشانند ،\r\n\r\n","description":"","footnote":"","page_name":" 476 ","page_number":478},
  {"content":"\r\n\r\nبعد از او ، امرا سلطان حسين را به سلطنت نشاندند . شاه سلطان حسين ، گرگين خان گرجى را به حكومت قندهار منصوب كرد ، و مظالم همين شخص بود كه موجبات عصيان افاغنه و انقراض سلسلهء صفوى را فراهم ساخت . سلطان حسين مردى ترسو و كم‌آزار بود ، و رحم و اغماض و ضعف نفس بر او غلبه داشت .\r\nدر تلاوت قرآن و آموختن مسائل شرعى سعى بسيار داشت و بسيار تحت نفوذ مجتهدين واقع بود . ضعف و جبن او دست خواجگان و زنان حرم را در حل و عقد امور مملكت گشاده داشت ، و اين نكته سبب شد كه دادخواهان و ناراضيان به كلى از شخص او مأيوس و نوميد شوند . در روزگار او ، امام عمان به بحرين و بعضى ديگر از متصرفات ايران در خليج فارس تجاوز كرد ؛ ازبكان در خراسان و لزگيها در شيروان آشوب و فتنه افكندند ؛ پطر كبير ، امپراتور روسيه ، خيال تجاوز در سر مىپرورد ، و هيئتى از بازرگانان روس ، كه براى فرار از پرداخت گمرك خود را نمايندهء او معرفى كردند ، نزد شاه با احترام تلقى شدند . آثار ضعف و فتور در همهء اركان و شئون پديد آمد . عاقبت فتنهء افاغنه پيش آمد ؛ محمود افغان با لشكر اندك به ايران روى نهاد ، و اصفهان را تسخير كرد ( 1135 ه . ق . ) ، و سلطان حسين در روز جمعهء 12 محرم 1135 ه . ق . به فرح‌آباد نزد محمود رفت ، و تاج و تخت را تسليم او نمود .\r\n\r\nسلطان حيدر\r\nشيخ حيدر ، متوفى 893 ه . ق . مرشد و پيشواى فرقه قزلباش صفويه ؛ پسر سلطان جنيد و نوادهء شيخ صفى الدين اردبيلى . وى بعد از پدر بر مريدان او رياست يافت ، و دختر اوزون حسن را به زنى گرفت .\r\nبعد از وفات اوزون حسن ( 882 ه . ق . ) ، لشكرى از مريدان خويش گردآورد ، و به خونخواهى پدر به تسخير گرجستان و جنگ پادشاه شروان شتافت . اما فرخ يسار ، پادشاه شروان با كمك سپاهيانى كه يعقوب بيگ تركمان به يارى او فرستاد ، به مقابله با سلطان حيدر شتافت ، و سلطان حيدر در جنگ به قتل رسيد .\r\n\r\nسلطان حيدر ميرزا\r\nاز شاهزادگان صفوى ؛ پسر شاه طهماسب اول صفوى . حدود 962 - 984 ه . ق . چون بسيار مورد توجه و محبت پدر بود ، داعيهء وليعهدى داشت . از اين رو ، بعد از وفات پدر به دعوى سلطنت برخاست ، و تاج شاهى بر سر نهاد . ( 16 صفر 984 ه . ق . ) ، اما سلطنت او دوام نيافت ، و يك روز بيش نكشيد ، و به تحريك خواهرش پريخان خانم ، شب هنگام در قصر سلطنتى كشته شد ، و هفتهء بعد خطبهء سلطنت برادرش اسماعيل ميرزا كه در قلعهء قهقهه محبوس بود خوانده شد ، و او به قزوين آمد ، و به نام شاه اسماعيل دوم ( اسماعيل صفوى ) بر تخت نشست ( جمادى الاول 984 ه . ق . ) . سلطان حيدر ميرزا ، بنابر قول مؤلف كتاب عالم‌آراى عباسى ، شاهزاده‌اى پرهيزگار و مشفق و مهربان بود ، و بجز يك دختر فرزندى ديگر نداشت .\r\n\r\nسلطان سنجر\r\nمعز الدين ابو حارث احمد بن ملكشاه سلجوقى آخرين پادشاه از سلجوقيان بزرگ . بنا به قول مورخان در زمان سلطنت او در خراسان 19 فتح نصيب وى گرديد . بعد از شكست برادرزاده‌اش كار او بالا گرفت و در رديف سلاطين بزرگ سلجوقى درآمد .\r\nوى به ماوراء النهر حمله برد ، سمرقند را محاصره كرد و او را اسير گرفت ولى بار ديگر او را به\r\n\r\n","description":"","footnote":"","page_name":" 477 ","page_number":479},
  {"content":"\r\n\r\nحكومت آن ناحيه منصوب كرد . شصت سال بعد بهرامشاه غزنوى مدعى استقلال شد سنجر او را نيز به اطاعت وادار كرد . در 535 ه . ق . سمرقند بار ديگر سر به طغيان برداشت و سنجر پس از 6 ماه محاصره آن را به تصرف درآورد و نسبت به اهالى رحم و شفقت ورزيد ، ولى در جنگ سختى كه بين سنجر و قراختاييان در درهء ضرغام درگرفت ، سنجر شكست خورد ( و اين نخستين شكست او بود ) . اين شكست يكى از بزرگترين شكستهاى مسلمانان در آسياى مركزى است . تلفات سلجوقيان را 000 ، 100 تن نوشته‌اند .\r\nنتيجه اين شد كه قراختاييان مرو و نيشابور را مدتى اشغال كردند . دو سال بعد سنجر قدرتى پيدا كرده و به خيوه حمله برد ولى چندان موفقيتى نصيبش نگرديد و صلح كرد . آخرين فتح سنجر غلبه بر علاء الدين جهانسوز غورى ( كه به خراسان حمله كرده بود ) و اسير گرفتن اوست . قراختاييان پس از تأسيس سلطنت به اهالى مقيم آزادى نرساندند و برعكس تركان غز را كه چادرنشين بودند از علفزارهاى خود راندند و غزان از رود سيحون گذشتند . سنجر به آنان اجازه داد تا در حوالى درهء بلخ اقامت كنند و مقرر شد كه اين طايفه سالى 00 ، 400 گوسفند به رسم خراج بدهند ، ولى بر سر تعيين جنس گوسفند درگيرى ايجاد شد و حاكم بلخ هم نتوانست غايله را رفع كند . سنجر پس از وقوف بر اين قضيه در سال 548 ه . ق . با 000 ، 100 سپاهى به قصد سركوبى غزان روانه گرديد . آنان اول مرعوب شده و حاضر گرديدند كه غرامت هم بدهند ، ولى سنجر پيشنهادهاى آنها را رد كرد . غزان نيز دست از جان شسته مبادرت به جنگ كردند ( جنگ قطوان ) و فاتح شدند و سنجر را اسير گرفتند .\r\nسنجر مدت 4 سال در زندان غزان بود . در اين مدت ظاهرا احترام او را رعايت مىكردند و در عين حال مراقب بودند كه فرار نكند و معروف است كه روزها او را بر تخت مىنشانيدند و احكام و فرامين را به امضاى او مىرسانيدند و شبها وى را در قفس آهنين مىكردند . عاقبت سنجر در موقعى كه غزان به شكار رفته و او را هم برده بودند تدبيرى انديشيده خود را به جيحون رسانيد . و از آنجا به وسيلهء كشتى گريخت ( 551 ه . ق . ) ولى چون به مرو رسيد ويرانى شهر چنان او را دل‌شكسته كرد كه ديگر از زندگى بيزار شد و سرانجام در 73 سالگى درگذشت . او را در مقبرهء بزرگى كه خود در موقع حيات ساخته بود دفن كردند .\r\nمورخان عموما او را پادشاهى دلاور و مهربان و جوانمرد معرفى كرده‌اند . نيز - سنجر\r\n\r\nسلطانشاه\r\n[ سلطانشاه ابن ايل ارسلان 
  ] ، متوفى 589 ه . ق . ، پادشاه سلسلهء خوارزمشاهيان پسر ايل ارسلان . در خوارزم به سلطنت نشست ، ولى برادرش علاء الدين تكش مدعى او شد ، و به كمك لشكر قراختاى غلبه يافته خوارزم را بگرفت ، ( 685 ه . ق . ) .\r\nسلطانشاه به خراسان رفت ، و سرخس و نيشابور را گرفت ، و با برادر به جنگ پرداخت و سرانجام بين آنها صلح شد . چند سال بعد ، باز تكش درصدد از بين بردن سلطانشاه برآمده ، و بعضى امرا با او همداستان شدند .\r\nسلطانشاه چون از اين واقعه آگاه شد از شدت غم و اندوه در رمضان سال 589 ه . ق . وفات يافت .\r\n\r\nسلطانشاه ابن رضوان\r\nآخرين فرمانرواى سلسلهء سلاجقه شام ( 508 - 551 ه . ق . ) ؛ برادر و جانشين آلب ارسلان اخرس .\r\nلؤلؤ خادم ، كه عنوان اتابكى آلب ارسلان و سلطانشاه را داشت ، بعد از قتل آلب ارسلان ، بر سلطانشاه تسلط تام\r\n\r\n","description":"","footnote":"","page_name":" 478 ","page_number":480},
  {"content":"\r\n\r\nپيدا كرد ، و تمام امور حكومت را مستقلا به دست گرفت . اما عاقبت درصدد برآمد كه وى را نيز هلاك كند ، و خود به استقلال تمام زمام امور را به دست گيرد .\r\nياران سلطانشاه چون از توطئه او آگاه شدند او را به قتل رساندند ( 511 و به قولى 510 ه . ق . ) . بعد از لؤلؤ خادم ، عنوان اتابكى سلطانشاه به شمس الخواص رسيد ، اما يك ماه بعد او را عزل كردند ، و ديگرى را به نام ابو المعالى دمشقى ، به اتابكى برداشتند ، و چون او نيز معزول شد ، اهل حلب ، از ترس استيلاى صليبيون فرنگ ، شهر را به نجم الدين ايلغارى دادند ، و بدين‌گونه امارت سلاجقه در شام پايان گرفت .\r\n\r\nسلطانشاه ( خوارزمشاهى )\r\nپس از مرگ ايل ارسلان پسر كهترش سلطانشاه محمود به‌جاى او نشست ( 567 ه . ق . ) . پسر مهتر كه تكش نام داشت و فرمانرواى جند در كنار سيحون بود از زير بار اطاعت برادر كهتر شانه خالى كرد و به قراختاييان پناه برد . وى به يارى قراختاييان ، سلطانشاه و مادرش تركان خاتون را از خوارزم بيرون كرد و در بيست و دوم ربيع الاخر سال 568 به پادشاهى نشست .\r\n\r\nسلطانشاه سلجوقى\r\nسلطانشاه ابن قارود ( متوفى صفر 467 - 476 و به قولى 477 ه . ق . ) پادشاهى از سلسلهء سلاجقه كرمان ؛ پسر قارود و برادر كرمانشاه اول . در حدود 466 ه . ق . با پدر در جنگ با ملكشاه سلجوقى اسير شد ، و به چشمهاى او ميل كشيدند ، اما كور نشد ، و چندى بعد به يارى بعضى امراى خويش ، در كرمان به سلطنت نشست ( صفر 467 ه . ق . ) . چندى بعد ملكشاه سلجوقى - كه قبول داعيهء استقلال اولاد قارود برايش مشكل بود - لشكر به كرمان كشيد ، و مدتى بردسير را محاصره كرد . عاقبت چون سلطانشاه پذيرفت كه در خطبه نام ملكشاه را مقدم بدارد ، و در وقت ضرورت نيز از فرستادن سپاه به خدمت ملكشاه مضايقه نكند . ملكشاه نيز استقلال كرمان و خاندان قارود را قبول كرد ، و با مصالحه از كرمان به اصفهان بازگشت ( محرم 473 ه . ق . ) . سلطان شاه بيمار گشت و درگذشت ، و بعد از او برادرش تورانشاه اول سلطنت كرمان يافت .\r\n\r\nسلطان شبلى\r\nشاهزادهء آل مظفر ؛ پسر شاه شجاع . به تحريك فتنه‌جويان ، شاه شجاع از او انديشناك شده او را دستگير كرد ، و به قلعهء اقليد فرستاده او را كور كرد ( 785 ه . ق . ) ، و آنجا در حبس بود ؛ و بعد ظاهرا او را به قلعهء سفيد بردند . بعد از فتح قلعهء سفيد ( جمادى 795 ه . ق . ) به دست امير تيمور ، تيمور او را آزاد كرد ، و با سلطان زين العابدين به سمرقند فرستاد .\r\n\r\nسلطان صاحبقران\r\nلقب سلطان حسين بايقرا .\r\n\r\nسلطان على خان وزير افخم\r\nسلطان على خان ملقب به وزير افخم ، فرزند محمد خان سالار الملك در سال 1284 ه . ق . متولد شد . در نوجوانى از غلام بچگان و در جوانى از پيشخدمتان ناصر الدين شاه گرديد . ضمنا نيابت آجودان‌باشى ناصر الدين شاه را نيز برعهده داشت .\r\nسپس مأمور خدمت در دستگاه مظفر الدين ميرزاى وليعهد در تبريز شد . در سال 1303 ه . ق . بر خدمت در دستگاه مظفر الدين ميرزا محصل ماليات آذربايجان هم بود و در همين مقام رتبه سرتيپى و حمايل و شير و\r\n\r\n","description":"","footnote":"","page_name":" 479 ","page_number":481},
  {"content":"\r\n\r\nخورشيد گرفت و مدتى نيز حكومت خلخال به او واگذار گرديد . پس از قتل ناصر الدين شاه و تاجگذارى مظفر الدين ميرزا ، سلطان على خان به مدير دفترخانهء استيفاء و محصل محاسبات و بقاياى دولتى منصوب شد و عنوان وزير بقايا و محاسبات گرفت و يك سال بعد مأمور حكومت يزد گرديد و در سال 1319 ه . ق .\r\nاز مظفر الدين شاه لقب وزير افخمى گرفت .\r\nوزير افخم پس از پيروزى انقلاب مشروطه در كابينه ميرزا نصر الله خان مشير الدوله به وزارت داخله ( كشور ) برگزيده شد . پس از ابراز تمايل مجلس و محمد على شاه به رياست وزرايى ميرزا على اصغر خان اتابك كه در اروپا بود ، سلطان على خان كه با سابقه‌ترين وزير كابينه بود تا آمدن امين السلطان از اروپا مأمور تشكيل كابينه گرديد و كابينه خود را بدون داشتن عنوان رئيس الوزرا در اوايل سال 1286 ه . ش .\r\nبه مجلس معرفى كرد و سمت وى در اين كابينه همان وزارت داخله بود .\r\nعمر كابينهء سلطان على خان در حدود 40 روز بود و پس از رسيدن ميرزا على اصغر خان اتابك به تهران ، سلطان على خان كه چندان مورد توجه مجلس نبود مجبور به استعفا شد . پس از آن مدتى وزير دربار محمد على شاه شد ولى در اين سمت هم ديرى نپاييد و چون در سال 1327 ه . ق . تهران به دست آزاديخواهان افتاد و محمد على شاه از سلطنت خلع و به اروپا تبعيد شد ، وزير افخم هم ديگر مصدر خدمت مهمى نشد تا اينكه در سال 1297 ه . ش . درگذشت .\r\nكار مهم سلطان على خان در دورهء تشكيل كابينه ، تهيه فهرست و سازمان هريك از هشت وزارتخانه بود كه آن را به اطلاع مجلس رساند . اين نكته نيز شايان ذكر است كه در همين دوره عنوان صدارت عظمى به صورت رسمى از بين رفت و رؤساى دولت از آن پس به عنوان رئيس الوزرا ناميده شدند .\r\n\r\nسلطان محمد خدابنده ( الجاتيو )\r\nغازان خان در ايام حيات ، برادرش الجاتيو معروف به خدابنده را به ولايتعهدى انتخاب كرده بود .\r\nدر موقع مرگ غازان ، محمد خدابنده در خراسان بود و در آنجا به دفع شاهزاده آلافرنگ پسر گيخاتو كه مدعى سلطنت بود مىپرداخت . پس از آن به تبريز رفت و بعد از جلوس به تخت ، نام سلطان الجاتيو « يعنى سلطان آمرزيده » بر خود گذاشت و « رشيد الدين فضل الله همدانى » را مثل زمان برادر ، به وزارت گماشت .\r\nشيخيان كه مورد عنايت او بودند او را خدابنده و اهل سنت ، خربنده ناميدند . بناى شهر سلطانيه را كه غازان خان در پنج فرسنگى زنجان گذاشته بود ، او به اتمام رسانيد و در آبادى آن شهر چندان كوشيد كه در اندك مدتى از زيباترين شهرهاى شرق گرديد . او در سال 709 به مذهب شيعه گرويد و نام سه خليفه اول را از خطبه و سكه انداخت و در تشويق و تعميم اين مذهب نهايت كوشش را به عمل آورد ولى در اواخر عمر ، چون ديد كه مردم قزوين و شيراز و اصفهان ، زير بار احكام او نمىروند و از امرا نيز بسيارى در مذهب تسنن اصرار مىورزند ، دستور داد تا دوباره اسامى خلفا را در خطبه و سكه بياورند . الجاتيو ، پسرش ابو سعيد را كه در 704 تولد يافته بود ، به حكومت خراسان فرستاد و تاج الدين عليشاه را كه تاجرى باكفايت بود در وزارت با رشيد الدين شريك كرد و ميان اين دو وزير ، همواره دشمنى و كين بود . اين پادشاه از فرط شرابخوارى ، پيش از آنكه به سن چهل برسد ، در سلطانيه فوت كرد و در مقبره‌اى كه براى خود ساخته بود ، دفن گرديد .\r\n\r\n","description":"","footnote":"","page_name":" 480 ","page_number":482},
  {"content":"\r\n\r\n\r\nسلطان محمود غزنوى\r\nدر سال جلوس ؛ سرداران معروف دولت سامانى را مغلوب كرد و مدتى نيز با آخرين شاهزادهء دلير سامانى اسماعيل منتصر جنگيد . سيستان را از خلف بن احمد صفارى گرفت ، سپس چون مردم خوارزم بر ابو العباس مأمون كه داماد محمود بود شوريدند و او را كشتند به آنجا لشكر كشيد و آن را فتح كرد و در اواخر عمر رى و اصفهان را از آل بويه گرفت و مسعود پسر خود را به حكومت آن نواحى گماشت . لشكركشيهاى متعدد به هندوستان كرد و جواهرات و ثروت بتخانه‌هاى آنجا را به دست آورد . شهرهاى مهم آن كشور را تسخير كرد و به سومنات كه شهرى معروف و مستحكم در كنارهء غربى هندوستان بود لشكر كشيد و از آنجا غنايم فراوان به دست آورد و معبد بزرگ آن شهر را ويران كرد .\r\nوى نسبت به شعرا توجه خاصى داشت و در حضور خود مجالسى از آنها ترتيب مىداد و گويند 400 شاعر به دربار او بار مىيافتند . فردوسى شاهنامه خود را در اين عصر به پايان آورد ، و عنصرى ملك الشعراى دربار او بود . فوت وى در 421 ه . ق .\r\nبوده است .\r\n\r\nسلطانمراد ميرزا حسام السلطنه\r\n2 جمادى الاولى 1299 ه . ق . از شاهزادگان و رجال معروف قاجاريه ؛ پسر عباس ميرزا وليعهد . وى در اوايل سلطنت ناصر الدين شاه قاجار خراسان را فتح كرد ، و فتنهء سالار را فرونشاند ، و حكومت خراسان با لقب حسام السلطنه يافت ( 1266 ه . ق . ) . چند سال بعد ، هرات را پس از محاصرهء طولانى فتح كرد ، و در آن شهر به نام ناصر الدين شاه سكه زد ، و مورد اكرام شاه واقع گشت ( 1273 ه . ق . ) . اما ضعف و بىتدبيرى رجال دربار نگذاشت كه اين فتح پايدار بماند ، و هرات ، به سبب تهديد انگليسها ، دوباره از ايران منتزع گشت . حسام السلطنه در بازگشت از هرات به مشهد به دفع تركمانان پرداخت ، و آنها را كه در حدود خراسان تاخت‌وتازى كرده بودند تنبيه نمود . چندى بعد او را از خراسان فراخواندند ( 1275 ه . ق . ) ، و در سال 1277 ه . ق . ديگربار ، بعد از عزل حمزه ميرزا حشمت الدوله ، به ولايت خراسان آمد ، و تا سال 1281 ه . ق . در آنجا بود . پس از آن ، در سال 1288 ه . ق . مجددا به ولايت خراسان منصوب شد .\r\nميرزا حسين خان سپهسالار او را از حكومت خراسان معزول كرد ، و او در سفر اول شاه به فرنگ همراه بود .\r\nوى در تاريخ قاجاريه به « فاتح هرات » معروف است .\r\n\r\nسلطانيات\r\nفرمانها و منشورها و خاصه نامه‌هايى كه از دربار شاهان صادر گردد .\r\n\r\nسلطانيه ، گنبد\r\nبناى عظيم تاريخى گنبد سلطانيه در زمان سلطان محمد خدابنده و در فاصله سالهاى 740 - 713 ه .\r\nق . بنيان نهاده شد . سلطانيه در زمان سلطان محمد خدابنده در عداد يكى از مهمترين شهرهاى تجارتى و آباد ايران به شمار مىرفت كه در آن مساجد و مدارس و بيمارستانهاى معتبر و يك سلسله ابنيه خيريه و خانقاه و اماكن ديگر ساخته شده بود . ارتفاع بناى گنبد از سطح زمين نزديك 54 / 51 متر و قطر آن در حدود 40 / 24 متر مىباشد . بدنهء اصلى و تمام ساختمان با آجر محكم ساخته شده است . روى گنبد را با روكش كاشيهاى فيروزه‌اى و لاجوردى و آبى به شيوهء\r\n\r\n","description":"","footnote":"","page_name":" 481 ","page_number":483},
  {"content":"\r\n\r\nمعرق‌كارى تزيين نموده‌اند . با ملاحظه دقيق اين بناى عظيم به نظر مىرسد كه علاوه بر محل آرامگاه اصلى كه شامل ساختمان مركزى گنبد است و به نام تربت‌خانه شهرت دارد ، بناهاى معظم و عالى ديگرى در جنب آرامگاه ساخته شده بود . گنبد سلطانيه گنبدى يك پوششى است و يكى از بزرگترين گنبدهاى تاريخى اسلام به شمار مىرود .\r\nسلطانيه\r\n\r\nسلطنت غزنويان آل ناصر\r\nدولت غزنويان در عهد سلطنت سلطان محمود غزنوى ، ( 389 - 421 ه . ق . ) پسر سبكتكين ، به اوج قدرت و عظمت رسيد . محمود برادر خود اسماعيل غزنوى را كه بر طبق وصيت سبكتكين ، جانشين پدر بود ، عزل كرد ، و خود مستقلا به سلطنت نشست .\r\nسلطان محمود غزنوى بزرگترين پادشاه سلسلهء غزنوى و يكى از بزرگترين پادشاهان فاتحين مسلمان است . از لحاظ سياسى ، جلوس وى مصادف با زوال قدرت سامانيان بود ؛ از اين‌رو ، وى توانست با ايلكخانيان ، كه دولت سامانيان را در ماوراء النهر برانداخته بودند ، سازش كند ، و به موجب موافقتنامه‌اى ، قلمرو سامانيان را بين خود و ايشان تقسيم نمايد . دوران عظمت دولت شيعى آل بويه نيز سپرى شده بود ، و قلمرو آن دولت چندين بار مورد حملهء سلطان محمود قرار گرفت ، و اين حملات خود خدمتى بود به قادر ، خليفهء عباسى ، كه محمود با وى اسما اتحاد داشت . سلطان محمود چندين بار به هند لشكر كشيد .\r\nپس از مرگ محمود پسرش محمد غزنوى به سلطنت نشست ، اما پس از چند ماه ، با مخالفت برادرش مسعود ( مسعود اول غزنوى ) ، كه در زمان پدر حكومت اصفهان و رى را داشت ، مواجه شد ، و از سلطنت خلع گرديد ، و به زندان افتاد . مسعود مردى خودرأى و جنگجو اما شرابخواره و فاقد استعدادهاى سياسى پدر بود ؛ فتوحات محمود را در هند تعقيب كرد ، و در استيصال آل بويه كوشيد . در سلطنت وى ، سلاجقه به تدريج از جيحون گذشتند ، و رو به خراسان نهادند ، و بالاخره بر آنجا مستولى شدند ( 429 ه . ق . ) ، و در رمضان 431 ه . ق . ، در جنگ دندانقان ، سلطان مسعود را شكستى سخت دادند ، و متصرفات وى را در خاك ايران به دست آوردند . مسعود ، در راه عزيمت ( 432 ه . ق . ) به هند ، به توطئه لشكريانش ، كه طمع در مال وى كرده بودند ، مقيد و محبوس شد ، و چندى بعد در زندان به قتل رسيد . پس از وى ، محمد غزنوى به كوشش لشكريان شورشى مسعود چند ماه سلطنت كرد ، ولى مودود غزنوى او را به قتل رسانيد ( 432 ه . ق . ) ، و خود به سلطنت نشست . بعد از مرگ مودود ( 20 رجب 441 ه . ق . ) ، منازعات خونينى بين مدعيان جانشينى وى درگرفت كه سبب ضعف دولت\r\n\r\n","description":"","footnote":"","page_name":" 482 ","page_number":484},
  {"content":"\r\n\r\nغزنوى شد . سرانجام ، پس از فتنه‌هايى كه امرا و سرداران غزنوى براى تحكيم موقعيت خود برپا كردند ، محمد ابن مودود ، مشهور به مسعود دوم غزنوى را كه طفلى 6 ساله بود ، به سلطنت برداشتند ، اما سلطنت وى دوامى نيافت ، و پس از چند روز ، على ابن مسعود غزنوى شريك وى در سلطنت گرديد . اين سلطنت مشترك جمعا دو ماه به طول انجاميد ، و سپس عبد الرشيد غزنوى هردو را خلع كرده خود به سلطنت نشست ( رمضان 441 ه . ق . ) .\r\nعبد الرشيد در دورهء سلطنت خود با همسايگان به مدارا زيست ، اما موفق به تثبيت اوضاع داخلى نشد ، و سرانجام طغرل كافر نعمت ، از غلامان سلطان مسعود غزنوى ، او را فروگرفته به قتل آورد ( 444 ه . ق . ) ، و چند ماهى سلطنت را غصب كرد ، اما دورهء اقتدار وى نيز طولى نكشيد ، و در همان سال ، يكى از سرداران عبد الرشيد غزنوى به نام نوشتكين سلاحدار به كمك تركى ديگر ، او را بكشت ، و فرخزاد غزنوى را كه طغرل در بند كرده بود آزاد نموده بر تخت نشاند . پس از وفات ( صفر 451 ه . ق . ) . فرخزاد ، برادرش ابراهيم غزنوى جانشين وى شد . ابراهيم با سلاجقه پيمان صلح بست ، و به موجب آن پيمان ، ختلان ، چغانيان ، و قباديان را به آنها واگذار كرد ، و سپس با فراغ بال به توسعهء متصرفات دولت غزنوى در هند پرداخت ، و نفوذ از دست رفتهء آن دولت را در پنجاب برقرار كرد ، و حكومت لاهور را به پسر خود سيف الدوله محمود غزنوى داد ( 469 ه . ق . ) ، اما چون سيف الدوله در صدد خلع قدرت از پدر برآمد ، مقيد و محبوس گشت .\r\nابراهيم در شوال 492 ه . ق . درگذشت ، و پسرش مسعود سوم غزنوى به جاى وى نشست . مسعود رشته‌هاى مودت با سلاجقه را حفظ كرد ، و تا ( 508 يا 509 ه . ق . ) در صلح و آرامش زيست .\r\nپس از مرگ مسعود سوم غزنوى ، جنگ و برادركشى بين سه تن از پسران او بر سر سلطنت درگرفت ( شيرزاد غزنوى ، ارسلانشاه غزنوى ؛ بهرامشاه غزنوى ) . در زمان بهرامشاه ، كشمكش سختى بين وى و غزنويان ( آل شنسب ) روى داد ، و سرانجام علاء الدين جهانسوز غزنه را گرفت و به آتش كشاند . بعد از بهرامشاه ، پسرش خسرو شاه غزنوى به تخت نشست ( 552 ه . ق . ) ، و پس از مرگ ( 555 ه . ق . ) خسرو شاه ، پسرش خسرو ملك غزنوى پادشاهى يافت ، اما وى پادشاهى بىكفايت بود ، و سرانجام از معز الدين محمد سام غورى شكست يافت ، و سلسلهء غزنوى منقرض شد ( 583 ه . ق . ) .\r\n\r\nسلغر\r\nنام قبيله‌اى است از تركان .\r\n\r\nسلغر\r\nجد سلغريان ، يا اتابكان فارس قرن 5 ه . و رئيس يك دسته از تركمانان قبچاق بود ، كه با طايفهء خود به خراسان كوچ كرد ، و پس از يك دوره تاخت و تاز به خدمت طغرل بيك پيوست و نزد او رتبهء حاجبى يافت . سنقر بن مودود مؤسس سلغريان نوادهء اوست .\r\n\r\nسلغريان\r\nدر فارس از اولاد سلغر كه رئيس يك دسته از تركمانان بود ، بر ضد سلجوقيان قيام نمود و سلسلهء اتابكان فارس يا سلغريان را تأسيس كرد .\r\nدر ميان اتابكان فارس ، اتابك « ابو بكر بن سعد » به مناسبت سياست و تدبيرى كه در حفظ فارس از حملهء مغول به خرج داد ، مقامى ارجمند دارد . وى زيرك و موقع‌شناس براى نجات خطهء فارس از\r\n\r\n","description":"","footnote":"","page_name":" 483 ","page_number":485},
  {"content":"\r\n\r\nخرابيها و خونريزيهاى مغول ، برادرزادهء خود را به دربار اوكتاى فرستاد و با تقديم هدايا و التزام به پرداخت خراج ، گردن به فرمان مغول نهاد و با اين روش منطقهء فارس را از دستبرد لشكريان مغول در امان داشت .\r\n\r\nسلمان استاجلو\r\nاز وزيران شاه عباس اول صفوى .\r\n\r\nسلوكوس اول\r\nملقب به نيكاتور به معنى فاتح ، فوت در ( 280 ق . م . ) . سردار اسكندر مقدونى مؤسس سلسلهء سلوكى در آسيا 313 ق . م . از ميان همهء جانشينان اسكندر ، سلوكوس بيشتر از ديگران به افكار فاتح مقدونى آشنا بود ، و به نظر مىرسيد كه براى شناختن و ادراك جهان ايرانى و اتحاد با آن از همكاران خود مستعدتر بوده است . وى از زمان تسخير شوش ، به سمت فرماندهء تشكيلات سواره‌نظام نجباى ايرانى منصوب شد و آنها را به نظام واحدى متشابه ، شامل چند ده هزار جنگجو درآورد . او با اپامه كه از خانواده‌هاى نجيب ايرانى بود ، ازدواج كرد . وى سلسله‌اى تأسيس كرد كه در آن خون ايرانى با خون مقدونى ممزوج گرديد . سلوكوس والى بابل شد ، و عاقبت شاهنشاهى هخامنشى را كه مركب از مصر و دنبالهء سراشيب آن‌كه از فلسطين و سوريهء جنوبى تشكيل مىشد و چند بخش از سرزمين آسياى صغير بود ، به ارث برد .\r\nوى متصرفات خويش را به كسى تسليم نكرد به استثناى چند قطعه كه در سرحدهاى شرقى . رخج و گدرزيا ، به چندراگوپتا پادشاه هند . در عوض فيلهايى كه وى مىبايد بفرستد ، تا سلوكوس بتواند سرحدهاى غربى كشور خود را حفظ كند ، داد . او براى پسرش ، سرزمينهاى پهناور و مسكون از جمعيت بسيار ، كه چنان كه حدس زده‌اند بالغ بر سى ميليون تن مىشد ، باقى گذاشت ، اما به محض فوت وى ، تجزيه و تحليل شاهنشاهى او شروع شد و اين عمل به تدريج تا انقراض سلسلهء سلوكى ادامه يافت .\r\n\r\nسلوكوس پنجم\r\nمتوفى 125 ق . م . شاه سلوكى سوريه ( 125 ق . م . ) . وى در توطئه‌اى كه مادرش كلئوپاترا برانگيخت به قتل رسيد .\r\n\r\nسلوكوس چهارم - فيلوپاتر\r\nبه معنى پدردوست . متوفى 175 ق . م . شاه سلوكى سوريه ( 187 - 175 ق . م . ) .\r\n\r\nسلوكوس دوم - كالينيكوس\r\nبه معنى فاتح درخشان ، متوفى 226 ق . م . شاه سلسلهء سلوكيان ( 247 - 226 ق . م . ) ، پسر آنتيخوس دوم مقارن وفات پدرش ، بين او و نامادريش برنيس اختلاف افتاد و سلوكوس برنيس و فرزندش را به قتل رسانيد و اين امر موجب جنگ طولانى با بطلميوس سوم ، برادر برنيس و فرمانرواى مصر ، گرديد .\r\nسلوكوس با برادر خود ، آنتيوخوس هراكس ، نيز بر سر آسياى صغير در جنگ بود . باكتريا و پارت نيز شورش كردند ، و از قيد اطاعت سلوكيان خارج شدند . بناى شهر رقه به او منسوب است .\r\n\r\nسلوكوس سوم - سوتر\r\nلقب سلوكوس سوم كه به معنى ناجى ( نجات‌دهنده ) است . متوفى 223 ق . م . شاه سلوكى\r\n\r\n","description":"","footnote":"","page_name":" 484 ","page_number":486},
  {"content":"\r\n\r\nسوريه ( 226 - 223 ق . م . ) . وى به دست افسرانش به قتل رسيد .\r\n\r\nسلوكوس ششم\r\nملقب به اپيفانس و نيكاتور . پادشاه سلوكى سوريه .\r\n\r\nسلوكيان\r\nجانشين هخامنشيان كه تقريبا جميع متصرفات آنان را در دست داشتند و بخش اعظم اصول تشكيلات خود را از هخامنشيان اقتباس كردند .\r\nشاهنشاهى سلوكى شامل جهان ايرانى ، بابل قديم ، شهرهاى فنيقيه و شهرهاى آسياى صغير بود .\r\nسلوكيان كه قريب هشتاد سال در ايران سلطنت كردند ، عامل بزرگ يونانى كردند مشرق زمين بودند . سلاطين يونانىنژاد باختر ( ايالت بلغ ) كه به رياست ديودوتوس  ( Diodotus )  در 250 ق . م . ، يعنى مقارن روى كار آمدن اشكانيان در مشرق ايران سر به استقلال برداشتند . نيز يونانى زبان بودند . اسكندر و سلوكيان قريب هفتاد شهر در سرزمين ايران بنا نمودند و مهاجران يونانى را به آنجا جلب كردند . اين شهرها نامهاى يونانى مانند : اسكندريه و سلوكيه و انطاكيه داشت ؛ از جمله آنها « هكاتم پيلس » ( صد دروازه ) است كه در جنوب غربى دامغان فعلى واقع بود .\r\n\r\nسلوكيه\r\nپايتخت سلوكىها ( 312 تا 64 پ . م . ) . روى ساحل راست دجله در تاريخ 307 به وسيلهء سلوكوس نيكاتور تأسيس شد .\r\n\r\n","description":"","footnote":"","page_name":" 485 ","page_number":487},
  {"content":"\r\n\r\n\r\nسليمان ابن داود\r\nاز شاهزادگان مشهور سلسلهء سلاجقه قرن پنجم ه . ق . پسر چغرى بيگ داود و برادرزادهء طغرل بيك . چون مادر او بعد از وفات داود به حبالهء طغرل درآمده بود ، طغرل او را كه كودكى بود ، به جانشينى توصيه كرد ، اما آلپ ارسلان او را بر كنار كرد ، و خود به سلطنت نشست .\r\n\r\nسليمان بن عبد الملك\r\nاز خلفاى بنى اميه كه چون به خلافت نشست از جهت كينه‌اى كه با حجاج داشت دستور داد تا همهء گماشتگان او را از كار بر كنار كردند و قلمرو حكومت حجاج را به يزيد بن مهلب كه از زندان او گريخته بود واگذار كرد . يزيد نيز سياست حجاج را پيش گرفت و مقر حكومت خود را در اواسط قرار داد . سپس يزيد بن مهلب حكومت خراسان را يافت و به گرگان و طبرستان لشكر كشيد . در طبرستان در دره‌اى گرفتار ايرانيان شد و با دادن سيصد هزار دينار جان خود را نجات داد . هنگامى كه به گرگان بازگشت ، مردم آن ولايت بر اعراب شوريده بودند . يزيد بر ايشان دست يافت ، چون سوگند خورده بود از خون گرگانيان آسيابى بگرداند ، بدين بهانه گروه بسيارى از مردم بىگناه را كشت ( 96 - 99 ه . ق . ) .\r\n\r\nسليمان خان مغول\r\nپادشاه سلسلهء ايلخانيان مغول ( حدود 739 - 744 ه . ق . ) . نبيرهء هلاكوخان امير شيخ حسن چوپانى وى را به سلطنت نشاند و ساتى بيك را در نزد او به عقد او درآورد . سليمان خان از سلطنت جز نامى نداشت ، و امور مملكت همه در دست شيخ حسن چوپانى بود .\r\nپس از آن شيخ حسن چوپانى و سليمان خان با امير شيخ حسن ايلكانى و جهان تيمور جنگ كردند و آنها را شكست دادند . بعد از كشته شدن شيخ حسن چوپانى به آذربايجان آمد و سليمان خان متوارى گشت .\r\n\r\nسليمان ميرزا\r\nسليمان محسن اسكندرى معروف به سليمان ميرزا ، فرزند « ميرزا كفيل الدوله » ، از نوادگان قاجار بود كه در سال 1255 شمسى در شهر تهران چشم به جهان گشود .\r\nسليمان ميرزا در سن بيست و هفت سالگى به اتفاق برادرش « يحيى ميرزا اسكندرى » در جامع « آدميت » عضويت داشت و سه سال بعد به « انجمن حقوق » كه در ضديت با « آدميت » تأسيس شده بود پيوست و به همراه برادرش يحيى ميرزا نشريه « حقوق » را انتشار داد .\r\nسليمان ميرزا در سن سى و دو سالگى ، پس از مرگ برادرش « يحيى ميرزا » به‌جاى او نمايندهء دوم مجلس شد و به عضويت « فراكسيون فرقهء دمكرات » درآمد . در سال 1293 شمسى به عنوان نمايندهء اصفهان به مجلس سوم راه يافت و رهبرى « فراكسيون دمكرات » را در دست گرفت .\r\nسليمان ميرزا در سال 1300 شمسى به نمايندگى مردم تهران به مجلس چهارم راه يافت و به همراه سيد صادق طباطبايى « حزب سوسياليست » را تشكيل داد و در سال 1301 با دولت « قوام » به مخالفت برخاست و راه تحكيم را براى به قدرت رسيدن رضا خان همواره ساخت و در آبانماه 1302 در كابينهء رضا خان به وزارت فرهنگ رسيد .\r\nسليمان ميرزا در اوايل سالهاى سلطنت رضا خان ، به همراه ميرزا شهاب كرمانى ، رهبرى « حزب سوسياليست » را برعهده داشت و در سال\r\n\r\n","description":"","footnote":"","page_name":" 486 ","page_number":488},
  {"content":"\r\n\r\n1306 به اتفاق « فرخى يزدى » براى شركت در جشن دهمين سالگرد انقلاب اكتبر به مسكو رفت و پس از آن تا سقوط رضا خان در مهرماه 1320 به تأسيس حزب توده اقدام نمود و سرانجام در ديماه 1322 در تهران درگذشت .\r\n\r\nسمپلگما  ( Symplegma ) \r\nنقشى مركب از نگار حيوانات كه به هم پيچيده‌اند .\r\n\r\nسمرقند\r\nسمرقند بخشى از خراسان بزرگ حتى قبل از آنكه به پايتختى تيمور انتخاب شود از نظر سوق الجيشى نيز اهميت بسيارى داشته است . در ادوار اسلامى شهر سمرقند هميشه مهمترين شهر تمام منطقه محسوب مىشده و حتى در عصر سامانى كه بخارا پايتخت بود سمرقند بر آن برترى داشت . سمرقند در دوران امارت نصر بن احمد اولين امير مقتدر سامانى نيز مدتى به پايتختى سامانيان انتخاب شده بود و در دورهء تيمورى براى بار ديگر اين شهر به پايتختى انتخاب گرديد .\r\nدر آغاز قرن نهم هجرى قمرى با انتخاب سمرقند به پايتختى تيموريان ، اين شهر مركز هنرهاى اسلامى گرديد و با احداث حدود 300 بنا در شهر و ناحيهء اطراف آن يكى از پايتختهاى معروف آسياى ميانه گرديد .\r\n\r\nسمنانى : - يونس سمنانى\r\n\r\nسناخريب\r\nمتوفى 681 ق . م . شاه آشور ( 705 - 681 ق . م . ) پسر سارگن دوم . بيشتر سلطنت خود را در كشمكش براى حفظ امپراتورىاى كه پدرش بنياد افكنده بود گذراند . نخستين جنگ او ظاهرا با بابل بود . وى به فنيقيه ، فلسطين لشكر كشيد و مصريان را شكست داد و آمادهء تصرف اورشليم شد . و بعد از چندى به سبب آشفتگى امور بابل بدان سامان بازگشت ، و به جنگ منشور سناخريب ، موزه عراق\r\n\r\n","description":"","footnote":"","page_name":" 487 ","page_number":489},
  {"content":"\r\n\r\nدريايى با كلده پرداخت . عيلام را ويران كرد . چندى بعد بابل را مسخر و ويران نمود . عاقبت دو تن از پسرانش كه بر برادر خود « اسرحدون » حسد مىورزيدند ، او را به قتل رسانيدند .\r\n\r\nسنباد ، قيام\r\nاسپهبد فيروز معروف به سنباد يا سندباد مجوس از مردم نيشابور بود . وى مذهب زرتشتى داشت . ولى با وجود اين نسبت به ابو مسلم خراسانى ارادت مىورزيد .\r\nهنگامى كه از قتل ابو مسلم آگاه شد ، گروه انبوهى را گردآورد و با ابو عبد الله كه از سوى منصور خليفه بر رى حكومت مىراند ، به نبرد پرداخت ، او را شكست داد و جمع زيادى از مسلمانان و زنان و فرزندان ايشان را اسير كرد . اين پيروزى موجب افزايش پيروانش گرديد . هنگامى كه خبر قيام سنباد به خليفه رسيد براى دفع وى سپاهى عظيم به رى فرستاد و در اين نبرد نيروى خليفه پيروز شدند و سنباد به طبرستان عزيمت كرد و به اسپهبد آن ديار پناه برد . ولى اسپهبد وى و همراهانش را كشت و سرهاى آنها را نزد خليفه فرستاد . ( 137 ه . ق . ) .\r\n\r\nسنجر : - سلطان سنجر\r\n\r\nسندروك ( سنتروك )\r\nپس از مهرداد دوم پادشاه اشكانيان ، مدتى تاج و تخت ايران بىپادشاه ماند تا اينكه در سال 67 ق . م .\r\nسردارى به نام « سندروك » برادر فرهاد دوم يا پسر اشك « ديكايس » خود را شاهنشاه خواند . در زمان او تيگران پادشاه ارمنستان دار الملك آذربايجان را منقرض كرده نواحى فرات و دجله را به ياد غارت داد .\r\n\r\nسنقر بن مودود\r\nاولين اتابك از سلسلهء اتابكان فارس برادرزادهء بوزابه كه به فرمان سلطان مسعود سلجوقى كشته شده بود . وى به خونخواهى عمويش در كهگيلويه قيام كرد و بر سپاه ملكشاه بن محمود سلجوقى امير فارس غلبه كرد . و شيراز را گرفت و اتابكان فارس را بنياد نهاد . او در سال 558 فوت نمود .\r\n\r\nسنگايان - سفكيان\r\nاز تشكيلات ادارى عصر ساسانى ، به معنى رئيس عمارت خلوت .\r\n\r\nسواد\r\nسواد در لغت به معنى سياهى است و در اصطلاح جغرافيايى روستاها و باغها و كشتزارهايى را گويند كه پيرامون شهرها قرار گرفته‌اند و چون اين كلمه به شهر يا قصبه يا مملكتى اضافه شود مراد از آن همان روستاها و كشتزارهاى پيرامون آن شهر يا قصبه يا مملكت است مانند سواد الكوفه و نظاير اين ، كه در فارسى امروزى معمولا آن را حومه گويند .\r\n\r\nسوان ( درياچه )\r\nدر ماوراء قفقاز در اورارتوى قديم .\r\n\r\nسوباشى\r\nبه تركى به معنى سركش و لقبى است كه پادشاه تركستان به سلجوق سرسلسلهء سلجوقيان داده است .\r\n\r\nسوتر\r\nلقب آنتيوخوس اول از سلسله سلوكيان كه به معنى نجات‌دهنده مىبود .\r\n\r\n","description":"","footnote":"","page_name":" 488 ","page_number":490},
  {"content":"\r\n\r\n\r\nسورستان\r\nحيره كه پادشاهان ساسانى آن را مقر اميران آل‌نصر كارگزاران خود بر قلمرو عربى خويش ساخته بودند يكى از شهرهاى قديمى ايران در سورستان بود .\r\nسورستان كه در دوران اسلامى به نام سواد و سواد العراق خوانده مىشد ، و به تدريج نام عراق بر آن غلبه يافت ، در آن روزگار يكى از مناطق آباد و پرنعمت ايران بود و چون كشور پهناور ايران در آن روزگار ايرانشهر خوانده مىشود و سورستان هم پايتخت سياسى و مركز فرهنگ و تمدن ايران بود از اين‌رو آن را دل ايرانشهر هم مىخواندند .\r\nسورستان در آن روزگار به دوازده استان و شصت « تسو » تقسيم مىشد . حيره كه در دوران اسلامى كوفه و نجف جاى آن را گفتند در محدود دو استان از استانهاى سورستان دوران ساسانى يا سواد دوران اسلامى قرار داشت كه به نامهاى استان بهقباد ميانه و استان بهقباد پايين خوانده مىشد . و نيز - حيره\r\n\r\nسورن\r\nاز خاندانهاى دورهء اشكانى كه پس از دودمان شاهى صاحب قدرت محسوب مىشدند . شغل موروثى سورنها تاجگذارى بر سر شاهان بود . در اين منطقه « ويس‌بذان » يعنى دهداران مركز ثقل دولت قرار داشتند كه تيول‌داران بزرگ به شمار مىآمدند و رعاياى خود را براى جنگ با دشمنان مسلح مىساختند .\r\n\r\nسورنا\r\nسردار دلير پارتى معاصر اشك سيزدهم ارد اول از جهت نژاد و ثروت و شهرت پس از شاه رتبهء اول را داشت و به سبب نجابت خانوادگى در روز تاجگذارى پادشاه حق داشت كه كمربند شاهى را به كمر بندد .\r\nسورنا ارد را به تخت نشانيد و شهر سلوكيه را متصرف شد و اول كسى بود كه بر ديوار شهر مذكور برآمد و با دست خود اشخاصى را كه مقاومت مىكردند به زير افكند . وى بر اثر اين صفات « كراكوس » سردار رومى را مغلوب كرد . سورنا نهايتا به دست ارد كشته شد .\r\n\r\nسورياس يا سوريا\r\nپروردگار مظهر آفتاب در ريگ ودا .\r\n\r\nسوريه\r\nپنجمين ساتراپى هخامنشى را تشكيل مىداد و پايتخت آن شهر صيدا بود .\r\n\r\nسوسارمس\r\nاز پادشاهان ماد ( بنا به نقل كتزيايس ) كه 28 سال پادشاهى نمود .\r\n\r\nسوشيانت\r\nنجات‌دهنده مقدسى كه به وعده كتاب اوستا مىبايست براى استقرار عدالت اجتماعى ظهور كند .\r\n\r\nسوشيانت - سوشيانس\r\nعنوان هريك از سه موعود زرتشتى كه در اوستا « استوت ارت » خوانده شده و از او به عنوان سوشيانت پيروزگر ياد شده است .\r\n\r\nسوغود\r\nنام قديم سغد ( بخارا و سمرقند ) .\r\n\r\n","description":"","footnote":"","page_name":" 489 ","page_number":491},
  {"content":"\r\n\r\n\r\nسوما\r\nهوما ، هئوما ، عبارت از مشروبى بود ( در ايران باستان ) كه به واسطهء نيرو و حرارتى كه در بدن توليد مىنمود در شمار خدايان محسوب مىگشت .\r\n\r\nسومر - سومريان\r\nمملكتى كه تقريبا از قرن نهم قبل از ميلاد به كلده معروف شد . قبل از آن مردمانى در آن سكنى داشتند كه سومريها يكى از آنان بودند . به طور قطع نمىتوان حدود مملكت سومر را معين كرد همين‌قدر معلوم است كه اور ، اوروك ، ارخ ، نيپ‌پور از شهرهاى نامى سومر بودند . سومريها طوايفى كوهستانى بودند كه به سرزمين سومر ( شومر ) در بين النهرين آمدند و به دليل همجوارى با عيلاميان برخوردهاى متعددى با يكديگر داشتند . آنچه محقق شده آن است كه پيش از سه هزار سال ق . م . سومر و سومريها گذشته‌هاى مفصلى داشتند و بابل مركز تمدن آنها بوده است .\r\nمحققين بر اين باورند كه سومريها مخترع خط ميخى بوده‌اند و براى ساخت خانه‌اى خود از خشت استفاده مىكرده‌اند .\r\n\r\nسومنات\r\nشهرى در هندوستان كه بزرگترين بتخانهء هندوستان در اين شهر بود .\r\nمحمود غزنوى از آنجا كه مىدانست بتخانهء سومنات گنجينهء زر و سيم و جواهرات است ، براى تملك آن ، لشكركشى عظيمى به سومنات كرد و پس از سه روز نبرد بتخانه را گشود و خود با گرزى كه در دست داشت بت اعظم را كه از سنگ و به طول پنج متر بود درهم شكست و براى اعلام اين پيروزى پاره‌هايى از آن را به غزنه و مكه و بغداد فرستاد و در دهم صفر 217 ه . ق . به پايتخت خود بازگشت .\r\nبتخانه سومنات كه يكى از نمونه‌هاى بسيار عالى معمارى هندى به شمار مىرفت ، از اصل بر پايه‌هاى سنگى و ستونهاى چوبى برپا داشته شده بود . بر فراز آن 14 گنبد طلا مىدرخشيد و خزاين آن پر از نفايس و جواهراتى بود كه راجه‌ها و زوار هندوستان طى ساليان دراز به آنجا فرستاده بودند . قيمت اين اشيا را كه به دست محمود غارت شد ، در آن روزگار بيست ميليون دينار نوشته‌اند .\r\n\r\nسهيلى - على : - على سهيلى\r\n\r\nسياستنامه\r\nكتابى است اثر خواجه نظام الملك ، وزير آلب‌ارسلان و ملكشاه سلجوقى است كه در سال 484 به امر ملكشاه تأليف شده است . كتاب مورد اشاره دربارهء اخلاق و آداب پادشاهان گفتگو مىكنند و قسمتهايى از آن نيز به شرح عقايد و احوال خرمدينان و مزدك و امثال ايشان اختصاص دارد .\r\n\r\nسياق\r\nطريقه‌اى در دفتردارى و محاسبات روزمرهء زندگى ، كه سابقا در ايران معمول بود و پس از رايج شدن حساب كنونى منسوخ گرديد .\r\n\r\nسياه‌جامگان : - مسوده : ابو مسلم خراسانى\r\n\r\nسيبخت\r\nاز مرزبانان ايرانى در پايان دورهء ساسانى كه مرزبان « هجر » مهمترين و آبادترين شهر بحرين بوده ،\r\n\r\n","description":"","footnote":"","page_name":" 490 ","page_number":492},
  {"content":"\r\n\r\nو نامهء پيامبر ( ص ) هم در سال هشتم هجرى براى ايرانيان بحرين به نام او نوشته شده بود . شهرت و آبادانى « هجر » در اين دوران آنچنان بوده كه برخى « هجر » را مركز بحرين مىدانستند .\r\n\r\nسيپ‌پار  ( Sippar ) \r\nاز شهرهاى مهم اكد .\r\n\r\nسيحون\r\nسيحون يا سيردريا كه به يونانى « پاكسارتس » گويند ، از رودهايى بود كه بين سغد و سكائيه بوده است .\r\n\r\nسيد جمال الدين اسدآبادى\r\nمتولد سال 1254 ه . ق . در قريه اسدآباد واقع در 42 كيلومترى مغرب همدان . وى نزد پدر خود تا سن 10 سالگى تعليم يافت ، سپس همراه پدر در سال 1266 ه . ق . به قزوين و تهران آمد و بعد عازم نجف شده و در حوزهء درس شيخ مرتضى انصارى از مجتهدين بزرگ آن عصر به تحصيل علوم دينى پرداخت . شيخ مرتضى انصارى او را به همراهى يك نفر از طلاب به هند فرستاد و در 1270 ( در سال ششم سلطنت ناصر الدين شاه ) وى از هند به مكه و از آنجا به اسدآباد رفت . وى در مدت زندگى خود به نشر افكار و عقايد خود پرداخت و شاگردانى پرورش داد و روزنامه‌هايى را در كشورهاى مختلف منتشر ساخت .\r\nوى نخستين كسى بود كه افكار و آراء سياسى و اجتماعى خود را بىپروا براى خدمت به ميهن خود و كليه كشورهاى اسلامى ابراز مىكرد و ملل مسلمان را از مطامع و اغراض پليد دول استعمارطلب اروپا آگاه مىنمود . وجود او موجب نهضت جديدى در افكار ايرانيان آن عصر گرديد . سيد جمال در مصر توانست يك نهضت فكرى ضد استعمارى را پايه‌ريزى كند و تشكيلاتى به نام انجمن مخفى به‌وجود آورد . اقدامات او كه در زمينهء قيام مسلمين عليه استعمار انگلستان را فراهم آورد ، چنان براى انگلستان نگران‌كننده بود كه لرد كرومر به دولت متبوع خود گزارش داد كه اگر از اقدامات سيد جمال جلوگيرى نشود ، به زودى مردم سيد جمال الدين اسدآبادى\r\nمصر سر به طغيان برخواهند داشت . اين بود كه بر اثر فشار انگلستان او را مجبور به ترك مصر كردند . تحول فكرىاى كه سيد جمال در مصر به‌وجود آورد بعدها توسط شاگردانش از قبيل محمد عبده و سعد زغلول و . . . دنبال شد و سرانجام در سالهاى بعد زمينه‌ساز قيام مردم مصر عليه استعمار انگلستان گرديد . سيد جمال\r\n\r\n","description":"","footnote":"","page_name":" 491 ","page_number":493},
  {"content":"\r\n\r\nپس از تبعيد از مصر مدتى در هندوستان ماند و آن‌گاه روانه اروپا شد . در پاريس با همكارى عبده دست به انتشار روزنامهء « عروة الوثقى » زد و در همين شهر بود كه در پاسخگويى به « ارنست رنان » در يكى از روزنامه‌هاى پاريس پرداخت . سيد جمال به دعوت ناصر الدين شاه به ايران آمد . وى در آغاز مىپنداشت مىتواند با نزديكى به شاه انديشه‌هاى اصلاح‌طلبانه‌اش را به اجرا بگذارد ، اما چون ماهيت و طبع شاهانه با هيچ اصلاحى موافق نبود و سيد جمال نيز آشكارا شاه را عامل بدبختيهاى مردم ايران مىشمرد و گام اول اصلاحات را اصلاح شاه مىدانست ، از ايران اخراج شد . سيد جمال وقتى براى دومين بار به ايران آمد به آستانه حضرت عبد العظيم ( در شهر رى نزديك تهران ) تبعيد شد و در آنجا علىرغم كنترل مأموران ، مبادرت به تشكيل جلسات مختلف كرد . در اين جلسات سيد جمال مردم را به قيام عليه بيدادگريهاى شاه تشويق مىكرد و شاه نيز كه وجود او را در ايران به زيان خود مىديد ، دستور داد تا او را درحالىكه به شدت بيمار بود ، از ايران تبعيد كنند . سيد جمال در اواخر عمر در تركيه زندگى مىكرد و غيرمستقيم تحت نظر سلطان عبد الحميد امپراتور عثمانى قرار داشت .\r\nپس از قتل ناصر الدين شاه توسط ميرزا رضا كرمانى ، سلطان عثمانى از او در هراس افتاد و دستور داد تا وى را مسموم كند .\r\n\r\nسيد حسن فراهانى\r\nسيد حسن فراهانى از وزيران شاه طهماسب اول صفوى .\r\n\r\nسيد زين العابدين\r\nسيد زين العابدين از وزيران سلطان حسين بايقرا .\r\nبعد از آنكه مدتى در مقام وزارت بود خواجه قوام الدين نظام الملك خوافى عهده‌دار اين مقام شد و او معزول گرديد . پس از كشته شدن خواجه قوام الدين نظام الملك خوافى بار ديگر به مقام وزارت رسيد . در اين نوبت نيز بنا به سفارش و صلاحديد خواجه افضل الدين محمد از مقام خود معزول شد . بعد از خواجه افضل الدين محمد از طرف سلطان حسين ميرزا براى بار سوم به سيد زين العابدين تكليف قبول مقام وزارت شد . سيد زين العابدين نپذيرفت و پس از مذاكره مقرر شد كه سيد زين العابدين بدون قبول آن مقام بر سر ديوان حاضر شده و امور مربوط را سرپرستى كند و وزيران با صلاحديد او كارهاى مهم مملكتى را حل و فصل نمايند و بدين ترتيب سيد زين العابدين به سمت ( اطلع عليه ) ملقب گرديد و تا پايان عمر سلطان حسين ميرزا در اين سمت باقى بود .\r\nدر زمان سلطنت بديع الزمان ميرزا نيز سيد زين العابدين مانند گذشته به تمشيت امور مملكتى پرداخت و اين كار نزديك به يك سال ادامه داشت . پس از انقراض حكومت بديع الزمان ، ميرزا سيد زين العابدين در حين فرار از هرات كشته شد .\r\n\r\nسيد شريف باقى شيرازى\r\nامير سيد شريف باقى شيرازى متخلص به « شريفى » از وزيران دربار شاه طهماسب اول صفوى بود . وى نخست به وزارت عراق رسيد و سپس كلانتر شيراز شد ، ولى ميانه او با ابراهيم خان والى فارس به هم خورد . به همين علت وزارت داراب‌گرد را به او دادند و پس از چندى وزير شاه طهماسب شد و ابراهيم خان را عزل كرد و به زندان افكند ولى خود نيز به زودى زندگى را بدرود گفت .\r\n\r\n","description":"","footnote":"","page_name":" 492 ","page_number":494},
  {"content":"\r\n\r\n\r\nسيد ضياء الدين طباطبايى\r\nسيد ضياء الدين فرزند حجت الاسلام سيد على آقا يزدى ، در سال 1270 ه . ش . در شيراز متولد شد .\r\nدر دوران كودكى به همراه پدر به تبريز رفت و تحصيلات مقدماتى را در آن شهر فراگرفت و زبانهاى فرانسه و روسى را نيز در مدرسه ثرياى تبريز آموخت .\r\nسپس در سال 1324 ه . ق . به شيراز بازگشت و در آنجا مدرسه آليانس فرانسه را بنياد نهاد .\r\nسيد ضياء الدين طباطبايى\r\nدر انقلاب مشروطه به مشروطه‌خواهان پيوست و در ماجراى مهاجرت به قم و تحصن در آستانه حضرت عبد العظيم شركت كرد . به دليل پيوستن به كميته مخفى « جهانگير » تحت تعقيب قرار گرفت و به سفارت اتريش پناه برد و براساس رأى محكمه محاكمات وزارت امور خارجه ، به تبعيد از ايران محكوم گرديد . با صدور فرمان عفو عمومى از طرف محمد على شاه مورد عفو قرار گرفت و در ماجراى فتح تهران به فاتحان پايتخت پيوست و سردستگى گروهى را در فتح تهران به عهده داشت .\r\nپس از خلع محمد على شاه ، روزنامه‌اى به نام « شرق » منتشر كرد و در دوره دوم مجلس به دليل حملات شديد روزنامه شرق به مجلس محكوم به پنج سال حبس گرديد ، ليكن به علت دخالت آزاديخواهان مورد عفو واقع شد و اجبارا از ايران خارج شد و در همين مسافرت اجبارى بود كه از طرف مردم يزد به نمايندگى مجلس برگزيده شد ، اما سه سال اجبارا در اروپا ساكن گرديد و در اين مدت به كشورهاى عثمانى ، مصر ، هندوستان و عراق سفر كرد و سپس به ايران بازگشت و روزنامه تندرو « رعد » را منتشر كرد .\r\nدر سال 1295 ه . ش . رهسپار روسيه شد .\r\nبازگشت وى از روسيه مصادف با قرارداد 1919 وثوق الدوله بود كه سيد ضياء از حاميان سرسخت آن به شمار مىرفت . در سال 1337 ه . ق . از طرف وثوق الدوله براى عقد معاهداتى راهى قفقاز ، گرجستان و ارمنستان گرديد و پس از بازگشت در طرح بريتانيايى كودتا شركت كرد و همّ او صرف به دست گرفتن قدرت شد . با تصرف تهران در سوم اسفند 1299 ، در روز چهارم اسفندماه فرمان رئيس الوزرايى وى صادر شد ، اما تحت فشار عناصر آزاديخواه و دربار از يك سو و تحريكات رضا خان از سوى ديگر ، در روز چهارم خرداد 1300 مجبور به استعفا شد و به خارج از كشور تبعيد گرديد . چندى در سوئيس بود ، سپس به فلسطين رفت و پس از سقوط رضا خان در شهريور 1320 به ايران بازگشت و در سال 1322 از طرف مردم يزد مجددا به نمايندگى مجلس انتخاب شد . در مجلس چهاردهم بين او و دكتر مصدق خصومت شديدى ايجاد شد و سيد ضياء دست به تشكيل احزاب وطن و اراده ملى زد . وى چندين بار به زندان افتاد و از صحنه سياست خارج شد و به كار كشاورزى پرداخت . سيد ضياء همواره مورد توجه و مشاور محمد رضا شاه بود تا اينكه در سال 1348 در 80 سالگى درگذشت .\r\n\r\n","description":"","footnote":"","page_name":" 493 ","page_number":495},
  {"content":"\r\n\r\n\r\nسيد عز الدين سوغندى\r\nاز شاگردان شيخ حسن جورى .\r\n\r\nسيد علاء الدين حسين ( سلطان العلماء )\r\nسيد علاء الدين حسين پسر ميرزا رفيع الدين محمد پسر امير شجاع الدين محمود حسينى مرعشى آملى از وزيران شاه عباس اول و شاه صفى صفوى است .\r\n\r\nسيد فخر الدين محمد\r\nاز وزيران عصر تيمورى .\r\n\r\nسيد قوام الدين مرعشى : - مرعشيان\r\n\r\nسيد محمد سنگلجى : - طباطبايى سيد محمد طباطبايى\r\nآيت الله ميرزا سيد محمد طباطبايى معروف به سنگلجى پسر سيد صادق طباطبايى همدانى ( متوفى 1300 ه . ق . ) . وى از لحاظ فضيلت اخلاقى و صفاى باطن و اعتقاد به اصول آزادى در ميان طبقهء خود ممتاز بود و روشنفكران نسبت به او احترام داشتند . در جنبش مشروطيت سيد محمد طباطبايى يكى از مؤثرترين افراد به شمار مىرفت .\r\n\r\nسيد محمد طباطبايى : - طباطبايى\r\n\r\nسيد نور الله شوشترى\r\nسيد نور الله مؤلف كتاب مشهور مجالس المؤمنين است . در شرح‌حال دانشمندان شيعه اعم از اثنى عشريه و غيره به فارسى ساده و فصيح و در ابتدا قرن يازدهم در هند خاتمه يافته است .\r\n\r\nسيده خاتون\r\nمتوفى 419 ه . ق . از زنان خردمند و باكياست و زيرك خاندان آل بويه ، زوجهء فخر الدولهء ديلمى . وى بعد از وفات شوهرش ، به واسطهء خردى پسرش مجد الدولهء ديلمى ، زمام امور مملكت را در دست گرفت ، و با عقل و تدبير تمام حكومت كرد . چون مجد الدوله به سن بلوغ رسيد ، در كارها تصرف نابجا نمود ، و سيده خاتون را بازداشت كرد . سيده گريخته به كردستان نزد بدر ابن حسنويه رفت ، و بدر لشكر به جنگ مجد الدوله آورد ، و سيده خاتون را با پسر ديگرش شمس الدولهء ديلمى به سلطنت نشاند و برفت .\r\nاما سيده چندى بعد دوباره سلطنت را به مجد الدوله داد ، و شمس الدوله از بدر ابن حسنويه يارى خواست ، اما كارى از پيش نبرد . پس از آن ، سيده خاتون تا زنده آيت الله سيد محمد طباطبايى\r\n\r\n","description":"","footnote":"","page_name":" 494 ","page_number":496},
  {"content":"\r\n\r\nبود فرمانرواى واقعى بود ، و به تدبير ، محمود غزنوى را از انديشه و آهنگ رى منصرف نمود ، و بعد از وفات وى بود كه رى به دست محمود افتاد ( 420 ه . ق . ) .\r\n\r\nسيف ابن ذى يزن\r\nامير معروف يمن كه به يارى خسرو انوشيروان ( سلطنتش 531 - 579 ه . ق . ) تسلط حبشيان را از آن سرزمين كوتاه كرد . سيف كه از خاندان سلطنتى حمير بود ، از دربار ايران استمداد كرد ، و انوشيروان در حدود 570 ، عده‌اى 800 نفرى از مجرمينى كه به همين مقصود از زندان آزاد شدند به سركردگى زندانى كهنسال ديگرى موسوم يا ملقب به وهرز در 8 كشتى به يمن فرستاد ، كه از آنها دو كشتى در راه غرق شدند و شش كشتى با 600 نفر به سواحل حضرموت رسيدند ، و هرز كشتيها را آتش زد . ايرانيان با همراهى بوميان كه بر ضد استيلاى حبشيان قيام كرده بودند ، مسروق ، پسر ابرهه را شكست دادند ، و سيف تحت حمايت دولت ايران به امارت يمن نشست . نظر به دشمنى حبشيان با مسلمانان در آغاز ظهور اسلامى ، سيف بن ذى يزن به عنوان فاتح حبشيها به صورت قهرمان بعضى از داستانهاى عرب درآمده است .\r\n\r\nسيف الدوله محمود غزنوى\r\nشاهزادهء سلسلهء غزنويان آل ناصر ؛ پسر سلطان ابراهيم غزنوى . مدتى از جانب پدر در هند فتوحات كرد ، و سپس در 469 ه . ق . رسما فرمانروايى هندوستان يافت ، و از جانب خليفهء به سبب فتحهايى كه آنجا كرده بود لقب صنيع امير المؤمنين يافت . در 480 ه . ق . سلطان ابراهيم در حق وى بدگمان شد ، و او را به اين اتهام كه قصد رفتن به عراق و خدمت ملكشاه سلجوقى داشته دستگير كرد . مسعود سعد سلمان نيز كه از ندما و مداحان وى بود به حبس افتاد .\r\n\r\nسيف الدين سورى\r\nمعروف به سلطان سورى ، پادشاه سلسله آل شنسب ( 543 - 544 ) در ولايت غور و غزنين ؛ پسر عز الدين حسين غورى . وى چون از كشته شدن قطب الدين محمد غورى به دست بهرامشاه غزنوى مطلع گشت ، به خونخواهى برادر لشكر به غزنين برد ، و بهرامشاه را شكست داده غزنين را متصرف شد ( 543 ه . ق . ) . اما سال بعد ، در هنگام زمستان ، بهرامشاه ناگهان از هند به غزنين لشكر آورد ، و سلطان سورى را مغلوب و مقيد كرده در غزنين به خوارى تمام كشت . علاء الدين جهانسوز ، برادر سلطان سورى ، مدتى بعد لشكر به غزنين آورده انتقام او را بگرفت و غزنين را سوزاند .\r\n\r\nسيف الدين محمد غورى\r\nپادشاه سلسلهء آل شنسب ( 556 - 558 ه . ق . ) در ولايت غور ؛ پسر و جانشين علاء الدين جهانسوز .\r\nبعد از وفات پدر در فيروزكوه به امارت نشست . دعاة باطنى را تعقيب نموده و آنها را به قتل رساند ، و دو پسر عم خود معز الدين محمد سام و غياث الدين محمد سام را از حبس بيرون آورد . اما مدت سلطنت او ديرى نپاييد و وى در جنگ با غزها به دست يكى از امراى خويش كشته شد .\r\n\r\nسيف الدين مظفر شبانكاره\r\nخواجه سيف الدين مظفر شبانكاره از بزرگ‌زادگان فارس بود . چون از آنجا به هرات رفت در سلك اعاظم اهل قلم انتظام يافت و سرانجام به مقام وزارت سلطان حسين ميرزا نائل گرديد .\r\n\r\n","description":"","footnote":"","page_name":" 495 ","page_number":497},
  {"content":"\r\n\r\n\r\nسيكايائوواتيش\r\nقلعه‌اى در بخش « نيسايا » در مدى كه داريوش اول پسر ويشتاسب هخامنشى در 522 ق . م . وارد اين قلعه شد و با شش نفر از سران شش تيره از قبيلهء هخامنشى گئوماتا را به قتل رسانيده سلطنت خود را اعلام كرد .\r\n\r\nسيگلو\r\nنام سكه نقرهء عهد داريوش اول هخامنشى .\r\n\r\nسيلك ( سيالك ) ، تپه\r\nيكى از قديميترين تمدنهاى فلات ايران .\r\nكاوشهاى باستان‌شناسى كه در تپه‌هاى سيلك كاشان انجام گرفته نشان مىدهد كه در حدود 4500 ق . م . اقوامى كه داراى تمدن بوده و وسايل كار آنها را بيشتر سنگ و استخوان تشكيل مىداده است در اين مكان مستقر شده‌اند .\r\nدر 4200 ق . م . در وضع زندگى اين مردم تغييرى رخ داده و شكل و نوع و نقش و رنگ ظروف ساخته آنان به كلى تغيير مىكند و معلوم مىشود كه ساكنين اصلى اين منطقه مغلوب افراد تازه‌واردى شده‌اند كه داراى مشخصات سفال قرمز رنگ با نقش سياه بوده است . مهمترين اكتشافات اين قسمت پيدايش الواح گلى عيلامى است ، بدين ترتيب كه در 5500 سال پيش بر اثر ارتباط اين اقوام با مدنيت\r\n\r\n","description":"","footnote":"","page_name":" 496 ","page_number":498},
  {"content":"\r\n\r\nظروف سفالين ( گورستان سيلك ) ظروف سفالين منقوش ( گورستان سيلك )\r\nشوش نگارش خط پرتو ايلاميت را فراگرفته‌اند و الواح گلى فراوانى با قديميترين نوع اين خط در سيلك كشف شده است . تمدن اقوام تپه سيلك در 3500 سال پيش مغلوب تمدن آريايى مىگردد كه آثارشان در طبقات مختلف حفارى به صورت ظروف لوله‌دار بلند با نقش اسب و خورشيد و اسلحه آهنى و شمشير و نيزه‌هاى بلند ظاهر مىشود . در فاصله دو تپه بزرگ و كوچك دو گورستان قديمى كشف شده است . آثار اقوام هزاره دوم از گورستان اولى و اواخر هزارهء دوم و اوايل هزاره اول از گورستان دومى تپه سيلك به دست آمده است .\r\n\r\nسيماتش\r\nنام سلسله‌اى كه در ايلام حدود 300 سال و از 2850 تا 3000 پيش از ميلاد حكومت كرده‌اند .\r\n\r\nسيمجور دواتى\r\nمؤسس خاندان سيمجوريان . وى از خادمان اسماعيل بن احمد سامانى بود و بعد سردار شد و بر علويان در گرگان جنگيد . وى به سيستان رفت و آنجا را از دست ليث بن على ابن ليث بيرون آورد . احمد بن اسماعيل حكومت سيستان را در سال 305 ه . ق . به سيمجور داد ولى اهل سيستان يا نصر بن احمد مخالفت كردند . و سيمجور از آغاز بيرون رفت . در سال 315 كه امير نصر بن احمد رى را از دست فاتك بيرون آورد ، حكومت آن را به سيمجور داد . وى با حمويه و محمد بن عبد الله بلعمى و ابو جعفر صعلوك در جنگ با ليلى بن نعمان از سرداران داعى الى الحق گرگانى در طوس بوده . وى در سال 316 به جنگ با ابو الحسن بن ناصر مأمور گرديد .\r\n\r\nسيمجوريان\r\nنام سلسله‌اى معروف از امراى قهستان و نيشابور ( 300 - 388 ه . ق . ) كه غالب بزرگان آنها از\r\n\r\n","description":"","footnote":"","page_name":" 497 ","page_number":499},
  {"content":"\r\n\r\nسرهنگان دولت سامانى بوده‌اند .\r\nنسبت اين خاندان به احمد بن سيمجور دوات‌دار كه در آغاز خادم احمد سامانى بود كه بعدا ولايت سيستان گرفت . بزرگترين مردان اين سلسله عبارتند از :\r\n1 - ابو عمران ( احمد بن سيمجور ) . ( حكومت رى 314 ه . ق . )\r\n2 - ابراهيم بن سيمجور . ( حكومت جرجان 328 و 333 ه . ق . حكومت خراسان ) .\r\n3 - ابو الحسن محمد بن ابراهيم . ( تا سال 378 ه . ق .\r\nحاكم خراسان بود ) .\r\n4 - ابو القاسم على بن محمد . ( از 384 تا 391 در جنگ و گريز و حكومت ) .\r\n5 - بوسهل بن على ( سال گرفتارى 388 ه . ق . ) .\r\n\r\nسيمرىها يا كيمرىها\r\nاز نژاد ايرانى كه از جانب جنوب روسيه از راه قفقاز وارد ايران غربى و آسياى صغير در قرن هشتم پ . م . شدند .\r\n\r\nسين  ( Sin ) \r\nدر اساطير بابل و سومرى خداى ماه ( ماه - خدا ) . پدر ايشتر نيز به شمار مىآمد . نماد او هلال ماه بود و در « اور » و « حران » پرستش مىشد . شمش خداى خورشيد ( خورشيد - ماه ) در زمين و آسمان ، هردو ، داورى مىكردند . نماد او قرص خورشيد ، و مركز پرستش او « سيپ‌پر » و « لارسا » بود .\r\n\r\nسينوپ\r\nشهرى از آسياى كوچك كه بنابر گفته نويسندگان قديم پايتخت كيمرىها بوده است .\r\n\r\nسيورغال\r\nزمينى كه پادشاه به كسى مىبخشد .\r\nتفاوت سيورغال با اقطاع آن بود كه صاحبان موروثى سيورغال گذشته از معافيت مالياتى كه صاحبان اقطاع نيز از آن نصيب داشتند از حق معافيت قضايى و ادارى نيز برخوردار بود .\r\nمأموران دستگاه مركزى حق ورود به اراضى سيورغال را نداشتند . اين معافيت مالياتى به صاحبان سيورغال حق مىداد تا تمام مالياتهايى را كه پيشتر از طرف حكومت مركزى براى خزانه اخذ مىشد به نفع خويش از رعايا وصول كنند . نيز - اقطاع\r\n\r\nسيورغتمش\r\nملقب به جلال الدين ، متوفى 693 ه . ق . امير سلسلهء قراختاييان كرمان ( 681 - 691 ه . ق . ) ، پسر قطب الدين محمد تنكابنى در 681 ه . ق . حكومت نقش خداى ماه ( ؟ ) بر يك بشقاب سيمين ساسانى به وزن 6 / 834 گرم .\r\n\r\n","description":"","footnote":"","page_name":" 498 ","page_number":500},
  {"content":"\r\n\r\nكرمان يافت . دختر خود شاه علم را به ازدواج بايدو خان درآورد ، و كردوجين‌نام ، نوادهء هولاكو ، را نيز به عقد خود درآورد . وى چندى بعد مكران را ضميمهء قلمرو خويش ساخت . وى به امر پادشاه خاتون به قتل رسيد .\r\n\r\nسى و سه پل\r\nپل « الله ورديخان » كه پل جلفا هم ناميده مىشود . در سال 1011 به وسيلهء الله ورديخان سپهسالار ارتش دوران صفويه بنا شده ، طول آن 360 متر و عرض آن 14 متر مىباشد . به علت داشتن 33 دهانه به سى و سه پل مشهور است .\r\n\r\n","description":"","footnote":"","page_name":" 499 ","page_number":501},
  {"content":"\r\n\r\n A COMPREHENSIVE DICTIONARY OF PERSIAN HISTORY BY ABBAS GHADIYANI Introduction by Dr . Gholamreza Vatandoust Shiraz . University \r\n\r\n\r\n","description":"","footnote":"","page_name":" 500 ","page_number":502}
  ]