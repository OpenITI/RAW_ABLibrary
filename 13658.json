[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" فهرست مطالب 1 ","page_number":1},
  {"content":"\r\n . \r\n","description":"","footnote":"","page_name":" فهرست مطالب 2 ","page_number":2},
  {"content":"\r\n\r\nعلامه شيخ عبدالحسين امينى\r\nالغدير\r\nجلد يازدهم\r\nترجمهء\r\nدكتر جليل تجليل\r\nويرايش جديد\r\nزير نظر\r\nدكتر على رضا ميرزا محمد\r\nانتشارات بنياد بعثت\r\n\r\n","description":"","footnote":"","page_name":" فهرست مطالب 3 ","page_number":3},
  {"content":"\r\n\r\nسرشناسه : امينى ، عبدالحسين ، 1281 ، 1349\r\nعنوان قرار دادى : ( الغدير كتاب والسنه والادب . فارسى )\r\nعنوان و پديدآور : الغدير / عبدالحسين امينى ؛ ترجمه جليل تجليل زير نظر عليرضا ميرزامحمد .\r\nوضعيت ويراست : ( ويراست 2 )\r\nمشخصات نشر : تهران ، بنياد بعثت ، مركز چاپ و نشر 1386\r\nمشخصات ظاهرى : 11 ج\r\nشابك : ( دوره ) : 2 - 366 - 309 - 964\r\n( ج 11 ) : 2 - 755 - 309 - 964\r\nيادداشت : هر جلد مترجم جلد خود را دارد كه مترجم جلد يازدهم ، جليل تجليل مى باشد .\r\nعنوان روى جلد : ترجمه الغدير .\r\nموضوع : على بن ابى طالب ( ع ) امام اول ، 23 قبل از هجرت - - 40 ق - - اثبات خلافت\r\nموضوع : غديرخم\r\nشناسه افزوده : تجليل ، جليل ، مترجم\r\nشناسه افزوده : ميرزامحمد ، عليرضا ، 1325 - ويراستار\r\nشناسه افزوده : بنياد بعثت ، مركز چاپ و نشر\r\nرده بندى كنگره : 4041 غ 8 الف / 54 / 223 BP\r\nرده بندى ديويى : 452 / 297\r\nشماره كتابخانه ملى : 19672 - 84 م\r\nمركز چاپ و نشر بنياد بعثت\r\nنام كتاب : الغدير جلد يازدهم\r\nمؤلف : علامه فقيد آيت الله شيخ عبدالحسين امينى\r\nمترجم : جليل تجليل\r\nويرايش جديد : دكتر عليرضا ميرزامحمد\r\nچاپ اول 1386 ، چاپ دوم : 1387\r\nشمارگان : 3000 نسخه\r\nچاپ : مركز چاپ و انتشارات دانشگاه علامه طباطبايى\r\nمركز پخش : تهران ، خيابان سميه ، پلاك 109 بنيادبعثت\r\nتلفن 88822374 ص . پ 1361 - 15815\r\nwww . bonyadbesat . ir\r\nحق چاپ براى ناشر محفوظ است\r\nشابك جلد يازدهم 2 - 755 - 309 - 964\r\nISBN : 964 - 309 - 755 - 2\r\nشابك دورهء يازده جلدى 2 - 366 - 309 - 964\r\nISBN : 964 - 309 - 366 - 2 ( 11 vol . set )\r\n\r\n","description":"","footnote":"","page_name":" فهرست مطالب 4 ","page_number":4},
  {"content":"\r\n\r\n\r\nجلد يازدهم\r\n\r\nفهرست مطالب\r\nموضع معاويه در برابر امام حسن عليه السّلام 1\r\nامام حسن كيست ؟ 1\r\nمعاويه و پيروان امير المؤمنين على بن ابى طالب عليه السّلام 17\r\nصورت مفصل 20\r\nصورت مفصل ديگر 25\r\nجنايات معاويه نسبت به حجر بن عدى و ياران او 45\r\nحجر بن عدى 45\r\nعمرو بن حمق 52\r\nصيفى بن فسيل 58\r\nقبيصة بن ضبيعه 59\r\nعبد اللّه بن خليفه 59\r\nگواهى دروغ بر عليه حجر 60\r\nحركت دادن حجر و يارانش به طرف معاويه و قتلگاهشان 63\r\nخثعمى و عنزى 68\r\nدو تن حضرمى و كشته شدن آنها به گناه تشيع 80\r\nمالك اشتر 81\r\n\r\n","description":"","footnote":"","page_name":" فهرست مطالب 5 ","page_number":5},
  {"content":"\r\n\r\nمحمد بن ابى بكر 84\r\nتصويرى ديگر از شهادت محمد بن ابى بكر 89\r\nنگاهى به مناقب دروغين پسر هند 95\r\nدرود پيامبر بر معاويه ! 102\r\nسلام خدا بر معاويه ! 102\r\nمعاويه فردى امين است ! 103\r\nمباهات پيامبر به كتابت وحى توسط معاويه ! 105\r\nملاقات معاويه با پيامبر در بهشت ! 105\r\nمعاويه اهل بهشت است ! 105\r\nپر شدن شكم معاويه از دانش و حلم ! 106\r\nملاقات معاويه با پيامبر در بهشت ! 107\r\nمعاويه در جامه‌هاى بهشتى ! 108\r\nشيعه معاويه را دشنام نمىگويد ! 108\r\nمعاويه در ردايى از نور ! 110\r\nمعاويه اهل بهشت است ! 110\r\nخداوند علم كتاب را به معاويه مىآموزد ! 112\r\nخدا و پيامبرش معاويه را دوست دارند ! 112\r\nمعاويه از جملهء امينان وحى است ! 113\r\nحشر معاويه در مقام انبيا ! 113\r\nدعاى پيامبر براى هدايت معاويه ! 113\r\nمعاويه امين وحى است ! 114\r\nدعاى پيامبر براى معاويه ! 115\r\nمعاويه فردى قوى و امين است ! 117\r\n\r\n","description":"","footnote":"","page_name":" فهرست مطالب 6 ","page_number":6},
  {"content":"\r\n\r\nمعاويه اهل بهشت است ! 119\r\nبهره‌مندى معاويه از دعاى پيامبر در دنيا و آخرت ! 121\r\nپيامبر به امر الهى معاويه را به كتابت وحى مأمور كرد ! 128\r\nمعاويه حلقهء در شهر علم پيغمبر است ! 128\r\nخدايا معاويه را از عذاب خود در امان نگهدار ! 129\r\nپيشگويى رسول خدا دربارهء بيعت مردم با معاويه در بيت المقدس ! 129\r\nمشورت پيامبر با معاويه ، به فرمان الهى ! 130\r\nديدار معاويه با پيامبر در بهشت ! 131\r\nحشر معاويه در مقام نبوت ! 133\r\nخدا از دوستدار معاويه حساب نمىكشد ! 133\r\nغبار بينى معاويه از عمر بن عبد العزيز بهتر است ! 134\r\nدشمن معاويه در جهنم است ! 135\r\nمعاويه از اصحاب پيامبر است ! 135\r\nموشى كه اوراق حاوى فضايل معاويه را خورده بود ، مرد ! 136\r\nقصيدهء كلواذى در فضايل معاويه ! 137\r\nغلوّ فاحش و داستان‌هاى خرافى 139\r\n1 - تكلّم زيد بن خارجه پس از مرگ 139\r\n2 - انصارى پس از كشته شدن سخن مىگويد 142\r\n3 - شيبان خر مردهء خود را زنده مىكند 143\r\n4 - عصاى اسيد و عباد 144\r\n5 - بر اثر دعاى خالد باده تبديل به عسل شده است 146\r\n6 - آتش ابو مسلم را نمىسوزاند 147\r\n7 - ابو مسلم به وسيلهء دعايى كه كرد ، از دجله گذشت 147\r\n\r\n","description":"","footnote":"","page_name":" فهرست مطالب 7 ","page_number":7},
  {"content":"\r\n\r\n8 - تسبيح ابو مسلم در دستش خدا را تسبيح مىگويد 148\r\n9 - گروهى بدون توشه و آذوقه سفر مىكنند 148\r\n10 - دعاى ابو مسلم به نفع و ضرر يك زن 149\r\n11 - آهو به دعاى ابو مسلم به دام مىافتد 150\r\n12 - ربيع پس از مرگ سخن مىگويد 152\r\n13 - چهار هزار سپاهى از آب مىگذرند 154\r\n14 - لشكرى به دعاى سعد از آب گذر مىكند 156\r\n15 - دعاى سعد اجل او را به تأخير مىافكند 156\r\n16 - ابرى آبيارى مىكند و مىروياند 157\r\n17 - ابراهيم تيمى چهل روز را بدون غذا سپرى مىكند 158\r\n18 - حافظ بصرى كسى را نفرين كرد و او مرد 158\r\n19 - ابرى بر سر كرزبن وبره ، سايه مىافكند 159\r\n20 - فقيرى زمين را پر از طلا مىكند 159\r\n21 - غطفانى در حالى كه مرده است ، لبخند مىزند 160\r\n22 - عمر بن عبد العزيز در تورات 160\r\n23 - گوسفندچرانان در خلافت عمر بن عبد العزيز 161\r\n24 - تبرئه‌نامهء عمر بن عبد العزيز 161\r\n25 - زنى به دعاى مالك بن دينار پسر چهارساله مىزايد 162\r\n26 - يك ناصبى مستجاب الدعوه 164\r\n27 - سختيانى آب جارى مىكند 165\r\n28 - شيخى در بهشت كاخ مىفروشد 166\r\n29 - شخص غايبى به دعاى معروف كرخى حاضر مىشود 167\r\n30 - مردى در هوا چهارزانو نشسته است 168\r\n31 - جن با خزاعى سخن مىگويد 168\r\n\r\n","description":"","footnote":"","page_name":" فهرست مطالب 8 ","page_number":8},
  {"content":"\r\n\r\n32 - سر احمد خزاعى سخن مىگويد 169\r\n33 - پيغمبر به وجود ابو حنيفه افتخار مىكند 170\r\n34 - ابو زرعه ريگ را طلا مىكند 178\r\n35 - وضوى ابراهيم خراسانى 178\r\n36 - ماجشون مىميرد و زنده مىشود 179\r\n37 - نامه‌اى از خداوند به احمد پيشواى حنبليان 181\r\n38 - فرستادهء الياس و فرشته‌اى به جانب احمد حنبل 182\r\n39 - درخت خرما قلم احمد را مىگيرد و حمل مىكند 182\r\n40 - كشف عورت احمد و كرامت او 182\r\n41 - آتش‌سوزى و غرق شدن و كرامت احمد 183\r\n42 - خدا همه‌ساله با احمد ديدار مىكند 184\r\n43 - احمد و نكير و منكر 184\r\n44 - امام مالك هرشب پيغمبر را زيارت مىكند 188\r\n45 - دو ملك و ابو العلاء همدانى 189\r\n46 - ابرى بر جنازه‌اى سايه مىافكند 190\r\n47 - جوانى منتظر اجازهء پروردگار است 190\r\n48 - درخت امّ غيلان خرما مىدهد 191\r\n49 - ابن ابى الحوارى در تنور 191\r\n50 - نامه‌اى از خدا به ابن موفق 192\r\n51 - يك حورى با ابو يحيى سخن مىگويد 193\r\n52 - ادعاهاى سهل بن عبد اللّه تسترى 193\r\n53 - سهل و كوه قاف 194\r\n54 - يك حيوان وحشى آب وضو مىآورد 194\r\n55 - داستانى كه دو كرامت را دربر دارد 195\r\n\r\n","description":"","footnote":"","page_name":" فهرست مطالب 9 ","page_number":9},
  {"content":"\r\n\r\n56 - تراشيدن ريش به خاطر خدا 196\r\n57 - ستون نورى از آسمان تا گور حنبلى 206\r\n58 - به خاطر ابن سمعون خرماى خشك تبديل به رطب تازه مىشود 208\r\n59 - ابن سمعون از خواب افراد خبر مىدهد 209\r\n60 - ابن سمعون و شفاى دختر رصاص 209\r\n61 - فرشته‌اى بر ابو المعالى نازل مىشود 209\r\n62 - خدا با ابو حامد غزالى سخن مىگويد 210\r\n63 - دست غزالى در دست سرور پيمبران 212\r\n64 - احياء العلوم غزالى 213\r\n65 - لامشى بر زمين رودخانه سجده مىكند 220\r\n66 - طلحى پس از مردن ، عورت خود را مىپوشاند 221\r\n67 - فرمانبردارى حيوانات و جمادات از منبجى 221\r\n68 - كرامت ابن مسافر اموى 223\r\n69 - عبد القادر مرغى را زنده مىكند 224\r\n70 - عبد القادر در يك شب چهل بار محتلم مىشود 226\r\n71 - پيغمبر بر گردن عبد القادر قدم نهاده است 227\r\n72 - عبد القادر و فرشتهء مرگ 228\r\n73 - درگذشت شيخ عبد القادر 228\r\n74 - رفاعى دست پيغمبر را مىبوسد 229\r\n75 - غزلانى از آنچه در دلهاست ، پرده برمىدارد 237\r\n76 - شاطبى از جنابت شخص جنب آگاه است 237\r\n77 - حشرات از قبر حافظ بلخى خارج مىشوند 238\r\n78 - يونينى در هوا راه مىرود 239\r\n79 - حضرمى نحو را با اجازه مىآموزد 240\r\n\r\n","description":"","footnote":"","page_name":" فهرست مطالب 10 ","page_number":10},
  {"content":"\r\n\r\n80 - حضرمى و اهل قبور 241\r\n81 - درنگ‌كردن آفتاب براى اسماعيل حضرمى 242\r\n82 - دلاوى طفلى را شير مىدهد 242\r\n83 - شمس الدين كردى يك هفته مراقبت مىكند 242\r\n84 - شاوى مرگ مرده را به تأخير مىاندازد 243\r\n85 - پيشوايى كه حاجات زائران را از درون قبر خود مىدانست 244\r\n86 - سيد يحيى شروانى شش ماه غذا نخورد 244\r\n87 - شيخى گاوى را مىخورد 245\r\n88 - شراب يك شهر سركه شد 246\r\n89 - ابو المعالى زنده مىكند و مىميراند 246\r\n90 - تحول حالات ابو على در شب و روز 248\r\n91 - سيوطى پيغمبر را در حال بيدارى ديده است 249\r\n92 - سيوطى و طى الارض 250\r\n93 - ابو بكر با علوى ، مرده را زنده مىكند 250\r\n94 - ابو بكر با علوى پناه‌جوينده را نجات مىدهد 252\r\n95 - سروى پرواز مىكرد و به موشها فرمان مىداد 252\r\n96 - ذويب بر روى آب راه مىرود 253\r\n97 - باز شدن حجره و ضريح پيغمبر توسط عبادى 253\r\n98 - پرآب شدن نيل به امر صديقى 253\r\n99 - كرامتها و خوارق عادت 254\r\n100 - عجايب و غرايب 254\r\nپايان بحث 255\r\nدنبالهء غديريه‌سرايان سدهء نهم هجرى 257\r\n4 - ضياء الدين هادى 257\r\n\r\n","description":"","footnote":"","page_name":" فهرست مطالب 11 ","page_number":11},
  {"content":"\r\n\r\nپيرامون شعر 259\r\nشاعر را بشناسيم 259\r\n5 - حسن آل أبى عبد الكريم 265\r\nشاعر را بشناسيم 279\r\nغديريه‌سرايان سدهء دهم هجرى 281\r\n1 - شيخ كفعمى 283\r\nپيرامون شعر 284\r\nشاعر را بشناسيم 285\r\nتأليفات او 287\r\nاساتيد و مشايخ او 288\r\n2 - عز الدين عاملى 293\r\nپيرامون شعر 294\r\nشاعر را بشناسيم 295\r\nاساتيد و مشايخ او 305\r\nكسانى كه از او روايت كرده‌اند 305\r\nتأليفات او 306\r\nولادت و وفات او 308\r\nغديريه‌سرايان سدهء يازدهم هجرى 315\r\n1 - ابن ابى شافين بحرانى 317\r\nشاعر را بشناسيم 319\r\nسخن دربارهء كنيهء او 324\r\n2 - زين الدين حميدى 325\r\n\r\n","description":"","footnote":"","page_name":" فهرست مطالب 12 ","page_number":12},
  {"content":"\r\n\r\nشاعر را بشناسيم 331\r\n3 - شيخ بهائى 335\r\nشاعر را بشناسيم 341\r\nاساتيد و مشايخ او 344\r\nشاگردان او 347\r\nتأليفات او 355\r\nالاثنى عشريات 359\r\nالاربعين 360\r\nتشريح الافلاك 360\r\nالجامع العباسى 361\r\nخلاصة الحساب 362\r\nزبدة الاصول 365\r\nالفوائد الصمدية 368\r\nمفتاح الفلاح 368\r\nلغزهاى شيخ بهائى 369\r\nالوجيزة 370\r\nوسيلة الفوز و الامان 370\r\nتهذيب البيان 370\r\nآثار ديگر 370\r\nادبيات دلپذير او 371\r\nولادت او 382\r\nوفات او 382\r\nلغزش و خطاى نابخشودنى 384\r\n4 - حرفوشى عاملى 389\r\n\r\n","description":"","footnote":"","page_name":" فهرست مطالب 13 ","page_number":13},
  {"content":"\r\n\r\nشاعر را بشناسيم 390\r\nتأليفات او 392\r\n5 - ابن ابى الحسن عاملى 397\r\nشاعر را بشناسيم 398\r\nكسانى كه از او روايت كرده‌اند 399\r\nتأليفات او 405\r\n6 - شيخ حسين كركى 409\r\nشاعر را بشناسيم 410\r\nتأليفات او 410\r\n7 - قاضى شرف الدين 415\r\nشاعر را بشناسيم 417\r\n8 - سيد ابو على انسى 421\r\nشاعر را بشناسيم 422\r\n9 - سيد شهاب الدين موسوى 423\r\nشاعر را بشناسيم 424\r\n10 - سيد على خان مشعشعى 429\r\nشاعر را بشناسيم 433\r\nتأليفات او 434\r\nتأليفات پدر سيّد 436\r\n11 - سيد ضياء الدين يمنى 439\r\nشاعر را بشناسيم 441\r\n12 - ملا محمد طاهر قمى 443\r\nشاعر را بشناسيم 445\r\nتأليفات او 445\r\n\r\n","description":"","footnote":"","page_name":" فهرست مطالب 14 ","page_number":14},
  {"content":"\r\n\r\n13 - قاضى جمال الدين مكى 451\r\nپيرامون شعر 452\r\nشاعر را بشناسيم 453\r\n14 - ابو محمد بن شيخ صنعان 459\r\nشاعر را بشناسيم 461\r\nغديريه‌سرايان سدهء دوازدهم هجرى 463\r\n1 - شيخ حرّ عاملى 465\r\nشاعر را بشناسيم 470\r\nتأليفات او 471\r\nاساتيد او 473\r\nكسانى كه از او روايت كرده‌اند 474\r\n2 - شيخ احمد بلادى 479\r\nشاعر را بشناسيم 480\r\n3 - شمس الادب يمنى 481\r\nشاعر را بشناسيم 482\r\n4 - سيد على خان مدنى 483\r\nشاعر را بشناسيم 487\r\nتأليفات او 488\r\nولادت و پرورش او 491\r\nسخن شاعر دربارهء نسب و تبار خويش 495\r\n5 - شيخ عبد الرضا مقرى كاظمى 497\r\nشاعر را بشناسيم 508\r\n6 - علم الهدى محمد 509\r\n\r\n","description":"","footnote":"","page_name":" فهرست مطالب 15 ","page_number":15},
  {"content":"\r\n\r\nشاعر را بشناسيم 510\r\nتأليفات او 510\r\n7 - شيخ على عاملى 513\r\nشاعر را بشناسيم 514\r\n8 - مولا مسيحاى فسوى 519\r\nپيرامون شعر 523\r\nشاعر را بشناسيم 524\r\n9 - ابن بشارهء غروى 525\r\nشاعر را بشناسيم 526\r\n10 - شيخ ابراهيم بلادى 539\r\nشاعر را بشناسيم 541\r\n11 - شيخ ابو محمد شويكى 543\r\nشاعر را بشناسيم 547\r\n12 - سيد حسين رضوى 549\r\nشاعر را بشناسيم 550\r\n13 - سيد بدر الدين 557\r\nشاعر را بشناسيم 558\r\n\r\n","description":"","footnote":"","page_name":" فهرست مطالب 16 ","page_number":16},
  {"content":"\r\n\r\n\r\nموضع معاويه در برابر امام حسن عليه السّلام\r\nفرزند جگرخواره با امام حسن عليه السّلام مواضعى در پيش گرفت كه از مطالعهء آن موى بر بدن راست مىايستد ، و جان آدمى از شنيدنش آشفته و رنجور مىشود . پيشانى انسانيت از آن شرمگين مىشود ، و دين و پاكدامنى آن را محكوم ، و عدل و نكوكارى آن را طرد مىكند . دارندگان نسب پاك و خاندان برومند چنان روشى را زشت مىشمارند ، روشى را كه معاويه به آسانى مرتكب آن شد و بدان وسيله دين و مروّت را به پستى كشيد و مورد اهانت قرار داد .\r\n\r\nامام حسن كيست ؟\r\nاين شخصيت بزرگ كه درود خداى بر او باد ، اگر هيچ نبود ، لا اقل شخصيتى از مسلمانان و يكى از حاملان قرآن و از كسانى است كه روى به خدا آورده و راه نكوكارى و احسان در پيش گرفته‌اند . او علوم شرع را به دوش كشيده و مقاصد كتاب و سنت و همهء ملكات فاضله را تعقيب كرده است . در مكارم اخلاق پيشوا و اسوه ، و در فرهنگ اسلام سرمشق بوده است . در آيين پاك اسلام اهانت و آزار و محاربه با چنين شخصيتى سخت منع شده و حدود شرع الهى روش مواجهه با اينان را به خوبى معين داشته است . هرچه\r\n\r\n","description":"","footnote":"","page_name":" 1 ","page_number":17},
  {"content":"\r\n\r\nاين گونه شخصيت‌ها نيكى ببينند ، به نفع مسلمانان است و هرچه آزار ببينند ، به ضرر مسلمانان است .\r\nعلاوه بر اين ، او در شمار صحابهء گرامى پيغمبر بود و در ميان اصحاب ، از پدر بزرگوارش كه بگذريم ، كسى نيست كه با او برابرى كند و با اين پايگاهى كه وى در عدالت و شئون ديگر دارد ، در بين صحابه كسى يافت نمىشود . يكى از فضايل بزرگ اين امام ، آن است كه در ميان مردم آن روزگار ، كسى جز او مستحق امامت و پيشوايى نبوده است ، چرا كه در فضل و نزديكى به پيامبر ، از همه برتر بود و سزاوارترين صحابه بود كه برطبق مفاد احكام اسلام اين پايگاه را احراز مىكرد . بنابراين ، درگيرى و مبارزه با چنين مرد بزرگى جايز نبود و به هيچ روى نمىبايست از انديشه‌ها و سخنانش سرپيچى كرد و با او به مخالفت برخاست و او را آزار داد ، تا بدانجا كه بر او لعنت بفرستند ، مقامش را هتك كنند و شخصيت او را بدينگونه كوچك شمارند .\r\nبر فضايل اين امام ، اين را مىبايد افزود كه سبط رسول خداست و پارهء تن و نور ديدهء دخت وى كه سرور بانوان عالم است . گوشت و خونش از گوشت و خون اوست و بر گروندگان نبوت پيامبر خاتم واجب است كه شئون صاحب رسالت را پاس بدارند و رضاى او را به دست آورند و براستى كه او جز به آيين صريح و دين خالص رضايت نمىدهد .\r\nوانگهى ، اين امام بزرگوار پيش از همهء اينها ، يكى از اصحاب كساء مىباشد كه مطابق آيهء تطهير ، خدا هرگونه رجس و پليدى را از آنان برداشته و پاك و مطهرشان كرده است .\r\nاين امام يكى از معدود كسانى است كه خداوند ايشان را در سورهء هل اتى ستوده و در حقشان آيهء  وَ يُطْعِمُونَ الطَّعامَ عَلى حُبِّهِ مِسْكِيناً وَ يَتِيماً وَ أَسِيراً  « 1 » را نازل فرموده است .\r\nاين امام يكى از نزديكان رسول اللّه صلّى اللّه عليه و آله است كه خداوند دوستى ايشان را واجب فرموده و آن را پاداش رسالت قرار داده است .\r\n\r\n\r\n","description":"","footnote":"\r\n( 1 ) . دهر 76 / 8 .\r\n","page_name":" 2 ","page_number":18},
  {"content":"\r\n\r\nاو از كسانى است كه مطابق آيات قرآنى ، پيامبر خدا به وسيلهء آنها با نصاراى نجران مباهله كرده است .\r\nاو يكى از دو امانت بزرگ است كه پيغمبر بزرگوار صلّى اللّه عليه و آله پس از خود در ميان امت به امانت گذاشته است ، تا به آنان اقتدا كنند و فرموده است : مادام كه به دامن آنها چنگ زنيد ، گمراه نخواهيد شد .\r\nاو از خاندانى است كه در ميان امت ، حكم كشتى نوح را دارند كه هركه سوار آن شد ، نجات يافت و هركه تخلف كرد ، هلاك گرديد .\r\nاو از كسانى است كه خداوند واجب كرده كه در نمازها به ايشان درود فرستند و هركه بر ايشان درود نفرستد ، نمازش پذيرفته نيست .\r\nاو يكى از كسانى است كه رسول اكرم صلّى اللّه عليه و آله خطاب بديشان فرمود : هركه با شما بجنگد ، با من جنگيده و هركه با شما دوستى كند ، با من دوست است .\r\nاو يكى از افراد خيمه‌اى است كه رسول اللّه صلّى اللّه عليه و آله برافراشت و فرمود : اى گروه مسلمانان ، من با هركس كه با اهل اين خيمه دوستى ورزد ، دوستم و با هركس كه دشمنى آنان را برگزيند ، دشمنم . دوستدار كسى هستم كه بر اينان مهر بورزد . ساكنان اين خيمه را فقط كسى دوست مىدارد كه نيكبخت واقعى و از تبار پاك باشد و كسى با اينان دشمنى مىورزد كه بدبخت واقعى و از خاندان پست باشد .\r\nاين امام يكى از دو ريحانهء رسول اللّه صلّى اللّه عليه و آله است كه آن بزرگوار آنان را مىبوييد و به سينهء خود مىفشرد .\r\nاو برادر پاك حسين بن على است كه هردو سرور جوانان بهشت هستند .\r\nاو حبيب رسول اللّه صلّى اللّه عليه و آله است كه مردم را به مهر وى توصيه مىفرمود و مىگفت :\r\nخدايا من او را دوست دارم ، تو نيز او را دوست بدار و دوستدارش را نيز دوست بدار .\r\nاو يكى از دو جگرگوشهء پيامبر صلّى اللّه عليه و آله است كه آن بزرگوار آنان را بر دوش مىگرفت و مىفرمود : هركه اين دو فرزندم را دوست بدارد ، مرا دوست داشته و هركه با اينان دشمنى كند ، با من دشمنى كرده است .\r\n\r\n","description":"","footnote":"","page_name":" 3 ","page_number":19},
  {"content":"\r\n\r\nاو يكى از دو بزرگوارى است كه رسول اللّه صلّى اللّه عليه و آله دستشان را گرفت و فرمود : هركه مرا و اين دو نفر را و پدر و مادر اينان را دوست بدارد ، با من است و در روز قيامت در مرتبهء من خواهد بود .\r\nاو يكى از دو فرزند رسول اللّه صلّى اللّه عليه و آله است كه در حق ايشان مىفرمود : حسن و حسين دو فرزند من هستند . هركس اينها را دوست دارد ، مرا دوست داشته و هركس مرا دوست بدارد ، خدا او را دوست مىدارد و وارد بهشت مىكند ، و هركس اين دو را دشمن بدارد ، با من دشمنى كرده و هركه با من دشمنى كند ، خدا او را دشمن مىشمارد و هركه را خدا دشمن بشمارد ، داخل آتش مىكند . « 1 »\r\nاين شخصيت ، امام حسن مجتبى عليه السّلام است . اما معاويه ، اين پسر هند جگرخواره ، كسى است كه داراى چنان نامهء اعمال سياهى است كه پيش از اين ياد شد . « 2 » جناياتى كه معاويه دربارهء اين امام مرتكب شده ، چيزى است كه با مسافران و سواران به اطراف عالم پراكنده شده و سينهء تاريخ ، اوراق ناشناخته و برگهاى تاريك آن را به خوبى روشن و جلوه‌گر ساخته است . اوست كه با امام ما دشمنى ورزيده و به ستيز برخاسته و حقّ مسلّم منصوص و شايستهء امام را از آن بزرگوار گرفته است . معاويه آن پيمان‌هايى را كه به هنگام صلح با امام حسن عليه السّلام پذيرفته بود ، شكست ، همان صلحى كه امام صرفا به خاطر جلوگيرى از ريختن خون شيعيان ، و به منظور پاسدارى از كرامت اهل بيت ، و براى نگاهبانى از شرافت دينى انجام داد . آرى ، آن حضرت با دانش گسترده‌اى كه داشت ، از دسيسه‌هاى معاويه غافل نبود و مىدانست كه طاغوت و محارب فقط كسى نيست كه فردى را كه بر او دست يافته و چيره شده به قتل برساند ، بلكه گاهى چنين كسى را مجال مىدهد تا با منت گذاردن بر او بيش از پيش لگام‌گسيختگى خود را اثبات كند و اين لگامى را كه بر دهان و دندان دارد ، آنچنان رها كند تا با ديگر جنايات پيشينيان و اسلاف خود از خاندان قريش در روز فتح مكه مقايسه شود ، آنجا كه رسول اللّه صلّى اللّه عليه و آله بر بندگان\r\n\r\n\r\n","description":"","footnote":"\r\n( 1 ) . اين احاديث با اسناد و مدارك در مناقب مسند و مرسل به خواست خدا خواهد آمد .\r\n( 2 ) . رك : الغدير ( متن عربى / چ 5 ) : 10 / 178 .\r\n","page_name":" 4 ","page_number":20},
  {"content":"\r\n\r\nقريش منت نهاد و آنان را نعمت بخشيد و آزادشان كرد و بدينگونه اين طايفه به نام آزادشدگان مشهور شدند و اين ننگ تا پايان روزگار براى ايشان باقى ماند . اين نمايندهء حيله‌گر امويان كه مىخواست اين ننگ را به بنى هاشم بازگرداند ، آرزوها كرد و خيالات پريشان و آشفته در سر آورد ، اما سرانجام ، اين صلحى كه از آثار آن پايندگى شرافت خاندان هاشمى و اثبات پاكى آنها از هرننگى بود ، او را نوميد كرد و به نتايج بس مهمى انجاميد . آرى ، هريك از آنها امام عليه السّلام را به صلح ملزم مىكرد ، هرچند كه معاويه خائن بود و از پيمان‌ها و عهدهاى خود سرباز مىزد و كيدها و غدرهايش همه بر عهدهء خود اوست . مطابق اين پيمان ، معاويه پذيرفت كه ديگر بر بالاى منبرها به پدر بزرگوار امام سبّ و نفرين نكند ، ولى برعكس ، او اين سب و نفرين را به عنوان يك آيين تخلف‌ناپذير در مجالس اسلامى درآورد و ادامه داد .\r\nوى عهد كرد كه ديگر متعرّض شيعيان پدر بزرگوار آن حضرت نشود ، شيعيانى كه سخت به قتلشان رساند و در شهرها و صحراها آواره‌شان كرد . شيعيانى كه آنچنان در خوف و ناامنى به سر مىبردند كه هرگاه آنها را به يهودى بودن متهم مىكردند ، از انتسابشان به ابو تراب على عليه السّلام راحت‌تر و آسان‌تر بود .\r\nهمچنين معاويه پذيرفت كه ديگر پس از اين با كسى قراردادى نبندد و به امام عليه السّلام نوشت : هرگاه از خلافت اعراض و با من بيعت كنى ، من به اين پيمانها عمل خواهم كرد و شرايطى را كه پذيرفته‌ام ، به كار خواهم بست و مصداق شعر اعشى بن قيس خواهم بود ، آنجا كه گويد :\r\n- هرگاه كسى ترا امانتى سپرد ، بدان وفا كن ، تا در شمار وفاداران بميرى .\r\n- هرگز به سرور خود كه بىنياز است ، رشك مبر و هرگاه در مال و ثروت غوطه‌ور آمد ، باز به دو جفا روا مدار .\r\nپس از من خلافت از آن تو خواهد بود كه تو بدين مقام سزاوارترى . « 1 »\r\nباوجوداين پيمانها ، بر پسر خود ، آن بىعار بىحيا ، سفارش كرد كه پس از كشتن\r\n\r\n\r\n","description":"","footnote":"\r\n( 1 ) . شرح ابن ابى الحديد : 4 / 13 .\r\n","page_name":" 5 ","page_number":21},
  {"content":"\r\n\r\nامام ، محيط را براى خودش آماده كند .\r\nهمين‌كه صلح انجام شد ، امام حسن نامه‌اى بدين صورت به معاويه نوشت :\r\nبه نام خداى مهرگستر مهربان\r\nاين متن صلحنامه‌اى است كه حسن بن على ، خداوند از او خشنود باد ، با معاويه پسر ابو سفيان منعقد كرده و پذيرفته است كه ولايت مسلمانان را به دو سپارد ، به شرط آنكه به كتاب خداى تعالى و سنت رسول اللّه و سيرهء خلفاى راشدين هدايت يافته عمل كند .\r\nمعاويه نمىتواند پس از اين با كسى عهد و پيمان ببندد ، بلكه پس از او كار با شوراى مسلمانان خواهد بود . مطابق اين پيمان ، مردم شام و عراق و حجاز و يمن ، هركجا كه در روى زمين خدا باشند ، در امان خواهند بود و اصحاب و پيروان على نيز مال و جان و زنان و فرزندانشان ، هركجا باشند ، در امان خواهند بود . معاوية بن ابى سفيان موظف است كه بر عليه حسن بن على و برادرش حسين و افراد خاندان رسول اللّه توطئه نهانى يا آشكار نكند ، و كسى از اينان را در آفاق در معرض بيم و نگرانى قرار ندهد . من بر اين پيمان گواهى مىدهم و خداوند بهترين گواه است . « 1 »\r\nپس هنگامى كه كار معاويه سامان پيدا كرد و وارد كوفه شد ، خطاب به مردم گفت : اى مردم كوفه ، آيا گمان مىكنيد كه من دربارهء نماز و زكات و حج با شما جنگ كردم ؟ نه ، من فقط براى آن جنگيدم تا بر شما فرمانروايى كنم . تا رسيد به اين جمله كه گفت : هر شرطى كه با شما كرده بودم ، اينك زير پا مىگذارم . « 2 »\r\nابو اسحاق سبيعى نقل مىكند كه معاويه به هنگام ايراد خطبه‌اى در « نخيله » گفته بود :\r\nهان ! هرپيمانى كه با حسن بن على بسته‌ام ، زير پا گذاشتم و ديگر بدان اعتنايى نخواهم كرد . « 3 » ابو اسحاق گويد : به خدا سوگند ، او ستمكار بود . « 4 »\r\nمعاويه سرسخت‌ترين دشمن اين سبط شهيد بود . او كه پيمان خود را شكست ، آن بزرگوار را خوار و بىمقدار داشت ، با حضرتش قطع رحم كرد و هرگز احترام جد\r\n\r\n\r\n","description":"","footnote":"\r\n( 1 ) . الصواعق ، ابن حجر 81 .\r\n( 2 ) . رك : الغدير ( متن عربى ) : 10 / 326 .\r\n( 3 ) . شرح ابن ابى الحديد : 4 / 16 .\r\n( 4 ) . رك : الغدير ( متن عربى ) : 10 / 262 .\r\n","page_name":" 6 ","page_number":22},
  {"content":"\r\n\r\nبزرگوارش پيامبر گرامى و پدر بزرگوارش را كه وصىّ بلافصل او بود ، مراعات نكرد و از گراميداشت مادر بزرگوارش صديقهء طاهره سرباز زد و حرمت خود آن بزرگوار را كه گنجينهء گرانقدر فضايل و مناقب بود ، نگاه نداشت . حقوق اسلام را در نظر نگرفت و احترام صحابه و اقتضاى قرابت و نزديكى و نص گفتهء رسول اللّه صلّى اللّه عليه و آله را مراعات نكرد و به حق سوگند كه هرگاه به دشمنى و ابراز خصومت با على بيش از اين مأموريت مىيافت ، انجام مىداد و حتى در نمازها هم به آن بزرگوار دشنام مىداد .\r\nابو الفرج از ابو عبيد محمد بن احمد ، از فضل بن حسن مصرى ، از يحيى بن معين ، از ابو حفص لبّان ، از عبد الرحمن بن شريك ، از اسماعيل بن ابى خالد ، از حبيب بن ابى ثابت نقل كرده كه گفت : معاويه به كوفه آمد و خطبه‌اى خواند و در حالى كه حسن و حسين هردو نشسته بودند ، نام على را برد و او را دشنام داد ، آنگاه به حسن ناسزا گفت و حسين برخاست تا جوابش را بدهد ، حسن دست حسين را گرفت و او را نشانيد ، آنگاه برخاست و چنين گفت :\r\nاى كسى كه از على ياد كردى ، من حسنم و پدرم على است و تو معاويه‌اى و پدرت صخر است . مادر من فاطمه و مادر تو هند است . جد من رسول اللّه و جد تو عتبة بن ربيعه است . مادربزرگ من خديجه و مادربزرگ تو فتيله است . خداى كسى را كه از ما به بدى ياد مىكند و تبار ما را پست مىدارد ، و در گذشته و حال ، به ما خاندان بدى كرده و كفر و نفاق را برانگيخته است ، لعنت كند . جمعى از حاضران مسجد آمين گفتند . فضل گويد : يحيى بن معين گفت : من هم آمين مىگويم . ابو الفرج از ابو عبيد ، از فضل نقل كرده كه گفت : من هم آمين مىگويم . على بن حسين اصفهانى و عبد الحميد بن ابى الحديد هم آمين گفتند . « 1 »\r\nآخرين تيرى كه از تيردان انداخت و جنايتى كه مرتكب شد ، اين بود كه به حيله متوسل شد و زهر به آن حضرت داد و آن بزرگوار ، دردمند و رنجور ، به شهادت رسيد و زهر احشايش را پاره‌پاره كرد .\r\n\r\n\r\n","description":"","footnote":"\r\n( 1 ) . شرح ابن ابى الحديد : 4 / 16 .\r\n","page_name":" 7 ","page_number":23},
  {"content":"\r\n\r\nابن سعد در طبقات مىنويسد : معاويه بارها به حسن بن على زهر داد ، زيرا او و برادرش حسين در شام نزد معاويه مىرفتند . به روايت واقدى ، وى مسموم شد ، آنگاه مزاجش به هم خورد ، بار ديگر مسموم شد و از بين نرفت ، و سرانجام از دنيا رفت . در نزديكىهاى وفات ، پزشك كه از او ديدن كرد ، گفت : سم احشاى اين شخص را پاره‌پاره كرده است . پس حسين گفت : اى ابو محمد ، به من بگو چه كسى ترا مسموم كرده است ؟\r\nاظهار داشت : چرا بگويم برادر ؟ گفت : تا پيش از آنكه ترا به خاك سپارند ، او را بكشم و چنانچه دسترسى به او دشوار باشد يا به سرزمينى ديگر برود ، با مشقّت خود را به او خواهم رساند . حسن گفت : اى برادر ، اين دنيا زودگذر و فناپذير است ، رهايش كن تا در پيشگاه خدا با او روبرو شوم ، و بدين ترتيب از معرفى او خوددارى كرد . من از كسى شنيدم كه مىگفت معاويه يكى از خدمتكاران را تشويق كرد تا او را مسموم سازد . « 1 »\r\nمسعودى نقل مىكند كه وقتى مسموم شد ، برخاست و رفت و چون برگشت ، گفت :\r\nمن بارها مسموم شده‌ام ، ولى مثل اين‌بار مسموم نشده بودم . پاره‌اى از كبدش را كه به دهانش آمده بود ، روى دست گرفت و با چوبى برگرداند .\r\nحسين گفت : اى برادر ، چه كسى ترا سم داد ؟ گفت : با او چكار دارى ؟ اگر كسى باشد كه من گمان مىبرم ، خدا بهتر به حساب او مىرسد و چنانچه كسى ديگر باشد ، نمىخواهم كه بىگناهى به خاطر من گرفتار شود . سرانجام ، وى پس از سه روز وفات كرد . خدا از او خشنود باد .\r\nنقل كرده‌اند كه زنش جعده دختر اشعث بن قيس كندى او را سم داد و معاويه تحريكش كرده بود كه اگر در كشتن حسن اقدام كنى ، صد هزار دينار مىفرستم و ترا به همسرى يزيد درمىآورم و همين وعده ، او را به قتل حسن برانگيخت . هنگامى كه حسن با اين سم وفات نمود ، معاويه با فرستادن آن وجه به عهد خود وفا كرد و چنين اظهار داشت : هرگاه اين بىوفايى را در حق همسرت نمىكردى ، ترا به پسرم تزويج مىكردم ، ليكن بايد بگويم كه حيات يزيد سخت مورد علاقهء من است .\r\n\r\n\r\n","description":"","footnote":"\r\n( 1 ) . تاريخ ابن كثير : 8 / 43 .\r\n","page_name":" 8 ","page_number":24},
  {"content":"\r\n\r\nآورده‌اند كه حسن بن على به هنگام وفات گفت : شربت مؤثر افتاده و قاتل به آرزوى خود رسيده است . سوگند به خدا ، او به وعدهء خود وفا نمىكند و در آنچه گفته صداقت ندارد . نجاشى شاعر كه از شيعيان على بود ، دربارهء اين كار جعده گفته است :\r\n- اى جعده ، در مرگ امام گريه كن پس از گريه‌اى كه بيوه‌زنى بىپناه سرمىدهد .\r\n- و دلتنگ مباش ، چرا كه ديگر هيچ كس همچون آن شخصيت بزرگ ، نه از مهتران و نه از كهتران ، در اين خانه به سر نخواهد برد .\r\n- اين خانه‌اى بود كه هرگاه آتش مهمانى در آن برافروخته مىشد ، مهمانان والاتبار بدان درمىآمدند ، چه رسد به بيچارگان بىكس و بىفريادرس .\r\n- در اين خانه گوشت طعامها چنان پخته و جوشانده مىشد كه صرف‌كردن آن براى هيچ خورنده‌اى دشوار نبود .\r\n- خانه‌اى كه عيالش صاحب آن را به دست زمانهء ستمكار سپرد . « 1 »\r\nابو الفرج اصفهانى مىنويسد : حسن با معاويه پيمان بسته بود كه در خلافت با كسى پيمان نبندد و پس از او خلافت با او باشد ، ليكن معاويه خواست فرزندش يزيد خليفه شود و در اين راه مانعى بزرگ‌تر از حسن بن على و سعد بن ابى وقّاص نبود ، پس به هردو سم داد و به دختر اشعث پيام فرستاد كه هرگاه حسن را زهر بدهى ، ترا به پسرم تزويج مىكنم . صد هزار درهم نيز با اين پيام براى او فرستاد ، اما او را به پسرش تزويج نكرد . « 2 »\r\nابو الحسن مدائنى مىنويسد : وفات حسن بن على ، به سال 49 هجرى بود . وى چهل روز بيمار شد و در چهل و هفت سالگى درگذشت . معاويه به دست جعده دختر اشعث و همسر حسن بن على به آن بزرگوار زهر داد و به او گفت : هرگاه او را با سم بكشى ، صد هزار درهم به تو مىدهم و يزيد را به همسرى تو انتخاب مىكنم . حسن بن على كه درگذشت ، پول را به دو داد ، ليكن به شرط دوم عمل نكرد و گفت : بيم آن دارم كه با پسرم\r\n\r\n\r\n","description":"","footnote":"\r\n( 1 ) . مروج الذهب : 2 / 50 .\r\n( 2 ) . مقاتل الطالبيين 29 ؛ شرح نهج البلاغة ، ابن ابى الحديد : 4 / 11 ، 17 .\r\n","page_name":" 9 ","page_number":25},
  {"content":"\r\n\r\nهمان‌گونه رفتار كنى كه با پسر رسول خدا كردى . « 1 »\r\nحصين بن منذر رقاشى مىگفت : سوگند به خدا ، معاويه هيچ‌يك از تعهداتى را كه به حسن داده بود ، انجام نداد . حجر و يارانش را كشت ، با پسر خود يزيد بيعت كرد و حسن را زهر داد . « 2 »\r\nابو عمر به نقل از قتاده و ابو بكر بن حفص گويد : حسن بن على مسموم شد . او را زنش كه دختر اشعث بن قيس بود ، مسموم كرد . گروهى ديگر برآنند كه اين كار را با دسيسهء معاويه انجام داد و پولهايى هم از او گرفت ، خدا مىداند . « 3 » آنگاه صدر روايت مسعودى را نقل مىكند .\r\nسبط بن جوزى مىنويسد : دانشمندان سيره‌نويس ، از جمله ابن عبد البرّ نقل كرده‌اند كه آن بزرگوار را زنش جعده دختر اشعث بن قيس كندى مسموم كرد « 4 » و سدى نقل مىكند كه يزيد بن معاويه او را به مسموم‌كردن حسن بن على تحريك كرد و گفت : ترا به زنى خود مىگيرم . پس او هم حسن را مسموم كرد و هنگامى كه او وفات يافت ، جعده به يزيد پيام داد كه به عهدش وفا كند . يزيد گفت : من ترا براى حسن نمىپسنديدم ، چگونه براى خود بپسندم ؟ به نوشتهء شعبى معاويه اين زن را برانگيخت و گفت : حسن را مسموم كن ، ترا به پسرم يزيد تزويج مىكنم و هزار درهم نيز پول مىدهم . وقتى كه حسن وفات كرد ، نزد معاويه كس فرستاد و خواست كه به وعده‌اش وفا كند . معاويه نيز پول را فرستاد ، ولى اظهار داشت : من يزيد را دوست دارم و به حياتش دل بسته‌ام . اگر اين دلبستگى نبود ، ترا به دو تزويج مىكردم .\r\nشعبى قريب به اين مضمون را نقل كرده گويد : حسن به هنگام مرگ مىگفت : معاويه به هدفى كه از كشتن من داشت ، رسيد . سمى كه به من داد ، كارگر افتاد و او به آرزوى خود رسيد ، اما به خدا سوگند كه او به عهد خود وفا نمىكند و آنچه گفته راست نيست .\r\nآنگاه از طبقات ابن سعد نقل مىكند كه معاويه بارها آن بزرگوار را مسموم كرده بود .\r\n\r\n\r\n","description":"","footnote":"\r\n( 1 ) . شرح ابن ابى الحديد : 4 / 4 .\r\n( 2 ) . همان : 4 / 7 .\r\n( 3 ) . الاستيعاب : 1 / 141 .\r\n( 4 ) . تذكرة الخواص 121 .\r\n","page_name":" 10 ","page_number":26},
  {"content":"\r\n\r\nابن عساكر گويد : به او بارها زهر داده شد و پس از آن نجات يافت ، ليكن بار اخير ديگر جان سالم به در نبرد و گفته‌اند كه معاويه يكى از خدمتگزاران را برانگيخت تا او را مسموم ساخت و اين سم چندان اثر كرد كه طشتى آوردند و چهل بار در آن قى نمود . « 1 » محمّد بن مرزبان روايت كرده گويد : جعده دختر اشعث بن قيس كه همسر حسن بود ، به دسيسهء يزيد او را سم خورانيد و يزيد وعده داد كه او را به زنى خود بگيرد و چون حسن وفات كرد ، به يزيد پيام فرستاد كه به وعده‌ات وفا كن . يزيد گفت : به خدا سوگند ، ترا براى حسن نپسنديديم ، چگونه براى خودمان بپسنديم ؟ كثير و به روايتى نجاشى اين اشعار را سروده است :\r\n- اى جعده ، گريه كن و دلتنگ مباش ، گريه‌اى راستين و جانسوز ، نه دروغين و ساختگى .\r\n- تو در اين خانه ديگر هيچ كسى از مهتر و كهتر را به مانند او نخواهى يافت .\r\n- همان خانه‌اى كه عيالش صاحب آن را به دست زمانهء ستمكار سپرد .\r\n- خانه‌اى كه هرگاه آتش مهمانى در آن برافروخته مىشد ، مهمانان عالىنسب بدان روى مىآوردند ، چه رسد به بيچارگان بىكس و بىفريادرس .\r\n- در اين خانه گوشت طعامها آنچنان پخته و جوشانده مىشد كه صرف آن براى خورنده دشوار نباشد .\r\nمزى در تهذيب الكمال فى اسماء الرجال از ام بكر دختر مسور نقل كرده كه گفت : حسن بارها مسموم شد و سرانجام ، وفات كرد و كبدش ناراحت بود . از دنيا كه رحلت كرد ، زنان بنى هاشم يك ماه تمام اقامهء عزا كردند و نوحه سر دادند . در همان كتاب از عبد اللّه بن حسن نقل شده كه شنيدم معاويه يكى از خدمتكارانش را تحريك كرد تا او را مسموم سازد . ابو عوانه از مغيره و او از امّ موسى نقل كرده است كه جعده دختر اشعث حسن را سم داد و وى چهل روز از اثر اين زهر نالان بود .\r\nدر مرآة العجائب و احاسن الاخبار الغرائب « 2 » نيز نقل شده است : سبب وفات حسن بن على ، سمّى بود كه بدان وسيله مسموم گرديد . گفته‌اند كه زوجه‌اش جعده دختر اسود بن\r\n\r\n\r\n","description":"","footnote":"\r\n( 1 ) . تاريخ الشام : 4 / 229 .\r\n( 2 ) . تأليف شيخ ابو عبد اللّه محمد بن عمر زين الدين .\r\n","page_name":" 11 ","page_number":27},
  {"content":"\r\n\r\nقيس كندى آن سم را به دو داد و نيز گفته‌اند كه معاويه او را فريب داد كه صد هزار درهم به او مىدهد و او را به پسرش يزيد تزويج مىكند . همين‌كه حسن وفات يافت ، معاويه پول را به او داد ، اما گفت : حيات يزيد سخت مورد علاقهء من است . گفته‌اند كه حسن هنگام مرگ گفت : شربت سمى تأثير خود را كرد ، اما او به آنچه وعده داده وفا نمىكند و در گفتارش صداقت ندارد . در باب مسموميت آن بزرگوار ، يكى از شيعيان گفته است :\r\n- تسليتى را به شما عرضه مىدارم كه غم و اندوه از دل بزدايد .\r\n- غم و اندوه ناشى از مرگ پيامبر و كشته شدن وصى او و كشته شدن حسين و مسموم گشتن حسن .\r\nزمخشرى نقل كرده است : معاويه به دختر اشعث و همسر حسن ، يعنى جعده صد هزار درهم داد تا او را مسموم كرد . آن بزرگوار دو ماه پس از آن عمر كرد و پيوسته طشتى كه از زير خود برمىداشت ، آكنده از خون بود و مىگفت : من بارها مسموم شده‌ام ، امّا مثل اين‌بار آخر صدمه نديده بودم و كبدم پاره‌پاره شده است . « 1 »\r\nدر كتاب حسن السريرة « 2 » آمده است : به سال چهل و هفتم هجرت به تحريك معاويه ، جعده دختر اشعث بن قيس كندى همسرش حسن بن على را مسموم كرد و معاويه صد هزار درهم به دو داد و او را به پسرش يزيد تزويج كرد .\r\nمعاويه امام سبط عليه السّلام را مانع بزرگى در راه آرزوى پليد خود ، يعنى بيعت با يزيد مىدانست و خود را از دو ناحيه در خطر مىديد : از يكسو پيمان صلحى كه با او بست و از سوى ديگر شايستگى ابو محمّد زكى ، امام حسن و هشدارى كه مردم به وى داده بودند . سرانجام ، معاويه با مسموم‌كردن امام ، خود را از اين ورطه نجات داد و وقتى خبر مرگ امام به دو رسيد ، خوشحال شد و شادى و مسرت خود را ابراز داشت و او و اطرافيانش همه به سجده افتادند .\r\nابن قتيبه گويد : حسن بن على كه بيمار شد و همان بيمارى منجر به وفاتش گرديد ،\r\n\r\n\r\n","description":"","footnote":"\r\n( 1 ) . ربيع الابرار ، باب هشتاد و يكم .\r\n( 2 ) . تأليف شيخ عبد القادر بن محمد بن طبرى ، دخترزاده محب الدين طبرى مؤلف الرياض النضرة .\r\n","page_name":" 12 ","page_number":28},
  {"content":"\r\n\r\nعامل مدينه ضمن نامه‌اى به معاويه ، شكايت حسن را مطرح كرد . معاويه در جواب نوشت : هرگاه توانايى دارى كه حتى يك روز بر من نگذرد كه خبر وفات او را بشنوم ، اين كار را بكن . او پيوسته حال امام را گزارش مىداد و چون خبر درگذشت او را اعلام كرد ، معاويه اظهار شادى و مسرت نمود و او و همهء اطرافيانش به سجده افتادند . اين خبر به عبد اللّه بن عباس كه در شام بود ، رسيد . بيدرنگ نزد معاويه رفت و همين‌كه نشست ، معاويه گفت : اى ابن عباس ، آيا حسن بن على هلاك شد ؟ گفت : بلى هلاك شد ، انا لله و انا اليه راجعون و دوبار آيه را تكرار كرد و گفت : خبر آن سرور و فرحى كه اظهار داشته‌اى ، به من رسيد ؛ سوگند به خدا ، جسد او قبر ترا تنگ نكرد و كوتاهى عمر او بر عمر تو نيفزود . او در حالى مرد كه از تو بهتر بود . اگر ما در مصيبت او داغديده‌ايم ، پيش از اين به مصيبت جدش رسول اللّه نيز ماتم‌زده بوده‌ايم . خدا اين مصيبت را بر ما جبران كرد و به جاى او بهترين جانشين را معين فرمود . آنگاه ابن عباس فريادى كشيد و گريه سرداد . « 1 »\r\nابن عبد ربّه گويد : هنگامى كه خبر مرگ حسن بن على به معاويه رسيد ، در پيشگاه خداوند به سجده افتاد . آنگاه ابن عباس را كه در شام با او بود ، فراخواند و به دو تسليت گفت ، در حالى كه خيلى خوشحال بود . سپس گفت : چند سال است كه ابو محمّد درگذشته است ؟ ابن عباس گفت : سن او در نزد قريش زبانزد است و شگفت است كه چون تويى آگاهى از اين مسئله نداشته باشد . معاويه گفت : به من خبر دادند كه او اطفال صغيرى دارد . ابن عباس گفت : هر صغيرى سرانجام كبير خواهد شد . اطفال اين خاندان بزرگسالند و صغيرانشان كبير هستند . آنگاه گفت : اى معاويه ، چه شده است كه ترا چنين خوشحال مىبينم ؟ آيا از مرگ حسن بن على چنين خوشحالى ؟ به خدا سوگند كه مرگ تو نيز فراموش نمىشود و مرگ او گور ترا تنگ نمىكند و پس از او بقاى ما چقدر اندك است . « 2 » راغب اين قضيه را نيز ذكر كرده است . « 3 »\r\nدميرى و دياربكرى به نقل از ابن خلكان آورده‌اند : حسن بن على كه مريض شد ، اين\r\n\r\n\r\n","description":"","footnote":"\r\n( 1 ) . الامامة و السياسة : 1 / 144 .\r\n( 2 ) . العقد الفريد : 2 / 298 .\r\n( 3 ) . ر ك : المحاضرات : 2 / 224 .\r\n","page_name":" 13 ","page_number":29},
  {"content":"\r\n\r\nقضيه را مروان بن حكم به معاويه خبر داد و معاويه در جوابش چنين نوشت : خبر مرگ حسن را با سواره‌اى زود به من برسان . هنگامى كه معاويه خبر مرگ او را شنيد ، تكبيرى از آسمان به گوشش رسيد و مردم شام نيز به دنبال آن تكبير گفتند . فاخته دختر قريظه به معاويه گفت : خدا چشم ترا روشن كند ، براى چه تكبير گفتى ؟ او گفت : حسن مرد . گفت :\r\nآيا به مرگ پسر فاطمه تكبير مىگويى ؟ گفت : من براى شادمانى از مرگ او تكبير نگفتم ، بلكه دلم آرام گرفت . « 1 » ابن عباس به حضور معاويه آمد و معاويه گفت : اى ابن عباس ، آيا مىدانى در باب اهل بيت تو چه گفته مىشود ؟ گفت : نمىدانم ، جز اينكه مىبينم تو خوشحالى و صداى تكبيرت را شنيدم . معاويه گفت : حسن درگذشته است . ابن عباس به او گفت : خدا ابو محمّد را رحمت كند و سه بار اين جمله را تكرار كرد . سپس افزود :\r\nسوگند به خدا اى معاويه ، قبر او قبر ترا تنگ نخواهد كرد و عمر كوتاه او بر عمر تو نخواهد افزود . هرموقع كه حسن را مىديديم ، در واقع امام متّقيان و خاتم پيغمبران را مشاهده مىكرديم . خداوند اين شكست و شكاف را جبران فرمود و اشكها تسكين يافت و از آن پس جانشينان او امام ما خواهند بود . « 2 »\r\nپسر هند حتى پيش از امام حسن فرزند بزرگوار على عليه السّلام از مرگ امير المؤمنين عليه السّلام خيلى خوشحال بود و خبر اين موضوع كه به امام حسن رسيد ، به دو نوشت : به من خبر داده‌اند كه تو در موضوعى كه هيچ خردمندى شماتت نمىكند ، شماتت كرده‌اى ، داستان تو حكايت همان كسى است كه اين شاعر گفته است :\r\n- از من به آن كسى كه پس از درگذشت ديگرى باقى مانده ، بگو : آماده باش كه تو نيز به سرگذشت پيشينيان گرفتار خواهى شد .\r\n- ما و آن كسى كه از ميان ما رفته است ، به مثابه همان زنده‌اى هستيم كه پيوسته روز و شب را سپرى مىكند و مردم از او پيروى مىكنند .\r\nبه خاطر خوش‌آمد معاويه بود كه نگذاشتند حسين بن على برادرش امام حسن را\r\n\r\n\r\n","description":"","footnote":"\r\n( 1 ) . اين روايت را تا اينجا زمخشرى در ربيع الابرار ، باب هشتاد و يكم و بدخشى در نزل الابرار نقل كرده‌اند .\r\n( 2 ) . حياة الحيوان : 1 / 58 ؛ تاريخ الخميس : 2 / 294 .\r\n","page_name":" 14 ","page_number":30},
  {"content":"\r\n\r\nمطابق وصيتش در حجرهء شريف پدرش به خاك بسپارد ، در حالى كه او سزاوارترين كس بود كه در آن محل مقدس دفن بشود .\r\nابن كثير مىنويسد : مروان از اين كار جلوگيرى كرد . وى در آن اوان عزل شده بود و مىخواست بدين وسيله ، رضايت معاويه را جلب كند . « 1 »\r\nابن عساكر نيز به نقل از مروان آورده كه گفت : اجازه نمىدهم كه پسر ابو تراب در كنار جدش رسول اللّه به خاك سپرده شود ، در حالى كه عثمان در بقيع دفن شده است . مروان در آن موقع معزول شده بود و مىخواست رضايت معاويه را جلب كند و پيوسته تا لحظهء مرگ ، با بنى هاشم دشمنى مىورزيد . « 2 »\r\nاين بود نمونه‌هايى از جنايات معاويه نسبت به ريحانهء رسول اللّه صلّى اللّه عليه و آله و چه‌بسا كه چندين برابر آن را تاريخ فروگذار كرده و ننوشته است . در اينجا بايد از ابن حرب پرسيد كه امام مجتبى عليه السّلام چه تقصيرى داشت كه مىبايست اين همه بلاها و سختىها به او برسد ؟ آخر پسر جگرخواره چه جوابى آماده كرده است كه در برابر اين جنايت خود بدهد ؟ آيا گناه امام حسن جز اين بود كه سبط پيامبر بود ، پيامبرى كه كيش پدران بت‌پرست معاويه را تعطيل و منسوخ كرده بود ؟ آيا تقصير امام حسن جز اين بود كه پسر على خليفهء خدا بر روى زمين بود ، همان كسى كه اسلاف بت‌پرست او را از دم تيغ گذراند و مادران امويان و مزدورانشان را در ماتم نشاند ؟ معاويه براى تشفّى خاطر خود ، خواسته بود كه در برابر آن همه اندوهها ، انواع شكنجه‌ها و آزارها را در حق امام حسن معمول دارد و او را با زهر كشنده‌اى به هلاكت رساند . معاويه ، آنچنان پريشان‌حال و گرفتار هواى نفس خود شده بود كه حتى در مرگ امام حسن ، شادى خود را نتوانست مخفى نگاه دارد و خبر مرگ او را كه شنيد ، به سجده افتاد . من نمىدانم او به لات سجده كرد يا به خداى سبحان ؟ و زبان حال او ، همان چيزى بوده است كه پسر ناپاك‌زاده‌اش يزيد گفته است :\r\n- من مهتران و پيشوايانشان را به قتل رساندم و شكست بدر را جبران كردم .\r\n- كاشكى بزرگان تبار من در بدر ، شاهد جزع و زارى خزرج بودند كه چگونه شمشير بر\r\n\r\n\r\n","description":"","footnote":"\r\n( 1 ) . البداية و النهاية : 8 / 44 .\r\n( 2 ) . تاريخ الشام : 4 / 226 .\r\n","page_name":" 15 ","page_number":31},
  {"content":"\r\n\r\nآنها فرود آمد .\r\n- هاشم با فرمانروايى بازى مىكرد ، نه خبرى از خدا رسيده و نه وحيى نازل شده است .\r\nوى پارهء تن فاطمه زهرا ، صديقهء محبوب پيامبر صلّى اللّه عليه و آله بود ، پارهء تن كسى كه از سلالهء پاكش مجد و بزرگوارى و نيك‌نفسى و دين‌باورى و حق‌محورى در جهان جلوه‌گر آمد و گسترش يافت و برعكس ، معاويه بر ضد همهء اين ارزشها پيكار كرد و آيه‌ها و انذارهاى قرآنى در او مؤثر نيفتاد .\r\nدر قرآن كريم مىخوانيم : كسانى را كه به ناحق در زمين سركشى مىكنند ، به زودى از آيات خويش رويگردان سازم ، چنان كه هرآيتى را كه ببينند ، بدان ايمان نياورند و اگر راه رستگارى را بينند ، از آن نروند و اگر طريق گمراهى را بينند ، آن را برگزينند ، زيرا اينان آيات را دروغ انگاشتند و از آن غفلت ورزيدند . « 1 »\r\n\r\n\r\n","description":"","footnote":"\r\n( 1 ) . اعراف 7 / 146 .\r\n","page_name":" 16 ","page_number":32},
  {"content":"\r\n\r\n\r\nمعاويه و پيروان امير المؤمنين على بن ابى طالب عليه السّلام\r\nمعاويه پيوسته در تحكيم فرمانروايى خويش به هرخيانت بزرگى دست مىزد ، از انجام كارهاى ناشايست پروا نداشت ، هرفاجعه‌اى را آسان مىگرفت و به ريختن خون پيروان و شيعيان امام على عليه السّلام در قلمرو حكومت خود خو كرده بود . مال و جان و ناموس شيعيان را مباح مىشمرد و فرزندان و كودكانشان را به قتل مىرساند ، حتى زنان هم از كشتار او مستثنى نبودند ، در حالى كه صاحب رسالت صلّى اللّه عليه و آله آنان را بزرگ داشته بود . « 1 »\r\nفرض كنيد كه اين بزرگداشت و سفارش شيعه ، از جانب پيامبر صادر نشده و روايت آن به پسر هند جگرخوار نرسيده باشد ، آيا معاويه و طرفدارانش از قلمرو اسلام كه طبق كتاب و سنت رسول مال و جان مردم را محترم شمرده ، خارج بودند ؟ آيا شيعيان گناه نابخشودنى داشتند ؟ آيا لغزش آنان ، جز اين بود كه به دوستى امامى دل بسته بودند كه همهء مسلمانان بر خلافت او اجماع داشتند و پيامبر نيز امّت را طبق كتاب آسمانى قرآن به ولايت و دوستى او برانگيخته بود ؟ آيا پسر صخر از چيزى آگاهى داشت كه مسلمانان از آن بىاطلاع بودند ؟ آيا او به احكام كتاب آسمانى و سنت آگاه‌تر از همهء مسلمانان بود ؟ يا\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 3 / 78 .\r\n","page_name":" 17 ","page_number":33},
  {"content":"\r\n\r\nاينكه او هوس و آرزوى خونريزى داشت ؟\r\nمعاويه پس از داورى حكمين ، در حالى كه على بن ابى طالب هنوز زنده بود ، بسر بن ارطاة را مأمور بسيج لشكرى كرد و به وسيلهء مردى از بنى عامر لشكر ديگرى فراهم ساخت و ضحاك بن قيس فهرى را نيز به لشكرآرايى ديگر برگماشت و به همهء اين لشكريان فرمان داد كه در شهرها هركس را از شيعهء على بن ابى طالب و خاندانش يافتند ، بكشند و كارگزاران او را به قتل برسانند و حتّى از زنان و كودكان نيز دست برندارند . بسر با اين مأموريت به مدينه رسيد و گروهى از اصحاب على را در آنجا كشت و خانه‌هاشان را ويران كرد . آنگاه به مكه رفت و گروهى از خاندان ابو لهب را به قتل رساند ، بعد وارد « سراة » شد و گروهى را هم در آنجا كشت . سپس وارد نجران شد و در آنجا عبد اللّه بن عبد المدان حارثى و پسرش را كه هردو از دامادهاى بنى عبّاس و كارگزاران على بودند ، به قتل رساند . آنگاه به يمن رفت ، ولى عبيد اللّه بن عباس ، كارگزار على در آنجا نبود . نقل كرده‌اند كه چون وى از آمدن بسر باخبر شده بود ، گريخت و بسر به دو دست نيافت . در آن هنگام بسر ملعون « 1 » دو كودك خردسال او را گرفت و به دست خود با دشنه‌اى كه داشت ، سرهايشان را از بدن جدا كرد و به حضور معاويه بازگشت .\r\nهمين جنايتها را ديگر مأموران معاويه انجام دادند ، چنان كه عامرى رهسپار انبار شد و ابن حسّان بكرى و مردان و زنان شيعهء آنجا را به قتل رساند . به روايت ابو صادقه « 2 » ، لشكريان معاويه به انبار حمله بردند و يكى از كارگزاران على به نام حسّان بن حسّان را به قتل رساندند و شمار زيادى از مردان و زنان را كشتند . اين خبر كه به على رسيد ، از خانه بيرون آمد و بالاى منبر رفت و خداى را حمد و ثنا گفت و بر پيامبر درود فرستاد ، آنگاه فرمود :\r\nجهاد ، درى از درهاى بهشت است . هركس آن را رها كند ، خداوند جامهء خوارى و ذلت بر او مىپوشاند و به بلا گرفتارش مىكند و به كودكانش اهانت مىشود و در\r\n\r\n\r\n","description":"","footnote":"\r\n( 1 ) . در چندين موضع حديث ، به همين صورت آمده است .\r\n( 2 ) . ابو الفرج ، اين واقعه را به‌طور مسند آورده است و ما اسناد آن را به جهت رعايت اختصار حذف كرديم .\r\n","page_name":" 18 ","page_number":34},
  {"content":"\r\n\r\nمعرض فرومايگى و پستى قرار مىگيرد . من به شما هشدار دادم كه پيش از آنكه آنان به پيكار با شما برخيزند ، با آنها بجنگيد ، چه هرگروهى كه از پيكار با اينان سرباز زد ، به ذلت و خوارى رسيد . شما اين مهم را به گردن يكديگر انداختيد و راه پستى را در پيش گرفتيد و سخن مرا پشت گوش انداختيد ، تا جايى كه پياپى به شما حمله كردند . اينك كار به جايى رسيده است كه عامرى پاى به شهر انبار گذاشته و حسّان بن حسّان ، كارگزار آنجا را به قتل رسانده است و مردان و زنان بسيارى را كشته است و به من خبر داده‌اند كه اين مرد وارد خانهء زنى مسلمان و زنى ذمّى شده است و گوشواره‌ها و گردنبندهاى آن دو را به زور گرفته و در بازگشت به چپاول اموال پرداخته است ، ليكن كسى لب به اعتراض نگشوده است . در برابر اين ننگ ، هرگاه مرد مسلمانى از فرط تأسف و اندوه قالب تهى كند و بميرد ، نه‌تنها جاى ملامت نيست ، بلكه شايسته است .\r\nامّ حكيم دختر قارظ و زن عبيد اللّه در كشته شدن دو پسرش آنچنان آسيمه‌سر و بى خود شده بود كه ديگر گوش به اخبار قتل فرزندانش نمىداد و پيوسته در اجتماعات مىگرديد و دربارهء فرزندانش اين ابيات را زمزمه مىكرد :\r\n- اى كسى كه فرزندان مرا ديده‌اى كه همچون دو مرواريد از صدف جدا شده بودند .\r\n- اى كسى كه از دو فرزندم كه گوش و دل من بودند ، خبر دارى ، اينك دلم به تنگ آمده است .\r\n- اى كسى كه فرزندان دلبند همچون پى و استخوانم را كه از من گرفته‌اند ، ديده‌اى .\r\n- اخبار درندگى بسر را به من گفتند ، ليكن من آن را دروغ پنداشتم و باور نكردم .\r\n- تا اينكه مردانى را كه بوى شرف به مشامشان رسيده ، ديدم و اين سخن را گفتند .\r\n- اينك بسر را سزاوار هرنفرينى مىدانم ، چه او و همهء يارانش تبهكارند .\r\n- چه كسى مىتواند اين مادر دلداده و سرگشته را به دو فرزندش كه چندى است از دستشان داده ، برساند ؟\r\nگويند : وقتى على از حادثهء كشتن اين دو كودك به دست بسر خبر يافت ، نالهء بلندى سر داد و از خدا خواست كه لعنت خود را شامل حال او كند . بعد فرمود : خدايا نعمت\r\n\r\n","description":"","footnote":"","page_name":" 19 ","page_number":35},
  {"content":"\r\n\r\nدين را از او بگير و او را از دنيا مبر ، مگر آنكه عقلش را از او گرفته باشى . اين دعا مستجاب شد و او عقل خود را از دست داد و پيوسته هذيان مىگفت و شمشيرى چوبين به دست مىگرفت و خيك دميده‌اى پيش روى خود مىنهاد و آنقدر بر آن مىكوفت كه خسته مىشد . « 1 »\r\n\r\nصورت مفصل\r\nمعاويه به سال 39 بر شيعيان على يورش برد و سپاهيان آن جناب را در تمام قلمروش درهم شكست و گروهى بىايمان را بر قتل اين پاكان برگماشت و فرمان داد هرجا كسى از ايشان را يافتند ، بكشند و نعمان بن بشير را با هزار نفر به عين التمر فرستاد .\r\nهمچنين سفيان بن عوف را با شش هزار سپاهى به طرف هيت فرستاد و دستور داد از آنجا به انبار و مدائن برود و مردمش را نابود كند . او نيز به اين نقاط آمد و به كشتن اصحاب على كمر بست و با آنها جنگيد و اشرس بن حسّان بكرى و سى نفر را به قتل رساند و افرادش تمام دارايىهاى مردم انبار را برداشتند و به سوى معاويه برگشتند .\r\nوى نيز عبد اللّه بن مسعدة بن حكمهء فزارى را كه سرسخت‌ترين دشمن على بود ، با هزار و هفتصد سپاهى به ثيماء گسيل داشت و به او فرمان داد از مردم باديه ، هركسى خلافت او را تصديق كند ، امان يابد و هركس كه سرباز زند ، به قتل برسد . او اين مأموريت را انجام داد و سپس وارد مكه و مدينه شد و همين فجايع را نيز در آنجا ادامه داد .\r\nمعاويه ، ضحاك بن قيس را دستور داد كه به واقصه برود و بر هركسى كه در فرمان على است ، حمله‌ور شود و سه هزار نفر را با او همراه كرد . او به راه افتاد و اموال مردم را غارت كرد . از ثعلبيه كه رد مىشد ، بسيارى را به قتل رساند و به انبار اسلحه على حمله كرد و از آنجا به قطقطانه آمد . خبر كه به على رسيد ، حجر بن عدى را با چهار هزار نفر به نبرد آنان فرستاد . ضحاك ضربهء سختى ديد و نوزده نفر از ياران وى\r\n\r\n\r\n","description":"","footnote":"\r\n( 1 ) . الاغانى : 15 / 44 - 47 ؛ تاريخ ابن عساكر : 3 / 223 ؛ الاستيعاب : 1 / 65 ؛ النزاع و التخاصم 13 ؛ تهذيب التهذيب 435 ، 436 .\r\n","page_name":" 20 ","page_number":36},
  {"content":"\r\n\r\nكشته شدند . از اصحاب على نيز دو نفر به قتل رسيدند . شب كه فرارسيد ، ضحاك و يارانش فرار كردند و حجر با همراهان بازگشت .\r\nهمو عبد الرحمن بن قباث بن اشيم را به شهرهاى جزيره فرستاد و شيب بن عامر ، جدّ كرمانى كه در خراسان بود ، در آنجا حضور داشت . وى نامه‌اى به كميل بن زياد كه در هيت اقامت داشت ، نوشت و او را از واقعه آگاه كرد . كميل با عبد الرحمن به جنگ برخاست و او را شكست داد و بر لشكرش پيروز شد و گروهى از شاميان به قتل رسيدند و دستور داد فراريان را دنبال نكنند و بر مجروحان حمله نبرند .\r\nوى نيز حارث بن نمر تنوخى را به الجزيره فرستاد تا بر پيروان على حمله برد . او نيز هفت نفر از بنى تغلب را دستگير كرد و كشتارى در آنجا به وقوع پيوست .\r\nهمچنين زهير بن مكحول عامرى را به سماوه فرستاد و دستور داد كه مالياتهاى مردم را بگيرد . اين خبر به على رسيد و او سه نفر از جمله جعفر بن عبد اللّه اشجعى را فرستاد تا كسانى از قبيلهء بكر و كلب را كه در طاعت او بودند ، صدقه دهند . آنها به زهير كه رسيدند ، جنگى درگرفت و اصحاب على تارومار شدند و جعفر بن عبد اللّه به قتل رسيد .\r\nسرانجام ، به سال 40 هجرى بسر بن ارطاة را با لشكرى فرستاد تا به مدينه رسيد و ابو ايّوب انصارى عامل على در آنجا بود . ابو ايّوب از آنجا گريخت و به حضور على در كوفه آمد . بسر كه به مدينه وارد شد ، كسى با او نجنگيد و بر فراز منبر رفت و خطاب به بزرگان انصار گفت : اى دينار ، اى نجار ، اى زريق ، شيخ و رهبر ما عثمان كه با او پيمان بسته بوديم ، كجاست ؟ آنگاه گفت :\r\nاى مردم مدينه ، سوگند به خدا ، هرگاه معاويه دستور داده بود ، حتّى هيچ كودك نابالغى را زنده باقى نمىگذاشتم . آنگاه كسى را نزد بنى سلمه فرستاد و پيغام داد : به شما هيچ امانى نمىدهم ، مگر آنكه جابر بن عبد اللّه را نزد من بفرستيد . جابر به نزد امّ سلمه همسر پيامبر آمد و گفت : چه دستورى مىدهى ؟ اين بيعت گمراهى و ضلالت است و من مىترسم كه كشته شوم . او گفت : من صلاح مىبينم كه بيعت كنى و به دو داماد\r\n\r\n","description":"","footnote":"","page_name":" 21 ","page_number":37},
  {"content":"\r\n\r\nبيعت كرد و بسر خانه‌هاى مدينه را ويران ساخت ، آنگاه روى به مكه نهاد و ابو موسى از ترس كشته شدن فرار كرد .\r\nابو موسى به يمن نامه نوشت كه لشكرى از طرف معاويه مأمور شده‌اند كه مردم را بكشند و هركس را كه از قبول حكومت معاويه سرباز زند ، به قتل رسانند . سپس بسر به يمن رفت و عبيد اللّه بن عبّاس كه از جانب على عامل آنجا بود ، به كوفه به سوى على گريخت و عبد اللّه بن عبد المدان حارثى را به جاى خود تعيين كرد . بسر كه رسيد ، او و پسرش را كشت . پس از آن بسر به خانهء عبيد اللّه بن عباس درآمد و دو پسر خردسالش را كه عبد الرحمن و قثم ناميده مىشدند ، سر بريد و برخى گفته‌اند : آن دو فرزند را در نزد بنى كنانه يافت . خواست كه آنها را بكشد . كنانى گفت : چرا اين دو كودك بىگناه را مىكشى ؟ هرگاه اين دو را بخواهى به قتل رسانى ، نخست مرا بكش . گفت : به همين ترتيب رفتار مىكنم . اول كنانى و آنگاه كودكان را كشت . زنى از بنى كنانه بيرون آمد و فرياد زد : اى مرد ، مردان را كشتى ، چرا اين دو كودك را به قتل مىرسانى ؟ سوگند به خدا كه در جاهليت و در اسلام چنين فاجعه‌اى ديده نشده است . به خدا كه اى بسر بن ارطاة ، آن حكومتى كه با كشتن كودكان و سالخوردگان و از بين بردن آيين رحمت و ضايع‌كردن حقوق ارحام پاگيرد ، بىترديد حكومت تباهى است . بسر در سر راه خود به يمن ، گروه ديگرى از شيعيان على را به قتل رساند و اين خبر به على رسيد . « 1 »\r\nابن عبد البر آورده است : يحيى بن معين مىگفت : بسر بن ارطاة مرد بدى بود و ابو عمر مىگويد : آن بدين جهت بود كه او در اسلام ، جنايات بزرگى مرتكب شده بود ، چنان كه مورخان و محدثان آورده‌اند كه سر بريدن دو پسر صغير عبيد اللّه بن عبّاس در برابر چشمان مادرشان از آن جمله است . « 2 »\r\nدارقطنى نقل مىكند : او پس از درگذشت پيامبر اكرم ، هرگز بر راه راست نبوده است\r\n\r\n\r\n","description":"","footnote":"\r\n( 1 ) . الاستيعاب : 1 / 65 ، 66 ؛ تاريخ ابن عساكر : 3 / 222 ، 459 ؛ تاريخ ابن كثير : 7 / 319 - 322 ؛ تاريخ طبرى :\r\n6 / 77 - 81 ؛ الكامل فى التاريخ ، ابن اثير : 3 / 162 - 167 ؛ وفاء الوفاء : 1 / 31 .\r\n( 2 ) . الاستيعاب : 1 / 65 .\r\n","page_name":" 22 ","page_number":38},
  {"content":"\r\n\r\nو همو بود كه دو كودك عبيد اللّه بن عباس را به قتل رساند . ابو عمرو شيبانى مىگويد :\r\nهنگامى كه معاوية بن ابى سفيان ، بسر بن ارطاة فهرى را مأمور كشتن شيعهء على ، رضى اللّه عنه ، كرد ، معن يا عمرو بن يزيد سلمى و زياد بن اشهب جعدى از جاى برخاستند و اظهار داشتند : اى امير مؤمنان ، ترا به خدا سوگند مىدهيم كه رحم كن و مباد كه بسر را بر قيس سلطه و فرمانروايى بخشى ، چرا كه قيس را به انتقام بنو سليم كه جمعى از بنى فهد و كنانه را در ورود رسول اللّه به مدينه كشته بودند ، خواهد كشت .\r\nمعاويه گفت : اى بسر ، بر قيس فرمانروا نيستى . آنگاه بسر به مدينه آمد و دو فرزند عبيد اللّه را كشت و اهالى مدينه فرار كردند و وارد حرّه شدند ، حرّهء بنى سليم . ابو عمرو مىگويد : در اين حمله بود كه به روايت ابو عمرو شيبانى ، بسر بن ارطاة به همدان حمله برد و زنانشان را اسير كرد و اينان نخستين زنانى بودند كه در اسلام به اسارت گرفته شدند . آنگاه زندگان بنى سعد را به قتل رسانيد . سپس ابو عمرو به دو واسطه از ابو ذر نقل مىكند كه ابو ذر دعا كرد و در نمازى كه اقامه كرد ، تعويذ خواند و قيام و ركوع و سجود آن را طول داد . اين دو مرد پرسيدند : چرا اعوذ بالله من الشيطان گفتى ، و دربارهء چه كسى دعا مىكردى ؟ گفت : به خدا از روز بلايى پناه بردم كه بر من مىرسد و از آن روزى كه بيم و زيان مرا مىرسد . گفتند : مرادت چيست ؟ گفت : اما روز بلا ، روزى است كه دو طائفه از مسلمانان باهم روبرو مىشوند و يكديگر را به قتل مىرسانند ، و اما روز بيم و خطر ، روزى است كه زنان مسلمان را اسير مىگيرند و پاهاشان را لخت مىكنند و هركدام كه از پاها فربه‌تر باشد ، او را مىخرند . از خدا خواستم كه چنين روزى را بر من نصيب نكند و شايد شما آن روز را ببينيد . عثمان كه كشته شد ، معاويه ، بسر بن ارطاة را به يمن فرستاد و زنان مسلمان را اسير كرد و در بازارها به معرض فروش قرار داد .\r\nابن عساكر گويد : بسر از پيروان معاويه بود و با او در جنگ صفين شركت داشت .\r\nمعاويه او را در آغاز سال چهلم هجرت به يمن و حجاز فرستاد و دستور داد كه شيعيان على را بخواند و بر آنان حمله برد . او در مكه و مدينه و يمن كارهايى زشت انجام داد و از طرف معاويه والى « بحر » شد و در يمن ، دو كودك عبيد اللّه بن عباس را كشت . دارقطنى\r\n\r\n","description":"","footnote":"","page_name":" 23 ","page_number":39},
  {"content":"\r\n\r\nمىگويد كه بسر از اصحاب بود ، ليكن پس از پيامبر استقامت در دين را از دست داد ، يعنى مرتد شد . « 1 »\r\nهمو نقل مىكند كه بخارى در التاريخ الكبير روايت كرده كه معاويه به سال 37 بسر را مأموريت داد و او وارد مدينه شد و بيعت گرفت . سپس به مكه و يمن آمد و عبد الرحمن و قثم ، دو طفل عبيد اللّه بن عبّاس را به قتل رساند . به روايت زهرى ، معاويه در سال 39 ه او را مأموريت داد و او به منظور تبليغ براى معاويه به مدينه آمد و خانهء زرارة بن خيرون برادر بنى عمرو بن عوف را آتش زد و خانهء رفاعة بن رافع و خانهء عبد اللّه بن سعد از بنى اشهل را نيز آتش زد ، سپس به سوى مكه و يمن به راه افتاد و عبد الرحمن بن عبيد و عمرو بن امّ اراكهء ثقفى را به قتل رساند و همه اين امور ، به گفتهء ابن سعد ، براى آن بود كه معاويه او را گفته بود كه هركس را كه در اطاعت على است ، به قتل رساند . او يك ماه در مدينه اقامت كرد و كسانى را كه گفته مىشد عليه عثمان كمك كرده‌اند ، به قتل رساند و گروهى از بنى كعب را در كنار چاههاى آبشان بين مكه و مدينه كشت و اجسادشان را به چاه انداخت و سپس به يمن آمد و هركه را از قبيله همدان كه در صفين با على بود ، به قتل رساند و بيش از دويست تن را كشت و بسيارى از كودكان را به قتل رساند و همهء اينها پس از قتل على روى داد .\r\nابن يونس گويد : عبيد اللّه بن عبّاس دو فرزند خود عبد الرحمن و قثم را به مردى از بنى كنانه سپرده بود و هردو صغير بودند . وقتى بسر به ميان بنى كنانه رسيد ، خواست كه آن دو را بكشد . مرد كنانى كه كار را بدين منوال ديد ، داخل خانهء خود شد و شمشير برهنه‌اش را برداشت و بر بسر و همراهانش حمله‌ور شد ، در حالى كه اين شعر را مىخواند :\r\n- شير آن است كه از حريم خانهء خود دفاع كند و همواره شمشير به دست به حمايت از همسايهء خودپردازد . اين خصلت جوانى است كه برومند و دلاور و به دور از مكر و خدعه باشد .\r\n\r\n\r\n","description":"","footnote":"\r\n( 1 ) . تاريخ ابن عساكر : 3 / 220 - 224 .\r\n","page_name":" 24 ","page_number":40},
  {"content":"\r\n\r\nبسر اظهار داشت : مادرت به عزايت بنشيند . به خدا ما نمىخواستيم ترا بكشيم . چرا خود را به كشتن مىدهى ؟ او گفت : به خدا كه در كنار همسايه‌ام كشته مىشوم تا مگر در پيشگاه خدا و نزد مردم معذور باشم . وى كشته شد و بسر نزد دو كودك آمد و سر آنها را از تن جدا كرد . زنان بنى كنانه بيرون آمدند و زنى از آن ميان گفت : اى مرد ، اين مردها را كشتى ، پس چرا كودكان را مىكشى ؟ به خدا سوگند كه نه در جاهليت و نه در اسلام ، كودكان را چنين نمىكشتند . به خدا هرآن حكومتى كه جز با كشتن كودكان شيرخواره و پيران كهنسال و از بين بردن آيين محبّت و مهرورزى حاصل نشود ، حكومت تباهى است .\r\nبسر در جواب گفت : به خدا مىخواستم شما زنان را نيز از دم تيغ بگذرانم . زن گفت : من نيز به خدا خواهر آن زنى هستم كه تو او را كشتى و بىگمان از تو در امان نيستم . آنگاه به زنان اطراف خود گفت : واى بر شما ! متفرق بشويد .\r\nبسر بن ارطاة ، عمرو بن عميس را در مأموريتى كه از طرف معاويه به منظور حمله به كارگزاران على و كشتن گروه زيادى از آنان در حجاز و يمن داشت ، به قتل رسانيد . « 1 »\r\n\r\nصورت مفصل ديگر\r\nبسر بن ارطاة فردى سنگدل و درشتخوى و خونخوار بود . از رحمت و مهربانى بويى نبرده بود . به دستور معاويه تمام راه حجاز و مدينه و مكه را گرفت تا به يمن رسيد .\r\nمعاويه دستور داده بود : به هرجايى كه مردمش از على پيروى مىكنند رسيدى ، زبان خشونت و ناسزاگويى را بر آنها بگشاى ، آنگونه كه هيچ راه گريزى پيدا نكنند ، و بدان كه تو بر مال و جان آنها مسلّطى . سپس همه را به بيعت دعوت كن . هركس مخالفت كرد ، او را از دم تيغ بگذران و شيعيان على را نيز هرجا ديدى به قتل برسان .\r\nابراهيم ثقفى در الغارات در حوادث سال چهلم نقل مىكند كه معاويه ، بسر بن ارطاة را با سه هزار نفر مأمور كرد و گفت : برو تا به مدينه رسى . همين‌كه بدانجا رسيدى ، مردم را از خود بران و به هركسى كه ديدى ، اهانت كن و دارايى كسانى را كه در پيروى از ما\r\n\r\n\r\n","description":"","footnote":"\r\n( 1 ) . الاصابة : 3 / 9 .\r\n","page_name":" 25 ","page_number":41},
  {"content":"\r\n\r\nقدمى برنداشته‌اند ، تاراج نما و در مدينه چنان وانمود كن كه همهء آنها را خواهى كشت و هيچ‌كس از دست تو در امان نخواهد بود . هيچ عذرى را نپذير ، تا يقين كنند كه مخالفان را خواهى كشت . آنگاه به مكّه روانه شو ، اما در آنجا متعرّض كسى نباش و مردم سر راه را بترسان تا فرار كنند . همچنان به راهت ادامه مىدهى تا به صنعا و جند برسى كه در آنجا ما دوستانى داريم و نامه‌هايى هم نوشته‌اند .\r\nبسر با اين مأموريت ، همراه سپاه حركت كرد . به هرآبادى كه مىرسيدند ، شتران اهالى آنجا را مىگرفتند و سوار آنها مىشدند و شتران خود را به پيش مىراندند تا به آبادى ديگر مىرسيدند و شتران آبادى پيشين را به اهالى آبادى پسين مىدادند و شترانشان را نيز مىگرفتند و سوار مىشدند و به حركت خود ادامه مىدادند . آنان پيوسته اين كار را تكرار مىكردند تا به نزديكى مدينه رسيدند . قبيلهء قضاعه به استقبال آمدند و شتر قربانى كردند و بدين ترتيب وارد مدينه شدند . عامل على در مدينه ، ابو ايّوب انصارى ، صاحبخانهء رسول اللّه بود . او از آن خانه گريخت و بسر وارد مدينه شد و مردم را به باد ناسزا گرفت و تهديد كرد و بيم داد و گفت : رنگ رخساره‌ها تيره شد .\r\nخداى تعالى قريه‌اى را مثل مىزند كه امن و آرام بود و روزى و نعمت فراخ و فراوان داشت . « 1 » اينك خداوند آن مثل را دربارهء شما عملى كرده ، و شما را مردم شهر هجرت پيامبر قرار داده كه خانه و قبر او و خانه‌هاى خلفاى ديگر ، همه در اين شهر است . چرا شما شكر نعمت پروردگار را به جاى نياورديد و حقوق پيامبرتان را رعايت نكرديد ؟\r\nشماييد كه خليفهء خدا در ميان شما به قتل رسيد و برخى در قتل و برخى در شتم و هزيمت او شركت داشتيد . چون مؤمنان پيش رفتند ، گفتيد : آيا ما با شما نبوديم ؟ و به كافران هم گفتيد : آيا ما نبوديم كه بر شما چيره بوديم و از گزند مؤمنان بازتان داشتيم ؟\r\nآنگاه به انصار ناسزا گفت و اظهار داشت : اى جمع يهود و اى فرزندان غلامان و بندگان ، اى بنى زريق و بنى نجار و بنى سالم و بنى عبد اشهل ، به خدا بلايى بر سرتان آورم كه آتش دل مؤمنان و آل عثمان خاموش شود و تسكين يابد . به خدا شما را بر سر زبان مردم\r\n\r\n\r\n","description":"","footnote":"\r\n( 1 ) . نحل 16 / 112 .\r\n","page_name":" 26 ","page_number":42},
  {"content":"\r\n\r\nخواهم انداخت ، چنان كه مثل امتهاى پيشين زبانزد بشويد . وى آنچنان تهديدى كرد كه مردم ترسيدند كه آنها را بكشد . به حويطب بن عبد العزّى كه گويا شوهر مادرش بود ، پناهنده شدند و بسر بالاى منبر رفت و انصار رسول اللّه را كه در قتل عثمان شركت نداشتند ، مورد خطاب قرار داد و مردم را به بيعت با معاويه دعوت كرد و جمعى بيعت كردند ، آنگاه از منبر پايين آمد و خانه‌هاى بسيارى را آتش زد ، از جمله خانهء زرارة بن خيرون يكى از فرزندان عمرو بن عوف ، خانهء رفاعة بن رافع زرقى و خانهء ابو ايّوب انصارى . وى جابر بن عبد اللّه انصارى را نيافت و گفت : اى بنى سلمه ، چرا جابر بن عبد اللّه را نمىبينم ؟ مادام كه جابر را به من نرسانيد ، در امان نخواهيد بود . جابر به امّ سلمه ، رضى اللّه عنها ، پناه برده بود و امّ سلمه نيز او را به بسر معرفى كرد و گفت : تا بيعت نكند ، امانش نده . به جابر هم گفت : برو و بيعت كن . سرانجام ، هردو رفتند و بيعت كردند .\r\nاز طريق وهب بن كيسان نقل شده كه گفت : از جابر بن عبد اللّه انصارى شنيدم كه مىگفت : وقتى كه از ترس بسر فرار كردم ، او به طايفهء من گفته بود : شما تا جابر را به من ندهيد ، امان نخواهيد داشت . آنها هم همگى پيش من آمدند و اظهار داشتند : ترا به خدا بيعت كن تا هم خود و هم ما در امان باشيم و خون تو و قبيله‌ات ريخته نشود . اگر اين كار را نكنى ، همگى كشته خواهيم شد و اهل بيت ما هم اسير خواهند گرديد . پس من هم يك شب از آنها مهلت خواستم . روز كه شد ، وارد خانهء امّ سلمه شدم و جريان را به او گفتم . او گفت : اى فرزندم ، برو و بيعت كن و جان خود و خون همهء افراد قبيله را حفظ كن ، چه من به برادرزاده‌ام نيز دستور داده‌ام كه برود و بيعت كند ، هرچند كه من خود مىدانم كه اين بيعت ، عين گمراهى است .\r\nابراهيم مىگويد : بسر چند روز در مدينه اقامت كرد ، سپس به مردم گفت : من شما را اگرچه سزاوار عفو نيستيد ، عفو كردم . نبايد مردمى كه پيشوايشان در ميانشان كشته شده ، عفو بشوند و عذاب از آنها برداشته شود و اگرچه بخشش من شامل شما مىگردد ، ليكن اميدوارم كه رحمت خداوند عزّ و جل در آخرت شامل شما نگردد . من ابو هريره را در اينجا به جانشينى خود برگماردم ، مبادا كه با او مخالفت كنيد . سپس به\r\n\r\n","description":"","footnote":"","page_name":" 27 ","page_number":43},
  {"content":"\r\n\r\nسوى مكه روانه شد .\r\nوليد پسر هشام روايت مىكند : بسر روى به مدينه آورد و بالاى منبر پيغمبر رفت و چنين گفت : اى اهل مدينه ، رودرروى حاكم قرار گرفتيد و عثمان را آغشته به خون كرديد . به خدا در اين مسجد هركسى را كه دستش به خون او آلوده است ، خواهم كشت .\r\nسپس به ياران خود گفت : درهاى مسجد را تحت نظر بگيريد ، و مىخواست كه مانع خروج آنها شود . پس عبد اللّه بن زبير و ابو قيس يكى از بنى عامر بن لؤى برخاستند و از او خواهش كردند تا از مردم درگذشت . آنگاه بسر روانهء مكه شد و در نزديكى مكه با قثم بن عبّاس كه به فرمان على حاكم مكه بود ، جنگيد و سرانجام داخل مكه شد و اهالى مكه را ناسزا گفت و سرزنش كرد ، سپس از مكه بيرون رفت و شيبة بن عثمان را به فرمانروايى آنجا برگماشت .\r\nعوانه از كلبى روايت مىكند كه چون بسر از مدينه به سوى مكه حركت كرد ، سر راه خود مروان را كشت و اموالى را غارت كرد و اهالى مكه كه خبر آمدن او را شنيدند ، آنجا را ترك كردند و مردم زمانى كه ديدند قثم بن عبّاس از مكه بيرون شده است ، به اميرى شيبة بن عثمان رضايت دادند . گروهى از قريش بر بسر شوريدند و با او روياروى شدند .\r\nاو آنها را دشنام داد و گفت : به خدا سوگند ، هيچ‌يك از شما را باقى نمىگذارم و اجازه نمىدهم جاندارى در زمين شما حركت كند . گفتند : خدا را درباره اهل و خانواده‌ات به ياد تو مىآوريم . ساكت شد ، آنگاه وارد بيت الحرام شد و طواف كرد و دو ركعت نماز گزارد و خطاب به آنها گفت : خدا را سپاس كه دعوت ما را پسنديد و الفت ميان ما پديد آورد و دشمن ما را با كشتن و پراكندگى خوار گردانيد . اين پسر ابو طالب است كه در سرزمين عراق در تنگى و مضيقه به سر مىبرد و خدا او را به سرانجام خطايش گرفتار كرده و به دست جنايتش سپرده است . يارانش عتاب‌كنان از او متفرق شدند و معاويه ، آن خونخواه عثمان ، ولايت امور را به كف گرفته است . پس اى مردم ، بيعت كنيد و جانتان را به خطر ميفكنيد . مردم بيعت كردند و سعيد بن عاص ناپديد شد . هرچه گشت ، او را نيافت . پس از چند روز خطاب به مردم گفت : اى مردم مكه ، من شما را بخشيدم ، اما مبادا\r\n\r\n","description":"","footnote":"","page_name":" 28 ","page_number":44},
  {"content":"\r\n\r\nكه ديگر مخالفت كنيد . به خدا سوگند ، اگر مخالفت كنيد ، كسى را بر شما مىگمارم كه شما را از بن براندازد و اموالتان را بگيرد و خانه‌هاتان را ويران كند . سپس به سوى طائف حركت كرد .\r\nابراهيم ثقفى نقل مىكند : بسر مردى از قريش را به نباله فرستاد كه در آنجا گروهى از شيعيان على بودند و دستور داد آنها را بكشد . او هم آنها را دستگير كرد و با آنها سخن گفت . مردم گفتند : اينها همه قوم تو هستند ، از اينها دست بردار تا ما از بسر امان‌نامه بياوريم . مرد قرشى آنها را زندانى كرد و منيع باهلى از بين آنها به نزد بسر رفت ، تا از او امان خواهد و او در طائف بود . آنگاه جماعتى از اهالى طائف دربارهء ايشان با او سخن گفتند و از او نامه‌اى خواستند كه آنها را آزاد كند . او هم وعده داد و نامه را به تأخير انداخت ، به گمان اينكه آن قريشى كه مأمور قتل بود ، همه را كشته است و اين نامه وقتى مىرسد كه او همه را كشته باشد . سپس نامه را نوشت و منيع به خانهء زنى كه در طائف بدان درآمده بود ، رفت ، اما او را نيافت و رداى خود را روى ناقه انداخت و سوار شد .\r\nروز جمعه و شب شنبه به حركت خود ادامه داد و هنگام طلوع آفتاب به نباله رسيد . مردم را بيرون آورده بودند كه بكشند و نامهء بسر هنوز نرسيده بود . يكى از مردانشان را آوردند و مردى از اهالى شام با شمشيرش ضربتى به دو زد ، ليكن شمشيرش شكست و شاميان به يكديگر گفتند : شمشيرهاى خود را در آفتاب پهن كنيد تا نرم شود ، آنگاه بركشيد . منيع باهلى كه برق شمشيرها را ديد ، لباسش را حركت داد و مردم گفتند : اين سواره خبرى آورده است . پس او را نگاه داشتند و شتر كه ايستاد ، او پياده شد و با پاى خود نامه را آورد و تسليم كرد و همگى آزاد شدند . آن مردى كه شمشير خورده و شمشير شكسته بود ، برادر منيع بود .\r\nابراهيم نقل مىكند كه على بن مجاهد از ابن اسحاق روايت كرده كه گفت : چون مردم مكه از كارهاى بسر باخبر شدند ، بسيار ترسيدند و فرار كردند . دو پسر عبيد اللّه بن عبّاس به نامهاى سليمان و داود ، و مادرشان حوريه « 1 » كه دختر خالد بن\r\n\r\n\r\n","description":"","footnote":"\r\n( 1 ) . در برخى مآخذ از وى با نام « جويريه » ياد شده است . ر ك : ريحانة الادب : 8 / 299 . ( و )\r\n","page_name":" 29 ","page_number":45},
  {"content":"\r\n\r\nقارظ « 1 » كنانيه بود و كنيهء ام حكيم داشت ، خارج شدند و آنان هم‌پيمانان بنى زهره بودند .\r\nاين دو كودك كه با مكّيان بودند ، در كنار چاه ميمون بن حضرمى گم شدند ، و اين ميمون برادر علاء بن حضرمى است . بسر بر آنها حمله كرد و دستگيرشان نمود و آنها را كشت و مادرشان اين شعر را مىخواند :\r\n- هان ! چه كسى دو فرزند مرا كه همچون دو مرواريد از صدف جدا شده بودند ، ديده است ؟\r\nبه روايتى نام آن دو كودك ، قثم و عبد الرحمن بود و مىگويند كه آنها از كنار دايىهاشان كه از بنى كنانه بودند ، گم شدند . در روايتى ديگر آمده است كه بسر آنها را در يمن كشته و در راه صنعا سرشان را بريده است . عبد الملك بن نوفل از پدرش نقل كرده كه وقتى بسر وارد طائف شد و مغيره با او سخن گفت و او نيز بيان داشت كه تو به من راست گفتى و خير مرا خواستى ، شب در آنجا ماند و بامدادان كه عزم رفتن نمود ، مغيره او را مشايعت كرد . وى پس از وداع با مغيره به راه خود ادامه داد تا به بنى كنانه رسيد كه دو پسر عبيد اللّه بن عبّاس و مادرشان در ميان آنها بودند . هنگامى كه بسر به كنار آنها رسيد ، آن دو را طلبيد . مردى از بنى كنانه كه پدر آن دو كودك آنها را به او سپرده بود ، به خانه‌اش رفت و شمشير به دست بيرون آمد . بسر او را گفت : مادرت به عزايت بنشيند ، ما نمىخواستيم ترا بكشيم ، چرا خود را در معرض مرگ قرار مىدهى ؟ گفت : مرا در برابر همسايه‌ام بكش تا در پيشگاه خدا و نزد مردم معذور باشم . آنگاه با شمشير برهنه به ياران بسر حمله آورد و اين رجز را مىخواند :\r\n- سوگند خورده‌ام كه نيازهاى اين خانه را برآورم و كسى كه با شمشير از همسايه‌اش دفاع مىكند ، هرگز نمىميرد . اين خصلت جوانى دلير و برومند است كه هيچ مكرى نكند .\r\nآنقدر با شمشير جنگيد تا كشته شد . سپس آن دو كودك را آوردند و هردو را كشتند .\r\n\r\n\r\n","description":"","footnote":"\r\n( 1 ) . در بعضى منابع آمده كه ام حكيم دختر قارظ بن خالد است . اعلام النساء : 1 / 283 . نيز ر ك : الغدير ( متن عربى / چ 5 ) : 11 / 17 . ( و )\r\n","page_name":" 30 ","page_number":46},
  {"content":"\r\n\r\nزنان بنى كنانه بيرون آمدند و زنى از آن ميان فرياد زد : شما اين مردان را مىكشيد ، گناه كودكان چيست ؟ به خدا سوگند كه نه در جاهليت و نه در اسلام ، كودكان را چنين نمىكشتند . به خدا آن فرمانروايى كه با كشتن شيرخوارگان ضعيف و پيران كهنسال و منسوخ‌كردن آيين رحمت و مهرورزى حكومت كند ، فرمانرواى فاسد و ستمكارى است . بسر گفت : به خدا كه مىخواستم شما زنان را از دم تيغ بگذرانم . آن زن گفت : به خدا هرگاه اين كار را بكنى ، در نظر من بهتر است .\r\nابراهيم نقل مىكند : بسر از طائف خارج شد و به نجران آمد و عبد اللّه پسر عبد مدان و پسرش مالك را به قتل رساند ، و اين عبد اللّه داماد عبيد اللّه بن عباس بود . آنگاه مردم را گردآورد و خطاب به آنها چنين گفت : اى گروه نصارا و برادران ميمونها ، به خدا سوگند ، هرگاه به من خبر دهند كه بر خلاف خواستهء من عمل مىكنيد ، كارى مىكنم كه نسلتان از زمين قطع شود و زراعتتان از بين رود و خانه‌هاتان ويران شود . وى پس از تهديدى طولانى حركت كرد تا وارد ارحب شد و ابو كرب را كه خود را شيعه مىخواند ، به قتل رساند . گويند : اين شخص ، سرور همهء كسانى بود كه در باديهء همدان مىزيستند . بسر پس از آنكه او را كشت ، به راه خود ادامه داد تا به صنعا رسيد كه قبلا عبيد اللّه بن عبّاس و سعيد بن نمران آنجا را ترك گفته بودند و عبيد اللّه ، عمرو بن اراكهء ثقفى را به جانشينى خود در آنجا گماشته بود . او مانع آمدن بسر شد و با بسر جنگيد . بسر او را به قتل رساند و وارد صنعا شد و گروهى را به قتل رساند . آنگاه گروهى از مأرب رسيدند كه همهء آنها را كشت و تنها يك مرد جان سالم به در برد . و نزد قوم خود بازگشت و اعلام كرد : خبر كشتگان را آورده‌ام ، كشتگانى از پير و جوان .\r\nابراهيم نقل مىكند : اين ابيات مشهور از عبد بن اراكهء ثقفى است كه در رثاى پسرش عمرو گفته است :\r\n- به جانم سوگند كه پسر ارطاة پهلوانى را كشت كه همچون هژبر نامدار بود .\r\n- هرگاه گريه موجب برگرداندن كشته‌اى مىشد ، بايد به پاس عمرو بگريى .\r\n- اما پس از مرگ ياران على و عبّاس و آل ابى بكر ، ديگر بر كسى اشك نريزيد .\r\n\r\n","description":"","footnote":"","page_name":" 31 ","page_number":47},
  {"content":"\r\n\r\nهمو گويد : بسر از آن پس به سوى صنعا رفت و با اهالى حبسان كه از شيعيان على بودند ، جنگ كرد و آنها را شكست سختى داد ، سپس به صنعا بازگشت و در آنجا يكصد پيرمرد را از ابناى فارس به قتل رساند ، چرا كه دو پسر عبيد اللّه بن عبّاس در خانهء زنى به نام دختر بزرج از ابناى فارس مخفى شده بود . به‌هرحال ، از آنجا كه بسر سى هزار آدم كشته بود و گروهى را آتش زده بود ، يزيد بن مفرغ اين شعر را سرود :\r\n- بسر چه اشخاصى را به بند كشيده است كه جا دارد شباروز به يادش بيدار باشند و پلك برهم ننهند .\r\n- تيغهاى درخشان اندامها را شكافته و دلها را دريده و سيل خون در خانه‌ها روان ساخته است .\r\n- اين سيل خون بر شرف اعلى ، رامهرمز ، كنارهء نهر اربق ، دشت مارين ، سراسر شط و مجمع سلان گذشته و جارى شده است .\r\n- اين خون تا دجلهء بغداد ، آنجا كه دو نهر باهم گره مىخورند و تا جايى كه از هم جدا مىشوند ، جريان يافته است .\r\n- اين خونها در تمام جاهايى كه بسر و لشكريانش گذر كرده‌اند ، جريان يافته است و بسر تا توانسته ، بىگناهان را كشته و خانه‌هاشان را آتش زده است .\r\nوى نيز گويد : على بسر را چنين نفرين كرد :\r\nخدايا بسر دينش را به دنيا فروخت و پرده‌هاى حرمت را دريد و بندگى تباهكاران را بر بندگى تو ترجيح داد . خدايا هرنعمتى كه به او داده‌اى بگير ، و او را در حالى كه خردش را گرفته‌اى ، بميران و رحمت خود را از او دريغ فرما و آسايش را از او سلب نما . خدايا بر بسر و عمر و معاويه لعنت فرست و به خشم خود گرفتارشان كن و عذاب خود را بر آنها فروفرست و از كيفر مجرمان بىنصيبشان مگذار .\r\nپس از اين نفرين ، ديرى نپاييد كه بسر عقلش را از دست داد و هماره هذيان مىگفت و اظهار مىداشت : شمشير به من بدهيد تا بكشم . پيوسته حالش چنين بود ، تا اينكه شمشيرى چوبين به او دادند و بالشى پيش او گذاشتند و آنقدر با شمشير بر آن مىزد تا از\r\n\r\n","description":"","footnote":"","page_name":" 32 ","page_number":48},
  {"content":"\r\n\r\nهوش مىرفت و تا دم مرگ به اين سرنوشت دچار بود . « 1 »\r\nابن ابى الحديد گويد : ابو الحسن على بن محمّد بن ابى سيف مداينى در فضل ابو تراب و خاندانش آورده است : از آن پس خطيبان هرمحلى بر فراز منبر ، على را لعنت و معاويه را تبرئه مىكردند و گناه را از على و اهل بيت او مىدانستند . مردم كوفه كه اكثرشان شيعيان على بودند ، بيشتر در معرض بلا واقع شدند ، چه معاويه زياد بن سميه را مأمور ادارهء كوفه و بصره كرد . او شيعيان را جستجو مىكرد و به لحاظ آنكه در روزگار على آنجا بود ، آنان را مىشناخت و هركجا كه مىيافت ، دستگيرشان مىكرد و مىكشت . ابتدا آنان را مىترسانيد و سپس دست و پايشان را مىبريد و چشمانشان را كور مىكرد و بر دارشان مىآويخت ، چندانكه همهء شيعيان را از عراق راند و پراكنده ساخت و ديگر مرد سرشناسى در آنجا باقى نگذاشت . معاويه به مأموران خود در همهء نواحى نوشت :\r\nشيعيان و خاندان على را كسى نبايد پناه بدهد . همچنين نوشت : از پيروان و هواداران عثمان ، هركه را يافتيد ، بزرگ داريد و در مجالسشان شركت كنيد و هريك از آنان را با اسم خود و نام پدر و نام قبيله و مشخصات به من معرفى كنيد . اين مأموريت را انجام دادند ، چندانكه بيشتر مردم در بيان فضايل و مناقب عثمان همت گماشتند و معاويه نيز بر صله‌ها و اهداى لباس و پوشش و املاك افزود و آنها را به اعراب و موالى مىداد ، به طورى كه در شهرى مقدار زيادى به اين كار پرداختند و در اندوختن مال و مسكن بر يكديگر پيشدستى كردند . هريك از كارگزاران كه از چشم مىافتاد و از كار بر كنار مىشد ، كافى بود كه در مناقب عثمان قلم‌فرسايى و تبليغ نمايد . با چنين اقدامى فورا نامش در شمار مقربان به ثبت مىرسيد و مورد حمايت قرار مىگرفت و در مقام خود تثبيت مىشد .\r\nسپس معاويه ، طى نامه‌اى به كارگزاران نوشت : احاديث در فضل عثمان زياد گفته شده و در هرشهر و ناحيه شايع گرديده است ، اينك اين نامه كه به شما برسد ، مردم را به روايت مناقب ديگر خلفا و صحابه تشويق كنيد و هيچ روايتى را كه در منقبت على نقل\r\n\r\n\r\n","description":"","footnote":"\r\n( 1 ) . شرح ابن ابى الحديد : 1 / 116 - 121 .\r\n","page_name":" 33 ","page_number":49},
  {"content":"\r\n\r\nشده باشد ، فرونگذاريد ، مگر آنكه روايتى نقيض آن را بياوريد تا دروغ بودن آن را ثابت كند . اين اقدامى است كه من دوست دارم و چشمانم روشن مىشود كه ببينم برهان هواداران على باطل گرديده و مناقب عثمان و فضايل او رونق يافته است .\r\nآنگاه بخشنامه‌اى با اين مضمون به همهء كارگزاران خود در شهرها صادر كرد : دقت كنيد هركس كه اقامهء دليل بر دوستى على و اهل بيت او بكند ، او را از كار ديوانى اخراج و حقوقش را قطع كنيد .\r\nبخشنامهء ديگرى به ضميمهء آن فرستاد كه هركس را متهم به هوادارى على كرديد ، شكنجه‌اش دهيد و نابودش كنيد و خانه‌اش را ويران سازيد . بدين ترتيب بلاى عظيمى عراق بويژه كوفه را فراگرفت ، تا آنجا كه هركس به خانهء مردى از پيروان على كه مورد اعتمادش بود ، مىرفت و سخنى مىگفت ، از خدمتكاران يا غلامان او مىترسيد كه مبادا راز او را فاش كنند و متهمش گردانند ، و بدينسان بازار گفتگو و بهتان داغ شد . « 1 »\r\nزياد كه كارگزار معاويه در كوفه و بصره بود و شش ماه در كوفه اقامت داشت و شش ماه در بصره ، سمرة بن جندب را به جاى خود در بصره گماشت . سمره هم از كسانى بود كه با اطلاع و دستور شخص معاويه در قتل مردم افراط كرد . طبرى از طريق محمّد بن سليم روايت كرده كه گفت : از انس بن سيرين پرسيدم : آيا سمره كسى را به قتل رسانده است ؟ گفت آيا مىتوان كشتار سمرة بن جندب را به شمار آورد ؟ زياد او را در بصره جانشين خود كرد و به كوفه آمد ، در حالى كه هشت هزار نفر را به قتل رسانده بود و معاويه به او گفته بود : آيا از اينكه بىگناهى را به قتل رسانده باشى ، هراسى دارى ؟ گفت :\r\nهيچ پروايى از اينكه چنين كسانى را بكشم ، ندارم . ابو سوار عدوى نقل كرده و گفته است :\r\nاو در يك صبحگاه ، چهل و هفت نفر را از قبيلهء من به قتل رساند ، و همه از كسانى بودند كه قرآن را جمع كرده بودند .\r\nوى به سندش از عوف روايت كرده كه گفت : سمره از مدينه آمد . همين‌كه به كنار خانه‌هاى بنى اسد رسيد ، مردى از دلاوران آن قوم پيش آمد و گروهى به او حمله كردند و\r\n\r\n\r\n","description":"","footnote":"\r\n( 1 ) . شرح نهج البلاغة : 3 / 15 .\r\n","page_name":" 34 ","page_number":50},
  {"content":"\r\n\r\nبه قتلش رساندند . سپس لشكريان حركت كردند و سمره بر بالين او كه در خون خود مىغلتيد ، حاضر شد و گفت : اين كيست ؟ گفتند : پيشروان لشكر او را كشته‌اند . گفت : اى مردم ، هرگاه شنيديد كه ما بر مركب سوار شده‌ايم ، از سرنيزه‌هاى ما بترسيد . « 1 »\r\nمعاويه چهار صد هزار درهم از بيت المال به سمرة بن جندب داد تا در ميان مردم شام سخنرانى كند و ضمن آن بگويد كه آيهء « از مردمان كسى است كه گفتارش در زندگانى دنيا ترا خوش آيد و خداى را بر آنچه به دل دارد ، گواه گيرد ، در حالى كه خود سرسخت‌ترين دشمنان است . چون از نزد تو بازگردد ، بكوشد تا در زمين فساد كند و كشت و نسل را نابود سازد و خدا فساد و تباهى را دوست ندارد » « 2 » ، دربارهء على بن ابى طالب است و همچنين بگويد كه آيهء « از مردمان كسى است كه جان خود را در جستجوى خشنودى خدا فروشد و خويش را فدا كند » « 3 » ، دربارهء ابن ملجم ، شقىترين فرد مرادى نازل شده است . « 4 »\r\nطبرى از طريق عمر بن شبّه نقل كرده گويد : زياد كه سمرة بن جندب را جانشين خود در بصره كرده بود ، درگذشت و سمره هشت ماه بر بصره حكومت كرد . عمر مىگويد :\r\nجعفر ضبعى به من گفت كه معاويه ، سمره را پس از زياد شش ماه در بصره مستقر كرد ، آنگاه او را معزول ساخت . سمره گفت : خدا معاويه را لعنت كند ، به خدا سوگند ، اگر اطاعتى كه از معاويه كرده بودم ، از خدا مىكردم ، هرگز مرا عذاب نمىكرد .\r\nهمو از طريق سليمان بن مسلم عجلى روايت كرده كه گفت : پدرم مىگفت : به مسجدى گذشتم ، مردى نزد سمره آمد و زكات مالش را پرداخت كرد ، سپس به درون رفت و نماز آغاز كرد ، مردى آمد و او را گردن زد ، چنان كه سرش در گوشه‌اى و بدنش در گوشهء ديگر مسجد افتاد . ابو بكره از آنجا گذشت و گفت : خداى سبحان مىفرمايد :\r\nرستگار شده است آن‌كه پاك شد و نام پروردگار بر زبان آورد و نماز گزارد . « 5 » پدرم\r\n\r\n\r\n","description":"","footnote":"\r\n( 1 ) . تاريخ طبرى : 6 / 132 .\r\n( 2 ) . بقرة 2 / 204 ، 205 .\r\n( 3 ) . همان 2 / 207 .\r\n( 4 ) . شرح ابن ابى الحديد : 1 / 361 .\r\n( 5 ) . اعلى 87 / 14 ، 15 .\r\n","page_name":" 35 ","page_number":51},
  {"content":"\r\n\r\nمىگويد : من شاهد بودم كه سمره پيش از مرگ سرماى سختى خورد و به بدترين وضعى درگذشت . همچنين شاهد بودم كه مردم بسيارى را نزد وى آوردند و كسانى نيز پيش او بودند كه از مردى پرسيد : دين تو چيست ؟ و او مىگفت : شهادت مىدهم كه خدايى جز خداى يگانه نيست و محمد بنده و پيامبر اوست و من از حروريه « 1 » بيزارم ، اما او را پيش مىبردند و گردنش را مىزدند ، تا بيست و چند كس كشته شدند . « 2 »\r\nاز كسانى كه در ميان مأموران معاويه به دشمنى با سيّد عترت معروف ، و در هجوم به پيروان آل اللّه با تمام نيروى ممكن پيشاهنگ بودند ، زياد بن سميه بود . وى مرتكب جنايات هولناكى شده است كه نه‌تنها در حافظهء تاريخ به جاى مانده ، بلكه صفحات زندگىنامهء نكبت‌بارش را نيز سياه كرده است و در اينجا ديگر نيازى به تكرار آنها نيست .\r\nاين همه جنايت از روسپىزادگان معروفى چون او هيچ بعيد نيست . او دست‌پروردهء سميهء تبهكار بود ، و از كوزه همان برون تراود كه در اوست ، و خار هرگز انگور برنمىدهد و براستى كه پيغمبر صلّى اللّه عليه و آله دربارهء دو سبط بزرگوار خود و پدر و مادر آنها زيبا فرموده است كه « ايشان را جز اشخاص باسعادت و پاكزاد دوست نمىدارند و جز افراد بىسعادت و ناپاكزاد دشمن نمىدارند » . پيشينيان اولادشان را به دوستى و محبت على عليه السّلام مىآزمودند و هركس او را دوست نداشت ، معلوم مىشد كه رشد و هدايت نيافته است . پس عجب نيست از اين حرامزاده ، نامهء دردآورى كه در پاسخ به درخواست شفاعت امام سبط حسن زكى عليه السّلام دربارهء مردى از شيعيانش نوشت .\r\nابن عساكر مىنويسد : سعد بن سرح مولاى حبيب بن عبدشمس ، از شيعيان على بن ابى طالب بود . هنگامى كه زياد به كوفه آمد ، او را ترسانيد و به حضور فراخواند و وى نزد حسن بن على آمد . زياد به برادر و زن و فرزندانش حمله كرد و همه را به زندان انداخت و اموال او را گرفت و خانه‌اش را ويران كرد . آنگاه حسن به زياد نوشت :\r\nاز حسن بن على به زياد : تو مردى از مسلمانان را مبتلا كرده‌اى كه خير او از خير\r\n\r\n\r\n","description":"","footnote":"\r\n( 1 ) . حروريه : طايفه‌اى از خوارج كه به حروراء نزديك كوفه منسوبند . ( م )\r\n( 2 ) . تاريخ طبرى : 6 / 164 .\r\n","page_name":" 36 ","page_number":52},
  {"content":"\r\n\r\nمسلمانان و شر او از شر مسلمانان جدا نيست و خانه‌اش را ويران و مالش را مصادره و خانواده‌اش را زندانى كرده‌اى . اين نامهء من كه به تو رسد ، خانه‌اش را بساز و آباد كن و مال و عيالش را بازگردان ، چرا كه من به او پناه داده‌ام و از او پيش تو شفاعت مىكنم .\r\nزياد در پاسخ چنين نوشت :\r\nاز زياد بن ابى سفيان به حسن بن فاطمه : اما بعد ، نامهء تو كه در آن خود را برتر شمرده‌اى ، در حالى كه تقاضايى داشتى ، رسيد . من سلطانم و تو يك فرد عادى كه دربارهء فاسقى به من سفارش كرده‌اى كه از فرط پستى و حقارت قابل ذكر نيست و بدتر از آن اين است كه اين شخص ترا و پدرت را دوست دارد . من آگاهم كه تو او را با سوء نيّت به خود نزديك كرده و پناه داده‌اى . ترا به خدا او را نزد خود نگاه مدار . به خدا هرگاه بين پوست و گوشتت جاى بگيرد ، باز با تو دوست نيست و مراعات حال ترا نمىكند . لذيذترين گوشت در نظر من ، گوشت آن كسى است كه گوشت بدن تو از وجود او روييده است . اين مرد را به خاطر جرمى كه دارد ، به كسى تحويل ده كه از تو سزاوارتر است . هرگاه از گناه او درگذرم ، هرگز شفاعت ترا از او نخواهم پذيرفت و هرگاه او را بكشم ، جز به خاطر محبت پدر فاسقت نكشته‌ام ، و السّلام . « 1 »\r\nزياد ، مردم را در كوفه بر درگاه قصر خود جمع كرده بود و آنها را به لعن على عليه السّلام تشويق مىكرد ، و به نوشتهء بيهقى ، آنها را بر بيزارى جستن از على تحريض مىكرد و مسجد و صحن آن پر از جمعيّت شد و هركس از حضور خوددارى مىكرد ، از لبهء شمشير گذرانده مىشد .\r\nدر منتظم ابن جوزى آمده : هنگامى كه زياد بر منبر مسجد كوفه ، خطبه مىخواند ، جماعتى از كوفيان به او سنگريزه زدند و او برآشفت و دست هشتاد نفر از آنها را بريد و چون خواست كه خانه‌هاشان را ويران كند و نخل‌هاشان را آتش بزند ، همگان را فراخواند تا مسجد و صحن آن پر از جمعيّت شد . آنگاه پيشنهاد كرد كه همه از على تبرّى جويند ، در حالى كه مىدانست آنها از اين عمل خوددارى خواهند كرد ، و او اين\r\n\r\n\r\n","description":"","footnote":"\r\n( 1 ) . تاريخ ابن عساكر : 5 / 418 ؛ شرح ابن ابى الحديد : 4 / 7 ، 72 .\r\n","page_name":" 37 ","page_number":53},
  {"content":"\r\n\r\nخوددارى را دستاويزى براى نابودى و ويران‌كردن خانه‌هاى ايشان قرار خواهد داد .\r\nعبد الرحمن بن سائب نقل كرده گويد : من و گروهى از انصار نيز احضار شديم و در صحن مسجد حضور يافتيم . اندكى بعد به خواب رفتم و در خواب ديدم كه در بين مردمى نشسته‌ام و دلم به تپش افتاد . ناگهان چيز بلندى را ديدم كه دارد نزديك مىشود . پرسيدم :\r\nكيستى ؟ گفت : من بازرسى صاحب قدرت هستم و مأموريت دارم كه صاحب اين قصر را دستگير كنم . از ترس ، از خواب بيدار شدم و هنوز يك ساعت نگذشته بود كه كسى از خارج وارد شد و اعلام كرد : همگى برگرديد ، امير از شما روگردان شده است . ناگهان به دو آن بلايى نازل شد كه عبد اللّه بن سائب گويد :\r\n- هنوز جناياتى كه بر عليه ما در سر مىپروريد ، به انجام نرسيده بود كه قدرتمندى بالاى سرش حاضر شد .\r\n- او كه ظلم و تعدّى به على بن ابى طالب را پيشه كرده بود ، ناگهان با ضربه‌اى نابود گرديد . « 1 »\r\nآرى ، با من بياييد تا اين اوراق سياه را كه به انواع رسوايىها آلوده و آكنده از ننگ و فساد و مهلكات است ، بخوانيم و ببينيم آيا در شريعت تابناك يا در نواميس انسانى و مقياس‌هاى عدل ، مجوّزى براى اين جنايات ديده مىشود و آيا اين جناياتى كه به دست فرزند هند به وقوع پيوسته ، هيچ‌يك از جنايتكاران تاريخ مرتكب آن مىشدند ؟ شما نمىتوانيد كسى را بيابيد . چنين جناياتى از هيچ جنايتكارى شنيده نشده است ، نه‌تنها از گروندگان به دين حنيف ، بل از كسى كه لا اقل از عاطفهء انسانى بويى برده باشد و اين همه شقاوت و جنايت را جايز شمرد ، و يا اين مايهء ننگ و رسوايى را تحمل كند . آيا مىتوانى معاويه را با اين همه جنايات از مصاديق اين آيهء كريمه بدانى ؟\r\nمحمّد صلّى اللّه عليه و آله فرستادهء خداست و آنان كه با اويند ، بر كافران سختگيرند و با يكديگر مهربانند . آنها را ركوع‌كنان و سجده‌كنان مىبينى كه جوياى فضل و خشنودى خدايند .\r\n\r\n\r\n","description":"","footnote":"\r\n( 1 ) . مروج الذهب : 2 / 69 ؛ المحاسن و المساوى ، بيهقى : 1 / 39 ؛ شرح ابن ابى الحديد : 1 / 286 - به نقل از ابن جوزى .\r\n","page_name":" 38 ","page_number":54},
  {"content":"\r\n\r\nنشانشان اثر سجده‌اى است كه بر چهرهء آنهاست . « 1 »\r\nاكنون آيا پسر ابو سفيان را خارج از اين گروه مؤمنان نمىبينى ؟ براستى كه او نه با رسول اللّه صلّى اللّه عليه و آله بود و نه به خاندان و هواداران او رحمت مىآورد و مهر مىورزيد ، بلكه او از كسانى بود كه با ايشان دشمنى ورزيدند و آنان را سبّ و نفرين كردند ، آزردند ، كشتند و هتك حرمت نمودند . همهء اينان از ربقهء اسلام خارجند . مگرنه اين است كه معاويه بر برگزيدگان امت پيامبر اسلام سخت گرفت ، بر مردمى كه ركوع‌كننده و سجده‌كننده و جوياى فضل و خشنودى پروردگار بودند ؟ اينجاست كه فقط انصاف مىتواند داورى كند .\r\nاينجاست كه قاتلان عثمان به فراموشى سپرده مىشوند و تبعات و گناه آن ستمكاران ، همه به نام ولاى على عليه السّلام نوشته مىشود كه خداوند متعال ولايت خود را با دوستى او و دوستى پيامبر صلّى اللّه عليه و آله مقرون داشته ، دوستى او را هم‌رديف محبت خدا و پيغمبر قلمداد كرده ، پيروى از آنها را چونان اطاعت از خود واجب شمرده و مودت آنها را اجر رسالت قرار داده است .\r\nمعاويه و كارگزارانش هيچ‌كس را جز على عليه السّلام و هوادارانش دشمن نداشته و مرتكب اعمالى شده‌اند كه جز از دين‌برگشتگان و دشمنان خدا ، دست به چنان كارهايى نمىزنند . گجسته مروان رانده‌شده و بدترين مرد قبيلهء ثقيف يعنى مغيرة بن شعبه و جوانان فاسق قريش همه در امن و رفاه بودند و زمام حكومت را افراد فاجر بىتبار كه دشمن اهل بيت وحى بودند ، در دست داشتند ، افرادى همچون بسر بن ارطاة ، مروان بن حكم ، مغيرة بن شعبه ، زياد بن ابيه ، عبد اللّه فزارى ، سفيان بن عوف ، نعمان بن بشير ، ضحاك بن قيس ، سمرة بن جندب و نظاير آنان .\r\nمعاويه اين افراد را بر بندگان خدا مسلط مىكرد و با اينكه خود به خوبى اينان را مىشناخت و هرگز اعتنايى به اين سخن رسول اللّه صلّى اللّه عليه و آله نمىكرد كه فرمود : هرگاه كسى فرمانروايى مسلمانان را بپذيرد و كسى را مأمور كارى كند و بداند كه در ميان بندگان خدا\r\n\r\n\r\n","description":"","footnote":"\r\n( 1 ) . فتح 48 / 29 .\r\n","page_name":" 39 ","page_number":55},
  {"content":"\r\n\r\nشخص ديگرى از او داناتر و آگاه‌تر به كتاب خدا و سنت رسولش وجود دارد ، به خدا و رسول او و همهء مؤمنان خيانت كرده است . « 1 »\r\nاينان به كارهاى زشت مشغول بودند و به امر معاويه ، به انواع گناهان و تباهىها دست مىيازيدند ، ليكن از نظر او هيچ منع دينى براى ارتكاب چنين جرايمى وجود نداشت .\r\nپس معاويه فرمان داد كه بر مكه مكرّمه هجوم برند ، شهرى كه خدا آنجا را بر واردشوندگان بدان ، هرچند كافر باشند ، جاى امن قرار داده است ، و اهالى و پرندگان و حيوانات و گياهان آنجا را در دين خود محترم داشته و تجاوز به آنها را حرام كرده است .\r\nاين همان شهرى است كه پيامبر خدا صلّى اللّه عليه و آله آنگاه كه آنجا را تسخير فرمود ، خون ابو سفيان و نظاير او را كه پرچمداران كفر و الحاد بودند ، محترم شمرد و در روز فتح و ديگر ايام ، اين اصل را رعايت فرمود . پيامبر صلّى اللّه عليه و آله مىفرمود : اين شهرى است كه خداوند ، آنگاه كه آسمان‌ها و زمين را آفريد ، آن را محترم شمرد و تا روز قيامت اين شهر در حريم حرمت الهى است و پيش از من بر احدى كشتار در آنجا حلال نبوده است و بر من نيز جز ساعتى در روز حلال نيست و اين به حكم خدا تا روز قيامت حرام است . حتى خارى از آن نبايد بريده شود و در آن شكار حرام است و آنچه بر روى زمين بيفتد ، جز در مواردى كه صاحبش را بشناسند و آن را به دو رد كنند ، نمىتوانند بردارند . « 2 »\r\nپيامبر اكرم فرموده است : شهر مكه را خدا حرام داشته است ، نه مردم . كسى كه به خدا و روز قيامت ايمان دارد ، نمىتواند در آنجا خونى بريزد ، يا درختى را ببرد و اگر كسى براى جنگ با پيامبر خدا اجازه خواست ، به او بگوييد : كسى نمىتواند با پيامبر خدا بجنگد و فقط خدا به پيامبرش اجازه داده و به شما اجازه نداده است ، آن هم فقط يك ساعت در روز اين اجازه را داده و حرمت مكهء امروز همان حرمت ديروز است . هركه حاضر است ، اين امر را به غايبان برساند . « 3 »\r\nپسر هند امر كرد تا مدينهء رسول اللّه را محاصره كردند و اهالى آنجا را بيم دادند و\r\n\r\n\r\n","description":"","footnote":"\r\n( 1 ) . مجمع الزوائد : 5 / 211 .\r\n( 2 ) . صحيح بخارى : 3 / 168 ؛ صحيح مسلم : 4 / 109 .\r\n( 3 ) . صحيح بخارى : 3 / 167 .\r\n","page_name":" 40 ","page_number":56},
  {"content":"\r\n\r\nصدماتى به آنها رساندند ، و دستور داد تا به جستجو پردازند و هرجا كه شيعيان امير مؤمنان على عليه السّلام را يافتند ، دستگير كنند ، در حالى كه حرمت مدينهء منوره در اسلام كاملا محرز است و پيامبر اكرم صلّى اللّه عليه و آله ضمن رواياتى فرموده‌اند :\r\n1 - مدينه حرمى است از عائر تا فلان جا ، هركس در آن كار زشتى انجام دهد ، يا گناهكارى را در آن بپذيرد ، لعنت خدا و فرشتگان و همهء مردم بر او باد . ديگر توبه و عبادت او پذيرفته نيست . حقوق مسلمانان همه برابر است و هرگاه مسلمانى پيمان‌شكنى كند ، لعنت خدا و فرشتگان و همهء مردم بر او باد . بىترديد توبه و عمل چنين كسى هرگز پذيرفته نمىشود . « 1 »\r\n2 - كسى بر اهل مدينه كيد نمىكند و توطئه نمىچيند ، مگر آنكه همچون نمك در آب ، حل و مضمحل مىشود و از بين مىرود . « 2 »\r\n3 - هركس بخواهد بر اهل مدينه بدى برساند ، خداوند او را همچون سرب در آتش يا نمك در آب متلاشى مىكند . « 3 »\r\n4 - خدايا ابراهيم مكه را حرم قرار داد و من نيز مدينه را همچون حرمت مكه محترم شمرده و حرم قرار داده‌ام . مبادا كه در آنجا خونى ريخته شود يا سلاحى براى جنگ به كار رود ، و نبايد درختى در آنجا بريده شود ، مگر آنكه براى علوفه لازم باشد . « 4 »\r\n5 - هركس دربارهء شهر مدينه ارادهء بدى كند ، خداوند او را همچون نمك در آب ذوب مىكند . در عبارت سعد آمده است : هركس دربارهء مردم مدينه انديشهء بدى داشته باشد ، خداوند او را ذوب و نابود مىكند . « 5 »\r\n6 - محدوده‌اى از مدينه حرم است و نبايد درختى از آنجا بريده شود ، و در آن كار\r\n\r\n\r\n","description":"","footnote":"\r\n( 1 ) . صحيح بخارى : 3 / 179 ؛ صحيح مسلم : 4 / 114 - 116 ؛ مسند احمد : 1 / 81 ، 126 ، 151 و 2 / 450 ؛ سنن بيهقى : 5 / 196 ؛ سنن ابى داود : 1 / 318 .\r\n( 2 ) . صحيح بخارى : 3 / 181 .\r\n( 3 ) . صحيح مسلم : 4 / 113 .\r\n( 4 ) . صحيح مسلم : 4 / 117 ؛ سنن ابى داود : 1 / 318 .\r\n( 5 ) . صحيح مسلم : 4 / 121 ، 122 .\r\n","page_name":" 41 ","page_number":57},
  {"content":"\r\n\r\nزشتى انجام گيرد . هركس در مدينه مرتكب اين اعمال شود ، خدا و فرشتگان و همهء مردم او را نفرين مىكنند . « 1 »\r\n7 - هرستمگرى كه فكر بدى دربارهء مدينه داشته باشد ، خداوند او را از بين مىبرد ، همچنانكه نمك در آب حل مىشود . در عبارت ديگر چنين آمده است : هركس براى اهل مدينه ارادهء سويى داشته باشد . . . تا آخر حديث . « 2 »\r\n8 - خدايا هركس مردم مدينه را بترساند و به آنان ستم روا دارد ، او را بترسان . لعنت خدا و فرشتگان و مردم بر چنين كسى باد . ديگر توبه و بازگشت او پذيرفته نمىشود . « 3 »\r\n9 - هركس مردم مدينه را بترساند ، خداى در روز قيامت او را بيم مىدهد و هرگز عمل و توبه او قبول نيست . « 4 »\r\n10 - هركس مردم مدينه را با ستم خود بترساند ، خداوند او را بيم دهد و لعنت كند . « 5 » در عبارت ابن نجار چنين آمده است : هركس مردم مدينه را از روى ظلم بترساند ، خداوند او را بيم دهد ، و خدا و فرشتگان و مردم بر او لعنت فرستند .\r\n11 - هركس مردم مدينه را بترساند ، مرا ترسانيده است . احمد اين روايت را به نقل از جابر بن عبد اللّه چنين آورده است : يكى از فرمانروايان فتنه و فساد وارد مدينه شد و در آن هنگام ، نور چشم جابر زايل شده بود . به جابر گفتند : مىتوانى از اين حاكم دور بشوى . پس بيرون آمد و در ميان دو پسرش راه مىرفت . سنگى به پايش خورد و آن را خون‌آلود كرد و گفت : نابود و سرنگون باد كسى كه رسول اللّه را ترسانيد . يكى از پسران وى يا هردو آنها گفتند : اى پدر ، رسول اللّه را چگونه مىترسانند ، با اينكه او وفات فرموده است ؟ گفت : از رسول اللّه شنيدم كه فرمود : هركس بترساند . . . تا آخر حديث . « 6 »\r\nاين اميرى كه در حديث به دو اشاره شده ، همان بسر بن ارطاة است ، چنان كه سمهودى\r\n\r\n\r\n","description":"","footnote":"\r\n( 1 ) . صحيح بخارى : 3 / 178 ؛ سنن بيهقى : 5 / 197 .\r\n( 2 ) . وفاء الوفاء : 1 / 31 .\r\n( 3 ) . همان مأخذ - به نقل از طبرانى با رجال صحيح .\r\n( 4 ) . همان مأخذ ؛ فيض القدير : 6 / 40 .\r\n( 5 ) . وفاء الوفاء : 1 / 31 - به نقل از نسائى .\r\n( 6 ) . مسند احمد : 3 / 354 .\r\n","page_name":" 42 ","page_number":58},
  {"content":"\r\n\r\nآن را روايت كرده و صحيح دانسته است . « 1 »\r\n12 - بنا به نقل طبرانى در المعجم الكبير ، پيغمبر صلّى اللّه عليه و آله فرموده است : هركه مردم مدينه را اذيت كند ، خدا را اذيت كرده و لعنت خدا و فرشتگان و همهء مردم بر اوست ، و ديگر هيچ عبادت و توبه‌اى از او پذيرفته نيست . « 2 »\r\nآرى ، بسر كه با فريب معاويه به اميرى رسيد ، خود نيز هيچ‌يك از اين جنايات را انكار نكرد ، به محرّمات دامن آلود ، كشتارها كرد ، زن‌ها را اسير نمود ، اطفال را سر بريد ، خانه‌ها را ويران ساخت ، آبروى مردم را برد ، حقوق رسول اللّه صلّى اللّه عليه و آله و مجاوران حرم امن آن بزرگوار را پايمال كرد و به مجاورانش توهين روا داشت ، مجاوران حرمى كه همچون حرم خدا محترم است ، چنان كه خدا فرموده است :\r\nآنان كه رسول اللّه را برنجانند ، بر آنها كيفر دردناكى است . « 3 »\r\nآنان كه خدا و رسولش را مىآزارند ، خداوند در دنيا و آخرت بر ايشان لعنت مىفرستد . « 4 »\r\nواى بر كسى كه جرأت را به جايى برساند كه او را به دشمنى با خدا و رسولش برانگيزد و بر عليه دين قيام كند ، چنان كه يزيد نيز پا جاى پاى پدرش گذاشت و در گناهان سنگين و هجوم به مردم مدينهء منوّره گوى سبقت از او ربود و طبق وصيت پدرش ، مسلم بن عقبه را مأمور كرد كه در اين سرزمين مقدس به جنايت و خرابكارى بپردازد .\r\nسمهودى گويد : ابن ابى خيثمه به اسنادش از جويريه دختر اسماء نقل مىكند : از بزرگان و سالخوردگان مدينه كه باهم صحبت مىكردند ، شنيدم كه مىگفتند : وقتى معاويه به حال احتضار افتاد ، يزيد را خواست و به دو گفت : « هرگاه مردم مدينه بر تو بشورند ، مسلم بن عقبه را كه هوادار خوبى براى تست ، بر آنجا بگمار » . هنگامى كه يزيد والى شد ، عبد اللّه بن حنظله با گروهى نزد او رفتند و او خيلى احترامش كرد ، ليكن در برگشت ، مردم را بر عليه يزيد تحريض كرد و عيب‌هاى او را بازگفت و دعوتشان كرد كه\r\n\r\n\r\n","description":"","footnote":"\r\n( 1 ) . وفاء الوفاء : 1 / 31 .\r\n( 2 ) . همان : 1 / 32 .\r\n( 3 ) . توبة 9 / 61 .\r\n( 4 ) . احزاب 33 / 57 .\r\n","page_name":" 43 ","page_number":59},
  {"content":"\r\n\r\nيزيد را از مقامش خلع كنند و مردم هم موافقت نمودند . چون يزيد از اين ماجرا خبر يافت ، مسلم بن عقبه را با تجهيزات روانه كرد . « 1 »\r\nبلاذرى اين روايت را مبسوطتر از سمهودى نقل كرده است . « 2 »\r\n\r\n\r\n","description":"","footnote":"\r\n( 1 ) . وفاء الوفاء ، سمهودى : 1 / 91 .\r\n( 2 ) . انساب الاشراف : 5 / 43 .\r\n","page_name":" 44 ","page_number":60},
  {"content":"\r\n\r\n\r\nجنايات معاويه نسبت به حجر بن عدى و ياران او\r\n\r\nحجر بن عدى\r\nمعاويه به سال 41 هجرت ، مغيرة بن شعبه را والى كوفه كرد و هنگامى كه فرمانروايى آنجا را به او مىداد ، چنين گفت : هركس پيش از اين حلم و بردبارى داشته ، امروز وقت آن است كه بيدار و آمادهء كار باشد . متلمّس گويد :\r\n- شخص بردبار پيش از اين‌كه بخواهد ، مىفهمد و آدمى فراياد نمىدهد جز آنچه را كه خود فراگرفته باشد .\r\nبنابر اعتماد رضايت‌آميزى كه بر بصيرت تو دارم و ترا فردى لايق و شايسته مىدانم ، به امورى چند سفارشت مىكنم كه كار بستن آنها سلطهء مرا استوار مىكند و كار رعيت را سامان مىدهد . من به تو سفارش مىكنم كه هرگز از شتم و توهين به على چشم نپوشى ، و بر عثمان شفقت و مهر ورزى و براى او آمرزش بخواهى ، و ياران على را طعن و لعن كنى و به سخن آنان هرگز گوش ندهى ، و پيروان عثمان را تشويق كنى و به خود نزديك گردانى و به گزارش‌هاى آنان گوش فرادارى .\r\n\r\n","description":"","footnote":"","page_name":" 45 ","page_number":61},
  {"content":"\r\n\r\nمغيره اظهار داشت : آزمودم و آزموده شدم و پيش از تو خدمتگزار ديگران بوده‌ام و ترفيع مقام يا فرود آمدن از مسند در من اثر نكرده است و تو نيز مرا خواهى آزمود و سرانجام ستايش يا نكوهش خواهى كرد .\r\nمعاويه گفت : به خواست خدا ترا خواهم ستود .\r\nاز آن پس ، مغيره هفت سال و چند ماه بر كوفه فرمانروايى كرد . او سيرتى نيكو داشت و سخت دلباختهء عافيت و سلامت بود ، ليكن ناسزاگويى به على را هرگز ترك نمىكرد و پيوسته بر قاتلان عثمان لعنت مىفرستاد و براى عثمان طلب رحمت و مغفرت مىكرد و ياران او را مىستود .\r\nحجر بن عدى چون اين رفتار را ديد ، گفت : بلكه خدا شما را نكوهش و لعنت مىكند ، چرا كه فرموده است : همگى عدالت را برپا داريد و براى خدا شهادت دهيد . « 1 » بنابراين ، من گواهى مىدهم كه كسانى را كه شما نكوهش مىكنيد ، شايستهء فضيلت و ستايشند ، و كسانى را هم كه مىستاييد و مدح مىكنيد ، حقا كه شايستهء نكوهش هستند .\r\nمغيره در پاسخ گفت : اى حجر ، واى بر تو ! از امير بترس و از خشم و شكوه او بيم داشته باش ، چرا كه خشم سلطان چه‌بسا امثال ترا هلاك كرده است .\r\nآنگاه مغيره دست از او بداشت و چشم‌پوشى كرد و كار بدين منوال بود تا در پايان امارتش ، روزى به پاخاست و در باب على و عثمان اظهارات پيشين خود را تكرار كرد و گفت :\r\nخدايا بر عثمان بن عفان رحم كن و از گناهانش درگذر و بهترين پاداش را به او بده ، چرا كه او به كتاب تو عمل نمود ، و از سنت پيامبرت پيروى كرد ، همهء ما را يك‌سخن و متحد ساخت ، خون ما را حفظ كرد و خود مظلوم كشته شد . « 2 » خدايا بر ياران و هواداران و دوستان و خونخواهان او رحمت فرست ! به على بن ابى طالب كه رسيد ، او و پيروانش را\r\n\r\n\r\n","description":"","footnote":"\r\n( 1 ) . نساء 4 / 135 .\r\n( 2 ) . همهء اينها مخالف آن چيزى است كه از سيرهء عثمان به ثبوت رسيده ، چنان كه در جلد هشتم و نهم به طور مبسوط از آن سخن گفتيم .\r\n","page_name":" 46 ","page_number":62},
  {"content":"\r\n\r\nنفرين كرد و حجر بيدرنگ از جا برخاست و چنان فريادى كشيد كه همهء كسانى كه در مسجد و بيرون مسجد بودند ، صدايش را شنيدند . سپس خطاب به مغيره گفت : اى آدم خرف ، نمىدانى چه كسى را مورد حمله قرار داده‌اى ! دستور بده كه ارزاق و حقوق توقيف‌شدهء ما را به ما بازگردانند كه اينها حق تو نيست و حاكمى كه پيش از تو بود ، در اين حقوق طمع نمىكرد . تو بر نكوهش امير مؤمنان و ستايش مجرمان حريص گشته‌اى .\r\nپس آنگاه بيش از دوسوم مردم با او به‌پا خاستند و همگى اظهار داشتند : به خدا سوگند ، حجر راست مىگويد و بر حق است . برفور دستور بده كه ارزاق و حقوق ما را بدهند ، و گرنه اين سخنان كه مىگويى سودى به حال ما ندارد ، و چندان از اين سخنان گفتند كه مغيره پايين آمد و وارد قصر شد .\r\nهواداران مغيره اجازه خواستند كه او را ببينند و او اجازه داد . آنها گفتند : چرا اجازه مىدهى كه اين مرد چنين سخنانى را بر زبان راند و در دوران فرمانروايىات جرأت را بدين پايه برساند كه به تو اهانت و حكومتت را تضعيف كند و امير المؤمنين معاويه را عليه تو به خشم آورد . در اين ميان ، عبد اللّه بن أبى عقيل ثقفى تنها كسى بود كه بيش از همه دربارهء حجر و سخت گرفتن بر او با مغيره سخن گفت .\r\nمغيره در پاسخ گفت : من در واقع او را كشته‌ام ، چه پس از من اميرى خواهد آمد كه حجر او را چون من مىپندارد و با او همين رفتارى را مىكند كه با من كرد و در اولين فرصت گرفتار مىآيد و به بدترين شكلى به قتل مىرسد . اكنون اجل من نزديك است و دوران فرمانروايىام به سر آمده و دوست ندارم اقدام به كشتن برگزيدگان اين شهر بكنم ، و خونشان را بر زمين ريزم ، آن‌وقت ، ديگران به امن و آسايش برسند و من بدبخت شوم ؛ معاويه در دنيا به عزت برسد و مغيره در آخرت نگون‌بخت گردد .\r\nپس از آن مغيره به سال 51 ه هلاك شد و مردم كوفه و بصره پيرامون زياد جمع شدند . زياد آمد و وارد قصر كوفه شد و در پى حجر فرستاد و حجر كه پيش از آن با او دوست بود ، آمد و زياد به او گفت :\r\nمن از رفتارى كه با مغيره كردى ، كاملا آگاهم . او رفتار ترا تحمل مىكرد ، اما من به\r\n\r\n","description":"","footnote":"","page_name":" 47 ","page_number":63},
  {"content":"\r\n\r\nخدا كه مثل چنان رفتارى را از تو تحمل نخواهم كرد . مىدانى كه در گذشته چقدر على را دوست مىداشتم ، اما خدا آن دوستى را از دل من بيرون برد و به كينه و دشمنى مبدل گردانيد . همچنين مىدانى كه چقدر معاويه را دشمن مىداشتم ، ليكن خداوند آن دشمنى را از دل من زدود و به مهر و مودّت او تبديل كرد . من برادر متعهد تو هستم . هرگاه آمدى و ديدى كه من بين مردم نشسته‌ام ، در كنار من بنشين و هرگاه ديدى كه ننشسته‌ام ، تو بنشين تا من بيايم . من هرروز از تو دو چيز مىخواهم : يكى به هنگام صبح و ديگرى به هنگام شب . هرگاه استقامت داشته باشى ، دين و دنيايت سالم مىماند و چون به راست و چپ انحراف پيدا كنى ، خود را هلاك خواهى كرد و خونت در نزد من بر زمين ريخته خواهد شد . من قصاص قبل از جنايت نمىكنم و بدون دليل از كسى مؤاخذه نمىنمايم .\r\nخدايا شاهد باش .\r\nحجر گفت : امير جز آن چيزى كه مىخواهد ، از من نخواهد ديد . او لب به خيرخواهى من گشود و من نيز نصيحت او را مىپذيرم . سپس از نزد او بيرون رفت .\r\nهنگامى كه زياد به حكومت رسيد ، مردم كوفه را فراخواند و مسجد و صحن و اطراف كاخ ، همه پر از جمعيت شد . مراد او اين بود كه پيام خود را در روگردانى و تبرّى از على به مردم برساند . « 1 » آنگاه برخاست و خطبه‌اى خواند و بر عثمان رحمت فرستاد ، و يارانش را ثنا گفت و قاتلانش را نفرين كرد . پس از او حجر برخاست و همان‌گونه كه با مغيره سخن گفته بود ، سخن آغاز كرد . زياد كه شش ماه در كوفه و شش ماه در بصره اقامت داشت ، از بصره به كوفه آمد و عمرو بن حريث را جانشين خود در كوفه معرفى كرد و به بصره بازگشت . وقتى به او خبر دادند كه حجر شيعيان على را به دور خود جمع كرده است و آنها لعن بر معاويه را آشكارا بر زبان مىآورند و از او بيزارى مىجويند و از عمرو بن حريث روى گردانده‌اند ، وارد كوفه شد و به قصر آمد ، آنگاه قباى حرير و جامهء خز كبود بر تن كرد و از آنجا بيرون شد و بالاى منبر رفت ، در حالى كه حجر در مسجد نشسته بود و بيش‌تر يارانش پيرامون او را گرفته بودند . پس شروع به خطبه خواندن كرد و\r\n\r\n\r\n","description":"","footnote":"\r\n( 1 ) . تاريخ الشام : 5 / 421 .\r\n","page_name":" 48 ","page_number":64},
  {"content":"\r\n\r\nمردم را بيم داد و چنين گفت :\r\nاما بعد ، سرانجام ستم و گمراهى بسى وخيم است . اين مردم نزديك شدند ، آنگاه تكبّر كردند و غرور دامنگيرشان شد . مرا امين شناختند ، ليكن به خداوند جسارت كردند . چنانچه به راه نياييد ، چاره‌اى خواهم انديشيد تا به راهتان آورم . من هيچ نيستم ، اگر حجر را از كوفه برندارم و او را عبرت ديگران قرار ندهم . واى بر تو اى حجر ! طعمه با پاى خود به دام افتاده است .\r\nآنگاه به شداد بن هيثم هلالى ، فرماندهء شهربانى دستور داد كه حجر را بياورند .\r\nمأموران نزد حجر رفتند و او را فراخواندند ، اما ياران حجر گفتند : او نمىآيد و ما از شما بيزاريم ، سپس به مأموران توهين كردند و لعنت فرستادند . چون زياد را از اين امر باخبر ساختند ، گفت : اى مردم كوفه ، آيا با يك دست اختلاف مىاندازيد و با دست ديگر آشتى مىكنيد ؟ بدنهايتان در اختيار من است و شما به اين ديوانهء احمق دل بسته‌ايد ؟\r\nدر عبارت الكامل آمده است كه زياد گفت : بدنهايتان با من و دلهايتان با حجر احمق است . به خدا سوگند ، بايد ثابت كنيد كه از هوادارى او مبرّا هستيد ، و گرنه گروهى را بر شما برمىگمارم كه كجىها و انحرافات شما را اصلاح كنند . گفتند : پناه بر خدا از اينكه ما جز اطاعت و خشنودى تو انديشه‌اى در سر داشته باشيم . آنگاه گفت : پس هركدام از شما برخيزد و هركس از طايفه و اطرافيانش را كه با حجر همراه است ، به اينجا دعوت كند . گروه زيادى از حجر برگشتند . زياد به رئيس شهربانى گفت : برو و حجر را بياور .\r\nچنانچه نيامد ، با او و همراهانش بجنگ و بر آنها شمشير بكش تا اينكه او را پيش من بياورى .\r\nرئيس شهربانى آمد و او را فراخواند ، اما يارانش نپذيرفتند و حمله آغاز شد . در آن حال ، ابو عمرطهء كندى به حجر گفت : جز من شمشير به دستى نيست كه از تو دفاع كند .\r\nچه بايد كرد ؟ برخيز و به قبيلهء خودت ملحق شو ، تا آنها ترا حمايت كنند . سپس برخاست ، در حالى كه زياد بر فراز منبر نشسته بود و آنها را تماشا مىكرد . ياران زياد آنها را محاصره كردند و مردى به نام بكر بن عبيد با گرزى بر سر عمرو بن حمق كه از ياران\r\n\r\n","description":"","footnote":"","page_name":" 49 ","page_number":65},
  {"content":"\r\n\r\nحجر بود ، زد و او بر زمين افتاد و دو نفر از طايفهء ازد او را به خانهء مردى به نام عبيد اللّه بن موعد ازدى بردند . يكى از مأموران دست عائذ بن حملهء تميمى را با شمشير بريد و دندان‌هايش را شكست ، اما او گرز مأمور ديگرى را گرفت و با او جنگيد و از حجر و اصحاب او حمايت كرد ، تا اينكه از ابواب كنده خارج شدند .\r\nحجر و ابو عمرطه به سوى خانهء حجر رفتند . گروهى كثير دور آنها را گرفتند ، اما از كنده چندان جمع نشدند . زياد كه بر بالاى منبر بود ، مذحج و همدان را به جبّانهء كنده روانه كرد و فرمان داد كه حجر را دستگير كنند و بياورند و ديگر كسان را از مردم يمن به جبّانهء صائدين فرستاد تا او را دستگير كنند و بياورند . چون اينها آمدند ، مذحج و همدان هم وارد جبّانهء كنده شدند و هركه را يافتند ، دستگير كردند ، چندانكه زياد آنها را ستود .\r\nهنگامى كه حجر ، قلّت طرفداران خود را ديد ، دستور داد از جنگ دست بردارند و گفت : شما در برابر كسى هستيد كه اين همه دشمنان بر شما فراهم كرده و تاخته است .\r\nمن نمىخواهم كه شما كشته شويد . آنها بيرون آمدند و مذحج و همدان كه آنها را ديدند ، با آنها جنگيدند و قيس بن يزيد را اسير كردند و بقيه نجات يافتند . حجر از راهى به سوى قبيلهء بنى حوت آمد و وارد خانهء شخصى به نام سليم بن يزيد شد . مردى به نام طلب از اين امر مطلع شد و آمد كه او را دستگير كند ، سليم شمشير كشيد تا با او بجنگد .\r\nدخترانش گريه كردند و حجر گفت : چرا دخترانت را مىترسانى ؟ او پاسخ داد : تا من زنده‌ام ، اجازه نمىدهم كه از خانهء من اسير بگيرند يا كسى را در آن بكشند .\r\nآنگاه حجر از روزنه‌اى كه آن خانه داشت ، بيرون آمد و روانهء نخع شد و وارد خانهء عبد اللّه بن حارث ، برادر اشتر نخعى گشت . وى از او پذيرايى شايانى كرد و از ديدار او خوشحال شد . در اين حال بود كه اطلاع دادند كه مأموران در نخع به دنبال تو هستند .\r\nعلت آن اين بود كه كنيزى سياه با آنها روبرو شده بود و پرسيده بود : دنبال چه كسى مىگرديد ؟ اظهار داشته بودند : حجر بن عدى . دختر گفته بود : او در نخع است . پس از آن حجر از نزد عبد اللّه بيرون رفت و روانهء ازد شد و به خانهء ربيعة بن ناجد نخعى درآمد و در آنجا پنهان گشت .\r\n\r\n","description":"","footnote":"","page_name":" 50 ","page_number":66},
  {"content":"\r\n\r\nوقتى از جستجوى او عاجز شدند ، زياد ، محمّد بن اشعث را فراخواند و گفت :\r\nبه خدا سوگند ، يا بايد او را دستگير كنى و پيش من آورى و يا همهء درختان خرمايت را قطع مىكنم و خانه‌ات را بر سرت ويران مىسازم و از دست من جان سالم به در نمىبرى تا پاره‌پاره‌ات كنم . وى از زياد مهلت خواست و او نيز سه روز مهلت داد .\r\nقيس بن يزيد را اسير آوردند و زياد به دو گفت : بر تو بيمى نيست . نظر ترا دربارهء عثمان مىدانم و از امتحانى كه همراه معاويه در جنگ صفين داده‌اى ، آگاهم . تو فقط به خاطر حميّتى كه داشتى ، در كنار حجر نبرد كردى . پس ترا بخشيدم ، ليكن از تو مىخواهم برادرت عمير را به من تسليم كنى .\r\nبدين ترتيب ، مال و جان او را در امان خويش گرفت و به دو زنهار داد . او نيز برادر را كه زخمى و زير بندهاى آهنين در رنج و زحمت بود ، آورد و زياد دستور داد مردها او را بلند كنند و بر زمين بيندازند ، و اين كار را چند بار تكرار كردند . قيس بن يزيد به زياد گفت : آيا ديگر به او امان نمىدهى ؟ گفت : آرى ، امانش دادم و خونش را نخواهم ريخت ، آنگاه ضامن شد و عمير آزاد گرديد .\r\nحجر بن عدى يك شبانه‌روز در خانهء ربيعه ماند و كسى را نزد محمّد بن اشعث فرستاد كه از زياد براى او امان بگيرد تا او را به معاويه برساند . محمّد گروهى را كه جرير بن عبد اللّه و حجر بن يزيد و عبد اللّه بن حارث در بين آنها بودند ، جمع كرد و آن گروه به حضور زياد رفتند و براى حجر امان گرفتند تا او را به معاويه برسانند . زياد به آنها پاسخ مثبت داد . در نتيجه ، آنان نزد حجر فرستادند و حجر نزد زياد رفت . وقتى زياد او را ديد ، گفت : درود بر تو اى ابو عبد الرحمن ، جنگى است در ميان جنگ ، و جنگى است در حالى كه مردم در آرامش هستند و به كارى اقدام مىكنند كه ضرر آن به خودشان بازمىگردد .\r\nحجر گفت : من از طاعت خود منصرف نشده‌ام و از مردم جدا نگشته‌ام و بر بيعت خود پايدارم . پس گفت : هيهات هيهات اى حجر ! آيا با يك دست اختلاف مىاندازى و با دست ديگر آشتى مىكنى و مىخواهى اكنون كه خدا به ما قدرت و توانايى داده ، از تو راضى شويم ؟ نه ، به خدا سوگند ، من آرزومند بريدن رگ گردن تو هستم . حجر گفت : آيا\r\n\r\n","description":"","footnote":"","page_name":" 51 ","page_number":67},
  {"content":"\r\n\r\nبه من امان مىدهى تا معاويه بيايد و عقيدهء او دربارهء من روشن شود ؟ گفت : بلى . آنگاه دستور داد كه او را به زندان افكنند . وقتى كه او را بردند ، گفت : اگر اين امان را نمىدادم ، از اينجا حركت نمىكرد مگر آنكه گردنش را بزنند . او را در يك بامداد سرد ، در حالى كه كلاهى بر سر داشت ، از آنجا اخراج كردند و ده شب زندانى شد و زياد خيالى جز بر باد دادن سر اصحاب حجر در سر نداشت .\r\n\r\nعمرو بن حمق\r\nعمرو بن حمق و رفاعة بن شدّاد خارج شدند تا به مدائن رسيدند و از آنجا به موصل آمدند و در كوهى نزديك روستايى كمين كردند . خبر آمدنشان كه بر عبيد اللّه بن ابى بلتعه عامل آن روستا رسيد ، با لشكر خود به طرف آنها حركت كرد ، و آنها هم به مقابله برخاستند . عمرو گرفتار بيمارى استسقاء بطنى بود ، ولى رفاعه كه جوانى قوىبنيه بود ، با اسب چابكى كه داشت ، به لشكريان او حمله كرد و به عمرو گفت : از تو هم دفاع مىكنم .\r\nعمرو گفت : جنگيدن تو سودى به حال من ندارد ، خودت را نجات بده . سپس آنچنان يورشى برد كه لشكريان راه را بر او گشودند و او با اسب خود را از مهلكه نجات داد .\r\nلشكريان او را تعقيب كردند و او تيراندازى مىكرد و هرپهلوانى كه به او نزديك مىشد ، تير مىخورد و زخمى مىشد يا به قتل مىرسيد . سرانجام بازگشتند و از تعقيب او منصرف شدند . اما عمرو بن حمق را دستگير كردند و از او پرسيدند : تو كيستى ؟ گفت :\r\nكسى هستم كه هرگاه او را رها كنيد ، تسليم شما خواهد شد ، و هرگاه بكشيد ، زيان خواهيد ديد . هرچه پرسيدند ، از معرفى خود خوددارى كرد . پس ابن ابى بلتعه او را نزد عامل موصل كه عبد الرحمن بن عبد اللّه بن عثمان ثقفى بود ، فرستاد . وقتى كه او عمرو را ديد ، شناخت و ماجرا را به معاويه اطلاع داد . معاويه نوشت : او با پيكانهايى كه همراه داشت ، نه نيزه بر بدن عثمان زده است و ما نمىخواهيم كه بر او بيش از آن بزنيم . شما هم بر او نه پيكان بزنيد ، آنگونه كه بر عثمان زده بود . پس او را آوردند و نه نيزه بر او زدند و در همان نيزهء اولى يا دومى كشته شد و سر او را براى معاويه فرستادند ، و اين اولين سر\r\n\r\n","description":"","footnote":"","page_name":" 52 ","page_number":68},
  {"content":"\r\n\r\nبود كه در اسلام حمل شد .\r\nعمرو بن حمق ، اين صحابى بزرگوار ، همان كسى است كه عمرى را در عبادت خدا گذرانده و تن خود را در اين راه فرسوده بود « 1 » ، و در ميان اصحاب به عدالت شهرت داشت و اقوال و اعمالش حجت بود و هرگز عدالت كسى چون او با جنايت گروهى معلوم الحال و ديوانه قابل اشتباه نيست ، ديوانگانى همچون مغيرة بن شعبه ، حكم بن ابى العاص ، وليد بن عقبه ، عبد اللّه بن ابى سرح ، زياد بن ابيه و ديگر جوانان قريش كه چه رسوايىها به بار آوردند .\r\nچقدر تفاوت است بين اين عناصر نابكار با چهره‌هايى چونان عمرو بن حمق ، حجر بن عدى ، عدى بن حاتم ، زيد و صعصعه پسران صوحان و فرزندان اين چهره‌ها كه در راه خدا جانبازى كردند ، و با شرع الهى خو گرفتند .\r\nمن نمىدانم چه چيز موجب شد كه به عمرو بن حمق دشنام دهند و او را بكشند و اين همه نيزه بر بدن او زنند ، و حال آنكه در همان نيزهء اولى يا دومى كشته شده بود . واقعهء عثمان چيزى بود كه همهء صحابه در آن شركت داشتند و همگى سبب يا مباشر آن بودند ، چنان كه در همين كتاب « 2 » ياد شده است . پس چرا به جرم قتل عثمان از قصاص آن‌همه مردم درمىگذرند ، و فقط قصاص اختصاص به كسانى پيدا مىكند كه دوستداران على عليه السّلام و خدا و رسولش صلّى اللّه عليه و آله بودند . چرا معاويه تجهيزات ارتشى و مأموران خود را به سر وقت طلحه و زبير كه سرسخت‌ترين دشمنان عثمان ، و تندروترين افراد در كشتن او بودند ، نفرستاد و چه كسى جز خود معاويه در يارى و تقويت عثمان درنگ كرد ، و چندان كار كمك‌رسانى به او را به تعويق انداخت تا كشته شد ؟ « 3 »\r\nچرا اين مرد اهالى مدينه را به اتهام اينكه عثمان را يارى ندادند و از او پشتيبانى نكردند ، اين همه تهديد كرد و آنها را پراكنده ساخت ؟ در حالى كه بايد سهل‌انگارى و\r\n\r\n\r\n","description":"","footnote":"\r\n( 1 ) . امام بزرگوار حسين عليه السّلام در نامه‌اى كه به معاويه نوشته ، اين گونه وصفش كرده است .\r\n( 2 ) . ر ك : الغدير ( متن عربى / چ 5 ) : 9 / 69 - 169 .\r\n( 3 ) . همان : 9 / 150 - 153 .\r\n","page_name":" 53 ","page_number":69},
  {"content":"\r\n\r\nمسامحهء خودش را محكوم مىكرد .\r\nآرى ، همهء اين جنايات بايد فقط بر مواليان و دوستان على كه درود خدا بر او باد ، وارد شود و جنايات بىحدّ و حصر دشمنان على عليه السّلام ناديده گرفته شود و از نظر فرزند جگرخواره به دور ماند .\r\nآيا معاويه مىتواند ثابت كند كه عثمان با نيزه‌هاى عمرو كشته شد ؟ در حالى كه همهء مورخان به نصّ صريح ، كنانة بن بشر تجيبى را قاتل عثمان معرفى مىكنند ، چنان كه در شعر وليد بن عقبه هم آمده است :\r\n- آگاه شويد كه مهم‌ترين مردم پس از سه تن ، كسى است كه به دست تجيبى كه از مصر آمده بود ، كشته شد .\r\nاو يا ديگرى گفته است :\r\n- تجيبى گرزى بر سر او فرود آورد كه سر و پيشانى او را شكافت . « 1 »\r\nحاكم به اسنادش از كنانهء عدوى نقل مىكند كه گفت : من از كسانى بودم كه عثمان را محاصره كرده بودند . راوى گويد : از كنانه پرسيدم : آيا محمّد بن ابى بكر او را كشته است ؟\r\nگفت : نه ، بلكه مردى از مصر به نام جبلة بن ايهم او را به قتل رسانده است . برخى گفته‌اند : كبيرهء سكونى او را كشت و او هم در دم جان سپرد و برخى گفته‌اند : كنانة بن بشر تجيبى او را كشته است ، و شايد همگى در قتل او شركت داشتند . وليد بن عقبه گويد :\r\n- آگاه شويد كه بهترين مردم پس از پيامبرشان كسى است كه به دست تجيبى مصرى به قتل رسيد . « 2 »\r\nابن عبد البر گويد : اول كسى كه وارد خانهء عثمان شد ، محمّد بن ابى بكر بود كه ريش او را گرفت و او گفت : رها كن اى برادرزاده ، به خدا سوگند كه پدرت به اين ريش احترام مىگذاشت . او هم شرم كرد و بيرون آمد . آنگاه رومان بن سرحان كه مردى زاغ‌چشم و كوتاه‌قد و از طايفهء ذواصبح بود ، وارد شد و خنجرى به دست داشت و چون با او روبرو\r\n\r\n\r\n","description":"","footnote":"\r\n( 1 ) . الانساب ، بلاذرى : 5 / 98 ؛ تاريخ طبرى : 5 / 132 .\r\n( 2 ) . المستدرك : 3 / 106 .\r\n","page_name":" 54 ","page_number":70},
  {"content":"\r\n\r\nشد ، پرسيد : اى نعثل ، چه دينى دارى ؟ گفت : من نعثل نيستم ، بلكه عثمان پسر عفان هستم . من بر دين خالص ابراهيم و مسلمان هستم و از مشركان نمىباشم . گفت : دروغ مىگويى . آنگاه با خنجر به گيجگاه راست عثمان زد و او را كشت و وى بر زمين افتاد . « 1 »\r\nصاحب استيعاب گفته است : در مورد مباشر قتل عثمان اختلاف است . برخى گفته‌اند كه محمّد بن ابى بكر او را با پيكان زده است و برخى نقل كرده‌اند كه محمّد بن ابى بكر او را محبوس كرده و ديگرى او را كشته است و كسى كه او را كشته ، سودان بن حمران بوده است . يكى گفته كه رومان يمامى او را به قتل رسانده است و ديگرى گفته كه رومان ، مردى از قبيلهء بنى اسد بن خزيمه قاتل او بوده است . همچنين نقل كرده‌اند كه محمّد بن ابى بكر ريش او را گرفته و كشيده و گفته است : معاويه و ابن ابى سرح ترا نجات ندادند و ابن عامر از تو پاسدارى نكرد و او در جواب گفت : اى برادرزاده ، ريشم را رها كن ، به خدا اين ريشى است كه پدرت آن را گرامى مىداشت و راضى نيست كه تو با من اين‌چنين رفتار بكنى . مىگويند كه در اين موقع او عثمان را رها كرد و رفت . برخى هم روايت مىكنند كه محمد بن ابى بكر در آن حال به يكى از كسانى كه همراه او بودند ، اشاره كرد و وى تيرى انداخت و او را كشت ، و خدا داناتر است .\r\nصاحب استيعاب همچنين روايت مستدرك را با اين عبارت آورده است : محمّد بن طلحه گفت كه به كنانه گفتم : آيا محمّد بن ابى بكر دستش را به خون عثمان آلود ؟ گفت :\r\nپناه به خدا . داخل كه شد ، عثمان به او گفت : اى برادرزاده ، مگر تو رفيق من نبوده‌اى ؟ و با او سخنى گفت كه خارج شد و در خون او دخالتى نكرد . محمد بن طلحه گويد : به كنانه گفتم : پس چه كسى او را كشت ؟ گفت : مردى از اهالى مصر به نام جبلة بن ايهم او را كشت ، آنگاه سه بار در مدينه طواف كرد و گفت : من قاتل نعثل هستم .\r\nمحب طبرى روايت ابو عمر را در استيعاب كه برطبق آن محمّد بن ابى بكر از كشتن عثمان شرم كرد و از خانهء او بيرون آمد و آنگاه رومان بن سرحان بر عثمان درآمد و او را كشت ، يادآور شده و گفته است : برخى مىگويند : جبلة بن ايهم او را كشته است و برخى\r\n\r\n\r\n","description":"","footnote":"\r\n( 1 ) . الاستيعاب : 2 / 477 ، 478 .\r\n","page_name":" 55 ","page_number":71},
  {"content":"\r\n\r\nمىگويند : اسود تجيبى ، و بنا بر نقل ديگر يسار بن غلياض او را به قتل رسانده است . « 1 »\r\nابن كثير به نقل روايتى از ابن عساكر پرداخته گويد : مردى كندى از اهالى مصر ، ملقب به حمار كه كنيه‌اش ابو رومان بود ، آمد و با خنجرى او را زد ، در حالى كه شمشير خود را از نيام كشيده و به دست گرفته بود . قتاده مىگويد : نام اين مرد ، رومان بود و ديگرى گويد : وى چشمى زاغ داشت و رنگ صورتش سرخ و سفيد بود . همچنين گفته‌اند : نامش سودان بن رومان مرادى بود و از ابن عمر نقل شده كه گفت : نام قاتل عثمان ، اسود بن حمران است . « 2 »\r\nابن كثير مىنويسد : اما اينكه بعضى از مردم مىگويند كه يكى از صحابه او را تسليم كرده و به كشتن او راضى شده است ، درست نيست « 3 » ، بلكه همه اين كار را ناپسند دانسته و از اين عمل بيزارى جسته و مرتكب اين عمل را نفرين كرده‌اند . اما برخى بودند كه اين كار را مىپسنديدند ، همچون عمار بن ياسر ، محمّد بن ابى بكر ، عمرو بن حمق و ديگران . « 4 »\r\nاكنون بايد ديد پسر هند چه بهانه‌اى داشت كه پس از يك نيزه كه عمرو بن حمق را از پاى درآورد ، امر كرد كه در مجموع ، نه نيزه به او بزنند ؟ آيا در شريعت تعبّدى است كه اجازه دهد كه با قصاص‌شونده برابر قصاص‌شده رفتار كنند يا فقط مراد از قصاص همان اعدام است كه اگر حاصل شد ، كفايت مىكند ؟ شايد در نزد فقيه بنىاميه ، اين جنايات تجويز شده است كه ما از آن آگاهى نداريم ، و بر آن جنايات اضافه كنيد گرداندن سر او را از شهرى به شهرى ، و اين اولين سرى است كه آن را در اسلام شهربه‌شهر گرداندند . « 5 »\r\nابو جعفر ، محمّد بن حبيب نسب‌شناس مىنويسد : به دستور معاويه ، سر بريدهء عمرو بن حمق خزاعى را كه مردى شيعى بود ، بالاى نيزه در بازارها گرداندند و در نهايت ، سر به دست عبد الرحمن بن امّ الحكم در جزيره افتاد . ابن كثير گويد : در شام و ديگر شهرها هم سر او را گرداندند و اين اولين سرى بود كه آن را گرداندند . آنگاه معاويه\r\n\r\n\r\n","description":"","footnote":"\r\n( 1 ) . الرياض النضرة : 2 / 130 .\r\n( 2 ) . البداية و النهاية : 7 / 175 .\r\n( 3 ) . رجوع شود به : جلد نهم الغدير تا درست از نادرست معلوم ، و كاملا به حقيقت قضيه ، وقوف حاصل شود .\r\n( 4 ) . البداية و النهاية : 7 / 198 .\r\n( 5 ) . المعارف ، ابن قتيبه 127 ؛ الاستيعاب : 2 / 404 ؛ الاصابة : 2 / 533 كه به گفتهء ابن حجر ، ابن حبان آن را با سندى نيكو ذكر كرده است ؛ تاريخ ابن كثير : 8 / 48 .\r\n","page_name":" 56 ","page_number":72},
  {"content":"\r\n\r\nسر او را براى زنش آمنه دختر شريد كه زندانى او بود ، فرستاد و او سر را به دامن گرفت و دستش را بر پيشانىاش بگذاشت و دهانش را بوسيد و گفت : مدتها او را از من جدا كرديد ، آنگاه كشتهء او را به من پس داديد . درود بر اين هديه‌اى باد كه نه دشمنى مىورزيد و نه كسى او را دشمن مىداشت . « 1 »\r\nآرى ، اينها جناياتى است كه نمونه‌هاى آن در فقه پسر جگرخواره جايز شمرده شده است ، نظير جنايتى كه نخستين بار بر عموى گرامى پيامبر بزرگ ، حمزهء سيد الشهدا عليه السّلام وارد آمد و اين عمل معاويه را پسرش يزيد نيز دربارهء پيشواى جوانان بهشت ، حسين عليه السّلام روا داشت و آن حضرت و افراد خاندان و ياران بزرگوارش را به شنيع‌ترين وضعى كشت و سرهاى مباركشان را بر بالاى نيزه‌ها در شهرها بگردانيد و بدينسان خوارى و پستىاى از خود بر صفحهء روزگار به جا گذاشت كه با گذشت روزگاران هرگز فراموش نمىشود و ننگى به بار آورد كه هميشه بر سر زبانهاست .\r\nدر ماجراى قتل عثمان اگر قرار بر اين بود كه قصاصى صورت بگيرد ، اولياى دم ، يعنى فرزندان عثمان بايد قصاص مىكردند و چنانچه ولىّ دم از قصاص‌كردن عاجز بود ، اين كار وظيفهء خليفهء وقت بود كه از مؤمنان بر جانهايشان بيش از خودشان ولايت دارد .\r\nخليفه در آن روز و پيش از آن نيز مولا امير المؤمنين على عليه السّلام بود . اين كار در قلمرو او بود و عمرو بن حمق در اختيار او قرار داشت و حضرتش وضع او را كاملا مىدانست و از مراتب اخلاصش آگاه بود ، هرگاه قصاصى لازم بود ، آن جناب اجرا مىكرد ، و در راه خدا هرگز از ملامت ملامتگران نمىهراسيد و در برابر عدل او دور و نزديك برابر بودند . در آن روز دست على عليه السّلام باز بود و عمرو مانند سايه كه از صاحب سايه پيروى مىكند ، مطيع و فرمانبردار على عليه السّلام بود ، و معاويه در آن روز يكى از افراد امت بود و قدرتى نداشت و هيچ حكمى از احكام شريعت متوجه او نمىشد ، ليكن كينه‌توزى او از على عليه السّلام و دوستان حضرتش ، او را وادار كرد كه در منجلاب و ورطهء هلاك سرنگون گردد و خداوند انتقام آنها را سرانجام خواهد گرفت .\r\n\r\n\r\n","description":"","footnote":"\r\n( 1 ) . المحبّر 490 .\r\n","page_name":" 57 ","page_number":73},
  {"content":"\r\n\r\n\r\nصيفى بن فسيل\r\nزياد در دستگيرى ياران حجر خيلى كوشش به خرج داد . آنها فرار مىكردند و او هم بر هركه دست مىيافت ، دستگيرش مىكرد . قيس بن عباد شيبانى نزد زياد آمده گفت :\r\nيكى از مردان ، به نام صيفى بن فسيل از بزرگ‌ترين ياران حجر است كه خيلى طرفدار اوست . زياد كسانى را فرستاد تا او را آوردند و به او گفت : اى دشمن خدا ، عقيده‌ات دربارهء ابو تراب چيست ؟ او گفت : ابو تراب را نمىشناسم . زياد گفت : من او را به تو بشناسانم . آيا على بن ابى طالب را نمىشناسى ؟ صيفى گفت : بلى . زياد گفت : او همان ابو تراب است . صيفى گفت : نه چنين نيست ، او پدر حسن و حسين است . رئيس شهربانى گفت : امير او را ابو تراب مىخواند و تو تكذيب مىكنى و مىگويى نه ؟ اگر امير چيزى را تكذيب بكند ، من نيز تكذيب مىكنم و چنانچه او چيزى را باطل بداند ، من نيز باطل مىشمارم . زياد به صيفى گفت : اين خود گناه بزرگى است كه مرتكب مىشوى ، تازيانهء مرا بياوريد . تازيانه را آوردند و گفت : عقيدهء تو درباره على چيست ؟ گفت : بهترين سخنى كه دربارهء بنده‌اى از بندگان خدا بگويند ، من دربارهء على امير المؤمنين مىگويم . زياد گفت :\r\nآنقدر با تازيانه به پس گردنش بزنيد ، تا نقش بر زمين شود . چندان او را زدند كه نقش بر زمين شد . سپس گفت : از او دست برداريد . بعد خطاب به او گفت : اى مرد ، دربارهء على چه مىگويى ؟ گفت : به خدا اگر با تيغ و دشنه بدنم را قطعه‌قطعه كنى ، همان خواهم گفت كه از من شنيدى . زياد گفت : يا بر او لعنت بفرست ، يا گردنت را مىزنم . صيفى گفت : زودتر گردنم را بزن كه من سعادتمند مىشوم و تو به شقاوت مىرسى . زياد گفت : او را از اينجا برانيد و به زنجير كشيد و به زندان بيفكنيد . سرانجام ، وى همانند حجر و يارانش كشته شد .\r\nآخر اين چه جنايت بزرگى است كه در حق چنين كسى معمول مىشود كه جز به خدا و دين و رسالت معتقد نيست و به امام برحق مهر مىورزد و هيچ گناهى كه مستوجب چنين عقوبتى باشد ندارد ، عقوبتى كه به اشارهء فرزند جگرخواره به دست پسر سميه انجام گرفت . گناه صيفى فقط اين بود كه در برابر ولايتى كه كتاب خدا به آن سفارش كرده و سنّت در روايات متواتر بر آن تأكيد ورزيده است ، خضوع مىكرد . آيا خوددارى از لعن\r\n\r\n","description":"","footnote":"","page_name":" 58 ","page_number":74},
  {"content":"\r\n\r\nكسى كه خدا پيروى از او را واجب شمرده و او را پاك داشته و به پاكى ستوده است ، مستوجب حبس و قتل است ؟ من نمىدانم . آن ناپاك‌زاده و كسى كه او را بر حكومت شهرها گماشته است ، حقيقت امر را نيك مىدانند ، ليكن خصومت و دشمنى با صاحب ولايت كبرى وادارشان كرده كه خون هركس را كه به خدا روى آورده و نكوكارى پيشه كرده است ، بريزند . سرانجام كارها به سوى خداست .\r\n\r\nقبيصة بن ضبيعه\r\nزياد رئيس شهربانى خود شدّاد بن هيثم را مأمور كرد كه قبيصه پسر ضبيعه پسر حرملهء عبسى را دستگير نمايد . او با گروهى از مأموران به قبيلهء قبيصه رفت و وى را فراخواند . قبيصه شمشيرش را به دست گرفت و ربعى بن حراش بن جحش عبسى و مردانى از قبيله‌اش پيش او آمدند تا همگى با فرستادهء زياد بجنگند . فرستادهء زياد گفت :\r\nاى قبيصه ، خون و مالت در امان است ، چرا مىجنگى ؟ اصحابش به او گفتند : حال كه ترا امان داده‌اند ، چرا مىجنگى و ما را هم به جنگيدن وادار مىكنى ؟ گفت : واى بر شما ! اگر آن ناپاك‌زاده بر من دست يابد ، هرگز رهايى از او ممكن نيست و سرانجام ، مرا مىكشد .\r\nاهل قبيله گفتند : چنين نيست . آنگاه وى دست خود را در دست مأموران نهاد و آنها او را نزد زياد آوردند . زياد گفت : بشتابيد و كار او را تمام كنيد و مرا آسوده خاطر سازيد .\r\nچگونه مىتوان كسى را آزاد گذاشت كه فتنه‌ها برمىانگيزد و بر فرمانروايان حمله مىكند ؟ قبيصه گفت : من فقط بدان جهت كه امانم دادند ، نزد تو آمدم . زياد گفت : او را به زندان بيندازيد و سرانجام با ياران حجر كشته شد .\r\n\r\nعبد اللّه بن خليفه\r\nزياد ، بكير بن حمران احمرى را فرستاد تا عبد اللّه بن خليفهء طائى را دستگير كند ، چرا كه او را با حجر ديده بود . احمرى با گروهى به جستجوى او پرداختند ، تا او را در مسجد عدى بن حاتم يافتند و از آنجا بيرون كردند . وقتى كه مىخواستند او را نزد زياد بياورند ،\r\n\r\n","description":"","footnote":"","page_name":" 59 ","page_number":75},
  {"content":"\r\n\r\nاو با عزت نفسى كه داشت ، خوددارى كرد و با آنها به جنگ برخاست . آنها هم آنقدر به دو سنگ انداختند تا بر زمين افتاد . خواهرش ميثاء فرياد زد : اى قبيلهء طى ، آيا پسر خليفه را تسليم مىكنيد ؟ زبان بگشاييد و نيزه‌هاتان را به كار گيريد . احمرى اين فرياد را كه شنيد ، از ترس اين‌كه قبيلهء طى جمع شوند و او را بكشند ، فرار كرد . گروهى از زنان قبيلهء طى بيرون ريختند و عبد اللّه را به خانه‌اى بردند و احمرى هم از آنجا دور شد تا به نزد زياد رسيد و گفت : قبيلهء طى بر سر من ريختند و چون نتوانستم با آنها روبرو شوم ، نزد تو باز گشتم . زياد افرادى را در پى عدى كه از محلّ اختفاى عبد اللّه خبر داشت ، فرستاد و آنان او را در مسجد يافتند و نزد زياد آوردند . زياد خطاب به عدى گفت : عبد اللّه را پيش من آور . عدى گفت : من چگونه كسى را پيش تو بياورم كه مردم او را كشته‌اند ؟ زياد گفت :\r\nبياور تا ببينم كه او را كشته‌اند . عدى طفره رفت و گفت : من نمىدانم او كجاست و چه كار مىكند . زياد هم عدى را زندانى كرد . اهالى شهر از قبيله‌هاى يمن و مضر و ربيعه كه نگران حال عدى بودند ، نزد زياد آمدند و دربارهء عدى با او سخن گفتند . عبد اللّه هم از ميان قبيلهء طى خارج شد و مدتى در ميان قبيلهء بحتر پنهان گرديد و به عدى پيام فرستاد كه اگر دوست دارى ، من بيايم و با تو پيمان ببندم . عدى در پاسخ گفت : به خدا هرگاه تو زير پاهاى من بودى ، هرگز قدم از روى تو برنمىداشتم و از تو نمىگذشتم . سرانجام ، زياد ، عدى را خواست و به او گفت : من ترا آزاد مىكنم به شرطى كه او را از كوفه ببرى تا در ميان كوههاى طى اقامت كند . او موافقت كرد ، آنگاه برگشت و به عبد اللّه بن خليفه چنين پيغام داد : خارج شو كه هرگاه ببينم خشم او فرونشسته است ، با او صحبت مىكنم تا به خواست خدا از تو دست بردارد . سپس عبد اللّه به طرف كوههاى طى بيرون آمد و پيش از مرگ زياد در آنجا وفات كرد .\r\n\r\nگواهى دروغ بر عليه حجر\r\nزياد دوازده نفر از اصحاب حجر بن عدى را در زندان جمع كرد و نيز رؤساى محله‌ها را احضار كرد كه عبارت بودند از : عمرو بن حريث رئيس محلهء اهل المدينه ، خالد بن\r\n\r\n","description":"","footnote":"","page_name":" 60 ","page_number":76},
  {"content":"\r\n\r\nعرفطه رئيس محلهء تميم و همدان ، قيس بن وليد رئيس محلهء ربيعه و كنده و ابو بردة بن ابى موسى رئيس محلهء مذحج و اسد . اينها همگى شهادت دادند كه حجر گروهها را دور خود جمع كرده و آشكارا خليفه را دشنام داده و به جنگ با امير المؤمنين برخاسته و بر آن است كه اين مقامات جز در صلاحيت خاندان ابو طالب نيست و مطالبى در معذور بودن ابو تراب و لزوم مهربانى بر او و بيزارى از دشمنانش بيان داشته است . به پندار وى ، همراهان نزديكش در رأس ياران او قرار دارند و همفكر اويند .\r\nزياد در گواهى شاهدان نظر كرد و گفت : گمان نمىكنم كه اين گواهى قطعى باشد و دوست دارم كه شاهدان بيش از چهار نفر باشند . ازاين‌رو ، مردم را دعوت كرد تا بر عليه حجر شهادت بدهند . زياد گفت : چنين شهادتى است كه سزاوار است همگى بدان گواهى بدهيد . به خدا سوگند كه در بريدن رگ گردن اين خائن احمق خواهم كوشيد .\r\nعثمان بن شرحبيل تيمى برخاست و به عنوان نخستين شاهد گفت كه نام مرا بنويسيد .\r\nزياد گفت : از قريش شروع كنيد ، آنگاه اسامى كسانى را كه مىشناسيم و از علاقه و دلبستگىشان به امير مؤمنان و دشمنى با على كاملا آگاهيم ، بنويسيد . بدين‌ترتيب ، هفتاد نفر بر عليه حجر شهادت دادند . و زياد حكم كرد و گفت : نام دوستان على را از قلم بيندازيد ، مگر كسانى كه در عقيده‌شان شكى نداريم . چنين كردند و تعدادى بالغ بر چهل و چهار نفر باقى ماندند كه عمر بن سعد بن ابى وقاص ، شمر بن ذى الجوشن ، شبث بن ربعى و زجر بن قيس از آن جمله بودند .\r\nاز جمله كسانى كه در اين گواهى شركت كردند ، شداد بن منذر برادر حضين است كه به ابو بزيعه معروف بود و در متن شهادت خود چنين نوشته بود : شهادت ابن بزيعه . زياد گفت : آيا اين شخص پدر نداشت كه نام او نيز نوشته شود ؟ او را از شاهدان خارج كنيد .\r\nگفتند : او همان اخو الحضين پسر منذر است . زياد گفت : نسبت پدرى را هم در شهادت بنويسيد و چنين نوشتند . اين جريان به گوش شدّاد رسيد و گفت : بر اين زنازاده تأسف مىخورم . آيا مگر مادرش معروف‌تر از پدرش نيست كه او را به نام مادرش مىخوانند ؟\r\nبه خدا كه همه‌جا او را به نام مادرش سميه نسبت مىدهند .\r\n\r\n","description":"","footnote":"","page_name":" 61 ","page_number":77},
  {"content":"\r\n\r\nدر ميان شاهدان ، نام شريح بن حارث و شريح بن هانى نيز ديده مىشد . شريح بن حارث مىگويد : از من دربارهء على پرسيدند ، گفتم : آيا چنين نيست كه على عابدى روزه‌گير و شب‌زنده‌دار بود ؟ شريح بن هانى نيز مىگويد : به من گفتند كه متن گواهى من قبلا نوشته شده است . من بلافاصله تكذيب و اين كار را محكوم كردم . او نامه‌اى توسط وائل بن حجر به معاويه فرستاده و در آن نوشته بود : من آگاه شدم كه شهادت مرا زياد نوشته است ، در حالى كه من شهادت مىدهم كه حجر از كسانى است كه نماز مىگزارد ، زكات مىدهد ، پيوسته حج و عمره به جاى مىآورد و امر به معروف و نهى از منكر مىكند . بنابراين ، تجاوز به خون و مالش بر همه حرام است . اكنون اگر خواهى او را بكش و اگر خواهى آزادش كن . معاويه كه اين نامه را خواند ، گفت : به اعتقاد من اين شخص خواسته است كه از شهادتى كه گرفته‌ايد ، خود را كنار بكشد .\r\nاز جمله كسانى كه در غياب او شهادتنامه بر عليه حجر به نامش نوشته بودند ، سرى بن وقّاص حارثى بوده است .\r\nاين شهادتهاى دروغ را فقط كسى كه فرزند مادرش يا فرزند پدرش بود ، جمع آورده و به مردمانى صالح و نيكوكار كه به صراحت آنها را تكذيب كرده‌اند ، نسبت داده است ، مردمانى همچون شريح بن حارث ، شريح بن هانى و كسانى كه در اين پايه بوده‌اند ، و درست بر خلاف شهادتنامه‌هاى ساختگى كه به نامشان تنظيم شده بود ، گواهى داده‌اند .\r\nگروهى ديگر بودند كه حتّى از زمان و مكان شهادت خبر نداشتند ، ليكن سرانجام ، دروغى كه به نام آنها ساخته بودند ، آشكار شد . كسانى از قبيل ابن وقاص حارثى جزو اين گروه بودند . در برابر اين مردان ، گروهى هم بودند كه كار بىخردى و آشفتگىشان به جايى رسيده بود كه اين گواهيهاى دروغين را آسان مىشمردند و شهادت دروغ مىدادند تا مجريان امور خون مردم را بريزند . اينان كسانى بودند كه نه در راه اسلام گامى برداشته بودند و نه سابقه‌اى از آنها در دست بود . كسانى مثل عمر بن سعد ، شمر بن ذى الجوشن ، شبث بن ربعى و زجر بن قيس از اين طايفه بودند كه شهادتهاى دروغين را فرياد كشيدند . بيهوده نيست كه آن ناپاك‌زادهء تبهكار ، اين دروغزنان را با اوصافى مانند\r\n\r\n","description":"","footnote":"","page_name":" 62 ","page_number":78},
  {"content":"\r\n\r\n« برگزيدگان و اشراف شهر » و « بزرگان دين و تقوا » مىستود ، در حالى كه خود معاويه حقيقت احوال را بهتر از همه مىدانست ، اما شهوت و هواى نفس او را بر آن داشت كه اين همه شهادتهاى دروغ را تحسين كند و بر عليه حجر و ياران صالح و پرهيزكار او اقدام نمايد . وى بدينسان اصول صلاح و تقوا را زير پا گذاشت و از ارتكاب هيچ عمل ناپسنديده در اين راه باكى نداشت كه به خدا پناه بايد برد .\r\n\r\nحركت دادن حجر و يارانش به طرف معاويه و قتلگاهشان\r\nزياد ، حجر بن عدى و يارانش را به دست وائل بن حجر حضرمى و كثير بن شهاب سپرد و دستور داد آنها را به شام ببرند . آنها را شبانه خارج كردند و وقتى كه به جبّانهء عرزم رسيدند ، قبيصة بن ضبيعهء عبسى كه نگاهش به خانهء خود در آنجا افتاد و دخترانش را ديد ، به وائل و كثير گفت : اجازه دهيد تا من به اهل بيت خود وصيتى كنم . اجازه‌اش دادند و وقتى كه به آنها نزديك شد ، همگى گريه مىكردند . لختى ساكت شد ، سپس به آنها گفت : شما هم ساكت شويد . آنگاه چنين گفت :\r\nاز خداى عزّ و جل بترسيد و همگى شكيبا باشيد . من از خداوند يكى از دو پيروزى را انتظار دارم : يا شهادت كه خود سعادت بزرگى است ، و يا اينكه به سلامت باز خواهم گشت . آن‌كه شما را روزى مىدهد و مرا دربارهء مخارج شما كفايت مىكند ، خداست كه زنده است و هرگز نمىميرد . اميدوارم خداوند شما را به حال خود وانگذارد و مرا نيز در بين شما نگهدارد .\r\nسپس بازگشت و همهء قبيله و خاندانش دست به دعا برداشتند و عافيت او را از خدا آرزو كردند . آنگاه حركت كردند تا به مرج عذراء در نزديكى دمشق رسيدند ، در حالى كه دوازده نفر بودند ، از اين قرار : حجر بن عدى ، ارقم بن عبد اللّه ، شريك بن شدّاد ، صيفى بن فسيل ، قبيصة بن ضبيعه ، كريم بن عفيف ، عاصم بن عوف ، ورقاء بن سمى ، كدام بن حيان ، عبد الرحمن بن حسّان ، محرز بن شهاب و عبد اللّه بن حويه .\r\nدو نفر ديگر را نيز زياد با عامر بن اسود همراه كرد كه جمعا چهارده تن شدند و در\r\n\r\n","description":"","footnote":"","page_name":" 63 ","page_number":79},
  {"content":"\r\n\r\nمرج عذراء زندانى گشتند . پس معاويه ، وائل بن حجر و كثير بن شهاب را فراخواند و وقتى كه آن دو وارد شدند ، نامه‌شان را گرفت و بر مردم شام خواند . در آن نامه چنين آمده بود :\r\nبه نام خداوند مهرگستر مهربان\r\nبه بندهء خدا معاويه پسر ابو سفيان ، امير مؤمنان ، از زياد پسر ابو سفيان :\r\nاما بعد ، خداوند براى امير المؤمنين تجربه‌اى نكو پيش آورد و بر ضدّ دشمن وى تدبير كرد و زحمت ياغيان را از پيش وى برداشت . طغيانگرانى از ابو ترابيان و سبائيان كه در رأس آنان حجر بن عدى قرار داشت ، با امير مؤمنان به مخالفت برخاستند و از جماعت مسلمانان جدا شدند و بر ضدّ ما جنگ به راه انداختند و خدا ما را بر ايشان پيروز و مسلط گردانيد . من برگزيدگان مردم شهر و برجستگان و اشرافشان را كه به داشتن خرد و دين شهره بودند ، فراخواندم و همگى بر عليه آن ياغيان شهادت دادند و آنچه را ديده و دريافته بودند ، بيان داشتند . اكنون آن مخالفان را نزد امير مؤمنان فرستاده‌ام و گواهى مردم باصلاحيت و برگزيدهء شهر را كه در زير اين نامه آمده است ، تقديم مىدارم .\r\nهنگامى كه معاويه اين نامه و شهادت شاهدان را خواند ، گفت : دربارهء اين كسان كه آشنايان و افراد طايفهء خودشان عليه آنان اين‌چنين شهادت داده‌اند ، چه بايد كرد ؟\r\nيزيد بن اسد بجلى اظهار داشت : به اعتقاد من ، آنها را در روستاهاى شام بپراكنيد كه مردم آنجا خودشان به حسابشان مىرسند .\r\nمعاويه به زياد چنين نوشت : از داستان حجر و يارانش و شهادتنامه‌هايى كه بر عليه آنان فراهم شده بود ، آگاه شدم و در كارشان مطالعه كردم . گاهى به نظر من مىرسد كه كشتن اينان بهتر از آزاد كردنشان است و گاهى به نظر مىرسد كه عفوشان بهتر از قتلشان است ، و السّلام .\r\nزياد همراه يزيد بن حجيّهء تميمى براى معاويه نوشت :\r\nاما بعد ، نامهء شما را خواندم و نظرتان را دربارهء حجر و يارانش دريافتم و از اينكه كار ايشان بر شما مشتبه شده در شگفت ماندم ، در حالى كه اشخاصى بر عليه اين كسان شهادت داده‌اند كه از ديگران به احوال آنها آگاه‌تر هستند . پس هرگاه در اين شهر شما را\r\n\r\n","description":"","footnote":"","page_name":" 64 ","page_number":80},
  {"content":"\r\n\r\nنيازى هست ، ديگر حجر و يارانش را بر من بازنگردان .\r\nيزيد بن حجيّه آمد تا در عذراء بر آن جمع گذر كرد و گفت :\r\nاى مردان ، به خدا سوگند ، من ديگر راهى جهت آزادى و تبرئهء شما جز كشتن نمىبينم ، چرا كه دستور دارم شما را به قتل برسانم . پس كارى بكنيد كه نفع و سود شما در آن باشد و من بتوانم در آزادى شما سخن بگويم .\r\nحجر گفت : به معاويه بگو ما بر بيعت خود پايداريم و هرگز آن را نخواهيم شكست .\r\nفقط كسانى بر عليه ما شهادت داده‌اند كه دشمنان و بدانديشان بودند .\r\nيزيد تميمى خود را به معاويه رساند و اظهارات حجر را به او اطلاع داد . معاويه گفت :\r\nدر نظر ما زياد راستگوتر از حجر است . عبد الرحمن بن ام حكم ثقفى و به روايتى عثمان بن عمير ثقفى گفت : بند از بند او جدا كن . معاويه به دو گفت : زحمت لازم نيست .\r\nمردم شام به راه افتادند و ندانستند كه معاويه و عبد الرحمن چه گفتند ، نزد نعمان بن بشير رفتند و سخن پسر ام حكم را به او گفتند . نعمان گفت : همگى كشته شدند .\r\nعامر بن اسود عجلى به عذراء آمد و مىخواست احوال آن دو مرد را كه زياد با او فرستاده بود تا به حجر و يارانش بپيوندند ، به معاويه بگويد . وى آهنگ معاويه داشت كه بر حجر گذشت و وى كه در بند مىلنگيد ، برخاست و به طرف او رفت و گفت : اى عامر ، از قول من به معاويه بگو كه خون‌هاى ما بر او حرام است . به او بگو كه به ما امان داده‌اند و ما با او در صلح و آشتى هستيم ، از خدا بترسد و در كار ما نيك بنگرد ، و اين سخن را چند بار تكرار كرد .\r\nهمين‌كه عامر به حضور معاويه رسيد ، گزارش آن دو مرد را به عرض رساند و سپس يزيد بن اسد بجلى به‌پا خاست و براى آن دو مرد طلب عفو و بخشش كرد . جرير بن عبد اللّه هم ضمن نامه‌اى دربارهء اين دو مرد نوشته بود : اين دو نفر از خاندان من و از هواخواهان نيك‌انديش تو هستند كه سخن‌چين بدگمانى دربارهء آنها نزد زياد سخن‌چينى كرده است . اين دو از كسانى هستند كه هرگز در اسلام كار ناشايستى نكرده‌اند و عمل خلافى عليه خليفه انجام نداده‌اند و اين بايد نزد امير مؤمنان سودمندشان افتد . معاويه به\r\n\r\n","description":"","footnote":"","page_name":" 65 ","page_number":81},
  {"content":"\r\n\r\nخاطر او و يزيد بن اسد آن دو را بخشيد .\r\nوائل بن حجر نيز دربارهء ارقم تقاضاى عفو كرد كه وى را به دو بخشيد .\r\nبه وساطت ابو الاعور ، عقبة بن اخنس نيز بخشوده شد .\r\nحمزة بن مالك همدانى دربارهء سعيد بن نمران وساطت كرد و معاويه او را بخشيد .\r\nحبيب بن مسلمه آزادى عبد اللّه بن حويهء تميمى را خواست و او نيز آزاد شد .\r\nمالك بن هبيره برخاست و بخشودگى حجر را خواست ، اما معاويه نپذيرفت و مالك خشمگين شد و در خانهء خويش نشست . آنگاه معاويه هدبة بن فيّاض قضاعى را كه از قبيلهء بنى سلامان بن سعد بود ، و حصين بن عبد اللّه كلابى ، و ابو شريف بدّى و به روايت اغانى ، ابو حريف بدرى را فرستاد كه شبانگاه نزد حجر و يارانش رسيدند .\r\nخثعمى وقتى اعور را ديد كه مىآمد ، گفت : نيمى از ما كشته و نيمى آزاد مىشوند .\r\nسعيد بن نمران گفت : خدايا مرا از كسانى قرار بده كه آزاد مىشوند ، در حالى كه از من راضى هستى .\r\nعبد الرحمن بن حسّان عنزى گفت : خدايا مرا از كسانى قرار بده كه به خوارى دشمنان گرامىشان مىدارى ، در حالى كه از من خشنود هستى . چه‌بسا كه من خود را در معرض كشته شدن قرار داده‌ام ، امّا خدا نخواسته است كه كشته شوم .\r\nدر اين هنگام پيك معاويه از راه رسيد و دستور او را مبنى بر آزادى شش نفر و كشتار هشت نفر به نمايندگانش ابلاغ كرد . نمايندگان معاويه به آنها چنين گفتند :\r\nما مأموريت داريم كه پيشنهاد كنيم از على تبرّى جوييد و او را لعن كنيد . هرگاه چنين كرديد ، شما را آزاد كنيم و گرنه ، شما را خواهيم كشت . امير المؤمنين به خوبى مىداند كه خون‌هاى شما به مناسبت شهادت‌هايى كه اهالى شهرتان عليه شما داده‌اند ، حلال است ، منتها در صورتى كه از اين مرد بيزارى جوييد ، او از گناه شما درمىگذرد و ما آزادتان مىكنيم .\r\nهمگى گفتند : ما اين كار را نكنيم . پس دستور دادند كه غل و زنجيرهاشان گشوده شود و گورهاشان كنده شود و كفن‌هاشان حاضر شود . آن شب همگى به نماز برخاستند .\r\n\r\n","description":"","footnote":"","page_name":" 66 ","page_number":82},
  {"content":"\r\n\r\nصبح كه شد ، ياران معاويه گفتند : اى مردان ، ما ديشب ديديم كه نمازهاى طولانى و دعاهاى نيكويى داشتيد . به ما بگوييد كه دربارهء عثمان چه مىگوييد ؟ گفتند : او اول كسى است كه در حكومت ستم كرد و به غير حق عمل كرد .\r\nاصحاب معاويه گفتند : امير المؤمنين شما را بهتر مىشناسد . بعد به طرف آنها رفتند و گفتند : آيا از اين مرد [ على 
  ] تبرّى مىجوييد ؟ گفتند : نه ، بلكه او را دوست داريم .\r\nهريك از مأموران يكى از آنها را گرفت تا بكشد . قبيصة بن ضبيعه به دست ابو شريف بدّى افتاد و به او گفت : ميان قوم من و قوم تو شر نيست ، بگذار ديگرى مرا بكشد . گفت :\r\nخويشاوندت نيكى كند . پس حضرمى او را گرفت و به قتل رساند و قضاعى هم دوستش را كشت .\r\nحجر به آنها گفت : بگذاريد من دو ركعت نماز بخوانم . سوگند به خدا ، هرگز وضو نگرفته‌ام ، مگر آنكه دو ركعت نماز خوانده‌ام . گفتند بخوان . او نماز خواند ، سپس بازگشت و گفت : به خدا كه تاكنون نمازى كوتاه‌تر از اين نخوانده بودم . اگر نمىپنداشتيد كه به خاطر ترس از مرگ نماز را طول مىدهم ، هرآينه افزون بر اين دو ركعت نماز مىگزاردم . سپس گفت : خدايا ما از تو دربارهء امت خود يارى مىخواهيم . مردم كوفه عليه ما شهادت دادند و مردم شام هم ما را مىكشند . به خدا سوگند كه هرگاه مرا بكشيد ، من اول جنگاور مسلمانى خواهم بود كه به وادى شام درآمده و نخستين مردى از مسلمانان خواهم بود كه سگان اينجا بر او بانگ زده‌اند .\r\nهدبهء اعور در حالى كه زانوانش به لرزه افتاده بود ، شمشير به دست پيش‌آمد و گفت :\r\nهرگز گمان نداشتم كه تو از مرگ نهراسى . من ترا آزاد مىكنم تا از دوست خود تبرّى كنى .\r\nگفت : چگونه از مرگ نترسم ، در حالى كه قبر خود را آماده و كفن خود را گسترده مىبينم و بر من شمشير كشيده‌اند . به خدا اگر از مرگ بترسم ، سخنى كه پروردگار را به خشم آورد ، بر زبان نمىآورم . آنگاه گفتند : گردنت را خم كن . گفت : اين خونى است كه من هرگز به ريختن آن كمك نمىكردم . سرانجام ، او را جلو آوردند و گردنش را زدند و يك يك افراد را بدينسان كشتند ، تا آنكه هرشش نفر كشته شدند .\r\n\r\n","description":"","footnote":"","page_name":" 67 ","page_number":83},
  {"content":"\r\n\r\n\r\nخثعمى و عنزى\r\nعبد الرحمن بن حسّان عنزى و كريم بن عفيف خثعمى گفتند : ما را پيش امير المؤمنين ببريد ، تا دربارهء اين مرد همانند گفتار او سخن بگوييم . آنها را نزد معاويه فرستادند و به وى خبر دادند ، گفت : آنها را نزد من بياوريد . پس هردو به سوى حجر رو كردند . عنزى به او گفت : اى حجر ، دورى مكن كه آرامگاه تو دور نيست . تو چه يارى خوبى براى اسلام بودى ! خثعمى نيز مثل او اظهاراتى كرد ، سپس آن دو را بردند و عنزى به اين شعر تمثل كرد :\r\n- درستكاران در گور چقدر از هلاك‌شوندگان دورند و مرگ رشتهء مصاحبت ياران را مىگسلد .\r\nخثعمى كه وارد شد ، به او چنين گفت : خدا را ، خدا را اى معاويه ، تو سرانجام از اين خانهء ناپايدار به سراى آخرت خواهى شتافت و ترا از كشتار ما مىپرسند كه به چه سبب خون ما را ريخته‌اى ؟\r\nمعاويه گفت : عقيده‌ات دربارهء على چيست ؟ گفت : همان چيزى را مىگويم كه تو ادعا مىكنى ، آيا تو از دين على كه به آيين برحق خدا بود ، تبرّى مىكنى ؟ معاويه ساكت شد و نخواست جوابى بدهد .\r\nدر اين حال ، شمر بن عبد اللّه خثعمى برخاست و پيشنهاد كرد كه معاويه او را آزاد كند . معاويه گفت : به خاطر تو آزادش مىكنم ، ليكن يك ماه نگاهش مىدارم . سپس او را زندانى كرد و هردو روز يك‌بار او را مىخواست و با وى صحبت مىكرد . سرانجام او را آزاد كرد ، به شرط آنكه مادام كه حكومت به دست معاويه است ، نبايد وارد كوفه شود .\r\nوى به موصل آمد و پيوسته مىگفت : اگر معاويه مىمرد ، وارد شهر كوفه مىشدم . وى يك ماه پيش از مرگ معاويه وفات يافت .\r\nسپس عبد الرحمن بن حسّان عنزى را آوردند و معاويه به دو گفت : بگو ببينم اى برادر ربيعى ، دربارهء على چه مىگويى ؟ گفت : مرا رها كن و از من مپرس كه اين براى تو بهتر است . گفت : به خدا سوگند كه ترا آزاد نمىكنم تا دربارهء على سخن بگويى . عبد الرحمن\r\n\r\n","description":"","footnote":"","page_name":" 68 ","page_number":84},
  {"content":"\r\n\r\nگفت : گواهى مىدهم كه على از كسانى بود كه خدا را همواره ياد مىكرد ، امر به معروف و نهى از منكر مىنمود و از خطاى مردم درمىگذشت . معاويه گفت : دربارهء عثمان چه مىگويى ؟ گفت : او نخستين كسى است كه باب ستم را گشود و درهاى حق را بست .\r\nمعاويه گفت : خودت را به كشتن دادى . عنزى گفت : بلكه تو خود را به كشتن دادى ، نه ربيعه را ، يعنى در ميان قبيلهء او كسى نيست كه چنين سخن بگويد . آنگاه معاويه نماينده‌اى به طرف زياد فرستاد و نوشت : اما بعد ، اين عنزى بدترين كسى است كه من مىفرستمش . آن كيفرى را كه شايستهء اوست ، در حقّش معمول بدار و به بدترين وضع ممكن او را بكش . وقتى عنزى را پيش زياد آوردند ، او را به ناحيهء قس الناطف « 1 » فرستاد و در آنجا زنده به گورش كردند . كسانى از ياران حجر كه با او كشته شدند ، عبارتند از :\r\nشريك بن شداد حضرمى ، صيفى بن فسيل شيبانى ، قبيصة بن ضبيعهء عبسى ، محرز بن شهاب منقرى ، كدام بن حيان عنزى و عبد الرحمن بن حسّان عنزى .\r\nو گروهى از ياران حجر كه آزاد شدند ، عبارتند از :\r\nكريم بن عفيف خثعمى ، عبد اللّه بن حويهء تميمى ، عاصم بن عوف بجلى ، ورقاء بن سمىّ بجلى ، ارقم بن عبد اللّه كندى ، عتبة بن اخنس سعدى و سعد بن نمران همدانى .\r\nدر نگارش اين فصل از مآخذ معتبر استفاده شده است . « 2 »\r\nحجر بن عدى چه كسى بود و ياران او چه كسانى بودند و هدف و آرمانشان از اين خطرات و مبارزات چه بود ؟ آنان چه گناهى داشتند كه اين‌چنين كشته شدند ؟ چرا اين گونه به آنها هتك حرمت شد ، و رشتهء حياتشان گسسته آمد ؟ نه مگر همگى مسلمان بودند ؟\r\n\r\n\r\n","description":"","footnote":"\r\n( 1 ) . محلى است در نزديكى كوفه بر كرانهء شرقى فرات .\r\n( 2 ) . ر ك : الاغانى : 16 / 2 - 11 ؛ تاريخ ابن عساكر : 4 / 84 و 6 / 459 ؛ تاريخ ابن كثير : 8 / 49 - 55 ؛ تاريخ طبرى :\r\n6 / 141 - 156 ؛ عيون الاخبار ، ابن قتيبه : 1 / 147 ؛ الكامل ، ابن اثير : 3 / 202 - 208 ؛ المستدرك ، حاكم :\r\n3 / 468 .\r\n","page_name":" 69 ","page_number":85},
  {"content":"\r\n\r\nحاكم گويد : حجر بن عدى از اصحاب عادل و عابد و پارساى محمد به‌شمار مىرفت . « 1 »\r\nابن عبد البر گويد : او در جوانى از بزرگان صحابه و شخصى مستجاب الدعوه بود . « 2 »\r\nابن سعد گويد : وى مردى ثقه و مورد اعتماد بود . « 3 »\r\nمرزبانى گويد : حجر به حضور رسول اللّه شرفياب شد . وى از بندگان خالص خدا و شخصى پارسا بود و با مادرش خوشرفتارى مىكرد و بسيار نماز مىخواند و روزه مىگرفت . « 4 »\r\nابو معشر گويد : او عابدى بود كه هيچ حدثى به او دست نمىداد ، مگر اينكه بيدرنگ وضو مىگرفت و هيچگاه وضو نمىگرفت ، مگر آنكه به دنبال آن دو ركعت نماز مىخواند . « 5 »\r\nابن عماد در شذرات آورده است : مراتب دوستى و خدمتگزارى و جهاد و عبادت او مشهور بود . « 6 » او از كرامت و مقام استجابت دعا برخوردار و همواره در برابر خدا تسليم بود .\r\nابن جنيد در كتاب الاولياء روايت كرده است كه حجر بن عدى را جنابت دست داد ، به نگهبان خود در زندان گفت : آب خوردن مرا بدهيد تا با آن تطهير كنم و جيرهء فردايم را ندهيد . نگهبان گفت : مىترسم كه از تشنگى بميرى و معاويه مرا بكشد . راوى گويد :\r\nحجر دعا كرد و خداوند از آسمان ابرى فرستاد و باران باريد و او به قدر نياز خود از آب آن برداشت . يارانش به او گفتند : دعا كن خدا ما را آزاد كند . او گفت : خدايا به ما خير عطا كن . « 7 »\r\n\r\n\r\n","description":"","footnote":"\r\n( 1 ) . المستدرك ، حاكم : 3 / 468 .\r\n( 2 ) . الاستيعاب : 1 / 135 .\r\n( 3 ) . ر ك : تاريخ ابن عساكر : 4 / 85 ؛ تاريخ ابن كثير : 8 / 50 .\r\n( 4 ) . تاريخ ابن كثير : 8 / 50 .\r\n( 5 ) . تاريخ ابن عساكر : 4 / 85 ، 420 ؛ تاريخ ابن كثير : 8 / 50 .\r\n( 6 ) . شذرات الذهب : 1 / 57 .\r\n( 7 ) . الاصابة : 1 / 315 .\r\n","page_name":" 70 ","page_number":86},
  {"content":"\r\n\r\nعايشه گويد : به خدا تا آنجا كه من مىدانم ، او مسلمانى حج‌گزار و عمره‌گزار بود . « 1 » وى به معاويه گفت : آيا حجر و ياران او را كشتى ؟ به خدا كه به من خبر رسيده است و آگاهى يافته‌ام كه در عذراء هفت نفر كشته مىشوند و به روايتى ، خداوند و ساكنان آسمان از كشتن آنان به خشم مىآيند . « 2 »\r\nمولا امير المؤمنين عليه السّلام فرموده است : اى مردم كوفه ، هفت تن از برگزيدگان شما را در عذراء مىكشند كه مثل آنان مانند داستان اصحاب اخدود است . در روايتى ديگر آمده :\r\nحجر بن عدى و ياران او همچون اصحاب اخدود مىباشند و از ايشان كين جز بدان نداشتند كه به خداى توانمند ستوده ايمان آورده بودند . « 3 »\r\nو در نامه‌اى كه امام حسين عليه السّلام به معاويه نوشته « 4 » ، چنين آمده است : آيا تو قاتل حجر و اصحاب پارساى او نبودى ؟ كسانى كه بدعتها را زشت و شنيع مىشمردند و امر به معروف و نهى از منكر مىكردند ، و تو پس از آنكه با آنها پيمان‌هاى محكم و عهدهاى استوار بستى ، جسارت بر خداوند و سبك داشتن پيمان را به حدى رساندى كه همهء آنها را از روى ظلم و دشمنى به قتل رساندى ؟\r\nآيا تو همان قاتل عمرو بن حمق نيستى كه عبادت و طاعت تن او را فرسوده بود و پس از پيمانى كه با او بستى ، باز او را كشتى و جنايتى كردى كه هرگاه آهوان خبر مىشدند ، از كوهها سرازير مىگشتند ؟\r\nآيا تو همان قاتل حضرمى « 5 » نيستى كه زياد دربارهء او به تو نوشته بود : او بر دين على ، كرّم اللّه وجهه ، است ؟ درحالىكه دين على ، همان دين عموزاده‌اش پيامبر است ، دينى كه تو ادعاى رهبرى آن را دارى و بر مسند آن تكيه زده‌اى ، و بزرگ‌ترين شرف و افتخار\r\n\r\n\r\n","description":"","footnote":"\r\n( 1 ) . الاغانى : 16 / 11 ؛ تاريخ طبرى : 6 / 156 ؛ الكامل : 4 / 209 .\r\n( 2 ) . تاريخ ابن عساكر : 4 / 86 ؛ تاريخ ابن كثير : 8 / 55 ؛ الاصابة : 1 / 315 .\r\n( 3 ) . تاريخ ابن عساكر : 4 / 66 ؛ تاريخ ابن كثير : 8 / 55 ؛ شذرات الذهب : 1 / 57 .\r\n( 4 ) . تمام اين نامه در الغدير ( متن عربى / چ 5 ) : 10 / 160 ، 161 نقل شده است .\r\n( 5 ) . وى شريك بن شداد حضرمى ، از اصحاب حجر بود كه زياد آنان را نزد معاويه فرستاد و بالاخره با حجر كشته شد .\r\n","page_name":" 71 ","page_number":87},
  {"content":"\r\n\r\nتو و نياكان تو همين انتساب به پيغمبر بود كه خداوند بر شما منّت نهاد و تكلف و سختى دوبار كوچ تابستانى و زمستانى را به بركت ما از شما مكّيان برداشت .\r\nاين اوضاع و احوال حجر و ياران اوست ، اما هدف اين بندهء صالح و پيروانش در تمام موقعيتها جز نيكوكارى و نهى از منكر و بازداشتن از لعن على عليه السّلام بر بالاى منابر چيزى نبود ، چنان كه در برابر كارگزاران نابكار معاويه كه بر امام برحق ، على عليه السّلام و پيروانش سخت مىگرفتند ، از خود مقاومت نشان مىدادند و افزون بر اين ، چون فتنه‌گرىها و تفرقه‌افكنىها و فسادانگيزىهاى دستگاه حكومت اموى را برنمىتافتند ، زبان به اعتراض و نكوهش مىگشودند . با اين حال ، حجر كه پيشواى قبيلهء خود بود ، مىگفت :\r\nهان ! من بر بيعت خود پايدارم و آن را نه فسخ مىكنم و نه مىخواهم فسخ كنند . خدا و مردم مىشنوند .\r\nوى نيز به يزيد بن حجيه گفت : به معاويه بگو كه ما بر بيعت خود هستيم و آن را نه فسخ مىكنيم و نه مىخواهيم فسخ كنند . اين شهادتنامه‌هايى كه بر عليه ما اقامه شده ، ساخته و پرداختهء دشمنان و بدانديشان ماست .\r\nهمچنين پيوسته مىگفت : من هرگز از اطاعت كسى سرباز نزده و ميان مردم تفرقه ايجاد نكرده‌ام و بر بيعت خود استوار مىباشم و هنگامى كه او را بر معاويه وارد ساختند ، وى را امير مؤمنان خواند و به دو سلام گفت . « 1 »\r\nصلاحيت و ايمان اين مرد و يارانش بر كسى پوشيده نبود ، حتى بر كسى چون مغيره كه از مأموران فرومايه و متعصب معاويه و يارانش به شمار مىرفت ، مغيره‌اى كه سخت با شيعيان على عليه السّلام دشمنى مىورزيد . اين شخص وقتى كه شكنجه و كيفر دادن حجر را به او پيشنهاد كردند ، گفت : دوست ندارم كه در كشتن مردم اين شهر ، از كسى شروع كنم كه برگزيدهء همگان است و در نتيجه ، آنان به سعادت برسند و من شقاوت يابم و سرانجام ، معاويه در دنيا به عزت برسد و مغيره در آخرت به ذلت .\r\n\r\n\r\n","description":"","footnote":"\r\n( 1 ) . الاغانى : 16 / 6 ؛ تاريخ طبرى : 6 / 153 ؛ الكامل ، ابن اثير : 4 / 210 ؛ المستدرك ، حاكم : 3 / 469 ، 470 ؛ الاستيعاب : 1 / 357 ؛ الاصابة : 1 / 315 .\r\n","page_name":" 72 ","page_number":88},
  {"content":"\r\n\r\nحاكم گويد : اصحاب معاويه در آخرين شب زندگى اين افراد ديدند كه چگونه همگى شب را در عذراء با دعا و نماز و عبادت به روز آوردند و در شگفت بودند و از تحسين و بزرگداشت اخلاصشان نتوانستند خوددارى كنند ، ليكن به اشارهء معاويه به آنها پيشنهاد شده بود كه هرگاه على را لعن و از او تبرّى كنند ، در امان خواهند بود و آزاد مىگردند ، اما آنها اين پيشنهاد را نپذيرفتند و در راه دوستى و مهر على كشته شدند . « 1 »\r\nدر سخنان امام حسين عليه السّلام شنيديم كه خطاب به معاويه فرمود :\r\nآيا تو قاتل حضرمى نيستى كه زياد دربارهء او به تو نوشت : او بر دين على است و گناهش جز اين نيست كه كسى را دوست مىدارد كه موالات او را خداوند در قرآن كريم با ولايت خود و ولايت رسول اللّه مقرون دانسته است . « 2 »\r\nما نمىدانيم كه آيا در شريعت آمده كه خوددارى از مهر امام هدايت و دشنام به او ، موجب گرفتن امان مىشود ، و گرنه بايد در انتظار اعدام بود ؟ يا اينكه برعكس ، ولايت آن حضرت ، فريضهء ثابتى است كه هركس بايد به اين ضرورت دين عمل كند ، و در واقع ترك موالات بايد موجب كشتن شود ، و حال اينكه كشتن دوستان على عليه السّلام گرامىترين كار در نظر معاويه بود و بيهوده نيست كه در روايت ابن كثير مىخوانيم : عبد الرحمن بن حارث به معاويه گفت : آيا حجر بن عدى را مىكشى ؟ معاويه گفت : كشتن او در نظر من از كشتن صد هزار تن بهتر است . « 3 »\r\nآرى ، ما نمىفهميم ، ليكن در فقه معاويه و در قاموس شهوات او چنين اعمالى رواست . او هرگز به نصيحت هيچ خيرخواهى گوش نمىداد . آنگاه كه حجر در زندان عذراء بود و معاويه با رايزنان خود به مشورت نشسته بود ، عبد اللّه بن زيد بن اسد بجلى به وى گفت : اى امير مؤمنان ، تو رهبر مايى و ما رعيت تو ، تو ركن مايى و ما ستون‌نگهدار تو . هرگاه عقاب كنى ، گوييم سزاوار است و هرگاه ببخشايى ، گوييم كار نيكو كردى . عفو به تقوا نزديك‌تر است و هرپيشوايى مسئول زيردستان خويش است . « 4 »\r\n\r\n\r\n","description":"","footnote":"\r\n( 1 ) . المستدرك : 3 / 470 .\r\n( 2 ) . ر ك : سورهء مائدة 5 / 55 .\r\n( 3 ) . البداية و النهاية : 8 / 54 .\r\n( 4 ) . المستدرك ، حاكم : 3 / 469 .\r\n","page_name":" 73 ","page_number":89},
  {"content":"\r\n\r\nپس حجر و ياران پرهيزكارش و كسانى كه در تقوا و صلاح نظير ايشان و حاملان اسلام بودند و روى خوشى به حكومت اين خليفگان نابخرد و امارت اين ابلهان و ابله‌زادگان نشان نداده بودند و راضى نشده بودند كه كسانى مثل زناكارترين ثقيف ، مغيره و رهاشدهء دامن او ، بسر بن ارطاة و زياد بن ابيه و خليفهء ستمگر ، فرزند هند به حكومت برسند ، چه گناهى داشتند ؟ حجر و يارانش كسانى هستند كه به پيمانى كه با خدا بسته بودند ، وفا كردند و آنچه را كه پيامبرش آورده بود ، به خوبى پذيرفتند .\r\nو چه درست گفته است پيامبر اسلام آنجا كه به جابر بن عبد اللّه فرمود : ترا از شرّ حكومت سفيهان به خدا مىسپارم . جابر عرض كرد : مراد از حكومت سفيهان چيست ؟\r\nفرمود : حكومت فرمانروايانى كه پس از من مىآيند و هرگز به هدايت من گردن نمىنهند و از سنت من پيروى نمىكنند . كسانى كه دروغ آنها را تصديق و بر ظلمشان ياريشان كنند ، از من نيستند و من نيز از آنها به دورم و در كنار حوض كوثر بر من وارد نمىشوند . اما كسانى كه دروغ آنها را نپذيرند و آنها را در ستمشان يارى نكنند ، با من خواهند بود و من نيز با آنها هستم و در كنار حوض كوثر بر من وارد خواهند شد . « 1 »\r\nهمچنين پيامبر خاتم فرموده است : امت من به وسيله رؤسا و فرمانروايان سفيه و ابله قريش به هلاكت مىرسد يا به فساد كشيده مىشود . « 2 »\r\nكعب بن عجره از پيامبر اسلام روايت كرده كه فرمود : فرمانروايانى خواهند آمد كه دروغگو و ستمكارند . هركس دروغ آنها را تأييد و بر ظلمشان ياريشان كند ، از من نيست و من نيز از او بيزارم و در قيامت كنار حوض كوثر بر من وارد نخواهد شد . اما هركس دروغ آنها را تصديق و ظلم ايشان را تأييد نكند ، از من است و من نيز از او هستم و در قيامت كنار حوض كوثر بر من وارد خواهد شد . « 3 »\r\nو نيز آن حضرت فرموده است : فرمانروايانى بر شما حكم خواهند راند كه كارهاى روزمره آنها را از نماز بموقع بازمىدارد ، چندانكه وقت آن را به تأخير مىاندازند ، اما\r\n\r\n\r\n","description":"","footnote":"\r\n( 1 ) . مسند احمد : 3 / 321 .\r\n( 2 ) . همان : 2 / 299 ، 304 ، 328 ، 520 .\r\n( 3 ) . همان : 4 / 243 ؛ تاريخ بغداد : 5 / 362 .\r\n","page_name":" 74 ","page_number":90},
  {"content":"\r\n\r\nشما نمازها را در وقت خود ادا كنيد . « 1 » پسر سميه از همان كسانى است كه نماز را به تأخير انداخت و چنان كه در همين كتاب « 2 » ياد شده ، حجر بن عدى بر اين عملش او را نكوهش كرده است .\r\nمعاويه در برابر كشتن اين پاكان ، هيچ عذرى نداشت كه ارائه كند و فقط به بهانه‌هاى بىاصل و واهى متشبث مىشد و در جواب ، ضد و نقيض صحبت مىكرد ؛ مثلا مىگفت :\r\nمن كشتن آنها را به صلاح امت ديدم و ماندنشان مايهء فساد امت بود . من معتقدم كه كشتن مردى كه به صلاح مردم منتهى شود ، از زنده نگاه داشتن او كه مايهء فساد مردم باشد ، بهتر است . « 3 »\r\nآيا صلاح مردم در واداشتن آنها به لعن امير المؤمنين على عليه السّلام و اظهار تبرّى از او بود و فسادشان در اين بود كه تبرى از على عليه السّلام را ترك كنند ؟ حال دقت كن و بينديش ، شايد بتوان در غير شريعت اسلام ، وجهى بر اين اعمال پيدا كرد .\r\nوى نيز بهانه‌هايى نظير اين سخن را مطرح مىكرد كه من ايشان را نكشتم ، بلكه آنها را كسانى كشتند كه بر عليه‌شان شهادت دادند « 4 » ، و شما از كيفيت اين شهادتهاى دروغ آگاه شديد و اينكه از طرف كسانى اقامه شده بود كه قابل اعتنا نبودند .\r\nمعاويه خود ماهيت اين گواهان و گواهيها را به خوبى مىدانست و باوجوداين ، خون مردم را مباح شمرد و اين گفتارها را سپرى در برابر طعنهء منتقدان قرار داد . براستى كه انسان ، خودش بهتر از هركس به چگونگى اعمالش آگاهى دارد ، هرچند كه عذرها برانگيزد و بهانه‌ها جويد .\r\nنظير اين سخن معاويه كه گفته بود : من در برابر اين گزارشهايى كه زياد به من نوشته و شدت عمل را در برابر اين گروه لازم ديده است ، چه مىتوانستم بكنم ؟ چرا كه اين گزارشها حاكى از آن بود كه مىخواهند چنان تفرقه‌اى در قلمرو من بيفكنند كه ديگر هيچ\r\n\r\n\r\n","description":"","footnote":"\r\n( 1 ) . مسند احمد : 5 / 315 ، تاريخ بغداد : 13 / 185 .\r\n( 2 ) . ر ك : الغدير ( متن عربى / چ 2 ) : 10 / 120 .\r\n( 3 ) . تاريخ ابن كثير : 8 / 55 .\r\n( 4 ) . تاريخ طبرى : 6 / 156 ؛ الاستيعاب : 1 / 135 .\r\n","page_name":" 75 ","page_number":91},
  {"content":"\r\n\r\nكس قادر به جبران آن نتواند بود . « 1 »\r\nهمچنين معاويه گفته بود : پسر سميه مرا به اين كار واداشته است . « 2 » خداوند دروغگو و لاف‌زن را لعنت كند . آيا او عامل زياد بود يا زياد عامل و كارگزار او ؟ تا به اشارتش به چنين جناياتى دست بزند . آيا جامعهء دينى اجازه مىدهد كه خون پاكان و نيكان به گفتهء يك فاسق فرومايه ريخته شود ؟ در حالى كه خدا مىفرمايد : اى كسانى كه ايمان آورده‌ايد ، هرگاه فاسقى خبرى آورد ، نخست تحقيق كنيد ، مباد كه از روى جهالت به مردمى آسيب برسانيد و سپس بر كردهء خويشتن پشيمان گرديد . « 3 »\r\nاما معاويه ، پس از آنكه زياد را فرزند ابو سفيان خواند ، او را واداشت كه هرگز از رضاى خاطر او عدول نكند تا بتواند آتش كينهء درونى خود را فرونشاند ، هرچند فرسنگها از خطاب آيهء شريفه به دور افتد و فاصله بگيرد .\r\nهمچنين معاويه ، وقتى كه عايشه او را به مناسبت كشتن حجر و يارانش نكوهش كرد ، در جواب گفته بود : من و حجر را رها كن كه همديگر را در پيشگاه پروردگار ملاقات خواهيم كرد .\r\nوى نيز در جواب عايشه كه پرسيد : حلم و بردبارى ابو سفيان دربارهء حجر و يارانش كجا رفت ؟ گفته بود : در آن موقعيت ، بردبارانى مثل شما از مجلس من غايب بودند . « 4 »\r\nهمه اين بهانه‌ها جز توهين به خدا و پيغمبرش چيز ديگرى نيست . آيا آن‌همه اندرزهاى قرآنى و شريعت محمدى بسنده نبود كه او را از اين مايه خونريزى بازدارد ، و از ريختن خون مؤمنان و پاكان مانع شود ؟ آيا معاويه در روز قيامت در برابر آيهء شريفهء « هرگز كسى را كه خدا كشتنش را ناروا داشته است ، جز به داد مكشيد » « 5 » با اين اظهارات پوچى كه مىكند ، مىتواند از خود دفاع نمايد و چه جوابى آماده كرده است ؟ همچنين\r\n\r\n\r\n","description":"","footnote":"\r\n( 1 ) . الاستيعاب : 1 / 134 ؛ اسد الغابة : 1 / 386 .\r\n( 2 ) . الاغانى : 16 / 11 ؛ تاريخ طبرى : 6 / 156 ؛ الكامل ابن اثير : 4 / 209 .\r\n( 3 ) . حجرات 49 / 6 .\r\n( 4 ) . الاغانى : 16 / 11 ؛ الاستيعاب : 1 / 134 ؛ اسد الغابة : 1 / 386 ؛ تاريخ ابن كثير : 8 / 55 .\r\n( 5 ) . اسراء 17 / 33 .\r\n","page_name":" 76 ","page_number":92},
  {"content":"\r\n\r\nپاسخ او در برابر آيات قرآنى چيست ؟\r\nهيچ فرد باايمانى را نسزد كه مؤمنى را بكشد ، مگر به خطا . . . ، و هركس مؤمنى را عمدا از پاى درآورد ، كيفرش جهنم است و براى هميشه در آن خواهد بود . خدا بر چنين كسى خشم آورده و لعنت فرستاده است و براى او عذاب سختى آماده كرده است . « 1 »\r\nآنان كه به آيات خدا كافر مىشوند و پيامبران را ناحق مىكشند و كسانى را كه به داد و عدل دعوت مىكنند ، به قتل مىرسانند ، آنها را به عذابى دردناك مژده بده . « 2 »\r\nبندگان خداى مهرگستر آنهايند كه در روى زمين به فروتنى راه مىروند ، تا آنجا كه فرمايد : و كسى را كه خدا كشتنش را حرام كرده است ، جز به حق نمىكشند و زنا نمىكنند و هركه اين كارها كند ، كيفر بيند . « 3 »\r\nآيا براى معاويه ، اين روايتى كه خودش از رسول اللّه صلّى اللّه عليه و آله نقل كرده كه « هرگناهى را اميد است كه خداى ببخشايد ، مگر كسى را كه كافر بميرد ، يا مؤمنى را عمدا به قتل برساند » بس نبود ؟ « 4 »\r\nآيا او با دست پليد خود به مولا امير المؤمنين عليه السّلام ضمن نامه‌اى ننوشت كه من از رسول اللّه شنيدم كه مىفرمود : هرگاه ساكنان صنعا و عدن همگى بر كشتن يك فرد از مسلمانان جمع شوند ، خداوند همهء آنها را به آتش سرنگون مىكند .\r\nنه مگر ابن عمر از پيغمبر صلّى اللّه عليه و آله روايت كرده كه فرمود : مادام كه دست مؤمن به خون حرامى آلوده نشده ، اميد است كه دينش را نگاه دارد .\r\nنه مگر براء بن عازب از پيغمبر صلّى اللّه عليه و آله نقل كرده كه فرمود : در پيشگاه خدا ، نابودى جهان از كشتن يك مؤمن به ناحق سبك‌تر است ؟ اين روايت را ابن ماجه و بيهقى روايت كرده‌اند و اصفهانى اين عبارت را اضافه مىكند : هرگاه ساكنان آسمانها و زمين در قتل يك مؤمن شركت كنند ، خدا همهء آنها را به آتش مىبرد .\r\nدر روايت ديگرى كه بريده از پيغمبر صلّى اللّه عليه و آله نقل كرده ، آمده است : در پيشگاه خدا ، قتل\r\n\r\n\r\n","description":"","footnote":"\r\n( 1 ) . نساء 4 / 92 ، 93 .\r\n( 2 ) . آل عمران 3 / 21 .\r\n( 3 ) . فرقان 25 / 63 - 68 .\r\n( 4 ) . مسند احمد : 4 / 96 .\r\n","page_name":" 77 ","page_number":93},
  {"content":"\r\n\r\nمؤمن از نابودى دنيا بزرگ‌تر است .\r\nدر حديثى كه از طريق ابو هريره رسيده ، پيامبر فرموده است : هرگاه ساكنان آسمانها و زمين در ريختن خون مؤمنى شركت كنند ، خدا همهء آنها را به آتش مىافكند .\r\nدر حديثى از ابن عباس آمده كه پيامبر فرمود : هرگاه اهل آسمانها و زمين در قتل يك شخص شركت كنند ، خداوند همگى را گرفتار عذاب مىكند ، مگر آنكه مشيت ديگرى داشته باشد .\r\nو در حديث مرفوع « 1 » ديگرى از ابو بكره آمده كه پيامبر فرمود : هرگاه ساكنان آسمانها و زمين بر قتل مسلمانى جمع شوند ، خداوند همگى را به روى در آتش مىافكند .\r\nباز در حديث مرفوع از ابن عباس آمده كه پيامبر فرمود : بدترين مردم در پيشگاه خدا كسى است كه در حرم كافر شود و در اسلام سنّت جاهليت را بجويد و بخواهد كه خون كسى به ناحق ريخته شود . « 2 »\r\nدر حديثى مرفوع از ابو هريره نقل شده كه پيامبر فرمود : هركس در قتل مؤمنى به اندازهء نيم‌كلمه‌اى كمك كند ، خدا را در حالى ملاقات مىكند كه بر پيشانىاش نوشته شده است : نوميد از رحمت خدا .\r\nدر حديث مرفوعى از ابو موسى نقل شده كه رسول خدا فرمود : شيطان لشكريانش را مأمور مىكند و مىگويد : هركس امروز مسلمانى را تباه كند ، من تاجى به او مىبخشم .\r\nيكى از آنها آمد و گفت : كارى كردم كه فلان مسلمان زنش را طلاق داد . ابليس گفت :\r\nامكان دارد كه دوباره ازدواج كنند . ديگرى آمد و اظهار داشت : كارى كردم كه فلانى عاق والدين شد . گفت : ممكن است دوباره به آنها نيكى كند . ديگرى آمد و گفت : كارى كردم كه فلان بندهء خدا مشرك شد . گفت : تو موفق شدى . سرانجام يكى آمد و گفت : يك نفر را چنان فريب دادم كه مرتكب قتل شد . شيطان گفت : تو موفق شدى و تاج را به او داد .\r\n\r\n\r\n","description":"","footnote":"\r\n( 1 ) . مرفوع ، خبرى است كه سند آن در وسط قطع شده باشد ، يكى يا زيادتر ، با تصريح به رفع آن ، مثل آنكه گفته شود : روى الكلينى عن على بن ابراهيم عن ابيه رفعه عن ابى عبد اللّه . ر ك : فرهنگ علوم ، سيد جعفر سجادى 486 . ( م )\r\n( 2 ) . سنن بيهقى : 8 / 27 .\r\n","page_name":" 78 ","page_number":94},
  {"content":"\r\n\r\nدر حديثى مرفوع از عبد اللّه بن عمرو آمده كه پيامبر اكرم فرمود : هركس يك مرد معاهد « 1 » را بكشد ، بوى بهشت به مشامش نمىرسد ، در حالى كه بوى عطر بهشت را از فاصلهء زمانى چهل ساله نيز مىتوان احساس كرد و هركس زن معاهدى را به ناحق بكشد ، خداوند بهشت را بر او حرام مىكند و بوى بهشت را نيز نمىتواند استشمام كند .\r\nاحاديث فراوان ديگرى در اين زمينه هست كه حافظان و پيشوايان حديث در صحاح و مسانيد جمع كرده‌اند و حافظ منذرى بخشى از آنها را گرد آورده است . « 2 »\r\nبا وجود اين آيات و احاديث ، ديگر نيازى نبود كه معاويه نصايح كسانى مانند عايشه را بشنود كه او نيز در ريختن خون هزاران هوادار اسلام كه همه را فرزندان خود مىدانست ، باكى نداشت ، چنان كه شاعر گويد :\r\n- او سوار بر كجاوه‌اى ، با شقىترين مردم به بصره لشكر كشيد .\r\n- و در جنايتى كه انجام داد ، همچون گربه‌اى قصد داشت كه فرزندان خود را بخورد .\r\nآرى ، حجر با روى سپيد و پيشانى گشاده به پيشگاه خدا شتافت و نيكنام و نيكبخت و مظلوم ، در حالى كه حقوقش غصب شده و در خون تپيده بود و بندهاى ظلم و ستم بر دست و پاى داشت ، از دنيا رفت .\r\nبه هنگام پايان زندگى نماز خواند و اين سخنان را بر زبان آورد : بندهاى آهنين را از من برنداريد و خون از پيكرم مشوييد و با همين لباسها به خاكم سپاريد كه من در حال پيكار مىميرم . در عبارت ديگر آمده كه گفت : ما بر راه صراط با معاويه ديدار خواهيم كرد . « 3 »\r\nاين جنايت نكبت هميشگى را براى معاويه در پى خواهد داشت . حسن ، چهار خصلت را كه معاويه داشت ، برشمرد و گفت : تنها كشتار حجر كافى است كه جنايتكارى\r\n\r\n\r\n","description":"","footnote":"\r\n( 1 ) . مشرك يا نامسلمانى كه با مسلمانان پيمان دارد . ( م )\r\n( 2 ) . ر ك : الترغيب و الترهيب : 3 / 120 - 123 .\r\n( 3 ) . المستدرك ، حاكم : 3 / 469 ، 470 ؛ الاستيعاب : 1 / 135 ؛ الكامل فى التاريخ ، ابن اثير : 4 / 210 ؛ اسد الغابة :\r\n1 / 386 ؛ الاصابة : 1 / 315 .\r\n","page_name":" 79 ","page_number":95},
  {"content":"\r\n\r\nاو را ثابت كند . همو گفت : واى بر معاويه درباره حجر و ياران حجر . « 1 »\r\nما يقين داريم كه خداى متعال ، فرزند جگرخواره را سرانجام به كيفر اين همه جناياتى كه با دست گناهكارش دربارهء اهل بصره مرتكب شد ، خواهد رسانيد ، چنان كه پيامبر فرموده است :\r\nريختن خونى كه حلال نيست و كشتن نفوسى كه خداوند حرام كرده ، هلاكتى دردآور و زيانكارى آشكارى است و هرگز خداوند از كسى كه خونى را به ظلم و تجاوز ريخته ، نخواهد گذشت . « 2 »\r\n\r\nدو تن حضرمى و كشته شدن آنها به گناه تشيع\r\nابو جعفر محمّد بن حبيب بغدادى نسب‌شناس ( م 245 ) در كتاب خود آورده است : « 3 » زياد بن ابيه ، مسلم بن زيمر و عبد اللّه بن نجى را كه هردو حضرمى بودند ، در كوفه بر درهاى خانه‌شان به دار كشيد و چند روز به همان حال بالاى دار ماندند و گناهشان اين بود كه هردو شيعه بودند . اين امر به فرمان معاويه صورت گرفت و حسين بن على ، رضى اللّه عنهما ، در نامه‌اى به معاويه نوشت : آيا اين تو نبودى كه چون گزارش مكتوب پسر سميّه را دربارهء حجر و آن دو نفر حضرمى ، مبنى بر اينكه آنان بر آيين على و فرمانبردار او هستند ، دريافتى و به دو نوشتى كه هركس بر آيين على و فرمانبر اوست ، او را بكش و نابود گردان ؟ و او هم آنها را كشت و فرمان ترا امتثال كرد . آيين على و پسرعمويش ، همان دينى است كه پدرت به آن تمثّل مىكرد و آن را بيان مىداشت ، و تو اكنون در جايگاه او نشسته‌اى . اگر اين آيين نبود ، بزرگ‌ترين شرف تو و پدرت اين بود كه هرسال دو بار بايد كوچ مىكرديد ، اما به بركت ما خاندان بود كه خداوند بر شما منّت نهاد و مشقت آن دو كوچ‌كردن را از شما برداشت . « 4 »\r\n\r\n\r\n","description":"","footnote":"\r\n( 1 ) . تمام گفتار حسن در الغدير ( متن عربى / چ 5 ) : 10 / 225 ذكر شده است .\r\n( 2 ) . شرح نهج البلاغة ، ابن ابى الحديد : 1 / 350 .\r\n( 3 ) . المحبّر 479 .\r\n( 4 ) . قريش در جاهليت ، هرسال دوبار مىكوچيدند : هنگام زمستان به يمن و تابستان به شام ، و ابو سفيان رياست كاروانى را كه بين مكه و شام رفت‌وآمد مىكرد ، بر عهده داشت .\r\n","page_name":" 80 ","page_number":96},
  {"content":"\r\n\r\nاكنون اى پيروان دين خدا ، با من بياييد و ببينيد كه آيا گرويدن به دين و ايمان على عليه السّلام چيزى است كه خون مسلمانى را مباح كند و مثله و شكنجه را كه در شريعت مطهر ، حتى در مورد سگ گزنده حرام شده ، موجب گردد ؟\r\nنه مگر دين على عليه السّلام همان دين محمّد صلّى اللّه عليه و آله است كه از خداوند گرفته است ؟ آرى ، حقيقت همين است ، اما معاويه از اين دين استوار روى برتافت و هيچ وزنى براى آن قائل نگرديد و از هتك حرمت و اهانت و جسارت به آن هرگز درنگ نورزيد و دمى باز نايستاد .\r\n\r\nمالك اشتر\r\nاز صالحان و شايستگان اسلام كه هيچ گناهى نداشت و معاويه او را به قتل رساند ، مالك بن حارث اشتر نخعى است كه خداوند خير فراوان به او بدهد ، مالكى كه صلابت كوهها و سنگها را داشت و بايد نوحه‌سرايان و سوگواران بر شهادت چنين شخصيتى اشك بريزند .\r\nآيا موجودى همچون مالك پيدا مىشود ؟ آن مقاوم‌ترين و پاك‌نژادترين بندهء خدا كه بر تبهكاران جانگدازتر از آتش سوزان بود و بيش از هركس با پليدى و ننگ بيگانه .\r\nشمشيرى برنده بود كه هرگز كند نمىشد . به هنگام صلح و آرامش ، مردى دانا بود و در ميدان جنگ ، رزمنده‌اى توانا . انديشه‌اى استوار داشت و از صبر جميل برخوردار بود .\r\nبراستى كه مالك از كسانى بود كه هرگز بيم سقوط و سستى از آنها نمىرفت . در راهى كه بايد شتاب به خرج مىداد ، هرگز سستى و درنگ نمىورزيد و آنجا كه بايد آرام مىبود ، تندى نمىكرد . كسى بود كه درشتى و نرمى را باهم داشت . به هنگام حمله ، حمله مىكرد و به هنگام مدارا و رفق ، نرمى پيش مىگرفت . او پهلوانى نيرومند و دلير ، پيشوايى بردبار و نكوكار و مردى سخنور و شاعر بود . « 1 »\r\nعلى عليه السّلام در نامه‌اى به مالك ، آنگاه كه او در نصيبين بود ، مىنويسد :\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 1 ) : 9 / 37 - 41 .\r\n","page_name":" 81 ","page_number":97},
  {"content":"\r\n\r\nاما بعد ، تو از كسانى هستى كه من در يارى دين پشتيبانىشان را خواهانم و سركشى تبهكار را به آنان فرومىنشانم و مرز خطرناك را بدانها استوار مىگردانم . من محمّد بن ابى بكر را بر مصر فرمانروا كرده بودم كه جمعى از خوارج به دشمنى با وى برخاستند .\r\nوى جوانى تازه‌كار است و تجربهء جنگ ندارد و چندان كارآزموده نيست ، پيش من آى تا در اين كار بنگريم كه چه بايد كرد و يكى از ياران مورد اعتماد و خيرخواه خود را به كار خويش گمار ، و السّلام .\r\nمالك نزد على آمد و على قصهء مصر و خبر مردم آنجا را با وى در ميان نهاد و گفت :\r\nجز تو كسى شايستهء حكومت مصر نيست . خداى ترا رحمت كند . به سوى مصر حركت كن كه با اعتماد به تدبير و رأى تو ديگر نيازى نديدم كه به تو سفارش كنم . در مهمّات امور خويش از خداوند يارى بخواه . همواره درشتى را با نرمى درآميز . آنجا كه مدارا بايد ، مدارا كن و آنجا كه جز به درشتى كار از پيش نرود ، درشتى كن .\r\nاز آن پس ، اشتر از حضور على مرخص شد و اسباب سفر آماده كرد و مهياى رفتن به مصر شد . جاسوسان معاويه او را خبر كردند كه على اشتر را به ولايت مصر منصوب كرده است . معاويه كه چشم طمع به حكومت مصر داشت ، اين انتصاب خيلى بر او گران آمد و مىدانست كه اگر اشتر به مصر برود ، از محمّد بن ابى بكر قاطع‌تر و در دشمنى با وى سرسخت‌تر است . ازاين‌رو ، به رئيس خراجگيران قلزم پيام فرستاد و گفت : مالك اشتر كارگزار مصر شد ، اگر كار او را تمام كنى ، ماليات قلزم را تا من زنده‌ام و تو زنده‌اى ، به تو مىبخشم . هرچه مىتوانى بكن .\r\nرئيس خراجگيران سوى قلزم رفت و در آنجا بماند . اشتر نيز از عراق به طرف مصر حركت كرد و چون وارد قلزم شد ، آن مرد به استقبال آمد و پيشنهاد كرد كه در آنجا توقف كند و اظهار داشت : در اينجا منزل خوش و طعام آماده و علف ستوران نيز فراهم است و من يكى از خراجگيران هستم . مالك آنجا فرود آمد و رئيس خراجگيران براى او طعام آورد . طعام كه صرف شد ، شربت عسل آميخته به زهر آورد و به او داد و چون مالك آن را بنوشيد ، وفات كرد .\r\n\r\n","description":"","footnote":"","page_name":" 82 ","page_number":98},
  {"content":"\r\n\r\nاما معاويه خطاب به مردم شام گفته بود : على اشتر را به مصر فرستاده است . از خدا بخواهيد كه او را از ميان بردارد و شاميان هرروز اشتر را نفرين مىكردند . آن كس كه به اشتر زهر داده بود ، نزد معاويه آمد و او را از قتل اشتر آگاه كرد . معاويه بيدرنگ به سخن ايستاد و خدا را حمد و ثنا گفت و سپس اظهار داشت : براستى كه على دو دست توانا داشت كه يكى در جنگ صفين قطع شد ، يعنى عمّار بن ياسر ، و ديگرى اكنون قطع شد ، يعنى اشتر . « 1 »\r\nدر عبارت ابن قتيبه چنين آمده : معاويه هنگامى كه از خبر آگاه شد ، گفت : دلم خنك شد ! خدا لشكريانى دارد كه عسل از آن جمله است . على هم گفت : دو دست و دهان مالك او را به كشتن داد . « 2 »\r\nدر عبارت مسعودى آمده است : على اشتر را به فرمانروايى مصر فرستاد و سپاهى را با او همراه كرد . معاويه كه از اين خبر آگاه شد ، دسيسه‌اى به كار برد و دهقانى را كه در عريش « 3 » بود ، تشويق كرد و به دو گفت : چنانچه مالك اشتر را مسموم كنى ، بيست سال از پرداخت ماليات معاف خواهى بود و او هم سمى را در غذا به اشتر خورانيد . هنگامى كه اشتر در عريش پياده شد ، دهقان پرسيد : چه غذا و نوشابه‌اى را بيشتر دوست دارى ؟\r\nمالك گفت : عسل را . آنگاه دهقان شربت عسل براى او آورد و خيلى از آن تعريف كرد .\r\nدر آن حال ، اشتر روزه بود . سرانجام ، شربت عسل را خورد و ديرى نپاييد كه درگذشت .\r\nكسانى هم كه با او بودند ، پيش دهقان آمدند . گفته شده كه اين واقعه در قلزم اتفاق افتاد ، ولى روايت اولى صحيح‌تر است . خبر اين واقعه كه به على رسيد ، گفت : اين كار دو دست و دهان است . اين جريان را كه به معاويه گفتند ، گفت : خداوند لشكرى از عسل دارد . « 4 »\r\nاينجاست كه مىبينى معاويه چگونه از اين گناه بزرگ ، يعنى كشتن بندهء صالحى كه\r\n\r\n\r\n","description":"","footnote":"\r\n( 1 ) . تاريخ طبرى : 6 / 54 ؛ الكامل ، ابن اثير : 3 / 152 .\r\n( 2 ) . عيون الاخبار : 1 / 201 .\r\n( 3 ) . اولين حومهء مصر از ناحيهء شام است بر ساحل درياى روم .\r\n( 4 ) . مروج الذهب : 2 / 39 .\r\n","page_name":" 83 ","page_number":99},
  {"content":"\r\n\r\nرسول اللّه صلّى اللّه عليه و آله و جانشينش مولا امير المؤمنين عليه السّلام زبان به تعريف و ستايش وى گشوده‌اند ، هيچ پروايى نمىكند ، و نه‌تنها توبه و پشيمانى به دو دست نمىدهد « 1 » ، بلكه او و مردم شام از مرگ اين قهرمان بزرگ اظهار شادمانى مىكنند . « 2 » جرم مالك اين بود كه امام زمان خود را يارى مىكرد ، امامى كه همه بر خلافت او اجماع داشتند . شگفت نيست كه هرچه از ديدگاه حق و از نظر ائمهء هدى و اولياى صالح و پاك خدا شايسته نباشد ، از نظر او ارزنده است و مايهء شادى اوست . معاويه تا مىتوانست ، در خوار داشتن شخصيت‌هاى محترم اسلامى كوشيد و پيشوايان اسلام و ياران ايشان را شكنجه كرد و آزار رسانيد . ظواهر اسلام از نظر او با حقايق و فرمانبردارى واقعى خدا تفاوتى نداشت و كارگزاران سركش و كافر او تا توانستند با فجيع‌ترين شكلى برگزيده‌ترين اصحاب محمّد صلّى اللّه عليه و آله را به قتل رساندند و دوستداران و هواداران اهل بيت گرامى پيغمبر را از پا درآوردند .\r\n\r\nمحمد بن ابى بكر\r\nمحمّد بن ابى بكر ، اين زادهء حرم امن خداوند ، و پروريدهء خاندان عصمت و پاكى نيز از كسانى است كه در حكومت معاويه شهيد شدند و به دست فرمانروايان معاويه از پا درآمدند .\r\nمعاويه ، عمرو بن عاص را با شش هزار تن به مصر فرستاد ، در حالى كه محمّد بن ابى بكر عامل و كارگزار على در مصر بود . عمرو حركت كرد و در نزديكىهاى مصر فرود آمد . طرفداران عثمان گرد او جمع شدند و او با آنها بود و به محمّد بن ابى بكر چنين نوشت :\r\nاما بعد ، اى پسر ابو بكر ، جان خود را به در بر كه من خوش ندارم بر تو ظفر يابم و ترا از ميان بردارم . مردم اين ديار بر مخالفت و نافرمانى تو اتّفاق كرده‌اند و از پيروىات\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 9 / 37 - 41 .\r\n( 2 ) . تاريخ ابن كثير : 7 / 312 .\r\n","page_name":" 84 ","page_number":100},
  {"content":"\r\n\r\nپشيمان شده‌اند و هرگاه كارد به استخوان برسد ، ترا دستگير و تسليم مىكنند . از مصر خارج شو كه من خيرخواه توام ، و السّلام .\r\nهمچنين عمرو نامهء معاويه را براى محمد بن ابى بكر فرستاد كه در آن نامه چنين آمده بود :\r\nاما بعد ، ستم و ظلم عواقب وخيم دارد و هركه به ناحق خون ريزد ، از انتقام اين جهان و كيفر دردناك آخرت در امان نيست و ما كسى را سراغ نداريم كه بيش از تو بر عثمان ستم روا داشته ، به عيبجويى از او پرداخته و با او به مخالفت برخاسته باشد . تو در شمار كسانى هستى كه بر عليه او سخن‌چينى كرده‌اند و در ريختن خونش شركت داشته‌اند و گمان مىكنى كه من از تو غافل بوده و فراموشت كرده‌ام كه بيايى و در ولايتى مجاور قلمرو من حكم رانى كه بيشتر ساكنانش ياران من و همراى من و منتظر گفتار من باشند و بر ضد تو از من يارى طلبند .\r\nاينك من گروهى را كه كينه‌ات را به دل دارند و تشنهء خون تو هستند و از پيكار با تو به خدا تقرب مىجويند و با خدا پيمان بسته‌اند كه ترا به كيفر كردارت برسانند ، به سوى تو روانه كرده‌ام . اگر جز اين نبود كه خونت بريزند ، اعلام خطر نمىكردم ، چه من دوست داشتم ترا بكشند كه ستم روا داشته‌اى و حق خويشاوندى را رعايت نكرده‌اى و بر عثمان تاخته‌اى در آن روز كه با تيرهاى تو ما بين پشت گوش و رگهاى گردنش را هدف قرار دادند ، اما من از اينكه فردى قرشى را به چنين كيفرى برسانم ، اكراه دارم و اين خداست كه هرجا باشى ، هرگز ترا از قصاص مصون نخواهد داشت ، و السّلام .\r\nمحمّد هردو نامه را پيچيد و نزد على فرستاد ، و در پاسخ نامهء معاويه چنين نوشت :\r\nاما بعد ، نامهء تو رسيد كه در آن كار عثمان را آنگونه ياد كرده‌اى كه من از آن هيچ عذرخواهى نمىكنم . در نامه‌ات گفته‌اى از تو دور شوم ، گويى كه خيرخواه من هستى و مرا از كشته شدن بيم داده‌اى ، انگار كه يار مشفق منى . من اميدوارم كه پيروزى از آن من باشد و در ميدان كارزار سركوبتان كنم . اگر شما پيروز شديد و حكومت دنيا را به كف آورديد ، چه بارها كه ستمگرى را يارى كرده‌ايد و چه بسيار مؤمنانى را كه كشته‌ايد و مثله\r\n\r\n","description":"","footnote":"","page_name":" 85 ","page_number":101},
  {"content":"\r\n\r\nكرده‌ايد . بازگشت شما و آنها همگى به سوى خداست و همهء كارها به خدا برمىگردد كه مهربان‌ترين مهربانان است و دربارهء آنچه مىگوييد ، يارى از خدا بايد خواست ، و السّلام .\r\nوى نيز به عمرو بن عاص چنين پاسخ داد .\r\nاما بعد ، اى پسر عاص ، از آنچه در نامه‌ات نوشته بودى ، آگاه شدم . گفته بودى كه خوش ندارى بر من ظفر يا بى ، گواهى مىدهم كه دروغ مىگويى . گفته بودى كه خيرخواه من هستى ، سوگند مىخورم كه تو بدخواه منى . گفته بودى كه مردم از رأى و فرمان من سربرتافته و از پيروى من پشيمان شده‌اند ، آنها طرفداران تو و شيطان ملعونند . خدا ما را بس كه پروردگار جهانيان است . ما به خدا توكل مىكنيم كه پروردگار عرش عظيم است ، و السّلام .\r\nوقتى عمرو بن عاص رو به مصر نهاد ، محمّد بن ابى بكر در ميان مردم به سخن ايستاد و خداى را حمد و ثنا گفت و بر پيامبر درود فرستاد ، آنگاه گفت :\r\nاما بعد ، اى گروه مسلمانان و مؤمنان ، آن گروهى كه حرمت اسلام را هتك مىكردند و گمراهى را رونق مىدادند و آتش فتنه را برمىافروختند و به زور مىخواستند بر مردم مسلط بشوند ، اينك درصدد دشمنى برآمده و لشكريان خود را به طرف شما فرستاده‌اند . اى بندگان خدا ، هركس بهشت و بخشايش خدا را مىخواهد ، بايد برود و در راه خدا با اين گروه جهاد كند . بشتابيد و همراه كنانة بن بشر حركت كنيد ، خدايتان رحمت كند .\r\nنزديك به دو هزار نفر با كنانه حركت كردند . محمّد نيز با دو هزار مرد به راه افتاد .\r\nعمرو بن عاص با كنانة بن بشر كه مقدّمه‌دار محمد بود ، تلاقى كرد و دسته‌هاى سپاه را يكى پس از ديگرى به سوى او فرستاد و هرگروه كه به كنانه نزديك مىشد ، بدان حمله مىبرد و آن را به طرف عمرو بن عاص پس مىراند .\r\nاين كار چند بار تكرار شد و چون عمرو بن عاص چنين ديد ، كس به طلب معاوية بن حديج سكونى فرستاد كه با گروه فراوان بيامد و كنانه و يارانش را در ميان گرفت و مردم شام هم از هرطرف آمدند و جمع شدند . چون كنانة بن بشر اوضاع را چنين ديد ، از اسب\r\n\r\n","description":"","footnote":"","page_name":" 86 ","page_number":102},
  {"content":"\r\n\r\nفرود آمد و يارانش نيز فرود آمدند و كنانه مىگفت : هيچ موجودى جز به اذن خدا نمىميرد و اين سرنوشتى است كه براى همه معين شده . هركس پاداش اين‌جهانى خواهد ، آن را به دو مىدهيم و هركس پاداش آخرت جويد ، باز به او مىدهيم و سپاسگزاران را پاداش خواهيم داد . « 1 » آنگاه با شمشير خود با آنها جنگيد تا شهيد شد .\r\nخدايش رحمت كند .\r\nآنگاه عمرو بن عاص به جانب محمّد بن ابى بكر كه يارانش پس از شنيدن قتل كنانه همه پراكنده شده بودند و ديگر كسى با وى نمانده بود ، رو نهاد . محمّد كه وضع را اين گونه ديد ، پياده به راه افتاد تا به خرابه‌اى رسيد و به آنجا پناه برد . عمرو بن عاص روانهء فسطاط شد تا بدان درآمد و معاوية بن حديج هم به جستجوى محمّد پرداخت تا در راه به تنى چند از بوميان رسيد و از آنها پرسيد : آيا ناشناسى از اينجا گذشته است ؟ يكى از آنها گفت : نه به خدا ، جز اينكه من در اين خرابه كسى را ديدم كه نشسته بود . ابن حديج گفت : به خداى كعبه سوگند كه او همان محمّد است . پس شتابان رفتند و وارد خرابه شدند و محمد را بيرون كشيدند ، در حالى كه چيزى نمانده بود كه از شدت تشنگى بميرد . آنگاه او را به سوى فسطاط مصر بردند . برادر محمد ، عبد الرحمن بن ابى بكر كه جزو سپاه عمرو بن عاص بود ، برجست و گفت : آيا برادرم را دست‌بسته مىكشى ؟ كسى را پيش معاوية بن حديج بفرست و او را از اين عمل بازدار . عمرو بن عاص كس نزد معاوية بن حديج فرستاد و دستور داد محمّد بن ابى بكر را پيش او بياورد . معاويه گفت : كه اينطور ؟ كنانة بن بشر را كشتيد و اينك من محمّد بن ابى بكر را رها سازم ؟ هرگز ! و اين آيه را خواند : آيا كافران شما از آنان بهترند يا شما را در كتابهاى آسمانى زينهارى است ؟ « 2 »\r\nمحمّد به آنها گفت : اندكى آبم دهيد تا بنوشم .\r\nمعاوية بن حديج اظهار داشت : خدا كسى را كه قطره‌اى آب به تو دهد ، هرگز سيراب نكند . شما نگذاشتيد عثمان آب بنوشد و او را كه روزه بود ، كشتيد و خدا هم شراب سر به مهر بهشتى به دو داد . به خدا اى پسر ابو بكر ، ترا مىكشم تا خدا آب جوشان و چرك به\r\n\r\n\r\n","description":"","footnote":"\r\n( 1 ) . آل عمران 3 / 145 .\r\n( 2 ) . قمر 54 / 43 .\r\n","page_name":" 87 ","page_number":103},
  {"content":"\r\n\r\nتو بنوشاند .\r\nمحمّد در جواب او گفت : اى پسر زن يهودى بافنده ، اين كار از قدرت تو و امثال تو خارج است . تنها خداى عزّ و جل است كه دوستانش را سيراب مىكند و دشمنانش را كه تو و دوستان تو باشند ، تشنه مىدارد . به خدا سوگند ، اگر شمشير به دست داشتم ، هرگز به چنگ شما نمىافتادم .\r\nمعاويه در جواب گفت : آيا مىدانى با تو چه مىكنم ؟ ترا در شكم خرى مىكنم و آن را با تو آتش مىزنم .\r\nمحمّد در جواب گفت : هرچه مىخواهى بكن كه بسيار از اين جنايات را در خصوص دوستان خدا انجام داده‌اند و من اميدوارم كه خدا اين آتشى را كه تو مىخواهى با آن مرا بسوزانى ، خنك و سلامت كند ، چنان كه اين كار را با دوست خود ابراهيم كرد ، و با تو و هواداران تو نيز چنان كند كه با نمرود و ياران او كرد . خدا ترا و يارانت را و پيشوايت معاويه را و اين مرد ، يعنى عمرو بن عاص را به آتش سوزانى بسوزاند كه خاموشى ندارد و هرگاه كاستى گيرد ، خدا شعلهء آن را برافروزد .\r\nمعاوية بن حديج گفت : من فقط ترا به خاطر عثمان مىكشم .\r\nمحمّد به او گفت : ترا با عثمان چه كار ؟ عثمان ظلم و ستم پيشه كرد و حكم قرآن را تغيير داد و خداى تعالى فرمود :\r\nهركس مطابق آنچه خدا فرستاده حكم نكند ، در شمار فاسقان است . « 1 » ما به خاطر تبهكاريهاى عثمان بود كه از او انتقام گرفتيم و او را كشتيم و تو و يارانت كار او را پسنديديد و زبان به تحسين او گشوديد . خداوند ما را به خواست خويش از گناهان او مبرّا و پاك داشته است ، اما تو در جرايم و گناهانش شريك او بوده‌اى و خدا ترا نيز به سرنوشت او دچار خواهد كرد .\r\nراوى گويد : معاوية بن حديج خشم گرفت و او را پيش آورد و خونش بريخت ، سپس او را در شكم خرى مرده كرد و آتش زد .\r\n\r\n\r\n","description":"","footnote":"\r\n( 1 ) . مائدة 5 / 47 .\r\n","page_name":" 88 ","page_number":104},
  {"content":"\r\n\r\nاين خبر كه به گوش عايشه رسيد ، سخت بناليد و پس از هرنماز معاويه و عمرو عاص را نفرين مىكرد . « 1 »\r\nگويند : چون سر او را بريدند ، آن را نزد معاوية بن ابى سفيان در دمشق فرستادند و در آنجا گرداندند ، و اين اولين سرى در اسلام است كه در همه جا گردانده شد . « 2 »\r\n\r\nتصويرى ديگر از شهادت محمد بن ابى بكر\r\nمعاويه در سال 38 ه عمرو بن عاص را با چهار هزار سپاهى به همراهى معاوية بن حديج و ابو الاعور سلمى به مصر فرستاد و عمرو را تا زنده بود ، حكومت مصر داد . آنان در محلّى به نام مسنّاة با محمّد بن ابى بكر كه از طرف على حكومت مصر داشت ، روبرو شدند و جنگى ميانشان درپيوست كه كنانة بن بشر در آن كشته شد و محمّد بن ابى بكر به مناسبت اينكه يارانش او را تنها گذاشتند ، فرار كرد و در نزد مردى به نام جبلة بن مسروق مخفى شد . پس از آن جاى او را شناختند و معاوية بن حديج و يارانش او را محاصره كردند . آنگاه محمّد بن ابى بكر بيرون آمد و با آنها جنگيد و كشته شد ، و معاوية بن حديج و عمرو بن عاص او را در پوست خرى كردند و آتش زدند . اين فاجعه در ناحيتى از مصر به نام كوم شريك اتفاق افتاد . نقل كرده‌اند كه اين جنايت در حالى صورت گرفت كه هنوز محمّد بن ابى بكر رمقى از حيات داشت .\r\nخبر كشتن محمّد و يارانش كه به معاويه رسيد ، اظهار شادمانى كرد و چون على از كشته شدن محمّد و شادمانى معاويه خبر يافت ، فرمود :\r\nاندوه ما دربارهء او به قدر شادمانى آنهاست و از وقتى كه وارد اين جنگها شده‌ام ، بر هيچ كشته‌اى چنين اندوهگين نگشته‌ام . او دست‌پروردهء من بود و من او را فرزند خود مىشمردم . او با من به نيكى رفتار مىكرد و برادرزادهء من بود . « 3 » اين اندازه غم كم است و\r\n\r\n\r\n","description":"","footnote":"\r\n( 1 ) . تاريخ طبرى : 6 / 58 - 61 ؛ الكامل ، ابن اثير : 3 / 154 ؛ تاريخ ابن كثير : 7 / 313 ، 314 ؛ النجوم الزاهرة :\r\n1 / 110 .\r\n( 2 ) . النجوم الزاهرة : 1 / 110 .\r\n( 3 ) . محمد بن ابى بكر ، از طرف مادر ، برادر عبد اللّه بن جعفر بن ابى طالب بود .\r\n","page_name":" 89 ","page_number":105},
  {"content":"\r\n\r\nاجر او با خداست . « 1 »\r\nعبد الرحمن فزارى كه خبرگير على در شام بود ، به حضور وى آمد و چنين گزارش داد :\r\nپيش از آنكه از شام بيرون آيم ، نمايندگانى از جانب عمرو بن عاص مژده آوردند كه مصر را فتح كرده‌اند و محمّد را كشته‌اند و حتى قتل او را بر منابر اعلام كردند . اى امير مؤمنان ، من هرگز نديده بودم كسانى شادمان‌تر از آن باشند كه مردم شام از مرگ محمد بن ابى بكر شده بودند .\r\nعلى گفت : اندوه ما بر مرگ محمد همانند شادمانى آنهاست ، بلكه به مراتب بيشتر .\r\nعلى از مرگ محمد بن ابى بكر آنچنان اندوهگين و متأثر شد كه آثار آن بر چهره‌اش نمايان بود . وى در ميان مردم به سخن ايستاد و خدا را حمد و ثنا گفت و بر رسولش درود فرستاد و گفت :\r\nبدانيد كه بدكاران ستمگر كه از راه خدا بگشته‌اند و اسلام را منحرف خواسته‌اند ، مصر را فتح كردند و محمد بن ابى بكر كه خدايش رحمت كناد ، به شهادت رسيد و اجر او با خداست . به خدا چنان كه من مىدانم ، او كسى بود كه تسليم قضا بود و به قصد قربت كار مىكرد و از بدكار بيزار بود و رفتار مؤمن را دوست داشت . « 2 »\r\nابو عمر روايت مىكند كه محمّد بن ابى بكر را پيش عمرو عاص آوردند و عمرو او را دست‌بسته به قتل رسانيد . شعبه و ابن عيينه از عمرو بن دينار روايت كرده‌اند كه گفت :\r\nمحمّد بن ابى بكر را دستگير كردند و پيش عمرو بن عاص آوردند . عمرو گفت : آيا كسى با تو پيمان بسته يا قراردادى امضا كرده است ؟ گفت : نه . آنگاه دستور داد او را كشتند .\r\nعلى بن ابى طالب پيوسته محمّد بن ابى بكر را مىستود و در فضيلت وى سخن مىگفت ، چرا كه او اهل عبادت و جهاد بود . « 3 »\r\n\r\n\r\n","description":"","footnote":"\r\n( 1 ) . مروج الذهب : 2 / 39 ؛ تاريخ ابن كثير : 7 / 314 .\r\n( 2 ) . تاريخ طبرى : 6 / 62 ؛ الكامل ، ابن اثير : 3 / 155 .\r\n( 3 ) . الاستيعاب : 2 / 235 ؛ تهذيب التهذيب : 9 / 81 .\r\n","page_name":" 90 ","page_number":106},
  {"content":"\r\n\r\nابن حجر نقل مىكند كه گفته‌اند : محمد بن ابى بكر در خانهء زنى از قبيلهء غافق مخفى شده بود كه برادرش او را پناه داده بود و خود نيز تحت تعقيب معاوية بن حديج بود .\r\nخواهر ناقص عقل اين مرد مأموران را كه ديد ، پنداشت كه آمده‌اند برادرش را دستگير كنند . ناگهان گفت : آيا شما را به محل محمّد بن ابى بكر راهنمايى كنم تا برادرم را نكشيد ؟\r\nگفتند : آرى . آنگاه آنها را راهنمايى كرد تا به محمد دست يافتند و محمد گفت : مرا به خاطر ابو بكر رها سازيد . معاويه گفت : من هشتاد نفر از طايفهء خودم را به انتقام خون عثمان كشته‌ام ، آن وقت ترا رها سازم ؟ « 1 »\r\nامثال اين فجايع و تبهكاريها و جنايات ، تنها براى تقرّب به عمرو عاص و جلب رضايت پسر جگرخواره صورت مىگرفت ، آن هم به دست كسانى كه از دوران جوانى و بويژه از زمانى كه با شركت در جنگ صفين آتش فتنه را شعله‌ور كردند ، در ريختن خونهاى پاك هرگز بيمى نداشتند . آنان اسير شهوات خود شدند و نتوانستند از ريختن خون نيكان و پاكان دست بردارند .\r\nفرض كنيد كه محمّد اين اعمالى را كه آنها پنداشته‌اند ، بر عليه عثمان انجام داده بود .\r\nباز جاى شگفتى است كه كسانى چون معاويه و عمرو عاص به خونخواهى عثمان برخيزند ، زيرا هنگامى كه عثمان از معاويه كمك خواسته بود ، پاسخ نداد تا كشته شد .\r\nعمرو عاص هم از قتل عثمان اظهار شادى كرده و گفته بود : من او را كشتم ، در حالى كه در وادى سباع بودم . همچنين گفته بود : من كسى هستم كه به هرفتنه‌اى تا حصول نتيجه دامن مىزنم . وى نيز گفته بود كه من پيش از وقوع ناملايمات هراس در دلها مىافكنم . او همچون چوپانى كه بالاى كوه گوسفندان را جمع كند ، افراد را بر عليه عثمان گردمىآورد و به فتنه‌انگيزى مىپرداخت . « 2 »\r\nآيا معاويه آن سپاه و افراد را به يارى عايشه نفرستاد كه در بين مردم فرياد برآورد :\r\nنعثل [ عثمان 
  ] را بكشيد ، خدايش بكشد كه كافر شده است . « 3 » آيا معاويه به دنبال طلحه و\r\n\r\n\r\n","description":"","footnote":"\r\n( 1 ) . تهذيب التهذيب : 9 / 80 .\r\n( 2 ) . ر ك : الغدير ( متن عربى / چ 5 ) : 9 / 136 - 140 .\r\n( 3 ) . ر ك : الغدير ( متن عربى / چ 5 ) : 9 / 78 - 86 .\r\n","page_name":" 91 ","page_number":107},
  {"content":"\r\n\r\nزبير نفرستاد كه دشمن‌ترين مردم با عثمان بودند ؟ طلحه همان كسى بود كه در محاصرهء عثمان اجازه نداد به او آب بدهند و نگذاشت مردم به او كمك رسانند ، و مانع شد كه در مدينه به خاكش سپارند و سرانجام ، در « حشّ كوكب » كه گورستان يهود بود ، مدفون شد .\r\nگزارش اين اعمال ، به تفصيل در همين كتاب آمده است . « 1 » شهرستانى مىنويسد :\r\nامراى ارتش عثمان عبارت بودند از : معاويه عامل شام ، سعد بن ابى وقاص عامل كوفه و پس از او وليد بن عقبه ، عبد اللّه بن عامر عامل بصره و عبد اللّه بن ابى سرح عامل مصر كه همگى عثمان را خوار داشتند و او را رها كردند تا كه به قتل رسيد . « 2 »\r\nآرى ، كشندگان عثمان اينها بودند ، ليكن معاويه فقط مىخواست كه قصاص عثمان را از هواداران على عليه السّلام بگيرد و آنها را هرجا ببيند و در هرشهر و روستايى بيابد ، از ريشه براندازد و هرقساوت و شكنجه‌اى را بر آنها روا بدارد . وى با دشمنان على عليه السّلام هيچ مقصد و آرمان درستى را تعقيب نمىكرد ، و گرنه خونخواهى كسى كه همهء صحابه در ريختن خون او اتفاق نظر داشتند و به آياتى از قرآن بر ضدّ او احتجاج مىكردند ، چه موجبى داشت ؟ چنان كه در همين كتاب گذشت . « 3 »\r\nاگر مردم به دنبال رأى صحابهء پيغمبر نبودند و به سخنان و اعمال آنها رفتار و استدلال نمىكردند و بر عدالتشان صحّه نمىگذاشتند ، و تنها مطابق ميل و هواى دل خود عمل مىكردند ، در خلافت ابو بكر با آنكه اجماعى نبود ، ادعاى اجماع مىكردند ، و در قتل عثمان كه اجماع ثابت شده بود ، استدلال به عدم اجماع مىكردند .\r\nفرض كنيد كه محمّد بن ابى بكر تنها قاتل عثمان است و محكوم به قصاص شده است و در قصاص نيز حيات جامعه است ، آيا در شريعت اسلام قصاصى به اين كيفيت داريم كه مجرم را در شكم خر مرده‌اى نهند و سپس در آتش بسوزانند و سرش را در شهرها بگردانند ؟ آيا چنين رفتارى در دين خداى يكتا كه محمد بن ابى بكر بدان اعتقاد داشت ، درست است يا در دين هبل كه خداى معاويه و پدران او بود ؟ آنان كه قرآن با تعبير\r\n\r\n\r\n","description":"","footnote":"\r\n( 1 ) . همان : 9 / 92 - 111 .\r\n( 2 ) . الملل و النحل 25 .\r\n( 3 ) . ر ك : الغدير ( متن عربى / چ 5 ) : 9 / 164 - 168 ، 205 .\r\n","page_name":" 92 ","page_number":108},
  {"content":"\r\n\r\n« درخت نفرين‌شده » به وصفشان پرداخته است .\r\nما اخبار آنها را براستى براى تو حكايت مىكنيم « 1 » و به زودى اخبار آن چيزهايى كه به ريشخندشان مىگرفتند ، به آنها خواهد رسيد . « 2 » فرمان ، تنها خداى راست كه حقيقت را بازگويد و بهترين داوران هموست . « 3 »\r\n\r\n\r\n","description":"","footnote":"\r\n( 1 ) . كهف 18 / 13 .\r\n( 2 ) . انعام 6 / 5 .\r\n( 3 ) . همان 6 / 57 .\r\n","page_name":" 93 ","page_number":109},
  {"content":"\r\n . \r\n","description":"","footnote":"","page_name":" 94 ","page_number":110},
  {"content":"\r\n\r\n\r\nنگاهى به مناقب دروغين پسر هند\r\nشايد تاكنون معاويه را شناخته باشيد و روشن شده باشد كه اين مرد چه كسى بوده و چه افكار و عاداتى داشته است . وى بدنامى بىآبروست و در ميدان تبهكارى و ماجراجويى نظير ندارد . راويان و مورخان بدكردار ، چه فضيلتى مىتوانند به او نسبت دهند و قلمهاى مزدور و اجير چگونه به خود اجازه مىدهند كه در وصف اين مرد كه آلوده به شهوات و هوسهاى گونه‌گون است ، به دروغزنى بپردازند ، در حالى كه او را در بازار اعتبار هيچ وزنى نيست و رفتارش در گذرگاه حق توجيه‌پذير نباشد ؟ پس ، چشم و گوش‌بسته خوش‌گمان باش و هرگز از احوال او مپرس .\r\nآيا معاويه عامل اصلى اين همه جنايت و جسارت به خدا و اسلام و پيامبر و كتاب و سنت نبوده ؟ كتاب و سنتى كه هرگز دگرگونىپذير نيست .\r\nآيا او نبود كه حرمتهاى الهى را هتك كرد و مقام اولياى خدا را كوچك شمرد ؟ آيا او نبود كه خونهاى پاك اولياى خدا را ريخت و با نابودكردن جانهاى پاك و مبرّا از گناه ، ستم را رواج داد ؟ در حالى كه « هركس مؤمنى را به عمد بكشد ، كيفرش جهنم است كه در آن جاودانه خواهد بود و خداوند بر او خشم گرفته و لعنت فرستاده و برايش عذاب بزرگى\r\n\r\n","description":"","footnote":"","page_name":" 95 ","page_number":111},
  {"content":"\r\n\r\nآماده كرده است » . « 1 »\r\nآيا همين معاويه نبود كه با حبس و تبعيد و تهديد صالحان امّت و عادلان صحابهء نخستين و تابعين آنها كه خون و ناموسشان محترم بود ، خدا و پيامبرش را آزرد ؟ « آنان كه خدا و رسولش را مىآزارند ، خداوند در دنيا و آخرت لعنتشان كرده و برايشان عذاب دردناكى آماده ساخته است ، و كسانى كه مردان و زنان باايمان را بدون آنكه گناهى كرده باشند مىآزارند ، بهتان و گناه آشكارى را بر دوش مىكشند » . « 2 »\r\nمگر معاويه همان كسى نيست كه رسول خدا را با جنگ‌افروزى بر عليه جانشين و خليفهء راستين او آزرد ، در حالى كه فرمانبردارى از آن حضرت و كسب رضاى او واجب بود ؟ « كسانى كه پيامبر خدا را بيازارند ، به عذاب دردناكى گرفتار خواهند شد » . « 3 »\r\nآيا معاويه نبود كه حرمت رسول بزرگوار را دربارهء نزديكان و خويشاوندان او نگاه نداشت ، احترام پدر فرزندانش را با ناسزا گفتن به دو زير پا گذاشت ، مجامع دينى را به اجراى اين جنايت و گناه بزرگ وادار كرد ، اين بدعت را به صورت سنتى متّبع درآورد و آن شخصيت بزرگ اسلام را كه خداوند مطهّرش داشته ، به دروغها و افتراهاى گوناگون متهم ساخت ؟\r\nآيا همين معاويه نبود كه گوى سبقت را در ارتكاب اين همه گناه از تبهكاران ربود ؟ آيا اول كسى از خلفا نبود كه شراب خريد و شراب خورد ، در حالى كه مىدانيم هركس شراب بفروشد و بخرد و بخورد ، ملعون است ؟\r\nاو اول كسى است كه فحشا را در جامعهء اسلامى رواج داد . « كسانى كه دوست دارند فحشا در ميان اهل ايمان رواج يابد ، كيفر سختى در دنيا و آخرت خواهند ديد . خدا مىداند و شما نمىدانيد » . « 4 »\r\nاول كسى كه ربا را حلال كرد و ربا خورد ، او بود ، در حالى كه خدا خريد و فروش را حلال و ربا را حرام كرده است و « آنان كه ربا مىخورند ، از گور برنمىخيزند ، مگر\r\n\r\n\r\n","description":"","footnote":"\r\n( 1 ) . نساء 4 / 93 .\r\n( 2 ) . احزاب 33 / 57 ، 58 .\r\n( 3 ) . توبة 9 / 61 .\r\n( 4 ) . نور 24 / 19 .\r\n","page_name":" 96 ","page_number":112},
  {"content":"\r\n\r\nهمچون كسى كه به افسون شيطان جنون پيدا كرده باشد » . « 1 » پيامبر صلّى اللّه عليه و آله فرموده است :\r\nرباخوار و ربادهنده ، هردو ملعون هستند » .\r\nمعاويه اول كسى است كه نماز مسافر را تمام خواند ، تا مگر سخن عموزادهء خود را بزرگ داشته و احترام كرده باشد .\r\nاو اول كسى است كه اذان گفتن را در نماز عيدين باب كرد .\r\nاو نخستين كسى است كه جمع بين دو خواهر را در نكاح ، مطابق مذهب عثمان روا دانست .\r\nاو اول كسى است كه حكم سنت را در باب ديات تغيير داد و چيزهايى را در آن وارد كرد كه نامربوط بود .\r\nاو اول كسى است كه هروقت مىخواست ، تكبير را در نمازها ترك مىكرد ، در حالى كه تكبير سنت ثابت در نماز است .\r\nاو اول كسى است كه تلبيه را ترك كرد و دستور به ترك آن داد تا بدين وسيله مخالفت خود را با امير مؤمنان على عليه السّلام كه به سنت خدا و رسول عمل مىكرد ، ابراز دارد .\r\nاو اول كسى است كه در نماز عيد ، خطبه را بر نماز مقدم داشت تا مگر لعن على عليه السّلام را به گوشها برساند ، در حالى كه از پيامبر صلّى اللّه عليه و آله روايت شده است كه فرمود : هركس على عليه السّلام را دشنام دهد ، او را دشنام داده و هركس او را دشنام دهد ، خدا را دشنام داده است .\r\nاو اول كسى است كه با ترك‌كردن حدود و برپا نداشتن سنت الهى ، پروردگار را نافرمانى كرد ، در حالى كه « هركس از خدا و پيامبرش فرمان نبرد و از حدود الهى تجاوز نمايد ، خدا به آتش دوزخش درآرد و او در آن جاودان بماند و به عذاب سخت و خواركننده‌اى گرفتار آيد » . « 2 »\r\nاو اول كسى است كه حكم زناكار را نقض كرد و آيينها و رسوم جاهليت را زنده ساخت و با دين محمّد صلّى اللّه عليه و آله مخالفت كرد ، و حال آنكه مىدانيم ، فرزند صاحب بستر راست و زناكار را سنگسار بايد كرد .\r\n\r\n\r\n","description":"","footnote":"\r\n( 1 ) . بقرة 2 / 275 .\r\n( 2 ) . نساء 4 / 14 .\r\n","page_name":" 97 ","page_number":113},
  {"content":"\r\n\r\nاو اول كسى است كه انگشتر به دست چپ كرد و اين كار ادامه داشت تا زمانى كه سفاح انگشتر به دست راست كرد و اين آيين تا زمان رشيد برقرار بود و او نيز دوباره انگشتر به دست چپ كرد . « 1 »\r\nاو اول كسى است كه سب و دشنام به على عليه السّلام را رايج و مقرر كرد و آن را به عنوان سنت جارى متداول نمود و به دنبال او كسانى كه نماز را ضايع و مهمل مىداشتند و از شهوات پيروى مىكردند ، از او تقليد نمودند و او خطبه‌هاى منابر را به دشنام على عليه السّلام آلوده كرد .\r\nاو اول كسى است كه بر امام روزگار خود شوريد و ستم روا داشت ، با او به نبرد برخاست و جمع بسيارى از صالحان صحابهء بدر و اهل بيعت شجره را كه خدا از آنها خشنود بود و آنها نيز از خدا خشنود بودند ، از ميان برد و به قتل رساند .\r\nاو اول كسى است كه براى وضع حديث مال صرف كرد و پول داد تا كتاب خدا و كلمهء طيّبهء او را تحريف و دگرگون كنند .\r\nاو اول كسى است كه ترك دوستى على عليه السّلام و بركنارى از او را شرط بيعت بر خلافت خويش قرار داد ، خلافت ستمگرانه و فرمانروايى سختگيرانه و آزاردهنده .\r\nاو اول كسى است كه دستور داد سر صحابى عادل ، عمرو بن حمق را كه به حضورش آوردند ، در شهرها بگردانند .\r\nاو اول كسى است كه عادلان صحابهء اولين و تابعان آنها را كه همگى از بزرگان امت و پارسايان و عابدان بودند ، به گناه دوستى با عترت از پاى درآورد ، در حالى كه دوستى عترت همان چيزى است كه خداوند آن را پاداش رسالت پيامبرش قرار داده است .\r\nاو اول كسى است كه زنان دوستدار اهل بيت پيغمبر را كشت ، كودكانشان را سر بريد ، اموالشان را غارت نمود ، حتى كشتگان را مثله كرد ، جمعيت آنها را پراكنده ساخت و مردانشان را تبعيد كرد و در بيابانها سرگردان ساخت .\r\nاو اول كسى است كه زيردستانش او را فريب مىدادند ، گواهىهاى دروغ و بىاساس\r\n\r\n\r\n","description":"","footnote":"\r\n( 1 ) . ربيع الابرار ، زمخشرى ، باب هفتاد و پنجم .\r\n","page_name":" 98 ","page_number":114},
  {"content":"\r\n\r\nدر حضور او رونق گرفت ، و در زمان او اشرار و ستم‌پيشگان بر صالحان و نيكان امت محمّد صلّى اللّه عليه و آله تسلط پيدا كردند .\r\nاو اول كسى است كه اقدام به انتقال منبر رسول اللّه از مدينه به شام كرد ، و آنگاه كه منبر را حركت مىدادند ، خورشيد كسوف كرد و او منصرف شد . « 1 »\r\nاو اول كسى است كه خلافت اسلامى را به بدترين حكومت و سلطه‌گرى زشت تبديل كرد .\r\nاو اول كسى است كه پادشاهى و تفاخر را با پوشيدن لباس ابريشم و حرير رواج داد ، در ظرف‌هاى طلا و نقره نوشابه صرف كرد ، و بر مركب‌هاى آراسته به طلا و نقره سوار شد .\r\nاو اول كسى است كه ادعا داشت امير المؤمنين است ، در حالى كه به آواز غنا گوش مىداد ، به طرب برمىخاست و به خنياگران صله‌ها مىداد .\r\nاو اول كسى است كه با جانشين‌كردن پسر تبهكار خودش كه بىپروا فساد مىكرد و نماز را ترك مىنمود ، دين خدا را به بازى گرفت .\r\nاو اول كسى است كه به حرم امن الهى ، مدينهء رسول اللّه صلّى اللّه عليه و آله هجوم آورد ، مردم آنجا را بيم داد و حرمت اين‌بارگاه مقدس را نگاه نداشت .\r\nاينها و نظاير اينها ، جرايم و جناياتى است كه معاويه در ارتكاب آنها گوى سبقت از ديگران ربوده است . « 2 »\r\nپس آيا درست است و امكان دارد كه از مصدر نبوت دربارهء چنين طاغوت نابكارى كلمهء تعريف و ستايشى صادر شود ، يا از دهان پيامبر عدل و حق و صدق ، واژه‌اى كه بيانگر ثناى وى باشد ، خارج شود ؟ نه ، هرگز چنين چيزى ممكن نيست ، بلكه پيامبر گرامى ، بزرگ‌ترين شخصيتى است كه چنين انسانى را با آنهمه جرايم نكوهش مىكند .\r\nچرا كه اين مرد ، سرسخت‌ترين دشمنان آن بزرگوار هم در جاهليت و هم در اسلام بوده است . هرگاه آن حضرت كوچك‌ترين كلمه‌اى در ثناى معاويه فرموده بود - كه پيغمبر\r\n\r\n\r\n","description":"","footnote":"\r\n( 1 ) . تاريخ ابن كثير : 8 / 45 .\r\n( 2 ) . ر ك : اوايل سيوطى ؛ تاريخ الخلفاء سيوطى ؛ محاضرة الاوائل سكتوارى .\r\n","page_name":" 99 ","page_number":115},
  {"content":"\r\n\r\nبزرگوار از چنين تصورى منزّه است - اين نوعى ترويج از باطل ، نوعى اجازه دادن به گناه و بزرگ‌ترين اهانت به حق محسوب مىشود .\r\nعبد اللّه بن احمد بن حنبل گفته است : از پدرم دربارهء على و معاويه پرسيدم ، گفت :\r\nبدان كه على دشمنان بسيار دارد و هرچه دشمنانش خواسته‌اند در او عيبى بيابند ، موفق نشده‌اند . پس دور كسى جمع شده‌اند كه با او محاربه و جنگ كرده است و او را در حيله و مكر بر عليه على تحريك نموده‌اند . « 1 »\r\nحاكم گويد : از ابو العباس محمّد بن يعقوب بن يوسف شنيدم كه مىگفت : از پدرم شنيدم كه مىگفت : از اسحاق بن ابراهيم حنظلى شنيدم كه مىگفت : در فضيلت معاويه ، هيچ حديث درستى نيست . « 2 »\r\nبخارى كه حديثى در ذكر مناقب معاويه نيافته ، بناچار آنجا كه از مناقب صحابه سخن گفته ، بابى در صحيح خود گشوده است به نام يادكرد معاويه ، رضى اللّه عنه ، و ابن حجر مىنويسد : اين خود دليل آن است كه فضايلى كه در خصوص معاويه نقل شده و اختلافى است ، هيچ اساس و صحتى ندارد و در فضايل معاويه احاديث فراوانى وارد شده كه هيچ يك طريق اسناد درستى ندارد و اسحاق بن راهويه و نسائى و ديگران هم بر اين عقيده‌اند . « 3 »\r\nاما مسلم و ابن ماجه نيز كه حديث صحيحى - كه در فضايل معاويه قابل نقل باشد - نيافته‌اند ، در صحيح و سنن خود صفحه‌اى در مناقب صحابه آورده‌اند .\r\nترمذى هم جز حديث « خدايا او را هدايت‌كننده و هدايت‌شده قرار بده و چنان كن كه به وجود او ديگران هدايت بشوند » را نقل نكرده و گفته است : حديث حسن غريب است ، و ما در همين كتاب « 4 » بطلان آن را ثابت كرده‌ايم و آن حديث چنين ذكر شده است : « خدايا او را هدايت كن » . عمرو بن واقد اين حديث را به خود نسبت داده و اين عمرو يكى از\r\n\r\n\r\n","description":"","footnote":"\r\n( 1 ) . تاريخ الخلفاء سيوطى 133 ؛ فتح البارى : 7 / 83 ؛ الصواعق 76 .\r\n( 2 ) . اللئالى المصنوعة ، سيوطى : 1 / 220 ؛ فتح البارى : 7 / 83 .\r\n( 3 ) . فتح البارى : 7 / 83 .\r\n( 4 ) . ر ك : الغدير ( متن عربى / چ 5 ) : 10 / 373 .\r\n","page_name":" 100 ","page_number":116},
  {"content":"\r\n\r\nدروغ‌پردازانى است كه پيش از اين « 1 » از او ياد كرده‌ايم و صحاح و سنن از اين دروغهايى كه راويان تبهكار در فضيلت اين مرد بافته‌اند ، خالى است .\r\nحافظ نسائى صاحب سنن ، وارد دمشق شد و مردم آنجا از او خواستند كه پاره‌اى از فضايل معاويه را برشمرد . او گفت : آيا كفايت نمىكند كه هركس بيايد و از فضايل او سخن گويد ؟ همه برخاستند و او را زدند و از مسجد جامع بيرونش كردند . همو نقل مىكند : مرا به مكه بردند و از آنجا نيز بيرون كردند . وى در آنجا مريض شد و همانجا كشته و شهيد شد . « 2 »\r\nابن تيميه مىنويسد : گروهى فضايلى براى معاويه نقل كرده و احاديثى از پيغمبر در آن باره روايت نموده‌اند كه همهء آنها دروغ است . « 3 »\r\nفيروزآبادى در پايان كتاب سفر السعادة و عجلونى در كشف الخفاء ، در باب فضايل معاويه نوشته‌اند : حديث صحيحى در اين‌باره وجود ندارد . « 4 »\r\nعينى در عمدة القارى مىنويسد : هرگاه بگويى كه در فضايل معاويه احاديث فراوانى هست ، گويم آرى ، و ليكن طرق اسناد هيچ‌يك از آن احاديث صحيح نيست . اسحاق بن راهويه و نسائى و ديگران نيز همين مطلب را ذكر كرده‌اند و بيهوده نيست كه بخارى عبارت « باب ذكر معاويه » را آورده و نگفته « فضيلت و يا منقبت معاويه » .\r\nشوكانى در الفوائد المجموعة مىنويسد : حافظان حديث ، همگى اتفاق دارند بر اينكه هيچ حديثى در فضيلت معاويه صحت ندارد .\r\nآرى ، غلوى كه در دوستى اين مرد به عمل آمده ، موجب شده كه فضايل دروغينى براى او بسازند كه ساحت اقدس پيامبر صلّى اللّه عليه و آله منزّه و پاك است از اينكه چيزى از آن قبيل بفرمايد ، بلكه اين احاديث به دست بافندگانى بافته و ساخته شده كه چهرهء انسانيت از قبول آن سرباز مىزند . محمّد بن عبد الواحد ابو عمر ، غلام ثعلب ، رساله‌اى در فضايل اين\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 5 / 249 .\r\n( 2 ) . تاريخ ابن كثير : 11 / 124 . تفصيل قصهء نسائى خواهد آمد .\r\n( 3 ) . منهاج السنة : 2 / 207 .\r\n( 4 ) . كشف الخفاء 420 .\r\n","page_name":" 101 ","page_number":117},
  {"content":"\r\n\r\nآدم كه دامنش به رذايل گوناگون آلوده است ، پرداخته . ابن حجر ذيل نام اسحاق بن محمّد سوسى نوشته است : اين مرد نادان ، موضوعات زشتى در فضايل معاويه آورده كه عبيد اللّه سقطى هم از او نقل كرده است و او يا استادش اين سخنان را پديد آورده است . « 1 »\r\nاينك به اجمال ، بخشهايى از اكاذيب و ياوه‌هايى را كه به دست گناهكار راويان در مناقب اين مرد ساخته شده ، مىآوريم . اين پاره‌اى از اكاذيب است كه پيش از اين ياد نكرده‌ايم و بدين ترتيب ، خوانندهء آزادهء بيدار ، خود به داورى خواهد نشست و خدا بهترين ياور است .\r\n\r\nدرود پيامبر بر معاويه !\r\n1 - به روايت مرفوع از انس نقل شده است : من از ياران خود ، كسى را جز معاويه از دست نمىدهم و او را پس از هشتاد سال ديدار مىكنم . پس از گذشت هشتاد سال ، شترى كه به رحمت خدا از مشك اذفر آكنده شده است و پاهاى زبرجدى دارد ، پيش من مىرسد . مىپرسم : آيا معاويه آمده است ؟ مىگويد : لبيك اى محمّد ، مىپرسم : اين هشتاد سال كجا بودى ؟ مىگويد : در باغى زير عرش پروردگارم به سر مىبردم . او با من نجوا داشت و من نيز با او نجوا داشتم . خدا بر من درود مىفرستاد و من بر او درود مىگفتم .\r\nمىگويد : اين به پاداش دشنامها و ناسزاهايى است كه در دار دنيا نثار من شده است . « 2 »\r\n\r\nسلام خدا بر معاويه !\r\n2 - از انس به روايت مرفوع نقل شده است : جبرئيل ، در حالى كه قلمى از طلاى ناب به دست داشت ، بر من وارد شد و گفت : خداى علىّ اعلى ترا سلام مىرساند و مىگويد :\r\nاى حبيب من ، اين قلم را از بالاى عرش ، خود به معاويه اهدا كردم ، قلم را به او برسان و امر كن كه با اين قلم و با خط خود آية الكرسى را بنويسد و مرتب كند و نقطه و حركت بگذارد و بر تو عرضه كند ، و من از ساعتى كه او اين آيه را بنويسد تا روز قيامت ، به\r\n\r\n\r\n","description":"","footnote":"\r\n( 1 ) . لسان الميزان : 1 / 374 .\r\n( 2 ) . ر ك : الغدير ( متن عربى / چ 2 ) : 5 / 298 .\r\n","page_name":" 102 ","page_number":118},
  {"content":"\r\n\r\nتعداد كسانى كه آن را خواهند خواند ، ثواب بر او خواهم نوشت . رسول اللّه فرمود : چه كسى ابو عبد الرحمن معاويه را به من مىرساند ؟ ابو بكر برخاست و رفت و دست او را گرفت و به حضور پيامبر آمدند و سلام عرض كردند و پيامبر جواب سلام آنها را داد ، آنگاه به معاويه فرمود : اى ابو عبد الرحمن ، نزديك من بيا . نزديك پيغمبر كه آمد ، پيغمبر اين قلم را به او داد و فرمود : اى معاويه ، اين قلمى است كه پروردگارت از بالاى عرش بر تو فرستاده تا آية الكرسى را با آن بنويسى و بيارايى و نقطه و حركت آن را به خوبى بنگارى و به من بدهى و خدا را حمد و سپاس مىگويم كه به تو اين مايه كرامت عطا كرده است ، و خداوند از ساعتى كه آن را بنويسى تا روز قيامت ، به تعداد خوانندگان آن بر تو ثواب خواهد نوشت . پس معاويه قلم را از پيامبر گرفت و پشت گوش خود قرار داد ، و رسول اللّه فرمود : خدايا تو آگاهى كه من قلم را به او رسانيدم و سه بار اين جمله را تكرار فرمود . معاويه در پيش رسول اللّه زانو زد و پيوسته خدا را بر اين مايه كرامتى كه به دو عطا كرده بود ، حمد و سپاس مىگفت تا آنكه كاغذ و دوات آوردند و او قلم را به دست گرفت و نوشتن آية الكرسى را به بهترين خط ممكن آغاز كرد تا آنكه به خوبى به پايان رساند و به پيغمبر تقديم داشت و رسول اللّه فرمود : اى معاويه ، خداوند به تعداد تمام كسانى كه اين آية الكرسى را تا روز قيامت مىخوانند ، بر تو ثواب نوشت . « 1 »\r\n\r\nمعاويه فردى امين است !\r\n3 - از جابر روايت شده : رسول اللّه با جبرئيل مشورت كرد كه آيا معاويه را بر نوشتن بگمارد ؟ او گفت : بگمارد كه فرد امينى است . « 2 »\r\n4 - از عبادة بن صامت روايت شده كه گفت : خدا به پيامبر وحى كرد كه معاويه را به كار نوشتن بگمار كه امين و مأمون است . « 3 »\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 5 / 304 .\r\n( 2 ) . همان : 5 / 305 .\r\n( 3 ) . همان مأخذ .\r\n","page_name":" 103 ","page_number":119},
  {"content":"\r\n\r\n5 - روايت مرفوعى است از انس كه گفت : امينان هفت تن هستند : لوح ، قلم ، اسرافيل ، ميكائيل ، جبرئيل ، محمّد و معاويه . « 1 »\r\n6 - روايت مرفوعى است از ابو هريره كه گفت : امينان در پيشگاه خدا سه تن هستند :\r\nمن و جبرئيل و معاويه . « 2 »\r\n7 - مردى از ديگرى نقل مىكند كه گفت : ده تن از بنى هاشم گرد هم آمدند و به حضور پيغمبر رسيدند . همين‌كه نماز خوانده شد ، عرض كردند : يا رسول اللّه ، آمده‌ايم تا بعضى امور را با تو در ميان بگذاريم ؛ خداوند با اين رسالت تفضّل فرموده و ترا بدان مشرف گردانيده و ما را هم به وجود تو مشرف كرده است . اينك معاوية بن ابى سفيان را مىبينيم كه كاتب وحى تو است ، در حالى كه غير او از خاندان تو بدان سزاوارتر است .\r\nفرمود : آرى ، در كسى جز او بنگريد . راوى مىگويد : گرچه هرچهار روز يك بار از جانب خدا وحى به محمّد مىرسيد ، امّا جبرئيل چهل روز درنگ كرد و فرود نيامد و پس از چهل روز ، با صحيفه‌اى كه در آن چنين نوشته شده بود ، آمد و گفت : اى محمّد ، نبايد آن كسى را كه خدا برگزيده ، تغيير دهى و ديگرى را به نوشتن وحى بگمارى ، او را معين كن كه امين است . « 3 »\r\n8 - روايت مرفوعى است از واثله كه پيامبر گفت : خداوند بر نوشتن وحى خود ، من و جبرئيل و معاويه را امين شناخت و نزديك بود كه معاويه را به جهت دانش بسيار و امين بودنش بر كلام پروردگارم ، به پيامبرى برگزيند . خدا گناهان معاويه را مىبخشد و او را بازخواست نمىكند و كتابش را به او مىآموزد و او را هدايت‌كننده و هدايت‌شده قرار مىدهد . « 4 »\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 5 / 308 .\r\n( 2 ) . همان : 5 / 306 .\r\n( 3 ) . همان : 5 / 307 .\r\n( 4 ) . همان : 5 / 308 .\r\n","page_name":" 104 ","page_number":120},
  {"content":"\r\n\r\n\r\nمباهات پيامبر به كتابت وحى توسط معاويه !\r\n9 - از سعد روايت شده كه پيامبر به معاويه گفت : براستى كه در روز قيامت ، من در لباسى ابريشمى از نور كه ظاهرش رحمت و باطنش رضاى پروردگار است ، محشور مىشوم و در ميان همگان به تو مباهات مىكنم كه كتابت وحى را بر عهده داشته‌اى . « 1 »\r\n\r\nملاقات معاويه با پيامبر در بهشت !\r\n10 - از عبد اللّه بن عمر روايت شده كه جعفر بن ابى طالب يك عدد « به » به پيغمبر اهدا كرد . سپس معاويه سه تا « به » آورد . پيغمبر گفت : در بهشت با اينها با من ملاقات مىكند . « 2 »\r\nابن حبّان مىگويد : اين حديث موضوع است و خطيب مىگويد : حديثى است كه ثابت نيست . ابن عساكر هم گويد : صحّت ندارد . « 3 »\r\n\r\nمعاويه اهل بهشت است !\r\n11 - روايتى است مرفوع از عبد اللّه بن عمر كه پيامبر فرمود : الآن مردى از اهل بهشت بر شما ظاهر مىشود ، بلافاصله معاويه وارد شد و پيامبر فرمود : تو اى معاويه ، از منى و من از تو هستم ، و بر در بهشت مانند اين دو انگشت ( اشاره به انگشتان ) در كنار من خواهى بود .\r\nذهبى اين روايت را ياد كرده و مىنويسد : خبرى باطل است . « 4 »\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 5 / 324 .\r\n( 2 ) . همان : 5 / 329 .\r\n( 3 ) . اللئالى المصنوعة : 1 / 422 ، 423 .\r\n( 4 ) . ميزان الاعتدال : 2 / 133 .\r\n","page_name":" 105 ","page_number":121},
  {"content":"\r\n\r\n\r\nپر شدن شكم معاويه از دانش و حلم !\r\n12 - بخارى در تاريخ خود از اسحاق بن يزيد ، از محمد بن مبارك صورى ، از صدقة بن خالد ، از وحشى بن حرب بن وحشى ، از پدرش ، از جدش روايت كرده است كه گفت :\r\nمعاويه عقب پيغمبر سوار شده بود . پس گفت : اى معاويه ، چه قسمت از تن تو به من نزديك است ؟ گفت : شكم ، فرمود : خدايا آن را از دانش و حلم پر كن . ذهبى نيز اين روايت را ذكر كرده است . « 1 »\r\nهرگاه اين روايت از نظر بخارى كمترين اعتبارى داشت ، آن را در صحيح خود نقل مىكرد ، و باب ذكر معاويه را خالى از هرگونه فضيلت و منقبت نمىگذاشت ، در حالى كه او خود مىدانست كه معاويه به كلى عارى از علم است و چگونه مىتواند مردى را تصديق كند كه شهرهء دو صفت تباه‌كنندهء نادانى و خشم است ؟\r\nهرگاه رسول اللّه صلّى اللّه عليه و آله مىخواست كسى را نفرين كند كه دلش از علم و حلم خالى بماند ، آيا جز معاويه كسى سزاوار چنين نفرينى بود ؟ كداميك از اعمال اين مرد ، از اين دو خصلت حكايت دارد ؟ و ميان دورهء جاهليت پست و اسلام تاريك اين مرد ، چه تفاوتى هست ؟ هيچ تفاوتى وجود ندارد و او خود همواره گرفتار خشم و نادانى بود .\r\nهنگامى كه از عبادة بن صامت در مورد علم او پرسيدند : آيا اطلاع دارى ؟ گفت :\r\nمادرش هند از او داناتر است « 2 » ، و آنجا كه از شريك سؤال مىشود كه آيا از حلم او چيزى مىدانى ؟ مىگويد : آن كسى كه حق را پايمال و على را كشته است ، نمىتواند حليم باشد . « 3 »\r\nام المؤمنين عايشه مىگويد : پس حلم معاويه ، آنجا كه حجر و يارانش را مىكشت ، كجا بود ؟ واى بر او كه حجر و يارانش را كشته است . « 4 »\r\nشريك ، آنجا كه از حلم معاويه نزد او صحبت مىشد ، گفت : آيا معاويه جز كان سفاهت چيزى بود ؟ به خدا سوگند ، زمانى كه كشتن امير مؤمنان را شنيد ، ابتدا تكيه داده\r\n\r\n\r\n","description":"","footnote":"\r\n( 1 ) . تاريخ البخارى : 4 / قسم 2 / 180 ؛ ميزان الاعتدال : 3 / 268 .\r\n( 2 ) . تاريخ ابن عساكر : 7 / 210 .\r\n( 3 ) . تاريخ ابن كثير : 8 / 130 .\r\n( 4 ) . سخن عايشه در اين جلد ياد شده است .\r\n","page_name":" 106 ","page_number":122},
  {"content":"\r\n\r\nبود ، آنگاه برخاست و نشست و سپس به كنيز خود گفت : براى من آواز بخوان كه امروز چشمهايم روشن شد و او نيز اين اشعار را خواند :\r\n- آيا به معاويه پسر حرب اين سخن را برسانم كه هرگز چشم پرخاشگران روشن مباد ؟\r\n- آيا شما در ماه روزه ما را با كشتن كسى كه بهترين مردمان بود ، اندوهگين كرديد ؟\r\n- شما بهترين شخصيتى را كشته‌ايد كه همانندى براى او نمىتوان يافت .\r\nمعاويه گرزى را كه با خود داشت ، برداشت و بر سر آن كنيز كوفت و مغزش را متلاشى كرد ، آيا باز معاويه حليم و بردبار بود ؟ در اين لحظه حلمش كجا رفته بود ؟ « 1 »\r\nحديثى را هم هواداران معاويه دربارهء بطن او از پيغمبر صلّى اللّه عليه و آله روايت كرده‌اند كه به دو فرمود : « خدا شكم ترا سير نكند » و جز اين هرسخنى نقل شود ، دروغى است كه قابل اعتنا نمىباشد .\r\n\r\nملاقات معاويه با پيامبر در بهشت !\r\n13 - از جابر نقل شده است كه پيغمبر تيرى به معاويه داد و گفت : اين را بگير تا با من در بهشت ديدار كنى ، و در عبارت ابو هريرة آمده : تا در بهشت آن را به من پس بدهى .\r\nاين را قاسم بن بهران روايت مىكند و ابن حبان بر آن است كه به هيچ وجه احتجاج به اين روايت جايز نيست و ابن عدى مىگويد : راوى آن سخت دروغگو است . ذهبى هم مىنويسد : اين حديثى موضوع است . « 2 »\r\n\r\n\r\n","description":"","footnote":"\r\n( 1 ) . اين قضيه را راغب در المحاضرات خطى خود آورده و به نقل آن در تشييد المطاعن : 2 / 409 نيز پرداخته شده است . البته در چاپ ، اين روايت از كتاب ، همراه با روايات مربوط به معاويه تحريف شده است . به المحاضرات : 2 / 214 رجوع ، و آن را با نسخه خطى مقابله كنيد .\r\n( 2 ) . ر ك : ميزان الاعتدال : 2 / 38 ؛ لسان الميزان : 4 / 414 ، 459 و ج 6 / 219 .\r\n","page_name":" 107 ","page_number":123},
  {"content":"\r\n\r\n\r\nمعاويه در جامه‌هاى بهشتى !\r\n14 - از خارجة بن زيد ، از پدرش به‌طور مرفوع روايت شده است : اى ام حبيبه ، هر آينه خدا معاويه را بيشتر از تو دوست دارد . من معاويه را گويى در جامه‌هاى بهشتى مىبينم . « 1 »\r\nذهبى مىنويسد : اين خبر باطلى است كه محمد بن رجاء متهم به ساختن آن است .\r\nدر اسناد از عبد الرحمن بن ابى الزناد آمده كه يحيى بن معين گفت : او از كسانى نيست كه اصحاب حديث به سخن او اعتماد كنند و اين خبر صحّت ندارد و ضعيف است .\r\nصالح بن احمد به نقل از پدرش گويد : حديث او مضطرب است . از ابن مدينى نقل شده كه گفت : اين حديث در نزد اصحاب ما ضعيف است . نسائى گويد : به حديث او اعتماد و احتجاج نمىشود و اخبارى كه از پدرش روايت كرده ، سست و ضعيف است . « 2 »\r\n\r\nشيعه معاويه را دشنام نمىگويد !\r\n15 - ابو عمر زاهد از على بن محمد بن صائغ و او از پدرش روايت كرده كه گفت :\r\nحسين را ديدم كه به ديدار معاويه آمد ، در حالى كه روز جمعه بود و معاويه بر منبر خطبه مىخواند . مردى از اصحاب گفت : اى امير المؤمنين ، اجازت ده كه حسين نيز بالاى منبر برود . معاويه گفت : واى بر تو ! بگذار كه مباهات كنم ، آنگاه خدا را حمد و سپاس گفت و سپس اظهار داشت : اى ابو عبد اللّه ، ترا به خدا سوگند مىدهم كه بگويى آيا من فرزند بطحاء مكه نيستم ؟ جواب داد : آرى ، به خدايى كه جدم را بشارت‌دهندهء بر حق فرستاده است . سپس گفت : ترا به خدا اى ابو عبد اللّه ، بگو ببينم آيا من دايى مؤمنان نيستم ؟ گفت : آرى ، به خدايى كه جدم را به پيغمبرى برانگيخته است . سپس پرسيد : ترا به خدا آيا من كاتب وحى نبودم ؟ گفت : آرى ، به خدايى كه جدم را فرستاد تا مردم را بيم دهد . آنگاه معاويه از منبر پايين آمد و حسين بن على بالاى منبر رفت و خدا را به ستايشهايى كه هيچ‌يك از گذشتگان و آيندگان نمىتوانست ، بستود . سپس گفت : پدرم از\r\n\r\n\r\n","description":"","footnote":"\r\n( 1 ) . ميزان الاعتدال : 3 / 56 .\r\n( 2 ) . تهذيب التهذيب : 6 / 170 .\r\n","page_name":" 108 ","page_number":124},
  {"content":"\r\n\r\nجدم و او از جبرئيل و او از خداى تعالى روايت كرده كه در زير ستون عرش ورق كبودى است كه بر آن چنين نوشته است : خدايى جز خداى يگانه نيست و محمّد پيامبر خداست . اى شيعيان آل محمّد ، در قيامت كسى از شما كه لا إله الا اللّه مىگويد ، نمىآيد مگر آنكه خدايش وارد بهشت مىكند . معاويه گفت : ترا به خدا سوگند اى ابو عبد اللّه ، شيعيان آل محمّد كيانند ؟ گفت : كسانى هستند كه شيخين ( ابو بكر و عمر ) را دشنام نگويند و عثمان را نيز دشنام نگويند و پدرم را دشنام نگويند و ترا نيز اى معاويه دشنام نگويند .\r\nاين روايت را ابن عساكر آورده و گفته است : اين حديث منكرى است كه اسنادش به حسين نمىپيوندد . « 1 »\r\nآيا تعجب‌آور نيست از حافظ حديثى كه با اينكه حديث منكر غير مسند است ، باز آن را روايت مىكند ؟ آيا ابو عمر زاهد محمّد بن عبد الواحد ، همان دروغزن كذابى نيست كه در فضايل معاويه بابى آورده و از راويان اين حديث دروغ نيز بوده است ؟ آيا در راويان اين حديث على بن محمّد صائغ ، همان كسى نيست كه خطيب در تاريخ خود او را جدا ضعيف شمرده است ؟ « 2 » آيا اين حافظ نيست كه مىگويد : على بن محمّد صائغ كسى است كه ابو محمّد جرجانى ( م 374 ) از او روايت مىكند و او هم از مالك ( م 179 ) با يك واسطه نقل مىكند . بنابراين ، پدرش امام حسين ، سبط پيغمبر صلّى اللّه عليه و آله را كه به سال 60 شهادت يافته ، چگونه ممكن است ديده و معاويه را درك نموده و در خطبه‌اش حاضر شده باشد ؟\r\nچرا الفاظ اين روايت ، صحت آن را رد نكند ؟ آيا چنين روايتى را با آن رواياتى كه از حديث ثابت و صحيح رسول اللّه صلّى اللّه عليه و آله و از حديث على امير المؤمنين و حسن سبط و حسين سبط عليهما السّلام پيش از اين آورديم ، مىتوان يك جا جمع و مقايسه كرد ، يا با رواياتى كه در كتابى يا از شخصى نقل شده برابر دانست و آيا آن مطالبى كه در سيرهء معاويه در طول حيات خودش با على عليه السّلام آمده ، مىتواند به نفع او باشد ؟ بخوانيد و داورى كنيد .\r\n\r\n\r\n","description":"","footnote":"\r\n( 1 ) . تاريخ ابن عساكر 312 ، 313 .\r\n( 2 ) . تاريخ بغداد : 3 / 222 .\r\n","page_name":" 109 ","page_number":125},
  {"content":"\r\n\r\n\r\nمعاويه در ردايى از نور !\r\n16 - در حديث مرفوعى آمده : معاويه در حالى كه ردايى از نور بر تن دارد ، مبعوث مىشود .\r\nاين روايت را ابن حبان از طريق جعفر بن محمّد انطاكى آورده و گفته است : اين خبر باطل است . « 1 »\r\nذهبى و ابن حجر بر بطلان اين حديث اعتراف كرده و ثقه نبودن انطاكى را نيز ذكر كرده‌اند .\r\n\r\nمعاويه اهل بهشت است !\r\n17 - ابو نعيم از عبد اللّه بن محمّد بن جعفر ، از احمد بن محمّد بزاز مدنى ، از ابراهيم بن عيسى زاهد ، از احمد دينورى ، از عبد العزيز بن يحيى ، از اسماعيل بن عياش ، از عبد الرحمن بن عبد اللّه بن دينار ، از پدرش و او از ابن عمر نقل كرده كه گفت : رسول اللّه فرموده است : مردى از اهل بهشت بر شما ظاهر مىشود ، پس معاويه ظاهر شد . « 2 » ذهبى گويد : اين خبر درست نيست . « 3 »\r\nاحمد پسر مروان دينورى مالكى صاحب المجالسة ، به تصريح دارقطنى در غرائب مالك ، مردى بوده كه حديث جعل مىكرده و پس از ذكر حديث سبقت رحمتى غضبى :\r\nرحمت من بر خشم من پيشى دارد ، مىگويد : اين اسناد درست نيست و مرادش متهم كردن احمد بن مروان است و وى كسى است كه به نظر من از واضعان حديث بوده است . « 4 »\r\nدر اسناد اين حديث به نام عبد العزيز بن يحيى برمىخوريم كه ابن ابى حاتم گفته :\r\nپدرم از او حديث شنيده بود ، سپس ترك كرده و گفته بود : من از او حديث نقل نمىكنم ، چه ضعيف است . ابو زرعه مىگويد : او ثقه نيست ، چرا كه من حديث او را براى\r\n\r\n\r\n","description":"","footnote":"\r\n( 1 ) . ميزان الاعتدال : 1 / 193 ؛ لسان الميزان : 2 / 124 .\r\n( 2 ) . حلية الاولياء : 10 / 393 .\r\n( 3 ) . لسان الميزان : 2 / 213 .\r\n( 4 ) . همان : 1 / 309 .\r\n","page_name":" 110 ","page_number":126},
  {"content":"\r\n\r\nابراهيم بن منذر كه نقل كردم ، تكذيب كرد و براى ابو مصعب نقل كردم و گفتم كه از سليمان بن بلال نقل كرده است ، گفت : دروغ مىگويد ، من كه از او بزرگ‌ترم ، او را درك نكرده‌ام . عقيلى مىگويد : از ثقات ، مضامين باطل را نقل مىكند و حديثهايى مىآورد كه غير او از قدما ، از مالك و ديگران نقل نكرده‌اند . ابن عدى هم مىگويد : اين حديث جدا ضعيف است و او حديث را از ديگران مىدزدد . « 1 »\r\nهمچنين دربارهء اسماعيل بن عياش ، يحيى بن معين گفته است : مردم شام به او چندان اعتنايى نمىكردند و عراقيان نيز گفتار او را خوش نداشتند . اسدى گويد : هرگاه از حجازيان يا عراقيان سخنى نقل كند ، هرچه بخواهى به دروغ آلوده مىكند . جوزجانى گفته است : از حديث دروغگويان ، مردم را سيراب كرده است . ابن خزيمه مىنويسد : به سخن او نمىتوان استدلال كرد . ابن مبارك گفته : من حديث او را جايز نمىدانم . نسائى و ابو احمد حاكم و برقى و ساجى همگى روايت او را از غير شاميان ضعيف شمرده‌اند و حاكم گفته است : هرگاه حديثى را فقط او نقل كند ، قابل قبول نيست ، چرا كه حافظه خوبى نداشته است . ابن حبان هم گويد : او نخست از حافظان خوب حديث بود ، اما وقتى بزرگ شد و پا به سن گذاشت ، حافظه‌اش را از دست داد . بنابراين ، هرچه حديث كه در كودكى و جوانى نقل كرده ، از طريق ديگر هم نقل شده ، ليكن هرچه در كهنسالى از احاديث غريب نقل كرده ، همه‌اش آميخته به دروغ است . او اسناد را به هم درآميخته و متنى را به متن ديگر پيوسته كه خودش هم متوجه نبوده است . پس كسى كه اوصافش به اين حد برسد كه در سخن گفتنش هم بيشتر دچار اشتباه مىشود ، ديگر نمىتوان به گفتهء او استناد كرد . « 2 »\r\nدر سلسلهء اسناد عبد الرحمن بن عبد اللّه بن دينار بايد گفت كه ابن معين او را ضعيف دانسته و ابو حاتم درباره‌اش گفته است : سخنش سست است ؛ آن را نقل مىكنند ، ليكن استناد بدان نمىكنند . ابن عدى گفته : برخى از رواياتش منكر است و پيروى نمىشود . او\r\n\r\n\r\n","description":"","footnote":"\r\n( 1 ) . ميزان الاعتدال : 2 / 140 ؛ تهذيب التهذيب : 6 / 363 .\r\n( 2 ) . ميزان الاعتدال : 1 / 112 ؛ تهذيب التهذيب : 1 / 324 - 326 .\r\n","page_name":" 111 ","page_number":127},
  {"content":"\r\n\r\nدر زمرهء كسانى است كه حديث ضعيف مىآورند . « 1 »\r\n\r\nخداوند علم كتاب را به معاويه مىآموزد !\r\n18 - ذهبى در ميزان و ابن كثير در تاريخ خود از طريق نصير و او از ابو هلال محمد بن سليم روايت مىكند كه جبله از مردى و او از مسلمة بن مخلد نقل كرده است كه پيغامبر فرمود : خدايا كتاب خود را به معاويه بياموز ، و فرمان او را در شهرها برقرار كن . « 2 »\r\nذهبى مىنويسد : جبله شناخته شده نيست و خبرش هم منكر است و با عقل و شرع ارتباط ندارد و ابن حجر آورده است : شايد آفت اين حديث در آن مرد مجهول باشد كه محمّد بن سليم است . « 3 » ذهبى و ابن حجر در شرح حال او نوشته‌اند كه حديث دروغ مىگفته است . « 4 »\r\n\r\nخدا و پيامبرش معاويه را دوست دارند !\r\n19 - عقيلى از طريق بشر بن بشار سمسار از عبد اللّه بن به كار مقرى و او از اولاد ابو موسى اشعرى و آنها از پدرشان و او از جدش و او از ابوسى نقل مىكند كه گفته است : پيامبر به خانهء ام حبيبه وارد شد ، در حالى كه سر معاويه بر دامن او بود و به او گفت : آيا معاويه را دوست مىدارى ؟ گفت : چرا او را دوست ندارم ؟ سپس آن حضرت گفت : خدا و پيامبرش نيز او را دوست دارند .\r\nبنابه روايت عقيلى ، عبد اللّه بن به كار مجهول النسب است و روايتش پسنديده نيست و ذهبى نيز در ميزان بر آن است كه صحيح نيست . « 5 » بشر سمسار نيز در نادانى و گمنامى كمتر از ابن به كار نيست .\r\n\r\n\r\n","description":"","footnote":"\r\n( 1 ) . ميزان الاعتدال : 2 / 109 ؛ تهذيب التهذيب : 6 / 206 .\r\n( 2 ) . البداية و النهاية : 8 / 121 .\r\n( 3 ) . لسان الميزان : 2 / 96 .\r\n( 4 ) . ميزان الاعتدال : 3 / 62 ؛ لسان الميزان : 5 / 192 .\r\n( 5 ) . ميزان الاعتدال : 2 / 26 ؛ لسان الميزان : 3 / 263 .\r\n","page_name":" 112 ","page_number":128},
  {"content":"\r\n\r\n\r\nمعاويه از جملهء امينان وحى است !\r\n20 - در حديث مرفوعى از انس آمده است : خداوند سه نفر را امين وحى قرار داده كه عبارتند از : جبرئيل و محمّد و معاويه .\r\nذهبى در اشاره به موقعيت محمد بن احمد بلخى مىنويسد : فردى ضعيف و سارق احاديث بوده و هرگز نمىتوان او را از اهل حديث به شمار آورد . « 1 »\r\n\r\nحشر معاويه در مقام انبيا !\r\n21 - در حديثى مرفوع آمده : معاويه به مناسبت علم و ايمانى كه به كلام پروردگار من دارد ، در حال پيغمبرى برانگيخته خواهد شد .\r\nذهبى آن را از طريق محمّد بن حسن آورده و گفته است : اسحاق بن محمّد سوسى از او احاديث گوناگونى در فضل معاويه نقل كرده و شايد اين همان نقاش صاحب تفسير باشد كه مرد كذّابى بوده يا يكى ديگر از دروغزنان بوده است . « 2 »\r\nذهبى گويد : اسحاق بن محمّد سوسى ، همان مرد جاهلى است كه موضوعات زشت و بىربطى در فضايل معاويه آورده كه عبيد اللّه بن محمد بن احمد سقطى نيز از او روايت كرده است و همين شخص خود نيز متهم است و مشايخش همه مجهولند . « 3 »\r\n\r\nدعاى پيامبر براى هدايت معاويه !\r\n22 - بخارى در تاريخ خود از طريق عمرو بن واقد دمشقى ، از ابو ادريس دمشقى و او از عمير بن سعد ، ساكن دمشق نقل كرده كه گفت : از معاويه جز ذكر خير چيزى نگوييد ، چرا كه من از رسول اللّه شنيدم كه فرمود : خدايا او را هدايت كن . « 4 »\r\nكسى از مشايخ حديث در دروغگويى عمرو بن واقد دمشقى شك نمىكند و همه\r\n\r\n\r\n","description":"","footnote":"\r\n( 1 ) . ميزان الاعتدال : 3 / 15 ؛ لسان الميزان : 5 / 34 .\r\n( 2 ) . ميزان الاعتدال : 3 / 43 ؛ لسان الميزان : 5 / 125 .\r\n( 3 ) . لسان الميزان : 1 / 374 .\r\n( 4 ) . تاريخ البخارى : 4 / قسم 1 / 328 .\r\n","page_name":" 113 ","page_number":129},
  {"content":"\r\n\r\nبرآنند كه او قابل اعتنا نيست و رواياتش ضعيف و نادرست بوده است و اسنادها را به هم درمىآميخته و احاديثى معضل و ناشناخته نقل مىكرده است كه شايسته است همه ترك شود . « 1 »\r\nآيا در اقطار اسلامى ديگر ، از رجال حديث كسى نبود كه به اين دروغها گوش بدهد ؟\r\nچرا همهء اين احاديث به شاميان اختصاص پيدا كرده و حلقهء اسنادها فقط به آنان ختم شده است ؟ تو خود مىدانى چرا .\r\n\r\nمعاويه امين وحى است !\r\n23 - ابن كثير در تاريخ خود از طريق مسيب بن واضح و او از ابن عباس نقل كرده كه گفت : جبرئيل پيش رسول اللّه آمد و گفت : اى محمّد ، به معاويه سلام برسان و خبر خوشى را به دو گوشزد كن كه او بر كتاب خدا و وحى او امين است و نيكو امينى است . « 2 »\r\nبه گفتهء دارقطنى ، مسيب بن واضح ضعيف است . ابن عدى گويد : به عبدان گفتم : از عبد الوهاب بن ضحاك و مسيب بن واضح كداميك بهترند ؟ گفت هردو برابرند و عبد الوهاب از دروغزنان و حديث‌سازان معروف است و احاديثى متروك و ضعيف دارد و بسيار خطا مىكند و خيال‌پرداز است . « 3 »\r\nاين روايت را طبرانى در اوسط آورده و چنين آغاز كرده است : على بن سعيد رازى از محمّد بن فطر راملى ، از مروان بن معاويهء فزارى ، از عبد الملك بن ابى سليمان ، از عطاء بن ابى رباح ، از ابن عباس روايت كرده است و هيثمى نيز آن را آورده و گفته است : در اين روايت ، محمّد بن فطر را نمىشناسم ، و على بن سعيد رازى هم ضعيف است . « 4 » سيوطى مىنويسد : مروان و روايت‌كننده از او را نه در بين ثقات يافتم و نه\r\n\r\n\r\n","description":"","footnote":"\r\n( 1 ) . ر ك : ميزان الاعتدال : 2 / 302 ؛ تهذيب التهذيب : 8 / 115 .\r\n( 2 ) . البداية و النهاية : 8 / 120 .\r\n( 3 ) . ر ك : الغدير ( متن عربى / چ 2 ) : 5 / 242 ؛ لسان الميزان : 6 / 41 .\r\n( 4 ) . مجمع الزوايد : 9 / 357 .\r\n","page_name":" 114 ","page_number":130},
  {"content":"\r\n\r\nدر ميان ضعيفان . « 1 »\r\nعلى بن سعيد رازى همان كسى است كه چون از دارقطنى دربارهء او پرسيدند ، گفت :\r\nدر حديث چندان مورد اعتماد نيست و شنيده‌ام كه او كدخداى قريه‌اى در مصر بود و چون از مردم ماليات مىخواست و آنها نمىدادند ، خوكها را در مسجد گرد مىآورد .\r\nهنگامى هم كه از چگونگى او در حديث پرسيدند ، گفت : احاديثى نقل مىكند كه نمىتوان از آن پيروى كرد . من او را چنين مىشناسم ، و بعضى از ياران ما در مصر اين را گفته‌اند . در مجموع ، بايد گفت كه او ثقه و مورد اعتماد نيست . « 2 »\r\nبنابر آنچه گذشت « 3 » ، مراتب امانت اين مرد را با همهء دلايل نشان داديم . اينك براى اينكه دوباره به اين سؤال كه امانت چيست ؟ پاسخ داده باشيم و معلوم كنيم كه مراد از امين كتاب خدا و وحى بودن چيست ؟ مىگوييم آيا مراد پاسدارى قرآن از تحريف و به كار بستن محتواى آن نيست ؟ و آيا مراد از امين كتاب و وحى بودن ، نگهدارى حدود آنها و بريدن دستهاى تبهكارى كه با آنها بازى مىكنند ، نبايد باشد ؟ و آيا اين معاويه نيست كه همهء اين حدود را شكست و قوانين و احكام كتاب خدا و وحى را دگرگون ساخت و پيوسته به ديدهء خشم و نفرت بدان نگريست و آيا او دشمن سرسخت كتاب و وحى نيست ؟ براستى كه اوراق سياه تاريخ اعمالش آكنده از همهء اين خلافهاست ، و مندرجات اين كتاب نمونه‌هايى روشن در اثبات اين حقيقت است كه نام زشت و كردار دروغين او را در صفحهء روزگار جاودانه مىسازد .\r\n\r\nدعاى پيامبر براى معاويه !\r\n24 - طبرانى از احمد بن محمّد صيدلانى ، از سرى بن عاصم ، از عبد اللّه بن يحيى بن ابى كثير ، از پدرش ، از هشام بن عروه ، از عايشه نقل مىكند كه گفت :\r\nهنگامى كه نوبت ام حبيبه فرارسيد و پيامبر به خانه‌اش رفت ، مردى در را زد و پيغمبر\r\n\r\n\r\n","description":"","footnote":"\r\n( 1 ) . اللئالى المصنوعة : 1 / 419 .\r\n( 2 ) . لسان الميزان : 4 / 231 .\r\n( 3 ) . ر ك : الغدير ( متن عربى / چ 5 ) : 5 / 309 .\r\n","page_name":" 115 ","page_number":131},
  {"content":"\r\n\r\nگفت : ببينيد اين كيست ؟ گفتند معاويه است . فرمود : اجازه بدهيد بيايد . معاويه كه بر پشت گوشش قلمى قرار داده بود كه با آن مىنوشت ، وارد شد . پيغمبر فرمود : اى معاويه ، اين قلم كه بر پشت گوش قرار داده‌اى ، چيست ؟ معاويه گفت : اين قلم را آماده خدمت به خدا و پيامبر كرده‌ام . فرمود : خدا از پيامبرت بهترين پاداش دهد . به خدا كه من ترا براى نوشتن وحى خدا برگزيدم و هرچه از اعمال كوچك و بزرگ انجام مىدهم ، به وحى خداست . چه حالى دارى اگر خدا بر تو لباس خلافت بپوشاند ؟ ام حبيبه برخاست و پيش پيامبر نشست و گفت : يا رسول اللّه ، آيا خدا اين لباس را بر او پوشاند ؟ فرمود : آرى ، ليكن پيراهنى كه عيب‌ها دارد . گفت : اى پيامبر خدا ، براى او دعا كن . فرمود : خدايا او را به هدايت خود درآور و از بدى و پستى بازدار ، و در دنيا و آخرت از او درگذر .\r\nطبرانى مىنويسد : تنها سرى بن عاصم آن را نقل كرده است . « 1 »\r\nالبته ، تنها كسى كه اين دروغ و افتراى فاحش را به رسول اللّه صلّى اللّه عليه و آله روا داشته ، يكى از دروغگويان و حديث‌سازان معروف است . « 2 »\r\nكاش معلوم مىشد آيا معاويه با همين قلمى كه آمادهء نگاشتن وحى كرده بود ، اين همه دروغ‌ها و تهمتها را به مولانا امير المؤمنين عليه السّلام نسبت داده است ؟ و اين او بود كه به عمّال خود دستور اكيد داده بود كه به نفرين سيد اوصيا ، درود خدا بر او باد ، و به نفرين دو سبط بزرگوار و مردان خدا بپردازند . او به عمّال ستمكار خود نوشت كه خون صالحان امت و شيعيان خاندان وحى را مباح شمارند و بدينگونه از حق مبين و آشكار دور مىشدند و انديشه‌هاى او كه فاصلهء زيادى از كتاب و سنت داشت ، منتشر مىشد و هرچه مىتوانست با زبان و قلم به جرم و جنايت دست مىيازيد .\r\nاين دعايى كه به رسول اللّه صلّى اللّه عليه و آله نسبت داده‌اند كه از خدا هدايت پسر هند را خواسته است و دعا فرموده است كه از بدبختى به دور باشد و بخشايش دنيا و آخرت يابد ، آيا به واقعيت و اجابت رسيده است ؟ براستى كه اين همه جنايات و اصرار معاويه در ارتكاب آنها نشان مىدهد كه پيامبر چنين دعايى نفرموده و چنان ادعايى به تحقق نرسيده است ،\r\n\r\n\r\n","description":"","footnote":"\r\n( 1 ) . تاريخ ابن كثير : 8 / 120 .\r\n( 2 ) . ر ك : الغدير ( متن عربى / چ 5 : 5 / 231 .\r\n","page_name":" 116 ","page_number":132},
  {"content":"\r\n\r\nچرا كه چنين دعاى فرضى و ادعاى تخيّلى ، چيزى است كه گويى اسير بادها گرديده و تو گويى كه پيامبر ضد آن را در حق او دعا كرده و دعايش مستجاب شده است .\r\nاين مسلّم است كه هرگاه معاويه در راه هدايت و بر كنار از هلاكت مىبود ، لازم مىآمد كه صاحب خلافت كبرى ، مولانا امير مؤمنان عليه السّلام با آنهمه قدس و طهارتى كه داشت ، از هدايت به دور باشد ، چرا كه وى با معاويه دشمنى مىورزيد و نبرد مىكرد و رفتار حجر و يارانش نيز با او چنين بود . اكنون كه مىبينيم جمعى از صحابه و تابعان صالح و درستكار همگى در آتش ظلم معاويه سوختند ، باز امكان دارد كه مسلمانى چنين ادعايى بكند ؟ خدايا ما را ببخشاى و بازگشت همه به سوى تست .\r\n\r\nمعاويه فردى قوى و امين است !\r\n25 - طبرانى از يحيى بن عثمان بن صالح و او از نعيم بن حماد و او از محمّد بن شعيب بن سابور و او از مروان بن جناح و او از يونس بن ميسرة بن جليس و او از عبد اللّه بن بسر روايت كرده كه گفت : رسول اللّه با ابو بكر و عمر در كارى مشورت مىكرد و فرمود : رأى خود را به من بگوييد . آنها گفتند : خدا و پيامبرش بهتر مىدانند . پيغمبر فرمود : معاويه را بخوانيد . ابو بكر و عمر گفتند : آيا مشورت با دو نفر از رجال قريش كافى نيست كه پيامبر مىخواهد با جوانى از جوانان قريش مشورت كند . فرمود : بفرستيد معاويه بيايد .\r\nهنگامى كه معاويه نزد پيامبر حاضر شد ، رسول اللّه فرمود : كارتان را با او در ميان بگذاريد و او را در كارتان شركت دهيد ، چرا كه فردى قوى و امين است . نعيم عبارت « در كارتان به او رجوع كنيد » را نيز افزوده است . « 1 »\r\nاما رجال سند روايت عبارتند از :\r\n1 - يحيى بن عثمان كه اظهار تشيع مىكرد و شغل صحافى داشت و از كتابهاى ديگران نقل مىكرد و ازاين‌رو ، مورد طعن قرار گرفته است . « 2 »\r\n\r\n\r\n","description":"","footnote":"\r\n( 1 ) . تاريخ ابن كثير : 8 / 122 ؛ مجمع الزوايد : 9 / 356 .\r\n( 2 ) . تهذيب التهذيب : 11 / 257 .\r\n","page_name":" 117 ","page_number":133},
  {"content":"\r\n\r\n2 - نعيم بن حماد كه مردى كذّاب و متقلّب و جعل‌كننده بود . « 1 »\r\n3 - محمّد بن شعيب كه اهل شام و از بنىاميه بود .\r\n4 - مروان بن جناح كه شامى و از بنىاميه بود و به گفتهء ابو حاتم به او و برادرش روح نمىتوان اعتماد كرد .\r\n5 - يونس بن ميسره كه مردى شامى و نابينا بود .\r\n6 - عبد اللّه بن بسر كه از شاميان محسوب مىشود و آخرين كس از صحابه است كه در شام درگذشته است .\r\nاكنون ببينيد كه نادانان كوردل و ساده‌لوحان امّت چگونه با قلب حقايق به هلاكت و گمراهى مىافتند .\r\nابن كثير در تاريخ خود پس از آنكه اين حديث و تعدادى از احاديث باطل را كه در باب معاويه ساخته‌اند ، نقل مىكند ، مىنويسد : علاوه بر اينها ، ابن عساكر احاديث بسيارى را كه بىشك همه در فضايل معاويه ساخته شده ، آورده است كه ما از آن‌همه صرف‌نظر كرديم و در اينجا فقط به نقل احاديث صحيح و حسن و احاديثى ديگر كه همه ساختگى و ناشناخته است ، اكتفا كرديم . وى پس از ذكر حديث بيست و ششم كه از سرى دروغگو و حديث‌ساز نقل شده ، نوشته است : ابن عساكر پس از اين حديث ، احاديث ساختگى بسيارى را نقل كرده و شگفت است كه او با آن هشيارى و اطلاعاتى كه داشت ، چگونه به ناشناختگى و ضعف رجال اين احاديث پى نبرده است و خداست كه انسان را به راستى توفيق مىدهد .\r\nملاحظه مىكنيد كه ابن كثير ، سخن خود را براساس منقولات ابن عساكر قرار داده است تا مگر با دروغها و ياوه‌هايى كه او از احاديث ساختگى آورده و به ذكر نسبت‌هايى پرداخته كه بتوانند يكديگر را تأييد كنند ، سخن خود را نيرو بخشد ، ليكن او فراموش كرده است كه سرانجام ، پرده از چهرهء آن فريبكارى كه فضايلى به دو نسبت داده‌اند ، به دست كاوشگران بىنظر به كنار زده خواهد شد .\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 5 / 269 .\r\n","page_name":" 118 ","page_number":134},
  {"content":"\r\n\r\n\r\nمعاويه اهل بهشت است !\r\n26 - ابن عساكر از طريق نعيم بن حماد و او از محمّد بن حرب و او از ابو بكر بن ابى مريم و او از محمّد بن زياد و او از عوف بن مالك اشجعى نقل كرده است :\r\nدر كليساى يوحنا كه در آن روزگار مسجدى بوده كه در آنجا نماز مىخواندند ، خوابيده بودم . بيدار كه شدم ناگاه شيرى را ديدم كه در جلوى من قدم مىزند . با اسلحه‌اى كه داشتم به او حمله كردم . شير گفت : آرام باش كه من مأموريت دارم پيامى به تو برسانم . گفتم : چه كسى ترا فرستاده است ؟ گفت : خدا مرا فرستاده كه به تو بگويم به معاويه سلام برسان و به دو مژده بده كه از اهل بهشت است . پرسيدم : معاويه كيست ؟\r\nگفت : معاويه پسر ابو سفيان . « 1 »\r\nرجال سند اين روايت :\r\n1 - نعيم بن حماد كه پيش از اين معرفى شده و مردى دروغزن و حديث‌ساز بوده است .\r\n2 - محمّد بن زياد كه حمصى و شامى و ناصبى و از سرسخت‌ترين دشمنان امير مؤمنان عليه السّلام بود . ابن معين او را توثيق كرده و گفته است : ثقه و امين بوده ، و ابن حبان او را جزو ثقات آورده و گفته است : به روايت او اعتماد نمىتوان كرد ، مگر آنكه از ثقات ديگر نقل شده باشد . حاكم گفته است : ناصبى بودن او همچون حريز بن عثمان « 2 » معروف است . « 3 »\r\n3 - ابو بكر بن ابى مريم اهل شام و عثمانى بود كه به گفتهء احمد و نسائى و دارقطنى و ابو زرعه فردى ضعيف است . ابن معين او را تضعيف كرده و ابو زرعه گفته : وى ضعيف و حديثش منكر و ناشناخته است ، و عبارت ابو حاتم دربارهء او چنين است : حديث او ضعيف و ساختهء دزدانى است كه از طريق آنها به دو رسيده است . جوزجانى گويد : قوى\r\n\r\n\r\n","description":"","footnote":"\r\n( 1 ) . تاريخ ابن كثير : 8 / 123 ؛ مجمع الزوايد : 9 / 357 .\r\n( 2 ) . اين شخص هرروز هفتاد بار على عليه السّلام را لعن مىكرد و يكى از رجال صحيح بخارى است .\r\n( 3 ) . تهذيب التهذيب : 9 / 170 .\r\n","page_name":" 119 ","page_number":135},
  {"content":"\r\n\r\nنيست و دارقطنى مىگويد : متروك است . « 1 »\r\nابن كثير پس از ذكر اين حديث مىنويسد : اين حديث ، جدا ضعيف و واقعا غريب است و تو گويى كه همگى خواب بوده‌اند و عبارت « وقتى كه از خواب بيدار شدم » را ابن مريم نقل نكرده است ، و خدا داناتر است .\r\nآخر من در شگفتم كه اين شير درنده با بشارت بهشت به معاويه چه تناسبى دارد ؟ و نسبت اين رسالت با رسالت پيامبر معصومى كه هرگز از روى هواى نفس سخن نمىگويد ، چيست ؟ در حالى كه پيامبر به معاويه مژدهء آتش داده و او را نفرين فرموده است .\r\nهمچنين هيچ تناسبى نيست بين رسالت اين شير با آن‌همه احاديث صحيحى كه از امام معصوم امير مؤمنان عليه السّلام و از صحابهء عادل نقل شده يا رواياتى كه در خصوص معاويهء جنايتكار از طريق اصحاب عادل به ما رسيده و ما آنها را در جلد دهم الغدير آورديم .\r\nباز بايد گفت چه نسبت بين پيام اين شير با آنچه در قرآن كريم آمده ، چنان كه خدا به هرگنهكارى كه بنياد گناهى را بگذارد و خطايش او را دربر گيرد و از حدود اسلام تجاوز كند ، وعدهء عذاب داده و فرموده است : هركس از حدود خدا تجاوز كند ، از ستمگران است و باز فرموده است : نيكى با بدى و نكوكارى با تبهكارى برابر نيست .\r\nهمچنين چقدر تفاوت هست بين رسالت آن شير و آنچه پيامبر اسلام دربارهء جنايات و تبهكاريها فرموده است و معاويه همهء آنها را مرتكب شده و صفحه تاريخ را سياه كرده است .\r\nپس چه چيزى را رسالت اين شير - بويژه با آن كيفيتى كه در كليسا روى داده ، آن هم پس از رسالت محمّد صلّى اللّه عليه و آله - مىتواند براى معاويه ثابت كند . پس از آن‌همه اخبار راستينى كه در كتاب عزيز الهى و سنت شريف پيامبر آمده است و پس از آن‌همه بشارتها كه در كتاب و سنت دربارهء اهل صلاح و رستگارى آمده ، ديگر براى معاويه چه حجّتى مىتواند باشد ؟\r\n\r\n\r\n","description":"","footnote":"\r\n( 1 ) . تهذيب التهذيب : 12 / 29 .\r\n","page_name":" 120 ","page_number":136},
  {"content":"\r\n\r\n\r\nبهره‌مندى معاويه از دعاى پيامبر در دنيا و آخرت !\r\n27 - احمد و مسلم و حاكم و ديگران از طريق ابن عباس نقل كرده‌اند كه گفته است : با كودكان بازى مىكردم كه ناگاه رسول اللّه آمد . با خود گفتم كه نيامده مگر به خاطر من .\r\nپس از در درآمدم و پيامبر به طرف من چند قدم برداشته ، فرمود : برو و معاويه را بگو نزد من بيايد . رفتم و او را دعوت كردم ، گفتند كه دارد غذا مىخورد . آمدم و عرض كردم يا رسول اللّه ، او غذا مىخورد . فرمود : برو و صدايش كن . دوباره رفتم و او را دعوت كردم ، گفتند كه غذا مىخورد . پس جريان را به پيامبر عرض كردم . بار سوم فرمود : خدا شكم او را سير نكند . مىگويد كه پس از آن او هرگز سير نشد . « 1 »\r\nاين حديث را ابن كثير در ضمن برشمردن فضايل معاويه آورده و گفته است :\r\nمعاويه از اين دعاى پيغمبر در دنيا و آخرت بهره‌مند بوده است . اما در دنيا به جهت آنكه وقتىكه فرمانرواى شام شد ، هرروز هفت مرتبه پيش او كاسه‌اى پر از گوشت و پياز مىآوردند و صرف مىكرد و هرروز هفت بار غذاى گوشتى مىخورد و پس از آن بسيار شيرينى و ميوه صرف مىكرد و مىگفت : به خدا سوگند كه سير نمىشوم ، و از خوردن خسته مىشد . اين نعمت و معده‌اى است كه همهء فرمانروايان و ملوك آرزوى آن را دارند .\r\nاما در آخرت ، مسلم اين حديث را با حديثى كه بخارى و ديگران از برخى صحابه نقل كرده‌اند ، يك جا آورده كه به موجب آن پيغمبر فرمود : خدايا من همانا بشر هستم . هر آن بنده‌اى را كه من نفرين يا نكوهش كرده‌ام و او شايستگى آن را نداشته ، آن را در روز قيامت كفّاره و موجب تقرّب او قرار بده . پس مسلم از جمع ميان حديث اول و اين حديث ، نوعى فضيلت براى معاويه ساخته است و اين در جاى ديگر نقل نشده است .\r\nاينجا شايسته است از طرفداران پسر هند و كسانى كه براى او فضيلت مىتراشند و فضيلت آميخته با رذيلت و دروغ و افترا را به ساحت قدس صاحب رسالت نسبت مىدهند ، پرسيده شود كه آيا معنى سودمند و زيانبار را مىدانند كه اين‌چنين قلمداد مىكنند كه از دعاى پيغمبر صلّى اللّه عليه و آله معاويه در دنيا و آخرت بهره‌مند بوده است ؟ و آيا\r\n\r\n\r\n","description":"","footnote":"\r\n( 1 ) . صحيح مسلم : 8 / 27 ؛ تاريخ ابن كثير : 8 / 119 .\r\n","page_name":" 121 ","page_number":137},
  {"content":"\r\n\r\nمرزهاى انسانيت و كمال نفس را شناخته‌اند ؟ من گمان نمىكنم ، و گرنه كسى كه اين را نعمت مىشمارد و مىپندارد كه اميران و فرمانروايان آرزومندند آن هستند كه رسيدن به حدّ برابرى انسان با چهارپايان ، نعمتى است كه فقط پسر هند جگرخواره مىتواند از آن نصيب برد و اين به بركت دعاى پيغمبر معصوم صلّى اللّه عليه و آله است . كسى كه چنان ادعا مىكند ، سعادت زندگى را جز در انباشتن شكم و انبانها به منظور رفع گرسنگى در چيز ديگر نمىشناسد و آدمى هيچ ظرفى را بدتر از شكم خود پر نمىكند و اين آدميزاد فقط اين را مىشناسد كه بخورد و اين خوردنها در صلب او فروريزد ، خوردنى كه ناگزير ثلثى از آن طعام و ثلث ديگر آشاميدنى و ثلث ديگر براى تقويت نفس اوست . « 1 »\r\nاما آنچه از فحواى روايات و ويژگيهاى موقعيت حديث آشكار مىشود ، اين است كه مورد ، مورد نقمت است نه مورد رحمت ، و اين دعاى پيغمبر بر عليه معاويه بوده نه به نفع او . ابن كثير چگونه مىتواند مردم را بفريبد ، در حالى كه ابو ذر غفارى در نكوهش اين مرد گفته است : پيغمبر خدا بر تو لعنت فرستاده و ترا نفرين كرده كه هرگز سير نشوى . « 2 » اين نقيصهء معاويه چنان مشهور شده است كه به مرحلهء مثل رسيده و در باب او اين شعر را گفته‌اند :\r\n- من يارى دارم كه شكمش به مانند جهنم است ، تو گويى كه معدهء معاويه دارد .\r\nحديث مسلم كه نشانه‌هاى دروغ و بهتان در سراسر آن آشكار است ، فقط به خاطر اين هدف ساخته شده تا مگر كلام پيغمبر اقدس صلّى اللّه عليه و آله را كه در طعن و لعن و نفرين و نكوهش كسانى كه شايستهء آنها هستند صادر شده ، به نوعى تفسير و تأويل كنند و بدين وسيله از طرفداران شيطان كه پيشاپيش همهء آنها پسر ابو سفيان قرار دارد ، دفاع كنند و مردم را از ناسزا گفتن به معاويه بازدارند . بدينگونه ، در پيروى از پيامبر حيله‌هاى شگفتى به كار بسته‌اند و در دلالت الفاظ و نصوصى كه از پيغمبر صلّى اللّه عليه و آله رسيده ، گفته‌اند كه\r\n\r\n\r\n","description":"","footnote":"\r\n( 1 ) . از عبارت « آدمى هيچ ظرفى را بدتر از شكم خود پر نمىكند » تا اينجا ، حديث است كه احمد ، ترمذى ، ابن ماجه و حاكم به‌طور مرفوع از رسول اللّه صلّى اللّه عليه و آله آورده‌اند ، چنان كه در الجامع الصغير آمده است .\r\n( 2 ) . ر ك : الغدير ( متن عربى ) : 8 / 312 .\r\n","page_name":" 122 ","page_number":138},
  {"content":"\r\n\r\nپيغمبر صلّى اللّه عليه و آله آنها را از روى قصد بيان نفرموده يا چنين سخنانى به مقتضاى فطرت بشرى از او صادر شده است . اينان غفلت دارند كه پيغمبر صلّى اللّه عليه و آله از هواى نفس سخن نمىگويد و كلام او جز وحى خدا چيز ديگرى نيست و او اخلاق بزرگى دارد . همچنين در كتابى كه از جانب خداى تعالى بر او نازل شده ، خدا فرموده است : كسانى كه مردان و زنان مؤمن را بىهيچ گناهى كه كرده باشند ، مىآزارند ، بهتان و گناه آشكارى را متحمل مىشوند . « 1 »\r\nدر اين راستا ، روايات صحيحى از پيغمبر صلّى اللّه عليه و آله نقل شده كه فرمود :\r\nمسلمان كسى است كه مسلمانان از زبان و دستش درامان باشند . « 2 »\r\nمؤمن هرگز نفرين نكند . « 3 »\r\nمن براى نفرين‌كردن مبعوث نشده‌ام ، بلكه براى رحمت برانگيخته شده‌ام . « 4 »\r\nلعنت‌كردن بر مؤمن فسق است . « 5 »\r\nدو نفر كه به هم دشنام مىدهند ، دو شيطانى هستند كه همديگر را تكذيب مىكنند و دروغ مىگويند . « 6 »\r\nهركس نسبتى را به مردى بدهد كه در او نيست و قصدش عيبجويى باشد ، خدا او را چندان در آتش جهنم نگه مىدارد تا آنچه گفته است ، پايان پذيرد . « 7 »\r\nآيا اين مردم ، پيامبرى را توصيف مىكنند كه حديث مسلم دربارهء او آمده است كه عايشه يك بار خشم گرفت و رسول اللّه به او گفت : چه شده است كه شيطانت پيش تو حاضر شده ؟ او گفت : مگر تو شيطان ندارى ؟ فرمود : بلى ، ليكن من از خدا خواستم و خدا مرا بر او پيروز گرداند و او اسلام آورد و تسليم شد و مرا به چيزى جز خير\r\n\r\n\r\n","description":"","footnote":"\r\n( 1 ) . احزاب 33 / 58 .\r\n( 2 ) . بخارى ، مسلم ، احمد ، ترمذى ، نسائى ، طبرانى ، ابن حبان و ابن داود آن را نقل كرده‌اند .\r\n( 3 ) . المستدرك حاكم : 1 / 12 ، 47 .\r\n( 4 ) . صحيح مسلم : 8 / 24 .\r\n( 5 ) . متفق عليه است و بخارى ، مسلم ، ترمذى ، نسائى ، ابن ماجه ، طبرانى ، حاكم و دارقطنى آن را نقل كرده‌اند .\r\n( 6 ) . به روايت از احمد و طيالسى .\r\n( 7 ) . الترغيب و الترهيب : 3 / 197 . طبرانى نيز با اسناد خوبى اين روايت را نقل كرده است .\r\n","page_name":" 123 ","page_number":139},
  {"content":"\r\n\r\nامر نمىكند . « 1 »\r\nآيا اينان از پيغمبرى سخن مىگويند كه به عبد اللّه بن عمرو بن عاص فرمود : به هنگام خشم و رضا و در هرحال سخن مرا بنويس . سوگند به خدايى كه مرا به حق مبعوث كرده است ، از اين جز حق خارج نمىشود ، و اشاره به زبانش كرد . « 2 »\r\nعبد اللّه بن عمرو گفته است : من هرچيزى كه از رسول اللّه مىشنوم و مىخواهم كه آن را حفظ كنم ، قريش مرا از اين كار بازمىدارند و مىگويند : تو هرچه از پيغمبر مىشنوى ، مىنويسى ، در حالى كه پيغمبر هم بشرى است به مانند ما كه در حال خشم و رضا سخن مىگويد . من از نوشتن خوددارى كردم و اين موضوع را با رسول اللّه در ميان گذاشتم ، با انگشت به دهانش اشاره كرد و فرمود : بنويس ، به خدايى كه جان من در دست اوست ، سوگند مىخورم كه از اين دهان جز حق بيرون نمىآيد . « 3 »\r\nبراساس توصيف أمير مومنان عليه السّلام ، رسول اللّه صلّى اللّه عليه و آله به خاطر دنيا هرگز خشمگين نمىشد ، و چون به خاطر حق خشم مىگرفت ، كسى آن را تشخيص نمىداد و به خاطر اين خشم ، چيزى از او بروز نمىكرد تا آنگاه كه بر آن پيروز مىشد . « 4 »\r\nآيا اينان به خاطر پاك ساختن دامن امثال پسر هند ، با اين نسبتهاى دروغ ، ساحت رسول اللّه صلّى اللّه عليه و آله را مىخواهند آلوده كنند ؟ در حالى كه او فرموده است : هرگاه بنده‌اى كسى را نفرين كند ، اين نفرين به آسمان مىرود و درهاى آسمان به روى آن بسته مىشود . آنگاه آن لعنت به زمين برمىگردد ، درهاى زمين هم به روى آن بسته مىشود ، سپس به راست و چپ مىرود و چون جاى رفتن نمىيابد ، به كسى روى مىآورد كه نفرين شده است و هرگاه او شايستهء آن نباشد ، به نفرين‌كننده بازمىگردد . « 5 »\r\nآيا مىتوانند با آن دروغها ، قداست پيغمبر را آلوده كنند ؟ پيغمبرى كه امت خود را به آداب الهى پرورش داد و اصحاب خود را از لعن هرچيزى ، حتى از نفرين چهارپايان و\r\n\r\n\r\n","description":"","footnote":"\r\n( 1 ) . احياء العلوم : 3 / 167 .\r\n( 2 ) . همان : 3 / 167 . اين حديث را ابو داود نقل كرده است .\r\n( 3 ) . سنن دارمى : 1 / 125 .\r\n( 4 ) . ترمذى آن را در الشمائل آورده است .\r\n( 5 ) . الترغيب و التزهيب : 3 / 196 .\r\n","page_name":" 124 ","page_number":140},
  {"content":"\r\n\r\nبهايم و خروس و كبك و باد برحذر مىداشت و مىفرمود : هركس چيزى را نفرين كند كه شايسته آن نيست ، آن لعنت به خودش برمىگردد . « 1 »\r\nهمو به آن مردى كه با او حركت مىكرد و شترش را لعنت كرد ، فرمود : اى بندهء خدا ، با شترى كه لعنت كردى ، همراه ما حركت مكن « 2 » و نيز وقتى كنيزى شترش را لعنت كرد ، فرمود : نبايد شترى كه لعنت شده با ما بيايد ، و در حديث معمر آمده : شما را به خدا آن كاروانى كه مشمول لعنت خداست ، با ما همراهى نكند . « 3 » رسول اللّه صلّى اللّه عليه و آله در اين‌باره خيلى مبالغه و تأكيد داشت و مردم را از لعنت‌كردن بازمىداشت ، تا آنجا كه سلمة بن اكوع مىگويد : هنگامى كه مردى برادرش را لعنت مىكرد ، در نظر ما درى از گناهان بزرگ مجسم مىشد . « 4 »\r\nپس ادعاهاى باطل را ترك و سخنان پريشان را رها بايد كرد و هركه را پيغمبر لعنت كند ، او به واقع ملعون است و هركه را سب بگويد ، شايستهء آن است و هركه را تازيانه بزند ، از روى شرع مبين زده است . هركه را پيغمبر صلّى اللّه عليه و آله دعا كند ، اين دعا شامل حال او مىشود . آيا هيچ فرد آگاهى مىتوان يافت كه آن پندار خوارىآور را بپذيرد و بتواند قبول كند كه رسول اللّه صلّى اللّه عليه و آله كسى از نيكان امت را كه شايستهء نفرين نيست ، نفرين كرده باشد يا بر عليه او دعا فرمايد ؟ حاشا ، پيغمبرى كه بر مكارم اخلاق مبعوث شده ، از اين افتراى ساختگى منزّه و به دور است .\r\nهرگاه اين توهّم صحت داشت ، وهن و ناهماهنگى در كردار و گفتار و در قضاوت و حدود پيغمبر صلّى اللّه عليه و آله راه مىيافت و ديگر كسى حاضر نبود كه يك رادع و دفع‌كنندهء الهى را درك كند ، و مقام معصوم پيامبر را در مبارزه با شهوت و نشاندن آتش خشم بپذيرد و سرانجام با چنان توهّمى ، چگونه مىتوانستند از سنّت او پيروى كنند و آثار رسالتش را\r\n\r\n\r\n","description":"","footnote":"\r\n( 1 ) . الترغيب و الترهيب : 3 / 197 . مؤلف حديث را صحيح دانسته است .\r\n( 2 ) . همان : 3 / 196 . مؤلف گفته كه اسناد آن خوب است .\r\n( 3 ) . صحيح مسلم : 8 / 23 .\r\n( 4 ) . الترغيب و الترهيب : 3 / 195 . مؤلف گفته كه سند آن نيكوست .\r\n","page_name":" 125 ","page_number":141},
  {"content":"\r\n\r\nسرمشق قرار دهند و پيغمبر در كداميك از اين دو حالت خشم و رضا ، مقتداى بشر و حجت مخلوقات و پيشواى امّتها شناخته مىشد . با آن تصور باطل بين پيغمبر و امت او كه غضب گريبانگير آنها و هواى نفس بر آنها مستولى است ، چه امتيازى مىماند ؟ و هرگاه پيغمبر چنان سخنى مىفرمود ، چه كسى مىتوانست رسول اللّه صلّى اللّه عليه و آله را اسوهء خويش قرار دهد ؟ و در اين صورت ، مسلمانانى كه دشنام و نفرين از آنها صادر مىشد و يكديگر را لعنت مىكردند ، با آن دعاى پيغمبر ، در واقع معصيت آنها نوعى طاعت و نكوكارى و كفّاره و تقرّب به خدا محسوب مىشد .\r\nگزافه‌گويى و لاف‌زنى ابن حجر به جايى رسيده كه به ذيل حديث مسلم كه هرگز با عقل و منطق و اصول مسلم دينى سازگار نيست ، تمسّك كند تا بدين وسيله بتواند از فرومايگى كسى كه رسول اللّه صلّى اللّه عليه و آله او را نفرين كرده و از پيش خود رانده و هم از لعن پسر فرومايه‌اش جلوگيرى كند . « 1 »\r\nطايفه‌اى در اين مقام تعبيرات و تأويلات گوناگون ابراز داشته‌اند ، و نمونهء آن برداشتى است كه يكى « 2 » از آنان از ظاهر اين حديث دارد و براساس آن اين محظورات را فقط بر پيغمبر صلّى اللّه عليه و آله مباح مىداند . سيوطى در ذكر خصايص رسول اللّه صلّى اللّه عليه و آله بابى را به اين اختصاص داده كه پيغمبر مىتواند كسى را كه بخواهد بىجهت نفرين كند « 3 » و قسطلانى روايت مىكند كه پيغمبر مىتوانست پس از امان دادن هم بكشد ، و هركس را خواهد بى جهت لعن كند ، اما خدا لعن و دشنام او را وسيلهء تقرّب لعنت‌شده و دشنام‌داده‌شده قرار مىدهد . « 4 »\r\nآيا بر خرد صاحب اين طرز تفكّر نمىخندند ؟ اين شخص چگونه فرض مىكند لعنت اين ملعون مستوجب رحمت و بخشايش خدا باشد ، با آن دعايى كه پيغمبر كرده است . وانگهى چه مجوّزى مىتوان پيدا كرد كه مطابق آن ، پيامبر رحمت ، آنها را در مقابل\r\n\r\n\r\n","description":"","footnote":"\r\n( 1 ) . الصواعق المحرقة 108 .\r\n( 2 ) . الخصائص الكبرى ، سيوطى : 2 / 244 ؛ المواهب اللدنية : 1 / 395 .\r\n( 3 ) . ر ك : الخصائص الكبرى : 2 / 244 .\r\n( 4 ) . المواهب اللدنية : 1 / 395 .\r\n","page_name":" 126 ","page_number":142},
  {"content":"\r\n\r\nانظار مردم رسوا كند و حرمتشان را به باد دهد ، بىآنكه خود آنها استحقاق اين عمل را داشته باشند ؟ و آيا دعاى اخير پيغمبر ، لكهء ننگ را از آنها كه مشمول دعاى اول او بودند ، برمىدارد ؟ و آيا مطابق اين پندار ، مباح شمردن اين گناهان كه ذاتا گناه و عقلا قبيح شمرده مىشوند ، بر پيامبر بزرگوار اسلام مىتواند معنى خردمندانه‌اى داشته باشد ؟ و اصولا آيا شكستن حرمت مؤمنان با آن اوصافى كه در قرآن آمده ، مىتواند بر احدى ، خواه پيغمبر يا غير او ، مباح شمرده شود ؟\r\nمن كه نمىتوانم اين برداشت را توجيه كنم و بر آنم كه هركس چنين برداشت و تأويلى داشته باشد ، در غايت نادانى است . هرگاه بپذيريم كه حال پيغمبر آنگونه بوده كه ايشان مىپندارند ، چرا رسول اللّه صلّى اللّه عليه و آله پس از نفرين كسى كه شايسته آن نبود ، هنگامى كه حالت خشم فرونشست و آتش غضب خاموش شد و ملاحظه كرد كه نفرين نابجا بوده ، نخواسته است كه آن را تلافى و جبران كند تا ساحت افراد بىگناه در طول حيات به لكهء ننگ و عار ، و گوش مردمان پاكدين در طول روزگار به ذكر آنها آلوده نشود ؟\r\nچرا صحابه از پيغمبر صلّى اللّه عليه و آله در چنين مواردى نخواسته‌اند كه آنان را روشن كند تا از وجه لعنت پيغمبر آگاه شوند و آيا اين نفرين درست دربارهء مستحقّان و در محلّ واقعى خود نبوده است كه مدرك مورد اتفاقى دربارهء لعنت آنان باشد و ديگر كسى بىجهت كسى را لعنت نكند و پيغمبر صلّى اللّه عليه و آله را سرمشق قرار بدهد .\r\nدر اينجا نكتهء دقيق ديگرى هست و آن اينكه اين همه لعنت و طعنى كه در قرآن كريم به وسيله پيغمبر صلّى اللّه عليه و آله متوجه كسانى شده است ، آيا باز مىتواند به روش اينان تأويل به مدح و رحمت و تقرّب گردد ؟ اين لعنتها بهترين دليل است كه اين گروه مردم از ساحت رحمت پروردگار رانده شده‌اند و آيا خداى سبحان پيمانى و حكمى را صادر مىكند و سپس آن را تبديل به رحمت و قربت و پاكى مىكند يا اينكه آيات الهى در همان مدلول خود هميشگى مىماند ؟ من نمىدانم اين گروه دربارهء اين استدلال چه دارند بگويند ؟ آيا حقايق را از الفاظ قرآنى به همان‌گونه كه از الفاظ پيغمبر صلّى اللّه عليه و آله سلب كرده‌اند ، سلب مىكنند ؟ اينجاست كه باب هرگونه فهمى باز و راه هرسخنى بسته مىشود ، و ديگر\r\n\r\n","description":"","footnote":"","page_name":" 127 ","page_number":143},
  {"content":"\r\n\r\nدلالات سخن هرگز حقوقى را نگه نمىدارد و دروغزنان و گزافه‌گويان هرچه مىخواهند مىگويند ، و اين ياوه‌گوست كه هرچه هواى دل اقتضا كند ، بر زبان مىآورد . به خدا پناه مىبريم از سخنى كه بىانديشه بر زبان آيد .\r\n\r\nپيامبر به امر الهى معاويه را به كتابت وحى مأمور كرد !\r\n28 - از مسرة بن عبد اللّه خادم نقل است كه گفت : كردوس بن محمّد باقلانى از يزيد بن محمّد مروزى ، از پدرش ، از جدش روايت كرده كه از أمير المؤمنين على ، رضى اللّه عنه ، شنيدم كه دربارهء معاويه مىگفت : من در نزد رسول اللّه نشسته بودم كه معاويه رسيد و رسول اللّه قلم را از من گرفت و به دست او داد و در خود چيزى جز احساس اينكه خدا او را به اين كار امر كرده است ، نيافتم .\r\nابن حجر اين مطلب را ذكر كرده و آن را از ساخته‌هاى مسرة بن خادم معرفى نموده و گفته است : متن آن باطل و اسناد آن دروغ است . « 1 »\r\nخطيب در تاريخ خود از طريق همين مسره منقبتى را دربارهء عمر و ابو بكر آورده و گفته است : اين حديث دروغ و ساختگى است و رجالى كه در اين حديث آمده ، همه ثقات و بزرگانند ، بجز مسره كه تاريخ شنيدن روايت از ابو زرعه را چهار سال بعد از مرگ او ذكر كرده است . « 2 »\r\n\r\nمعاويه حلقهء در شهر علم پيغمبر است !\r\n29 - به روايت مرفوع از انس نقل شده است : من شهر علمم و على در آن و معاويه حلقهء آن در است .\r\nاين حديث را صاحب المقاصد ، و ابن حجر و عجلونى به پيامبر نسبت داده‌اند . « 3 »\r\nگمان قاطع من اين است كه اين خرافاتى كه ساخته‌اند ، جز به منظور استهزاى\r\n\r\n\r\n","description":"","footnote":"\r\n( 1 ) . لسان الميزان : 6 / 20 .\r\n( 2 ) . ر ك : الغدير ( متن عربى / چ 1 ) : 5 / 259 .\r\n( 3 ) . ر ك : الفتاوى الحديثية 197 ؛ كشف الخفاء : 1 / 246 .\r\n","page_name":" 128 ","page_number":144},
  {"content":"\r\n\r\nسخنانى كه پيغمبر اكرم صلّى اللّه عليه و آله در فضايل مردانى باكفايت از طريق وحى خداوندى آورده ، نيست و بايد توجّه داشت با هزاران مكر و نيرنگ و جعل هزاران حديث از اين قبيل هم نمىتوان ساحت پليد پسر هند ، معاويه و نظاير او را پاك و منزّه جلوه داد .\r\n\r\nخدايا معاويه را از عذاب خود در امان نگهدار !\r\n30 - طبرانى از طريق عبد الرحمن بن ابى عميرهء مزنى آورده است كه پيغمبر به معاويه فرمود : خدايا او را كتاب و حساب بياموز و از عذاب خود نگهدار .\r\nدر عبارت ترمذى آمده : خدايا او را هدايت‌كننده و هدايت‌شده قرار بده و هدايتش كن . ابن عساكر نيز در تاريخ خود چنين عبارتى آورده است . « 1 » ابن عبد البر در الاستيعاب اين نسبت را داده و گفته است : ثابت نيست . « 2 »\r\n\r\nپيشگويى رسول خدا دربارهء بيعت مردم با معاويه در بيت المقدس !\r\n31 - از عبد الرحمن بن ابى عميره به روايت مرفوع نقل شده است : در بيت المقدس بيعت هدايتى صورت مىگيرد . ابن سعد آن را از وليد بن مسلم و او از شيخى از اهل دمشق و او از يونس بن ميسرة بن جليس و او از عبد الرحمن روايت كرده است . « 3 »\r\nبه سلسلهء شاميان در اسناد اين دروغ دقت كنيد : وليد مولاى بنىاميه عالم شام كه پيوسته اشتباه و خطا مىكرده ، به نقل روايت از دروغگويان مىپردازد ، آنگاه نيرنگ‌سازى را شروع مىكند . اوزاعى احاديث ضعيف و ناشناخته را از راويان ناموثّق نقل كرده ، سپس وليد نام همهء آنها را از روايات انداخته و فقط نام اوزاعى را ذكر كرده است .\r\nوى مردى حديث‌ساز بوده و شنيده‌ها و ناشنيده‌ها را به هم درآميخته است و اخبار ناپسندى از او « 4 » از طريق شيخى از اهل شام كه هيچ انس و جنّى او را نمىشناسد ، از يونس نابيناى شامى كه معاويه را درك كرده و از او روايت كرده و بخششهايش را گوارا و\r\n\r\n\r\n","description":"","footnote":"\r\n( 1 ) . تاريخ الشام : 2 / 106 .\r\n( 2 ) . ر ك : الغدير ( متن عربى / چ 5 ) : 10 / 376 .\r\n( 3 ) . الاصابة : 2 / 414 .\r\n( 4 ) . تهذيب التهذيب : 11 / 151 - 155 .\r\n","page_name":" 129 ","page_number":145},
  {"content":"\r\n\r\nلذيذ يافته است ، از عبد الرحمن كه احاديثش ثابت نيست و چنان كه ابن عبد البر گفته ، سخنش قابل‌اعتماد نيست ، نيز نقل شده است .\r\nآيا نظير اين خرافات را جز به مثل چنين اشخاصى ، آن هم با اين اسنادهاى نارسا مىتوان روايت كرد ؟ و آيا مىدانى كه العياذ بالله كدام بيعت ستمگرانه را پيغمبر صلّى اللّه عليه و آله بيعت هدايت ناميده است ؟ بيعتى كه حكومتى را تجويز مىكند كه قرآن كريم از آن تنفّر دارد و پيغمبر اصحاب خود را به پيكار با دارندهء چنان حكومتى تشويق مىكند ، و همه مىدانيم كه بيعت اين آزادشدهء فرزند آزادشده ، چيزى است كه براساس تبرّى از ولايت كبراى أمير المؤمنين - كه خدا بدان دين را تكميل فرموده و نعمت خود را بر مردم تمام كرده و آن را با ولايت خود و پيامبرش مقرون دانسته - صورت گرفته است ، بيعتى كه فساد آن اسلام را دربرگرفته و در دل هوادارانش بذر گناهان را افشانده است ، حلال را با حرام درآميخته و اموال و خون مردم را بر آزاد شدگان و نفرين‌شدگان مباح كرده است ، و سرانجام بر عترت محمّد صلّى اللّه عليه و آله و امّت وى تا به امروز مصيبتها فراهم آورده است .\r\n\r\nمشورت پيامبر با معاويه ، به فرمان الهى !\r\n32 - ابن عساكر نقل مىكند كه أبو بكر محمّد بن محمّد و او از أبو بكر محمّد بن على و او از أبو الحسين أحمد بن عبد اللّه و او از أحمد بن ابى طالب و او از أبو عمرو سعيدى و او از على بن روح و او از على بن عبيد عامرى و او از جعفر بن محمّد انطاكى و او از اسماعيل بن عياش و او از تمام بن نجيح اسدى و او از عطاء و او از ابن عمر روايت كرده كه گفته است :\r\nمن با پيغمبر نشسته بودم و دو نفر از اصحاب هم حضور داشتند . فرمود : هرگاه معاويه پيش ما بود ، در برخى كارها با او مشورت مىكرديم و به نظر مىرسيد كه چندان بىارتباط با آن دو نبود . آنگاه فرمود : به من وحى رسيد كه در پاره‌اى از امور با پسر ابو سفيان مشورت كنم و خدا بهتر مىداند . « 1 »\r\n\r\n\r\n","description":"","footnote":"\r\n( 1 ) . اللئالى المصنوعة ، سيوطى : 1 / 421 .\r\n","page_name":" 130 ","page_number":146},
  {"content":"\r\n\r\nدر اين اسناد ، چند چيز ناشناخته و مجهول است . اولا جعفر بن محمّد انطاكى ثقه نيست « 1 » ، و ثانيا اسماعيل بن عياش حمصى را ، گرچه گروهى توثيق كرده‌اند ، ليكن جوزجانى دربارهء او گويد : گفتار اسماعيل ، چقدر به جامهء نيشابور شباهت دارد كه به هزار رنگ جلوه مىكند ، و دست‌كم ده نفر از او بد گفته‌اند و علاوه بر اين ، بيش از همه ، از دروغگويان نقل كرده است .\r\nأبو اسحاق فزارى مىگويد : از اسماعيل ، آنچه از معروفان روايت مىشود ، ضبط نمىگردد ، و او مردى است كه نمىداند از سرش چه چيزى بيرون مىآيد . ابن مبارك گفته است : من حديث او را نيكو نمىيابم . ابن خزيمه گفته است : به سخنش نمىتوان استناد كرد . حاكم گفته است : با وجود آنكه جلالت قدر دارد ، اما هرحديثى را كه به تنهايى نقل كند ، به خاطر آنكه حافظهء بدى دارد ، نمىتوان پذيرفت . على بن حجر گويد :\r\nابن عياش هرگاه بسيار خيال‌پرداز نبود ، حجت بود .\r\nاز جمله كسانى كه در اين روايت ديده مىشوند ، تمام بن نجيح دمشقى است . أحمد مىگويد : من او را نمىشناسم . حرب دربارهء اين نظر مىگويد : منظور اين است كه حقيقت حال او را درنمىيابم . أبو زرعه مىنويسد : ضعيف است . أبو حاتم گفته است :\r\nحديثش ناشناخته است . بخارى گفته است : رواياتش چندان پذيرفتنى نيست . ابن عدى گفته است : همهء آنچه او روايت كرده ، چيزهايى است كه راويان ثقه نمىپذيرند و او ثقه نيست . ابن حبّان گفته : چيزهايى ساختگى از ثقات نقل كرده كه به نظر مىرسد مورد اعتماد است . بزار گفته است : قوى نيست . عقيلى گويد : چيزهاى نامأنوسى را روايت مىكند . آجرى هم به نقل از أبو داود مىگويد : احاديث نامأنوس نقل مىكند . « 2 »\r\n\r\nديدار معاويه با پيامبر در بهشت !\r\n33 - ابن عساكر با اسنادى آورده است كه ابو الحسن قرضى از ابو القاسم بن علاء ، از ابو بكر بن عبد اللّه بن احمد بن عثمان بن خلف ، از ابو زرعه محمد بن احمد بن ابى عصمه ،\r\n\r\n\r\n","description":"","footnote":"\r\n( 1 ) . لسان الميزان : 2 / 124 .\r\n( 2 ) . تهذيب التهذيب : 1 / 510 .\r\n","page_name":" 131 ","page_number":147},
  {"content":"\r\n\r\nاز احمد بن على ، از على بن محمد فقيه ، از محرز بن عون ، از شبابه ، از محمد بن راشد ، از مكحول روايت كرده كه گفت :\r\nپيغمبر دو چوبهء تير به معاويه داد و گفت : اين دو تير اسلام را بگير كه با اينها در بهشت با من ديدار مىكنى . هنگامى كه معاويه وفات كرد ، آن دو را با او به خاك سپردند .\r\nهمچنين زمانى كه پيغمبر در منى سر خود را تراشيد ، از موى سرش به معاويه داد و معاويه آن را نگهداشت ، و وقت مردن موها را بر دو چشم او قرار دادند ، و خدا داناتر است . « 1 »\r\nاين سندها ، همه باطل و غير قابل اعتناست و باوجوداين ، روايت راوى اخير مسند نيست ، چرا كه حديث مكحول دمشقى مرسل است و آن مرد از صحابه نيست و ابن سعد نام او را در طبقهء سوم از تابعان اهل شام آورده و او از قدريان ضعيف و دروغگوست .\r\nدر رجال سند روايت ، محمّد بن راشد دمشقى ديده مىشود كه او گرچه اهل ورع و عبادت است ، ليكن حديث كار او نبوده و احاديث منكر در روايت او بسيار ديده شده كه شايسته است كنار گذاشته شود . دارقطنى گفته كه او اعتبار دارد و ابن خراش گفته است :\r\nحديثش ضعيف است . « 2 »\r\nاز كسانى كه در اين احاديث ديده مىشوند ، شبابهء فزارى است كه به نفع فرقهء مرجئه تبليغ مىكرد . احمد او را كنار گذاشته و حديثش را ننوشته و هرچه به دو نسبت داده مىشد ، نمىپسنديد . ابو حاتم مىنويسد : حديثش را مىنويسند ، ليكن بدان احتجاج و استناد نمىشود . أبو بكر اثرم از احمد بن حنبل نقل كرده كه او از مبلّغان مرجئه بود و مردم را به مرام اين فرقه دعوت مىكرد و از او سخنانى بدتر از اين مطالب نيز روايت شده است و چنان كه گفته‌اند ، دعوت به مرجئه حتى در عمل او هم ديده مىشد . به‌هرحال او را گفتار زشتى است كه نشنيدم كسى از راويان متهم به آن باشد . از راوى پرسيده‌اند : چگونه است كه از چنين كسى روايت كرده‌اى ؟ جواب داده است : من اين سخنان را پيش از اينكه اطلاع از عقايد او پيدا كنم ، آورده‌ام . اين شخص ، حتّى پيش از همهء اين امور ، اهل بيت\r\n\r\n\r\n","description":"","footnote":"\r\n( 1 ) . اللئالى المصنوعة : 1 / 422 .\r\n( 2 ) . تهذيب التهذيب : 9 / 159 .\r\n","page_name":" 132 ","page_number":148},
  {"content":"\r\n\r\nپاك پيغمبر را دشمن مىداشت و در هنگام تبليغ ، در حالى كه فلج بود ، از دنيا رفت . « 1 »\r\nدر حلقه اسناد ، افراد ناشناخته‌اى وجود دارند كه در فرهنگها يادى از آنها نشده است .\r\n\r\nحشر معاويه در مقام نبوت !\r\n34 - اسحاق بن محمّد سوسى از طريق محمّد بن حسن روايت كرده كه پيامبر گفت :\r\nمعاويه به خاطر بردبارىاش ، و اعتمادى كه به كلام پروردگارم داشت ، در قيامت به شكل پيغمبرى خواهد آمد .\r\nابن حجر اين روايت را نقل كرده و گفته است : اين محمّد بن حسن شايد همان نقاش صاحب تفسير باشد كه مردى دروغگو و يكى از فريبكاران است . « 2 »\r\n\r\nخدا از دوستدار معاويه حساب نمىكشد !\r\n35 - سعيد بن مسيب گويد : هركس ابو بكر و عمر و عثمان و على را دوست بدارد و گواهى دهد كه اينان در بهشت معاشر يكديگرند و بر معاويه رحم كند ، براستى كه جاى آن دارد كه خدا از او در قيامت حساب نكشد . « 3 »\r\nاوّل كسى كه خدا از او حساب خواهد كشيد ، همين معاويه خواهد بود كه پيغمبر صلّى اللّه عليه و آله و على عليه السّلام هردو او را لعنت كرده‌اند ، چنان كه حديثش گذشت و در اين حساب‌كشى ، همهء بزرگان صحابه و عادلان مقرّب درگاه خدا ناظر خواهند بود و به اين شخص نفرين خواهند كرد ، بلكه سزاوارست كه خدا مؤمنان صالحى را هم كه مورد عنايت اويند و از معاويه و كردار و رفتار او بيزارى جسته و هرصبح و شام او را نفرين كرده‌اند ، در اين حساب‌كشى شركت دهد .\r\nبا اين حال ، آيا مىتوان تصور كرد كه خدا از پسر أبو سفيان كه اين گونه احكام قاطع و بىارزش صادر كرده است ، حساب نخواهد كشيد ؟ و آيا معاويه با اين همه دشنامى كه به\r\n\r\n\r\n","description":"","footnote":"\r\n( 1 ) . تهذيب التهذيب : 4 / 301 .\r\n( 2 ) . لسان الميزان : 5 / 125 .\r\n( 3 ) . تاريخ ابن كثير : 8 / 139 .\r\n","page_name":" 133 ","page_number":149},
  {"content":"\r\n\r\nعلى عليه السّلام داده ، از پس آنكه او را خوار داشته ، مردم را به دشمنى او وادار كرده ، با شمشير بر عليه او قيام و به جنگ با او اقدام نموده است و نيز با اين همه فجايعى كه در سينهء تاريخ از اين تبهكار دربارهء شيعيان على عليه السّلام به جاى مانده كه به جرم محبت او و در راه او شهيد شده‌اند ، باز هم شايستهء ترحّم است ؟\r\nآيا خوددارى معاويه از يارى عثمان و دست كشيدن از دفاع او و سفارشى كه در اين باره به سپاهيان خود كرده بود ، مىتواند نشان محبّت معاويه به عثمان تلقى شود ، تا بتواند در بهشت با او محشور و مستوجب ترحّم گردد ؟ از گفتار بىانديشه به خدا پناه مىبريم .\r\n\r\nغبار بينى معاويه از عمر بن عبد العزيز بهتر است !\r\n36 - سعيد بن يعقوب طالقانى مىگويد : از عبد اللّه بن مبارك شنيدم كه مىگفت : غبار بينى معاويه ، از عمر بن عبد العزيز بهتر است و در عبارت ديگر : خاك و غبار دو سوراخ بينى معاويه كه ملتزم ركاب رسول اللّه بود ، بهتر و گرامىتر از عمر بن عبد العزيز است . « 1 »\r\nاز احمد بن حنبل پيشواى حنبليان پرسيدند : معاويه برتر است يا عمر بن عبد العزير ؟\r\nجواب داد : غبار بينى اسب معاويه كه در التزام رسول اللّه بود ، بيش از عمر بن عبد العزيز ارزش دارد . « 2 »\r\nكسانى شايستگى شناخت معاويه و مرتبهء فضيلت او را دارند كه در روزگار او زيسته و از نزديك شاهد كردار او بوده باشند . كسانى او را مىشناسند كه با دو چشم رفتار و جنايات او را مشاهده كرده و اصل و نهاد و نفس‌پرستى و ديگر خويهاى او را ديده باشند . در اين ميان يك نفر مرد راستگو كه از اعتبارى در عالم كرامت برخوردار باشد و سزاوار آن باشد كه بتوان از او اعمال معاويه را پرسيد ، ديده نمىشود . پس ابن حنبل و ابن مبارك كه هردو از اخبار معاويه ، روايات را آكنده‌اند و با تعصّب كوركورانه آنها را نقل كرده‌اند ، نمىتوانند مستند ما باشند ، و تو هرگاه بدقّت مطالبى را كه قبلا در احوال معاويه\r\n\r\n\r\n","description":"","footnote":"\r\n( 1 ) . تاريخ ابن كثير : 8 / 139 .\r\n( 2 ) . شذرات الذهب : 1 / 65 .\r\n","page_name":" 134 ","page_number":150},
  {"content":"\r\n\r\nآورديم بررسى كنى ، مىبينى كه بين گفتار اين دو مرد و سخنان جامع ما كه از بدنهادى و كژانديشىاش پرده برمىدارد ، چقدر تفاوت هست .\r\n\r\nدشمن معاويه در جهنم است !\r\n37 - يكى از اسلاف نقل مىكند : در حالى كه بر بالاى كوهى در شام نشسته بودم ، ناگاه از هاتفى ندايى شنيدم كه مىگفت : هركس ابو بكر صديق را دشمن دارد ، زنديق است ؛ هركس عمر را دشمن بدارد ، در رديف جهنّميان خواهد بود ؛ هركس دشمن عثمان است ، دشمن خداى رحمان است ؛ هركس على را دشمن باشد ، پيغمبر با او دشمن است و هركس با معاويه دشمنى ورزد ، شعلهء تفتهء آتش جهنم او را فرامىگيرد . « 1 »\r\nشگفتا كه خاك دمشق ، جز روح هوادارى از امويان منفور نمىپرورد ، و هرندايى كه از زبان شيطان سركش و انسان كينه‌توز و دشمن حق و صلاح درآيد ، آنجا خريدار دارد .\r\nكسانى كه در امور دينى فريادهاى ناشناخته را گوش مىدهند و از خيالات بىاساس پيروى مىكنند و از حقايق ثابت جاويد روى برمىتابند ، چقدر از حق به دورند ، و استدلال و برهان راستين را دشمن مىدارند .\r\n\r\nمعاويه از اصحاب پيامبر است !\r\n38 - يكى از راويان نقل مىكند : رسول اللّه را در حالى كه ابو بكر و عمر و عثمان و على و معاويه در پيشگاهش بودند ، ديدم كه مردى پيش او آمد . عمر گفت : يا رسول اللّه ، اين مرد از ما عيبجويى و بدگويى مىكند . چون تصوّر مىرفت كه رسول اللّه او را براند ، گفت :\r\nيا رسول اللّه ، من عيبى در اينها نمىبينم ، جز در اين مرد ، يعنى معاويه . پيغمبر فرمود :\r\nواى بر تو ، نه مگر او از اصحاب من است ؟ و اين جمله را سه بار تكرار فرمود ، سپس حربه‌اى برداشت و به معاويه داد و فرمود : به سينهء او بزن . او با خوردن اين ضربه متنبّه شد و با شتاب به خانهء من آمد ، و همان شب بيمارى خناق گرفت و مرد ، و اين شخص\r\n\r\n\r\n","description":"","footnote":"\r\n( 1 ) . تاريخ ابن كثير : 8 / 140 .\r\n","page_name":" 135 ","page_number":151},
  {"content":"\r\n\r\nراشد كندى بود . « 1 »\r\nتعجّب مىكنم از نگهبانان ملت و پيشوايان مذهبى كه با اين خوابهاى پريشان و اظهارات بىاساس ، مردم را مىفريبند و با دروغهاى خود صفحهء تاريخ را سياه مىگردانند و گوش صحابه را از اين دروغها آكنده مىكنند . آنان با به حساب آوردن پسر هند باده‌گسار در شمار بزرگان دين ، ساحت قدس صالحان امت را بدين وسيله آلوده مىكنند ، و اين مرد را با آنان برابر مىبينند ، خدا جهل را نابود كند .\r\nكاش مىدانستم اين مردى كه اين شخص در خيال خود مجسم كرده ، آيا خود پيغمبر اكرم صلّى اللّه عليه و آله بوده ، پيغمبرى كه معاويه را سرزنش مىكرده و لعنت مىفرستاده و زبان حال و قال او دربارهء پسر هند كاملا باهم تطبيق مىكند ، يا غير آن بزرگوار بوده ؟ همين‌جا منتظر باش تا پاسخ اين رؤيا را از صاحب رؤيا بشنوى ، و من گمان ندارم .\r\nكاش مىدانستم انگيزهء عادلان صحابه كه بر معاويه عيب مىگيرند و با زبان تند او را به نقص منسوب مىكنند و در نمازها آشكارا او را نفرين مىكنند ، چه بوده و آيا اصولا رسول اللّه صلّى اللّه عليه و آله اينان را از خود رانده و به معاويه حربه داده كه بر سينهء آن مرد بكوبد ؟\r\n\r\nموشى كه اوراق حاوى فضايل معاويه را خورده بود ، مرد !\r\n39 - ابو الفتح يوسف قوّاس در ميان كتابهايش فصلى مربوط به فضايل معاويه را ديد كه موش آن را خورده بود . او از خدا خواست كه آن موش را نابود كند . موشى از سقف افتاد و دست و پا زد و مرد . « 2 »\r\nاكنون بيا و به طرز فكر و خرد اين مرد نادان بخند ، چه اين را نوعى كرامت براى معاويه مىانگارد و بر اين باور است كه خدا به دعاى او ، موشى را كه فصل مربوط به فضايل معاويه را خورده بود ، هلاك كرد . چنان كه پيش از اين گفتيم ، گروهى از بزرگان حديث در اين باب متّفقند كه اين احاديث درست نيست . آيا براستى موش مكلّف به دوستى پسر جگرخواره است ؟ آيا موش نفرين‌شده ، مستحق عذاب بوده است ؟ آيا\r\n\r\n\r\n","description":"","footnote":"\r\n( 1 ) . تاريخ ابن كثير : 8 / 140 .\r\n( 2 ) . تاريخ بغداد : 14 / 327 .\r\n","page_name":" 136 ","page_number":152},
  {"content":"\r\n\r\nشناختى از معاويه داشته كه آمده و مناقب او را خورده است ؟ آيا اين كار با بصيرت انجام گرفته است ؟ و آيا ابو الفتح قواس قبلا اين موش را كه فضايل معاويه را خورده ، مىشناخته كه حكم كند موشى هم كه از سقف افتاده و مرده است ، همان موش است ؟\r\nمن سفارش مىكنم كه مباد انسان از جاهلان باشد .\r\n\r\nقصيدهء كلواذى در فضايل معاويه !\r\n40 - كلواذى در قصيده‌اى دربارهء معاويه گفته است :\r\n- بذر محبت پسر هند در دل من كاشته شده و نكوهشگر و تكذيب‌كنندهء من نابود باد .\r\nعلامه شهاب الدين احمد حفظى شافعى با اين ابيات سخن او را رد كرده است :\r\n- به ابن كلواذى پيام مرا برسان و بگوى كه از آبشخور خطرناكى استفاده كرده و خود را در منجلاب پستى افكنده‌اى .\r\n- تو اى سبكسر بىخرد ، آيا چشم دارى كه پيامبر و جانشين هدايتگر او را خوار گردانى ؟\r\n- آيا بر آنى كه مسلمانان را كه براستى به خدا و پيغمبر ايمان آورده و گرويده‌اند ، سركوب كنى ؟\r\n- آيا تو گويندهء اين بيت نيستى كه بدان وسيله ، به آتش جهنم سرنگون خواهى شد ؟\r\n- بذر محبت پسر هند در دل من كاشته شده و نكوهشگر من نابود باد .\r\n- واى بر تو باد ! هيچ صاحب يقينى را سراغ دارى كه بر تراويدهء زبان خود تسلط نداشته باشد ؟\r\n- آيا مىبينى كه محبت آن گوسالهء متمرّد جز در دل منافق نقش نمىبندد ؟\r\n- آيا نمىدانى كه دوستدار كسى هستى كه فرمانرواى سركشان است و دشمن خداپرستان .\r\n- او كسى است كه بر وصى پيامبر لعنت فرستاد ، احكام الهى را دگرگون ساخت و با دست و زبان بزرگ‌ترين گناهان را مرتكب شد .\r\n- هردوستى با دوست خود محشور خواهد شد و فرداى قيامت قرارگاه تو تعيين\r\n\r\n","description":"","footnote":"","page_name":" 137 ","page_number":153},
  {"content":"\r\n\r\nخواهد شد .\r\n- خشم و عذاب خدا بر هر دوى شما و بر آن كس باد كه در باور خود به شما اقتدا كرده است . « 1 »\r\nجمله‌هاى فراوانى در آراء و اقوال نادرست و خيالات و خوابهاى پريشان دربارهء پسر هند ، در تاريخ ابن كثير « 2 » و تطهير الجنان و اللسان عن الخطور و التفوه بثلب معاوية بن ابى سفيان از ابن حجر هيثمى « 3 » و ديگران نقل شده است كه همين مقدار بسنده و كافى است .\r\nواى بر آنان بدانچه نوشتند و واى بر آنان از آنچه به دست مىآورند . « 4 »\r\n\r\n\r\n","description":"","footnote":"\r\n( 1 ) . تقوية الايمان 107 .\r\n( 2 ) . ر ك : البداية و النهاية : 8 / 139 ، 140 .\r\n( 3 ) . اين كتاب در حاشيهء الصواعق المحرقة به چاپ رسيده است .\r\n( 4 ) . بقرة 2 / 79 .\r\n","page_name":" 138 ","page_number":154},
  {"content":"\r\n\r\n\r\nغلوّ فاحش و داستان‌هاى خرافى\r\nاينك مبحث خود را از آوردن مناقب خلفا كوتاه مىكنيم و خواننده را در برابر نمونه‌هاى اندكى از خرافات قرار مىدهيم ، خرافاتى كه دست غلوّپردازان ساخته و هواى نفس و هوس‌ها پرداخته است و اين همه در فضايل گروهى ، از روزگار صحابه تاكنون ، فراهم آمده است كه از نزديك آن‌ها را لمس مىكنيد .\r\n\r\n1 - تكلّم زيد بن خارجه پس از مرگ\r\nبيهقى به اسناد خود از سعيد بن مسيّب نقل كرده است كه زيد بن خارجهء انصارى در زمان عثمان بن عفان وفات يافت . او را كه در جامه‌اش پيچيدند ، ناگاه بانگى از سينهء او برخاست و گفت : احمد ، احمد ، چنان كه در لوح محفوظ آمده ، ستوده‌ترين مردم است .\r\nراست گفته است ابو بكر صديق كه جسمش ضعيف ، امّا بنا بر نوشتهء لوح محفوظ در امر خدا قوى بوده است . راست گفته است عمر بن خطاب كه در لوح محفوظ از او به عنوان قوى و امين ياد شده است . عثمان بن عفان هم بر روش آنها رفته و راست گفته است .\r\nبدين ترتيب احمد و سه خليفهء پس از او رفتند ، و اكنون دو خليفه [ على و معاويه ! 
  ] داريم .\r\nبعد از آنان قوىها ضعيف‌ها را مىخورند و قيامت برپا مىشود . از سپاه شما خبر چاه\r\n\r\n","description":"","footnote":"","page_name":" 139 ","page_number":155},
  {"content":"\r\n\r\nادريس مىرسد ، و چه مىدانى كه چاه ادريس چيست ؟\r\nدر عبارت ديگر از طريق نعمان بن بشير روايت شده كه زيدن بن خارجه گفت :\r\nسومين خليفه ، تواناترين خلفا بوده كه در راه خدا از ملامت ملامتگران نترسيد و مردم را سفارش مىكرد كه نيرومندان ناتوانان را بكشند . بندهء خدا امير مؤمنان راست گفته و اين در لوح محفوظ ضبط شده است . امير مؤمنان ، عثمان كسى است كه از خطاى مردم در مىگذشت و در روزگار او دو خليفه رفته بودند و چهار تا باقى بودند . سپس مردم اختلاف كردند و به جان هم افتادند و نظامى برقرار نشد . دلاوران رفتند و مؤمنان بيمناك شدند . پس كتاب و تقدير خدا را در نظر بگيريد ؛ اى مردم ، به اميرتان روى آوريد و از او سخن بشنويد و او را اطاعت كنيد . هركس روى برتابد ، خونش تضمين نمىشود و امر خداوندى مقدر است . اللّه اكبر ، اين بهشت است و اين جهنم . پيامبران و صديقان مىگويند : درود بر شما . اى عبد اللّه بن رواحه ، آيا احساس كرده‌اى كه خارجه و سعد در روز احد كشته شده‌اند ؟ نه چنين نيست ، اين آتش بريان‌كننده و سركش است كه هركسى را كه روى برگرداند و پشت كند و مال گرد آورد ، فراخواهد گرفت .\r\nسرانجام صدايش خاموش شد . از آن جمعى كه آنجا بودند ، دربارهء اين سخنان كه از او شنيدم تحقيق كردم ، گفتند : شنيديم كه او مىگفت : خاموش باشيد ، ساكت باشيد ، اين احمد رسول خداست . درود بر تو اى رسول خدا ، و رحمت و بركات خدا بر تو باد .\r\nابو بكر صديق امين ، جانشين رسول خدا ، تنش ضعيف ، اما در امر خدا قوى بود . درست است ، درست است و در لوح محفوظ نيز چنين آمده است . . . الخ .\r\nتعبير قاضى در شفاء چنين است : گفت : ساكت شويد ، ساكت شويد ، محمّد رسول خدا پيامبر امى و خاتم انبياست و اين در لوح محفوظ ضبط شده است . . . الخ . « 1 »\r\n\r\n\r\n","description":"","footnote":"\r\n( 1 ) . ر ك : الاستيعاب : 1 / 192 ؛ تاريخ ابن كثير : 6 / 156 ؛ الشفاء قاضى عياض ؛ الروض الانف : 2 / 370 ؛ الاصابة : 1 / 565 و 2 / 24 ؛ تهذيب التهذيب : 3 / 410 ؛ الخصائص الكبرى : 2 / 85 ؛ شرح الشفاء خفاجى :\r\n3 / 108 . قاضى گفته است : اين روايتى است كه آن را طبرانى و ابو نعيم و ابن منده نقل كرده‌اند و ابن ابى الدنيا از انس روايت كرده است . همو نيز آن را در شرح الشفاء : 3 / 105 - به نقل از ابن عبد البر ، ابن سيد الناس ، ابن اثير ، ذهبى ، ابن جوزى و ابن ابى الدنيا آورده است .\r\n","page_name":" 140 ","page_number":156},
  {"content":"\r\n\r\nچه نيكو بنيادى براساس مبادى و اصولى گذاشته‌اند كه اين كردهء آن را بر عهده گرفته ، و به ساختن بدعتها نيز قناعت نكرده‌اند ، بلكه براساس اين سخنان سست ، امثال اين روايات را آورده‌اند ، و بر پژوهندهء محقق لازم است كه در اين‌باره به خوبى بررسى كند . ما اينها را به خرد خواننده واگذار مىكنيم . اينك جاى آن دارد كه از آورندهء اين مطالب مسخره بپرسيم : آيا روزى كه ابن خارجه مرد ، قيامت برپا شده بود كه خدا در آن مردگان را به تكلم وادارد ، يا اين جوابى است كه از سؤال برزخ شنيده‌اند و يا اينكه عقيدهء اماميه در مسئلهء رجعت تحقّق پيدا كرده و ابن خارجه بازگشته است ؟ اين بازگشت ، در نظر حسابگران كه مىخواهند حقايق را بررسى كنند ، چيزى جز سخنان بىارج و بىاساس نيست . آيا ابن خارجه از اينكه در ايّام خلافت خلفا به هلاكت نرسيده ، متأثر بوده است و آيا اين حسرت پس از مرگ در دل او باقى مانده كه پس از مرگ آنها را درك كند ؟ گويا اين كرامتى از جانب خدا بوده كه پس از مرگ به دو عطا كرده است ! يا اينكه خداوند براى اقامهء حجت خود بر مردم ، او را پس از مرگ به تكلم آورده است و در لوح محفوظ او را مقامى داده است كه به پيغمبر و رسول امين خود آن را نداده است و اين ابلاغ را به ابن خارجه اختصاص داده و او را آن پايگاه بخشيده كه به صاحب رسالت و خاتميت آن را نبخشيده است ! اما اينكه چرا در اين ميان اسم خليفه چهارم را انداخته و او را در شمار خلفاى برحق نياورده است و دربارهء او عبارت « در لوح محفوظ آمده و براستى كه راست گفته است » را ذكر نكرده ، معلوم نيست ، در حالى كه وى جان پيامبر بزرگوار است كه خداوند او را در قرآن ياد كرده و به آيهء تطهير اختصاص داده و ولايت او را به ولايت خود و پيغمبرش مقرون داشته است ، و اين بسى شگفتىآور است .\r\nاما چه بسا كه از اين ستم آشكار در شگفت نمانى ، چرا كه پس از بررسى خواهى ديد كه اين روايت به سعيد بن مسيّب و نعمان بن بشير منتهى مىشود كه پيش از اين دربارهء آنها بحث كرديم و هردو در طليعهء دشمنان امير المؤمنين عليه السّلام قرار دارند .\r\nدر اينجا مشكل ديگرى هست كه جز با اين حلّ نمىشود كه بدانيم ابن خارجه در روزگار خلافت عثمان وفات يافته ، پس آيا اصحاب عادل يا عدول صحابه ، چنين كرامتى\r\n\r\n","description":"","footnote":"","page_name":" 141 ","page_number":157},
  {"content":"\r\n\r\nرا از جمعى ديده و تصديق كرده و به خبر ابن خارجه اعتماد كرده‌اند و سپس با وجود اينكه خيلى نزديك به اين تاريخ مىزيستند ، عهد و پيام رسول اللّه صلّى اللّه عليه و آله را در روز عيد غدير خم كه در ميان صد هزار نفر يا بيشتر به مردم رسانده‌اند ، از ياد برده‌اند و آنگاه پس از آن حجت بالغه بر قتل عثمان گرد آمده‌اند و به خبر ابن خارجه دل بسته‌اند و آن‌همه سفارش پيغمبر را ناديده انگاشته‌اند ؟\r\nاينك تو مقدار خرد اين حافظان حديث را حدس مىزنى كه از چه پايهء علمى و مايهء اعتمادى برخوردار بوده‌اند كه چنين مطالب بىاساس و دروغين را نقل مىكنند و اين روايات را در شمار روايات صحيح و اسانيد درست مىپندارند . خداى آن محبتى را كه كور و كر مىكند ، نابود سازد .\r\n\r\n2 - انصارى پس از كشته شدن سخن مىگويد\r\nبيهقى ، آنجا كه كسانى را نام مىبرد كه پس از مرگ سخن گفته و صحبت كرده‌اند ، مىنويسد : يكى گفت : من ابو سعيد بن ابى عمر هستم . اين روايت را ابو العباس محمّد بن يعقوب و يحيى بن ابى طالب نقل كرده‌اند . ديگرى گفت : من على بن عاصم هستم . سومى هم گفت : من حصين بن عبد الرحمن هستم . از عبد اللّه بن عبيد انصارى نقل است كه گفت :\r\nهنگامى كه كشتگان روز صفين يا روز جمل را به خاك مىسپردند ، ناگاه مردى از انصار از ميان كشتگان به سخن آمد و تكلّم كرد و گفت : محمّد رسول خداست ، ابو بكر صديق ، عمر شهيد ، عثمان رحيم ، سپس خاموش شد . « 1 »\r\nدر مورد اسناد يحيى بن ابى طالب ، موسى بن هارون گفته است : گواهى مىدهم كه او در سخن خود از طرف من دروغ مىگفته . « 2 » خالد حذّاء هم دربارهء على بن عاصم اظهار داشته است : وى آدم دروغگويى بوده ، از او دورى كنيد . از شعبه روايت شده كه گفته است : از او چيزى نقل نكنيد . از يحيى بن معين نقل شده : او آدم دروغگويى است و قابل اعتماد نيست ، و باز از او نقل شده : سخنش قابل اعتنا نيست و نمىتوان بدان استناد كرد\r\n\r\n\r\n","description":"","footnote":"\r\n( 1 ) . تاريخ ابن كثير : 6 / 158 .\r\n( 2 ) . لسان الميزان : 6 / 262 .\r\n","page_name":" 142 ","page_number":158},
  {"content":"\r\n\r\nو از كسانى نيست كه بتوان حديثش را نوشت . يزيد بن هارون گفته است : ما او را پيوسته به دروغگويى مىشناسيم و بخارى گفته است : در نزد من آدم توانايى نيست . « 1 »\r\nدقت در متن روايت ، سابقهء اين روايتها را هم روشن مىكند و ما در اينجا همهء آنچه را كه آورده‌اند ، ذكر كرديم و نتيجه آنكه روايت قتيل انصارى از ابن خارجه بعيدتر نيست .\r\n\r\n3 - شيبان خر مردهء خود را زنده مىكند\r\nاز شعبى روايت شده : مردى به نام شيبان ، در زمان عمر ، سوار بر خر خودش از نخع بيرون آمد . ناگاه خرش افتاد و مرد . يارانش او را دعوت كردند كه او و اثاثيه‌اش را حمل بكنند و او نپذيرفت . شيبان برخاست و وضو كرد و آنگاه بر بالاى سر آن خر ايستاد و چنين گفت : خدايا من در حالى كه فرمانبر تو هستم ، روى به تو آوردم و در راه تو براى به دست آوردن خشنودىات مهاجرت كردم و اين خر مرا كمك مىكرد و از منّت كشيدن از مردم مرا كفايت مىنمود . مرا با زنده‌كردن او نيرو بخش و او را زنده گردان و منّت كسى را بر من مپسند . ناگاه ، خر سرش را تكان داد و بلند شد و او بر آن نشست و به ياران خود پيوست .\r\nابن ابى الدنيا به واسطهء مسلم بن عبد اللّه نخعى نظير همين داستان را نقل كرده و صاحب اين خر را نباتة بن زيد ناميده است . حسن بن عروه قصهء اين خر را از ابو سبرهء نخعى نقل كرده و گفته است : مردى از يمن آمد . . . تا آخر . « 2 »\r\nبراى خدا دشوار نيست كه در ميان افراد گمنامى از امت پيغمبر صلّى اللّه عليه و آله ، در سپاهيان عمر ، كسى را توان روح اللّه عيسى بن مريم عليه السّلام بخشد ، تا به اذن پروردگار مرده‌اى را زنده كند ، هرچند آن مرده خر باشد ، ليكن مطلب اين است كه اين قصه و نظاير آن‌همه اختصاص به رجال زمان ابو بكر و عمر و عثمان و پس از آنها ، دوستداران و هوادارانشان دارد . هرگاه اين حديث دربارهء غير اينان مىآمد ، به دشوارى قبول مىشد و عقل و شرع و برهان آن را فورا رد مىكرد و همه بانگ و فرياد برمىآوردند و همه چيز را به مناقشه و\r\n\r\n\r\n","description":"","footnote":"\r\n( 1 ) . تهذيب التهذيب : 7 / 345 - 348 .\r\n( 2 ) . الاصابة : 2 / 169 ؛ تاريخ ابن كثير : 6 / 153 ، 292 .\r\n","page_name":" 143 ","page_number":159},
  {"content":"\r\n\r\nحساب مىسپردند . چرا بايد اينطور باشد ؟ من كه نمىدانم .\r\nاز ابو منظور نقل شده كه گفت : هنگامى كه پيغمبر خيبر را فتح كرد ، از سهم غنايم چهار جفت استر و چهار جفت شتر سالمند و ده اواق ( هراواقى چهل درم سنگ است ) طلا و نقره و يك اسب سياه و يك عدد زنبيل به دو رسيد . پيغمبر با خر صحبت كرد و خر نيز سخن گفت . پيغمبر فرمود : اسم تو چيست ؟ گفت : يزيد بن شهاب هستم . خدا از نسل جدّ من شصت خر پديد آورده كه جز پيغمبران كسى بر آنها سوار نشده است و از نسل جدّ من جز خود من اكنون هيچ نمانده و از پيغامبران نيز جز تو كسى نمانده است و من اميدوار بودم كه تو بر من سوار شوى . من پيش از تو از آن يك يهودى بودم و او را عمدا سر مىدادم و به زمين مىزدم و او هم با تازيانه به شكم و پشت من مىزد . پس پيغمبر فرمود : نام تو را يعفور گذاشتم . اى يعفور ، گفت : لبيك . گفت : زن مىخواهى ؟\r\nگفت : نه . پيغمبر هرگاه احتياج پيدا مىكرد ، بر آن سوار مىشد و وقتى كه پياده مىشد ، او را به در خانهء آن مرد مىفرستاد و او به در كه مىرسيد ، سرش را به در مىزد و صاحب خانه كه مىآمد ، به او اشاره مىكرد كه از پيغمبر اطاعت كن . وقتى هم كه پيغمبر از دنيا رفت ، او كنار چاهى كه متعلّق به ابو الهيثم بن تيهان بود ، آمد و در آنجا مرد و قبرش نيز همانجا است .\r\n\r\n4 - عصاى اسيد و عباد\r\nاز انس روايت شده : اسيد بن حضير و عبّاد بن بشر در يك شب سخت تاريك ، نزد پيغمبر بودند . وقتى از پيشگاه او خارج شدند كه بيايند ، از عصاى يكى از آنها نورى تابيد كه در روشنايى آن راه رفتند و چون خواستند كه بر سر دوراهى از هم جدا شوند ، عصاى ديگرى هم پرتوافشانى كرد . « 1 »\r\nآيا باور مىكنى اين كرامت بزرگ از يكى از بزرگان صحابه ، آن هم در آغاز اسلام در\r\n\r\n\r\n","description":"","footnote":"\r\n( 1 ) . ارشاد السارى : 6 / 154 ؛ اسد الغابة : 3 / 101 ؛ تاريخ ابن كثير : 6 / 152 ؛ صحيح بخارى : 6 / 3 ؛ طرح التثريب : 1 / 35 .\r\n","page_name":" 144 ","page_number":160},
  {"content":"\r\n\r\nعهد پيغمبر اكرم صادر شود ، ليكن بر همهء مردم مجهول و ناشناخته بماند و فقط انحصارا انس از آن آگاهى پيدا كند و ديگران هرگز آن را نقل نكنند و در جامعهء دينى شهرت پيدا نكند ؟ !\r\nآيا باور دارى كه اين دو مرد كه از مسلمانان متأخّرى بودند كه در مدينه اسلام آوردند ، از يك چنين پايگاه فضيلت برخوردار باشند ، اما پيغمبر صلّى اللّه عليه و آله كرامت اينان را هرچند به‌طور خصوصى بر زبان نياورد و از آن پس امّت پيغمبر هم از آن حتى به مقياس اندك ياد نكنند و بزرگان دين اين كرامت را در طول حيات رسول اللّه صلّى اللّه عليه و آله نديده و نشناخته باشند ؟ !\r\nشايد جهت اينكه چرا اسيد سزاوار چنين منقبتى شده ، براى تو مجهول نباشد ، چرا كه اين منقبت دربارهء كسى ساخته شده كه در روز سقيفه پيش از همه با ابو بكر دست بيعت داد ، و او اول كسى از انصار بود كه در آن روز بيعت كرد و اتحاد مسلمين را نابود كرد و بنا به گفتهء ابن اثير : اين بيعت او با ابو بكر اثر عظيم داشت . « 1 »\r\nهمو گفته است : ابو بكر صديق نسبت به او احترام خاصى قائل بود و كسى را بر او مقدم نمىداشت ، و البته كه اين شخص با اين بيعتى كه كرده بود ، سزاوارترين فرد است كه از طرف هواداران ابو بكر به چنين مدال افتخارى نايل گردد ، مدالى كه سزاوار آن نيست و نيز چنين منقبت و افتخارى را كسانى مثل ابو عبيده جراح - كه حفركنندهء قبور بود - پيدا مىكنند كه عمر بن خطاب پاى او را مىبوسيد « 2 » و باز بيهوده نيست كه عايشه ، اين اسيد را مىستايد و چنين مىگويد : او از افاضل مردم بود ، و نيز گفته است : سه نفر از انصار هستند كه بعد از رسول اللّه كسى در فضيلت به پاى آنها نمىرسد : سعد بن معاذ ، اسيد بن حضير ، عباد بن بشر . « 3 » اين سخن را ام المؤمنين در حالى گفته است كه بهتر مىداند بعد از رسول اللّه صلّى اللّه عليه و آله شخصيتهايى مىزيسته‌اند كه در بدر شركت كرده بودند و مادر دهر از زادن چنان افرادى عقيم است ، كسانى مثل : ابو ايوب انصارى ، خزيمهء\r\n\r\n\r\n","description":"","footnote":"\r\n( 1 ) . اسد الغابة : 1 / 92 .\r\n( 2 ) . تاريخ ابن كثير : 7 / 55 .\r\n( 3 ) . اسد الغابة : 3 / 100 ؛ مجمع الزوايد : 9 / 310 .\r\n","page_name":" 145 ","page_number":161},
  {"content":"\r\n\r\nذى الشهادتين ، جابر بن عبد اللّه ، قيس بن سعد و گروهى ديگر از ياران پيغمبر . اما چه بايد كرد كه معرفى اينان بر ام المؤمنين گوارا نبود ، چرا كه همگى هواداران على عليه السّلام بودند .\r\nاز نظر او ، اسيد تنها شايستهء اين فضيلت بود ، به مناسبت آنكه پيمان مصطفى صلّى اللّه عليه و آله را در راه برادرش على عليه السّلام كه پرچم هدايت امت بود ، شكسته بود و به شتاب تمام در بيعت پدرش پيشدستى كرده و در تحكيم خلافت او كوشيده بود و او از اول تا به آخر بندهء تيمى بود ، و عباد بن بشر نيز در تحكيم خلافت ابو بكر كمتر از اسيد قدم برنداشته بود و او بود كه در زير پرچم ابو بكر در واقعهء يمامه كشته شد و عايشه دربارهء او ستايش بسيارى كرده است .\r\n\r\n5 - بر اثر دعاى خالد باده تبديل به عسل شده است\r\nاز اعمش به واسطه خيثمه نقل شده است : مردى با مشكى پر از باده پيش خالد بن وليد آمد ، خالد گفت : اين چيست ؟ مرد گفت : عسل است . خالد گفت : خدايا آن را تبديل به سركه كن . اين مرد پيش ياران خود كه آمد ، گفت : شما را باده‌اى آورده‌ام كه تاكنون كسى مثل آن را ننوشيده است . سر سبو را كه باز كرد ، ناگاه ديد سركه است . گفت : به خدا سوگند كه دعاى خالد ، رضى اللّه عنه ، اين اثر را گذاشته است .\r\nدر عبارت ديگر آمده كه خالد گفته بود : خدايا اين را به عسل تبديل كن و تبديل به عسل شده بود . « 1 »\r\nاوراق سياه زندگانى خالد را در همين كتاب « 2 » مطالعه و ملاحظه كنيد و احوال او را از بنى جذيمه و مالك بن نويره و زنش و خليفه عمر بپرسيد تا عملكرد او را بدرستى بشناسيد ، آنگاه داورى كنيد كه شايسته چه چيز بوده است .\r\n\r\n\r\n","description":"","footnote":"\r\n( 1 ) . الاصابة : 1 / 414 ؛ تاريخ ابن كثير : 7 / 114 .\r\n( 2 ) . ر ك : الغدير ( متن عربى / چ 1 ) : 7 / 156 - 168 .\r\n","page_name":" 146 ","page_number":162},
  {"content":"\r\n\r\n\r\n6 - آتش ابو مسلم را نمىسوزاند\r\nاسود عنسى كه ادّعاى پيامبرى داشت ، ابو مسلم خولانى ، عبد اللّه بن ثوب يمنى تابعى ( م 60 يا 62 ) را دعوت نمود و آتشى عظيم افروخته بود . ابو مسلم را گرفت و در آن انداخت ، اما هيچ صدمه‌اى نزد و خدا او را از شعلهء آن رهانيد ، و اين شباهت به ابراهيم خليل دارد . روزى او نزد ابو بكر آمد و سلام كرد و گفت : خداى را سپاس كه آنقدر به من عمر داد كه در ميان امت محمّد كسى را به من نشان داد كه با او همان معجزهء ابراهيم خليل را كرده است .\r\nدر روايت ابن كثير بدينسان نقل شده است كه ابو مسلم پيش ابو بكر صديق آمد و ابو بكر او را در ميان خود و عمر نشانيد . عمر به دو گفت خداى را سپاس كه جان مرا نگرفت تا در ميان امت محمّد همان معجزهء ابراهيم خليل را مشاهده كردم و ميان دو چشم او را بوسيد . « 1 » اين موضوع را سيد محمّد امين بن عابدين « 2 » از جدش عمادى و او در رسالهء خود به نام الروضة الريّا فيمن دفن فى داريا از ابو نعيم ، ابن عساكر ، ابن زملكانى و ابن كثير نقل كرده است .\r\n\r\n7 - ابو مسلم به وسيلهء دعايى كه كرد ، از دجله گذشت\r\nابو مسلم خولانى روزى بر كنار دجله آمد و در آن روز ، دجله جزر و مد داشت و امواجش به ساحل مىخورد . ابو مسلم ايستاد و خداى تبارك و تعالى را حمد و ثنا گفت و روانه شدن بنى اسرائيل را از دريا ياد كرد ، آنگاه مركب خود را بر دجله راند و وارد آب شد و مردم هم به دنبال او از آن گذشتند . « 3 »\r\n\r\n\r\n","description":"","footnote":"\r\n( 1 ) . الاستيعاب : 2 / 666 ؛ تاريخ ابن عساكر : 7 / 318 ؛ تاريخ ابن كثير : 8 / 146 ؛ تذكرة الحفّاظ ، ذهبى : 1 / 46 ؛ تهذيب التهذيب : 12 / 236 ؛ شذرات الذهب : 1 / 70 ؛ صفة الصفوة : 4 / 181 .\r\n( 2 ) . ر ك : العقود الدرّية : 2 / 393 .\r\n( 3 ) . تاريخ الشام : 7 / 317 .\r\n","page_name":" 147 ","page_number":163},
  {"content":"\r\n\r\n\r\n8 - تسبيح ابو مسلم در دستش خدا را تسبيح مىگويد\r\nابو مسلم خولانى تسبيحى در دست داشت كه پيوسته با آن خدا را تسبيح مىگفت .\r\nيك بار خوابش درربود و تسبيح بر بازوى او پيچيده شد و شروع كرد به تسبيح گفتن ، در حالى كه دو بازوى او مىچرخيد و مىگفت : منزهى تو اى رويانندهء گياهان ، اى پايندهء هميشگى . ابو مسلم به زنش گفت : اى ام مسلم ، بيا و اين شگفت‌ترين شگفتىها را ببين .\r\nاو كه آمد ، ديد تسبيح در بازوى ابو مسلم دور مىزند و سبحان اللّه مىگويد . چون نشست ، تسبيح خاموش شد . « 1 »\r\n\r\n9 - گروهى بدون توشه و آذوقه سفر مىكنند\r\nگروهى پيش ابو مسلم خولانى آمدند و گفتند : آيا با ما به حج مىآيى ؟ گفت : بلى ، هرگاه يارانى پيدا كنم . گفتند : ما ياران توايم و با تو همراهى مىكنيم . او گفت : شما اصحاب و ياران من نيستيد ، چرا كه ياران من كسانى هستند كه توشه و آذوقه برندارند .\r\nگفتند : سبحان اللّه ! چگونه مىتوان بدون توشهء راه سفر كرد ؟ گفت : آيا نمىبينيد كه پرندگان بدون زاد و توشه هرصبح و شام به حركت درمىآيند و اين خداست كه به آنها غذا مىرساند و آنها نه خريد و فروشى دارند و نه كشت و زرع مىكنند ؟ آنها گفتند : ما با تو مىآييم ، گفت : پس به بركت خدا آماده شويد .\r\nبامدادان از دمشق حركت كردند و زاد و توشه‌اى با خود نبردند . هنگامى كه به منزل رسيدند ، گفتند : اى ابو مسلم ، نياز به خوراك داريم كه بخوريم و چهارپايان هم علف مىخواهند . گفت بسيار خوب ، و از آنجا دور شد . روى سنگها ايستاد و دو ركعت نماز خواند ، آنگاه دو زانو نشست و گفت : خدايا تو مىدانى كه چه انگيزه‌اى مرا از منزلم بيرون آورده است و فقط به قصد زيارت تو آمده‌ام . من ديده‌ام كه هرگاه گروهى از مردم بر بخيلى از اولاد آدم وارد شوند ، به قدر امكان از آنها پذيرايى مىكند و به مهمان‌نوازى مىپردازد . ما همه مهمانان و زائران تو هستيم ، پس به ما غذا و نوشابه و به چهارپايان ما\r\n\r\n\r\n","description":"","footnote":"\r\n( 1 ) . تاريخ الشام : 7 / 318 .\r\n","page_name":" 148 ","page_number":164},
  {"content":"\r\n\r\nعلف عطا كن . سفره‌اى حاضر و در پيش آنها گسترده شد و كاسه‌اى آبگوشت داغ و دو كوزه آب بر روى آن قرار گرفت . علف ستوران هم حاضر شد كه نفهميدند چه كسى اينها را آورد . اوضاع تا آخر سفر بدينسان بود كه از او جدا شدند و مراجعت كردند و از جهت آب و نان سختى نديدند . « 1 »\r\nمن در اين مقام كلمه‌اى نمىگويم . فقط نظر بررسىكننده را جلب مىكنم به سخن طاش كبرىزاده كه چنين روايت كرده است : هركس بدون توشه و آذوقه راه بيابانها را پيش گيرد ، به اين اميد كه توكل خود را مىخواهد تكميل كند ، بدعت پديد آورده است ، چرا كه گذشتگان ما نخست توشه برمىداشتند ، آنگاه توكّل مىكردند . « 2 »\r\n\r\n10 - دعاى ابو مسلم به نفع و ضرر يك زن\r\nابو مسلم خولانى وارد خانه كه مىشد ، در وسط خانه تكبير مىگفت ، آنگاه داخل خانه مىشد و لباس و كفش خود را درمىآورد و نزد همسرش مىرفت و با او غذا مىخورد . يك شب آمد و تكبير گفت ، اما جوابى نشنيد . آنگاه بر در خانه آمد ، تكبير گفت ، درود فرستاد ، و دوباره تكبير گفت ، ليكن جوابى نشنيد . در آن موقع خانهء او چراغ نداشت و همسرش هم نشسته بود . عصا به زمين‌زنان ، به او نزديك شد و گفت : چه شده است كه جواب نمىدهى ؟ همسرش گفت : مردم همه در رفاه هستند و تو ابو مسلم هرگاه پيش معاويه مىرفتى ، او دستور مىداد خدمتگزارى به ما دهند و چندان مال مىداد كه به خوشى با آن زندگى مىكردى . ابو مسلم گفت : خدايا هركس فكر همسر مرا خراب كرده ، او را كور كن . پيش از او زنى آمده بود و به زن ابو مسلم خولانى گفته بود : هرگاه به شوهرت بگويى از معاويه خدمتگزارى بخواهد تا شما را كمك كند ، مىپذيرد . در همين موقع كه آن زن در خانهء خود نشسته بود ، ناگاه چشمش تاريك شد ، گفت : چراغ بياوريد كه چراغ ما خاموش شد . گفتند : نه ، چراغ خاموش نشد ، گفت : به خدا كه چشم من كور شد . اين زن نزد ابو مسلم آمد و پيوسته از او خواهش مىكرد و به خدا سوگند مىداد كه\r\n\r\n\r\n","description":"","footnote":"\r\n( 1 ) . تاريخ الشام : 7 / 318 .\r\n( 2 ) . مفتاح السعادة : 3 / 345 .\r\n","page_name":" 149 ","page_number":165},
  {"content":"\r\n\r\nدعا كند خدا نور چشمش را بازگرداند . ابو مسلم دعا كرد و بينايى زن به او بازگشت و زن به حال نخستين خود برگشت . « 1 »\r\nدارندهء اين معجزات چقدر سنگدل بوده كه زن مسلمانى را ، بدون گناهى كه مستوجب اين كيفر باشد ، كور كرده است . مراجعه به معاويه هم مثل ديگر مسلمانان ، چه سودى مىتوانست داشته باشد ؟ او فقط از نظر آنها امير به حساب مىآمد و اين مرد در صف اول هواداران او بود و به خاطر آنكه شكوه او را اين‌چنين گسترده بكنند ، اين را نقل كرده‌اند . اين زن بيچاره بىآنكه گناهى مرتكب شود ، چگونه شايسته اين كيفر مىتوانست باشد ؟ چرا ابو مسلم از خدا نخواست كه زن خود و آن زن ، هردو را صبر و شكيب و تقوا عطا فرمايد ؟\r\nاگر او چنين مستجاب الدعوه بود ، چرا اين كار را كرد و جز قساوت چيزى دعا نكرد ؟\r\nاين توهم ، درست برعكس آنكه كرامت اين مرد را برساند ، قساوت او را مىنماياند . ما خدا را برتر و منزّه‌تر از آن مىدانيم كه به امثال چنين كسانى چنان كرامتى دهد و دعاى ناشى از جهل او را مستجاب كند .\r\n\r\n11 - آهو به دعاى ابو مسلم به دام مىافتد\r\nابن عساكر از بلال بن كعب روايت مىكند : بسا اوقات اتفاق مىافتاد كه بچه‌ها از ابو مسلم خولانى مىخواستند كه دعا كند خداوند آهو را به دام ما بيندازد ، و او دعا مىكرد و آهو به دام مىافتاد و بچه‌ها مىرفتند و او را مىگرفتند . « 2 »\r\nاين گروه راويان ، هرمعجزه يا آيتى را كه به انبيا اختصاص داشته ، كوشيده‌اند دربارهء كسانى نقل كنند كه آنان را دوست داشتند ، بلكه اينان مىكوشند هرآن چيزى را كه عقل آن را مباح يا محال مىداند ، بر اولياى خود ببندند . من نمىدانم كه آيا اينان با اين عملشان خواسته‌اند از مقام پيغمبران بكاهند ، يا پايگاه اين اشخاص را بالا ببرند ؟ انگيزهء اينها هرچه باشد ، راويان بدى بوده‌اند كه روايات نامعقول آورده‌اند و به هم آميخته‌اند . آيا\r\n\r\n\r\n","description":"","footnote":"\r\n( 1 ) . تاريخ الشام : 7 / 317 .\r\n( 2 ) . همان مأخذ .\r\n","page_name":" 150 ","page_number":166},
  {"content":"\r\n\r\nابو مسلم خولانى دارندهء اين خزعبلات را مىشناسيد ؟ آيا مىدانيد كه اين شخص ، اين همه كرامات را خود ساخته و پرداخته است ؟ آيا مىتوان قبول كرد كه يك مرد الهى زير پرچم پسر هند ستمگر درآيد و به او و باورداشت او ايمان آورد و نزديكى به او را بر تقرب پروردگار ترجيح دهد و خودش از كرامت و آگاهى برخوردار باشد ؟ آيا باور دارى كه جامعهء شام در عصر معاويه ، كسى را بپرورد كه خداشناس باشد و كارهايش از روى بصيرت انجام گيرد و بخششها و عطاياى آن فرمانرواى گزنده و خطرناك او را از راه حق منحرف نكند ؟ آرى ، دست دروغ و مكر ، اين همه دروغها را همچون علامت و نشانى به منظور تشكر از ابو مسلم و به پاس دوستى او با خاندان بنىاميه و دشمنى با خاندان وحى ساخته و پرداخته است . اين مرد از طرفداران عثمان و منسوب به امويان بود و در زير پرچم قاسطين بر امام زمان خود خروج كرده و گفته بود : اى مردم مدينه ، شما در ميان قاتل و خاذل قرار گرفته‌ايد كه خدا به هردو كيفر بدى بدهد . اى مردم مدينه ، شما از قوم ثمود هم بدتريد ، چرا كه قوم ثمود ناقهء خدا را كشتند و شما خليفة اللّه را به قتل رسانديد ، و معلوم است كه خليفهء خدا از ناقهء خدا برتر است .\r\nاين مرد ، در جنگ صفين ، سفير معاويه نزد على عليه السّلام بود و برخى نامه‌هاى معاويه را به امام رسانيد . آنگاه كه امام عليه السّلام اقامهء حجت كرد و او را در برهان مغلوب نمود ، او بيرون آمد و گفت : اكنون جنگ و نبرد بر ما گوارا شد و همو بود كه در روز صفين رجز مىخواند :\r\n- دردى ندارم ، دردى ندارم ، زره خود را به تن كرده‌ام و در پيشگاه طاعت خود مىميرم . « 1 »\r\nاين چه كسى است كه در اطاعت پسر هند حاضر به مرگ شده است ؟ به دنبال هوسها و شهوات او مىتازد ، در تمام كارها او را امام متبع مىشمارد ، با امام زمان خود كه به فرمودهء خدا مطهر است ، به نبرد برمىخيزد و او را نمىشناسد . از آنچه رسول اللّه صلّى اللّه عليه و آله دربارهء جنگ با على عليه السّلام به‌طور عموم و در جنگ صفين خصوصا سفارش فرموده بود ، اعراض كرد و گامهاى بلندى در اين جنايات برداشت ، تا اينكه در نظر بنىاميه صاحب اين كرامات و منزلت رفيع گرديد كه با مقام انبياء برابرى مىكند ! و مقام هرولىّ صادقى\r\n\r\n\r\n","description":"","footnote":"\r\n( 1 ) . صفين نصر بن مزاحم 95 - 98 ؛ تاريخ ابن عساكر : 7 / 319 ؛ شرح ابن ابى الحديد : 3 / 408 .\r\n","page_name":" 151 ","page_number":167},
  {"content":"\r\n\r\nاز او فروتر است ! پناه بر خدا كه چنين چيزى خدا نيافريده است . به خدا كه اين جز دروغ و يك امر ساختگى ، چيز ديگرى نيست و اسلام و مبانى و مبادى اسلام آن را نمىپذيرد و عقل و منطق آن را قبول ندارد .\r\nخدا اين تعصب كوركورانه و جاهلانه را نابود كند ، اين آدميزاد بر چه فرومايگانى رجزخوانى مىكند ؟ از ابو مسلم شامى خارجى كه به ستم با امام عصر خود به محاربه برخاسته بود ، يك چهرهء عابد و زاهد پارسا مىسازد كه صاحب كرامات و مقامات باشد ، و از اين شخص منحرف و ملحد ، شخصيتى مىسازد كه در زهد و اطاعت و قربانى و عبادت ، او را پايگاهى همچون عيسى بن مريم عليه السّلام ممدوح نبى اعظم صلّى اللّه عليه و آله « 1 » ببخشد ، و سرانجام در زندان جان سپارد . خدايا ما را ببخشاى و بازگشت ما به سوى تست .\r\n\r\n12 - ربيع پس از مرگ سخن مىگويد\r\nاز ربعى بن خراش « 2 » عبسى نقل شده كه گفت : برادرم ربيع بن خراش بيمار شد و با همان بيمارى درگذشت . وقتى آمديم كه جامه را از رويش بكشيم ، گفت : سلام بر شما .\r\nگفتم : و سلام بر تو . آيا دوباره آمدى ؟ گفت : آرى ، و ليكن پس از شما با خدا ديدار كردم و او با مهربانى و لطف و بدون خشم با من ديدار كرد ، سپس لباسى از حرير سبز بر من پوشاند و من از او اجازه خواستم كه بشارت اين حال را به شما بگويم و خدا اجازت فرمود و اكنون حال من اين‌چنين است كه مىبينيد . پس كار نيك كنيد و به خدا نزديك شويد و شما را مژده باد و نترسيد . « 3 »\r\nدر روايت ابو نعيم آمده : برادرم ربيع بن حراش وفات يافت و ما دور او حلقه زده بوديم .\r\nكسى فرستاديم كه جهت او كفن بخرد . ناگاه روى خود را باز كرد و گفت : سلام بر شما . مردم\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 1 ) : 8 / 315 - 324 .\r\n( 2 ) . در بسيارى از مصادر « خراش » ضبط شده ، ولى صحيح آن « حراش » است ، چنان كه در تهذيب التهذيب آمده است .\r\n( 3 ) . تاريخ ابن كثير : 6 / 158 ؛ الروض الانف : 2 / 370 ؛ صفة الصفوة : 3 / 19 .\r\n","page_name":" 152 ","page_number":168},
  {"content":"\r\n\r\nگفتند : و سلام بر شما اى برادر ، آيا پس از مرگ زنده شدى ؟ گفت : آرى ، من پس از جدايى از شما پروردگارم را ملاقات كردم ، پروردگارى كه خشمگين نبود . او مرا با مهربانى و لطف و ديباى ستبر استقبال كرد ، و اينك ابو القاسم در انتظار است كه بر من نماز بخواند ، شتاب كنيد و تأخير نكنيد . سپس او همانند دانهء شنى گرديد كه در طشت بيندازند . « 1 »\r\nدر عبارت ديگر چنين آمده : برادرم ربيع درگذشت و من او را پوشانيدم و او خنديد .\r\nپرسيدم : اى برادر ، آيا پس از مرگ زنده شده‌اى ؟ گفت : نه ، ليكن پروردگارم را ملاقات كردم و با من با مهربانى و لطف و بدون خشم ديدار كرد . گفتم : كارها از چه قرار است ؟\r\nگفت : راحت‌تر از آنچه مىپنداريد . اين واقعه را به عايشه گفتند ، او اظهار داشت : ربعى راست گفته است ، چرا كه من از رسول اللّه شنيدم كه فرمود : از امت من كسانى پس از مرگ سخن مىگويند . « 2 »\r\nمن نمىفهمم اينان چرا ديگر اعتقاد به رجعت را محال مىدانند ، در حالى كه رجعت جز بازگشت حيات مرده پس از رفتن جان از بدن چيز ديگرى نيست . اينان نظاير داستان زيد بن خارجه را مىبينند و با وجود آن ، باز رجعت را تحقير مىكنند ، در حالى كه نتيجهء اين روايت از مصاديق همان رجعت است . اينان با ما در مسئلهء رجعت و در اينكه با مرگ فاصله نزديك يا دور خواهد داشت و در درازى و كوتاهى مدّت آن مناقشه دارند كه براساس تأييد مذهب صورت مىگيرد ، يا چرا از طريق عترت طاهره بايد اين موضوع به ما برسد ، ليكن همهء اينها در جوهريت امكان ، تأثير نمىگذارد و عقلا و شرعا اين موضوع ناروا و ناممكن نيست .\r\nداستان ابن حراش چقدر فاصله دارد با آنچه ابن سعد آورده و از سالم بن عبد اللّه بن عمر نقل كرده كه گفته است : شنيدم مردى از انصار مىگفت : از خدا خواستم كه عمر را به خواب من بياورد . پس از ده سال او را در خواب ديدم كه عرق را از پيشانى خود پاك مىكرد . پرسيدم : اى امير مؤمنان ، چه مىكنى ؟ گفت : اينك فارغ شدم . هرگاه رحمت پروردگار نبود ، من هلاك مىگشتم . « 3 »\r\n\r\n\r\n","description":"","footnote":"\r\n( 1 ) . حلية الاولياء : 3 / 212 .\r\n( 2 ) . الخصايص الكبرى : 2 / 149 .\r\n( 3 ) . الطبقات الكبرى : 3 / 273 ؛ تاريخ الخلفاء ، سيوطى 99 .\r\n","page_name":" 153 ","page_number":169},
  {"content":"\r\n\r\nابن جوزى در سيرهء عمر از عبد اللّه بن عمر نقل مىكند كه گفته است : عمر را در خواب ديده و پرسيده است : چه كار مىكنى ؟ او گفته است : حالم خوب است . هرگاه پروردگار را بخشاينده نمىيافتم ، از مكان خود مىافتادم و ساقط مىشدم . آنگاه پرسيد :\r\nپس از چند وقت ، از حساب فراغت يافته‌اى ؟ گفته است : پس از دوازده سال ، سپس اضافه كرده كه اكنون از حساب فارغ شدم . « 1 »\r\nاين موقعيت عمر است در روز حساب كه ملاحظه مىكنيم هرگز پروردگار با مهر و لطف به استقبال او نرفته و لباس حرير سبزش نپوشانده است ، و رسول اللّه صلّى اللّه عليه و آله در انتظار نماز او نايستاده است و پس از دوازده سال از حساب فراغت يافته كه هرگاه رحمت پروردگار نبود ، هلاكت ابدى مىيافت . پس اين را مقايسه كنيد با ابن حراش « 2 » كه به آن سرعت پيش رفته است و آيندهء اين هردو را ملاحظه و داورى كن .\r\n\r\n13 - چهار هزار سپاهى از آب مىگذرند\r\nاز ابو هريره و انس روايت شده است : عمر بن خطاب لشكرى بياراست و علاء بن حضرمى را بر فرماندهى آن گماشت و من نيز در جنگها با او بودم . ديديم كه مردم بر ما سبقت گرفتند و از يافتن آب نيز ناتوان شدند . هوا گرم و عطش بر همگى ما و بر چهارپايان غالب شده بود و روز جمعه بود . هنگامى كه آفتاب متمايل به مغرب شد ، او دو ركعت نماز خواند ، آنگاه دستهايش را به آسمان برداشت و ما در آسمان چيزى نمىديديم . او گفت : به خدا سوگند كه هنوز دستش را فرونياورده بود كه ناگاه خداوند بادى برانگيخت و ابرى فرستاد و باران آنچنان فروريخت كه تمام آبدانها و مسيلها لبريز شد و ما همگى سيراب شديم و چهارپايان را آب داديم . سپس آمديم با دشمن بجنگيم ، كه آنها از خليجى در دريا به جزيره‌اى عبور كرده بودند . او بر كنار خليج ايستاد و گفت : يا علىّ ، يا عظيم ، يا حليم ، يا كريم . سپس گفت : به نام خدا وارد آب شويد . ما كه وارد\r\n\r\n\r\n","description":"","footnote":"\r\n( 1 ) . تاريخ عمر بن الخطاب ، ابن جوزى 205 ؛ الرياض النضرة : 2 / 80 .\r\n( 2 ) . شرح حال او در كتب تراجم ذكر نشده است .\r\n","page_name":" 154 ","page_number":170},
  {"content":"\r\n\r\nشديم ، آب حتى پاهاى چهارپايان ما را خيس نكرد . در روايت صفورى تعداد لشكر ، چهار هزار نفر ذكر شده است .\r\nكمى توقف كرده بوديم كه بر جنازه‌اش تيراندازى شد و ما قبر او را كنديم و او را غسل داديم و دفن كرديم . پس از آنكه از دفن فارغ شديم ، مردى آمد و گفت : اين چه كسى است كه به خاك سپرديد ؟ گفتيم اين بهترين آدميان ابن حضرمى است . او گفت :\r\nخاك اين زمين ، مرده‌ها را نگه نمىدارد و بيرون مىاندازد . هرگاه او را يكى دو فرسخ آن‌طرف‌تر ببريد و دفن كنيد ، مىپذيرد . گفتيم ما كه نمىتوانيم جسد او را در معرض درندگان قرار بدهيم تا بخورند . جمع شديم و قبر را نبش كرديم . به گور كه رسيديم ، ديديم دوست ما آنجا نيست و از قبر نور درخشيد و چشمان ما را خيره كرد . مىگويد :\r\nخاكها را بر گور ريختيم و رهسپار شديم . « 1 »\r\nدر اينجا ما هيچ سخنى نمىگوييم و در اسناد باطل آن نمىخواهيم مطلبى ذكر كنيم و راويان اين داستان را كه ابن حضرمى را خير البشر ناميده‌اند ، ملامت نمىكنيم ، چه اين ادعاى دروغين آشكارى است كه هيچ‌يك از امّت ان را نگفته‌اند . البتّه ، بر خدا دشوار نيست كه همهء سپاهيانى را كه عمر بسيج كرده ، صاحب كرامت بكند ، اما معنى اين سخن را كه خاك اين زمين ، جسد مردگان را بيرون مىاندازد ، نمىفهميم . چنين كارى در كدام سرزمين و كدام ناحيه تاكنون صورت گرفته و آيا چنين خاصيتى از خاك قابل قبول است ؟\r\nو آيا خاك اختصاصا آگاهى بر آن دارد يا نه ؟ و آيا تا امروز چنين خاصيتى ديده شده يا نه ؟ و چرا اين ويژگى در ميان سرزمينهاى عالم فقط به اين ناحيه اختصاص يافته است ؟ و چرا اين ويژگى را در خصوص اين مرده انجام نداده ؟ و آيا پس از نبش قبر ، اين گونه پرتوافشانى امكان دارد كه چشمانشان را خيره ساخته و پنداشته‌اند كه در قبر نيست و قبر را ترك گفته و جايى رفته كه معلوم نيست و پرتوهاى خود را آنجا نگه داشته است ؟ من كه اين پرسشها را جوابى ندارم و آيا در توان راوى يا پردازندهء اين قصه و شنوندهء آن هست كه به اين پرسشها پاسخ بگويد يا نه ، نمىدانم .\r\n\r\n\r\n","description":"","footnote":"\r\n( 1 ) . تاريخ ابن كثير : 6 / 155 ؛ نزهة المجالس : 2 / 191 - و با اندك تفاوت : اسد الغابة : 4 / 7 ؛ الاصابة : 2 / 498 .\r\n","page_name":" 155 ","page_number":171},
  {"content":"\r\n\r\n\r\n14 - لشكرى به دعاى سعد از آب گذر مىكند\r\nعمر بن خطاب ، رضى اللّه عنه ، لشكرى به مدائن فرستاد . چون لشكر به كنار دجله رسيد ، كشتى را نيافتند . سعد بن ابى وقاص كه فرماندهء لشكر بود ، و خالد بن وليد گفتند :\r\nاى دريا ، تو كه به فرمان خدا جارى هستى ، پس ترا به حرمت محمّد و عدل عمر ، رضى اللّه عنه ، سوگند مىدهيم كه راه بدهى و ما عبور كنيم . آنگاه همگى ، بىآنكه پاى اسبان و شترانشان خيس شود ، از آن گذشتند . « 1 »\r\nچگونه ممكن است كه پاى اسبان و شتران ، در اثر دعاى اين مرد الهى ! [ سعد 
  ] كه از بيعت امام معصوم سر تافته بود و اجماع نظر امت را كه هرگز به خطا نمىرود ، شكسته بود ، حتى تر نشود ؟ بخصوص كه دعاى رفيقش خالد بن وليد ، آن زناكار خونخوار و دارندهء انواع اعمال فسق و فجور ، به دعاى او ضميمه شده است و سرانجام ، بر ما روشن نشد كه خداى تعالى چرا قسم او را راست گردانيد ؟ آيا به حرمت كسانى است كه در دعا بر آنها تكيه شده ، يعنى محمّد صلّى اللّه عليه و آله و عمر بن خطاب ، و تحقق اين دعا به مناسبت شمول اين قسم بر نام آن دو بوده است ؟ يا اينكه فقط به احترام پيغمبر صورت پذيرفته است ؟\r\nكسى كه به كرده‌ها و نكرده‌هاى عمر بنگرد ، خواهد ديد كه در كنار پيغمبر صلّى اللّه عليه و آله ، عدل او چه مايه وزنى مىتواند داشته باشد و ما پيش از اين بخشى از اين موضوع را از نوادر الاثر در جلد ششم همين كتاب آورده‌ايم .\r\n\r\n15 - دعاى سعد اجل او را به تأخير مىافكند\r\nابن جوزى از طريق لبيبه نقل كرده كه گفت : سعد دعا كرد و گفت : پروردگارا من بچه‌هاى كوچكى دارم ، اجل مرا به تأخير بينداز ، تا آنها به سنّ بلوغ برسند ؛ خدا هم اجل او را بيست سال به تأخير انداخت . « 2 »\r\nاين اولاد سعد كه در ميان آنها عمر بن سعد قاتل امام سبط شهيد عليه السّلام بوده ، در پيشگاه خداوند چقدر بايد گرامى باشند ؟ و حقا كه خداوند بايد دعاى سعد را مستجاب كند و\r\n\r\n\r\n","description":"","footnote":"\r\n( 1 ) . نزهة المجالس ، صفورى : 2 / 191 .\r\n( 2 ) . صفوة الصفوة : 1 / 140 .\r\n","page_name":" 156 ","page_number":172},
  {"content":"\r\n\r\nاجلش را تمديد نمايد تا كسى را تربيت كند كه به كشتن ريحانهء رسول اللّه صلّى اللّه عليه و آله و هلاكت خاندانش اقدام كند . كاش مىدانستم اين چه كسى است كه سعد يا لبيبه يا نقل‌كنندهء اين قصه را خبر كرده است ؟ و از كجا تاريخ اجل خود را مىدانست ؟ « اجلى كه چون فرا رسد ، نه ساعتى پيش مىافتد و نه تأخير مىكند » « 1 » ، و همچنين « هيچ نفسى جز به اذن خداوند نمىميرد و هنگام آن نوشته شده است » . « 2 » پس چگونه خدا بيست سال اجل او را به بركت آن دعا به تأخير مىاندازد ؟ آيا چنين علمى در بشر عادى مثل سعد و لبيبه پيدا مىشود ؟ و آيا كسى از آدميزادگان راهى بر كشف اين امور غيبى دارد ؟ آرى يك انسان جهول ، خواه سعيد و خواه شقى ، هرگاه بر غيب آگاهى داشته باشد ، حتما خداوند از اين موضوع اطلاع دارد ، و ما در قرآن مىخوانيم كه « خداوند ، غيب خودش را آشكار نمىسازد مگر بر كسى كه برگزيده باشد از پيغمبر كه بر بعضى از آن اطلاع دهد ، پس خداى از پيش روى آن رسول و از پس او نگهبانانى درمىآورد كه او را حراست كنند » . « 3 »\r\n\r\n16 - ابرى آبيارى مىكند و مىروياند\r\nاز حسن بصرى روايت شده كه گفت : در روزگار خلافت عثمان ، هرم بن حيان در يك روز سخت گرم وفات يافت . از قبر او كه دور شدند ، ابرى بالاى قبر رسيد كه نه كوتاه‌تر از قبر بود و نه بلندتر ، و آن را آبيارى كرد ، آنگاه بازگشت .\r\nدر عبارت قتاده آمده : همان روز وفات ، باران بر قبر او باريد و همان روز بر خاك او علف روييد . « 4 »\r\nما اين كرامت را بر قبر هرم بن حيان بزرگ نمىدانيم ، چرا كه او در شكم مادر خود چهار سال مانده بود « 5 » و اين از آن بزرگ‌تر و شگفت‌تر است ، منزه است آفريدگار توانا .\r\n\r\n\r\n","description":"","footnote":"\r\n( 1 ) . يونس 10 / 49 .\r\n( 2 ) . آل عمران 3 / 145 .\r\n( 3 ) . جن 72 / 26 ، 27 .\r\n( 4 ) . حلية الاولياء : 2 / 122 ؛ صفة الصفوة : 3 / 139 ؛ الاصابة : 3 / 601 .\r\n( 5 ) . ر ك : تفسير روح البيان : 4 / 347 .\r\n","page_name":" 157 ","page_number":173},
  {"content":"\r\n\r\n\r\n17 - ابراهيم تيمى چهل روز را بدون غذا سپرى مىكند\r\nاز اعمش نقل شده كه گفته است : به ابراهيم تيمى ( م 92 ) گفتم : به من گفته‌اند كه يك ماه تمام هيچ نمىخورى . گفت : آرى ، دو ماه ، و اكنون من چهل شب است كه هيچ نخورده‌ام ، جز دانهء انگورى كه خانوادهء من به من خورانده‌اند و من آن را هم فورا از دهانم بيرون انداخته‌ام . « 1 »\r\nدر احياء العلوم غزالى آمده است : او چهار ماه تمام نه مىخورد و نه مىآشاميد . « 2 »\r\nدانشمندان طب و پزشكان ، بر دارندهء چنين عقل سخيف مىخندند ، ليكن اين داستان كه اينان پرداخته‌اند ، مشكلى ناگشودنى دربر دارد كه عقل به حيرت مىافتد و سرشت آدمى بر آن صحه نمىگذارد ، و ناموس جارى خداوند كه بشر را آفريده ، بر چنين چيزى تعلق نمىگيرد و جز غلو در فضايل ، نامى ديگر بر آن نمىتوان نهاد . در اين دعوى ، گروهى ديگر هم با ابراهيم تيمى برابرى مىكنند و حتى از او برترند كه از برخى از آنها ياد خواهيم كرد .\r\n\r\n18 - حافظ بصرى كسى را نفرين كرد و او مرد\r\nغيلان بن جرير بصرى روايت كرده است كه مردى به مطرف بن عبد اللّه ، حافظ بصرى ( م 95 ) دروغ بست . مطرف گفت : خدايا چنانچه دروغ مىگويد ، او را بميران .\r\nآنگاه او افتاد و مرد . « 3 »\r\nدعاى اين مستجاب الدعوه ، از قساوتى كه در روايت ابو مسلم خولانى ياد شد ، بيشتر نيست ، چرا كه او در باب يك زن نابيناى بىگناه اين دعا را كرده بود . دروغ ، گرچه حرام است ، ليكن جزايش اعدام دروغگو نيست و اين مشكل و نارواست كه دعاى هرفرد غير معصومى در خصوص دشمن مستجاب شود ، چرا كه در ميان آنها افراد خشنى مثل ابو مسلم خولانى و مطرف بصرى كم نيستند ، و گرنه بر افراد امت كه اين‌چنين\r\n\r\n\r\n","description":"","footnote":"\r\n( 1 ) . طبقات شعرانى : 1 / 36 .\r\n( 2 ) . احياء علوم الدين : 1 / 309 .\r\n( 3 ) . طبقات الحفّاظ ، ذهبى : 1 / 60 ؛ دول الاسلام : 1 / 47 ، الاصابة : 3 / 479 ؛ تهذيب التهذيب : 1 / 173 .\r\n","page_name":" 158 ","page_number":174},
  {"content":"\r\n\r\nمستجاب الدعوه بوده باشند ، لازم مىآمد كه دعايى هم بر عليه اين دروغزنان بكنند ، و واجب مىآمد كه خداوند اجابت كرده راويان اين قصه‌ها را بميراند و در نتيجه ، بر مزار بسيارى از حافظان و راويان و بزرگان حديث و كسانى كه از صواب و خطاى سخن پروايى نداشته‌اند ، بقعه و بارگاه ساخته مىشد ، تا امت محمّد صلّى اللّه عليه و آله از اين پريشان‌گوييهاى خالى از هرگونه اعتبار و ارزش نجات مىيافتند .\r\n\r\n19 - ابرى بر سر كرز بن وبره ، سايه مىافكند\r\nاز ابو سليمان مكتب نقل شده كه گفته است : با كرز بن وبره در سفر مكه همراه بودم .\r\nهرجا كه پياده مىشد ، لباسش را درمىآورد و در پالان مىگذاشت و آنگاه از ما دور مىشد و نماز مىخواند و هرگاه بانگ شتر برمىخاست ، بلند مىشد و مىآمد . يك روز به هنگام حركت تأخير كرد و نيامد ، اصحاب در جستجوى او شدند و من نيز با آنها بودم كه او را ديدم در گرماى شديد آفتاب ، بر زمين پستى نماز مىخواند و ناگاه ديدم كه ابرى بالاى سر او سايه افكنده است . مرا كه ديد ، پيش‌آمد و گفت : اى ابو سليمان ، من خواهشى از تو دارم . گفتم : اى ابو عبد اللّه ، خواهشت چيست ؟ گفت : دوست دارم آنچه را ديدى پنهان دارى . گفتم : مانعى ندارد . گفت : به من اطمينان بده . من هم سوگند ياد كردم كه اين را به كسى نگويم تا بميرد . « 1 »\r\n\r\n20 - فقيرى زمين را پر از طلا مىكند\r\nاز حسن بصرى ، خدايش رحمت كناد ، روايت شده كه گفت : مرد فقير سياهى در آبادان مىزيست كه در خرابات به سر مىبرد . چيزى به دست من رسيد و او را خواستم . وقتى كه چشمش به من افتاد ، لبخندى زد و با دستش به زمين اشاره كرد و تمام زمين طلا شد و برق زد ، سپس گفت : آنچه آوردى بده . من دادم ، ليكن سخت ترسيدم و\r\n\r\n\r\n","description":"","footnote":"\r\n( 1 ) . الاصابة : 3 / 321 ؛ حلية الاولياء ، حافظ ابو نعيم : 5 / 80 .\r\n","page_name":" 159 ","page_number":175},
  {"content":"\r\n\r\nفرار كردم . « 1 »\r\nبخوان و تعجب كن ، بخند يا گريه كن .\r\n\r\n21 - غطفانى در حالى كه مرده است ، لبخند مىزند\r\nاز حارث غنوى روايت شده كه گفت : ربعى بن حراش غطفانى ( م 101 يا 104 ) سوگند خورده بود كه تا زمانى كه نداند اهل بهشت است يا در جهنم خواهد بود ، نخندد .\r\nغسل‌دهنده او به من گفت كه او پيوسته بر روى تخت مىخنديد و ما همچنان او را غسل داديم تا اينكه فارغ شديم . « 2 »\r\n\r\n22 - عمر بن عبد العزيز در تورات\r\nخالد ربعى مىگويد : در تورات نوشته شده است كه آسمان و زمين چهل روز بر عمر بن عبد العزيز مىگريد . « 3 »\r\nشايد اين خصوصيت تورات ربعى است كه اين مطلب را دربارهء عمر بن عبد العزيز نوشته است ، و گرنه تورات موسى عليه السّلام در آن عصر موجود نبود و ربعى و ديگران بر آن وقوف نداشتند ، اما تورات تحريف شده هم نمىتواند حجّتى باشد ، و با اين همه نسخه‌ها و اختلاف طبعها كه دارد ، از اين نسبت دروغ خالى است .\r\nاما در شناخت بزرگى عمر بن عبد العزيز ، سخن امام احمد بن حنبل ترا كافى است ، آنجا كه از او پرسيدند : معاويه افضل است يا عمر بن عبد العزيز ؟ و او گفته بود :\r\nغبارى كه بر بينى اسب معاويه نشسته باشد ، در پيشگاه پيغمبر از عمر بن عبد العزيز بهتر است . « 4 »\r\nعبد اللّه بن مبارك گفته است : خاك بينى معاويه از عمر بن عبد العزيز افضل است ، و در\r\n\r\n\r\n","description":"","footnote":"\r\n( 1 ) . الروض الفائق 126 .\r\n( 2 ) . تاريخ ابن عساكر : 5 / 298 ؛ صفة الصفوة : 3 / 19 ؛ طبقات الشعرانى : 1 / 37 .\r\n( 3 ) . الروض الفائق ، حريفيش 255 .\r\n( 4 ) . شذرات الذهب : 1 / 65 .\r\n","page_name":" 160 ","page_number":176},
  {"content":"\r\n\r\nعبارتى خاك دو سوراخ بينى معاويه كه با پيغمبر باشد ، بهتر از عمر بن عبد العزيز است . « 1 »\r\nپس چه اهميتى خواهد داشت اين مردى كه خاك بينى پسر هند و خاك بينى اسب او از وى بهتر باشد تا در تورات بنويسند ؟ يا آسمان و زمين چهل روز بر او بگريند ، « نه آسمان بر آنها گريست و نه زمين و نه به آنها مهلت داده شد » . « 2 »\r\n\r\n23 - گوسفندچرانان در خلافت عمر بن عبد العزيز\r\nيافعى نقل كرده است : هنگامى كه عمر بن عبد العزيز ، رضى اللّه عنه ، به خلافت رسيد ، چوپانان بر بالاى كوهها مىگفتند كه اين خليفهء صالحى كه بر مردم فرمانروايى مىكند ، كيست ؟ پرسيدند : مراد شما از دانستن نام او چيست ؟ گفتند : هرگاه كه خليفهء صالحى حكومت كند ، گرگان و شيران دست از گوسفندان ما برمىدارند . « 3 »\r\nگرگان درنده در طول قرنها ، چه مىدانند كه خليفهء صالح و طالح كيست ، تا از درندگى دست بردارند ، و اين انسان نادان جفاكار ، چه نادان است كه روى در مخاصمه و دشمنى و كينه با اينها دارد . هرگاه اين سيرت در ميان درندگان در ادوار گوناگون تاريخ درست بود و اختصاص به عصر عمر بن عبد العزيز نداشت ، لازم مىآمد كه تمام گوسفندان دنيا در زمان معاويه و يزيد و نظاير آنها هلاك مىشدند و چيزى از آنها نمىماند .\r\n\r\n24 - تبرئه‌نامهء عمر بن عبد العزيز\r\nعمر بن عبد العزيز ، شب‌هنگامى به مساجد دوردست مىرفت و تا آنجا كه خداوند توان داده بود ، نماز مىخواند و هنگام صبح پيشانى بر خاك مىنهاد و صورت خويش بر خاك مىماليد و تا سپيده‌دم گريه مىكرد . در يكى از شبها كه برطبق معمول ، اين عبادت را انجام مىداد ، چون از عبادت فارغ شد و از نماز و تضرع به درگاه خدا سر برداشت ، نامهء سبزرنگى را كه نور آن تا آسمان امتداد داشت ، ديد كه در آن چنين نوشته شده بود :\r\n\r\n\r\n","description":"","footnote":"\r\n( 1 ) . تاريخ ابن كثير : 8 / 139 ؛ الصواعق 127 .\r\n( 2 ) . دخان 44 / 29 .\r\n( 3 ) . روض الرياحين 165 .\r\n","page_name":" 161 ","page_number":177},
  {"content":"\r\n\r\nاين برائت و تبرئه‌نامه از آتش است كه خداى عزيز به بنده‌اش عمر بن عبد العزيز داده است .\r\nابن ابى شيبه از طريق عبد العزيز بن ابى سلمه روايت كرده است : وقتى عمر بن عبد العزيز در قبر گذاشته شد ، باد سختى وزيدن گرفت و نامه‌اى با بهترين خط از آسمان افتاد . آن را كه خواندند ، چنين نوشته شده بود : برائتى است از آتش از جانب خدا براى عمر بن عبد العزيز . پس اين نامه را در لاى كفن او قرار دادند و با او دفن كردند . « 1 »\r\nابن عساكر در شرح حال يوسف بن مالك روايت كرده و گفته است : در آن حالى كه ما خاكها را كنار مىزديم تا قبر عمر بن عبد العزيز را آماده كنيم ، ناگاه از آسمان نامه‌اى افتاد و در آن نوشته شده بود : به نام خداوند بخشايندهء مهربان ، اين امان‌نامه‌اى است از آتش از جانب خدا براى عمر بن عبد العزيز .\r\nبه‌هرحال ، رشد و هدايت ، از گمراهى ، در روز رستخيز روشن خواهد شد .\r\n\r\n25 - زنى به دعاى مالك بن دينار پسر چهارساله مىزايد\r\nبيهقى از طريق هاشم مجاشعى روايت كرده و گفته است : يك روز مالك بن دينار ( م 123 يا جز آن ) نشسته بود كه مردى آمد و گفت : اى ابو يحيى ، براى زنى كه چهار سال است آبستن است و در اندوه سختى به سر مىبرد ، دعا كن . مالك از شنيدن اين خبر در خشم شد و قرآن را بست ، آنگاه گفت : اين مردم ما را همان پيغمبران فرض كرده‌اند ، سپس دعا كرد و گفت : خدايا هرگاه در شكم اين زن بادى است ، آن را همين ساعت بيرون آور و هرگاه در شكم او دخترى است آن را به صورت پسر درآور و اين تويى كه آنچه را خواهى محو مىكنى يا موجود مىسازى ، و ام الكتاب در دست تو است . سپس مالك دست خود را بلند كرد و مردم هم دستها را به سوى خدا بلند كردند ، آنگاه كسى براى آن مرد خبر آورد و گفت كه زنت را درياب . مرد رفت ، و مالك هنوز دستش را پايين نياورده بود كه آن مرد از در مسجد وارد شد و پسرى چهارساله را كه بر گردن خود\r\n\r\n\r\n","description":"","footnote":"\r\n( 1 ) . تاريخ ابن كثير : 9 / 210 ؛ الروض الفائق ، حريفيش 256 .\r\n","page_name":" 162 ","page_number":178},
  {"content":"\r\n\r\nسوار كرده بود ، آورد ، پسرى را با موى مجعد و كوتاه كه دندان درآورده و هنوز نافش بريده نشده بود . « 1 »\r\nگفتن محال ، محال نيست ، اما تقوا يا حيا انسان را منع مىكند كه چيزى را كه خارج از قلمرو عقل است ، بر زبان بياورد . آيا بر راوى اين خبر هيچ مسأله‌اى نيست كه شكم يك زن آنقدر وسعت داشته باشد كه يك پسر چهارساله را در خود جاى دهد و آنگاه دندانهايش درآمده و موى هم درآورده باشد و سوار گردن آن مرد هم بشود ؟ فرض كنيد كه شكم او هم آن گنجايش را داشته باشد ، آيا بنيهء اندام انسان مىتواند آن را تحمل كند ؟\r\nاين مستلزم آن است كه بيش از زنان عادى شكم او برآمده باشد ، و آيا مادر آن پسر ، همين وضع را داشت ، يا اينكه او مثل زنان آبستن عادى بود و اين يك كرامت ديگرى براى او محسوب مىشود ؟ منزه است آن خدايى كه به اين زن مسكين آنقدر مهلت داد كه استخوانهايش نشكسته و رگهايش قطع و پوست بدنش شكافته نشده است و خداى سبحان در زمان گذشته هرچه خواسته انجام داده است .\r\nخدا مالك بن دينار را رحمت كند كه هرگاه براى اين زن بيچاره دعا نمىكرد ، جنين او در شكمش ، چهل سال ، يا تا آنگاه كه خدا خواهد ، مىماند !\r\nاكنون اين سؤال مطرح است كه آيا اين نوزاد ، نخست در بطن مادر دختر بود و سپس با دعاى ابن دينار پسر گرديده است ؟ و يا اينكه پسر بوده و اين دعا تأثيرى در آن نداشته است ؟ در حالى كه اين خداست كه هركس را بخواهد ، دختر مىدهد و هركه را خواهد پسر . آيا اين قطعيت دارد كه در همان ساعت خلقت ، مولود تبديل شده يا اينكه ديگر مجالى براى اين كار نبوده و همان دختر يا پسر قبلى بوده است و ديگر دعاى ابن دينار كه : « هرگاه دختر است ، خدايا او را پسر گردان » ، محلى از اعراب نداشت و آيا اين دعاى مستجاب برطبق گفتهء او : « به درستى كه تو هرچه را بخواهى ، محو مىكنى و هرچه را خواهى پديد مىآورى » بود ؟ اين بر خداوند دشوار نيست و او از كارى كه مىكند ، بازخواست نمىشود و بر هرچيزى تواناست .\r\n\r\n\r\n","description":"","footnote":"\r\n( 1 ) . السنن الكبرى : 7 / 443 .\r\n","page_name":" 163 ","page_number":179},
  {"content":"\r\n\r\n\r\n26 - يك ناصبى مستجاب الدعوه\r\nسعيد بن اياس جريرى ( م 144 ) روايت كرده كه عبد اللّه بن شقيق عقيلى پدر عبد الرحمن بصرى مستجاب الدعوه بود ، و هرگاه ابرى بالاى سرش مىگذشت ، مىگفت : خدايا اين را از اينجا رد مكن ، مگر آنكه بر ما ببارد ، و آن ابر نيز شروع به بارش مىكرد . ابن أبى خيثمه اين روايت را در تاريخ خود آورده است . « 1 »\r\nاين‌كه دعاى يكى از اولياى الهى برآورده شود ، استبعادى ندارد و بر خداى سبحان دشوار نيست كه به بندگان صالحش كرامت بدهد ، اما نسبت كرامت به عقيلى خيلى استبعاد دارد و به فاصلهء شرق تا غرب از او دور است ، چرا كه او از كسانى است كه بر عداوت سيّد عترت كمر بسته‌اند و به نقل ابن حراش ، از طرفداران عثمان و دشمنان على بود . احمد بن حنبل گفته است : اين مرد به على حمله مىكرد « 2 » ، پس براى آن نابكارى كه دوستى سيّد عرب أمير مؤمنان عليه السّلام را پيشه نكند ، ديگرچه كرامتى مىماند ؟ آن هم با عداوتى كه پس از دعاى مستجاب پيغمبر اكرم دربارهء على عليه السّلام انجام گيرد ، دعايى كه مضمون آن اين است : خدايا هركه او را دوست بدارد ، او را دوست بدار ، و هركه با او دشمنى ورزد ، او را دشمن بدار . « 3 »\r\nافزون بر اين ، پيغمبر صلّى اللّه عليه و آله دربارهء او فرموده است :\r\n« على را جز آدم مؤمن دوست نمىدارد ، و غير از منافق دشمن نمىشمارد » . « 4 »\r\n« اى على ، انسان مؤمن با تو دشمنى نمىكند و منافق هم ترا دوست ندارد » .\r\n« على را منافق دوست نمىدارد و مؤمن دشمن نمىشمرد » . « 5 »\r\n« اى على ، هرگاه تو نبودى ، پس از من مؤمنان شناخته نمىشدند » . « 6 »\r\n« سوگند به خدا كه هركس على را دشمن بدارد ، خواه از خاندان من يا جز آنها ، از دايرهء ايمان خارج شده است » . « 7 »\r\n\r\n\r\n","description":"","footnote":"\r\n( 1 ) . تهذيب التهذيب : 5 / 254 .\r\n( 2 ) . همان مأخذ .\r\n( 3 ) . ر ك : الغدير ( متن عربى / چ 5 ) : 3 / 25 .\r\n( 4 ) . همان : 3 / 186 .\r\n( 5 ) . همان : 3 / 185 .\r\n( 6 ) . همان : 3 / 187 .\r\n( 7 ) . در مناقب مسند با مآخذ آن آمده است .\r\n","page_name":" 164 ","page_number":180},
  {"content":"\r\n\r\n« اى على ، تو در دنيا و در آخرت پيشوايى . دوستدار تو دوست من است و دوست من دوست خداست . دشمن تو دشمن من است و دشمن من دشمن خداست . واى بر آن كسى كه پس از من با تو دشمنى كند » . « 1 »\r\n« اى على ، خوشا بر كسى كه ترا دوست دارد و به تو اخلاص ورزد ، و واى بر كسى كه با تو دشمنى كند و ترا تكذيب نمايد . » « 2 »\r\n« هركس ترا دوست بدارد ، مرا دوست داشته و هركس ترا دشمن بدارد ، مرا دشمن داشته است » . « 3 »\r\nاحاديث فراوان ديگرى نيز در اين‌باره آمده است .\r\nپس يك مسلمان چگونه مىتواند كه سخنان رسول اللّه صلّى اللّه عليه و آله را تصديق كند و آنگاه كرامت كسانى مثل شقيق را كه دشمن على عليه السّلام و دشنام‌دهندهء به او بود ، بپذيرد و او را مستجاب الدعوه بشمارد و دعايش را در بارش ابر نافذ بداند ؟ آرى ، آنجا كه از روى ناآگاهى خواسته شود در فضايل غلو به كار رود ، چنين نسبتهايى را مىتوان داد .\r\nاما جريرى كه اين روايت خنده‌آور را نقل كرده ، كسى است كه در همين كتاب احوال او را دانسته‌ايد و هموست كه سه سال پيش از مرگش عقل خود را باخته و همين روايت از فرآورده‌هاى جنون اوست .\r\n\r\n27 - سختيانى آب جارى مىكند\r\nابو نعيم با اسنادش از عبد الواحد بن زيد روايت كرده كه گفته است : با ايوب سختيانى ( م 121 ) « 4 » در كوه حرا بودم . سخت تشنه شدم ، تا اينكه تشنگى را در چهرهء من ديد و گفت : چه عارضه‌اى به تو رسيده ؟ گفتم : تشنه‌ام ، و بر جان خود مىترسم . گفت : آيا كار\r\n\r\n\r\n","description":"","footnote":"\r\n( 1 ) . مستدرك حاكم : 3 / 128 . ذهبى راويان آن را توثيق و تصحيح كرده است .\r\n( 2 ) . همان : 3 / 135 ، اين روايت را نقل كرده و صحيح دانسته است .\r\n( 3 ) . همان : 3 / 142 . روايت را حاكم و ذهبى صحيح دانسته‌اند .\r\n( 4 ) . شرح حال او در حلية الاولياء : 3 / 3 - 14 آمده است .\r\n","page_name":" 165 ","page_number":181},
  {"content":"\r\n\r\nمرا مخفى مىدارى ؟ گفتم : آرى ، گفت : پس سوگند بخور . من نيز سوگند خوردم مادام كه زنده است ، احوال او را نگويم . آنگاه با پاى خود به حرا زد و آب جارى شد . از آن آب نوشيدم و سيراب شدم و مقدارى هم با خود برداشتم ، و تا او زنده بود ، به كسى از اين قضيه چيزى نگفتم . « 1 »\r\nحريفيش آورده است : گروهى با ايوب سختيانى به سفر رفتند و نتوانستند آب به دست بياورند . ايوب گفت : آيا تا من زنده‌ام مخفى مىداريد ؟ همگى گفتند : آرى . آنگاه دايره‌اى ترسيم كرد و آب از درون آن جارى گشت و همگى سيراب شديم . به بصره كه آمديم ، حماد بن زيد اين موضوع را خبر داد و عبد الواحد بن زيد گفت : من در همان روز با او بودم . « 2 »\r\n\r\n28 - شيخى در بهشت كاخ مىفروشد\r\nمردى از خراسان نزد حبيب بن محمّد عجمى بصرى آمد و مىخواست به مكّه برود .\r\nبه او گفت : اى شيخ ، براى من خانه‌اى بخر و پولى داد و عازم مكه شد . حبيب پول را گرفت و تصدّق داد . اين مرد كه از مكه بازگشت ، گفت : با من بيا و خانه‌اى را كه خريده‌اى نشان بده . او گفت امروز آن خانه را نخواهى ديد ، اما آنگاه كه بميرى ، آن خانه را مشاهده خواهى كرد . پس آن مرد خراسانى گفت : پيمان‌نامهء آن را بنويس تا با خود همراه كنم .\r\nحبيب چنين نوشت :\r\nبه نام خداى بخشايندهء مهربان . اين نامهء خانه‌اى است كه حبيب در بهشت خريدارى كرده است . اين خانه چنين و چنان و ارتفاعش چنين و چنان است . سپس نامه را مهر زد و به او داد . مرد اين نامه را گرفت و به خراسان پيش خانوادهء خود رفت . اهل خانه گفتند : تو ديوانه شده‌اى . هرگاه مالت را ضايع نمىكردى ، ترا صاحب خانه مىكرد ، و اين عمل تو كار ديوانگان است . آن مرد ، تا زمانى كه خدا خواسته بود ، زنده ماند و هنگامى كه وقت مرگش فرارسيد ، به خانوادهء خود گفت : اين نامه را در كفن من قرار دهيد ، و چون\r\n\r\n\r\n","description":"","footnote":"\r\n( 1 ) . حلية الاولياء : 3 / 5 .\r\n( 2 ) . الروض الفائق 126 .\r\n","page_name":" 166 ","page_number":182},
  {"content":"\r\n\r\nدرگذشت آن را در كفن او قرار دادند و او را در قبر گذاشتند . حبيب كه در بصره بود ، ناگاه آن نامه را در كنار خود ديد كه در ذيل آن نوشته شده بود : اى أبو محمّد ، خداوند آن قصرى را كه تو خريده بودى به آن مرد داد . او هم نزد خانوادهء آن مرد رفت و گفت :\r\nخداوند به پدر شما قصرى داد و اين هم نامه‌اش ، آنگاه همگى مشاهده كردند و ديدند همان نامه‌اى است كه با او به خاك سپرده بودند .\r\nابن عساكر اين روايت را نقل كرده « 1 » و مصحح كتاب ، در اين‌باره گفته است كه مؤلف ، اين واقعه را به دو صورت كوتاه و مفصل روايت كرده ، ليكن مضمون هردو ، يكى است و اين واقعه به حبيب تعلق دارد و اميد است كه مدعيان گرد او جمع نشوند و آن را نردبانى براى خوردن مال مردم قرار ندهند . البته ، احوال امثال حبيب ، قياس‌پذير نيست و قاعده عملى ندارد .\r\n\r\n29 - شخص غايبى به دعاى معروف كرخى حاضر مىشود\r\nامام ابو محمد ضياء الدين شيخ احمد وترى شافعى كه به سال 980 ه در مصر وفات كرده است ، از خليل بن محمد صيّاد نقل كرده كه گفت : پدرم ناپديد شد و من خيلى ناراحت شدم . نزد معروف كرخى ( م 200 يا 201 يا 204 ) آمدم و گفتم : پدرم ناپديد شده است . گفت : چه مىخواهى ؟ گفتم : بازگشت پدرم را . او گفت : خدايا آسمان ، آسمان تو و زمين ، زمين تست ، و هرچه بين آسمان و زمين است ، از تست ، محمّد را بياور . همين‌كه به دروازهء شام آمدم ، ديدم كه او ايستاده است . پرسيدم : كجا بودى ؟ گفت : هم‌اكنون در انبار بودم « 2 » و نمىدانم چه شد . « 3 »\r\nشگفتا از اين عقلها كه چنين كراماتى را در حق هرمعروف و منكرى مىپذيرند ، اما حاضر نيستند دربارهء امير مؤمنان على عليه السّلام بپذيرند ، آنجا كه براى غسل دادن سلمان وارد\r\n\r\n\r\n","description":"","footnote":"\r\n( 1 ) . تاريخ الشام : 4 / 32 .\r\n( 2 ) . انبار شهرى است در نزديكى بلخ و نيز شهرى است بر كنار فرات در غرب بغداد كه بين انبار و بغداد ده فرسخ فاصله است .\r\n( 3 ) . روضة الناظرين ، وترى 8 .\r\n","page_name":" 167 ","page_number":183},
  {"content":"\r\n\r\nمدائن شد ، در حالى كه پيش از آن در مدينه بود . « 1 »\r\n\r\n30 - مردى در هوا چهارزانو نشسته است\r\nابن جوزى از حذيفة بن قتادهء مرعشى ( م 207 ) نقل كرده كه گفت : سوار كشتى بودم كه ناگاه كشتى شكست . من و زنى بر روى تخته‌اى افتاديم كه از تخته‌هاى كشتى جدا شده بود و هفت روز روى آن تخته مانديم . آن زن گفت : من تشنه‌ام . من از خداى تعالى خواستم كه ما را سيراب كند . ناگاه از آسمان زنجيرى ظاهر شد كه كوزه‌اى پر آب بر انتهاى آن آويزان بود . آب را كه خورديم ، من سر برداشتم تا آن زنجير را تماشا كنم ، ناگاه ديدم مردى در هوا چهارزانو نشسته است . پرسيدم : شما چه كسى هستيد ؟ گفت : از انس هستم . پرسيدم : چه چيزى شما را به اين مقام رسانيد ؟ گفت : خواستهء خداى ، عزّ و جل ، را بر خواهش نفس خود ترجيح دادم ، بدان جهت مرا اين گونه كه مىبينى نشانيد . « 2 »\r\nهرگاه جاى تعجب باشد ، در اينجاست كه چگونه مردمانى اين كرامتها را مىپذيرند ، ليكن حديث بساط مولانا امير مؤمنان عليه السّلام برايشان گران مىآيد .\r\n\r\n31 - جن با خزاعى سخن مىگويد\r\nابن جوزى از احمد بن نصر خزاعى ( م 231 ) « 3 » كه يكى از پيشوايان مشهور اهل سنت بود ، نقل كرده كه گفته است : ديوانه‌اى را ديدم كه افتاده بود ، من در گوش او چيزى خواندم و از گوش او يك جنى با من سخن گفت و اظهار داشت : اى ابو عبد اللّه ، ترا به خدا مرا رها كن تا او را خفه بكنم ، چرا كه به عقيدهء او قرآن مخلوق است . « 4 »\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 5 / 15 - 21 .\r\n( 2 ) . صفة الصفوة : 4 / 245 .\r\n( 3 ) . وى در خلافت واثق بالله ، به مناسبت اينكه از اعتقاد به خلق قرآن و نفى تشبيه خوددارى كرده بود ، به قتل رسيد . به گوش او ، نامه‌اى آويختند كه مضمون آن ، اين بود : به نام خداوند بخشايندهء مهربان ، اين سر احمد بن نصر بن مالك است كه امام هارون واثق بالله امير المؤمنين او را دعوت كرد كه خلق قرآن و نفى تشبيه را گواهى دهد ، و او نپذيرفت ، و خدا به جهنمش فرستاد .\r\n( 4 ) . صفة الصفوة : 2 / 205 .\r\n","page_name":" 168 ","page_number":184},
  {"content":"\r\n\r\nچقدر با لطافت و ريزه‌كارى به باطل دعوت مىكند ! خدا به آن جنى بركت بدهد كه علمش به اين درجه رسيده كه او عدم خلق قرآن را پذيرفته است . ما خدا را بر بطلان آن عقيدهء سخيف سپاس مىگوييم و تا امروز كسى پيدا نشده كه به اين عقيده تمايل پيدا كند و آن را بپذيرد .\r\n\r\n32 - سر احمد خزاعى سخن مىگويد\r\nخطيب و ابن جوزى به اسنادشان از ابراهيم بن اسماعيل بن خلف روايت كرده‌اند كه وى گفته است : احمد بن نصر خلّى هنگامى كه به قتل رسيد و به دارش آويختند ، به من گفتند كه سرش قرآن مىخواند . من رفتم و نزديك شدم . مأموران و سواران در اطراف وى از او پاسدارى مىكردند . وقتى كه كاملا خيره شدم ، ديدم سر احمد اين آيه را مىخواند :    الم ، أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَ هُمْ لا يُفْتَنُونَ    « 1 » : « الم ، آيا مردم گمان كرده‌اند كه چون بگويند : ما ايمان آورده‌ايم ، رها مىشوند و آزموده نمىشوند ؟ » ، آنگاه موى بر اندامم راست شد .\r\nاز احمد بن كامل قاضى از پدرش روايت شده كه گفت : پس از آنكه احمد بن نصر را دار زدند و سر او را بر پل آويختند ، كسانى مأمور نگهبانى آن بودند . نگهبان او روايت كرده كه شبها او را ديده است كه سرش به سوى قبله متوجه مىشود و با زبان روانى سورهء يس را مىخواند . نگهبانى كه چنين اظهار كرده بود ، مورد تعقيب قرار گرفت و از بيم جان فرار كرد .\r\nخلف بن سالم روايت مىكند : احمد بن نصر كه كشته شد ، و به او گفتند : اى ابو محمد ، آيا شنيده‌اى كه مردم دربارهء او چه مىگويند ؟ گفت : چه مىگويند ؟ گفت : مىگويند كه سر احمد بن نصر قرآن مىخواند . او گفت : سر يحيى بن زكريا هم قرآن مىخواند . « 2 »\r\nخطيب و ابن جوزى را نبايد در نقل اين روايت خنده‌آور ملامت كرد ، چرا كه گمان ندارم آنها اين را بپذيرند ، اما بايد دانست اين راويان وقتى در برابر واقعهء قرآن خواندن\r\n\r\n\r\n","description":"","footnote":"\r\n( 1 ) . عنكبوت 29 / 1 ، 2 .\r\n( 2 ) . تاريخ بغداد : 5 / 179 ؛ صفة الصفوة : 2 / 205 .\r\n","page_name":" 169 ","page_number":185},
  {"content":"\r\n\r\nسر مولانا ابو عبد اللّه فرزند گرامى و شهيد پيامبر صلّى اللّه عليه و آله قرار گرفته‌اند و ديده‌اند كه اين كرامت قرنهاست كه از هرسو نقل شده ، اين روايات را ساخته‌اند ، تا مقام آن بزرگوار را كوچك بشمارند ، و اين منزلت بزرگ را در خصوص فرزند پيغمبر صلّى اللّه عليه و آله ناديده بگيرند .\r\n\r\n33 - پيغمبر به وجود ابو حنيفه افتخار مىكند\r\nاز رسول اللّه روايت شده كه فرمود : ديگر پيمبران به من افتخار مىكنند و من به ابو حنيفه افتخار مىكنم . او در پيشگاه خدا مرد باتقوايى است ، او چونان كوهى از دانش يا پيغمبرى از پيغمبران بنى اسرائيل است . هركس او را گرامى بدارد ، مرا گرامى داشته و هركس او را دشمن بدارد ، مرا دشمن داشته است .\r\nباز از پيغمبر نقل شده كه فرمود : آدم به وجود من افتخار مىكند و من به وجود مردى از امت خود به نام نعمان افتخار مىكنم كه كنيه‌اش ابو حنيفه است ، او چراغ امت من است .\r\nاين دو روايت مبالغه‌آميز را كه در فضايل ابو حنيفه ساخته‌اند ، در همين كتاب « 1 » آورده‌ايم و ياد كرده‌ايم كه چگونه گروهى از حنفيان ، غلو را تا بدانجا رسانده‌اند كه حتى معتقد شده‌اند كه ابو حنيفه در قضاوت از رسول اللّه صلّى اللّه عليه و آله نيز داناتر بود .\r\nحريفيش نوشته است : در ورع ابو حنيفه اين بس كه در روزگار او گوسفندى را دزديدند و از آن پس ، او ديگر ، مادام كه گوسفندان زنده بودند ، گوشت نخورد . « 2 »\r\nمن نمىدانم به كدامين خرافه بخندم . آيا به افتخار پيغمبر صلّى اللّه عليه و آله بر كسى بخندم كه دو بار از كفر توبه كرده است « 3 » ، و حال آنكه مىدانيم پيغمبر صلّى اللّه عليه و آله مفخر همهء عالميان است ، و در ميان امت او كسى همچون على عليه السّلام هست كه در ليلة المبيت در بستر پيغمبر صلّى اللّه عليه و آله آرميد و خدا به دو افتخار كرده است . « 4 »\r\nيا بياييم و بر اين سخن بخنديم كه ابو حنيفه از پيغمبر صلّى اللّه عليه و آله در قضاوت داناتر بود ؟ من نمىدانم ابو حنيفه اين همه دانش و فقه را از كجا آورده بود ؟ آيا او در همان فقه اسلامى\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 5 / 279 .\r\n( 2 ) . الروض الفائق 215 .\r\n( 3 ) . ر ك : الغدير ( متن عربى / چ 2 ) : 5 / 280 .\r\n( 4 ) . همان : 2 / 48 .\r\n","page_name":" 170 ","page_number":186},
  {"content":"\r\n\r\nكه پيغمبر صلّى اللّه عليه و آله سرچشمهء آن است و از وجود گرامى او بر ديگران پرتوافكن شده ، عالم‌تر بوده است ؟ يا اينكه او اين فقه و دانش را از نامسلمانان كابل يا بابل يا ترمذ « 1 » اخذ كرده كه شايسته است چنان فقهى را به دور اندازند . مسلمانان چه نيازى به فقه ديگران دارند ، در حالى كه خداوند نعمت قضا و فقه اسلامى را به آنان بخشيده و برهان قاطع و فصل الخطاب در نزد آنهاست .\r\nيا به ورع آن مرد فقيهى بخندم كه در قضيهء گوسفند دزدى كه هيچ فقيهى آن را قبول نمىكند ، نظر داده است ؟ در حالى كه خداوند خوردن گوشت گوسفندان را در همهء زمانها مباح فرموده است و اى بسا گوسفندانى در همهء زمانها بوده‌اند كه دزدى شده‌اند و قضيّه در محافل اسلامى با چنين اشكالى روبرو نشده است . البته ، اين فقيه نمىداند آنجا كه شبهات نامحدود باشند ، نمىتوان بر آن حكمى جارى كرد ، و شايد اين امر را مىدانست ، ليكن اين برخوردى است كه به وسيلهء آن مكرى در كار بوده است . ابو عاصم نبيل مىگويد : ابو حنيفه را در مسجد الحرام ديدم كه فتوا مىداد و گروهى اطراف او جمع شده بودند و او را اذيت مىكردند . گفت : آيا اينجا كسى نيست كه پاسبانى بياورد ؟ من گفتم : اى ابو حنيفه ، آيا تو پاسبان مىخواهى ؟ گفت : آرى . گفتم اين احاديثى را كه من دارم ، بر من بخوان . وقتى كه او آنها را خواند ، من برخاستم و جلو كفشهاى او ايستادم ، پرسيد : پس پاسبان كو ؟ عرض كردم : من پرسيدم آيا مىخواهى ؟ عرض نكردم كه پاسبان مىآورم . گفت : ببينيد من با مردم مكر مىكنم و اين كودك هم بر من مكر مىكند . « 2 »\r\nامام اعظم با تظاهر به ورع خود ، دامى براى شكار گسترده و اين كار چقدر شبيه است به آن قصهء محراب كه حفص بن عبد الرحمن آن را از او حكايت كرده و گفته است :\r\nپشت سر او نماز خواندم . نماز كه تمام شد و در محراب نشست ، مردى گفت : آيا اين جايز است كه در محرابى نماز بخوانى كه در آن تصاويرى است ؟ گفت : من چهل و پنج سال است كه در اينجا نماز مىخوانم و به وجود اين تصاوير آگاهى ندارم . سپس دستور\r\n\r\n\r\n","description":"","footnote":"\r\n( 1 ) . اشاره به موطن اصلى ابو حنيفه است . حافظ ابو نعيم فضل بن دكين گويد : اصل او از كابل است ، ابو عبد الرحمن مقرى گويد : وى اهل بابل است و حارث بن ادريس گويد : وى در اصل ترمذى است .\r\n( 2 ) . اخبار الظراف ، ابن جوزى 103 .\r\n","page_name":" 171 ","page_number":187},
  {"content":"\r\n\r\nداد كه آن عكسها را بردارند . مردى به او گفت : سقف اين مسجد چه زيباست ! گفت : من كه بيش از چهل سال در اينجا بوده‌ام ، آن را نديده‌ام . « 1 »\r\nشايد فتواى ابو حنيفه دربارهء گوسفند موجب شده كه آراء او به مدينهء رسول اللّه صلّى اللّه عليه و آله راه نيافته است ، چرا كه محمّد بن مسلمه كه خود اهل مدينه بود ، وقتى شنيد كه مىگويند رأى ابو حنيفه در همهء شهرها وارد شده ، بجز مدينه ، گفت : براى اينكه رسول اللّه فرمود :\r\nبر هرروزن و درى از مدينه ، فرشته‌اى مأمور است كه نگذارد يك نفر دروغگو و فريبكار از آن وارد شود ، و سخن اين مرد چونان سخن دروغگويان و فريبكاران است ؛ ازاين‌رو ، در مدينه وارد نشده است . « 2 »\r\nالبته در فقه ابو حنيفه مطالبى است كه قصهء اين گوسفند در مقابل آنها چيزى نيست .\r\nوى در آراء خود ، با سنت ثابت مخالفت كرده ، چنان كه وكيع بن جراح « 3 » گويد : من دويست حديث از پيغمبر مىشناسم كه ابو حنيفه با آنها مخالفت كرده است . « 4 » اما عبد اللّه بن داود حريبى كه از غاليان محبت ابو حنيفه بود ، مىگويد : سزاوار است كه مردم در نمازشان ابو حنيفه را دعا كنند ، چرا كه فقه و سنتها را پاسدارى كرده است . « 5 »\r\nطاش كبرىزاده مىنويسد : از اشخاص موثق شنيدم كه در بعضى كتابها آمده است :\r\nهنگامى كه ثابت پدر ابو حنيفه وفات كرد ، زن او را كه مادر ابو حنيفه است ، امام جعفر صادق به زنى گرفت ، در حالى كه ابو حنيفه كودك بود . وى در دامن تربيت جعفر صادق پرورش يافت و دانشهاى او را فراگرفت . هرگاه اين مسئله ثابت شود ، منقبت بزرگى براى ابو حنيفه محسوب مىشود . « 6 »\r\nبه دنبال اين موضوع ، حسن نعمانى در تعليقات خود بر مفتاح نوشته است : چگونه مىتوان اين موضوع را باور داشت كه ابو حنيفه بچه‌اى بوده كه در دامن امام صادق\r\n\r\n\r\n","description":"","footnote":"\r\n( 1 ) . مناقب ابى حنيفة ، حافظ كردرى : 1 / 251 .\r\n( 2 ) . اخبار الظراف ، ابن جوزى 35 .\r\n( 3 ) . ابو سفيان كوفى ( م 196 ) در حديث حافظ و ثقه بوده و مردى استوار و گرانمايه قلمداد شده و احاديث زيادى نقل كرده است و فتوا هم مىداد .\r\n( 4 ) . الانتقاء ، ابن عبد البر 150 .\r\n( 5 ) . تاريخ ابن كثير : 10 / 107 .\r\n( 6 ) . مفتاح السعادة : 2 / 70 .\r\n","page_name":" 172 ","page_number":188},
  {"content":"\r\n\r\nپرورش يافته است ، در حالى كه مىدانيم امام صادق در سال 68 متولد و به سال 148 وفات نموده است و امام ابو حنيفه در سال 150 هجرى درگذشته و تولدش در سال 80 بوده است . « 1 » پس ملاحظه مىكنيم كه وفاتشان فقط دو سال باهم فاصله دارد و تولدشان تقريبا به هم نزديك است .\r\nدر لابلاى منقولات موفق بن احمد ، و سخنان حافظ كردرى و در ميان آنچه برخى از حنفيان در معاجم و تراجم در مناقب ابو حنيفه آورده‌اند ، چندان خرافات و حرفهاى بىمعنى هست كه گوش اسلام مقدس از شنيدن آن بيزار است و خرد و منطق از قبول آن سرباز مىزند .\r\nاز شگفت‌ترين چيزهايى كه از او نقل شده ، داستانى است كه امام ابو حسين همدانى در آخر كتاب خزانة المفتين آورده و در ضمن آن نوشته است : امام ابو حنيفه كه به آخرين حج مشرف شد ، مال بسيارى به نگهبانان كعبه داد ، چندانكه بيت اللّه را براى او قرق كردند و او داخل بيت شد و نماز خواندن آغاز كرد . طبق عادتى كه داشت ، بر پاى راست ايستاد و نماز را شروع كرد ، تا آنجا كه نصف قرآن را خواند ، سپس به ركوع رفت و چون خواست ركعت دوم را به جاى بياورد ، بر پاى چپ ايستاد تا نيمه دوم قرآن را ختم كرد ، آنگاه چنين گفت : خدايا ترا به شايستگى شناختم و از تو شناخت بسزا حاصل كردم ، ليكن طاعت كامل به جاى نياوردم ! اين نقص طاعت را با آن كمال معرفت جبران كن و ببخشاى . ناگهان از گوشهء بيت ندايى رسيد كه : شناختى و نيكو شناختى و معرفت كامل پيدا كردى ، و طاعت و خلوص فرمانبرى را به جاى آوردى . تو و پيروان ترا و همه كسانى را كه تا روز قيامت پيرو مذهب تو باشند ، آمرزيديم . « 2 »\r\nكاش مىدانستم كه امام ابو حنيفه چگونه و در چه زمانى قرآن عزيز را در دو ركعت ختم كرده است و در آن هنگامى كه حاجيان در ايام حج پيرامون كعبه طواف مىكنند و در ورود به خانهء خدا بر يكديگر سبقت مىگيرند ، چگونه ممكن بوده است كه نگهبانان بيت اللّه\r\n\r\n\r\n","description":"","footnote":"\r\n( 1 ) . برخى گويند : او در سال 61 متولد شده است .\r\n( 2 ) . مفتاح السعادة : 2 / 82 .\r\n","page_name":" 173 ","page_number":189},
  {"content":"\r\n\r\nآن را فقط براى ابو حنيفه قرق كنند و سيل زائران را از ورود به آن بازدارند ؟ نگهبانان ، جلو اين شوق و طلبى را كه مردم براى طواف گرد كعبه دارند ، چگونه مىتوانند بگيرند ؟\r\nوانگهى اين چه رسمى است كه امام ابو حنيفه برگزيده كه نصف قرآن را در حالى كه بر پاى راست ايستاده و نصف ديگر را در حالى كه بر پاى چپ ايستاده ختم كند ؟ آيا اين حكم را او از كتاب آسمانى گرفته يا سنتى بوده است كه پيغمبر بزرگوار بر آن عمل مىكرده ؟ يا اين‌كه فقط بدعتى است كه جز از امام ابو حنيفه آن را از كسى نشنيده‌ايم ؟ و آيا در ورزشهاى بدنى كه به منظور حفظ تندرستى و تأمين نيروى بدنى و نشاط انجام مىگيرد ، چنين ورزشى ديده شده است ؟ من كه سراغ ندارم . از اينها كه بگذريم ، اين امام چگونه توانسته است اين ادعاى گران را در پيشگاه پروردگار عالميان ، سبحانه و تعالى ، كه بر اسرار و ضماير همه آگاهى دارد ، داشته باشد و سخنى بگويد كه هيچ‌يك از پيغمبران حتى خاتم آنان - با آن‌همه وسعت معرفت - چنين ادعايى نكرده‌اند و از پيغمبر خاتم صلّى اللّه عليه و آله كه وسعت و دامنهء شناختش بيش از ديگر پيامبران است ، ديده نشده كه دعايى بكند و مناجاتى بنمايد كه چنين ادعاهايى در آن باشد . اين عمل ، جز از آدم خودپسند و مغرور و غرّه به دانش خويش كه معرفت به پروردگار ندارد ، ساخته نيست . صاحب اين روايت چقدر غفلت دارد از اينكه پنداشته است كه امام اين دعا را در عالم شهود كرده ، ليكن نداى خداى از عالم غيب را شنيده است و اين ندا را كه به دروغ ساخته شده ، جز دليلى بر عليه امام ابو حنيفه و مذهبش به چيزى نمىتوان حمل كرد ، چرا كه هرگاه از رب البيت چنين خطابى به او رسيده بود و اين ادعا ساختگى و دروغ نبود ، لازم مىآمد كه از آن پس همهء مردم حنفىمذهب شوند ، ليكن امت اسلامى صحت اين روايت را قبول ندارند . حال امام ابو حنيفه بخواهد يا نخواهد ، چيز ديگرى است . عجيب‌تر از اين ، نوشتهء علامهء برزنجى است كه مىگويد :\r\nبعضى از حنفيان برآنند كه عيسى و مهدى هردو از مذهب امام ابو حنفيه تقليد مىكنند . اين عقيده را يكى از مشايخ طريقت در يكى از شهرهاى هندوستان ، در كتابى كه به فارسى در آن ديار تأليف كرده ، نوشته است . يكى از علماى حنفيه كه متصدى\r\n\r\n","description":"","footnote":"","page_name":" 174 ","page_number":190},
  {"content":"\r\n\r\nتدريس هم بوده ، اين سخن را نقل نموده و بدان افتخار كرده و آن را در مجلس درس خود در روضهء پيامبر بيان داشته است .\r\nشيخ على قارى از يكى از حنفيان نقل كرده كه مىگفته است : آگاه باش كه خداوند ابو حنيفه را شريعت و كرامت بخشيده ، و از كرامات او اين است كه خضر عليه السّلام هربامداد به حضور او مىآمد و از او احكام شريعت را فرامىگرفت و پنج سال اين امر ادامه داشت . هنگامى كه ابو حنيفه درگذشت ، خضر با پروردگار مناجات كرد و گفت : خدايا چنانچه من در پيشگاه تو منزلتى دارم ، اجازه بده كه ابو حنيفه مطابق روال ديرين ، از درون قبر ، شرع محمّد را به‌طور كامل به من تدريس كند ، تا طريقت و حقيقت ، هردو را بياموزم . به او ندا رسيد كه برو كنار قبر او و هرچه خواهى از او ياد بگير . خضر بر سر قبر او آمد و بيست و پنج سال نزد او شاگردى كرد و هرچه مىخواست فراگرفت ، تا آنجا كه همهء دلايل و اقوال را بياموخت . سپس خضر مناجات كرد و گفت : پروردگارا چه كارى بكنم ؟ ندا رسيد كه برو و در ميان فقيران مشغول عبادت شو ، تا فرمان من به تو برسد .\r\nسپس اين مطلب را نقل مىكند كه خدا فرمود : بر بقعهء فلانى بگذر و علم شريعت را به دو ياد بده ، خضر عليه السّلام هم طبق دستور عمل كرد . پس از مدتى در شهر ماوراء النهر جوانى پيدا شد به نام ابو القاسم قشيرى كه به مادرش خدمت مىكرد و به دو احترام مىگذاشت .\r\nخداوند به خضر دستور داد كه پيش قشيرى برود و هرچه از ابو حنيفه آموخته ، به دو تعليم دهد ، چرا كه او مادرش را خشنود كرده است . خضر پيش ابو القاسم آمد و گفت : تو به خاطر كسب علم خواستى مسافرت كنى ، ليكن براى اطاعت و رضايت مادرت اين كار را نكردى ، ازاين‌رو خداى تعالى به من امر فرمود كه هرروز مرتبا پيش تو بيايم و ترا تعليم كنم . بدين ترتيب ، خضر سه سال تمام هرروز مىآمد و همهء علومى را كه از ابو حنيفه در طول سى سال فراگرفته بود ، به دو آموخت و حقايق و دقايق و دلايل علم را تعليم كرد .\r\nابو القاسم از اين رهگذر شهرهء روزگار و يگانهء زمان خود گرديد ، چنان كه هزار كتاب تأليف كرد و صاحب كرامت شد و مريدان و شاگردانش رو به فزونى گذاشتند . شيخ قشيرى مريد بزرگسالى داشت كه هرگز از او جدا نمىشد . شيخ هزار كتاب از تأليفات\r\n\r\n","description":"","footnote":"","page_name":" 175 ","page_number":191},
  {"content":"\r\n\r\nخود را در صندوقى گذاشت و به آن مريد داد و گفت : كارى براى من پيش‌آمده ، تو اين صندوق را ببر و در جيحون بينداز . آن مريد صندوق را برداشت و از پيش شيخ بيرون آمد و با خود گفت : من چگونه تأليفات شيخ را در آب بيندازم ؟ اينك مىروم و كتابها را نگه مىدارم و به شيخ مىگويم كه آنها را به آب انداختم . كتابها را نگه داشت . نزد شيخ كه آمد ، گفت : صندوق كتابها را در آب انداختم ، شيخ پرسيد : در آن ساعت ، چه علامتهايى ديدى ؟ آن مرد گفت : چيزى مشاهده نكردم . شيخ گفت : برو و صندوق را بينداز . مريد آمد و خواست كه كتابها را بيندازد ، تا به دو توهين نشود ، ولى بار ديگر همچون دفعهء اول پيش شيخ برگشت . شيخ پرسيد : آيا انداختى ؟ گفت : آرى . شيخ گفت : نينداخته‌اى ، برو و بينداز . من در اين امر با خدا رازى دارم و فرمان مرا رد نكن . مريد رفت و صندوق را به آب انداخت ، ناگاه دستى از آب ظاهر شد و صندوق را گرفت . مريد پرسيد : تو كيستى ؟ از آب ندا آمد كه مأمورم امانت شيخ را نگهدارى كنم . مريد بازگشت و نزد شيخ آمد . پرسيد : آيا انداختى ؟ گفت بلى . پرسيد : چه نشانه‌اى ديدى ؟ مريد گفت : من ديدم كه آب شكافته شد و دستى از آن بيرون آمد و صندوق را گرفت . من متحير ماندم كه راز اين امر چيست ؟\r\nشيخ گفت : راز آن اين است كه وقتى قيامت نزديك شود و دجال ظهور كند و عيسى بر بيت المقدس نازل شود و انجيل را در كنار خود گيرد ، مىگويد : كتاب محمّد كجاست ؟\r\nخداوند مرا دستور داده كه مطابق آن كتاب در بين شما داورى كنم و با انجيل حكم نكنم .\r\nآنگاه همه به جستجوى كتاب محمّد مىپردازند و تمام دنيا را مىگردند ، ولى كتابى از كتب شريعت محمّد نمىيابند . عيسى سرگردان مىماند و عرض مىكند : خدايا ، در ميان بندگانت مطابق چه كتابى حكم كنم ، در حالى كه غير از انجيل كتابى ندارم ؟ جبرئيل نازل مىشود و مىگويد : خدا امر مىكند كه به رود جيحون به روى و در كنار آن دو ركعت نماز بگزارى و ندا دردهى كه اى امانت‌دار صندوق ابو القاسم ! صندوق را به من تحويل بده ، من عيسى بن مريم هستم و دجال را كشته‌ام . عيسى به جيحون مىرود و دو ركعت نماز مىگزارد و طبق دستور جبرئيل عمل مىكند ، آنگاه آب شكافته مىشود و صندوق بيرون مىآيد و عيسى صندوق را مىگيرد و باز مىكند ، مهر آن را با هزار كتاب مشاهده مىكند\r\n\r\n","description":"","footnote":"","page_name":" 176 ","page_number":192},
  {"content":"\r\n\r\nو به وسيله آنها دين را در ميان مردم احيا مىكند . از آن پس عيسى از جبرئيل سؤال مىكند : ابو القاسم اين مرتبه را از كجا يافته است ؟ او مىگويد : از رضايت مادرش . اين مطالب از كتاب انيس الجلساء نقل شده است . « 1 »\r\nشيخ على قارى ، در اين خرافات ، به تفصيل سخن مىگويد و پس از اطنابى كه در طول صفحات خواننده را مشغول داشته ، در صفحهء 230 چنين مىنويسد : اين راويان ، تعصب را به جايى رسانده‌اند كه فقط مىخواهند در فضايل ابو حنيفه چيز بنويسند ، هرچند چيزهايى باشد كه هيچ واقعيت ندارد و مطالبى باشد كه سر از كفر درآورد . اينان هيچ اطلاعى از فضايل بسيار ابو حنيفه كه دربارهء آن كتابها تأليف يافته ، ندارند . « 2 » ازاين‌رو ، دروغها و افتراهايى مىآورند كه نه خدا راضى است و نه پيغمبر و نه خود ابو حنيفه ، چنان كه هرگاه ابو حنيفه ، رضى اللّه عنه ، آنها را بشنود ، بر كفر گوينده‌اش فتوا مىدهد . آن اندازه فضايلى كه ابو حنيفه داشته و نقل شده ، براى دوستدارانش كافى است و ديگر نيازى به دروغها و افتراهايى كه منتهى به تكذيب پيغمبران نيز مىشود ، نيست ، از قبيل دروغهايى كه قهستانى با آن‌همه فضل و جلالتش ، بخشى از آنها را در شرح خطبهء نقابه ذكر كرده و در ضمن آن گفته است كه عيسى عليه السّلام هرگاه نازل شود ، مذهب ابو حنيفه را كار مىبندد ، و اين را در فصلهاى ششگانهء خود آورده است . كاش من مىدانستم وى در فصول ششگانه چه گفته است و دليلش بر اين ادعا چيست ؟ ما همه از خداييم و به سوى او بازمىگرديم .\r\nدر كتاب طاش كبرىزاده آمده است : ابو حنيفه خواب ديد كه قبر پيغمبر را نبش مىكند و استخوانهايش را در سينهء خود جمع مىكند . او از اين خواب آشفته شد . ابن سيرين مىگويد كه خواب ابو حنيفه بدين قرار بوده است : ابن سيرين از ابو حنيفه خواسته است كه پشت سينهء خود را به من نشان بده . ابو حنيفه لباس را از پشت باز مىكند . او\r\n\r\n\r\n","description":"","footnote":"\r\n( 1 ) . الاشاعة فى اشراط الساعة ، سيد محمد برزنجى مدنى 221 - 225 .\r\n( 2 ) . در فضايل ابو حنيفه ، كتابها تأليف شده و در آنها چه بسيار از اين مزخرفات نقل شده است كه هرگاه اباطيل آن حذف شود ، ديگر چيزى باقى نمىماند .\r\n","page_name":" 177 ","page_number":193},
  {"content":"\r\n\r\nخالى در ميان دو شانه‌اش مشاهده مىكند و مىگويد : تو همان كسى هستى كه پيغمبر دربارهء او فرمود : در ميان امت من ، شخصى به نام ابو حنيفه هست كه در ميان دو شانه‌اش خالى است و خدا دين خود را به وسيلهء او زنده مىكند . آنگاه ابن سيرين مىگويد : تو باكى نداشته باش ، چرا كه پيغمبر شهر علم است و تو به آن بار مىيابى ، و او همچنان بود كه گفته است . « 1 »\r\nاين مطالب را بخوان و بر حال امّت محمّد صلّى اللّه عليه و آله گريه كن كه گرفتار چه مردمى شده است و جاهلان گمراه چه چيزهايى ساخته‌اند و چگونه از اين اقوال سخيف و اسطوره‌هاى بىاصل رهايى توانند يافت .\r\n\r\n34 - ابو زرعه ريگ را طلا مىكند\r\nذهبى از خالد بن فزر نقل كرده كه گفت : حياة بن شريح ، همان ابو زرعهء مصرى ( م 158 ) شيخ ديار مصر ، از كسانى بود كه بسيار گريه مىكردند و او در حقيقت تنگدست بود و در حالى كه خلوت كرده بود و دعا مىكرد ، من نشستم و گفتم : دعا كن خداوند به تو وسعت روزى بدهد . او به راست و چپ نگريست ، كسى را نديد . آنگاه دانهء شنى را گرفت و به سوى من انداخت . ناگاه ديدم كه طلا شده است ، طلايى كه به آن خوبى نديده بودم . سپس گفت : دنيا هيچ سودى ندارد ، مگر آنكه براى آخرت باشد . بعد گفت : خدا بهتر مىداند كه صلاح بندگانش چيست . گفتم : من با اين طلا چه‌كار كنم ؟ گفت انفاق كن .\r\nمن هم آن را در راه خدا بخشيدم . « 2 »\r\n\r\n35 - وضوى ابراهيم خراسانى\r\nيافعى در روض الرياحين از ابراهيم خراسانى ( م 163 ) نقل كرده است كه گفت : يك روز احتياج به وضو داشتم كه ناگاه كوزه‌اى از جواهر و مسواكى از نقره ديدم كه از خز هم نرم‌تر بود ، آن را برداشتم و مسواك كردم و وضو گرفتم و برگشتم . در برخى از گردشها ،\r\n\r\n\r\n","description":"","footnote":"\r\n( 1 ) . مفتاح السعادة : 1 / 275 و 2 / 82 .\r\n( 2 ) . تذكرة الحفاظ : 1 / 174 .\r\n","page_name":" 178 ","page_number":194},
  {"content":"\r\n\r\nروزهايى بر من گذشت كه كسى را نديدم ، و پرنده و جاندارى را مشاهده نكردم . ناگاه با شخصى برخورد كردم كه نمىدانم از كجا آمد و به من گفت : به اين درخت بگو كه دينارها بياورد . من گفتم : دينار بياور . درخت قبول نكرد . سپس او گفت : اى درخت ، بار دينار بياور . ناگاه ديدم از شاخه‌هاى درخت ، دينار آويزان است . مشغول تماشا بودم كه متوجه شدم آن شخص نيست و دينارها درخت را ترك گفته‌اند .\r\nبخوان و بر اسلام و گذشته‌اش گريه كن و بنگر كه صفحات تاريخش را چگونه آلوده كرده‌اند .\r\n\r\n36 - ماجشون مىميرد و زنده مىشود\r\nحافظ يعقوب بن ابى شيبه در شرح احوال ابو يوسف يعقوب بن ابى سلمهء قريشى ، معروف به ماجشون ( م 164 ) از طريق پسر ماجشون نقل مىكند كه گفت : روان ماجشون كه از تن جدا شد ، او را بر تخت گذاشتيم تا غسل بدهيم . غسال كه خواست او را غسل بدهد ، مشاهده كرد كه رگى در پايين پايش مىجنبد . برگشت و به ما گفت : رگى در پايين پايش مىبينم كه حركت مىكند و مصلحت نمىدانم در غسل او شتاب بكنم . اين جريان را كه ديده بوديم ، به مردم گفتيم . مردم ، روز بعد بازگشتند و نزد غسال رفتيم و رگ را به همان وضع روز قبل ديديم . از مردم معذرت خواستيم و سه روز حال او بر اينسان بود كه مردم مراجعه مىكردند ، تا بر او نماز بگزارند . سپس بلند شد و نشست و گفت : نوشابه بياوريد تا بنوشم .\r\nآوردند و نوشيد . او را گفتيم : از آنچه ديدى ، ما را آگاه كن . گفت : مانعى ندارد . روحم را كه از بدنم جدا كردند ، فرشته‌اى روحم را به آسمان دنيا برد و من خواستم كه درهاى آسمان باز شود . باز شد و من به همين ترتيب در آسمانها عروج مىكردم ، تا به آسمان هفتم رسيدم . پرسيدند : چه كسى با تو بود ؟ ماجشون گفت : به من گفته شد هنوز وقت مرگ تو نرسيده و از عمرت اينقدر سال و اينقدر ماه و اين تعداد روز و اين مقدار ساعت مانده است . آنگاه پيغمبر را ديدم كه ابو بكر در سمت راست و عمر در سمت چپ و عمر بن عبد العزيز در مقابلش نشسته‌اند . به آن فرشته‌اى كه با من بود ، گفتم : اين كيست ؟ گفت :\r\n\r\n","description":"","footnote":"","page_name":" 179 ","page_number":195},
  {"content":"\r\n\r\nعمر بن عبد العزيز است . گفتم : آيا او به پيغمبر نزديك است ؟ گفت : او در روزگار ستم ، حق را به كار بسته است و آن دو نفر ديگر هم در روزگار حق ، بر حق عمل كرده‌اند .\r\nاين روايت را ابن عساكر ، ابن خلكان ، يافعى ، ابن حجر و ابو الفلاح حنبلى نقل كرده‌اند . « 1 »\r\nمن هرگز فكر نمىكردم كه در ميان امت اسلامى ، كسى فرشتهء مأمور قبض ارواح را متهم بكند كه نمىدانسته تاريخ دقيق وفات كى بوده است ، در حالى كه از جانب خداى تواناى دانا مأموريت يافته و خداى سبحان فرموده است : بگو فرشتهء مرگ كه موكّل بر شماست ، شما را مىميراند . « 2 » آيا مىتوان ملك الموت را به خودرأيى متهم كرد كه پيش از ارادهء خداوند سبحان روح كسى را قبض كند ؟ و حال آنكه در كتاب آسمانى ما قرآن آمده است : خداوند جانها را به هنگام مرگ مىگيرد « 3 » ، و اوست كه زنده مىكند و مىميراند « 4 » ، و هيچ موجودى نمىتواند جز با اراده و اجازهء پروردگار بميرد و اين سرنوشتى است كه هنگام آن كاملا تعيين شده است . « 5 » خدايى جز خداى يگانه نيست ، اوست كه زنده مىكند و مىميراند و او پروردگار شما و پدران پيشين شماست . « 6 » اوست كه شما را از گل آفريد ، سپس عمرى مقرر كرد : مدتى در نزد او معين . « 7 » هرامتى را اجلى هست و آنگاه كه اجلشان فرارسد ، نه ساعتى زودتر مىشود و نه ديرتر . « 8 » خداوند بر روى زمين هيچ جنبنده‌اى را رها نمىكند ، ولى عذابشان را تا مدتى معين به تأخير مىافكند . « 9 » خداوند اگر مردمان را بدانچه كردند بگيرد ، بر روى زمين هيچ جنبنده‌اى باقى نگذارد ، ليكن آنها را تا زمانى معين مهلت مىدهد « 10 » ، پس جانهايى را كه حكم مرگ بر آنها رانده شده ، نگاه مىدارد و ديگران را تا زمانى كه معين است ، بازمىفرستد . « 11 » آن مدتى كه خداوند مقرر\r\n\r\n\r\n","description":"","footnote":"\r\n( 1 ) . وفيات الاعيان : 2 / 461 ؛ مرآة الجنان : 1 / 351 ؛ تهذيب التهذيب : 11 / 389 ؛ شذرات الذهب : 1 / 259 .\r\n( 2 ) . سجدة 32 / 11 .\r\n( 3 ) . زمر 39 / 42 .\r\n( 4 ) . مؤمنون 23 / 80 .\r\n( 5 ) . آل عمران 3 / 145 .\r\n( 6 ) . دخان 44 / 8 .\r\n( 7 ) . انعام 6 / 2 .\r\n( 8 ) . اعراف 7 / 34 .\r\n( 9 ) . نحل 16 / 61 .\r\n( 10 ) . فاطر 35 / 45 .\r\n( 11 ) . زمر 39 / 42 .\r\n","page_name":" 180 ","page_number":196},
  {"content":"\r\n\r\nداشته چون برسد به تأخير نمىافتد اگر بدانيد « 1 » ، پس هرگاه اجلشان فرارسد ، بدرستى كه خداوند به حال بندگانش بيناست . « 2 »\r\nهمانگونه كه من مكان حركت عضوى از اعضاى مرده را پس از رفتن روح از بدن درنمىيابم ، همچنين نمىفهمم كه چگونه ممكن است رگ ماجشون سه روز تمام پس از مرگش پيوند خود را با مراكز حساس قطع نكرده باشد و نبض او بزند .\r\nو نيز معنى اين عبارت را كه « آسمانهاى بلند ، درهاى بسته‌اى دارد و فرشتهء مرگ در كنار آن ايستاده و هرروحى كه به آسمان عروج كند ، از او اجازه مىگيرد و او درها را باز مىكند » درك نمىكنم .\r\nكاش مىدانستم حركت كندى كه سه روز طول مىكشد و فرشتهء مرگ سه روز اجازه داده تا روح ماجشون در رگهايش بماند ، فقط اختصاص به وى دارد ، يا اينكه يك قاعدهء عمومى است كه در همهء ارواح جريان دارد . آرى ، همهء اين ادعاها ناشى از سلطهء بنى اميهء ستمكار بوده كه اين‌چنين در آن روزگار بر امت اسلامى مسلط بوده‌اند .\r\n\r\n37 - نامه‌اى از خداوند به احمد پيشواى حنبليان\r\nبشر بن حارث بيمار شد و آمنهء رمليه به عيادتش آمد . در همان حال امام احمد بن حنبل به منظور عيادت وارد شد . چشمش كه به آمنه افتاد ، به بشر گفت : از او بخواه كه براى ما دعا كند . بشر گفت : ما را دعا كن . او چنين دعا كرد : خدايا بشر بن حارث و احمد بن حنبل از تو ، امان از آتش جهنم مىخواهند ، آنها را از عذاب برهان ، اى بخشنده‌ترين بخشايندگان .\r\nامام احمد گفت : شب كه فرارسيد ، نامه‌اى از آسمان به من رسيد كه در آن چنين نوشته بود : به نام خداوند بخشايندهء مهربان ، ما آن دعا را اجابت كرديم و بيش از آن را آماده كرده‌ايم . « 3 »\r\n\r\n\r\n","description":"","footnote":"\r\n( 1 ) . نوح 71 / 4 .\r\n( 2 ) . فاطر 35 / 45 .\r\n( 3 ) . تاريخ الشام : 2 / 48 ؛ صفة الصفوة ، ابن جوزى : 4 / 278 .\r\n","page_name":" 181 ","page_number":197},
  {"content":"\r\n\r\n\r\n38 - فرستادهء الياس و فرشته‌اى به جانب احمد حنبل\r\nابن جوزى به اسنادش از ابو حفص قاضى نقل مىكند : مردى از ديار هند نزد ابو عبد اللّه أحمد بن حنبل آمد و اظهار داشت : من از بحر هند آمده‌ام . مىخواستم به چين بروم ، اما يك كشتى نزد من آمد كه دو نفر سوار بر امواج حاضر شدند . يكى از آنها به من گفت : آيا دوست دارى كه خدا اجازه بدهد تو پيش احمد به روى و سلام ما را به دو برسانى ؟ پرسيدم : احمد كيست و شما كيستيد ؟ گفت : من الياس هستم و اين هم فرشته‌اى است كه نگهبانى جزاير دريا به عهدهء اوست ، احمد بن حنبل نيز در عراق است .\r\nگفتم : بلى . پس دريا مرا به ساحل ابلّه رسانيد و من اينك به ديدار تو آمده‌ام و سلام آن دو را به شما مىرسانم . « 1 »\r\n\r\n39 - درخت خرما قلم احمد را مىگيرد و حمل مىكند\r\nابو طالب على بن احمد نقل مىكند : يك روز به حضور ابو عبد اللّه رسيدم . او املا مىكرد و من مىنوشتم . قلم من شكست . او قلمى برداشت و به من داد و من آن را پيش ابو على جعفرى آوردم و گفتم : اين قلمى است كه عبد اللّه آن را به من داده است . او به غلام خود گفت كه قلم را از او بگير و بر درخت خرما قرار بده ، شايد آن را حمل كند . قلم را روى آن گذاشت و درخت آن را برداشت . « 2 »\r\n\r\n40 - كشف عورت احمد و كرامت او\r\nابن كثير در تاريخ خود نقل كرده است : احمد بن حنبل را كه سرپا نگه داشتند تا به امر معتصم بزنند ، بند شلوارش پاره شد و او ترسيد كه شلوارش از پاى بيفتد و عورتش نمايان شود ، لبهاى خود را به حركت آورد و خدا را خواند و شلوارش به حال اوّل برگشت . روايت شده كه او در دعاى خود گفته بود : اى پناه پناه‌خواهندگان ، اى خداى عالميان ، هرگاه مىدانى كه من براى تو به حق قيام كرده‌ام ، پس آبروى مرا مبر . « 3 »\r\n\r\n\r\n","description":"","footnote":"\r\n( 1 ) . مناقب احمد 143 .\r\n( 2 ) . مختصر طبقات الحنابلة 11 .\r\n( 3 ) . البداية و النهاية : 10 / 335 .\r\n","page_name":" 182 ","page_number":198},
  {"content":"\r\n\r\n\r\n41 - آتش‌سوزى و غرق شدن و كرامت احمد\r\nابن جوزى به نقل از فاطمه دختر احمد روايت مىكند كه او گفت : در خانهء برادرم صالح بودم كه تازه با قبيلهء مياسير وصلت كرده بود و آنها جهيزيه‌اى در حدود چهار هزار دينار براى او فرستاده بودند كه همهء آنها آتش گرفت و سوخت . صالح مىگفت : من از اينكه دارايىام از دست رفت ، غمگين نيستم ؛ فقط از سوختن لباسى كه مال پدرم بود و پدرم در آن نماز مىخواند ، اندوهگين هستم ، چرا كه با آن نماز مىخواندم و بدان تبرّك مىجستم . فاطمه مىگويد : بلافاصله آتش خاموش شد . داخل خانه كه شدند ، ديدند آن لباس سالم مانده و هرچه اطراف آن بود ، سوخته است . « 1 »\r\nابن جوزى مىنويسد : از طريق قاضى القضاة على بن حسين زينبى ، داستان اين آتش‌سوزى ، به همان ترتيب نقل شده ، ليكن نوشته است كه تمام اشياء خانه سوخته بود و فقط نامه‌اى كه خط احمد در آن بود ، سالم مانده بود .\r\nهمو گويد : وقتى كه به سال 554 ه سيلى در بغداد آمد ، تمام كتابهاى مرا آب برد و فقط يك جلد سالم ماند كه در آن دو برگ به خط امام احمد نوشته شده بود .\r\nذهبى در ذيل العبر هنگام ذكر وقايع سال 725 ، و نيز يافعى در مرآة الجنان مىنويسند :\r\nاز جمله نشانه‌ها ، آنكه مقبرهء امام احمد بن حنبل غرق شد ، مگر اتاقى كه ضريح او در آن بود ، چه آب به ارتفاع يك ذراع داخل آن شد و به اذن خدا متوقف گرديد و بورياها كه غبار اطراف قبر بر آن بود ، باقى ماند . اين مسئله نزد ما صحيح است و سيل ، چوبهاى بزرگ و مارهاى عجيب و غريب را مىكشيد . « 2 »\r\nدر راستى اين كرامت ، كافى است كه بدانيم امروز هيچ اثرى از اين مرقد معظّم بر جاى نمانده است و سيل آن را نابود كرده و نقش آن را از ميان برده است ، گويى اصلا چنين چيزى نبوده است و فردا نيز از ديروز رفته سخن به ميان مىآيد .\r\n\r\n\r\n","description":"","footnote":"\r\n( 1 ) . مناقب احمد 297 .\r\n( 2 ) . شذرات الذهب : 6 / 66 ؛ صلح الاخوان ، خالدى 98 ؛ مرآة الجنان : 4 / 273 .\r\n","page_name":" 183 ","page_number":199},
  {"content":"\r\n\r\n\r\n42 - خدا همه‌ساله با احمد ديدار مىكند\r\nابن جوزى نوشته است كه ابو بكر بن مكارم بن ابى يعلى حربى كه پيرمردى صالح بود ، گفت : در يكى از سالها ، پيش از ماه رمضان باران زيادى آمد و چند روز ادامه داشت . يك شب ماه رمضان كه خوابيده بودم ، در خواب ديدم برطبق عادت خود ، به زيارت قبر امام احمد بن حنبل آمدم . ناگاه ديدم كه قبر احمد بن حنبل ، به فاصله يك يا دو ردهء ديوارى از زمين قرار گرفته است . با خود گفتم : در اثر كثرت باران اين وضعيت پيش‌آمده است .\r\nصدايى از قبر شنيدم كه مىگفت : نه ، بلكه اين‌كه مىبينى از هيبت حق ، جل و علا ، است ، زيرا خداوند به زيارت قبر من آمد . من از سرّ اينكه خدا هرسال يك بار مرا زيارت مىكند ، پرسيدم . خداى ، عزّ و جل ، گفت : اى احمد ، اين به خاطر آن است كه تو كلام مرا يارى كردى و كلام من در محرابها منتشر و خوانده مىشود . نزديك شدم و قبر او را بوسيدم . سپس گفتم : اى آقاى من ، سرّ اينكه تنها قبر ترا مىبوسند ، چيست ؟ گفت : اى فرزند ، اين كرامت خود من نيست ، بلكه كرامت رسول اللّه است ، چرا كه من چند تار مو از پيغمبر با خود دارم . آگاه شويد كه هركس مرا دوست دارد ، در ماه رمضان به زيارت من بيايد ، و اين سخن را بار ديگر تكرار كرد . « 1 »\r\nدر باب زيارت امام حنبليان احمد ، در همين كتاب « 2 » برخى از اين نمونه‌هاى مبالغه‌آميز آمده است و چقدر خوب بود اگر اين خوابها حقيقت داشت !\r\n\r\n43 - احمد و نكير و منكر\r\nابن جوزى از عبد اللّه بن احمد نقل مىكند كه گفت : پدرم را در خواب ديدم و پرسيدم :\r\nخدا با تو چه كرد ؟ گفت : مرا آمرزيد . گفتم : آيا نكير و منكر پيش تو آمدند ؟ گفت : آرى ، پرسيدند : پروردگار تو كيست ؟ گفتم : سبحان اللّه ، آيا از من حيا نمىكنيد ؟ گفتند : اى ابو عبد اللّه ، ما را معذور بدار . ما به اين كار مأموريت داريم . « 3 »\r\n\r\n\r\n","description":"","footnote":"\r\n( 1 ) . مناقب احمد 454 .\r\n( 2 ) . ر ك : الغدير ( متن عربى / چ 5 ) : 5 / 199 - 201 .\r\n( 3 ) . مناقب احمد 454 .\r\n","page_name":" 184 ","page_number":200},
  {"content":"\r\n\r\nاين چه جرأتى است كه امام حنبل بر دو ملك كريم در آن تنگناى قبر نشان داده است ؟ گويا او از ناموس عمومى عالم در باب سؤال قبر به فرمان خداى بزرگ توانا بىاطلاع بوده است كه به آن دو ملك ، چنان پاسخ خشنى داده است ، و اين چه خبر بزرگى را ثابت مىكند ؟ در روايت آمده است : عمر ، وقتى نكير و منكر آمدند ، از ترس آنها لرزيد « 1 » ، در حالى كه عمر بنا به گفتهء عكرمه « چندان هيبت داشت كه وقتى حجامت‌كننده‌اى را خواست و سينه صاف كرد كه هيبتى داشت و حجامت‌كننده بىواهمه كار خود را انجام داد ، عمر چهل درهم به او داد » . « 2 »\r\nاين دو ملك بايد بروند و خداى سبحان را شكر كنند كه امام حنبل از كتك زدن آنها خوددارى كرده و چشمشان را كور نكرده است ، همان كارى را كه موسى عليه السّلام به تصور ابو هريره « 3 » با فرشتهء مرگ كرد و فرشتهء مرگ پس از آن به پيشگاه پروردگار شتافت و گفت :\r\nمرا به گرفتن جان كسى فرستاده‌اى كه نمىخواهد بميرد . آنگاه خدا چشمش را به او بازگرداند . « 4 »\r\nدر عبارت طبرى آمده است : فرشتهء مرگ پيش مردم آشكارا مىآيد . نزد موسى كه آمد ، موسى كشيده‌اى به صورت او زد و او را كور كرد و چون نزد خدا آمد ، گفت :\r\nپروردگارا بندهء تو موسى چشمم را كور كرد و هرگاه اين نبود كه در پيشگاه تو احترام دارد ، بر او سخت مىگرفتم . گفت : بنده‌ام موسى را بياور و بگو : كف دستش را بر بدن گاو\r\n\r\n\r\n","description":"","footnote":"\r\n( 1 ) . جردانى در مصباح الظلام : 2 / 56 مىگويد : خداى تعالى علم برزخ را به على داده بود . هنگامى كه عمر بن خطاب درگذشت ، على بالاى قبرش نشست تا گفتار او را با نكير و منكر بشنود . هنگامى كه دو ملك بر عمر وارد شدند ، از آنها ترسيد ، سپس به آنها پاسخ داد . گفتند : بخواب ، گفت : با لرزى كه از ترس شما بر من عارض شده ، چگونه بخوابم ؟ در حالى كه من با پيامبر مصاحبت كرده‌ام ، اما خدا و ملائكه‌اش را بر شما گواه مىگيرم كه بر مؤمنى وارد نشويد ، مگر در بهترين صورت . آنها چنين كردند .\r\nعلى بن ابى طالب به عمر گفت : بخواب اى پسر خطاب ، خدا ترا از مسلمانان جزاى خير دهد . تو مردم را در حيات و ممات نفع رساندى . ( بخوان و بخند )\r\n( 2 ) . طبقات ابن سعد : 3 / 206 ؛ تاريخ بغداد : 4 / 215 ؛ تاريخ عمر ، ابن جوزى 99 ؛ كنز العمال : 6 / 331 .\r\n( 3 ) . ر ك : صحيح بخارى : 1 / 158 و 2 / 163 ؛ صحيح مسلم : 2 / 309 ؛ مسند احمد : 2 / 315 ؛ عرائس ثعلبى 139 .\r\n( 4 ) . سنن نسائى : 4 / 118 .\r\n","page_name":" 185 ","page_number":201},
  {"content":"\r\n\r\nبگذارد و به تعداد هرتار مويى كه زير دستش قرار مىگيرد ، يكسال عذاب خواهد شد و او را بين اين كار و بين اينكه اكنون بايد بميرد ، مخير كن . راوى گويد : فرشتهء مرگ آمد و پيام را رساند و او مرگ را اختيار كرد . موسى به او گفت : پس از آن‌چه خواهد شد ؟ گفت :\r\nمرگ . گفت پس همين الآن جانم را بگير . سپس نفسى كشيد و جانش را گرفت ، و پس از آن فرشتهء مرگ مخفيانه نزد مردم مىآمد . « 1 »\r\nحكيم ترمذى به‌طور مرفوع نقل كرده است : فرشتهء مرگ بين مردم آشكار مىشد .\r\nپيش موسى كه آمد ، موسى سيلى بر او نواخت و چشم او را كور كرد . از آن پس مخفيانه پيش مردم مىآمد . شعرانى اين روايت را نيز آورده است . « 2 »\r\nچه نيرويى فرشتهء مرگ را كه خدا به توانايى و نيرومندىاش مخصوص داشته ، مىتواند از اجراى قدرت بازدارد ، تا جايى كه از دست يك انسان سيلى بخورد ، و حتى او چشمش را كور سازد ، و آنگاه ترس آنچنان او را تباه و بيچاره كند كه از ديد ديگر خلايق نيز كه در قبضهء او هستند ، مخفى شود و نتواند در آنها تصرف كند ، در حالى كه خداوند او را مأمور قبض روح ايشان كرده است ؟ البته ، موسى عليه السّلام كرامتى از جانب پروردگار دارد كه هيچ فردى ندارد .\r\nجا دارد تعجب كنيم كه خداى سبحان كه فرستندهء فرشتهء مرگ است ، چرا به او آنچنان قدرتى نداده باشد كه بر همهء قدرتهاى مخلوقات چيره شود ، تا جايى كه كسى از بين مخلوقات بر او جسارت كند و چشمش را كور كند و به صورتش سيلى زند و اين فرشتهء مأمور و فرستادهء خدا از كسى بترسد و خود را از او مخفى سازد ! آيا اين نوعى غفلت بوده ، يا اينكه خزانهء قدرت خدا پايان گرفته ، يا اينكه نعوذ بالله خداوند دانندهء غيبها اطلاعى از اين رويداد نداشته و اين واقعه اتفاق افتاده است ؟ يا چگونه ممكن است كه گروه فرشتگان كه به عالم ملكوت گمارده شده‌اند ، توان و تجربهء مقابله با شدايد روزگار موسى عليه السّلام و جلوگيرى از اين واقعه را نداشته‌اند ، تا جايى كه فرشتهء موظف به اجراى فرمان قبض روح نتوانسته انجام وظيفه كند و خود را از خشم مردم پنهان كرده\r\n\r\n\r\n","description":"","footnote":"\r\n( 1 ) . تاريخ طبرى : 1 / 224 .\r\n( 2 ) . مختصر تذكرة القرطبى 29 .\r\n","page_name":" 186 ","page_number":202},
  {"content":"\r\n\r\nاست ؟ خداوند از آنچه ستمكاران مىگويند ، بسيار برتر است .\r\nاكنون با من بياييد و در كار پيغمبر معصوم حضرت موسى عليه السّلام درنگريم و ببينيم چه جسارت و جرأتى بر فرشتهء مرگ كرده ، در حالى كه مىدانسته او نمايندهء خداى بزرگ است ؟ و چنانچه اجل انسان برسد ، نه ساعتى پيشى مىگيرد و نه به تأخير مىافتد ، و سيلى و يا كوركردن سودى ندارد . حال فرض كنيم فرشتهء مرگ از او بترسد و بگريزد و عقب‌نشينى كند ، خدا كه مىتواند فرشتهء نيرومندترى را بفرستد ، زيرا خداوند در هر صورت قدرت ميراندن دارد و از جريان قضاى خداوند نمىتوان گريخت . فرض كنيد كه موسى از دست فرشتهء مرگ خلاص يافت ، آيا از قدرت خداى فرستندهء فرشته هم مىتواند بگريزد ؟ خداوند منزه است از اينكه اين دروغها و افتراها به ساحت مقدسش بسته شود و همو از هردروغزن و افتراگرى سخت انتقام مىگيرد .\r\nبر اين سخنان ، اظهارات سرورمان شرف الدين عاملى را بيفزاييد كه گفته است :\r\nما چرا از اصحاب رس و فرعون و ابو جهل و امثال آنها بيزارى مىجوييم و هرصبح و شام بر آنها لعنت مىفرستيم ؟ نه مگر به خاطر اين است كه اينان همگى پيمبران خدا را كه فرمان خدا را مىرساندند ، آزار داده بودند ؟ پس چگونه نظير عمل اينان را به انبياى خدا و برگزيدگان او نسبت مىدهيم ؟ حاشا از خداوند كه اين بهتان بزرگى است . « 1 »\r\nوانگهى ، اين معلوم است كه قدرت همهء افراد بشر ، بلكه قدرت همهء جانداران از آغاز خلقت تا روز قيامت ، توان مقابله با نيروى فرشتهء مرگ ندارد . حال كه چنين است ، پس موسى عليه السّلام چگونه توانسته است بر او اين ضربه را وارد سازد ؟ و چرا فرشتهء مرگ از خود دفاع نكرده است و او كه از جانب خداوند متعال مأمور قبض روح بوده ، چرا روح موسى را نگرفته است ؟\r\nاصولا فرشتهء مرگ كجا چشمى داشته تا كورش بكنند ؟ و فراموش نكن كه در اينجا تضييع حق فرشتهء مرگ و سيلى خوردن و كور شدن او به موسى پيامبرآورندهء تورات نسبت داده شده كه خدا در تورات او چنين دستور داده است : نفس در برابر نفس و چشم\r\n\r\n\r\n","description":"","footnote":"\r\n( 1 ) . ابو هريرة 86 .\r\n","page_name":" 187 ","page_number":203},
  {"content":"\r\n\r\nدر برابر چشم و بينى در برابر بينى و گوش در برابر گوش و دندان در برابر دندان قصاص بايد شود « 1 » و دانسته نيست كه داستان موى گاو چه خصوصيتى دارد .\r\nاينها همه ، چيزهايى است كه ما در كرامات امام احمد مىيابيم و چقدر نظاير آنها ذكر شده است . اين سخنان را كه به شخص عاقل بگويى ، چگونه مىتواند بپذيرد ، مگر آنكه سفيه باشد ، اما اين طرفداران احمد فقط بايد عاقل باشند كه اين سخنان بىاساس را قبول كنند ! ولى آنجا كه ما كراماتى چندين بار سبك‌تر از اينها را كه عقل و منطق و تجربه نيز آنها را مىپذيرد ، از امامان معصوم خود و اهل بيت وحى عليهم السّلام كه خداوند پليدى را از آنها برداشته و مطهرشان نموده است ، نقل مىكنيم ، بانگ و فرياد برمىآورند و بىتابى و اضطراب مىنمايند و از هرسو حمله و انتقاد مىكنند كه شگفتا اين معقول نيست ، حديث دروغ است ، اين سخن غاليان و افراطيان شيعه است ، اين ادعاى رافضيان است و صحيح نيست . همچنين مىگويند : گرچه اسنادش صحيح هم باشد ، اما در قلب ما دغدغه‌اى است كه نمىتوانيم بپذيريم . اينها درست نيست ، هرچند از هزار طريق هم آمده باشد ، و از اين گونه حمله‌ها مىكنند .\r\n\r\n44 - امام مالك هرشب پيغمبر را زيارت مىكند\r\nحريفيش روايت مىكند كه مثنى بن سعيد قصير گفته است : از مالك ، امام مالكيان شنيدم كه گفت : هيچ شبى را به روز نياوردم ، مگر آنكه پيغمبر را در آن ملاقات كردم . « 2 »\r\nآيا امام مالك در اين ادعاى خود دروغ مىگويد ؟ يا آنكه ابن سعيد اين دروغ را پرداخته است ؟ يا اينكه حريفيش در نقل اين روايت مورد ملامت است ؟\r\nاين امام مالك نيز با دو ملك نكير و منكر ، سرگذشتى دارد كه چيزى از رفتار امام احمد حنبل در اين مورد كم ندارد ، و آن روايتى است كه شعرانى ذكر مىكند و مىگويد : هنگامى\r\n\r\n\r\n","description":"","footnote":"\r\n( 1 ) . تورات ، فقرهء 23 از اصحاح 21 از اصحاحات خروج كه در دست يهود و نصاراى امروزى هست . نيز ر ك : مائدة 5 / 45 .\r\n( 2 ) . الروض الفائق 270 .\r\n","page_name":" 188 ","page_number":204},
  {"content":"\r\n\r\nكه استاد ما شيخ الاسلام ، شيخ ناصر الدين لقانى از دنيا رفت ، يكى از صالحان او را در خواب ديد و از او پرسيد : خدا با تو چه كرد ؟ گفت : وقتى دو ملك مرا در قبر نشاندند كه سؤال كنند ، امام مالك حاضر شد و به آنها گفت : آيا مثل چنين آدمى احتياج به سؤال دارد كه از ايمان به خدا و رسولش بپرسيد ؟ از او دست برداريد و آنها هم او را ترك كردند . « 1 »\r\nهيچ معبّرى نيست كه تعبير اين خوابها را بگويد و شايد هرفردى از معبران بگويد :\r\nهمهء اينها خوابهاى باطل است و ما آگاهى از تعبير اين خوابها نداريم ، هرچند كه حافظان حديث آنجا كه خواسته باشند ، غلو كنند و به اين سخنان همچون سندى استناد نمايند .\r\nتو گويى اين دو ملك از احوال كسى كه از او سؤال مىكنند ، هيچ اطلاعى ندارند و اين قانون و فرمان قاطع خداوند نيست كه آنها موظفند اجرا كنند . خدايا از ضعف عقل به تو پناه مىبريم .\r\n\r\n45 - دو ملك و ابو العلاء همدانى\r\nابن جوزى آورده است : شخصى دو دست را كه از محراب مسجدى بيرون آمد ، ديد و پرسيد : اين دو دست چيست ؟ گفته شد : اين دو دست بيرون آمده است تا با ابو العلاء حافظ حسن بن احمد ( م 569 ) معانقه كند . ناگاه ابو العلاء آمد . مىگويد : به او سلام كردم و او جواب داد و گفت : اى فلانى ، دو فرزند احمد را ديدم كه آمده بودند بر قبر من تلقين بدهند . آيا صداى مرا كه بر دو ملك نكير و منكر فرياد زدم ، نشنيدى ؟ آن دو هم جرأت نكردند چيزى بگويند و بازگشتند . « 2 »\r\nبا توجه به اين پندار ، لازم مىآيد ابو العلاء از عمر كه از ترس نكير و منكر به لرزه افتاده بود ، شجاع‌تر باشد ، آنجا كه نكير و منكر به او گفته بودند : بخواب ، و او جواب داده بود : چگونه بخوابم كه از ترس شما اين لرزه بر من افتاده است ، در حالى كه من از اصحاب پيغمبر بودم ؟ « 3 » و شايد هم آن دو فرشته اين سفارش عمر را كه سوگند داده بود\r\n\r\n\r\n","description":"","footnote":"\r\n( 1 ) . ميزان الاعتدال : 1 / 46 .\r\n( 2 ) . المنتظم : 10 / 248 .\r\n( 3 ) . ر ك : الغدير ( متن عربى / چ 5 ) : 11 / 140 .\r\n","page_name":" 189 ","page_number":205},
  {"content":"\r\n\r\nبا چهرهء زيبا به ملاقات مؤمنان بيايند ، پذيرفته‌اند . باوجوداين ، ابو العلاء اين اندازه نيز به آنها اجازه نداده و بر سر آنها داد كشيده است و امام احمد نيز با آنها چنان رفتارى كرد و مالك آنها را از ناصر الدين لقانى رانده است يا اينكه بگويم دو ملك نكير و منكر بر اثر مرور زمان به روزگار ناصر الدين كه رسيده‌اند ، پير و ناتوان شده‌اند و سستى بر آنها چيره شده و شجاعت و جرأتشان كم شده است و ديگر آن مهابتى كه لازم است ، نداشته‌اند ؟ و سرانجام معلوم نشد كه چرا خداوند سبحان ، اين اشخاص را بر دو ملك موكّل گرامى مسلط كرده ، در حالى كه اختلال در نظام مرتب و مقرر الهى لازم مىآيد . به خدا پناه مىبريم از اين پندارهاى پست و سست .\r\n\r\n46 - ابرى بر جنازه‌اى سايه مىافكند\r\nحافظ جزرى مىنويسد : ابن اخرم محمّد بن نضر دمشقى به سال 241 يا 242 در دمشق وفات يافت . عبد الباقى مىگويد : پس از نماز ظهر ، بر جنازهء او در نمازگاه نماز خواندم ، در حالى كه يك روز تابستانى بود ، ناگهان ابرى به بالاى جنازهء او رسيد و از نمازگاه تا قبر او سايه افكند كه مىتوان آن را شبيه يكى از آيات دانست . « 1 »\r\nبه قول شاعر :\r\n- در هرچيزى براى وجود خدا نشانه‌اى است كه دلالت دارد بر اينكه خدا يگانه است .\r\n\r\n47 - جوانى منتظر اجازهء پروردگار است\r\nحريفيش از ذو النون مصرى روايت مىكند كه گفت : جوانى را در كعبه ديدم كه بسيار ركوع و سجود مىكرد . نزديك شدم و گفتم : تو خيلى نماز مىخوانى . گفت : منتظر اجازهء پروردگارم هستم كه از نماز دست بردارم . مىگويد : آنگاه ديدم نامه‌اى افتاد و در آن نوشته شده بود : از خداوند عزيز بخشاينده به بندهء راستين خودم : منصرف شو كه هرچه گناه در گذشته و حال كرده‌اى ، همه را آمرزيدم . « 2 »\r\n\r\n\r\n","description":"","footnote":"\r\n( 1 ) . طبقات القرّاء : 2 / 271 .\r\n( 2 ) . الروض الفائق 126 .\r\n","page_name":" 190 ","page_number":206},
  {"content":"\r\n\r\nكسانى كه اين نامه به آنها رسيده ، ديوانه بوده‌اند « 1 » ، به جهت اينكه اين نامه را نگاه نداشته‌اند تا مردم بدان تبرّك جويند و از آن استفاده كنند ، و آيندگان هم آن را به عنوان سند معتبرى حفظ نمايند و در شمار يكى از آثار گرانقدر نگاه دارند . اما اينان از نگاهدارى آن معذور بوده‌اند ، چرا كه تمامى اينها دامهايى است كه ناآزمودگان امت محمّد صلّى اللّه عليه و آله را در آن افكنده‌اند .\r\n\r\n48 - درخت امّ غيلان خرما مىدهد\r\nبكر بن عبد الرحمن ، رحمة اللّه عليه ، مىگويد : با ذو النون مصرى ( م 245 ) در بيابانى بوديم . به زير درختى رسيديم و گفتيم : چقدر خوب بود اگر در اينجا خرما مىبود .\r\nذو النون لبخندى زد و گفت : آيا خرما ميل دارى ؟ آنگاه درخت را حركت داد و گفت : به خدايى سوگندت مىدهم كه ترا رويانده و به صورت درخت درآورده است كه به ما خرماى تازه بدهى . سپس تكان داد و خرماى تازه ريخت و خورديم و سير شديم . آنگاه خوابيديم و بيدار شديم و چون دوباره درخت را تكان داد ، خار بر ما ريخت . « 2 »\r\nحريفيش و يافعى اين مطلب را آورده‌اند ، و يافعى مىگويد : گروهى از صالحان اين روايت را نقل كرده‌اند و بسيارى از علما نيز از آنها روايت نموده‌اند .\r\nاز خداى سبحان مىخواهيم كه به اين صالحان و عالمان عقل كافى عطا كند ، تا در برابر اين خرافات تسليم نشوند .\r\n\r\n49 - ابن ابى الحوارى در تنور\r\nابن عساكر و ابن كثير روايت كرده‌اند : احمد بن ابى الحوارى ( م 246 ) « 3 » با ابو سليمان دارانى پيمان بسته بود كه كارى نكند كه او را به خشم بياورد ، يا با او مخالفت كند . يك\r\n\r\n\r\n","description":"","footnote":"\r\n( 1 ) . ر ك : الغدير ( متن عربى ) : 11 / 121 ، 125 ، 137 .\r\n( 2 ) . الروض الفائق 126 ؛ مرآة الجنان : 2 / 151 .\r\n( 3 ) . يكى از اعلام و بزرگانى است كه ابو داود و ابن ماجه و ابو حاتم از او روايت مىكنند .\r\n","page_name":" 191 ","page_number":207},
  {"content":"\r\n\r\nروز پيش‌آمد ، در حالى كه احمد با مردم سخن مىگفت . آنگاه گفت : اى آقاى من ، اينك تنور را افروخته‌اند ، فرمان شما چيست ؟ ابو سليمان چون با مردم مشغول بود ، توجهى نكرد . احمد دوباره گفت . بار سوم كه گفت ، ابو سليمان جواب داد : برو و در تنور بنشين .\r\nسپس ابو سليمان مشغول صحبت با مردم شد و آنگاه به حاضران گفت : به احمد گفته‌ام برود و در تنور بنشيند و من تصور مىكنم او اين دستور را به كار بسته است . بلند شويد و برويد او را ببينيد . اينها رفتند و مشاهده كردند كه احمد در تنور نشسته و نسوخته ، و حتى يك تار مويش هم آتش نگرفته است . « 1 »\r\nآيا واقعا از ابن كثير جاى تعجب نيست كه امثال اين اسطوره‌ها را همچون چيزهاى واقعى نقل مىكند ، اما وقتى به فضايل اهل بيت وحى عليهم السّلام مىرسد ، قيافه‌اش عوض مىشود ، دهانش كف مىكند ، دچار تنگى نفس مىشود كه گويى مىخواهد به آسمان بالا رود « 2 » ، و زبان بيهوده‌گوى خود را بر عليه كسى كه مىخواهد نكوهش كند ، دراز مىكند ؟ خداوند اين‌چنين بر كسانى كه ايمان نياورند ، پليدى مىنهد . « 3 »\r\n\r\n50 - نامه‌اى از خدا به ابن موفق\r\nاز ابو الحسن على بن موفق ( م 265 ) روايت شده كه گفت : يك روز براى اذان دادن بيرون رفتم . به كاغذى برخوردم و آن را برداشتم و در كيف خود گذاشتم . آنگاه اذان گفتم و نماز برپا داشتم . پس از آنكه از نماز فراغت يافتم ، آن كاغذ را خواندم ، ناگاه ديدم كه در آن چنين نوشته شده است : به نام خداوند بخشايندهء مهربان ، اى على بن موفق ، آيا تو از فقر مىترسى ، در حالى كه من پروردگار تو هستم ؟ « 4 »\r\nخطيب بغدادى و ابن جوزى حق دارند كه پس از آن نامه دربارهء زندگى پرناز و نعمت اين مرد سخن بگويند ، تا وسيلهء تصديق خبر و دليل صحت آن پندار باشد ، ليكن خودشان هم غفلت داشته‌اند كه همين طرز نقل ، خود دليل بطلان آن است و نيازى به\r\n\r\n\r\n","description":"","footnote":"\r\n( 1 ) . تاريخ ابن كثير : 10 / 348 .\r\n( 2 ) . مستفاد است از : انعام 6 / 125 . ( م )\r\n( 3 ) . همان مأخذ .\r\n( 4 ) . تاريخ بغداد : 12 / 112 ؛ صفة الصفوة : 2 / 218 .\r\n","page_name":" 192 ","page_number":208},
  {"content":"\r\n\r\nبرهان و دليل نيست .\r\n\r\n51 - يك حورى با ابو يحيى سخن مىگويد\r\nابو يحيى زكريا بن يحيى ناقد ( م 285 ) « 1 » روايت مىكند : از خداوند با چهار هزار ختم ، يك حورى خريدم . به آخرين ختم كه رسيدم ، صداى حورى بلند شد و گفت : تو به پيمانت عمل كردى و من آن زنى هستم كه خريدارى كردى . « 2 »\r\nدر اين مدت كه ختم ابو يحيى طول كشيده ، تعجب نبايد كرد كه توانسته است چهار هزار ختم بكند ، چرا كه اين كار ممكن است در چند دقيقه نيز عملى شود ، زيرا ابو مدين مغربى در يك شبانه‌روز هفتاد هزار ختم قرآن مىكرد ! « 3 »\r\n\r\n52 - ادعاهاى سهل بن عبد اللّه تسترى\r\nشعرانى به نقل از كتاب الجواهر سهل بن عبد اللّه تسترى ( م 283 ) روايت مىكند كه او گفته است : خداوند تعالى در حالى كه شش‌ساله بودم ، هرچه در جهان بالاست ، به من نشان داد و در سن هشت سالگى به لوح محفوظ نگاه كردم و در نه سالگى طلسم آسمان را شكستم و در سبع مثانى قرآن ، حرفى معجم ديدم كه انس و جن در معنى آن حيران بودند و من آن را فهميدم و خداى را بر معرفتش سپاس گفتم و من چيزهاى ساكن را حركت دادم و چيزهاى متحرك را ساكن گرداندم و اين همه به اذن خداى تعالى بود ، در حالى كه چهارده سال داشتم . « 4 »\r\nكاش مىدانستم كه خدا چه وقت عالم علوى را بر پيغمبر بزرگ خاتم صاحب رسالت نشان داده است و كى پيغمبر طلسم آسمان را شكسته و در لوح محفوظ نظر كرده است ؟\r\nو آيا به اذن پروردگار ، او حرف معجمى را كه جن و انس در فهم معانى آن حيرانند ، ديده\r\n\r\n\r\n","description":"","footnote":"\r\n( 1 ) . از مجتهدان و پيشوايان معروف حديث و از شاگردان احمد بن حنبل پيشواى حنبليان است .\r\n( 2 ) . تاريخ بغداد : 8 / 462 ؛ مناقب احمد ، ابن جوزى 510 ؛ المنتظم ابن جوزى : 6 / 8 .\r\n( 3 ) . ر ك : الغدير ( متن عربى / چ 5 ) : 5 / 35 .\r\n( 4 ) . طبقات الاخيار : 1 / 158 .\r\n","page_name":" 193 ","page_number":209},
  {"content":"\r\n\r\nاست و ساكن را متحرك و متحرك را ساكن كرده است ؟ به خدا سوگند كه اين اساطير بىاساس ، فقط از كسى سر مىزند كه شيطان او را فريفته باشد و اينها فقط زهر كشنده‌اى است كه كالبد اسلام را مسموم مىكند و كرامت اوليا را در نظرها زشت جلوه مىدهد و اعتقاد مسلمانان را خدشه‌دار مىكند ، و برگهاى تاريخ اسلام را پيش ملتها سياه مىدارد و عامهء مردم بر عقل اين مصنفان كه با قلم خود بخشهايى از تاريخ اسلام را تدوين كرده‌اند ، مىخندند .\r\n\r\n53 - سهل و كوه قاف\r\nاز سهل بن عبد اللّه روايت شده كه گفت : از كوه قاف بالا رفتم و ديدم كه كشتى نوح در بالاى آن افتاده است و به ابو يزيد گفتند : آيا به كوه قاف رسيده‌اى ؟ گفت : رسيدن به كوه قاف آسان است ، اين كوه كاف و كوه صاد و كوه عين است كه بر زمين احاطه دارند و پيرامون هرزمينى كوهى است كه همچون ديوارى آن را دربرگرفته است . كوه قاف ، كوه اين زمين است كه كوچك‌ترين كوههاست و كوهى است كه از زمرد سبز تشكيل يافته و گفته‌اند : كبودى آسمان از آن است و گفته‌اند كه تمام دنيا يك قدم ولى است و حكايت است كه يكى از اولياى خداى تعالى به آتش نيازمند شد ، دستش را به سوى ماه بلند كرد و از آن به وسيله پاره لباسى كه داشت ، پاره آتشى دريافت كرد . « 1 »\r\nحقا راست گفته‌اند كه ديوانگى هم انواعى دارد ، و به خدا سوگند كه با تباه شدن تاريخ اسلام به دست اين دروغزنان كه صفحات تاريخ را با ترّهاتى آلوده‌اند كه نظير آن در اساطير گذشتگان نيز يافت نمىشود ، دل انسان به درد مىآيد و اندوه سراپاى وجود آدمى را دربرمىگيرد .\r\n\r\n54 - يك حيوان وحشى آب وضو مىآورد\r\nسهل بن عبد اللّه مىگويد : اول چيزى كه از عجايب و كرامات مشاهده كردم ، اين بود كه يك روز به جاى خلوتى رسيدم كه خيلى خوشم آمد . در آنجا اقامت كردم و در دل\r\n\r\n\r\n","description":"","footnote":"\r\n( 1 ) . روض الرياحين ، يافعى 172 .\r\n","page_name":" 194 ","page_number":210},
  {"content":"\r\n\r\nخود نزديكى به خداى تعالى را حس كردم . آمادهء نماز شدم و خواستم وضو بگيرم . از دوران كودكى عادت داشتم كه براى هرنمازى تجديد وضو كنم . در آنجا به خاطر نبودن آب غمگين شدم . در اين اندوه بودم كه ناگهان خرسى را ديدم كه با دو پايش راه مىرود و همچون انسانى سبوى سبزى را هم به دست گرفته است . از دور خيال كردم كه آدمى است . به من نزديك شد و سلام كرد و سبو را در برابرم نهاد . به فكر فرورفتم و با خود گفتم : اين كوزه و آب از كجاست ؟ خرس به سخن آمد و گفت : اى سهل ، ما گروهى از حيوانات وحشى هستيم كه به عزم محبت الهى و توكّل بر او از دنيا قطع رابطه كرده‌ايم .\r\nهنگامى كه با ياران خود دربارهء موضوعى صحبت مىكرديم ، ناگاه ندايى به ما رسيد كه آگاه شويد سهل آب مىخواهد تا وضو بگيرد ، و من هم صداى شرشر آب را مىشنيدم . « 1 »\r\nاين عجايب را از آن خرس گويا و سخنور بپرس كه سبوى سبز در دست گرفته و از ديگر حيوانات كه به عزم محبت خدا و يا توكل بر او از خويش بريده‌اند ، بايد سؤال كرد ، يا از آن دو ملك بپرس هرگاه بتوانى بر آنها راه يا بى و هرگاه برايت ميسر نيست كه اين سؤالات را از اينها بپرسى ، از عقل خود سؤال كن و خرد را حكم قرار بده و از اين خيالات تباه‌كننده به خدا پناه ببر .\r\n\r\n55 - داستانى كه دو كرامت را دربر دارد\r\nعبد اللّه بن حنيف كه رحمت خدا بر او باد ، گويد : به قصد حج وارد بغداد شدم ، در حالى كه چهل روز بود نان نخورده و جنيد را نديده بودم و طهارت داشتم . كفتارى را بر لب چاهى ديدم كه آب مىنوشد . من هم تشنه بودم . نزديك كه شدم ، كفتار دور شد و آب در ته چاه بود . به راه افتادم و گفتم : خدايا محل اين كفتار كجاست ؟ از پشت سر خطابى آمد كه ترا آزموديم و صبر نداشتى ، برگرد و آب بردار . من برگشتم و ناگاه چاه را پر از آب ديدم . سبوى خود را پر كرده از آن نوشيدم و طهارت هم كردم و تا مدينه آمدم ،\r\n\r\n\r\n","description":"","footnote":"\r\n( 1 ) . روض الرياحين 104 - 105 .\r\n","page_name":" 195 ","page_number":211},
  {"content":"\r\n\r\nبدون اينكه آب سبو تمام شود . پس از آنكه سيراب شدم ، از هاتفى شنيدم كه مىگفت :\r\nكفتار بدون سبو و ريسمان آمده بود و تو با خود سبو آورده بودى . از حج كه بازگشتم ، وارد مسجد شدم . چشم جنيد كه به من افتاد ، گفت : اگر به اندازهء يك ساعت صبر مىكردى ، از زير قدمهايت چشمه جارى مىشد . « 1 »\r\nاينها همه اوهامى است كه روى هم انباشته شده . آيا علم غيب را جنيد براى انبيا و رسل بر جاى گذاشته كه خود از آن بىبهره بوده است ؟ و آيا اين درست است كه اولياى خدا ، بايد همچون كفتاران كه دسترسى به وسايل و آمادگى اين كارها را ندارند ، بدون كوزه و طناب بر سر چاه عميق بيايند تا آب بردارند ، در حالى كه انسان عادى بدون آماده كردن وسايل و اسباب نمىتواند به رفع حوايج خود قيام نمايد ؟ خدا بشر را چنين آفريده و اين همان چيزى است كه از بسيارى از احاديث شريف به دست مىآيد . در اين موارد مطالعه سيرت پيامبر بزرگوار صلّى اللّه عليه و آله و ديگر پيامبران عليهم السّلام ترا كفايت مىكند و قطعا پيامبران اولياى خدا و همگى از ابن حنيف برتر بوده‌اند .\r\n\r\n56 - تراشيدن ريش به خاطر خدا\r\nحافظ ابو نعيم به نقل از ابو نصر از احمد بن محمّد نهاوندى آورده است كه او گفت :\r\nفرزندى از شبلى « 2 » به نام غالب درگذشت . مادرش موهاى خود را مىكند ، و شبلى هم كه ريش بلندى داشت ، امر كرد كه آن را بتراشند . به او گفتند : اى استاد ، چه چيز ترا به تراشيدن ريش وادار كرد ؟ گفت : اين زن موهاى خود را به خاطر يك وجود مفقود كنده است ، من چگونه به خاطر يك فرد موجود آن را نكنم ؟ « 3 »\r\nدرود بر اين عابد فقيه و مرحبا به اولياى نظير اين فقيه دانشمند كه حكم شرع را نمىدانند ، و آفرين بر مؤلّفان اخبار و گردآورندگان آثار اين خداشناسان ، همچون\r\n\r\n\r\n","description":"","footnote":"\r\n( 1 ) . الروض الفائق 127 .\r\n( 2 ) . ابو بكر دلف بن جحدر فقيه ، عالم و محدث كه به سال 334 يا 335 ه وفات يافته است .\r\n( 3 ) . حلية الاولياء : 10 / 370 .\r\n","page_name":" 196 ","page_number":212},
  {"content":"\r\n\r\nابو نعيم ! كه چگونه حرمت تراشيدن ريش طبق فتواى مذهب مالك بر اين فقيه بارع پوشيده مانده و نمىداند كه ديگر ائمهء مذاهب نيز بر حرمت آن اتفاق نظر دارند ؟ اين حكم چگونه بر وى پوشيده مانده است ؟ و شگفت اينكه اين شخص همان فقيه متبحّرى است كه در پاسخ علما ، دربارهء خون حيض كه با خون استحاضه مشتبه شود ، هيجده جواب داده است و بيست سال با فقيهان مصاحبت داشته است . « 1 » او كه بيست سال مدرس حديث بوده ، چگونه از احاديث پيغمبر كه بر حرمت ريش تراشيدن دلالت مىكند ، آگاهى نيافته است ؟ كه از آن جمله است احاديث زير :\r\n1 - حديث مرفوعى است از عايشه كه گفت : ده چيز از فطرت آدمى است كه انبوه نگاهداشتن ريش از آنهاست . اين حديث از طريق ابو هريره نيز روايت شده است . « 2 »\r\n2 - حديث مرفوعى است از ابن عمر كه ريش خود را انبوه نگاه داريد و موهاى پشت لب را كوتاه كنيد و با مشركان در اين عمل مخالفت نماييد . « 3 »\r\n3 - حديث مرفوعى است از ابن عمر كه با مشركان مخالفت كنيد و ريش خود را انبوه و موى پشت لب را كوتاه كنيد . « 4 »\r\n4 - حديث مرفوعى است از ابو هريره كه شاربها را بزنيد و ريش را انبوه نگاه داريد و با مجوس مخالفت كنيد . « 5 »\r\n5 - از ابن عمر روايت شده كه رسول اللّه امر كرد كه موهاى پشت لب را كوتاه و ريش را بلند كنيد . « 6 »\r\n\r\n\r\n","description":"","footnote":"\r\n( 1 ) . ر ك : تهذيب التهذيب .\r\n( 2 ) . صحيح مسلم : 1 / 153 ؛ سنن بيهقى 149 ؛ سنن ابى داود : 1 / 9 ، 10 ؛ صحيح ترمذى : 10 / 216 ؛ مشكل الآثار : 1 / 297 ؛ المعتصر من المختصر : 2 / 220 ؛ طرح التثريب : 1 / 73 ؛ نيل الاوطار : 1 / 135 - به نقل از احمد ، مسلم ، نسائى و ترمذى .\r\n( 3 ) . صحيح مسلم : 1 / 153 ؛ سنن نسائى : 1 / 16 ؛ جامع ترمذى : 10 / 221 ؛ سنن بيهقى : 1 / 149 - به نقل از صحيحين ؛ المحلى ؛ ابن حزم : 2 / 222 ؛ تاريخ بغداد : 4 / 345 .\r\n( 4 ) . صحيح مسلم : 1 / 153 ؛ سنن بيهقى : 1 / 150 ؛ نيل الاوطار : 1 / 141 .\r\n( 5 ) . صحيح مسلم : 1 / 153 ؛ سنن بيهقى : 1 / 150 ؛ تاريخ بغداد : 5 / 317 ؛ زاد المعاد ، ابن قيم : 1 / 63 ، 64 ؛ نيل الاوطار : 1 / 141 - به نقل از احمد و مسلم .\r\n( 6 ) . صحيح مسلم : 1 / 153 ؛ صحيح ترمذى : 10 / 221 ؛ سنن ابى داود : 2 / 195 ؛ سنن بيهقى : 1 / 151 .\r\n","page_name":" 197 ","page_number":213},
  {"content":"\r\n\r\n6 - از ابو امامه نقل است كه عرض كرديم : يا رسول اللّه ، اهل كتاب ريش خود را كوتاه مىكنند ، ولى سبيلها را بلند ، فرمود : شما سبيلها را بزنيد و ريش را بلند نگهداريد ، و با اهل كتاب مخالفت كنيد . « 1 »\r\n7 - از حديث ابن عمر درباره مجوس : آنان سبيلها را بلند مىكنند و ريش خود را مىتراشند ، شما با آنها مخالفت كنيد .\r\nابن حبّان اين حديث را در صحيح خود آورده و عراقى در تخريج احياء العلوم غزالى كه ذيل آن به طبع رسيده ، آن را ذكر كرده است . « 2 »\r\n8 - از انس روايت شده است : شاربها را بزنيد ، ريشها را انبوه كنيد و به يهود تشبّه نكنيد .\r\nطحاوى اين حديث را نقل كرده است . « 3 »\r\n9 - از عمرو بن شعيب ، از پدرش ، از جدش روايت شده كه پيغمبر از عرض و طول ريش خود مىگرفت و آن را كوتاه مىكرد . « 4 »\r\nاكنون بايد ديد كه اين همه تأكيدى كه مسلمانان بر حرمت ريش تراشيدن دارند و اينكه اين امر همان تغيير دادن خلقت خداوند است كه فرموده : هر آينه آنها را امر مىكنم و آنها براستى كه آفرينش خدا را دگرگونه مىكنند « 5 » ، همهء اينها را چگونه شبلى ناديده گرفته است ؟ در حالى كه گروهى در استفاده از اين دستور ، چنان افراط كرده‌اند كه حتى تراشيدن صورت را بر زنان نيز حرام دانسته‌اند .\r\nطبرى مىنويسد : براى يك زن جايز نيست كه چيزى بر خلقت خود كه خدا آن را آفريده است ، كم يا زياد كند ، تا از اين رهگذر گاه خود را بر شوهر خود يا ديگرى زيبا گرداند ، مثل اينكه يك نفر دو ابرويش به هم نزديك باشد و بخواهد كه موى بين ابروان را بگيرد تا بين آنها گشادى و فاصله باشد ، يا يك نفر دندان اضافى داشته باشد و آن را\r\n\r\n\r\n","description":"","footnote":"\r\n( 1 ) . مسند احمد : 5 / 264 .\r\n( 2 ) . احياء علوم الدين : 1 / 146 .\r\n( 3 ) . ر ك : شرح رموز الحديث : 1 / 141 .\r\n( 4 ) . صحيح ترمذى : 10 / 220 .\r\n( 5 ) . نساء 4 / 119 .\r\n","page_name":" 198 ","page_number":214},
  {"content":"\r\n\r\nبكشد ، يا دندانش بلندتر باشد و بخواهد كوتاه‌تر كند ، يا ريش يا موهاى سبيل يا موهاى ريز روييده بر لب و چانهء خود را با كندن از بين ببرد و يا كسى موهايش را كه كوتاه يا كم‌پشت باشد ، با موى ديگران ترميم كند . همهء اين موارد در قلمرو نهى داخل مىشود و تغيير خلقت خداى تعالى به شمار مىآيد .\r\nطبرى همچنين مىگويد : از اين امر ، فقط برداشتن آن زايده‌اى مانع ندارد كه زيان و آزارى به دارنده‌اش برساند ، همچون بلند بودن يا اضافى بودن يك دندان كه مانع از خوردن شود يا انگشت اضافى كه به دارنده‌اش اذيت و زيان رساند . در اينجا جايز است كه آن را بردارند و حكم مرد در اين مورد همانند حكم زن است . « 1 »\r\nقرطبى در تفسير آيهء مزبور مىنويسد : هرگاه بر صورت زنى ريش يا سبيل يا موهاى زير لب روييده باشد ، جايز نيست كه آنها را بردارد ، زيرا همهء اينها تغيير دادن خلقت خدا به حساب مىآيد . « 2 »\r\nبنابراين ، شبلى چگونه از حكمى كه همهء علما در آن اجماع كرده‌اند ، آگاهى نيافته ؟ تا آنجا كه اين حكم به ابن حزم ظاهرى هم رسيده و فتوا داده است كه تراشيدن ريش به منزلهء مثله‌كردن و حرام است ، بخصوص براى خليفه و فاضل و عالم « 3 » ، و نيز مىنويسد كه شهادت تراشندهء ريش پذيرفته نيست . « 4 »\r\nاينك سخنان بزرگان فقه را ببينيد :\r\n1 - حافظ عراقى مىنويسد : انبوه‌كردن ريش از خصال و آيينهاى فطرت انسان است ، و مطابق اين آيين بايد موها را انبوه كرد و افزود ، و ريش را مانند سبيل نبايد كوتاه كرد ، حتى اگر بيش از اندازه باشد « 5 » ، و در صحيحين در حديث ابن عمر امر شده كه ريش را انبوه كنند . در روايتى آمده آن را بلند كنيد و در روايت ديگر آمده آن را فراوان و انبوه كنيد . در يك روايت هم با عبارتى به معناى ترك ريش‌تراشى آمده است .\r\n\r\n\r\n","description":"","footnote":"\r\n( 1 ) . فتح البارى : 10 / 310 .\r\n( 2 ) . الجامع لأحكام القرآن : 5 / 393 .\r\n( 3 ) . مراتب الاجماع 157 .\r\n( 4 ) . همان 52 .\r\n( 5 ) . طرح التثريب : 1 / 83 .\r\n","page_name":" 199 ","page_number":215},
  {"content":"\r\n\r\nجمهور فقها استدلال مىكنند كه بهتر است ريش را به حال خود گذاشت و از آن نبايد چيزى كوتاه كرد و اين قول شافعى و اصحاب اوست . قاضى عياض گفته است : تراشيدن و كوتاه‌كردن يا سوزاندن ريش مكروه است . قرطبى در المفهم گفته است : جايز نيست كه ريش را بتراشند يا بكنند يا بخش اضافى آن را كوتاه كنند . قاضى عياض گفته است : بهتر است كه از طول ريش كوتاه كنند و نيز گفته است : همچنانكه كوتاه‌كردن و كندن ريش كراهت دارد ، بسيار بلندكردن آن هم به قصد شهرت مكروه است . همو گفته است كه علماى گذشته اختلاف كرده‌اند كه آيا اين عمل حدى دارد يا نه ؟ برخى گفته‌اند : اين كار حدى ندارد ، ليكن تا آن اندازه نبايد بلند كرد كه به حد شهرت برسد و بايد به ميزان شهرت كه رسيد ، كوتاه كنند و مالك طول ريش را جدا مكروه دانسته است . برخى علما كوتاه‌كردن اضافى يك قبضه را جايز دانسته‌اند . بعضى علما كوتاه‌كردن اين اندازه را هم مكروه دانسته‌اند و فقط در حج و عمره بدان اجازه داده‌اند .\r\n2 - غزالى مىنويسد : پيغمبر فرموده است : ريش خود را انبوه كنيد ، و در خبر آمده است كه يهود سبيل خود را انبوه و ريش خود را كوتاه مىكردند و مىتراشيدند ، پس شما با آنها مخالفت كنيد . البته ، بعضى علما تراشيدن را مكروه و بدعت دانسته‌اند . « 1 » همو مىافزايد : در ريش بلند اختلاف كرده و گفته‌اند : مرد اگر با كف دست ريش خود را بگيرد و اضافه بر قبضه را بزند ، اشكال ندارد . ابن عمر و جماعتى از تابعين اين كار را مىكردند و شعبى و ابن سيرين نيز اين عمل را پسنديده‌اند ، اما حسن و قتاده آن را مكروه دانسته و گفته‌اند : به حال خود گذاشتن ريش به منظور كسب عافيت ، بهتر است ، چرا كه پيغمبر فرموده است : ريش را انبوه كنيد . اين امر نزديك به حقيقت به نظر مىرسد ، به شرط آنكه به حد كوتاه‌كردن اطراف و گردكردن آن نرسد ، چرا كه طول بيش از اندازه خلقت را مشوّه نشان مىدهد و زبان ياوه‌گويان و غيبت‌كنندگان را باز مىكند و اشكالى ندارد كه بدين منظور از افراط در درازى ريش خوددارى شود . « 2 »\r\n3 - ابن حجر آنجا كه حديث نافع را ذكر مىكند ، مىنويسد : ابن عمر هرگاه به حج يا\r\n\r\n\r\n","description":"","footnote":"\r\n( 1 ) . احياء علوم الدين : 1 / 146 .\r\n( 2 ) . همان : 1 / 148 .\r\n","page_name":" 200 ","page_number":216},
  {"content":"\r\n\r\nعمره مىرفت ، ريش خود را با كف دست مىگرفت و اضافه بر آن را مىبريد . ظاهرا ابن عمر اين كار را به حج يا عمره اختصاص نمىداد ، بلكه مقتضى افراط نكردن در طول ريش به منظور خوددارى از اينكه قيافه را مشوّه كند ، اين بوده كه ما زاد بر قبضهء دست را بگيرد . طبرى گفته است : گروهى ظاهر حديث را گرفته و از كوتاه‌كردن اندكى هم پرهيز كرده‌اند ، چرا كه آن را منافى روايت « ريش خود را انبوه كنيد » ، دانسته‌اند .\r\nگروهى گفته‌اند : هرگاه از كف دست بيشتر باشد ، اضافى را بايد گرفت و زد . آنگاه اين قول را به عمل ابن عمر نسبت داده‌اند و به عمر هم نسبت داده‌اند كه دربارهء شخصى چنين رفتار كرد ، و از طريق ابو هريره نقل شده كه او خود نيز چنين كرده است . ابو داود از حديث جابر به سند حسن روايت كرده كه گفت : ريش را جز در حج و عمره به حال خود رها مىكرديم تا بلند شود و اين قول را روايت ابن عمر نيز تأييد مىكند . جابر اشاره دارد بر اينكه در مناسك حج آن را كوتاه مىكرده‌اند ، سپس طبرى در اينكه آيا در كوتاه‌كردن ريش حدى هست يا نه ، مىنويسد : اختلاف است ، و به نقل از گروهى استناد مىكند كه گفته‌اند : آنچه بيش از مقدار كف دست باشد ، كوتاه كردنش رواست . از حسن بصرى نقل شده كه او از طول و پهناى ريش ، آن اندازه را كه ناپسند نباشد ، مىزد . نظير اين قول از عطاء نقل شده است كه گفت : اين نهى ، بر عمل عجميان حمل شده كه ريش را مىزدند و كوتاه مىكردند . وى مىگويد : گروهى ديگر اين عمل را جز در حج و عمره مكروه دانسته‌اند ، و گروهى هم به اين طريق عمل كرده‌اند و قول عطاء هم همين است . او گفته است : هرگاه مرد ريش خود را رها كند و بلند شود ، جاى تعرض نيست ، مگر آنكه بلندى و يا پهنايش از حد بگذرد و موجب مسخرهء ديگران باشد . وى آنگاه به حديث عمرو بن شعيب استناد كرده كه از پدرش و او از جدش و او از پيغمبر روايت مىكند كه آن بزرگوار ريش خود را از درازا و پهنا كوتاه مىكرد . اين روايت را ترمذى آورده و از بخارى نقل كرده كه او دربارهء روايت عمر بن هارون گفت : جز اين حديث منكرى براى او نمىشناسم ، در حالى كه عمر بن هارون را گروهى كلّا ضعيف شمرده‌اند .\r\n\r\n","description":"","footnote":"","page_name":" 201 ","page_number":217},
  {"content":"\r\n\r\nعياض گفته است كه تراشيدن و كوتاه‌كردن يا كندن ريش مكروه است ، اما هرگاه بيش از اندازه بلند شود ، گرفتن از طول و عرض آن نه‌تنها خوب است ، بلكه درازكردن آن همچون كوتاه كردنش هرگاه به منظور شهرت باشد ، كراهت دارد . نووى به دنبال اين مىگويد : اين خلاف ظاهر خبر است كه امر به توفير شده ، رويش اضافه مىكند كه قول مختار و پسنديده اين است كه ريش را به حال خود بگذارند و كوتاه نكنند ، و مراد او از اين قول در غير مناسك حج بوده ، چرا كه شافعى در مناسك اين كار را مستحب مىداند . « 1 »\r\nابن حجر نيز گفته است : ابن التين ظاهر آنچه را كه ابن عمر نقل كرده ، انكار نموده و گفته است : مراد اين نبوده كه او به اندازهء قبضه‌اى اكتفا مىكرد ، بلكه زير چانه را با چهار انگشت به هم چسبيده مىگرفت و پايين موها را مىزد ، تا موهاى ريش يكدست شود .\r\nابو شامه مىگويد : طايفه‌اى هستند كه حتى بدتر از مجوس ريش خود را مىتراشند و موها را مىبرند . نووى گفته است : نگاهداشتن مويى كه در صورت زنان مىرويد ، امرى جداگانه است و مستحب است آن را بتراشند . همچنين است حكم سبيل كه بر صورت زنان برويد . « 2 »\r\n4 - مناوى گفته است : ريش خود را انبوه كنيد و پر نگهداريد و جايز نيست كه آن را بتراشند يا بكنند و يا بسيار آن را كوتاه كنند . در التنقيح هم‌چنين آمده ، با اين تفاوت كه با تأكيد همراه است و اضافه مىكند كه علت آن چيست و مىگويد : بر يهود تشبّه نكنيد ، چرا كه آنها برعكس اين عمل رفتار مىكنند و در خبر ابن حبان آمده كه مجوس هم عين يهود است و در خبر ديگر آمده كه آنان با مشركان يكسانند ، و به روايت ديگر آل كسرى هم از آنهاست . حافظ عراقى گفته است : مشهور آن است كه ريش تراشيدن كار مجوسان است و مكروه است كه ريش را كوتاه كنند و در بلند بودن ريش هم اختلاف كرده‌اند .\r\nبعضى گفته‌اند : اشكالى ندارد كه همچون ابن عمر ، با كف دست آن را بگيرند و ما زاد را بزنند ، و بدين رأى تابعين اجماع كرده‌اند و شعبى و ابن سيرين آن را مستحب ، و ليكن\r\n\r\n\r\n","description":"","footnote":"\r\n( 1 ) . فتح البارى : 10 / 288 .\r\n( 2 ) . همان : 10 / 289 .\r\n","page_name":" 202 ","page_number":218},
  {"content":"\r\n\r\nحسن و قتاده آن را مكروه دانسته‌اند و قول صحيح‌تر آن است كه زدن اضافى ريش ، مادام كه خيلى انبوه نشده و بيش از اندازه بلند نشده باشد ، مكروه است . « 1 »\r\n5 - سيد على قارى در شرح الشفاء قاضى « 2 » نقل كرده است كه از تراشيدن ريش نهى شده است ، اما هرگاه زياده بر قبضهء دست باشد ، زدن اضافى اشكالى ندارد .\r\n6 - در شرح خفاجى بر شفاء آمده است : كوتاه‌كردن ريش ، چنان كه ياد شد ، مستحسن است و شكل ظاهرى ريش طورى بايد باشد كه از كف دست زايد باشد ، اما از تراشيدن ريش نهى شده است ، زيرا اين عادت مشركان است . « 3 »\r\n7 - شوكانى گويد : پركردن ريش ، به نوشتهء قاموس ، انبوه ساختن آن است . در روايت بخارى آمده : ريش خود را انبوه كنيد ، و در روايت ديگر از مسلم آمده است : ريشهاى خود را انبوه كنيد . البته ، عادت ايرانيان اين بود كه ريش را كوتاه مىكردند ، اما شارع از آن نهى فرموده و امر به انبوه‌كردن آن نموده است . قاضى عياض گفته است : تراشيدن و كندن و سوزاندن ريش كراهت دارد ، اما كوتاه‌كردن عرض و طول آن پسنديده است .\r\nسپس بقيهء اقوال را درباره افزونى ريش نقل مىكند . « 4 »\r\nهمو گفته است : از مجموع احاديث ، پنج روايت نتيجه مىشود كه به اختلاف عبارات : اعفوا ، اوقوا ، ارخوا ، ارجوا و وفّروا وارد شده و همگى به معنى اين است كه ريش را به حال خود رها كنيد ، و گفته‌اند كه با مجوس مخالفت كنيد و اين امر پيش از اين ذكر شد كه عادت ايرانيان اين بود كه ريش خود را مىچيدند و شرع از اين كار منع كرده است . « 5 »\r\n8 - طحاوى آورده است : ابن حبّان در خبرى به علت اين كار اشاره مىكند و مىگويد :\r\nمجوس عين يهود هستند و در روايت ديگر عين مشركانند . پس كوتاه‌كردن ريش مكروه است و گذشتگان در بلندى ريش هم اختلاف كرده‌اند ، سپس اقوالى را كه پيش از اين\r\n\r\n\r\n","description":"","footnote":"\r\n( 1 ) . فيض القدير : 1 / 198 .\r\n( 2 ) . حاشيهء شرح الخفاجى على الشفاء : 1 / 343 .\r\n( 3 ) . نسيم الرياض فى شرح شفاء القاضى عياض : 1 / 343 .\r\n( 4 ) . نيل الاوطار : 1 / 136 .\r\n( 5 ) . همان : 1 / 142 .\r\n","page_name":" 203 ","page_number":219},
  {"content":"\r\n\r\nياد كرديم ، ذكر كرده است . « 1 »\r\n9 - بهترين كسى كه فتواهاى پراكنده و آراء بزرگان مذاهب را در اين باب جمع كرده ، استاد شيخ على محفوظ ، از مدرّسان ازهر شريف است . او مىنويسد : از بدترين عادات ، اين است كه امروزه ريش را مىتراشند و سبيل را بلند مىكنند و اين همان بدعتى است كه نخست به مصريان در نتيجهء آميزش با اجانب سرايت كرده و در برابر اختراعات بيگانگان كه در نظر آنها نيك آمده ، خود را باخته‌اند و محاسن دين خود و سنت پيامبر خود محمّد را زشت شمرده و از سنتهاى اسلامى دور مانده‌اند . از ابن عمر ، رضى اللّه عنه ، نقل شده كه پيغمبر فرمود : با مشركان مخالفت كنيد و ريش خود را رها كنيد و سبيلها را كوتاه كنيد . ابن عمر هرگاه كه به حج يا عمره مشرف مىشد ، با دست ريش خود را مىگرفت و هرچه اضافه بود ، مىزد . بخارى اين روايت را آورده است . مسلم نيز از ابن عمر نقل كرده كه پيغمبر فرموده است : شاربها و سبيلها را بزنيد و ريش را پر بكنيد . وى پس از ذكر تعدادى حديث ، ادامه مىدهد : در اين مورد احاديث فراوان نقل شده و همهء اينها دلالت دارد كه انبوه‌كردن ريش واجب و تراشيدن آن حرام است و كوتاه‌كردن آن بر طبق دستورى است كه خواهد آمد . « 2 »\r\nمخفى نماند كه مفاد فرمودهء پيغمبر كه « با مشركان مخالفت كنيد » و « با مجوس مخالفت كنيد » ، حرمت تراشيدن ريش را تأييد مىكند و ابو داود و ابن حبّان از ابن عمر نقل كرده‌اند كه پيغمبر فرمود : هركس خود را به گروهى مانند كند ، از آنها محسوب مىشود ، و اين آخرين تأكيدى است كه پرهيز از همانندى با فاسقان را دربر دارد و اين همانندى فرق نمىكند كه در لباس يا شكل ظاهرى باشد . علما در اينكه چنين شخصى كافر مىشود ، اختلاف كرده‌اند و ظاهر حديث اين را مىرساند . بعضى از علما گفته‌اند :\r\nكافر نمىشود ، ليكن بايد تأديب شود . بنابراين ، اين دو حديث پس از آنكه بر دو امر دلالت مىكند ، يعنى عمل تراشيدن ريش كه از اختصاصات كافران است و نهى از چيزى كه ويژهء كافران باشد ، چنان كه پيغمبر صلّى اللّه عليه و آله ما را از تشبّه به كافران به‌طور عموم نهى فرموده\r\n\r\n\r\n","description":"","footnote":"\r\n( 1 ) . شرح رموز الحديث : 1 / 141 .\r\n( 2 ) . الابداع فى مضارّ الابتداع 405 .\r\n","page_name":" 204 ","page_number":220},
  {"content":"\r\n\r\nاست ، نتيجه مىگيريم كه يكى از اختصاصات عمومى كافران ، تراشيدن ريش است .\r\nپيامبر ، علاوه بر آن ، به‌طور خاص هم فرموده است : ريش خود را انبوه كنيد و با مجوسان و مشركان مخالفت بورزيد .\r\nبه‌هرحال ، از احاديثى كه نقل شد ، برمىآيد كه تأكيدى بر انبوه‌كردن بيش از حدّ ريش در كار نبوده ، چه به روايت ترمذى از عبد اللّه بن عمرو بن عاص ، پيغمبر صلّى اللّه عليه و آله از پهنا و درازا ريش را كوتاه مىكرد . ابو داود و نسائى روايت مىكنند كه ابن عمر با كف دست ريش خود را مىگرفت و هرچه اضافه بر آن بود ، آن را مىزد ، و در عبارت ديگر آمده :\r\nهرچه در زير قبضهء دست مىماند ، آن را مىچيد و بخارى هم اين را ذكر كرده است .\r\nمجموع آنچه اكنون نقل كرديم ، مىرساند كه مراد از « انبوه‌كردن ريش » اين است كه تمام يا بيشتر آن را نتراشند .\r\nمذاهب چهارگانه اسلام بر وجوب بلندكردن ريش و حرمت تراشيدن و كوتاه‌كردن بيش از اندازهء آن اتفاق نظر دارند :\r\nالف : طبق مذهب حنفى ، چنان كه در الدرّ المختار آمده : بر مرد حرام است كه ريش خود را بزند و در النهاية به وجوب كوتاه‌كردن زايد بر يك قبضه تصريح شده ، اما بيش از اين حد را آنگونه كه بعضى مغربيان و مردان انجام مىدهند ، كسى جايز ندانسته است و تراشيدن همه ريش ، كار يهوديان و هنديان و مجوس مىباشد ، و گفته‌اند : هرچه بيش از آن حد باشد ، لازم است كه كوتاه كنند . همچنين از رسول اللّه صلّى اللّه عليه و آله روايت شده كه آن بزرگوار از طول و عرض ريش خود را كوتاه مىكرد ، چنان كه امام ترمذى هم در جامع خود اين روايت را نقل كرده است و نظير آن در اكثر كتابهاى حنفيان ديده مىشود .\r\nب : رأى پيشوايان مالكى اين است كه تراشيدن ريش حرام است و نيز اگر آنچنان كوتاهش بكنند كه اطلاق مثله بر آن بتوان كرد . البته ، هرگاه خيلى مختصر كوتاه كنند كه اطلاق مثله بر آن صدق نكند ، اين امر محل اختلاف است و چنان كه از شرح رسالهء ابو الحسن و حاشيهء علامه عدوى برمىآيد ، مكروه است .\r\nج : رأى پيشوايان شافعى در اين‌باره چنان است كه در شرح العباب مىخوانيم كه\r\n\r\n","description":"","footnote":"","page_name":" 205 ","page_number":221},
  {"content":"\r\n\r\nشيخان [ ابو بكر و عمر 
  ] گفته‌اند : تراشيدن ريش مكروه است . ابن رفعه معترض شده كه شافعى ، رضى اللّه عنه ، تصريح بر حرمت دارد و اذرعى گفته : صواب اين است كه اجمالا تراشيدن حرام است ، بىآنكه علتى در نظر گرفته شود و نظير اين در حاشيهء ابن قاسم عبادى بر كتاب مزبور ذكر شده است .\r\nد : در مذهب حنبلى به حرمت تراشيدن ريش تصريح شده است . بعضى از علما گفته‌اند : حرمت تراشيدن ريش مورد تصديق است و بعضى حرمت را به روشنى ذكر مىكنند ، ليكن مخالفت با آن را ذكر نمىكنند مثل صاحب الانصاف ، و همين نظر از شرح المنتهى و شرح منظومة الآداب نيز استفاده مىشود .\r\nاز آنچه گذشت معلوم مىشود كه حرمت ريش تراشيدن ، جزء دين خدا و شريعت اوست كه بجز آن قانونى بر بندگان نفرستاده و عمل بر غير اين دين ، گمراهى و تباهى در پى دارد و به فسق و جهالت ، يا به غفلت از هدايت پيشوايمان محمّد صلّى اللّه عليه و آله مىانجامد .\r\nآرى امثال شبلى و حافظ كه به هواى دوستى خداوند ريش مىتراشيدند و كسانى كه با اطناب تمام ، به روايت احاديثى در باب ريش ابو بكر صديق پرداخته‌اند ، نيازى به ريش نداشتند ، بلكه نيازمند عقل كامل بودند ، همان عقلى كه سمعانى در ذيل نام « الرستمى » از مطين بن احمد نقل كرده كه گفته است : پيغمبر را در خواب ديدم و عرض كردم : اى پيامبر خدا ، مىخواهم ريش بلندى داشته باشم ، فرمود : ريش تو خوب است ، تو به عقل كاملى احتياج دارى . « 1 »\r\n\r\n57 - ستون نورى از آسمان تا گور حنبلى\r\nابن عماد حنبلى در شرح حال ابو بكر عبد العزيز بن جعفر حنبلى ، معروف به غلام خلّال ( م 363 ) مىنويسد : عباس بن ابى عمرو شرابى گفت : يك شب كارى داشتم كه به آن اقدام كردم . چون برگشتم و رو به خانه خود كه در « باب ازج » بود ، نهادم ، ستون نورى را مشاهده كردم كه از وسط آسمان به درون مقبره مىتافت . من به آن نور خيره شدم و\r\n\r\n\r\n","description":"","footnote":"\r\n( 1 ) . الانساب : 3 / 63 . ( و )\r\n","page_name":" 206 ","page_number":222},
  {"content":"\r\n\r\nمىترسيدم كه آن نور را گم كنم . ناگاه متوجه شدم اين نور از آسمان بر قبر ابو بكر عبد العزيز تابيده است كه بسيار در شگفت ماندم . من رفتم و نور همچنان مىتابيد . « 1 »\r\nاين ابو بكر حنبلى ، همان دانشمند و پيشواى حنبليان است كه تأليفاتى دارد ، و از خلّال ، از حمصى ، از احمد پيشواى حنبليان روايت كرده است . از او پرسيدند : كداميك از بزرگان فضيلت بيشتر دارد ؟ گفته است : هركس على را بر ابو بكر مقدم دارد ، به رسول اللّه توهين كرده و هركس او را بر عمر مقدم بدارد ، به رسول اللّه و ابو بكر توهين كرده و هركس او را بر عثمان مقدم دارد ، به ابو بكر و عمر و عثمان و به اهل شورا و مهاجران و انصار اهانت روا داشته است .\r\nاى كاش به اندازهء ذرّه‌اى از آن نور خيالى كه بر قبر اين مرد رسيده است ، بر دل و جايگاه بصيرت وى در دوران زندگىاش تابيده بود ، تا ديگر در برابر سخنان پوچ پيشواى خود ، اينقدر فرمانبرى به خرج نمىداد ، پيشوايى كه با كتاب و سنت مخالفت مىورزيد . اين مرد را آن مايه و مقدار نيست كه در چنين امرى بزرگ دخالت نمايد كه هرگز شايستگى آن را ندارد . او به گروهى افتخار مىكند كه خودش از آنان نيست . اين ادعاى پوچ و بىاساس او در برابر فضايل حضرت على عليه السّلام كه دو آيهء مباهله و تطهير دربارهء او نازل شده ، چه ارزشى مىتواند داشته باشد ؟ برترى و فضيلت برازندهء شخصيت مولانا امير مؤمنان عليه السّلام است كه با پيغمبر صلّى اللّه عليه و آله همدوش است و اين اتحاد در شخصيت ، چنانچه مقام نبوّت را استثنا كنيم ، جز به واسطهء فضايل و برتريها و مكارم و كردار نيك نيست . پس ديگرچه كسى جز على عليه السّلام مىتواند با پيغمبر در اين اوصاف برابرى كند ؟\r\nآيا اين بىخردى و نادانى را نمىرساند كه كسى ديگران را بر على عليه السّلام مقدم بدارد ، در حالى كه پيغمبر و على از همهء گناهان پاك و داراى عصمت هستند ؟ و آيا كسى كه مرتكب اعمال بد و گناهان مىشود ، با معصوم برابرى مىكند ؟ صاحب اين نور خيالى ادعا مىكند كه كسانى بر على برترى دارند ، اما به معنى آنچه مىگويد توجه ندارد . جا دارد كه در اين مقام چنين گفته شود : هركس ، ديگرى را بر پيشواى ما امير مؤمنان مقدم بدارد ،\r\n\r\n\r\n","description":"","footnote":"\r\n( 1 ) . شذرات الذهب : 3 / 46 .\r\n","page_name":" 207 ","page_number":223},
  {"content":"\r\n\r\nبراستى كه به قرآن كريم و به پيامبر اكرم صلّى اللّه عليه و آله كه خدا كتاب خود را بر او فرستاده ، ايراد گرفته و توهين كرده است .\r\nسخن صاحب آن نور هم كه در ميان احاديثى كه پيشوايش احمد در جاهاى متعدد و از ديدگاههاى گوناگون در فضايل امام على عليه السّلام روايت كرده و ما آن را در جلدهاى پيشين همين كتاب آورده‌ايم ، جايى ندارد ، چگونه مىتواند صحت و مقبوليت داشته باشد ؟ « 1 »\r\nكسى كه على عليه السّلام را بر ابو بكر و عمر و عثمان مقدّم بدارد ، در واقع به حجّتى استوار و رسا دست يافته و از نورى تابان پرتو گرفته و به دستاويز محكم ناگسستنىاى چنگ زده است .\r\n\r\n58 - به خاطر ابن سمعون خرماى خشك تبديل به رطب تازه مىشود\r\nخطيب و ابن عماد آورده‌اند : ابو بكر محمّد بن محمّد طاهرى روايت كرده كه از ابو الحسين ابن سمعون ( م 387 ) شنيده است كه مىگفت : از مدينهء رسول به قصد زيارت بيت المقدس بيرون آمدم و همراه خود خرماى صيحانى داشتم . چون به بيت المقدس رسيدم ، خرما و ديگر آذوقهء خود را در جايى كه بنا بود اقامت كنم ، گذاشتم . پس از آن ، هوس رطب تازه كردم و با كراهت آمدم كه خرماى خود را بخورم ، در شگفت ماندم ، چرا كه هنگام افطار ديدم كه خرماى صيحانى به رطب تازه تغيير يافته است و از آن نخوردم .\r\nفردا شب كه مىخواستم افطار كنم ، رطب به حال اول ، يعنى خرماى كهنه بازگشته بود و از آن خوردم . « 2 »\r\n\r\n\r\n","description":"","footnote":"\r\n( 1 ) . قول احمد و گروه بسيارى از پيشوايان حديث ، اين مضمون را دربر دارد : در خصوص هيچ‌يك از صحابه ، به اندازهء رواياتى كه با اسناد درست دربارهء فضايل على آمده ، نيامده است و دانشمند امت ، ابن عباس گفته است : آنچه در كتاب خدا دربارهء على آمده ، دربارهء احدى نيامده است .\r\n( 2 ) . تاريخ بغداد : 1 / 275 ؛ شذرات الذهب : 3 / 126 .\r\n","page_name":" 208 ","page_number":224},
  {"content":"\r\n\r\n\r\n59 - ابن سمعون از خواب افراد خبر مىدهد\r\nابن جوزى از طريق ابو بكر خطيب بغدادى و او از ابو طاهر محمّد بن على بن علّاف نقل مىكند كه گفته است : يك روز در مجلس وعظ ابو الحسين ابن سمعون حاضر شدم و او بر صندلى خود نشسته و سخن مىگفت . ابو الفتح قواس نيز در كنار او پهلوى صندلى نشسته بود كه خوابش درربود و خفت . ابو الحسين كه او را چنين ديد ، ساعتى از سخن گفتن بازايستاد تا ابو الفتح بيدار شد . هنگامى كه او سر خود را بلند كرد ، ابو الحسين به او گفت : رسول اللّه را در خواب مىديدى ؟ گفت : آرى . ابو الحسين گفت : به خاطر همين بود كه من سخن خود را قطع كردم ، تا مبادا اين رشتهء لطف بريده و منقطع گردد . « 1 »\r\n\r\n60 - ابن سمعون و شفاى دختر رصاص\r\nابن جوزى حكايت كرده است كه رصاص زاهد ، پيوسته پاى ابن سمعون را مىبوسيد و از اين كار دست برنمىداشت . از او در مورد علت اين كار پرسيدند ، گفت : در خانه دخترى دارم كه به خار پا مبتلا شده بود . رسول اللّه را در خواب ديدم ، به من فرمود : به ابن سمعون بگو پايش را بر روى آن بگذارد تا بهبودى يابد . فردا صبح زود كه به خدمتش رسيدم ، ديدم جامه‌هايش را پوشيده است . به او سلام كردم ، گفت : بفرما . با خود گفتم :\r\nشايد كارى دارد . با او به راه مىافتم و در راه داستان دختر را برايش شرح مىدهم . به خانهء ما آمد و گفت : بفرما ، من وارد شدم و دختر را آوردم و روى او چيزى انداختم و او پايش را بر روى آن خارپا گذاشت و برگشت . دختر در حالى كه بهبودى كامل يافته بود ، برخاست و ازاين‌رو ، من هميشه پاى او را مىبوسم . « 2 »\r\n\r\n61 - فرشته‌اى بر ابو المعالى نازل مىشود\r\nابو المعالى بغدادى ( م 496 ) از پارسايان و زهاد بود و نقل كرده كه در ماه رمضان گرفتار فقر شديدى شد و خواست كه براى گرفتن قرض نزد يكى از دوستان برود .\r\n\r\n\r\n","description":"","footnote":"\r\n( 1 ) . المنتظم : 7 / 199 .\r\n( 2 ) . همان : 7 / 198 .\r\n","page_name":" 209 ","page_number":225},
  {"content":"\r\n\r\nمىگويد : من در اين انديشه بودم كه پرنده‌اى بر دوش من نشست و گفت : اى ابو المعالى ، من فلان فرشته هستم ، تو پيش آن شخص نرو ، ما خود او را پيش تو مىآوريم . آن مرد فورا پيش من آمد . « 1 »\r\nاز ابن جوزى شگفت نيست ، چرا كه هرجا به منقبتى از مناقب خاندان رسول صلّى اللّه عليه و آله مىرسد ، آن را به ساختگى بودن و ضعف و سستى منسوب مىكند ، ليكن اين خزعبلات را مسلّم قلمداد كرده هرگز در ضعف اسناد آن سخن نمىگويد و در محال بودن و بىاساس بودن متن اينها هيچ چيزى نمىگويد . همهء اينها دليل بر آن است كه ابن جوزى دربارهء كسى كه او را دوست دارد ، غلو به خرج مىدهد ، و گرنه سخت دشمن مىدارد و مىكوبد .\r\n\r\n62 - خدا با ابو حامد غزالى سخن مىگويد\r\nطاش كبرىزاده گفته است : ابو حامد غزالى « 2 » در يكى از تأليفات خود نوشته است :\r\nمن در آغاز ، احوال صالحان و مقامات عارفان را انكار مىكردم ، تا روزى كه به واردات غيبى موفق شدم . خداى تعالى را در خواب ديدم كه به من گفت : اى ابو حامد ! با خود انديشيدم كه آيا اين شيطان است كه با من سخن مىگويد ؟ گفت : نه ، بلكه من خدا هستم كه از همهء جهات ششگانه بر تو احاطه دارم ، آنگاه فرمود : اى ابو حامد ، اعتقادات باطل و اساطير خود را ترك كن و با طايفه‌اى كه در روى زمين محل لطف و نظر من هستند ، همواره تماس بگير ، طايفه‌اى كه با محبت من هردو دنيا را خريده‌اند . عرض كردم : ترا به عزت خودت قسم مىدهم كه شيرينى و مزهء دوستى آنان را به من بچشانى ! فرمود :\r\nچشاندم و تنها حب دنياست كه مىتواند بين تو و آنان راهزنى كند و پيوند دوستى را بگسلد . از دنيا به اختيار خود ببر ، پيش از آنكه به اجبار آن را ترك كنى . من نورى از انوار\r\n\r\n\r\n","description":"","footnote":"\r\n( 1 ) . المنتظم : 9 / 136 ؛ تاريخ ابن كثير : 12 / 163 .\r\n( 2 ) . ابو حامد محمد بن محمد طوسى شافعى ، معروف به حجة الاسلام غزالى ، صاحب كتاب احياء العلوم كه به سال 450 در طوس تولد و به سال 505 وفات يافته است .\r\n","page_name":" 210 ","page_number":226},
  {"content":"\r\n\r\nقدس خود بر تو افكندم ، پس برخيز و بگوى .\r\nمىگويد : با خوشحالى و مسرّت از خواب برخاستم و نزد شيخ خود يوسف نسّاج آمدم و ماجراى خواب خود را به دو گفتم . او تبسمى كرد و گفت : اى ابو حامد ، با سرمهء تأييد خدايى چشم بصيرت ترا روشن مىكنم ، تا عرش خدا را و هرچه پيرامون آن هست ، ببينى و از آن پس به چيزى ، جز اينكه خداى ناديدنى را مشاهده كنى ، عشق نخواهى ورزيد و از كدورت و تيرگى طبيعت تصفيه و پاك خواهى شد و بر قلهء عقل ارتقاء مىيابى و از جانب خدا همان خطابى را مىشنوى كه موسى عليه السّلام خطاب انا اللّه ربّ العالمين « 1 » را شنيد . « 2 »\r\nكاش مىدانستم آيا زبان شيطان از گفتن اينكه من خدا هستم كه از هرشش جهت بر تو احاطه دارم ، ناتوان است ! ؟ همان‌گونه كه مدّعيان خدايى در روزگاران گذشته از گفتن اين سخن بازنايستادند .\r\nپس غزالى از كجا به صرف ادعاى اينكه من خدا هستم ، اين سخن را باور كرد ؟ و با اينهمه ، چگونه غزالى احتمال نداده است كه او شيطان بوده ؟ گيريم كه اين خطاب ، رؤياى صادقانه بوده و خدا غزالى را مخاطب قرار داده ، از كجا معلوم كه خطاب « اساطير و خرافات را ترك كن » ، در باب غزالى صحت ندارد و شيخ او كه اين همه سخنان بىاساس را ادعا كرده ، بر خطا نبوده و او خود نيز خطا نكرده است ؟\r\nاى كاش در داروخانهء يوسف نساج ، سرمهء ديگرى بود كه چشم و ديدهء بصيرت غزالى را تيز مىكرد تا ديگر آن رياضات نامشروعى را كه در احياء آورده ، تكرار نمىكرد ، داستانهايى از قبيل داستان حمام و جز آن ، و همچنين نظير آوردن بابى در آفات زبان كه در آن لعن يزيد را ممنوع دانسته و نظاير اين اباطيل را فراوان آورده است .\r\nدر واقع اين سرمهء نساج ، چقدر كارگر بوده كه كسى كه آن را به چشم خود زده ، ديگر به ديدن عرش و هرچه اطراف آن است ، قانع نمىشود و به ديدن خدايى كه ديده‌ها او را\r\n\r\n\r\n","description":"","footnote":"\r\n( 1 ) . قصص 28 / 30 : من خداى يكتا پروردگار جهانيانم .\r\n( 2 ) . مفتاح السعادة : 2 / 194 .\r\n","page_name":" 211 ","page_number":227},
  {"content":"\r\n\r\nدرك نمىكند ، هوس مىنمايد و از او آن خطاب مىشنود كه موسى عليه السّلام از او شنيد : انا اللّه ربّ العالمين . من نمىدانم كه سرانجام ، همين موسى عليه السّلام كه شريك خطاب ابو حامد بوده ، آيا در ديدار خدا هم با او شريك بوده يا نه . شايد اين گويندهء هذيان ، نفس خود را مربى پيامبر خدا موسى عليه السّلام فرض كرده كه از جانب پروردگار پيغمبر اولو العزم بود ، و به اين سخن پروردگار مورد خطاب واقع گرديد كه : « اى موسى هرگز مرا نخواهى ديد » . آرى ، اين سالك مجاهد بافنده ، چنين بافندگى مىكند .\r\n\r\n63 - دست غزالى در دست سرور پيمبران\r\nامام زاهد شيخ شمس الدين ابو عبد اللّه محمّد بن محمّد جلالى نسائى شافعى مىگويد : در يكى از كتابهاى شيخ امام مسعود طرازى خواندم : امام ابو حامد غزالى وصيت كرده بود كه شيخ ابو بكر نسّاج طوسى ، شاگرد شيخ امام ابو القاسم كرسانى او را پس از مردن به خاك بسپارد . هنگامى كه او ابو حامد را به خاك سپرد و از قبر خارج شد ، رنگ رخساره‌اش سخت متغير شده بود . علت را از او پرسيدند و او چيزى نگفت . او را آنقدر به خدا سوگند دادند كه مجبور شد و گفت : او را كه در قبر گذاشتم ، از روبروى قبله ، دست راستى مشاهده كردم كه بيرون آمد و از هاتفى شنيدم كه مىگفت : دست محمّد غزالى را در دست سرور پيمبران ، محمّد مصطفى عربى قرار بده . آن دست را در دست او قرار دادم و بيرون آمدم و اين است حال من كه مىبينيد . « 1 »\r\nدر واقع غزالى مىدانست كه اين نسّاج در سرمه كشيدن بر چشم او كه داستانش گذشت ، حقوق واجبى بر او دارد ؛ بنابراين ، وصيت كرده كه همو كه از آغاز به دست او هدايت يافته ، تا به انجام هدايتش را ادامه دهد ، و مىدانست كه او در پرداختن خرافات بافندهء بىنظيرى است . من گمان مىكنم اين دست غزالى كه در دست پيامبر اكرم صلّى اللّه عليه و آله قرار گرفته ، آن دستى نباشد كه كتاب احياء را كه آكنده از اباطيل و گمراهيهاست و ديگر كتابهاى او را كه امثال قصهء رؤيت و سرمه را دربرگرفته ، نوشته است .\r\n\r\n\r\n","description":"","footnote":"\r\n( 1 ) . مفتاح السعادة : 2 / 207 .\r\n","page_name":" 212 ","page_number":228},
  {"content":"\r\n\r\n\r\n64 - احياء العلوم غزالى\r\nاز امام ابو الحسن ، معروف به ابن حرازم و به قولى ابن حرزم كه در بلاد مغرب شهرت داشت ، نقل شده است كه چون بر كتاب احياء العلوم وقوف يافت ، دستور داد كه آن را بسوزانند ، سپس گفت : اين كتاب ، بدعت و مخالف سنت است ، و امر كرد هرچه از اين كتاب در آن شهر بود ، جمع كردند و تصميم گرفتند كه يك روز جمعه آنها را آتش بزنند .\r\nشب جمعه كه فرارسيد ، ابو الحسن در خواب ديد كه گويا از در مسجد وارد مىشود .\r\nناگاه در ركن مسجد نورى مشاهده كرد و ديد كه پيغمبر و ابو بكر و عمر نشسته‌اند و امام غزالى كتاب احياء را در دست گرفته و ايستاده است و مىگويد : يا رسول اللّه ، اين شخص دشمن من است . سپس بر دو زانو نشست و از آن دو دور شد و به حضور رسول اللّه رسيد و كتاب احياء را به او تقديم كرد و گفت : يا رسول اللّه ، ببين هرگاه اين كتاب بدعت و مخالف سنت تو باشد ، آنگونه كه اين مرد مىپندارد ، بفرماى تا من توبه كنم ، و هرگاه ديدى كه چيز مفيد و خوبى است ، از بركات خود به من بده و دربارهء اين دشمن حكم كن .\r\nرسول اللّه ورق به ورق تا آخر اين كتاب را ملاحظه فرمود ، آنگاه گفت : به خدا كه اين كتاب خوبى است . سپس كتاب را به ابو بكر ، رضى اللّه عنه ، داد . او نيز همچنان ملاحظه كرد و گفت : آرى يا رسول اللّه ، به خدايى كه ترا به حق مبعوث كرده ، كتاب خوبى است .\r\nبعد آن را به عمر ، رضى اللّه عنه ، داد و او نيز نگاه كرد و مثل ابو بكر اظهار نظر كرد .\r\nرسول اللّه امر كرد كه ابو الحسن را از آنجا بيرون كنند و حدّ افترازننده را بر او جارى كنند .\r\nاو را بردند كه حد زنند . پس از پنج تازيانه كه خورد ، ابو بكر شفاعت كرد و گفت : يا رسول اللّه ، اين كار را ابو الحسن به خاطر اجتهاد در سنت تو و بزرگداشت آن انجام داده است . سرانجام ، ابو حامد از جرم او گذشت ، و ابو الحسن از خواب بيدار شد . بلافاصله اصحاب خود را از ماجرا مطلع كرد و قريب يك ماه با رنجورى تمام كه در اثر درد شلاق ديد ، زندگى كرد تا آنكه وفات نمود ، در حالى كه آثار شلاق بر پشت او نمايان بود و كتاب احياء پس از آن با تعظيم و احترام روبرو شد .\r\nدر عبارت يافعى از زبان ابو الحسن آمده است : من از آن پس بيست و پنج شب به حال\r\n\r\n","description":"","footnote":"","page_name":" 213 ","page_number":229},
  {"content":"\r\n\r\nرنجورى و درد به سر بردم ، آنگاه پيغمبر را در خواب ديدم و ايشان دست مبارك خود را بر من كشيد و من بهبود يافتم . از آن پس ، هروقت احياء را مطالعه مىكردم ، مىفهميدم و درك من با درك نخستين متفاوت بود .\r\nسبكى اين روايت را ذكر كرده و گفته است : اين روايتى صحيح است كه جماعتى از مشايخ بزرگوار ما ، آن را از شيخ عارف بزرگوار ياقوت شاذلى ، از شيخ ابو العباس مرسى ، از استاد خود شيخ بزرگوار ابو الحسن شاذلى ، خداى گورهاشان را پاكيزه گرداناد ، نقل كرده‌اند . « 1 »\r\nاين روايت را همچنين احمد طاش كبرىزاده و يافعى در آثارشان آورده‌اند . « 2 »\r\nسبكى گفته است : در روزگار ما شخصى بود كه از غزالى بدش مىآمد و او را بد مىگفت و در سرزمين مصر از او عيبجويى مىكرد . يك شب پيغمبر را در حالى كه ابو بكر و عمر ، رضى اللّه عنهما ، در كنار او بودند و غزالى نيز نزد آنها نشسته بود ، به خواب ديد كه غزالى مىگفت : يا رسول اللّه ، اين مرد دربارهء من بدگويى مىكند . پيغمبر فرمود : شلاق بياوريد و دستور داد كه به خاطر بدگويى از غزالى او را حد بزنند . هنگامى كه اين مرد از خواب برخاست ، آثار شلاق را بر پشت خويش حس كرد و پيوسته مىگريست و اين موضوع را براى مردم نقل مىكرد . ما خواب ابو الحسن ابن حرزم مغربى را دربارهء كتاب الاحياء كه شبيه اين است ، پيش از اين آورديم . « 3 »\r\nچقدر زيبا بود ، هرگاه خوابها به واقعيت مىپيوست ! تازه ما چنانچه از صاحب اين كتاب حمايت كرده و آن را كه در مواضع گوناگون دربارهء شريعت مقدس تناقض‌گويى كرده ، بپذيريم و نيز قبول كنيم كه اباطيل غزالى ، كجرويىهايى كه مردم را به گمراهى مىافكند ، نبوده و فقط يك سلسله نقل قولها و طرحهايى بوده كه معمولا اهل علم پيشنهاد مىكنند و فهم آنها اختصاص به هيچ قومى ندارد ، اين اندازه روشن است كه اين\r\n\r\n\r\n","description":"","footnote":"\r\n( 1 ) . طبقات الشافعية : 4 / 132 . از سبكى چنين نقل كرده‌اند ، ليكن طبقات چاپ‌شدهء او در بعضى الفاظ با اين نقل مخالف است .\r\n( 2 ) . ر ك : مفتاح السعادة : 2 / 209 ؛ مرآة الجنان : 3 / 332 .\r\n( 3 ) . طبقات الشافعية : 4 / 113 .\r\n","page_name":" 214 ","page_number":230},
  {"content":"\r\n\r\nسخنان شكافى در اسلام پديد مىآورد كه قابل ترميم نيست .\r\nابن جوزى مىنويسد : او در قدس شروع به تأليف كتاب الاحياء كرده و سپس در دمشق آن را به پايان رسانده است و در آن كتاب اساس كارش را بر روش صوفيان گذاشته و رعايت قوانين فقه را كنار نهاده است . مثلا در مورد محوكردن جاه‌پرستى و مجاهدهء نفس مىنويسد : مردى كه مىخواست جاه‌دوستى را در خود محو كند ، وارد حمام شد و لباس شخص ديگرى را به تن كرد و لباسهاى خود را روى آن پوشيد ، آنگاه بيرون آمد و شروع كرد به قدم زدن . ديرى نپاييد كه او را دستگير كردند و لباس آن شخص را كه پوشيده بود ، از او گرفتند و از آن پس ، به دزد حمام معروف شد . مسلم است كه ذكر امثال اين واقعه به منظور تعليم مريدان ، كارى زشت و قبيح مىباشد ، چرا كه فقه قبح اين اعمال را ثابت و محكوم مىكند . چگونه عملى را مىتوان تجويز كرد كه سرقتى در ضمن آن صورت بگيرد و كسى مال مردم را تلف كند ؟ همچنين نقل مىكند كه شخصى گوشت خريد و شرم داشت كه آن را خودش به خانه ببرد . آن را به گردن آويخت و به راه افتاد ، در حالى كه اين عمل بسيار زشت است . او از اين گونه داستانها بسيار آورده كه در اينجا نمىتوان همه را نقل كرد . من اغلاط اين كتاب را در كتابى به نام اعلام الاحياء باغلاط الاحياء گردآورده‌ام و به پاره‌اى از اين اشتباهات در كتاب ديگر خود به نام تلبيس ابليس اشاره كرده‌ام . نمونهء اين اغلاط آنكه در كتاب نكاح چنين نوشته است : عايشه به پيغمبر گفت : تو كسى هستى كه خيال مىكنى پيغمبر خدايى ، و اين محال است . همو نيز گفته است : در كتاب احياء از احاديث موضوعه و از چيزهايى كه صحت ندارد ، كم نيست و سبب اين نقلها آن است كه او به دانش حديث معرفت نداشته و اى كاش كه او اين احاديث را به كسى كه معرفت اين كار را داشت ، نشان مىداد . او در اين كتاب ، نقل بيهوده و متناقض انجام داده است و همچنين كتابى در ردّ باطنيه نوشته و در آن كتاب ، در پايان مواعظ خلفا مىنويسد : سليمان بن عبد الملك كسى را نزد ابن حازم فرستاد و گفت كه از افطارت پيش من بفرست . او ته‌ماندهء سفره را برايش فرستاد و سليمان سه روز آنها را نگهداشت و هيچ نخورد . پس از سه روز ، با آنها افطار كرد و با زنش نزديكى كرد و بر اثر\r\n\r\n","description":"","footnote":"","page_name":" 215 ","page_number":231},
  {"content":"\r\n\r\nآن عبد العزيز متولد شد . وقتى كه او بالغ شد ، از او عمر بن عبد العزيز به دنيا آمد . اين نادرست‌ترين مطالب و بدترين نقلهاست ، چرا كه عمر پسر عموى همان سليمان بوده كه از جانب او والى شده بود ، ليكن غزالى او را فرزند پسر او دانسته است و اين چگونه ممكن است از كسى نقل شود كه آشنايى به حديث داشته باشد ؟ « 1 »\r\nابن جوزى نوشته است : ابو حامد غزالى در كتاب احياء نقل مىكند : يكى از شيوخ ، در آغاز ارادت ، در شب‌زنده‌دارى و عبادت شبانه تنبلى مىكرد . سپس خود را به قيام شب واداشت ، تا از روى ميل و رغبت به شب‌زنده‌دارى خو كند . يكى از شيوخ دوستى مال را چنين معالجه كرد كه همهء دارايى خود را فروخت و در آب دريا انداخت ، چون مىترسيد پول آن را بين مردم تقسيم كند و احسان نمايد و در نتيجه ، گرفتار تظاهر به احسان آيد و ريا به او دست دهد . همو نقل كرده كه يكى از مشايخ افرادى را اجير مىكرد كه در پيش مردم به او دشنام بدهند تا نفسش به حلم خو بگيرد . همچنين نقل كرده كه يكى از شيوخ در سرماى زمستان روى دريا سوار مىشد تا در اثر تلاطم امواج ، دلاورى و شجاعت را تمرين و تجربه كند .\r\nسپس ابن جوزى مىگويد :\r\nشگفت‌آورتر اينكه ابو حامد چگونه اين مطالب ناپسند را بيان مىكند و منكرات را آموزش مىدهد ، در حالى كه وى پيش از آوردن اين حكايات گفته است : سزاوار است كه شيخ به وضع مبتدى بنگرد ، چنانچه دريابد كه او را مالى افزون بر نياز است ، آن را از او بگيرد و در راه خير مصرف نمايد تا وى آسوده‌خاطر آيد و توجهى بدان نكند ؛ چنانچه آثار كبر و ناز را در او بيند ، فرمان دهد كه به بازار رود و بر خلاف ميلش راه تكدّى در پيش گيرد تا فروتن و خاكسار شود ؛ چنانچه او را بيكار يابد ، در آبدارخانه به كار گمارد تا به نظافت و جاروكشى و آشپزى سرگرم شود ؛ چنانچه متوجه شود كه شكمباره است ، وى را به روزه‌دارى ملزم سازد و چنانچه او را عزب يافت كه شهوتش با روزه گرفتن فروكش نمىكند ، موظفش گرداند كه يك شب بدون نان فقط با آب افطار كند و شب ديگر بدون\r\n\r\n\r\n","description":"","footnote":"\r\n( 1 ) . المنتظم : 9 / 169 .\r\n","page_name":" 216 ","page_number":232},
  {"content":"\r\n\r\nآب تنها با نان ؛ و در هرحال ، از مصرف گوشت بازش دارد .\r\nهمچنين ابن جوزى گويد :\r\nمن از ابو حامد در شگفتم كه چگونه بر چيزهايى صحه مىگذارد كه مخالف شريعت است ؟ و چگونه شب‌زنده‌دارى در تمام شب را حلال مىشمارد ، و حال آنكه اين كار آدمى را سخت مريض مىكند ؟ و چگونه ريختن مال را به دريا حلال مىداند ، در حالى كه رسول اللّه از ضايع‌كردن مال نهى كرده است ؟ و آيا نفرين و فحش دادن بىجهت به مسلمان حلال است ؟ و آيا جايز است كه كسى را اجير كنند تا نفرين كند و فحش دهد ؟ و آيا هنگامى كه دريا طوفانى است ، رفتن به دريا جايز است ؟ با آنكه در اين شرايط حتى اداى فريضهء حج از مسافر دريا ساقط مىشود . همچنين چگونه سؤال و گدايى را براى كسى كه قدرت كسب و كار دارد ، حلال مىشمارد ؟ پس بدينسان غزالى فقه را بر تصوف چقدر ارزان فروخته است ؟\r\nابن جوزى همچنين مىگويد كه ابو حامد نقل كرده : ابو تراب نخشبى به مريد خودش گفت : هرگاه ابو يزيد را يك بار ببينى ، بهتر از آن است كه خدا را هفتاد بار مشاهده بكنى .\r\nمن گفتم : اين به درجات از جنون هم بالاتر است . « 1 »\r\nاين بود خلاصه‌اى از سخنان ابن جوزى دربارهء احياء العلوم ، و كسى كه در مباحث اين كتاب نظر اندازد ، از اين هم بدتر خواهد يافت و كافى است كه آراء او را در باب حلال بودن غنا و ملاهى و شنيدن آواز زنان خواننده و رقص و بازيهاى حرام مطالعه كنيد .\r\nشگفت‌تر اينكه همهء اينها را به ساحت پاك رسول اللّه صلّى اللّه عليه و آله نسبت داده « 2 » و پس از ذكر پاره‌اى مطالب براى اثبات رأى سخيف خودش ، مىگويد : همهء اينها دلالت دارد بر اينكه آواز زنان و صوت مزامير حرام نيست ، بلكه فقط آنجا كه خوف وقوع فتنه در كار باشد ، حرام مىشود ، و همهء اين قياسها و نصها دلالت بر مباح بودن غنا و رقص و زدن دف و بازيهاى حرام ديگر دارد و حتى مىتوان رقص زنان حبشى و زنگى را در اوقات شادمانى\r\n\r\n\r\n","description":"","footnote":"\r\n( 1 ) . تلبيس ابليس 352 .\r\n( 2 ) . ر ك : احياء العلوم : 2 / 276 .\r\n","page_name":" 217 ","page_number":233},
  {"content":"\r\n\r\nتماشا كرد و در روزهاى عيد كه هنگام شادى است ، مىتوان از اينها استفاده كرد . معنى اين كلام آن است كه در جشن عروسى و ميهمانىها و جشن قربانى و ختنه‌كنان و به هنگام بازگشت از سفر و در ديگر موارد شادمانى ، مىتوان از اينها بهره گرفت و جايز است كه همين‌گونه شادمانى را در ديدار دوستان و آنجا كه ياران در يك محل دور هم جمع مىشوند ، به كار گرفت و از سماع استفاده كرد . سپس سماع عاشقان را مايهء تحريك شوق و تهييج عشق و موجب آرامش نفس دانسته و فصلى كه هيچ فايده ندارد ، به دنبال اينها آورده است . در ضمن تاروپود حقايق اسلام را به هم ريخته و فقه والاى اسلام را با سلوك دور از فقاهت درهم آميخته است .\r\nاز جمله موارد نادرست و نامطلوب كتاب احياء كه ضمنا نادانى و درجهء ديانت و ورع صاحب آن را نيز مىرساند ، فتوايى است كه دربارهء لعن و نفرين داده و گفته است :\r\nبالجمله بايد گفت كه نفرين‌كردن اشخاص كلا خطر دارد و بايد از آن پرهيز كرد . مثلا از نفرين بر شيطان مىتوان بازايستاد و سكوت كرد و اين سكوت هيچ اشكالى ندارد .\r\nهرگاه بپرسند : آيا نفرين بر يزيد كه حسين را به قتل رسانده يا به قتل او فرمان داده ، جايز است يا نه ؟ مىگوييم : اين موضوع اصلا ثابت نشده و نمىتوان ثابت كرد كه او به قتل رسانده يا فرمان داده ، تا چه رسد به اينكه بر او لعنت كنند ، زيرا نمىتوان مسلمانى را به يك گناه كبيره بدون تحقيق متّهم كرد . آنگاه احاديثى در مورد نهى از نفرين مردگان نقل كرده و گفته است :\r\nهرگاه بپرسند كه آيا مىتوان گفت : خدا قاتل حسين را لعنت كند ، يا لعنت بر كسى كه فرمان قتل او را صادر كرده است ، مىگوييم : صواب اين است كه بگويند : هرگاه قاتل حسين قبل از توبه‌كردن از دنيا رفته است ، خدا او را لعنت كند . وحشى قاتل حمزه عموى رسول اللّه در حالى او را به قتل رساند كه خودش كافر بود ، سپس از كفر توبه كرد و با اينكه قتل گناه كبيره است ، نمىتوان مرتكب آن را لعنت كرد ، و قتل به مرتبهء كفر نمىرسد و هرگاه لعنت مقيد بر توبه نشود و بلاشرط صورت بگيرد ، درست نيست . اما\r\n\r\n","description":"","footnote":"","page_name":" 218 ","page_number":234},
  {"content":"\r\n\r\nدر سكوت و نگفتن لعن هيچ خطرى نيست ، پس لعن نكردن بهتر است . « 1 »\r\nاكنون اى خوانندهء بزرگوار ، ملاحظه كن كه اين اباطيل كه در لابلاى احياء العلوم راه يافته ، آيا از نظر پيغمبر بزرگوار ما صلّى اللّه عليه و آله مىتواند نيكو شمرده شود ؟ و آيا دفاعى كه اين مرد از شيطان رجيم يا از يزيد سركش كرده كه كردارش چشم آل اللّه عليهما السّلام و صالحان امت محمّد صلّى اللّه عليه و آله را دربارهء پارهء جگر آن بزرگوار تا ابد اشكبار ساخته ، مىتواند پيغمبر صلّى اللّه عليه و آله را مسرور كند ؟\r\nآيا مسلمانى وارسته كه با خاندان پليد اموى در تضادّ است و از فقه اسلام و تاريخ امت اسلامى مطّلع است و به اهداف شوم بنىاميه واقف است و از جنايات يزيد تبهكار و طغيانگر آگاهى دارد و نيك مىداند كه او چه سخنان زشت و ناپسندى بر زبان رانده و به چه فحشا و منكرى در عالم اسلام دامن آلوده و چه جرايم سنگين و اعمال ننگينى را مرتكب شده است ، حق دارد كه از چنين جانى سركشى بسان اين صوفىنماى ياوه‌گوى بىخبر از علوم و معارف دينى دفاع كند ؟ گويا اين مرد نمىفهمد چه مىگويد و از پايان و عاقبت آنچه دستهايش به نگارش درآورده ، هيچ پروايى ندارد . خداى تعالى در روز رستخيز حساب همهء اينها را از او خواهد كشيد و خدا چه نيكوداور دادگرى است ، و پيغمبر بزرگوار و وصى راستين او و سبط شهيدش نيز در روز حساب به هنگام محاكمهء يزيد ميگسار و تبهكار با او به خصومت برخواهند خاست و مىدانيم كه هركس سنگى را دوست داشته باشد ، خدا در محشر او را با آن محشور خواهد كرد . آرى ، اين مرد در قيامت به سزاى كردار و گفتار و حمايت خود از آنان خواهد رسيد .\r\nبالاخره من ندانستم كه اگر حدى را كه پيغمبر صلّى اللّه عليه و آله دربارهء افترازننده مقرر داشته ، حق است - و مسلما هرچه آن حضرت به كار بسته ، حق است - چرا دربارهء ابن حرازم اجرا نشده و شفاعت ابو بكر از اجراى آن جلوگيرى كرده ؟ در حالى كه اجراى حدود ، شفاعت‌بردار نيست و هرگاه ابو الحسن استحقاق نداشت ، پس چرا\r\n\r\n\r\n","description":"","footnote":"\r\n( 1 ) . احياء علوم الدين : 3 / 121 .\r\n","page_name":" 219 ","page_number":235},
  {"content":"\r\n\r\nرسول اللّه صلّى اللّه عليه و آله اين حد را مقرر فرمود ؟ و چرا ابو بكر رأى خود را دربارهء اجتهاد ابن حرازم به تأخير انداخت تا اينكه او را بردند و پنج تازيانه زدند و چگونه مقدار حد او بر رسول اللّه صلّى اللّه عليه و آله پوشيده بود ؟ در حالى كه سنت ثابت پيغمبر در اين است كه اجراى حد در هنگام بروز شبهه تعطيل و تأخير مىشود ، و آيا در عالم خيال مىتوان اقامهء حد كرد ؟\r\n\r\n65 - لامشى بر زمين رودخانه سجده مىكند\r\nسمعانى نقل مىكند : از ابو بكر زاهد سمرقندى شنيدم كه مىگفت : شبى با امام لامشى ، حسين بن على ابو على حنفى ( م 522 ) در يكى از باغهايش بودم كه ديدم به راه افتاد و من نيز بىآنكه او متوجه باشد ، به دنبال او رفتم تا به رودخانهء عميق بزرگى رسيد .\r\nلباسهايش را كند و فقط شلوارى پوشيد ، آنگاه در آب فرورفت . مدتى گذشت كه از آب سر برنداشت و بيرون نيامد . من گمان كردم كه غرق شده است . فرياد كشيدم و گفتم : اى مسلمانان ، بياييد كه شيخ غرق شده است . ناگاه پس از ساعتى ديدم كه شيخ ظاهر شد و گفت : فرزندم ما غرق نمىشويم . پرسيدم : اى آقاى من ، من پنداشتم كه شما غرق شده‌اى . گفت : غرق نشدم ، ليكن خواستم روى زمين رودخانه كه تاكنون كسى بر آن سجده نكرده ، خداى را سجده كنم . « 1 »\r\nآفرين بر اين سخافت و بر كسانى كه به امثال اين هذيانها گوش مىدهند . و شگفتا از اين جانى كه در طول اين مدت در زير آب خفه نشده است ، و اين چيزى جز خرافات قصه‌پردازان نيست . البته ، از آنان جاى تعجب ندارد و شگفت نيست كه غلو در محبت ، حتى انجام كارهايى را كه عقلا محال است ، سهل مىگيرد و آسان مىشمارد .\r\n\r\n\r\n","description":"","footnote":"\r\n( 1 ) . الجواهر المضيئة فى طبقات الحنفية : 1 / 215 .\r\n","page_name":" 220 ","page_number":236},
  {"content":"\r\n\r\n\r\n66 - طلحى پس از مردن ، عورت خود را مىپوشاند\r\nابن جوزى و ابن كثير از احمد اسوارى كه ثقه بود و اسماعيل بن محمّد حافظ « 1 » را به دست خود غسل داده بود ، نقل كرده‌اند كه گفته است : هنگام غسل دادن ، آنگاه كه خواسته بود خرقه را از عورت او بردارد ، شيخ اسماعيل با دست خود آن را بر روى عورت خود كشيد و آن را پوشاند و غسل‌كننده بر زبان آورد كه آيا پس از مرگ هم مىتوان زنده شد ؟ « 2 »\r\nپس از مرگ ، امثال طلحى ديگر زنده نيستند ، تا روزى كه وقت معلوم فرارسد ، ليكن اين غلو در طرفدارى و دوستى است كه زنده مىكند و مىميراند و مىميراند و زنده مىكند .\r\n\r\n67 - فرمانبردارى حيوانات و جمادات از منبجى\r\nامام ابو محمّد ضياء الدين وترى نقل مىكند كه شيخ عقيل بن شهاب الدين احمد منبجى عمرى يك از نوادگان عمر بن خطاب ملقب به غواص گفت : خداوند سخن مرا در هرچيزى نافذ كرده و نفوذ كلمه به من داده است . سپس حالت وجد به او دست داد و برخاست و گفت : اى چرندگان ، اى سنگ ، اى درخت ، مرا تصديق كنيد كه من هرگز ادعاى باطلى نكرده‌ام . حيوانات وحشى از كوه سرازير شدند و نعره و فريادشان در تمام خانه‌ها پيچيد و سنگها به رقص درآمدند . يكى بلند شد ، يكى افتاد و شاخهء درختان يكديگر را در آغوش گرفتند . آنگاه كه او حاضر شد و به خود آمد ، همگى خاموش شدند و به حال خود بازگشتند . « 3 »\r\nوترى مىگويد : او را براى آن لقب غواص داده‌اند كه در كنار فرات از برابر گروهى از\r\n\r\n\r\n","description":"","footnote":"\r\n( 1 ) . ابو القاسم طلحى شافعى ، اهل اصفهان بوده است . ابن جوزى گويد : متدين و ثابت‌قدم و در حديث و تفسير و لغت سرآمد بود و به سال 459 تولد يافته و به سال 535 در اصفهان وفات كرده است .\r\n( 2 ) . تاريخ ابن كثير : 12 / 217 ؛ المنتظم : 10 / 90 .\r\n( 3 ) . روضة الناظرين 36 .\r\n","page_name":" 221 ","page_number":237},
  {"content":"\r\n\r\nشاگردان استادش سروجى گذشت و سجاده‌اش را بر روى آب گسترد و بر روى آن نشست و شناكنان به طرف ديگر رفت و لباسش هيچ تر نشد . دوستانش اين واقعه را براى استاد سروجى نقل كردند و او گفت : عقيل غواص است و از آن پس ، بدين نام مشهور شد . « 1 »\r\nحقا كه تأثير اين مرد در جماد و نبات و حيوان ، از تأثير خداوند در آنها كه تسبيحشان را در پى دارد ، بيشتر است ، به شرطى كه خيالات و توهّمات اين مرد حقيقت داشته باشد ، چرا كه در قرآن كريم آمده :\r\nهيچ موجودى نيست مگر آنكه خدا را به پاكى مىستايد ، ولى شما ذكر تسبيح آنها را درنمىيابيد . « 2 »\r\nخدا را هرچه در آسمانها و زمين است تسبيح مىكنند . « 3 »\r\nهرچه در آسمانها و زمين است خدا را سجده مىكند . « 4 »\r\nستاره و درخت خدا را سجده مىكنند . « 5 »\r\nآيا نمىبينى كه هركه در آسمانها و زمين است و خورشيد و ماه و ستارگان و كوهها و درخت و جنبندگان و بسيارى از مردم خدا را سجده مىكنند . « 6 »\r\nبا وجود اينها ، شنيده نشده كه به نشانهء تسبيح ، وحوش و چهارپايان نعره زنند و درخت فرياد برآورد و سنگها بالا و پايين روند . اين موجودات ، ناگزير با زبان ملكوتى ، يا به عنوان آمادگى ، يا شهادت تكوينى كه از هيچ آفريده‌اى مجزا نيست ، نيايش مىكنند ، چنان كه شاعر گفته است :\r\n- در هرچيزى ، بر ذات خدا نشانى است كه بر يگانگى او دلالت دارد .\r\nدر همين راستاست كه حق تعالى فرمود : خدا شهادت مىدهد كه هيچ خدايى جز\r\n\r\n\r\n","description":"","footnote":"\r\n( 1 ) . روضة الناظرين 35 .\r\n( 2 ) . اسراء 17 / 44 .\r\n( 3 ) . صف 61 / 1 .\r\n( 4 ) . نحل 16 / 49 .\r\n( 5 ) . رحمن 55 / 6 .\r\n( 6 ) . حج 22 / 18 .\r\n","page_name":" 222 ","page_number":238},
  {"content":"\r\n\r\nذات يگانهء او نيست « 1 » ، بدين معنى كه موجودات به يكى از اين راهها به يگانگى خدا شهادت مىدهند ، و گرنه هرگاه مقصود شهادت دادن با همين زبان ظاهرى باشد ، معنى آن اين خواهد بود كه به زبان بىزبانى شهادت نمىدهند ، يا اينكه موجودات در نيايش و سجود زبانى دارند كه آدمى درك نمىكند ، مگر آنكه خدا از ميان بندگان او را به پيغمبرى برگزيند و زبان پرندگان و درخت و كوه و جنبندگان به دو بياموزد . اما در اينجا مىبينيم كه خدا به شيخ غواص چندان نفوذ كلمه داده كه در هرچيزى تصرف مىكند ، حتى وحوش هم فرياد برمىآورند و سنگها مىرقصند و شاخ درختان درهم مىآويزند . چشم و گوش اين غاليان ، آنچنان از فضايل اين شيخ انباشته شده كه به موجب اعتقادشان ، خدا بيش از خود به دو قدرت عطا فرموده است . اين با خواننده است كه در مسئلهء گستردن سجاده و شنا دقت كند كه چگونه شيخ نوادهء عمر همهء اينها را به آسانى به خود بسته است و كرامات ظاهرى او را در عناصر اربعه در همين كتاب « 2 » ملاحظه كرديد . غلو در فضايل ، موجب مىشود كه چنين مطالب دروغينى ساخته و پرداخته آيد ، خواه عقل آن را بپذيرد يا نه .\r\n\r\n68 - كرامت ابن مسافر اموى\r\nعمر بن محمّد مىگويد : شيخ عدى بن مسافر شامى اموى ( م 557 يا 558 ) را هفت سال خدمت كردم و در اين مدت خارق عادات از او ديدم ، از آن جمله اينكه من بر دست او آب ريختم و او به من گفت : چه مىخواهى ؟ گفتم : من مىخواهم قرآن تلاوت كنم ، ليكن جز سورهء فاتحه و اخلاص چيزى حفظ نيستم . او با دست خود به سينهء من زد و همان وقت من همهء قرآن را حفظ شدم . از حضور او كه بيرون آمدم ، به‌طور كامل قرآن را تلاوت مىكردم . « 3 »\r\nاى كاش اين اموى ، روزگار خليفهء دوم را درك كرده بود و با دست خود به سينهء او مىزد و ديگر او دوازده سال در حفظ قرآن زحمت نمىكشيد ، اما دريغ كه درك نكرده است .\r\n\r\n\r\n","description":"","footnote":"\r\n( 1 ) . آل عمران 3 / 18 .\r\n( 2 ) . ر ك : الغدير ( متن عربى / چ 1 ) : 8 / 83 - 87 .\r\n( 3 ) . شذرات الذهب ، ابن عماد حنبلى : 4 / 180 .\r\n","page_name":" 223 ","page_number":239},
  {"content":"\r\n\r\nكاش مىدانستم پردازندهء اين داستان ، هرگاه صاحب داستان يك علوى مىبود ، باز اين اندازه سماجت به خرج مىداد ، يا اينكه اين عطاى او منحصر به خاندان اموى است و بس ؟\r\nهمين ابن عماد در شذرات الذهب خود از يونينى كه ذكرش خواهد آمد ، نقل كرده كه گفته است : يك روز عدى بن مسافر به من گفت : برو به جزيرهء ششم در درياى محيط ، آنجا مسجدى مىبينى . بدان وارد شو ، شيخى را مىبينى كه در آنجاست ؛ به دو بگو كه شيخ عدى بن مسافر سفارش كرده كه از اعتراض پرهيز كن و كارى را بىاراده بر خود مپسند . عرض كردم : اى آقاى من ، چگونه من مىتوانم به بحر محيط بروم ؟ او به ميان دو كتفم زد و ناگاه خود را در بحر محيط يافتم و در آنجا مسجدى بود . داخل شدم و شيخ باهيبتى را ديدم كه به فكر فرورفته بود . سلام عرض كردم و پيام را رساندم . او گريه كرد و گفت : خدا به او جزاى خير بدهد . عرض كردم : اى آقاى من ، چه خبر است ؟ گفت : بدان كه يكى از خواص هفتگانه در حال نزع است و من با بلندپروازى خواستم كه به جاى او باشم . اين تفكر من ناتمام مانده بود كه تو رسيدى . عرض كردم : اى آقاى من ، چگونه من به كوه « هكار » مىتوانم برسم ؟ به ميان دو شانه‌ام زد كه ناگاه خود را در زاويهء شيخ عدى يافتم . شيخ به من گفت : او يكى از خاصان دهگانه است .\r\nجنون هم انواع و فنونى دارد و باريك‌ترين آنها جنون هوادارى و غلو در فضايل است .\r\n\r\n69 - عبد القادر مرغى را زنده مىكند\r\nيافعى مىنويسد : امام فقيه و عالم مقرى ، شيخ ابو الحسن على بن يوسف بن جرير بن معضاد شافعى لخمى دربارهء مناقب شيخ عبد القادر ، با سندى كه از پنج طريق رسيده ، از گروهى از بزرگان و عرفاى مشهور كه شيوهء اقتدا را برگزيده‌اند ، روايت كرده است كه گفته‌اند : زنى پسرش را پيش شيخ عبد القادر آورد و عرض كرد : اى آقاى من ، مىبينم كه دل اين بچه خيلى به تو علاقه‌مند است و من در راه خدا و به خاطر تو از حق خود\r\n\r\n","description":"","footnote":"","page_name":" 224 ","page_number":240},
  {"content":"\r\n\r\nگذشتم . شيخ پذيرفت و او را به مجاهده و سلوك در راه حق سفارش كرد . يك روز مادرش كه به ديدن او آمد ، ديد كه لاغر و رنگ چهره‌اش زرد شده است و آثار گرسنگى و بيخوابى در او پيداست و داشت قرصى نان جو مىخورد . نزد شيخ كه آمد ، ديد ظرفى در پيش رو دارد كه استخوانهاى جوجهء پخته‌اى كه خورده است ، در آن قرار دارد . گفت :\r\nاى آقاى من ، تو گوشت جوجه مىخورى و پسرم نان جو ؟ عبد القادر دستش را بر روى استخوانهاى جوجه گذاشت و گفت : به اذن خداى تعالى كه استخوانهاى پوسيده را زنده مىكند ، برخيز ! مرغ ، صحيح و سالم برخاست و آواز داد . شيخ گفت : هرگاه پسر تو به اين مقام رسيد ، هرچه دلش خواست ، بخورد . « 1 »\r\nآيا خواص انبيا و ويژگيهاى آنها كه در طليعهء آن زنده‌كردن مردگان است ، به هر مرتاضى داده مىشود ؟ اگر چنين است ، ديگرچه تفاوتى بين نبىّ مرسل و مرتاض خواهد بود ؟ فرض كنيد كه بحث‌كننده‌اى اينها را به اعتبارى از اوليا كرامت و از انبيا به عنوان معجزه بداند ، باز اين اعتبارى است كه پس از مطالعه و تفكر طولانى مىتوان به آن راه يافت ، امّا ديگر چنين نيست كه همهء افراد بدان راه داشته باشند و قاعده‌اى كلّى باشد كه در همه ظاهر شود و از طريق مشاكلهء صورى ، انسان به مقام پيغمبرى برسد و اگر چنين باشد ، وقوع اين اعمال امكان ندارد .\r\nوانگهى آيا خوردن نان جو و غذاى خشن ، خودبخود مىتواند سالك را به مرتبه‌اى برساند كه مردگان را زنده كند و هرگاه خداى سبحان اين خاصيت را در اين عمل قرار داده ، بديهى است كه خوردن يك مرغ به‌طور كامل انسان را دل‌مشغول مىكند و از آن مقام باز مىدارد .\r\nآيا رياضت شرط پيدايش نيروى نفسانى و ملكات فاضله مىتواند باشد ، ولى شرط بقاى آن نيرو نمىتواند باشد ؟ و آيا اشتغال به اين لذايذ ، آن احوال روحى را از بين مىبرد و رياضت آن احوال را پديد مىآورد ؟ از اين طايفه ، اين مشكلات را بپرس ، هرگاه جواب دادند ، اينجانب را آگاه كن .\r\n\r\n\r\n","description":"","footnote":"\r\n( 1 ) . مرآة الجنان : 3 / 356 ؛ تفريح الخاطر ، عبد القادر قادرى 32 .\r\n","page_name":" 225 ","page_number":241},
  {"content":"\r\n\r\n\r\n70 - عبد القادر در يك شب چهل بار محتلم مىشود\r\nشعرانى نوشته است كه شيخ عبد القادر گيلانى ، رضى اللّه عنه ، مىگفت : مدت بيست و پنج سال تمام ، در بيابانهاى عراق تنها و بيكس اقامت كردم . نه كسى را شناختم و نه كسى مرا شناخت . طوايفى از مردان غيب و جنّ نزد من مىآمدند و راه خداشناسى را به آنها تعليم مىدادم و خضر در آغاز ورودم به عراق با من همراهى و رفاقت كرد ، در حالى كه من او را نمىشناختم ، و شرط كرد كه با او مخالفت نكنم . او به من گفت : در اينجا بنشين و من سه سال در همان جا كه او گفته بود ، نشستم . هرسال مىآمد و مىگفت : در همين‌جا باش تا من نزد تو بيايم . مىگويد : يك سال در خرابه‌هاى مداين ماندم ، و در اين مدت به انواع مجاهده با نفس مشغول بودم . آب مىنوشيدم و از چيزهاى دورريخته مىخوردم . يك سال نه مىخوردم و نه مىنوشيدم و نه مىخوابيدم . يك شب كه هوا خيلى هم سرد بود ، در ايوان كسرى خوابيدم و محتلم شدم . برخاستم و رفتم در شط غسل كردم . سپس خوابيدم و محتلم شدم و رفتم در شط غسل كردم . اين عمل ، در آن شب چهل بار تكرار شد كه من غسل مىكردم ، سپس به بالاى ايوان صعود كردم كه مبادا خوابم ببرد . « 1 »\r\nحالات اين مرد عارف را كه معلم گروه زيادى از مردان غيب و جن بوده كه راه خدا را از او آموخته‌اند ، با بصيرت و دقت مطالعه كن و بينديش كه چنين كسى چگونه رفيق خضر بوده است . شگفتا از انسانى كه يكسال غذا نخورد و يكسال نياشامد و سال سوم هردو را ترك كند و قواى بدنىاش كاستى نپذيرد ، چندانكه در يك شب زمستانى چهل بار محتلم شود و شيطان بدين اندازه در او كه فانى در خداست ، تصرف كند و هرگاه اين تعداد احتلام در آن موقعى حاصل مىشد كه او مرغ بريان را مىخورد و آنگاه استخوانهايش را چنان كه گذشت زنده مىكرد ، از طبيعت بشرى چندان بعيد نبود .\r\nآن شب چقدر بايد طولانى مىشد كه در عرض آن ، چهل بار اين مرد خوابيده و محتلم شده باشد ، و پس از آن غسلهايى كه او در آن شب به تعداد خوابها انجام داده و در\r\n\r\n\r\n","description":"","footnote":"\r\n( 1 ) . طبقات الشعرانى : 1 / 110 .\r\n","page_name":" 226 ","page_number":242},
  {"content":"\r\n\r\nخلال آنها رفتن به شط و بازگشت به خوابگاه چه مايه وقت گرفته است ، و پس از آن باز مقدارى وقت مانده كه او به بالاى ايوان رفته كه مبادا خوابش بگيرد و چه‌بسا كه هرگاه به خواب خود ادامه مىداد ، تعداد احتلامهايش به چهارصد يا بيشتر مىرسيد ، و چگونه شيطان از اين هيكل قدسى جدا نمىشده و در طول شب با او همراه بوده است . اينها جز خوابهايى كه به دست هواداران كه در فضايل او غلو مىكرده‌اند ، ساخته شده باشد ، چيز ديگرى نيست .\r\n\r\n71 - پيغمبر بر گردن عبد القادر قدم نهاده است\r\nشيخ سيد عبد القادر گيلانى مىگويد : آنگاه كه جدم در شب مرصاد معراج كرد و به سدرة المنتهى رسيد ، جبرئيل امين عليه السّلام عقب ماند و گفت : اى محمّد ، هرگاه به قدر سر انگشتى نزديك شوم ، آتش مىگيرم . خداى تعالى ، روح مرا در آن مقام پيش او فرستاد ، تا مگر از سرور كاينات استفاده بكنم . من به حضور او مشرّف شدم و نعمت بزرگ وراثت و خلافت را نيكو داشتم . چون حضور يافتم ، به هيأت براق درآمدم و جدم رسول اللّه بر من سوار شد و افسار من در دست او بود ، تا اينكه به مقام قاب قوسين يا كمتر رسيد و به من گفت : اى فرزندم و اى نور چشمم ، قدم من بر گردن تو قرار گرفته است و قدمهاى تو بر گردن همهء اولياى خداى تعالى . آنگاه عبد القادر اين ابيات را بر زبان راند :\r\n- به عرش باشكوه خدا بار يافتم و پرتوهاى آن بر من نمايان شد و خدا اين مقام را به من بخشيد .\r\n- قبل از تخلّق به اخلاق الهى ، به عرش خدا نگريستم و ملكوت او بر من آشكار شد و خدا مرا بركشيد .\r\n- سپس با نظر در احوال من تاج وصال را به من كرامت كرد ، و اوست كه شرافت مىدهد و مرا جامهء تقرب مىپوشاند . « 1 »\r\n\r\n\r\n","description":"","footnote":"\r\n( 1 ) . تفريح الخاطر فى ترجمة عبد القادر 5 ، 12 ( مصر ، مطبعهء عيسى البابى الحلبى و شركاء ، 1339 ه ) .\r\n","page_name":" 227 ","page_number":243},
  {"content":"\r\n\r\n\r\n72 - عبد القادر و فرشتهء مرگ\r\nاز شيخ بزرگ ابو العباس احمد رفاعى روايت است كه گفت : يكى از خدمتكاران شيخ عبد القادر گيلانى درگذشت ، زنش پيش او آمد و ناله و گريه كرد و از او خواست كه شوهرش را زنده كند . شيخ به مراقبت روى آورد و در عالم باطن ديد كه فرشتهء مرگ عليه السّلام به آسمان صعود مىكند و با خود ارواحى را كه آن روز قبض كرده بود ، همراه دارد . گفت :\r\nاى فرشتهء مرگ ، بايست و روح خدمتگزار مرا به من بده و نام آن خادم را گفت . فرشتهء مرگ اظهار داشت : من ارواح را به فرمان الهى مىگيرم و به درگاه عظمت او تقديم مىكنم ، حال چگونه ممكن است روحى را كه به امر پروردگار قبض كرده‌ام به تو بدهم ؟\r\nشيخ درخواست دادن روح خادمش را تكرار كرد و او از دادن روح وى خوددارى كرد ، در حالى كه در دستش ظرفى معنوى به شكل زنبيل قرار داشت كه ارواح گرفته شده در آن روز ، در آن ظرف بود . با نيروى محبوبيت زنبيل را كشيد و از دست او گرفت و ارواح همه متفرق شدند و به اندامهاى خود بازگشتند . در اين حال ، فرشتهء مرگ با پروردگارش مناجات كرد و گفت : پروردگارا تو از آنچه بين من و بين محبوب و وليّت عبد القادر گذشت ، آگاهى ؛ او به نيروى سلطنت و صولتى كه داشت ، ارواحى را كه امروز قبض كرده بودم ، از من گرفت . خداى ، جلّ جلاله ، به او خطاب كرد : اى فرشتهء مرگ ، بدرستى كه غوث اعظم محبوب و مطلوب من است ، چرا روح خدمتكارش را به دو پس ندادى ؟ و ارواح زيادى به سبب اين روح از دست تو رفت . فرشتهء مرگ در آن موقع پشيمان شد . « 1 »\r\n\r\n73 - درگذشت شيخ عبد القادر\r\nنقل كرده‌اند كه چون وفات شيخ عبد القادر گيلانى نزديك شد ، سرور ما حضرت عزرائيل عليه السّلام از جانب پروردگار جليل به هنگام غروب آفتاب نامه‌اى آورد و به پسر شيخ ، يعنى شيخ عبد الوهاب تسليم كرد و در پشت نامه نوشته بود : اين نامه از محب به محبوب\r\n\r\n\r\n","description":"","footnote":"\r\n( 1 ) . تفريح الخاطر 5 ، 12 .\r\n","page_name":" 228 ","page_number":244},
  {"content":"\r\n\r\nبرسد . پسرش كه اين نامه را ديد ، گريه كرد و حسرت خورد و همراه عزرائيل نامه را به حضور شيخ رساند . گفته‌اند : هفت روز پيش از اين نامه ، بر شيخ ما آشكار شده بود كه هنگام انتقال او به عالم علوى فرارسيده است و از اين جهت ، او خوشحال بود و بخشايش دوستداران و هواداران خود را از خدا مىخواست و متعهد شد كه در روز قيامت همهء آنها را شفاعت كند . سپس خداى تعالى را سجده كرد و ندا رسيد كه   يا أَيَّتُهَا النَّفْسُ الْمُطْمَئِنَّةُ ، ارْجِعِي إِلى رَبِّكِ راضِيَةً مَرْضِيَّةً .   « 1 » در اين هنگام ، از عالم ناسوت صداى گريه و زارى بلند شد و عالم ملكوت از مژدهء ديدار خوشحال گرديد . « 2 »\r\nاين نمونه‌هايى است از اوهامى كه دست غلو دربارهء مناقب شيخ عبد القادر پرداخته است و ما هرگاه درصدد بوديم كه همهء چيزهايى را كه به شيخ عبد القادر به نام كرامات و در واقع خرافات نسبت داده و نقل كرده‌اند ، بياوريم كه نه موافق شرع مقدس اسلام است و نه خردپسند و سازگار با منطق ، در واقع دايرة المعارفى پرحجم فراهم مىآمد كه در مجموع موجب خنده شما بود و گاهى هم شما را به گريه وامىداشت .\r\n\r\n74 - رفاعى دست پيغمبر را مىبوسد\r\nابو محمّد ضياء الدين وترى مىنويسد : در سال 555 ه سيد احمد رفاعى « 3 » با اشارهء معنوى كه به وى رسيده بود ، به حج مشرف شد و قبر جد بزرگوارش رسول خدا را زيارت كرد و در برابر تربت پاكش اين شعر را خواند :\r\n- آنجا كه از تو دور بودم ، روان خود را از جانب خود به خاك‌بوسى تو مىفرستادم .\r\n- اينك گردش روانها پيرامون تو پيداست ، دست مباركت را پيش آر تا لبهاى من به فيض\r\n\r\n\r\n","description":"","footnote":"\r\n( 1 ) . فجر 89 / 27 ، 28 : اى روح آرامش‌يافته ، خشنود و پسنديده به سوى پروردگارت بازگرد .\r\n( 2 ) . تفريح الخاطر 38 .\r\n( 3 ) . وى در روستايى از نواحى واسط به سال 512 تولد يافت و به سال 578 درگذشت و شرح حالش در كتابهاى رجال آمده است و احمد عزت پاشا عمرى موصلى كتابى مستقل به نام العقود الجوهرية فى مدائح الحضرة الرفاعية دربارهء او تأليف كرده كه به سال 1306 در مطبعهء بهيهء مصر در 139 صفحه به چاپ رسيده است .\r\n","page_name":" 229 ","page_number":245},
  {"content":"\r\n\r\nبوسه نايل شود . « 1 »\r\nآنگاه دست مبارك جدش ظاهر شد و او آن را بوسيد و مردم همه تماشا مىكردند .\r\nاين قصه به‌طور متواتر نقل شده و بين مردم مشهور و اساتيد آن صحيح است و حفاظ و محدثان و بسيارى از مورخان و صاحبان طبقات آن را نقل كرده‌اند . اين موضوع را كسى انكار نمىكند ، مگر آنكه جاهل به دانش روايت يا حاسد به مقام نبوت و ظهور معجزهء محمّدى باشد ، يا اينكه غير از امت احمدى و معذور بوده باشد . به‌علاوه ، ظهور اين معجزه از پيغمبر ، آن هم در چنان عصرى كه انواع بدعتها و فتنه‌ها و هواپرستىها در آن رونق گرفته و اهل باطل مذاهب گوناگونى همچون الحاد و زندقه و ديگر فرقه‌هاى ضاله را برگزيده بودند ، به انگيزهء اعلاى كلمهء حق و شريعت و دين ، آن هم به دست اين سيد جليل كه خدا و رسولش او را به داشتن اين خدمت و نعمت مخصوص داشته‌اند ، چيزى لازم بوده است ، چرا كه در آن عصر شخصى كه در ميان اوليا و سادات و صالحان روزگار به پايهء اين سيد بزرگوار برسد ، وجود نداشته است . خداوند ما را از وجود اينان بهره‌مند گرداند . « 2 »\r\nهمو مىنويسد : در مقام مقايسهء كرامات رجال با سيد احمد رفاعى ، همين كرامت كافى است كه در ميان گروه زيادى از مسلمانان ، او دست پيغمبر را بوسيده است ، چندانكه اين واقعه در همه‌جا مشهور شده است و دست انس و جن از اين افتخار كوتاه است و ملأ اعلى بر اين كرامت غبطه مىخورد ، چنان كه اين موضوع دربارهء شيخ عبد القادر گيلانى ، عليه الرحمه ، نيز آمده است . « 3 »\r\nهمچنين از بندهء صالح عارف عبد الملك بن حماد روايت شده كه گفت : خداوند در سال 555 ه حج را بر من مقدر كرد ، سپس به مدينه آمدم و به زيارت پيغمبر موفق شدم و\r\n\r\n\r\n","description":"","footnote":"\r\n( 1 ) . اين دو بيت را با داستان آن ، صاحب تفريح الخاطر به عبد القادر گيلانى نسبت داده است ، و مهم نيست كه اين خرافات ساخته و پرداخته كه هدف از آن تفريح خاطر است ، با صرف نظر از حكم عقل و شرع و منطق ، به چه كسى نسبت داده شود .\r\n( 2 ) . روضة الناظر 54 .\r\n( 3 ) . همان 62 .\r\n","page_name":" 230 ","page_number":246},
  {"content":"\r\n\r\nدر همان هفته سيد عارفان ، امام امت ، سيد احمد رفاعى ، رضى اللّه عنه ، نيز با قافلهء بزرگى از زوّار براى زيارت قبر پيغمبر به مدينه آمده بود . هنگامى كه وارد حرم شريف پيغمبر شد ، در برابر قبر مبارك ايستاد . از عصر گذشته بود و حرم مبارك آكنده از زائران بود و او در حالى كه از خود غايب و در محضر محبوب حاضر بود ، چنين خواند :\r\n- آنگاه كه از تو دور بودم ، روان خود را به خاك‌بوسى تو مىفرستادم .\r\n- اينك گردش روانها به دور تو پيداست ، دست مباركت را پيش آر تا لبهايم به فيض بوسه نايل شود .\r\nدست مبارك پيغمبر در حالى كه نور از آن مىتابيد ، ظاهر شد ، گويى درخشش برق بود و او دست مبارك را بوسيد و مردم همگى نظاره مىكردند . اين نعمت را خداوند نصيب من فرمود كه ديدم او چگونه دست آن حضرت را بوسيد . من اين مشاهدهء پربركت را ذخيرهء روز معاد خود مىدانم و توشهء روزى مىشمارم كه پيش خدا حاضر خواهم شد .\r\nسپس مىگويد : در همان قافله ، شيخ احمد زعفرانى ، شيخ عدى بن مسافر اموى ، سيد عبد الرزاق حسينى واسطى ، شيخ عبد القادر گيلانى ، شيخ احمد زاهد ، شيخ حياة بن قيس حرانى ، شيخ عقيل منبجى عمرى و گروهى از مشاهير اولياى روزگار حضور داشتند و همهء اينان به ديدار دست مبارك و پاك پيغمبر مشرف شدند و همگى تحت بيعت اين شيخ بزرگ جمع شدند . خبر اين ماجرا متواتر و مشهور است و بسيارى از اعيان رجال به تفصيل آن را نقل كرده‌اند كه مىتوان بدان مراجعه كرد . « 1 »\r\nشيخ تقى الدين فقيه نهروندى ( م 594 ) در قصيده‌اى كه با اين ابيات شروع مىشود ، گويد :\r\n- كجا پيغمبران چنين رازى را آشكار و اوليا چنين سخنى را روايت كرده‌اند ؟\r\n- مردان بزرگ و پيشوايان پارسا پيوسته از چنين افتخارى ياد كرده‌اند .\r\n- افتخارى كه شاهدان را به وجد آورد و شهر مدينه را نورباران كرد .\r\n\r\n\r\n","description":"","footnote":"\r\n( 1 ) . العقود الجوهرية 5 .\r\n","page_name":" 231 ","page_number":247},
  {"content":"\r\n\r\n- چرا كه پيغمبر دست راستش را به سوى رفاعى دراز كرد و به نور آن ، حقايق همه بر او آشكار گشت .\r\nتا اينكه مىگويد :\r\n- مپرس از اينكه اين چگونه ممكن است و يقين داشته باش كه خدا هرچه بخواهد مىكند .\r\n- از بددينان دورى كن و كور نابينايى هرگاه خورشيد را انكار كند ، باور مكن .\r\n- آيا پيامبر مرده است ؟ نه ، چه به حكم خدا در قرآن شهيدان زندگانند .\r\n- اينكه پيغمبر دست خود را به سوى رفاعى دراز كرده ، برهانى روشن بر مقام اوست .\r\n- اين شرافت را هزاران نفر از مردم و گروهى از بزرگان به هنگام شام از او ديده‌اند .\r\n- آن شامى كه صبح روشن شد و شگفت‌آور نيست اگر شامى ، صبح روشن شود .\r\n- صاحب العقود الجوهرية او را در قصيده‌اى چنين مىستايد :\r\n- اين رفاعى كسى است كه بر ناقدان دشوار است كه كار او را ارزيابى كنند .\r\n- بسا كسى كه بر شير سوار شده و بسا سواره كه از شيرنماها تحقير و خوارى ديده است .\r\n- او كسى است كه دست رسول اللّه را بوسيده و از آن رهگذر ، در برابر منكران به مقامى و الا مفتخر گرديده است .\r\n- او دست مبارك خود را از قبر به سوى وى دراز كرد كه بر همهء حاضران نمايان شد .\r\nحافظ حاج ملا عثمان موصلى نيز در قصيده‌اى سيد رفاعى را چنين مدح كرده است :\r\n- ماران و شيران جنگل به فرمان او گردن مىنهند و پريان از كرامات او در شگفتند .\r\n- آيا نمىبينى كه هركس را نسبت به او برسد ، از شعله‌هاى آتش هم باك ندارد ؟\r\n- در افتخار او اين بس كه دست پيامبر هاشمى ، پدر زهرا را بوسيده است و ديگران از اين فيض بهره نبرده‌اند .\r\n\r\n","description":"","footnote":"","page_name":" 232 ","page_number":248},
  {"content":"\r\n\r\nسيد محمّد ابو الهدى رفاعى در تخميس قصيدهء سراج الدين مخزومى چنين سروده است :\r\n- آنگاه كه به درگاه پيغمبر طه پناه بردى ، به بوسيدن دست جنابش مفتخر شدى .\r\n- تو در ميان دوستداران پيامبر به داشتن اين افتخار مخصوص گشتى و نورى بر تو تابيد كه همواره بدان زنده خواهى بود ، تا خوار شود هرآنكه در گمراهيها و ظلمات غوطه‌ور است .\r\nهمو در قصيدهء ديگرى او را چنين سروده است :\r\n- در شرافت او اين بس كه بهين آدميان و سرور موجودات با او سخن گفته و در برابر مردم دست خود را به سوى او دراز كرده است .\r\n- شگفت نيست از كسى كه راه دوستى او پويد و اين‌چنين نسبت بزرگى به دو داده شود .\r\n- اين كرامتى بر حق است كه شايستهء اوست و معجزه‌اى است از جانب پيغمبر كه بهترين هدايت‌يافتگان است .\r\nبهاء الدين سيد محمّد رواس در قصيده‌اى او را چنين مىستايد :\r\n- در مقام او اين بس كه دست رسول اللّه به نشانهء قبول به سوى او دراز شد و چه گل باطراوتى در روزگار ما شكفته است .\r\n- او گفت كه از جد بزرگوارش كه اشرف مخلوقات است ، اين همه احترام و گراميداشت به وى ارزانى شده است .\r\nعبد الحميد افندى طرابلسى در قصيده‌اى كه بدان او را مدح كرده گويد :\r\n- براى كسى كه قيام به وظايف مىكند ، او حجت بزرگ و نمونهء ارجدارى است و بيهوده نيست كه دست پيغمبر برگزيده ، آشكارا به سوى او دراز شد .\r\n- ازاين‌رو ، بايد گفت كه اين خداست كه او را بركشيد . آرى ، در ميان مردم نمىتوان او را به‌طور شايسته شناخت و مورد تقدير قرار داد .\r\nسيد عبد الغفار اخرس در قصيده‌اى چنين گفته است :\r\n- از تبار رسول اللّه ، شيرمردى به دنيا آمد كه همهء شيران و درندگان در برابرش اظهار\r\n\r\n","description":"","footnote":"","page_name":" 233 ","page_number":249},
  {"content":"\r\n\r\nفروتنى كردند .\r\n- او دست پدر بزرگوارش را پيش مردم بوسيد و نور در عالم پرتو افكند .\r\n- همهء بزرگان و ثقات و عموم مردم اين امر را مشاهده كردند .\r\n- اين مزيتى است كه از بزرگ و كوچك ، كسى را جز او نصيب نشده است .\r\nابو الفرج سيد احمد شاكر آلوسى در قصيده‌اى چنين مىگويد :\r\n- او قطب عالم هستى ، پناهگاه خلايق و بارانى است كه همواره چشم اميد مردم به آن دوخته شده است .\r\n- مناقب و فضايل او در آفاق همچون ماه در گردش و جريان است .\r\n- او از سوى جد بزرگوارش به پايگاهى دست يافته است كه پيوسته در طول روزگار آوازه خواهد داشت .\r\n- آنجا كه پيمبر را زيارت كرد و دست مباركش را بوسيد ، پس از آنكه اذن ديدار يافت .\r\nفقيه يحيى بن عبد اللّه واسطى در قصيده‌اى او را چنين مدح مىكند :\r\n- دست پيغمبر طه به سوى او دراز شد و او آن را بوسيد و حضرتش نخواست كه در دام ديگران بيفتد .\r\n- ازاين‌روست كه مصطفى نامهء آزادى به وى بخشيد و خدا به دعاى او آن ماهى را برايش زنده كرد .\r\nصفى الدين يحيى بن مظفر بغدادى حنبلى در قصيده‌اى گفته است :\r\n- او بود كه پيشواى پيغمبران دست خود را دراز كرد و گنجينه‌هاى حقايق قرآن را بر او گشود .\r\n- و قافله‌هاى حاجيان از ديدن اين صحنه ، همه سرمست و مبهوت و دلباخته شدند .\r\nسيد عبد الحى حسينى ، مفتى غزهء هاشم ، در قصيدهء خود او را چنين وصف كرده :\r\n- او شخصيتى مشهور در شرق عالم است كه پيغمبر براى بزرگداشت او دست خود را دراز كرد .\r\n- او دست خود را به سوى پيامبر كشيد كه اگر مىخواست ، هرمحالى را ممكن\r\n\r\n","description":"","footnote":"","page_name":" 234 ","page_number":250},
  {"content":"\r\n\r\nمىساخت .\r\n- و چقدر افتخار دارد دستى كه با دست بزرگمرد عالم مصافحه كرده و آن لبى كه ماه را بوسيده است .\r\nسيد ابراهيم راوى رفاعى شافعى در قصيده‌اى او را چنين مدح مىكند :\r\n- او بود كه به درگاه پيامبر شرفياب شد و آشكارا دستهاى او را بوسيد و خداى تعالى قدرت خود را نشان داد .\r\n- آنجا كه محمّد معجزه‌اى نشان داد كه به منظور بزرگداشت احمد انجام گرفت .\r\n- چگونه چنين نباشد ؟ در حالى كه او فرزند پيامبر است و پدران فرزندان خود را اين چنين افتخار مىبخشند .\r\nسيد سراج الدين مخزومى در كتاب صحاح الاخبار ضمن قصيده‌اى دربارهء رفاعى چنين سروده است :\r\n- اى فرزند آن كسى كه قبل از تكوين قالبهاى خاكى به مقام پيغمبرى برگزيده شده بود .\r\n- تو در فضاى اخلاص و وجد و در حرم پاك ، چنان با حقيقت پيوستى كه دست حكمت فرقه‌ها از رسيدن به آن كوتاه است .\r\n- تو در حالت دورى بر چنان قربى در روضهء پيامبر نايل گشتى كه نورانيت آن همه‌جا را فراگرفت .\r\n- اين هنگامى بود كه دست رسول اللّه آشكارا دراز شد و بهترين خلعت را نصيب تو كرد .\r\n- هزاران نفر از كشورهاى گوناگون اين امر را مشاهده كردند و پرتو بركت آن به بقاع دوردست نيز رسيد .\r\n- اين مجدى است كه شنيدن آن گوشواره‌هاى گوهرين افتخار به گوشهاى ما آويخته است .\r\nاين قصه را قاضى خفاجى حنفى و عدوى حمزاوى نقل كرده و ضمن آن گفته‌اند :\r\n\r\n","description":"","footnote":"","page_name":" 235 ","page_number":251},
  {"content":"\r\n\r\nپيغمبر دست خود را دراز كرد و او آن را بوسيد . « 1 » ابن درويش حوت هم گفته است :\r\nهرگاه خدا بخواهد ديدار پيغمبرش را به بنده‌اى كرامت كند ، او را بيدار مىكند و نور شريف آن بزرگوار را به صورت جسم كريم وى نشان مىدهد ، و اين حال چنان غلبه مىكند كه بيننده گمان مىكند كه جسم شريف پيغمبر را ديده است . نمونهء اين حالتى است كه براى سيد ما رفاعى ، رضى اللّه عنه ، رخ داده است . « 2 »\r\nاين بر ما مهم نيست كه سيد رفاعى دست شريف پيغمبر را ديده و آن را بوسيده است ، چه از اين بزرگ‌تر هم نقل كرده‌اند . شيخ عبد القادر گيلانى در شب معراج با رسول اللّه صلّى اللّه عليه و آله مصاحبت كرده « 3 » و جلال الدين سيوطى شخص پيغمبر اقدس را در بيدارى هفتاد و چند بار ديده است . يكى از پيامبر احاديثى نقل مىكند و ديگرى مدّعى بوده كه در كارهايش با او مشورت مىكرده است . شيخ حسن عدوى حمزاوى در مشارق الانوار و كنز المطالب به نقل از بهجة النفوس و الاسماع شعرانى ، آنجا كه از مزاياى كمال سخن مىگويد ، نوشته است : از جملهء آن امور ، تقرب شديدى بود كه آنان به رسول اللّه داشتند ، و ليكن پيغمبر شبانه‌روز از ديدهء آنها پنهان بود . « 4 » البته ، عده‌اى احاديثى از او نقل كرده‌اند و بعضى حافظان حديث گفته‌اند : اين احاديث ضعيف است . همچنين گفته‌اند كه ديدار پيغمبر را گروهى از جمله سيد على خواص « 5 » ، سيد على مرصفى ، اخى افضل الدين ، شيخ جلال الدين سيوطى ، شيخ نور الدين شوتى و شيخ محمّد صوفى در شهر فيّوم درك كرده‌اند .\r\nهمو مىنويسد : شيخ نور الدين شوتى در كارهاى خود با رسول اللّه مشورت مىكرد\r\n\r\n\r\n","description":"","footnote":"\r\n( 1 ) . نسيم الرياض فى شرح شفاء القاضى عياض : 3 / 489 ؛ كنزل المطالب 188 .\r\n( 2 ) . اسنى المطالب 299 .\r\n( 3 ) . به شرح حال او در كتاب تفريح الخاطر رجوع شود .\r\n( 4 ) . كنز المطالب 197 .\r\n( 5 ) . شعرانى شرح حال او را در طبقات : 2 / 135 - 153 آورده و در آغاز آن گفته است : او در مورد معانى قرآن بزرگ و سنت شريفه ، سخنانى ارزشمند ابراز مىكرد كه علما در آن متحير مىماندند . او اين سخنان را از لوح محفوظ به دست آورده بود . همو خوارقى در اين صفحات آورده است كه مىتوان آنها را از نظر گذراند .\r\n","page_name":" 236 ","page_number":252},
  {"content":"\r\n\r\nكه از آن جمله ، مشورت با پيغمبر در كندن چاهى بود كه در كنج خانهء او قرار داشت . وى مىگفت : ما سه عدد چاه كنده بوديم كه آب هرسه فاسد و بدبو بود . با پيغمبر مشورت كرديم و آن حضرت دستور داد كه در باب الحوش چاه بكنند . بدين‌ترتيب عمل كرديم و آب چاه را شيرين يافتيم . سپاس خداى را كه پروردگار عالميان است .\r\nاينها را بخوان و از عقل سليم بپرس ؛ اين فضل خداست كه به هركس خواهد عطا مىكند .\r\n\r\n75 - غزلانى از آنچه در دلهاست ، پرده برمىدارد\r\nابو محمّد ضياء الدين وترى در شرح حال شيخ محمّد موصلى ، مشهور به غزلانى « 1 » ( م 605 ) از شيخ محمّد ابو عبد اللّه بن تاج بن قاضى يونس موصلى روايت مىكند كه گفت : روزى با گروهى از علماى موثق موصل به قصد زيارت شيخ محمّد غزلانى ، قدس اللّه سره ، به راه افتاديم و هنگام غروب به غارى رسيديم كه وى در آن ساكن بود . چون به غار درآمديم ، بسيار تاريك بود ، چنان كه ياران همگى از تاريكى ناراحت بودند . در اين هنگام بود كه او از اين انديشهء ما پرده برداشت و لبخندى زد و گفت : ما اينجا روغن و چراغ نداريم كه روشن كنيم ، آنگاه به درختى اشاره كرد كه روبروى غار بود . از شاخه‌هاى آن‌چنان نورى متجلى شد كه تمام كوهسار را روشن كرد . به خدا سوگند كه هيچ شبى را بهتر و شاداب‌تر از آن شب به سر نياورده بوديم . « 2 »\r\nبخوانيد و تعقل كنيد و به داورى برخيزيد .\r\n\r\n76 - شاطبى از جنابت شخص جنب آگاه است\r\nجزرى مىگويد : يكى از مشايخ مورد اعتماد ، از اساتيد خود روايت كرده كه شاطبى\r\n\r\n\r\n","description":"","footnote":"\r\n( 1 ) . وى به دليل ديدار گوزنها و انس آنها با وى ، به اين نام ناميده شد . روضة الناظرين 133 .\r\n( 2 ) . روضة الناظرين 133 .\r\n","page_name":" 237 ","page_number":253},
  {"content":"\r\n\r\nقاسم بن فيرهء نابينا « 1 » صبحها در فاضليهء بغلس نماز مىخواند ، آنگاه به تعليم قراءت قرآن مىنشست و مردم در رفتن به حضور او به هنگام شب از هم پيشى مىگرفتند ، و هنگامى كه مىنشست ، فقط مىگفت : هركس اول آمده ، بخواند . آنگاه به ترتيب نوبت مقرّر مىخواندند . اتفاقا يك روز گفت : آن كسى كه نفر دوم است ، بخواند و اولى ماند و نخواند . اصحاب نمىدانستند كه گناه او چه بوده كه از قرائت محروم مانده است . شاطبى فهميده بود كه اين شخص آن شب جنب شده ، اما به سبب شدت علاقه‌اى كه به گرفتن نوبت داشت ، آن را فراموش كرده بود . شاگرد قضيّه را دريافت و بيدرنگ به حمام نزديك مدرسه رفت و غسل كرد و پيش از آنكه نفر دوم از قرائت فارغ شود ، خود را به حضور رسانيد و ديد كه شيخ نابينا همچنان بر مسند تدريس نشسته است . دومى كه فارغ شد ، شيخ گفت : آن كسى كه اول آمده ، بخواند . اين واقعه ، يكى از بهترين وقايعى است كه در زندگى بزرگان اين طايفه مىتوان ديد و من نظير آن را در دنيا نديده‌ام . « 2 »\r\nاينكه جزرى پنداشته اين حالت ، مخصوص شاطبى بوده و در دنيا نظير آن ديده نشده ، درست نيست ، چه ما شرح حال گروهى از كسانى را كه از دلهاى مردم آگاهى داشتند و غيب را مىدانستند ، پيش از اين نقل كرده‌ايم . گويا اين گروه مغيباتى را انتخاب كرده‌اند كه هربينا و كورى از شنيدن آن در شگفت مىماند يا اين مايه غلو در فضايل را به اينها نسبت داده‌اند .\r\n\r\n77 - حشرات از قبر حافظ بلخى خارج مىشوند\r\nعمر بن على سرخسى مىگويد : هنگامى كه وخشى « 3 » حافظ ابو على حسن بن على بلخى از دنيا مىرفت ، من نزديك سن بلوغ بودم و حضور داشتم . وقتى كه او را در قبر گذاشتند ، فريادى شنيديم كه مىگفت : حشرات از مقبره خارج شدند ، گويا كه قبر در راه\r\n\r\n\r\n","description":"","footnote":"\r\n( 1 ) . ابو محمد ضرير مقرى ، صاحب قصيدهء مشهور به حرز الامانى و وجه التهانى در قراءات كه 1173 بيت دارد . وى به سال 538 به دنيا آمد و به سال 590 درگذشت و در قرافه دفن شد . قبر او مشهور و محل زيارت است . شذرات الذهب : 4 / 302 .\r\n( 2 ) . مفتاح السعادة : 1 / 388 .\r\n( 3 ) . منسوب به وخش ، روستايى در حومهء بلخ .\r\n","page_name":" 238 ","page_number":254},
  {"content":"\r\n\r\nآنها قرار گرفته بود . من عقربها و سوسكها را ديدم كه در وادى ريخته بودند و مردم به آنها تعرّض نمىكردند . « 1 »\r\nبگذاريد حشرات فرار كنند و از قبر او بيرون بيايند ، شما به عقل راوى اين حكايت مسخره نگاه كنيد كه چگونه در برابر اين اسطوره شگفت‌زده و فروتن مىشود و آن را مدحى براى رجال قوم خود مىپندارد . بايد ديد كه عقربها و سوسكها چرا مقبره‌هاى مدينهء طيبه و بقيع و مسجد اعظم آنجا را ترك نمىكنند و به سوى بيابان نمىگريزند . آيا جز اين است كه اينها از وخشى فرار مىكردند ؟ عقل ذهبى و روايت او را ملاحظه كنيد كه همين شخص وقتى به مناقب مولانا امير المؤمنين عليه السّلام مىرسد و كوچك‌ترين ضعفى در متن سند آن نمىيابد ، فقط با يك عبارت خود را خلاص مىكند و مىگويد : من در دلم ترديدى نسبت به آن احساس مىكنم . « 2 »\r\n\r\n78 - يونينى در هوا راه مىرود\r\nحافظ ابن كثير نوشته است كه روايت كرده‌اند : شيخ عبد اللّه يونينى ( م 617 ) در يكى از سالها در هوا به سفر حج مىرفت . اين امر براى بسيارى از زهاد و بندگان صالح حاصل شده است ، ليكن خبر آن از هيچ‌يك از علماى بزرگ به ما نرسيده است . گويند : اول كسى كه اين امر برايش حاصل شده ، حبيب عجمى است كه از اصحاب حسن بصرى بوده و پس از او از صالحان كه خدايشان رحمت كند ، به وقوع پيوسته است . « 3 »\r\nاز ابن كثير عجب نيست كه به اين اعاجيب بگرود و با نقل آنها اوراق تاريخ را مشوه سازد ، اما وقتى به مناقب اهل بيت عليهم السّلام مىرسد كه به مراتب از اين موهومات بىاعتبار و خلاف عقل ، به ذهن و عقل آدمى نزديك‌تر است ، بانگ و فرياد اعتراض برمىآورد .\r\nآرى ، همه مىدانيم كه حب و بغض انسان را كور و كر مىكند .\r\n\r\n\r\n","description":"","footnote":"\r\n( 1 ) . تذكرة الحفّاظ 3 / 344 .\r\n( 2 ) . به كتاب تلخيص المستدرك رجوع شود .\r\n( 3 ) . البداية و النهاية : 13 / 94 .\r\n","page_name":" 239 ","page_number":255},
  {"content":"\r\n\r\n\r\n79 - حضرمى نحو را با اجازه مىآموزد\r\nابن عماد حنبلى مىنويسد : شيخ اسماعيل حضرمى ( م 678 ) كراماتى داشت . مطرى گفته است : كرامات شيخ به حد تواتر نزديك است ، از جمله اينكه به ابن معطى در خواب گفتند كه نزد فقيه اسماعيل حضرمى برود و از او نحو فرابگيرد . چون از خواب بيدار شد ، خيلى تعجب كرد ، زيرا حضرمى نحو خوب نمىدانست . با خود گفت : ناگزير بايد اطاعت كنم . ازاين‌رو ، نزد او رفتم و در حضور او جمعى فقه مىخواندند . به مجرد اينكه مرا ديد ، گفت : ترا به كتابهاى نحو اجازه دادم ، و او كه مطالعه‌اى در آن كتابها نداشت ، همهء آنها را يكباره بدون استاد فهميد . « 1 »\r\nعلم را از دهان بزرگان يا از اجازات دريابيد . ما چقدر شنيده‌ايم كه با مذاكره و تمرين علم مىآموزند ، ليكن آيا شنيده‌ايد كه علم را با اجازه يا با تلقين يك كلمه بياموزند ؟ و آيا چنين كرامتى را از پيغمبران شنيده‌ايد ؟ يا اينكه اين فضيلتى است كه فقط به حضرمى اختصاص دارد و ديگران از چنين فضيلتى بىبهره‌اند ؟ حتى پيغمبر بنا به روايتى به عمر بن خطاب كه از نزديكان وى بود ، با اجازه چيزى را نياموخته است و به او مىگفت كه معنى « كلاله » « 2 » را نمىدانى و به دخترش حفصه مىگفت : پدرت آن را نمىداند . به همين ترتيب ، صدها مجهول وجود داشت كه در خلافت نتوانسته بود با اجازه يا اشراف يا مذاكره همهء آنها را فرابگيرد ، با آنكه پس از فروريختن عرض خلافت پس از پيغمبر به همهء اين علوم نياز شديد بود و هيچ‌كدام از علم پيغمبر صلّى اللّه عليه و آله دور و مخفى نبود ، و همهء امت بدان احتياج داشتند و هيچ‌كدام اينها مانند نحو نبود كه بدان ستون اسلام و قضاوت و فتوا پايدار نماند . بر اينها اضافه كن برادرش خليفهء اول را كه چقدر مجهولات داشت و چه مايه از معارف دين و احكام شريعت بر وى پوشيده بود . كاش باب آموزش با اجازه از روزگار پيغمبر صلّى اللّه عليه و آله مفتوح بود ، تا از اين طريق حتى سومين خليفه ، عثمان\r\n\r\n\r\n","description":"","footnote":"\r\n( 1 ) . شذرات الذهب : 5 / 361 .\r\n( 2 ) . كلاله : كسى كه نه فرزند دارد نه پدر . در هرحال ، كلاله يا پدرىاند يا مادرى . ر ك : فرهنگ فارسى معين :\r\n3 / 3019 ؛ فرهنگ علوم ، دكتر سجادى 441 . ( و )\r\n","page_name":" 240 ","page_number":256},
  {"content":"\r\n\r\nمعارف دين خود را كاملا فرامىگرفت و اوراق فقه اسلامى با آراء دور از كتاب و سنت آلوده نمىشد .\r\n\r\n80 - حضرمى و اهل قبور\r\nسبكى و يافعى از اسماعيل حضرمى نقل كرده و گفته‌اند : او بر بعضى از مقابر شهرهاى يمن گذشت و خيلى گريه كرد و اندوه سختى او را فراگرفت ، سپس سخت خنديد و سرور و شادى بر او غالب شد . كسانى كه در آنجا بودند ، از ديدن اين احوال خيلى تعجب كردند . از او علت آن را پرسيدند ، گفت : احوال اهالى اين قبور بر من آشكار شد و ديدم كه معذب هستند ، اندوهگين شدم و گريه كردم . آنگاه به درگاه خداى تعالى در خصوص آنها تضرع و دعا كردم ، به من خطاب رسيد كه به خاطر تو از آنها درگذشتيم ، و صاحب همين قبر به من گفت : من نيز با آنها هستم اى فقيه اسماعيل ، من فلان آوازه‌خوان هستم . من خنديدم و گفتم : بلى تو هم جزو آنها مىباشى ، سپس او گوركن را خواست و پرسيد : در اين قبر كه نزديك ماست ، چه كسى مدفون است ؟ گفت : فلان زن آوازه‌خوان كه شيخ او را شفاعت نمود . خداى تعالى خيرش دهد . « 1 »\r\nمن نمىدانم كه از كدام ادعا بايد تعجب كنم ؟ آيا از دعاى حضرمى كه به عالم برزخ آگاهى دارد و پذيرفته شدن شفاعت او دربارهء اهل قبور ، حتى بخشايش زن آوازه‌خوان ؟ يا بر اطلاع آن گوركن از اين راز محفوظ كه شيخ داشت ؟ يا از اين تعجب كنم كه آن زن آوازه‌خوان ، چگونه در آن لحظه از شفاعت شيخ اطلاع حاصل كرد ؟ و تعجب ديگر اينكه اين زن چگونه بدون هيچ سابقهء آشنايى با اين فقيه از درون قبر دربارهء كار خود سخن گفته است ؟ بديهى است كه گرچه بود و نبود اين اعمال يكسان است ، ليكن تعجب ما از توجه و قبولى است كه بعضى از بزرگان به اين اوهام داشته‌اند .\r\n\r\n\r\n","description":"","footnote":"\r\n( 1 ) . طبقات الشافعية : 5 / 51 ؛ روض الرياحين 96 .\r\n","page_name":" 241 ","page_number":257},
  {"content":"\r\n\r\n\r\n81 - درنگ‌كردن آفتاب براى اسماعيل حضرمى\r\nپيش از اين در جلد پنجم همين كتاب گفتيم كه چگونه آفتاب به خاطر اسماعيل حضرمى از حركت بازداشته شد ، آنجا كه او و خدمتكارش يك روز سفر مىكردند و او به خدمتكارش گفته بود : به آفتاب بگو كه درنگ كند ، تا ما به مقصد برسيم . آفتاب درنگ كرد تا آنها به مقصد رسيدند . آنگاه به خادم گفت : آيا اين زندانى را آزاد نمىكنى ؟ خادم فرمان داد كه آفتاب غروب كند . آفتاب هم غروب كرد و فورا شب شد . « 1 »\r\nشايد به فتواى هواى نفس ، انسان بتواند اقوال بيهوده را بپذيرد و هرچه دلش مىخواهد به زبان آورد و عقل خود را كنار زده همچون ديوانگان اظهاراتى بكند . ما از غلو در فضايل به خدا پناه مىبريم .\r\n\r\n82 - دلاوى طفلى را شير مىدهد\r\nيافعى در مرآت نقل كرده : در نزد سيد ابو محمّد عبد اللّه دلاوى ( م 721 ) طفلى بود كه مادرش گم شده بود . ناگهان طفل گريه كرد و شيخ با پستان خود كه از شير پر شده بود ، به طفل شير داد تا ساكت شد . « 2 »\r\nمن نمىدانم كه امثال اين كتابهاى تاريخى كه از نظاير اين مطالب بىربط خنده‌آور آكنده‌اند و در بين جامعهء علمى مورد مطالعه و استناد و استفاده قرار مىگيرند ، ديگرچه مايه اعتبارى مىتوانند داشته باشند ؟\r\n\r\n83 - شمس الدين كردى يك هفته مراقبت مىكند\r\nابن عماد حنبلى آورده است : شمس الدين محمّد بن ابراهيم بن عبد اللّه كردى قدسى ( م 811 ) كه ساكن قاهره و شافعى بود ، يك هفته به‌طور كامل در حال مراقبت بود .\r\nگفته‌اند : سبب اين كار آن بود كه او قبلا با پدر و مادرش شام مىخورد ، اما چندان ميلى به\r\n\r\n\r\n","description":"","footnote":"\r\n( 1 ) . طبقات الشافعية : 5 / 51 ؛ مرآة الجنان يافعى : 4 / 178 ؛ شذرات الذهب : 5 / 362 ؛ الفتاوى الحديثية ، ابن حجر 232 .\r\n( 2 ) . مرآة الجنان : 4 / 265 .\r\n","page_name":" 242 ","page_number":258},
  {"content":"\r\n\r\nخوردن نداشت و سه روز بىغذا به سر برد . او كه ديده بود سه روز بىغذا مىتواند به سر برد ، اين كار را تا چهل روز تمرين كرد ، سپس آن را به يك هفته تقليل داد . او مرد فقيهى بود ، و گفته‌اند كه او چهار روز بدون آنكه احتياج به تجديد وضو باشد ، اقامهء عبادت مىكرد . « 1 »\r\nطبع بشر ، قدرت اينكه چهل روز يا يك هفته گرسنگى را تحمل بكند ندارد ، همان‌گونه كه چهار شب متوالى نمىتواند بىخواب بماند و شايد اين فقيه كرد در مبطلات وضو نظر خاصى داشته يا آنكه غلو در فضايل ، موجب ساختن اين احوال براى او شده است .\r\n\r\n84 - شاوى مرگ مرده را به تأخير مىاندازد\r\nمناوى در طبقات خود نوشته است : احمد بن يحيى شاوى يمنى ( م 841 ) شخصيّتى گرانقدر و جوانمردى عالىمقام بود . وى احوال و كراماتى داشته است ، از آن جمله اينكه گروهى از زيديه كه اعتقاد به كرامات ندارند ، به حضور او رسيدند و خواستند كه او را امتحان كنند . كنار او چاه آبى بود كه بنا به پيشنهاد مردم ، از آن گاهى شير و گاهى روغن و گاهى عسل و جز آنها برمىداشت . يك روز بر قاضى عثمان بن محمّد ناشرى كه مشرف به مرگ بود ، وارد شد . از آنجا بيرون آمد و دوباره برگشت و به خانوادهء او گفت :\r\nسه سال مهلت گرفتم تا مرگ او به تأخير افتد . قاضى از آن پس سه سال زنده ماند ، نه بيش و نه كم . « 2 »\r\nمن نمىدانم چگونه شاوى آنچنانكه از اين عبارت برمىآيد ، اجل كسى را كه در حال احتضار و جان كندن بود ، به تأخير انداخته است ؟ و اين كار چگونه با اين آيهء كريمهء قرآن جور درمىآيد كه فرمود : اذا  جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ  « 3 » : هرگاه اجل ايشان فرارسد ، ساعتى پس و پيش نشود ؟ شايد وى خاندان قاضى را بر اينكه اجلش\r\n\r\n\r\n","description":"","footnote":"\r\n( 1 ) . شذرات الذهب : 7 / 893 .\r\n( 2 ) . همان : 7 / 240 .\r\n( 3 ) . اعراف 7 / 34 .\r\n","page_name":" 243 ","page_number":259},
  {"content":"\r\n\r\nنزديك شده ، فريفته و گفته است : سه سال مرگش را به تأخير انداخته است . در اين صورت ، اين دروغ براى او كافى است كه چه كسى به او اين سه سال تأخير را اطلاع داده است ؟ شايد هم دانش آگاهى از مرگ را در چاهى كه از آن گاهى عسل و گاه شير و روغن و آب بيرون مىكشيد ، ذخيره كرده است و اين پنجمين رسوايى است كه از او مىشنويم و جاى تعجب ندارد ، چرا كه چاه مال اوست و آب از آن اوست ، هرچه دلش بخواهد از آن برمىگيرد ، چنان كه شاعر گويد :\r\n- آب مورد نزاع ، آب پدر و جد من است و چاه مورد نزاع مال من است ، چاهى كه خودم آن را كنده و سنگ‌چينى كرده‌ام .\r\n\r\n85 - پيشوايى كه حاجات زائران را از درون قبر خود مىدانست\r\nابن عماد مىگويد : ابو القاسم محمّد بن ابراهيم ( م 857 ) از خاندان بنى جمعان ، پيشواى مجتهدى بود كه در ديار يمن رياست علم و تقوا به او منتهى مىشد و كراماتى داشت ، از جمله اينكه فقيه احمد بن موسى عجيل ، او را در قبر مخاطب قرار مىداد و هرگاه كسى حاجتى داشت ، به قبر او رو مىآورد و اندكى قرآن تلاوت مىكرد ، آنگاه حاجتش را به او مىگفت و جواب مىشنيد . « 1 »\r\nآنجا كه عالم بلغزد ، كوس رسوايىاش به صدا درمىآيد ، اما لغزش جاهل را جهل او مىپوشاند .\r\n\r\n86 - سيد يحيى شروانى شش ماه غذا نخورد\r\nحكايت كرده‌اند كه سيد يحيى پسر سيد بهاء الدين شروانى حنفى ( م 768 ) در اواخر عمرش به مقدار شش ماه هيچ غذا نخورد . « 2 »\r\nهرگاه طبيعت انسانى اين را بپذيرد و عقل سليم قبول كند ، بايد بر او آفرين گفت !\r\n\r\n\r\n","description":"","footnote":"\r\n( 1 ) . شذرات الذهب : 7 / 292 .\r\n( 2 ) . همان : 7 / 309 .\r\n","page_name":" 244 ","page_number":260},
  {"content":"\r\n\r\n\r\n87 - شيخى گاوى را مىخورد\r\nمناوى در طبقات خود در شرح‌حال ابراهيم بن عبد ربه ( م 878 ) گويد كه او از شيخ محمّد غمرى و شيخ مدين استماع حديث كرده و گفته است : يك بار به خانهء شيخ مدين در روز ولادتش وارد شد و همهء طعام مخصوص زادروز او را خورد . يك بار نيز گوشت يك گاو را به‌طور كامل خورد و پس از آن يك سال گرسنه گذراند . از كرامات او يكى هم اين است كه شيخ امين الدين امام مسجد غمرى نقل كرده است كه به دو گفت : پس از تو مسائل مهم خود را از چه كسى سؤال كنيم ؟ او پاسخ داد : از كسى بپرسيد كه بين او و برادرش يك متر خاك فاصله باشد ، پس از من بپرسيد كه جواب مىدهم . همچنين گفته‌اند كه دختر شيخ امين الدين مريض شد و هرچه خواستند براى او خربزه تهيه كنند ، نيافتند . شيخ كنار قبر وى آمد و گفت : به وعدهء خود وفا كن . آنگاه به خانه برگشت و پس از شام در خانه‌اش خربزه‌اى ديد و ندانست كه از كجا رسيده است . « 1 »\r\nوصف حال او چنان است كه شاعر گفت :\r\n- من دوستى دارم كه شكمش همچو جهنم است . تو گويى كه در معده و احشاء او معاويه آرميده است .\r\nآرى ، من در ميان سه محال در حيرت مانده‌ام :\r\nاولا : چگونه اين شيخ يك گاو كامل را خورده است ؟\r\nثانيا : چگونه يكسال با گرسنگى به سر برده است ؟\r\nثالثا : در حالى كه زير خاكها آرميده ، چگونه خربزه به آن شخص داده است ؟\r\nشايد بين او و معاويه پسر ابو سفيان قرابت نسبى بوده و به مقتضاى ناموس وراثت ، خوردن گاو را از او ارث برده است ، اما نمىدانم يكسال تحمل گرسنگى را از كجا و چگونه به ارث برده ، چرا كه معاويه چنين قدرتى نداشت و هيچ انسان ديگرى هم ، هرچند دهها گاو بخورد ، نمىتواند يكسال تحمل گرسنگى كند ، و حتى در يك دهم اين مدت هم تلف مىشود . احتمال دارد كه بتوان گفت او دو دعا كرده و برآورده شده است :\r\n\r\n\r\n","description":"","footnote":"\r\n( 1 ) . شذرات الذهب : 7 / 323 .\r\n","page_name":" 245 ","page_number":261},
  {"content":"\r\n\r\nيكى خوردن و يكى صبركردن ، ليكن حديث خربزه را نمىدانم منشأ و سرآغازش چيست ، چنان كه خبرش را هم نمىدانم .\r\n\r\n88 - شراب يك شهر سركه شد\r\nدر جلد هفتم شذرات الذهب آمده : داود بن بدر حسينى ( م 881 ) در يكى از نواحى قدس بزرگ شد كه مردم آنجا همه نصارا بودند و مسلمانى جز شيخ و خاندانش در آنجا يافت نمىشد . شغل همهء اهالى ، فشردن انگور و فروختن آن بود و اين بر او خيلى دشوار بود . به سبب همين كار ، متوجهء مراقبت شد تا آنكه همهء انگورهايشان سركه و آب شد و در نتيجه ، اهالى از اين عمل عاجز شدند و از آنجا كوچيدند و جز شيخ و اطرافيانش كسى آنجا نماند .\r\nنظر شما دربارهء جماعتى كه شغلى جز تهيه عصارهء انگور و فروش آن ندارند ، چيست ؟ آيا فقط اين حرفه ، اهالى آنجا را از ديگر حرفه‌ها مىتواند بىنياز كند ؟ و آيا حرفهء نصارا منحصر به فروش شراب بوده و هيچ كسى حرفهء ديگرى نداشته است ؟ و آيا خود شيخ و خاندانش مىخواستند بقيهء حرفه‌هايى را كه مردم عالم بدان نيازمندند ، به عهده بگيرند ؟\r\n\r\n89 - ابو المعالى زنده مىكند و مىميراند\r\nامام ابو محمّد ضياء الدين وترى در شرح حال سيد محمّد ابو المعالى سراج الدين رفاعى ( م 885 ) نوشته : او بر پشت مردى گوژپشت و خميده دست كشيد و خداوند خميدگى پشت او را بر طرف كرد و چنان راست‌قامت شد كه گويى قبلا هيچ خميدگى نداشت .\r\nهمچنين روايت كرده است كه يك روز در شام از كنار غلامى كه گوسفند سر مىبريد ، گذشت و ديد كه گوسفند را ذبح كرده و كارد را در دهانش گذاشته است . غلام نيز جوانى زيبا و نكوروى بود . وقتى او را ديد ، ايستاد . گوسفند هم دست و پا مىزد و نزديك بود كه روح از بدنش خارج شود . به آن جوان گفت :\r\n\r\n","description":"","footnote":"","page_name":" 246 ","page_number":262},
  {"content":"\r\n\r\n- اى كسى كه پس از ذبح‌كردن كارد را در دهانش گذاشته‌اى و شربت مرگ را به دو مىنوشانى .\r\n- كارد را بار ديگر بر گردنش قرار بده ، من ضامن هستم كه حيات او را دوباره برگردانم .\r\nآنگاه به قصّاب اشاره كرد كه به فرمان سيد سراج كه گورش پاكيزه باد ، كارد را دوباره در بريدنگاه گوسفند قرار بدهد . هنگامى كه او اين كار را كرد ، گوسفند به اذن پروردگار به حال اول برگشت ، گويى كه اصلا ذبح نشده و مجروح نگشته بود .\r\nوترى همچنين نقل كرده است : از چيزهايى كه گروه بسيارى از ثقات نقل كرده‌اند ، يكى اين است كه در شهر هيت مردى منسوب به خاندان سيادت به نام كبش ، به داشتن خرقهء طريقهء قادريه مشهور بود ، اما با اهل اللّه رعايت ادب نمىكرد و از آداب به دور بود . بسيارى اوقات ، فقراى سر راه را مخصوصا فقراى احمديه « 1 » را آزار مىداد .\r\nسيد ما سراج الدين او را به واسطه‌اى عتاب كرد و نصيحت فرمود و او جواب خشنى فرستاد . سيد سراج نامه‌اى نگاشت و با گروهى از اهل هيت به دو فرستاد كه در آن نوشته بود :\r\n- خدا در ميان اين مردم ، مهرى دارد كه تقديرات را با آن رقم مىزند .\r\n- اين مهر خاصيتى دارد كه خدا از عرش متوجه آن مىشود .\r\n- اين مهر از لطف خداى جهانيان نشان دارد و خشم خدا نيز از آن پيداست .\r\n- هرگاه گوشت كليه‌ها گوسفند را به طغيان وادارد ، سر گوسفند را در شكمبه‌اش داخل مىكند .\r\nوقتى وى اين نامه را دريافت كرد ، خنديد و پيش اطرافيان خود آن را علنا قرائت كرد .\r\nهنگامى كه به بيت اخير رسيد ، افتاد و از دنيا رفت . « 2 »\r\nاين شعر جالبى است ، ليكن گمراهان از شاعران پيروى مىكنند . آيا نمىبينى كه\r\n\r\n\r\n","description":"","footnote":"\r\n( 1 ) . مراد « رفاعيه » از طرفداران سيد احمد رفاعى هستند .\r\n( 2 ) . روضة الناظرين 112 .\r\n","page_name":" 247 ","page_number":263},
  {"content":"\r\n\r\nشاعران در هروادى سرگردانند و چيزى مىگويند كه آن را به كار نمىبندند « 1 » ؟\r\nسخنى كه از دهانشان بيرون مىآيد ، بس بزرگ است ، ليكن جز دروغ چيزى نمىگويند . « 2 »\r\n\r\n90 - تحول حالات ابو على در شب و روز\r\nمناوى در طبقات خود ، در شرح حال ابو على حسين صوفى ( م 891 ) مىنويسد : او دائما تغيير شكل مىداد . مثلا شخصى به حضورش مىآمد ، او را مىديد كه به صورت حيوان درنده درآمده . ديگرى مىآمد ، او را به صورت سربازى مىديد . آن ديگرى مىرسيد ، او را به صورت يك كشاورز مشاهده مىكرد ، يا به شكل فيل مىديد . اين تغيير قيافه و اندام به شكل درندگان و چارپايان ، شب و روز نمىشناخت . دشمنانش شبانه به قصد كشتارش مىآمدند و با شمشير قطعه‌قطعه‌اش مىكردند و او را در بيابانهاى دور دست مىانداختند ، صبح كه مىشد ، مىديدند كه در گوشه‌اى مشغول نماز خواندن است . او در باغ و بوستانى كه در بيرون « باب البحر » بود ، چهل سال به سر برد كه نه غذا مىخورد و نه چيزى مىنوشيد . « 3 »\r\nچه كسى احمق است كه اين دروغها را تصديق كند ؟ كى شنيده‌ايد كه انسانى به صورت حيوانات و بهايم درآيد و مانند شياطين كه به اشكال مختلف درمىآيند ، حتى به صورت سگ و خوك درآيد ؟ يا كى ديده شده كه مردى را با شمشير قطعه‌قطعه كنند و دوباره زنده شود ، يا بشرى چهل سال گرسنه به سر برد ؟ اين حقايقى مشروط است و علماى امت دربارهء برخى از اوليا آورده‌اند كه جاى ردكردن آن نيست ، زيرا عالمى درباره وليّى اظهار نظر كرده است !\r\n\r\n\r\n","description":"","footnote":"\r\n( 1 ) . شعراء 26 / 224 - 226 .\r\n( 2 ) . كهف 18 / 5 .\r\n( 3 ) . شذرات الذهب : 7 / 250 .\r\n","page_name":" 248 ","page_number":264},
  {"content":"\r\n\r\n\r\n91 - سيوطى پيغمبر را در حال بيدارى ديده است\r\nابن عماد مىنويسد كه شيخ عبد القادر شاذلى نوشته است : جلال الدين سيوطى مىگفت : من در بيدارى پيغمبر را ديدم ، به من گفت : اى شيخ حديث ، من عرض كردم : يا رسول اللّه ، آيا من از اهل بهشتم ؟ گفت : آرى . گفتم : آيا بدون اينكه قبلا عذاب ببينم ، به بهشت مىروم ؟ فرمود : بلى چنين است .\r\nشيخ عبد القادر مىگويد : از او پرسيدم : چند بار پيغمبر را در بيدارى ديده‌اى ؟ گفت هفتاد و چند بار . « 1 »\r\nاين مشكل حل‌شدنى نيست ، مگر آنكه يك بينندهء ديگر نيز همچون سيوطى پيامبر صلّى اللّه عليه و آله را در بيدارى ديده باشد و آن بزرگوار به او گفته باشد كه سيوطى هفتاد و چند بار دروغ گفته است ، يا اينكه يك نفر از بهشتيان بيايد و كسى از او دربارهء اقامتگاه سيوطى سؤال كند ، و او بگويد كه من هرگز او را در بهشت نديده‌ام . اما هرگاه اين دو حكم دربارهء او صادر نشود ، ما ناگزير اين مسئله را به عقل سليم حواله مىدهيم و ديگر به غلوكنندگان در فضايل مراجعه نمىكنيم . تازه وقتى به اين تعداد دفعات ، پيغمبر را در بيدارى ديده‌اند ، لابد در خواب هم صدها بار ديده‌اند ، چنان كه ابو عبد اللّه خفيف مىگويد : از ابو جعفر كتانى پرسيدم : چند بار پيغمبر را در خواب ديده‌اى ؟ گفت : بسيار ديده‌ام . پرسيدم : آيا هزار بار ديده‌اى ؟ گفت نه . گفتم : نهصد بار ؟ گفت : نه . گفتم : هشتصد بار ؟ گفت : نه . گفتم : هفتصد بار ؟ گفت در اين حدود يا نزديك به اين حد . « 2 »\r\nمحمّد بن محمّد زواوى به جائى را خوابهايى در اين باب است كه در جزوه‌اى گرد آورده و در آن مدعى شده است كه بيش از دويست بار پيغمبر را ديده و در اين‌باره نيز عجايب و غرايبى را نقل كرده است . « 3 »\r\nشگفت آنجاست كه زواوى از مثنى بن سعيد قصيرى نقل كرده كه گفت : از مالك شنيدم كه مىگفت : هيچ شب نخوابيدم مگر آنكه رسول اللّه را در خواب ديدم . « 4 »\r\n\r\n\r\n","description":"","footnote":"\r\n( 1 ) . شذرات الذهب : 8 / 54 .\r\n( 2 ) . حلية الاولياء : 10 / 343 .\r\n( 3 ) . نيل الابتهاج 322 .\r\n( 4 ) . مناقب مالك 17 .\r\n","page_name":" 249 ","page_number":265},
  {"content":"\r\n\r\n\r\n92 - سيوطى و طى الارض\r\nمحمّد بن على حبّاك خدمتكار شيخ جلال الدين سيوطى ( م 911 ) نقل كرده است :\r\nيك روز شيخ ، هنگام قيلوله ، آنگاه كه در زاويهء شيخ عبد اللّه جيوشى در مصر در ناحيه قرافه بود ، گفت : آيا ميل دارى كه نماز عصر را در مكه بخوانى ، به شرطى كه تا من زنده‌ام ، اين موضوع را به كسى نگويى ؟ عرض كردم بلى . آنگاه دست مرا گرفت و گفت :\r\nچشمانت را ببند و من بستم . با من حدود بيست و هفت قدم راه رفت ، سپس به من گفت :\r\nچشمت را باز كن كه ناگاه خود را در « باب معلاة » يافتيم . در آنجا مادرمان خديجه و فضل بن عياض و سفيان بن عيينه و ديگران را زيارت كرديم . سپس وارد حرم شديم و طواف كرديم و از آب زمزم خورديم و در پشت مقام نشستيم ، تا اينكه نماز عصر را خوانديم و دوباره طواف كرديم و از آب زمزم خورديم ، آنگاه به من گفت : اى فلانى ، طى الارض براى ما تعجبى ندارد ، عجب اين است كه احدى از مردم مصر كه با ما همسايه‌اند ، ما را نمىشناسند . سپس به من گفت : اگر خواستى با من بيا و اگر خواستى اينجا بمان ، تا وقتى كه حاجيان بيايند . عرض كردم : با سرور خود مىآيم . به باب معلاة رفتيم و به من گفت : چشمانت را ببند . من هم بستم و وى با من هفت قدم هروله كرد .\r\nسپس به من گفت : چشمانت را باز كن كه ناگاه خود را نزديك محلهء جيوشى ديديم و در آنجا به حضور سرورمان عمر بن فارض رفتيم .\r\nاين قصه و نظاير آن را در همين كتاب « 1 » ذكر كرديم و به تفصيل در اين‌باره سخن گفتيم .\r\n\r\n93 - ابو بكر باعلوى ، مرده را زنده مىكند\r\nهنگامى كه ابو بكر بن عبد اللّه باعلوى ( م 914 ) ، از سفر حج بازگشت ، وارد زيلع شد .\r\nحاكم آنجا در آن موقع ، محمّد بن عتيق بود . اتفاقا همسر حاكم مزبور وفات كرد و او بسيار اندوهگين شد و كم مانده بود كه از مرگ او عقلش زايل شود . سيد باعلوى كه از شدت ناراحتى او باخبر شده بود ، براى تسليت به حضورش آمد تا او را به صبر و پايدارى دعوت\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 5 / 17 - 21 .\r\n","page_name":" 250 ","page_number":266},
  {"content":"\r\n\r\nكند ، در حالى كه روى جنازه پارچه كشيده و آن را پوشانيده بودند . هرچه تسليت گفت و او را به صبر فراخواند ، سودى نداشت . او به قدمهاى شيخ افتاد كه ببوسد و به وى گفت : اى سرور من ، اگر خدا اين مرده را زنده نكند ، من نيز مىميرم و ديگر به كسى اعتقاد نخواهم داشت . در اين هنگام ، سيد پارچه را از روى مرده برداشت و او را صدا كرد و او جواب داد : لبيك ، سپس خدا روح او را برگرداند . حاضران همه بيرون رفتند ، ولى سيد بيرون نيامد تا آن زن با سرور خود غذاى آبگوشت صرف كرد و مدت درازى زنده ماند . « 1 »\r\nپس بر اين اساس ، مسيح بن مريم عليهما السّلام بايد خصوصيت معجزهء خود را كه احياى مردگان به اذن پروردگار است ، ترك بگويد ، چرا كه با علوى و نظاير او بسيارند كه با او در اين معجزه برابرى مىكنند . آرى ، فاصلهء بين اينان و مسيح بن مريم فقط چهار انگشت است . « 2 » ما گرچه معجزهء مسيح عليه السّلام را نديده‌ايم ، ليكن خبر آن را به منزلهء ديدن مىدانيم ، چرا كه در قرآن كريم آمده و دلايل و براهين ، وجود معجزات را براى پيغمبران و حجتهاى الهى كه خداوند آنها را از پيروى هواى نفس مبرّا داشته و مطهّر و پاك گردانده است ، ثابت مىكند .\r\nبالاخره ما نفهميديم سرّ اينكه سيد باعلوى همسر حاكم را زنده كرد ، چيست ؟ آيا اين كار به منظور حفظ حيات آن مرد صورت گرفته كه گفته بود : هرگاه او را زنده نكنى من خواهم مرد ؟ البته ، حاكم هيچگاه به رعيت خود دروغ نمىگويد . آيا جامعهء آن روز خيلى به وجود او نياز داشت ؟ يا اينكه به منظور پايدارى او بر عقيده‌اش اين كار را كرده است ؟\r\nآيا دل كندن او از عقيدهء خود خسارت مهمى براى امت محمّد صلّى اللّه عليه و آله محسوب مىشد ؟ يا اينكه هردو ملاحظه را در نظر گرفته بود ؟ آيا اين قضيه دربارهء هركس كه در مرگ محبوب خود چنين ادعايى كند ، عموميت دارد ؟ يا فقط اختصاص به آن حاكم دارد ؟ يا اينكه اختصاص به هركسى دارد كه باعلوى بخواهد او را زنده كند ؟ اينها همه مشكلاتى حل‌ناشدنى است .\r\n\r\n\r\n","description":"","footnote":"\r\n( 1 ) . شذرات الذهب : 8 / 63 ؛ النور السافر 84 .\r\n( 2 ) . اشاره است به حديث معروفى از امير المؤمنين عليه السّلام ، آنجا كه فرمود : بين حق و باطل چهار انگشت فاصله است ، و اين همان فاصلهء بين چشم و گوش است ( شنيدن كى بود مانند ديدن ) .\r\n","page_name":" 251 ","page_number":267},
  {"content":"\r\n\r\n\r\n94 - ابو بكر باعلوى پناه‌جوينده را نجات مىدهد\r\nشمس الدين عيدروسى از امير مرجان نقل كرده است كه گفت : من با جمعى از دوستان در صنعا بودم كه دشمن به ما حمله كرد و دوستان متفرق شدند و اسبم كه جراحات زياد برداشته بود ، افتاد و دشمن مرا محاصره كرد . من صالحان را به كمك خواستم و نام شيخ ابو بكر باعلوى را به زبان آوردم و صدايش كردم ، ناگاه او را ايستاده در كنار خود يافتم . به خدا سوگند كه در روز روشن او را ديدم كه موى پيشانى من و اسب را گرفت و نجاتمان داد . اسب از شدّت جراحت درگذشت ، اما من به بركت او رهايى يافتم ، خدا از او خشنود باد . « 1 »\r\n\r\n95 - سروى پرواز مىكرد و به موشها فرمان مىداد\r\nابن عماد نوشته است : شمس الدين محمّد سروى ، مشهور به ابن حمايل ( م 933 ) پيوسته از شهرى به شهر ديگر پرواز مىكرد و شبها به او حال دست مىداد و به زبانهاى غير عربى مانند فارسى و هندى و نوبى و جز آنها صحبت مىكرد ، تا اينكه مىگويد :\r\nاز كرامات او اينكه مردم يك شهر بزرگ ، از دست موش در خوردن خربزه‌ها شكايت كردند . وى گفت : در بوستانها و مزارع ندا دهيد كه محمّد بن ابى الحمايل گفته است كه از اينجا كوچ كنيد . پس از آن ديگر موشى در آنجا نماند . اهالى شهر ديگرى در اين مورد از او درخواست كردند ، گفت : اصل ، اجازه و اذن است و ديگر اين كار را نكرد . « 2 »\r\nبر گوشها خيلى سخت و گران مىآيد كه كسى از شهرى به شهر ديگرى پرواز كند و اين عمل را در امم گذشته حتى در مورد انبيا نمىيابيد . مرحبا بر پيروان محمّد صلّى اللّه عليه و آله كه در ميان آنها كسانى يافت مىشوند كه حتى بدون پر - همان پرى كه به جعفر طيار داده شده تا در بهشت پرواز كند - در اين دنيا پرواز مىكنند ! اين را نمىتوان بدعت ناميد ، چرا كه امت پيغمبر صلّى اللّه عليه و آله در ترقى و پيشرفت هستند و زمان جعفر طيار غير از روزگار ابن الحمايل بوده است ، و اكتشافات قرن بيستم غير از قرنهاى پيش از آن است .\r\n\r\n\r\n","description":"","footnote":"\r\n( 1 ) . النور السافر 84 .\r\n( 2 ) . شذرات الذهب 8 / 187 .\r\n","page_name":" 252 ","page_number":268},
  {"content":"\r\n\r\nهرگاه در آن شهر ، عده‌اى گربه وجود داشت ، احتمال اينكه رفتن موشها را تصديق بكنيم ، زياد بود و مردم از معجزهء سروى بىنياز مىشدند ، اما دستور ابن الحمايل كار گربه‌ها را انجام داده است ، مرحبا بر او و آثار او .\r\n\r\n96 - ذويب بر روى آب راه مىرود\r\nابن عماد حنبلى نوشته است : شيخ على ذويب ( م 947 ) بسيار اوقات روى آب راه مىرفت و هرگاه كسى او را مىديد ، مخفى مىشد . او هرسال در عرفه ديده مىشد ، اما خودش را از مردم پنهان مىكرد . « 1 »\r\n\r\n97 - باز شدن حجره و ضريح پيغمبر توسط عبادى\r\nسراج الدين عمر عبادى مصرى شافعى ( م 947 ) صاحب شرح قواعد زركشى در دو جلد ، هنگامى كه به حج و زيارت رسول اللّه مشرف شد ، حجره و ضريح آن حضرت بدون اينكه كسى آن را بگشايد ، به روى او باز شد و او داخل ضريح شد و به زيارت پرداخت و چون بيرون آمد ، قفلها مثل اول بسته شد ، خداى تعالى بر او ببخشايد . « 2 »\r\n\r\n98 - پرآب شدن نيل به امر صديقى\r\nشيخ محمّد ابو الحسن محمّد بكرى صديقى شافعى ( م 993 ) از اولاد ابو بكر صديق و اهل مصر بود و تأليفات او به چهارصد مىرسيد . از كرامات او اين است : سالى آب درياى نيل كم شد و او به خدمتكار حبشىاش به نام مندل گفت : كنار دريا برو و بگو كه شيخ ابو الحسن بكرى مىگويد : پرآب شو . آن خدمتكار همچنانكه او سفارش كرده بود ، گفت و ديرى نپاييد كه افزايش چشمگيرى در آب دريا ملاحظه شد . « 3 »\r\nنظير اين كرامت را در درياى نيل به عمر بن خطاب ، خليفهء دوم نيز نسبت داده‌اند . « 4 »\r\n\r\n\r\n","description":"","footnote":"\r\n( 1 ) . شذرات الذهب : 8 / 269 .\r\n( 2 ) . همان مأخذ : 8 / 269 .\r\n( 3 ) . النور السافر 429 .\r\n( 4 ) . ر ك : الغدير ( متن عربى / چ 1 ) : 7 / 83 ، 84 .\r\n","page_name":" 253 ","page_number":269},
  {"content":"\r\n\r\n\r\n99 - كرامتها و خوارق عادت\r\nعيدروسى مىنويسد : شيخ علوى بن شيخ محمّد بن على از آيات بزرگ الهى بود و از امثال و نوادرى كه از او ديده شده ، يكى اين است كه او شقى را از سعيد بازمىشناخت و به اذن خداى تعالى زنده مىكرد و مىميراند . همچنين به چيزى مىگفت : باش ، و او به اذن خدا مىشد . او را كرامات متعدد بىنظيرى بود كه از كسى جز او برنمىآمد . « 1 »\r\n\r\n100 - عجايب و غرايب\r\nعيد روسى نوشته است : بدانيد كه كرامات اوليا حق است و دلايل عقلى و نقلى بر آن در دست داريم ، اما شواهد نقلى همان است كه در قرآن كريم و از پيغمبر نقل شده و آن سرگذشت مريم و جريح و ديگران است كه پيغمبر نبوده‌اند و به دست آنها آن كرامات واقع شده است .\r\nروايت شده است كه ابو بكر صديق ، رضى اللّه عنه ، به هنگام مرگ به زنش كه حامله بود ، گفت كه دخترى خواهى زاييد ، و او زاييد .\r\nاز عمر فاروق ، رضى اللّه عنه ، قصهء مشهور « ساريه » « 2 » را نقل كرده‌اند .\r\nاز عثمان ذو النورين ، رضى اللّه عنه ، نقل كرده‌اند كه از چشم‌چرانى مردى كه نزد او آمده بود ، خبر داد .\r\nاز مرتضى ، رضى اللّه عنه ، نقل كرده‌اند كه امر كرد تا دست غلام سياهى كه بريده شده بود ، به حال اول برگردد و برگشت .\r\nاما كراماتى كه از اولياى خداى تعالى نقل كرده‌اند ، جدا زياد است ، از آن جمله گفته‌اند كه بعضى اوليا به كوه مىگفتند : حركت كن و كوه حركت مىكرد ، و مىگفتند : آرام گير ، كوه ثابت مىماند .\r\nهمچنين ذو النون مصرى به سرير گفته بود : خانهء خدا را طواف كن و او فورا طواف\r\n\r\n\r\n","description":"","footnote":"\r\n( 1 ) . النور السافر 313 .\r\n( 2 ) . وى سارية بن زنيم است كه شرح حالش را در اعلام زركلى : 3 / 69 مىتوان از نظر گذراند . ( و )\r\n","page_name":" 254 ","page_number":270},
  {"content":"\r\n\r\nكرد و بازگشت و جوانى كه آنجا حاضر بود ، صيحه‌اى زد و مرد . « 1 »\r\n* * * اين بود نمونه‌هايى از كرامات يا اسطوره‌ها و سخنان دروغ و خرافى كه در كتابهاى حلية الاولياء ابو نعيم ، تاريخ بغداد خطيب ، صفة الصفوة و منتظم و مناقب احمد بن حنبل - تأليف ابن جوزى ؛ تاريخ الشام ابن عساكر ، تاريخ ابن خلكان ، البداية و النهاية ابن كثير ، طبقات الشافعيهء سبكى ، مناقب ابى حنيفه - تأليف خوارزمى ، مناقب ابى حنيفه - تأليف كردرى ، شذرات الذهب ، مرآة الجنان ، روض الرياحين ، الكواكب الدّريّة ، الروض الفائق ، طبقات الاخيار و تنبيه المغترين شعرانى ، الفتح الربانى و الفيض الرحمانى ، انيس الجليس و شرح الصدور سيوطى ، لطائف المنن و الاخلاق ، بهجة الاسرار شيخ نور الدين شافعى ، قلائد الجواهر شيخ محمّد حنبلى ، مشارق الانوار ، النور السافر ، تفريح الخاطر ، عمدة التحقيق و بسيارى از كتابهاى تاريخ و معاجم و تراجم كه آكنده از گزاف‌گويىها و ژاژخايىهايى هستند ، ضبط شده است .\r\n\r\nپايان بحث\r\nپايان گفتار و حاصل بررسى قاطع ، پس از اين همه مباحث طولانى كه در بخشهاى جلد ششم و پس از آن ادامه داشته و در آنها احوال خلفاى سه‌گانه و سپس معاويه پسر ابو سفيان و همهء كسانى كه به نام اوليا و پيشوايان و علماى اسلام به دست غاليان و افراطگران و ستايندگان خوانده شده‌اند ، گردآورى شده است ، تعريف كاملى از غلات ، يعنى كسانى كه در توصيف و ترسيم چهره‌ها راه افراط ناصواب پيش مىگيرند ، براى ما حاصل مىشود و آشكار مىگردد كه آيا به كار بردن واژهء غلات دربارهء كسانى كه چنگ به دامن اهل بيت وحى زده‌اند ، درست است يا نه ؟ خاندانى كه در حلّهء فضايل و برتريها فرورفته و به زبان وحى و منطق قرآن ستوده شده‌اند و براساس نصوصى كه از پيغمبر به جا مانده ، بر قلهء افتخار قرار گرفته‌اند و سرها بر پيشگاهشان فرود مىآيد و در دنياى\r\n\r\n\r\n","description":"","footnote":"\r\n( 1 ) . النور السافر 85 .\r\n","page_name":" 255 ","page_number":271},
  {"content":"\r\n\r\nافتخارات و كمالات هيچ قلهء شامخى نمانده كه اينان بر آن قرار نگرفته باشند و كرامتى نيست كه اينان آن را احراز نكرده باشند .\r\nآرى ، به كار بردن غالى دربارهء كسانى شايسته است كه احوال قومى را توصيف كرده‌اند كه جز احاديث ساختگى و حركات و اعمال دروغين و كارهاى بيهوده و اساطير ، نصيبى از فضل و كرامت نداشتند و تاريخشان آكنده از اشتباه و لغزش و دروغ است .\r\nشما روزگار بىمقدار را ببينيد كه كسانى را كه بدين ناكسان اين همه فضايل و مكارم را نسبت داده‌اند كه نه معقول است و نه منطقى و با حالات درونىشان كاملا مباينت دارد ، نام غالى نداده‌اند ، ولى ستايشگران خاندان وحى و نبوت كه در اوج انوار هدايت قرار گرفته‌اند و به هيچ وجه دسترسى به قلمرو مكارم ايشان امكان‌پذير نيست و تقدم و نبوغ و والايى مقامشان از حيطهء انديشهء ما بيرون است ، غالى ناميده شده‌اند ، و حال آنكه خداى سبحان بيش از آنچه زبان راويان و مورّخان از مقامات ايشان نقل كرده‌اند ، بديشان عطا فرموده است و آثار فضيلت و كرامتشان بيش از آن چيزى است كه حافظان اثر در صحاح و مسانيد آورده‌اند .\r\nما اين مباحث مفصل را براى آن آورديم كه بصيرتها را روشن و انديشه‌ها را بيدار كنيم ، تا خوانندهء راستگو را از دروغزن و دوست را از دشمن بازشناسد و برهان صحيح را از تافهات بىپايه و آنچه به دست دروغ و افترا بافته‌اند ، تميز دهد ، تا هركه هلاك مىشود ، با دليل و بيّنه هلاك شود و هركه زنده مىماند ، با دليل و بيّنه زنده ماند . « 1 » آيا با من دربارهء بتهايى كه شما و پدرانتان آنها را نام نهاديد ، مجادله مىكنيد ؟ خداى هيچ دليل و حجتى بر آنها فرونفرستاده است ، پس منتظر باشيد و من نيز با شما به انتظار مىمانم . « 2 »\r\n\r\n\r\n","description":"","footnote":"\r\n( 1 ) . انفال 8 / 42 .\r\n( 2 ) . اعراف 7 / 71 .\r\n","page_name":" 256 ","page_number":272},
  {"content":"\r\n\r\n\r\n[ دنبالهء غديريه‌سرايان سدهء نهم هجرى 
  ]\r\n\r\n4 ضياء الدين هادى ( 758 - 822 )\r\n- خداى را سپاس كه روان و جان آفريد ، خدايى كه آفريدگار مخلوقات و مخصوص به صفت قدم است .\r\n- آنگاه بر كسى درود باد كه شرافتش از همهء آفريدگان بالاتر و از همهء عرب و عجم گرامىتر است .\r\n- يعنى درود بر محمّد مصطفى كه از قبيلهء مضر برگزيده شد و خاتم پيامبران و نمونهء اخلاق ستوده گرديد .\r\n- از آن غلوى كه نصارا در خصوص پيامبر خود مىكنند ، بگذر و جز آن ، هرچه خواهى دربارهء پيامبر اسلام ، از صفات نيك بگوى و داورى كن .\r\n- آنگاه بدان كه علم ، عالم را نجات مىدهد ؛ بنابراين ، به رشتهء علم چنگ بزن و آن را استوار بگير .\r\n- بهترين علم در نظر عارفان ، علم كلام است ، چرا كه حكمت‌ها را دربرگرفته است .\r\n- اين علمى است كه از لحاظ فضل تقدّم از همه علوم ممتاز است ، پس بدان رغبت كن و آن را مغتنم بشمار .\r\n- بر تو باد كه همواره دقت انديشه و تفكر را به كار ببرى ، چرا كه اين راه معرفت\r\n\r\n","description":"","footnote":"","page_name":" 257 ","page_number":273},
  {"content":"\r\n\r\nخداست ، در اين راه پايدارى كن .\r\nپس از اين ابيات ، شاعر ما هادى وارد مباحث كلام شده و برهان‌هاى مسائل آن را مطرح كرده و به دنبال آن در خصوص امامت چنين گفته است :\r\n- اين طريقه و مذهب ماست كه پيشواى پس از مصطفى ، حيدر آن سرآمد پهلوانان و دليران است .\r\n- يعنى على امير مؤمنان ، آن كسى كه خداوند مهرگستر به دو مهر مىورزيد .\r\n- خدا در آيات مبارك ، آنگونه فضل او را ستوده كه من نتوانم آن را به نظم بكشم .\r\n- سرور و پيشواى ما ، رسول اللّه در بازگشت از حج به روز غدير خم دربارهء او فرموده است :\r\n- هركه من مولا و پيشواى او هستم ، على نيز مولا و پيشواى اوست .\r\nپيامبر بزرگوار ، در ضمن خطبهء غرائى كه در ميان جميع حاضران ايراد فرمود ، ابو الحسن گرامى را ، در آن روز گرم و تفته كه باد سوزناكى به همراه داشت ، برگرفت .\r\n- تا پس از او گمان نبرند و نگويند كه نصّ سفارش پيامبر پنهان و پوشيده مانده و به گونهء صريح بيان نشده است .\r\n- پس بدينسان على پس از مصطفى جانشين آن بزرگوار است و از فضل تقدّم برخوردار ، كسى كه بر هيچ بتى نيايش نكرده است .\r\n- در هرخير و كمالى سبقت داشته و در هرجنگى ثابت‌قدم بوده است .\r\n- اول كسى است كه رو به قبلهء مسلمانان نماز خوانده و آگاه‌ترين مردم به قرآن و احكام بوده است .\r\n- نزديك‌ترين مردم در قرابت با پيغمبر ، برترين مردم در پارسايى و پرهيزگارى و جنگاورترين همگان در پيكارها بود .\r\n- همّتى والاتر از هركس و مقامى شامخ در عزم و تصميم داشت .\r\n- آنگاه كه فاجران بيچاره روزه نمىگرفتند ، او شبانگاهان بيش از همه عبادت مىكرد و به هنگام روز ، روزه مىداشت .\r\n\r\n","description":"","footnote":"","page_name":" 258 ","page_number":274},
  {"content":"\r\n\r\n- در گفتار ، فصيح‌ترين و در بيان ، بليغ‌ترين و در دادرسى دادخواهان ، دادگرترين مردم بود .\r\n- از همه خوشروتر ، از همه گشاده‌دل‌تر و در برابر خواهشگران ، از همه عطابخش‌تر بود .\r\n- جودش از همه بيش ، و مالش بيش از همه در دسترس استفادهء مستمندان ، كوه‌نشينان و همهء انسانهاى نيازمند بود .\r\n- پس چگونه مىتوان كسانى را كه در دانش و بردبارى ، اخلاق و خصال نيك ، شجاعت و فضيلت ، تدبير و ورع و نيز جود و كرم با او ياراى برابرى ندارند ، بر او مقدم شمرد ؟\r\n\r\nپيرامون شعر\r\nبر يك نسخه خطّى از اين منظومه در تهران اطلاع پيدا كرديم كه شامل 207 بيت است و نظم الخلاصهء شيخ حسن رصاص براساس آن شكل گرفته و در 25 صفر 1062 نگارش يافته است و خط علّامه سيد محمّد بن اسماعيل يمانى صنعانى حسينى ( م 1182 ) كه يكى از شاعران غديريّه سراست ، در آن به چشم مىخورد .\r\n\r\nشاعر را بشناسيم\r\nسيد جمال ضياء الدين هادى پسر ابراهيم ، پسر على ( م 784 ) ، پسر مرتضى ( م 785 ) ، پسر هادى ، پسر يحيى ، پسر حسين ، پسر قاسم ، پسر ابراهيم ، پسر اسماعيل ، پسر ابراهيم ، پسر حسن ، پسر حسن بن على بن ابى طالب « 1 » است كه يمنى و صنعانى و زيدى است .\r\nاو يكى از شخصيتهاى يمن و از بزرگان علم و ادب است . در شرح حال اين شاعر ،\r\n\r\n\r\n","description":"","footnote":"\r\n( 1 ) . شمس الدين سخاوى در الضوء اللامع : 2 / 272 نسب اين شاعر را ضمن شرح حال برادرش محمد چنين نوشته است .\r\n","page_name":" 259 ","page_number":275},
  {"content":"\r\n\r\nصاحب مطلع البدور « 1 » مىنويسد :\r\nعلامه ابن وزير در شرح حال او مىنويسد : در طى اعصار از اولاد امام هادى كسى مثل او پديد نيامده است . او جامع دانشهاى مختلف بود و در انواع نثر و نظم دست داشت . در شظب متولد شد و قرائت قرآن را كه ياد گرفت ، پدرش او را با پسر عمويش محمّد بن أحمد مرتضى به صعده برد و مدتى در انواع علوم ادبى و عربى تحصيل كرد و اين علوم را نزد دو عمويش مرتضى بن على و احمد بن على فراگرفت . علم تفسير را در نزد شيخ علامه ، ترجمان روزگار خود ، اسماعيل بن ابراهيم بن عطيهء بحرانى ، و علوم ادبى را در محضر فقيه علامه و دانشمند معروف ، محمّد بن على بن ناجى بياموخت ، و در محضر همين دانشمند بود كه ديوان متنبّى را خواند . اصول دين و اصول فقه و فروع را نزد قاضى علامه ملك العلماء ، عبد اللّه بن حسن دوارى و عموى خود مرتضى بن على كه در علم كلام برجسته بود ، و همچنين نزد عموى ديگرش احمد بن على فراگرفت . بدين ترتيب ، هم اجازات روايت دريافت كرد و هم از طريق سماع اجازه به دست آورد ، از جمله جامع الاصول را از قاضى حرم ، محمّد بن عبد اللّه بن ظهيرهء قريشى مخزومى ، ساكن مكّهء مشرفّه ، در سال تشرّف به حج كسب كرد . اين شاعر رسالات و مسائل و اشعار و منظومه‌هاى بىشمارى دارد ، تا بدانجا كه شيخ فقيه محمّد بن على بن ناجى در حق او گفته است :\r\nمراد پيغمبر از اين كلام كه فرمود : از فرزندان حسن ، شخصى مىآيد كه از زبانش شعر مىريزد ، همچنانكه از دهان افعى سم بيرون مىآيد ، همين شاعر بوده است .\r\nتأليفات اين شاعر از اين قرارست :\r\nكفاية القانع فى معرفة الصانع .\r\nنظم الخلاصة « 2 » كه شرح غديريّهء اوست .\r\nالطرازين المعلمين فى المفاخرة بين الحرمين .\r\n\r\n\r\n","description":"","footnote":"\r\n( 1 ) . احمد بن صالح بن محمد بن ابى رحال يمنى كه به سال 1092 در صنعاء درگذشته است .\r\n( 2 ) . تأليف علامه شيخ حسن رصاص .\r\n","page_name":" 260 ","page_number":276},
  {"content":"\r\n\r\nالتفصيل فى التفضيل .\r\nالرد على ابن العربى .\r\nهداية الراغبين الى مذهب اهل البيت الطاهرين .\r\nالرد على الفقيه على بن سليمان فى العارضة و الناقضة .\r\nهمهء اين تأليفات موجود است و از جمله ، بهترين مؤلفات وى عبارت است از :\r\nكاشفة الغمة عن حسن سيرة امام الامة .\r\nكريمة العناصر فى الذبّ عن سيرة الامام الناصر .\r\nالسيوف المرهفات على من الحد فى الصفات .\r\nنهاية التنويه فى ازهاق التمويه فى الرد على نشوان .\r\nاز جملهء اشعار او قصيدهء « منسك » است كه آغاز آن اين است :\r\nبعث الهوى شوقى الى ام القرى « 1 »\r\nاين شاعر با دانشمندان يمن جنوبى مكاتبه ، مشاعره و رفت‌وآمد داشت ، دانشمندانى چون اسماعيل مقرى ، نظارى و ابن خياط كه از او اجازه دريافت كرده بود .\r\nوى نيز با دانشمندان تهامه ، مثل ناشرى و نفيس علوى كه حنفى بود و نسب به عتكى مىرساند ، در ارتباط بود و با دانشمندان مخاليف و حواز ، همچون فقيه محمّد بن حسن بن سود ، عابد مشهور مكه كه خود يكى از واصلان وادى طريقت بود ، دوستى و معاشرت داشت . اين دانشمند با همهء اين علما و ديگران مراوده داشته و نامش در نزد همهء بزرگان كشورها - حتى در مصر با وجود خشونت اهالى آنجا - مورد احترام و زبانزد بوده است ، چنان كه شرح حال او و برادرش محمّد را حافظ علامه ابن حجر عسقلانى مصرى در تاريخ خود آورده و از هردو تمجيد كرده است .\r\nضياء الدين هادى در ناحيهء ذمار در نوزدهم ذيحجهء سال 822 وفات يافت و تولدش روز جمعه 27 محرم سال 758 بوده است . مرگ او بر خاندانش بسيار گران آمد ، چه پس از وى از امكانات هم‌طراز با صاحبان مكنت در شهرها و بلاد محروم\r\n\r\n\r\n","description":"","footnote":"\r\n( 1 ) . شور عشق شوق مرا به سوى مكه برانگيخته است .\r\n","page_name":" 261 ","page_number":277},
  {"content":"\r\n\r\nشدند . گروهى در مرگش مرثيه گفته‌اند كه بهترين مراثى از آن ميان ، رثاى فقيه اديب عبد اللّه بن عتيق ، معروف به مزّاح مروعى است . اين بود خلاصه‌اى از آنچه در مطلع البدور نقل شده است .\r\nشمس الدين سخاوى از اين شاعر ياد كرده گويد : شيخ ما در اخبار خود از او نام برده و گفته است كه اين شاعر به علوم ادبى توجّه خاص داشت و در آن سرآمد بود و منصور حاكم صنعا را مدح گفت و در روز عرفهء سال 822 وفات يافت . « 1 » ابن فهد در معجم خود نوشته است : وى شاعرى خوش‌سخن بود و فضلا به شنيدن كلامش رغبت مىكردند ، و مؤلّفاتى نيز داشته كه از آن جمله است : الطرازين المعلمين فى فضائل الحرمين ، و القصيدة البديعية فى الكعبة اليمنيّة الثمينة كه مطلع آن قصيده اين است :\r\n- خيال و آرزوى وصال ليلى شبانه به من روى آورد و دلم را در شكوه و لطايف بيكرانش واله و سرگردان ساخت . « 2 »\r\nسخاوى در شرح حال برادر اين شاعر ، محمّد بن ابراهيم بن على گفته است : تقريبا در سال 765 متولد شد و در شاعرى ممارست كرد و در آن استاد شد و در ردّ فرقهء زيديه كتابى به نام العواصم و القواسم فى الذبّ عن سنة أبى القاسم نوشت و همين كتاب را خلاصه كرد و الروض الباسم عن سنة ابى القاسم نام نهاد . تقى بن فهد در معجم خود از او ياد كرده و گفته است :\r\n- دانش ميراث پيامبر است و در حديث آمده است : علما وارثان انبيا هستند .\r\n- هرگاه خواسته باشى اين حقيقت را بدانى كه وارثان اين دانش كيانند و اين چگونه ميراثى است ؟\r\nبدان كه پيامبر بزرگوار ، جز حديث گرانبها ، كالايى در ميان ما به ارث نگذاشته ، و اين بهترين كالا و متاعى است كه از او داريم .\r\nما بر آنيم كه حديث ميراث پيامبران است و در ميان گفتارها ، سخن پيامبر از تازگى و\r\n\r\n\r\n","description":"","footnote":"\r\n( 1 ) . الضوء اللامع : 10 / 206 .\r\n( 2 ) . ر ك : الغدير ( متن عربى / چ 2 ) : 6 / 45 - به نقل از ايضاح المكنون .\r\n","page_name":" 262 ","page_number":278},
  {"content":"\r\n\r\nابتكار برخوردار است .\r\nاين شاعر در محرّم سال 840 در شهر صنعا وفات يافت و مورخان تاريخ وفات او را پيش از اين تاريخ نگاشته‌اند . « 1 »\r\n\r\n\r\n","description":"","footnote":"\r\n( 1 ) . الضوء اللامع : 6 / 272 .\r\n","page_name":" 263 ","page_number":279},
  {"content":"\r\n . \r\n","description":"","footnote":"","page_name":" 264 ","page_number":280},
  {"content":"\r\n\r\n\r\n5 حسن آل أبى عبد الكريم\r\n- فروع چكامهء من در بديع ، اصول شمرده مىشود و سخن من ريشه در معانى و بيان دارد .\r\n- لبهء تيز شمشير فكرتم هرگز كند نمىشود و دگر تيغها در كنار تيغ انديشه‌ام كند هستند .\r\n- خويى كه در جانم ريشه دارد ، داد و دهش است و جانم را به هرسو كه خواهد ، مىكشد .\r\n- اخلاص و صداقتى كه در محبّت دارم ، مرا راهنمايى مىكند و آنچه را قلب سليم مىپذيرد ، گردن مىنهم .\r\n- در سلوك راه والاى بزرگيها ، گوهرها مىآرايم و اشعارى مىسرايم كه فصول آن ، حسن سلوك را شرح مىدهد .\r\n- از انديشهء خود كاخهاى استوارى پى افكندم و در پيشگاه خداى جليل پاداش بزرگ خواهم داشت .\r\n- آنكه شيفتگى دل را به رخ مىكشد ، ريا نمىورزد ، بلكه بيان اين شيفتگى به جهت آن است كه همچون تيرهايى بر چشم ملحدان مىنشيند و فرومىرود .\r\n- اين گنجينه و بضاعتى است كه ستودن آن ضايع نمىشود و يقين دارم كه پاداش بزرگى\r\n\r\n","description":"","footnote":"","page_name":" 265 ","page_number":281},
  {"content":"\r\n\r\nدر پى خواهد داشت .\r\n- با تراويدهء طبع و چكامهء محبت است كه من به اوج رستگارى مىرسم و هرگاه خود نيز به جهان دگر منتقل شوم ، نام من مىماند و از صفحهء روزگار محو نمىشود .\r\n- به ياد اين عشق و و داد است كه شبها را به روز مىآورم و بهره‌ها مىگيرم تا مگر به وصال جانان برسم .\r\n- خويشتن را يارى و دلدارى مىدهم و دل خود را راهنمايى كرده ، مىگويم :\r\n- اى نفس ، هرگز از طلب مقامات بلند بازنايست و اى دل ، مباد كه ملامتگر ترا از اين آرمان به بيراهه بكشاند .\r\n- در اوج كرامت است كه مىتوان احساس افتخار و سرورى كرد و به عزّ و مجد و بزرگوارى نايل شد .\r\n- اى دوست ، سوار شدن بر مركب مجد و بزرگوارى سخت دشوار است ، ليكن اين مركبى است كه بر عارفان راه ، رام مىشود .\r\n- زهد و عفّت ، زيباترين اوصاف آدمى است و زيباتر از آن ، اينكه بگويند صاحب فضل و كمال است .\r\n- از ميان مفاخر ، هيچ مرتبه‌اى برتر و والاتر از مقام شامخ فضل و كمال نيست .\r\n- چه خوش است آن زندگانى كه در كنار آن ، دانش و نام نيك بر صفحهء روزگار جلوه‌گرى كند .\r\n- شيفتگان دنيا ، اگرچه روزگار درازى كامرانى كنند ، سرانجام از بين مىروند ، ليكن نام نيك از جريدهء روزگار سترده نمىشود .\r\n- پس اى كسى كه دل به عيش و لذّت خوش داشته‌اى و از سرنوشتى كه بر تو مىگذرد ، غافل مانده‌اى .\r\n- آنگاه كه جوانى با پيرى درهم آميخت و سپاه پيرى بر رخسار آدمى حمله آورد .\r\n- بر تو باد كه توشهء پرهيزگاران به چنگ آورى ، چرا كه اين پيامى است كه پيامبر بشارتگر و بيم‌دهنده به تو داده است .\r\n\r\n","description":"","footnote":"","page_name":" 266 ","page_number":282},
  {"content":"\r\n\r\n- آنگاه كه دنيا از تو روى برتابد ، آن را نكوهش مكن ؛ و آنگاه كه به تو روى آورد ، بدان دل خوش مدار كه هردو حالت ، زوال‌پذير است .\r\n- هرگز پيروى از نفس و هواى نفس مكن ، چرا كه ترا از راههاى هدايت منحرف مىسازد .\r\n- همواره نفس را به صبر و شكيب سفارش كن و پندش ده كه شتابان به بدى فرمان مىدهد .\r\n- از دنيا ، به قدر كفايت برگير و عفاف پيشه كن كه ياورى چون عفاف نيست .\r\n- از روى عفاف ، حرص نكوهيده را به صبر جميل مبدّل كن كه عمر آدمى كوتاه است .\r\n- آيا نمىبينى كه روزگار در گردش است و بسرعت سپرى مىشود و در آن ميان ، راهى به سوى نجات نيست .\r\n- زمانه خوى بدى دارد كه همواره از پس شادى اندوه مىآورد و مردم زمانه ، اگر هم ديرگاهى بزيند ، كوچ خواهند كرد .\r\n- به حكم قضا و قدر همواره خشنود باش كه صبر و شكيبايى در اين راه ، بس زيباست .\r\n- اگر خردمند هستى ، غم و اندوه را از خود دور ساز كه شيون و زارى ماتم‌زدگان را سودى نبخشد .\r\n- چه‌بسا شاهان و مالكانى كه دنيا نابودشان كرد و بنيان شوكت و مكنت آنان انهدام پذيرفت ، اما ملك خداوندى بىزوال و جاودانه است .\r\n- اين دنيا به چه كسى وفا كرده است ؟ پيوسته دنيا با لشكر حوادث بر ما مىتازد .\r\n- چه كسى از حملهء دنيا جان سالم به در برده و از آسيب آن خود را نگهداشته است ، گرچه آدم قويدستى هم بوده باشد ؟\r\n- جمع نيكان و ياران را مىپراكند ، خوشى آنها را برهم مىزند و هميشه قرين ملامت و دلتنگى است .\r\n- در اين جهان ، سود عين زيان ، صفا عين تيرگى و ظلمت ، شيرين عين تلخ و گرامى همواره خوار و بىمقدار است .\r\n\r\n","description":"","footnote":"","page_name":" 267 ","page_number":283},
  {"content":"\r\n\r\n- آنكه از اين جهان كوچ مىكند ، هرچند عيالوار باشد ، به آرامش مىرسد و كسى كه به دنيا دل بسته و به خاندان و عيال دل خوش كرده است ، هلاك مىگردد .\r\n- جانم فداى كسانى باد كه به نعمتهاى دنيا دل نبسته‌اند و ناپاكىهاى جهان دامنشان را نيالوده است .\r\n- كسانى كه به ريسمانهاى اين جهان چنگ نزده ، و گرفتارىهاى دنيا آنها را فريب نداده است .\r\n- كسانى كه در دنيا ، عفاف و كفاف و زهد و تقوا و كار خير را برگزيده‌اند .\r\n- اين كسان ، خاندانى هستند كه خداوند آنها را بر همهء طبقات مردم ، از بزرگ و كوچك ، برترى داده است .\r\n- اينان شكيبايان و ايثارگرانى هستند كه هستى خود را مىبخشند و در بخشش همچون سيلى هستند كه بر باران سبقت مىگيرد .\r\n- همواره خداى را حمد مىكنند و شكر و سپاس پروردگار را به جاى مىآورند و راه رستگارى مردم را در روز قيامت هموار مىكنند .\r\n- آنان بىهيچ ترديد و گفتگويى دانشوران عامل و نكوكردارى هستند كه دانششان بنياد دانش عالميان است .\r\n- آنگاه كه تاريكى شب فرارسد ، پيوسته در ركوع و سجود و عبادت به سر مىبرند .\r\nآرى ، شب عبادتگران طولانى و پربركت است .\r\n- آنان توبه‌كنندگان و ستايشگران راستين خدا و صاحبان عقل و خردند و دل عارفان را همچون عقل تابنده و رهنمايند .\r\n- افراد اين خاندان همگى اهل زهد و خشوع و عبادت هستند و در ميان عالميان همتايى ندارند .\r\n- خاندانى كه عترت پاك و خاندان تابناك محمّد صلّى اللّه عليه و آله هستند ، آن پيمبرى كه زبان وحى به وصف او گوياست .\r\n- پيامبر بشير و نذير و پاكى كه همچون پرچمى در جهان سربرافراشته است ، آن‌كه\r\n\r\n","description":"","footnote":"","page_name":" 268 ","page_number":284},
  {"content":"\r\n\r\nحبيبى بانجابت و شاهدى دارندهء رسالت است .\r\n- پيامبر جامه در سر كشيده و گليم بر خود پيچيده « 1 » و كار به خدا سپارنده‌اى كه حتى هيچ عيبجويى نمىتواند از او روى برتابد .\r\n- چراغ تابانى كه از فضيلت برخوردار ، و مايهء جدايى حق از باطل بود و آيينى هدايتگر را با آيات روشنگرى بياورد .\r\n- چنان معجزه‌هايى آورد كه زبان هروصف‌كننده‌اى از توصيف آن ناتوان است ، و به وسيلهء اين معجزه‌ها قدرتمندانه رسم شرك و بت‌پرستى را برانداخت .\r\n- با معجزات پيامبر ، جهان هستى روشن ، و راه هدايت پديدار گرديد و اسلام به اوج عزّت و عظمت رسيد .\r\n- پس اى آن بهترين برگزيده‌اى كه براى هدايت امّتى بزرگ برگزيده شدى ، و اى گرامىترين موجودى كه شايستهء گراميداشت هستى و ريشه در كرامت دارى .\r\n- اكنون كه زبان هرستايشگرى در ستايش و نعت تو كوتاه و نارساست ، پس من در مدح تو چه مىتوانم گفت كه سزاوار باشد ؟\r\n- خداى بزرگ در ستايش و مدح تو چنان سخنى گفته كه دربارهء هيچ پيامبرى نفرموده است .\r\n- بالاتر از اين توصيف خدا دربارهء تو كه فرمود : تو خلق بزرگ و خوى بسيار پسنديده‌اى دارى « 2 » ، چه مىتوان گفت ؟\r\n- تو شهر دانشى هستى كه على عليه السّلام نيز در آن است و از غير اين در ، كسى نمىتواند وارد آن شهر گردد . « 3 »\r\n- پيشوايى كه گمراهى را گردن زده ، شعلهء هدايت را برافروخته و مشركان را به بوته فراموشى سپرده است .\r\n\r\n\r\n","description":"","footnote":"\r\n( 1 ) . اشاره است به القاب مدّثّر و مزّمّل . ( م )\r\n( 2 ) . اشاره است به آيهء  إِنَّكَ لَعَلى خُلُقٍ عَظِيمٍ .  قلم 68 / 4 . ( م )\r\n( 3 ) . ر ك : الغدير ( متن عربى / چ 2 ) : 6 / 61 - 81 .\r\n","page_name":" 269 ","page_number":285},
  {"content":"\r\n\r\n- امامى كه بر دوش پيامبر صلّى اللّه عليه و آله پا نهاده « 1 » ، و بتهاى مشركان را سرنگون كرده است .\r\n- او بود كه قرص نان جوين خود را به سائل بخشيد « 2 » و در برابر ، به فرمان خدا قرص خورشيد كه غروب كرده بود ، طلوع كرد . « 3 »\r\n- او با پيامبر در جنگهاى احد و خيبر كه از هرسو حوادث روى مىآورد ، بيعت كرد .\r\n- و بيعت بزرگ ديگر كه در غدير خم صورت پذيرفت و پيامبر در آن خطبه خواند ، تيرى بود كه بر دلهاى مشركان نشست .\r\n- پيغامبر از بالاى مركب اشتران ، دست راست على را گرفته بود و مىفرمود :\r\n- آگاه باشيد و گوش فرادهيد و هركسى را كه در اين جمع نيست ، باخبر سازيد و بزرگ و كوچك شما اين پيام را بدقّت آويزهء گوش كند .\r\n- هركه را من سرور و مولايم ، على نيز سرور و مولاست .\r\n- على پيشواى مؤمنان است و هركه جز اين ادعا كند ، تبهكار و نادان است .\r\n- همگى ، در حالى كه دردهايى در دلهايشان پنهان بود ، مىگفتند : اى على ، اين مقام بر تو مبارك باد .\r\n- چه كسى چونان على است كه محمّد ، بهترين پيامبران دوست و ياور او باشد .\r\n- هان ! اى كسى كه اسلام را پس از سرشكستگى رفعت دادى ، و دين خدا را تا به اوج خود رساندى .\r\n- اى شير خدا ، اى كسى كه دلاورى و شجاعت تو كام دشمنان را تلخ كرده است .\r\n- اى كسى كه دل حوادث از هيبت تو فرومىريزد و كارهاى سخت در برابرت آسان مىشود .\r\n- ترا بر مصيبت فرزند شهيدت تسليت مىگوييم كه اين سوگ و ماتم بر آسمانيان نيز گران و سنگين است .\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 1 ) : 7 / 9 - 13 .\r\n( 2 ) . ر ك : الغدير ( متن عربى / چ 2 ) : 3 / 106 - 111 .\r\n( 3 ) . همان : 3 / 126 - 144 .\r\n","page_name":" 270 ","page_number":286},
  {"content":"\r\n\r\n- فرزند گرانمايهء ترا بدترين مردم ، كسانى كه به بيراهه رفته بودند و از تبهكاران محسوب مىشدند ، به كوفه دعوت كردند .\r\n- و هنگامى كه براساس اين دعوت پيش آنها رفت ، پيمان دعوت را شكستند . آرى ، مكّاران همواره از راه منحرف مىشوند .\r\n- آنان كينه‌هاى خود را از جنگ بدر بدينگونه آشكار كردند و گروه سواران تبهكار را در هركرانه به حركت درآوردند .\r\n- و در حالى او را محاصره كردند و در كنار فرات فرود آمدند كه خاندان رسول اللّه از آن نمىتوانستند سيراب شوند و رفع تشنگى كنند .\r\n- سرور ما حسين عليه السّلام كه ديد اينان به ورطهء ضلالت افتاده‌اند ، و موقعيتى پيش‌آمده است كه به دگرگونى اوضاع مىانجامد ، شبانه در ميان ياران دلاور خويش به پا خاست و با نرمى و مهر ، خطاب به آنها چنين گفت :\r\n- هان ! اى ياران ، اكنون كه شب دامن خود را بر زمين گسترده و همه‌جا را فراگرفته است ، شما برويد .\r\n- شما انجام وظيفه كرديد و از قبول پستى و مذلّت سرباز زديد ، اينك اينان فقط قصد جان مرا دارند .\r\n- در اين هنگام ، هركدام از ياران كه شيرى دلاور و بزرگوارى فداكار بود ، به‌پا خاست و داد سخن داد .\r\n- همگى از اين سخن مولا گريه و فغان سردادند و اظهار داشتند : جان ما فداى تو باد كه جانبازى در راه تو كم‌بها و ناچيز است .\r\n- چگونه ما ترا كه در روز قيامت راه نجات ما هستى ، در ميان اين دشمنان تنها بگذاريم و به دشمن تسليم كنيم .\r\n- در آن روز در پيشگاه پيغمبر و دامادش على و دخترش زهراى بتول ، چه عذرى خواهيم داشت ؟\r\n- پس آن بزرگوار فرمود : خدا به شما پاداش نيك دهد كه من در روز قيامت وسيلهء نجات\r\n\r\n","description":"","footnote":"","page_name":" 271 ","page_number":287},
  {"content":"\r\n\r\nشما خواهم بود .\r\n- ياران حسين چنان استوار ايستادند كه گويى كوههاى بلند بودند و در نثار جان همچون سيل روان مىخروشيدند .\r\n- شيران دلاورى كه بيشه‌هاشان جولانگاه مرگ بود و استراحتگاهشان نشيمنگاه پشت اسبان تندرو .\r\n- بزرگوارانى كه بذل جان مىكردند و پيكانهاى تيز دشمنان نيز آماجگاه تيرهاشان بود .\r\n- شيرانى كه از تيغهاى برّاق چنگال داشتند و بسان ابرهاى باران‌زا سيل خون جارى ساختند .\r\n- آنگاه كه در روزگار حادثه‌اى بزرگ و ناگوار روى مىداد ، وجودشان بر دشمنان خيلى گران مىآمد .\r\n- اينان خروشيدند و حمله بردند و اندوه دل از حسين زدودند ، و با عزمى بلندتر از ستارهء سماك به جهاد برخاستند .\r\n- صف نيزه‌هاى بلند اين مردان زره‌دار همچون كوچه‌ها نمودار بود و شمشيرهاى آبدار اين پهلوانان همه آماده به كار .\r\n- و چنان جانبازى كردند كه ضربت تيغها و نيزه‌هاشان دشمنان را از پاى درمىآورد و دلاورىشان گويى كوههاى بلند را متلاشى مىساخت .\r\n- شمشيرهاى آبدارشان در بين تيغهاى ديگر پهلوانان نظير نداشت و نيزه‌هاشان در شكافتن سينهء دشمنان هولناك بود .\r\n- گرد و غبار ميدان كارزار همچون ابر آسمان ، درخشش تيغها همانند آذرخش و سيل خون بر زمين جارى بود .\r\n- ياران حسين كه اطراف آن بزرگوار حلقه زده بودند ، به شيربچگانى مىمانستند كه گرد شير فراهم آمده باشند .\r\n- جانهاى گرامى خود را در كف اخلاص نهادند و آمادهء جانبازى شدند ، و هركس كه از جان خود مضايقه كند ، خوار و ذليل خواهد شد .\r\n\r\n","description":"","footnote":"","page_name":" 272 ","page_number":288},
  {"content":"\r\n\r\n- اينان ميوهء كرامت و بزرگوارى را در باغسار آرزو چيده‌اند و آرمان و آرزوشان بدين جهت به كمال رسيده است .\r\n- اينان به درجه‌اى رسيده‌اند كه در هرفضيلتى پيشگام گشته و به مقامات ارزنده‌اى رسيده‌اند كه هيچ آرزومندى بدان پايه نرسيده است .\r\n- اينان با ديدهء بصيرت و به نيروى ايمان ، حوران بهشتى را ديده و در پهنهء آرزو و اميد ، بدانان و اصل گشته‌اند .\r\n- ارواح پاكباخته‌اى را نثار راه حق كرده‌اند كه مرگ را عين سعادت و آسايش مىدانند و در بهشت برين مسكن گزيده‌اند .\r\n- تا آنجا كه اقتضا داشت ، حق وفادارى به حسين را براستى ادا كردند و چنين ياران وفادارى اندكند .\r\n- آوخ كه بدنهاى بىجان اين پاكان در پيشگاه امامشان بر زمين افتاده و بادهاى سخت بر آنها دامن گسترده بود .\r\n- اين تن‌هاى برهنه ، از گرد و خاك نبرد كفن‌پوش بودند و خون سينه‌هاشان به عوض آب فرات اندامشان را غسل مىداد .\r\n- از آن گروه ياران ، جز خود امام و حضرت زين العابدين عليهما السّلام كه بيمار بود ، كسى بر جاى نمانده بود .\r\n- سرانجام ، در حالى كه امام در خاك و خون غوطه‌ور بود ، همهء اطرافيان و كسانش نيز پيرامون او نقش زمين شده بودند . آرى ، آن كس كه با فرومايگان درآويزد ، به ظاهر اين چنين گزند مىبيند .\r\n- امام آنچنان علىوار بر دشمنان حمله كرد كه از هيبت آن ، كوههاى بلند متلاشى مىشود .\r\n- سوار بر مركبى خون‌آلود بود كه شكوهى داشت و نگاه بلند دلاوران ، نعل پاى آن مركب محسوب مىشد كه خاك پاى او را توتياى چشم مىكردند .\r\n- او زرهى آبگيرگونه بر تن و تيغى كه نيزه‌هاى بلند را مىمانست ، در كف داشت .\r\n\r\n","description":"","footnote":"","page_name":" 273 ","page_number":289},
  {"content":"\r\n\r\n- اين شخصيت بزرگ كه سر و گردنى بالاتر و بلندتر از ديگر پهلوانان داشت ، همهء دلاوران را به خاك هلاكت افكند ، در حالى كه اسبان و گروه سواران ، كشته شده و بر زمين افتاده بودند .\r\n- چه‌بسا پيكرهايى كه از پشت ، آماج نيزه‌هاى باريك قرار گرفته و افرادى كه با شمشير كشته شده بودند .\r\n- اينها پيكرهاى دلاورانى بود كه بر لشكر مشركان تاخته بودند و نيزه‌هاشان بر نيزهء آنها برترى داشت .\r\n- امام با شكيبايى و بردبارى شگفت‌انگيز در برابر شدايد ، از راست و چپ سراغ اين كشتگان را مىگرفت .\r\n- در اين هنگام بود كه امام حمله مىكرد و دشمنان از ترس پا به فرار مىگذاشتند ، گويى كه على به قلب صفوف دشمن زده است .\r\n- زمانى فرارسيد كه دشمنان پستى را به نهايت رساندند و هرعزيزى ذليل و هرذليلى عزيز مىشد .\r\n- در اين موقع ، لشكر دشمن ناگهان بر او حمله برد و شمشيرها و نيزه‌هاى كوچك و بزرگ از هرسو باريدن گرفت .\r\n- امام چنان حمله‌اى كرد كه جمع دشمنان را همچون گربه‌هايى كه از صداى برخورد تيغها فرار كنند ، پراكنده ساخت .\r\n- در اينجا بود كه امام را آنچنان تيرباران كردند كه قواى امام رو به ضعف و فتور نهاد و جز اندك رمقى از او بر جاى نماند .\r\n- پس تشنه از اسب بر زمين افتاد و بر روى تلهاى خاك جاى گرفت .\r\n- اسبش به سوى خيمه‌ها روانه شد ، در حالى كه ديگر آن بزرگمرد حمله‌ور را با خود نداشت .\r\n- بانوان مطهّر از خيمه‌ها با حسرت بيرون آمدند و بر مولا و سرورشان حسين گريه سر دادند .\r\n\r\n","description":"","footnote":"","page_name":" 274 ","page_number":290},
  {"content":"\r\n\r\n- فسوسا ! كه سكينه پيش اسب آمد و در حالى كه بر سينهء او بوسه مىزد ، چنين گفت :\r\n- اى پدر ، تو ماهى بودى كه به نورت همهء مردم را ارشاد مىكردى ، ليكن در اوج كمال افول كردى و ناپديد شدى .\r\n- تو جهان هدايت را همچون چراغى پرتوافكن بودى ، ليكن هواداران پستى و ذلّت ترا خاموش كردند و براى دين ، كسى كه كار ترا انجام دهد ، نمانده است .\r\n- اى پدر ، تو نورى الهى بودى كه خاموشت كردند ، اما بايد دانست كه همهء كارها به خدا بازمىگردد .\r\n- اى باغ و گلستان مجد و شكوه ، تو كه رفتى ، همهء گلهاى عزّت و بزرگوارى كه طراوتى داشتند ، پرپر شدند و خشكيدند .\r\n- سرورا داغ مرگ تو بر اسلام بس گران است و براى مردم بس بزرگ و شگرف .\r\n- آنگاه زينب سرگشته و پريشان‌حال پيش اسب آمد و اشك بر رخسارش جارى بود .\r\n- و چون اسب را خون‌آلوده يافت و ديد كه پوشش خود را برافكنده و آغشته به خاك و خون است .\r\n- رخ خاك‌آلوده‌اش را بوسه‌اى زد ، آنگاه از زنان پاك‌سيرت كه پيرامون او بودند ، ناله بلند شد :\r\n- اى برادر ، به سفارشهايى كه محمّد صلّى اللّه عليه و آله دربارهء ما كرده بود ، عمل نشد و مردم نادان كينه‌توز ترا به دشمنى با پيغمبر كشتند .\r\n- اى برادر ، سركشان خاندان اميّه بر ما چيره شدند و بندگان و حرامزادگان بر ما سيادت يافتند .\r\n- اگر پيغمبر و وصىاش على حاضر بودند ، چه دستى جرأت داشت كه به سوى تو دراز شود ؟\r\n- آنگاه شمر ملعون سنگدل كه كفر سراپايش را فراگرفته و در وجودش ريشه دوانيده بود ، زينب را كه در كنار برادر زانو زده بود ، كنار زد .\r\n- و رگ گردن آن تشنهء بزرگوار را بريد . در اينجا بود كه ريشه‌ها و شاخه‌هاى مكارم و\r\n\r\n","description":"","footnote":"","page_name":" 275 ","page_number":291},
  {"content":"\r\n\r\nبزرگوارى قطع گرديد .\r\n- رشته‌هاى استوار اسلام سست شد ، هدايت نابود گرديد و آن بزرگمرد با فرّ و شكوه زبان از گفتار فروبست .\r\n- فرشتگان و جنّ و انس همگى بر او نوحه سرودند و نزديك بود كه درياهاى هفتگانه ، به رسم اشك بر وى سرازير شوند .\r\n- از غم فقدانش پهنهء زمين گسترده به لرزه افتاد و كوهها و بيابانها به جنبش آمدند .\r\n- جهان پست ، پرده‌هاى عزّت را بدريد و دل كائنات به درد آمد .\r\n- فسوس بر آن ديارى كه آن تن پاك بر خاكش افتاد و سر مبارك وى بالاى نيزه‌ها به حركت درآمد .\r\n- خدا مىداند كه چه مصيبت بزرگى دامنگير مردم شد و چه سوگ عظيمى جهان اسلام را در خاموشى فروبرد !\r\n- مصيبت جانگدازى كه بر زمينيان ، سخت بزرگ و بر آسمانيان ، سنگين و غير قابل تحمل است .\r\n- فرزندان پيامبر و خاندان وحى ، در خاك كربلا اندوهناك و داغديده‌اند ، ليكن خاندان حرب « 1 » در كاخها آرميده‌اند .\r\n- شگفتا كه يزيد بر تخت خلافت تكيه زده و حسين بر خاك تفتيدهء كربلا افتاده است .\r\n- فرزند پيامبر ، پيشواى امت و سرور همهء انبيا با لب تشنه و مظلومانه به قتل رسيده است .\r\n- او محبوب پيغامبر برگزيده و فرزند فاطمه است و كجا چنين بزرگانى همانند دارند ؟\r\n- براستى كه شيخ بزرگوار و عالىقدر ، على حلّى چه نيكو گفته و با اين شعر از فضل تقدّم برخوردار شده است ، آنجا كه گويد :\r\n- [ در ميان مردان بزرگ ، هيچ كس را كمال محمّد صلّى اللّه عليه و آله نباشد و در ميان بانوان ، هيچ زنى\r\n\r\n\r\n","description":"","footnote":"\r\n( 1 ) . خاندان حرب : بنىاميه . حرب بن اميّه جدّ اعلاى بنى اميّه و پدر ابو سفيان است . قاموس الاعلام . ( م )\r\n","page_name":" 276 ","page_number":292},
  {"content":"\r\n\r\nبه گرد حضرت فاطمه نرسد 
  ] . « 1 »\r\n- بر حسين عليه السّلام اين افتخار بس كه چنان جدّى و چنان پدر و مادرى دارد كه بنياد و ريشهء هربزرگوارى و افتخار هستند .\r\n- اى مولا و پيشواى حق ، سيل اشك از ديدگانم قطع نخواهد شد ، و گرانبار اندوه و سوگم هرگز تسكين نخواهد يافت .\r\n- نه كاسهء چشمم از سرشك غم خشك خواهد شد و نه آتش اندوهم لحظه‌اى كاستى خواهد گرفت .\r\n- اگرچه صبر جميل در نظر ما زيبا و جميل است ، اما همين صبر جميل ، بر مصيبت تو جميل و زيبنده نيست .\r\n- من در عزاى تو به اسلام و هرچه مجد و بزرگوارى است ، تسليت مىگويم . اندوه اسلام و بزرگواران عالم دربارهء تو اندوهى جاودانه است .\r\n- اى شترسواران و اى كاروانيانى كه از كربلا گذر مىكنيد ، در اين ديار درنگ كنيد و طوافى به جاى آوريد و بگوييد :\r\n- اى فرزند پاك پيامبر هدايت ، محمّد صلّى اللّه عليه و آله و اى كسى كه سلالهء على و فاطمهء بتولى عليهما السّلام .\r\n- اى سرور همهء آفريدگان و اى كسى كه همهء قافله‌ها به زيارت تو مىشتابند ، سلام خدا بر تو باد .\r\n- اگر روزى بنىاميه قدر و مقام ترا ندانستند ، چه باك كه قدر و مقام تو در نزد آفريدگار ، بس بزرگ است .\r\n- دگرگونىهاى روزگار ، ترا به ديار غربت افكند ، چه باك كه در سراى افتخار ، جاودانه آرميده‌اى .\r\n- گرچه جامه از تن پاك تو كندند ، اما فردا لباس ديبا و حرير بهشتى بر تن خواهى داشت .\r\n- با اينكه شما خاندان را سختى گرماى نيمروز از پاى درآورد ، اهميتى ندارد ، زيرا شما\r\n\r\n\r\n","description":"","footnote":"\r\n( 1 ) . اين بيت از لاميّهء شيخ علاء الدّين على حلّى است كه شرح حال و شعر او در همين كتاب ياد شد . ر ك :\r\nالغدير ( متن عربى / چ 2 ) : 6 / 395 - 401 .\r\n","page_name":" 277 ","page_number":293},
  {"content":"\r\n\r\nدر بهترين مساكن بهشت خواهيد آرميد .\r\n- هرچند شما را از آشاميدن آب فرات بازداشتند ، اما در بهشت از شراب سلسبيل سيراب خواهيد شد .\r\n- اى مولاى من ، تنها آرزوى من پيروزى و نصرت شما بوده و دل من به مهر و ولاى شما اهل بيت خو كرده است .\r\n- مدت خونخواهى شما بس طول كشيده است ؛ آيا وقت آن نرسيده كه اين ستم بزرگ از زمين برداشته شود ؟\r\n- اين آتش تفتهء درون كى فروخواهد نشست ؟ و اين دل رنجور داغديده و سوگوار كى بهبود خواهد يافت ؟\r\n- چه وقت اين شكستها در سايهء دولت پيروزمند عدل و داد جبران خواهد شد ، دولتى پيروزنشان كه به امن و سعادت رهنمون است .\r\n- چه هنگام بساط عدل مهدى عليه السّلام گسترده و بساط ظلم و بيداد به كلى برچيده خواهد شد و كينه و دشمنى نابود خواهد گرديد ؟\r\n- آن هنگام كه دين آل محمد صلّى اللّه عليه و آله پيروز و كفر خوار و سرنگون شود .\r\n- بعد از آن‌همه اندوه و غم ، بساط ظلم درنورديده خواهد شد و عدالت در همه‌جا دامن خواهد گسترد .\r\n- اى خاندان طه كه همه پاكانيد ، در روز رستاخيز اميدم تنها به شماست .\r\n- در آن روز كه من فقير و بيچاره‌ام ، از لغزشهاى من درگذريد ، چرا كه دوش من از گناهان ، گرانبار است .\r\n- من شما خاندان را مدح كرده‌ام و مىدانم كه نجات من در همين است و نيك آگاهم كه چه پاداش بزرگى خواهم داشت .\r\n- بزرگان گفته‌اند كه كار نيك شيرين و خوشگوار و زيباست .\r\n- اينك اين بنده و دوستدار و هوادار شما عروس گفتارى آماده كرده كه در زيبايى بىمانند است .\r\n\r\n","description":"","footnote":"","page_name":" 278 ","page_number":294},
  {"content":"\r\n\r\n- خواندن شعر من بر روى منابر نشان مىدهد كه اين دوستدار شما در سوگتان آزرده است .\r\n- اين چكامه‌اى است كه در سال هفتصد و هفتاد و دو سروده شده است .\r\n- پديدآرندهء اين چكامه كه عروس سخن است ، حسن آل ابى عبد الكريم از خاندان مخزوم است .\r\n- كسى كه بر اين باور است كه سخنش در پيشگاه شما مقبول افتاده و نيازى نيست كه بگويد : اميد آن مىرود كه به شرط صحت مورد پسند واقع شود . « 1 »\r\n- تا آن روز كه نام شما برده مىشود ، درود خدا بر شما بزرگان باد . نام شما در تاريخ جاودانه خواهد ماند و از دلها سترده نخواهد شد .\r\n\r\nشاعر را بشناسيم\r\nشيخ حسن آل ابى عبد الكريم مخزومى از شاعران شيعى قرن هشتم است كه قصيده‌اش همانند لاميهء معاصرش علامه شيخ على شفهينى است كه قبلا از آن سخن رفت . وى در ابيات زير به آن لاميه اشاره كرده است :\r\n- او مجد و نسبى بس روشن دارد ، همچون خورشيد كه بر فراز آسمان مىدرخشد .\r\n- براستى كه شيخ بزرگوار و عالىقدر ، على حلّى چه نيكو گفته و با اين شعر از فضل تقدّم برخوردار شده است ، آنجا كه گويد :\r\n- در ميان مردان بزرگ ، هيچ كس را كمال محمّد صلّى اللّه عليه و آله نباشد و در ميان بانوان ، هيچ زنى به گرد حضرت فاطمه نمىرسد .\r\nاين نظيره‌گويى ، خود گوياى شهرت شاعر و توانايى او در شعر است و مىرساند كه در ميدان شعر و ادب چگونه گوى سبقت از ديگران ربوده است . شيخ سماوى در كتاب الطليعة بر آن است كه شيخ حسن بن راشد بن عبد الكريم مخزومى حلّى كه در همهء علوم\r\n\r\n\r\n","description":"","footnote":"\r\n( 1 ) . مصراع دوم اين بيت ، از مطلع قصيدهء شيخ علاء الدين حلى است كه در همين كتاب آمده است . ر ك :\r\nالغدير ( متن عربى / چ 2 ) : 6 / 395 .\r\n","page_name":" 279 ","page_number":295},
  {"content":"\r\n\r\nمتبحّر بوده است و تأليفات ارزشمند و قصايد ممتعى دارد ، گويندهء نظيرهء مزبور بوده « 1 » و سيد امين عاملى هم در اعيان الشيعة آن را به ديگرى نسبت داده است . به‌هرحال ، نظرهاى گوناگونى در اين زمينه ابراز شده است و بر محققان است كه به اين كتاب « 2 » مراجعه نمايند .\r\nآنچه موجب شده است كه اين لاميه با اثر ديگران التباس شود ، و گاهى بىهيچ فرقى از ديگران نقل گردد ، اين است كه اين چكامه در چندين مجموعه در خلال قصايد شيخ حسن بن راشد حلّى ديده شده است ، در حالى كه با سبك و شيوهء شعر او فاصلهء زيادى دارد و تفاوت ميان آن دو كاملا آشكار است ، زيرا شعر ابن راشد در اوج روانى و انسجام و آراسته به قوّت و استحكام است و لاميهء منسوب به دو اين صفات را ندارد .\r\nبه‌هرحال ، مسلّم است كه سرايندهء اين اثر از شاعران قرن هشتم بوده و آن را به سال هفتصد و هفتاد و دو سروده است ، چنان كه در پايان قصيده ضمن بيتى بدان اشاره شده است ، و چون تاريخ وفات شاعر به دست نيست و از طرفى احتمال انتساب اين شعر به او و ابن راشد ( م بعد از 830 ) « 3 » وجود دارد ، شرح حال اين شاعر را در رديف شاعران قرن نهم آورديم .\r\n\r\n\r\n","description":"","footnote":"\r\n( 1 ) . ر ك : الطليعة من شعراء الشيعة : 1 / 225 - 226 . ( و )\r\n( 2 ) . ر ك : اعيان الشيعة : 21 / 256 - 278 و 22 / 89 .\r\n( 3 ) . شيخ سماوى گويد : حسن بن راشد به سال 840 ه در حلّه وفات كرده است . الطليعة : 1 / 226 . ( و )\r\n","page_name":" 280 ","page_number":296},
  {"content":"\r\n\r\n\r\nغديريه‌سرايان سدهء دهم هجرى\r\n\r\n","description":"","footnote":"","page_name":" 281 ","page_number":297},
  {"content":"\r\n . \r\n","description":"","footnote":"","page_name":" 282 ","page_number":298},
  {"content":"\r\n\r\n\r\n1 شيخ كفعمى ( م 905 )\r\n- خرم و مبارك باد روز غدير ، روز بهروزى و شادمانى .\r\n- روز كامل شدن دين خدا ، روز تمام و كمال نعمت پروردگار بخشاينده .\r\n- روز رستگارى و پيروزى ، روز صلاح پذيرفتن همهء امور .\r\n- روزى كه مرتضى ، پدر حسن و حسين ، آن امام بزرگوار به اميرى رسيد .\r\n- روزى كه به حكم تقدير ، كلام پروردگار دانا و توانا توسط جبرئيل نازل شد .\r\n- روز مباركى و سلام بر مصطفى و خاندان پاك و تابناكش .\r\n- روزى به‌نام غدير كه ولايت جانشين پيامبر ، على به مؤمنان ابلاغ گرديد .\r\n- روزى كه ولايت على به همهء آفريدگان خداوند شنوا و بينا عرضه شد .\r\n- على وصى پيامبر ، يار و دوستدار خدا و نابودكنندهء كفر و كافران است .\r\n- همان باران حيات‌انگيز كه همسر گرانمايهء حضرت زهراست و يار رسول خدا ، آن چراغ تابنده .\r\n- كسى كه مايهء ايمنى شهرهاست و ساقى بندگان صالح در روز رستخيز با شربت خوشگوار .\r\n- سردار ميدانهاى جنگ ، پذيراى ميهمانان و كسى كه همچون شير بيشه در ميان لشكريان\r\n\r\n","description":"","footnote":"","page_name":" 283 ","page_number":299},
  {"content":"\r\n\r\nبود .\r\n- آن كسى كه ستاره در خانه‌اش فرود آمد ، و با جنّ در ژرفاى چاه به نبرد برخاست .\r\n- تو از جنگ بدر و احد سؤال كن كه او چه مايه حمله‌ها و دليرىها به خرج داد .\r\n- دلاورى او را از عمرو و مرحب بپرس ، و در روز صفين و شب هرير « 1 » شخصيت او را بررسى كن .\r\n- چقدر دين خدا را با شمشير آخته و عزم آهنين در نبردها يارى كرده است .\r\n- او بيست و شش نبرد در التزام پيامبر هاشمى بشير و نذير داشته است .\r\n- و او به فرمان پيغمبر ، فرماندهء جنگهاى سريه بوده كه جز او فرمانروايى نداشته است .\r\n\r\nپيرامون شعر\r\nاين ابيات را از قصيده كفعمى برگزيديم كه در كتابش « 2 » آمده و بيش از 190 بيت است كه در آن امير المؤمنين عليه السّلام را مدح ، و روز غدير را توصيف مىكند ، و مختصات و نامهاى معروف آن روز را مىشمارد . اين ابيات را در آرامگاه مقدس سيد الشهداء در كربلاى شريف سروده ، و هنگام سرودن ، سالخورده بوده است و در ابيات زير به اين معانى اشاره دارد :\r\n- اين پيرى كهنسال است كه طول عمر ، جامهء پيرى را بر تن او كرده است .\r\n- بيم‌دهنده‌اى كه پيش او آمده و خطاب به او گفته است كه پناه مىبرم از اين بيم‌دهنده به خاندان و اولاد پيغمبر .\r\n- من به پيشگاه امام شهيد حسين عليه السّلام با دلى اندوهبار و سرشك‌ريزان آمده‌ام .\r\n- من در برابر ضريح مباركى ايستاده‌ام كه نابينا در آن مقام ، بينايى خود را بازمىيابد .\r\n- به آستان پيشواى هدايت و سرورى آمده‌ام كه سرگشتگان بىپناه را پناه مىدهد .\r\n- اميد آن دارم كه بميرم و استخوانهايم در اين خاك پاك ، كنار اين مزارها دفن شود .\r\n\r\n\r\n","description":"","footnote":"\r\n( 1 ) . شب هرير يا ليلة الهرير ، نام شبى است كه در آن جنگ سختى ميان سپاه امير المؤمنين على عليه السّلام و سپاه معاويه واقع شد . ( م )\r\n( 2 ) . المصباح 701 .\r\n","page_name":" 284 ","page_number":300},
  {"content":"\r\n\r\n- تا مگر در بهشت سكنى گزينم ، و با حوريان آرميده در كاخها به سر برم .\r\n- من به پيشگاه اعجازآفرينى بار يافته‌ام كه به دست طاغوتها شهيد شده و خونش جارى گشته است .\r\nاين شاعر قصيده‌اى دارد بالغ بر 120 بيت كه در آن روزه‌هاى مستحبّى را كه در ايام خاص ذكر شده ، آورده است و قصيده در المصباح آمده كه مطلع آن اين است :\r\n- خدايى را سپاس كه مرا به راه رشاد و ايمان هدايت كرده است .\r\n- و درود خداى ذو الجلال بر پيامبر مصطفى و خاندانش باد .\r\nآنگاه گويد :\r\n- در روز نهم ذيحجه روزه بدار ، و پس از آن حج را به جاى آر .\r\n- مگر آنكه از دعا ناتوان باشى ، يا در هلال آشكار شك بكنى .\r\nو از جملهء اين ابيات اين است :\r\n- پس از آن ، روز غدير خم را روزه بگير ، و در هيجدهم آن ماه ، اين شعر مرا به كار بر .\r\n- در چنان روزى ، نصّ امامت مرتضى على بر پيغمبر نازل شده است .\r\n- براستى كه در اين روز ، اسلام كامل گرديد ، روزى كه فضيلت آن را قلمها نمىتوانند بشمارند .\r\n- روزه گرفتن در اين روز ، با يك عمر روزه برابر است ؛ در اين هفت روز كه ياد شد ، طبق فرمان روزه بدار .\r\n\r\nشاعر را بشناسيم\r\nوى شيخ تقى الدين ابراهيم ، پسر شيخ زين الدين على ، پسر شيخ بدر الدين حسن ، پسر شيخ محمّد ، پسر شيخ صالح ، پسر شيخ اسماعيل حارثى همدانى خارفى عاملى كفعمى لويزى جبعى است .\r\nاين شاعر ، يكى از بزرگان علم و ادب قرن نهم و از كسانى است كه پرچم حديث را در همه‌جا به اهتزاز درآورده و گنجينه‌هاى معرفت و نوادر را به چنگ آورده‌اند . با تأليفات\r\n\r\n","description":"","footnote":"","page_name":" 285 ","page_number":301},
  {"content":"\r\n\r\nمهمى كه دارد ، و احاديث و فضل زيادى كه اندوخته ، مردم را بهره‌مند كرده است . همهء اين فضايل ، با ورع بسيارى توأم بوده است .\r\nملكات فاضله و تقواى الهى و روحيات پسنديده همچون جامه‌هاى زرنشانى او را در برگرفته و زيور بخشيده است و بسان بازوبند طلا بر بازوانش نقش بسته ، و اندام او را با اين زيورها آراسته است ، و تبار گرانمايه‌اش به انوار ولايت مىرسد « 1 » ، يعنى به تابعى بزرگوار حارث بن عبد اللّه اعور همدانى كه شخصيتى است علوىمذهب و داراى مراتب بزرگ و دانش بسيار . همو از فقهاى شيعه بوده كه ترجمه‌اش در شرح حال يكى از نوادگان برادر اين شاعر ، يعنى شيخ حسين پدر شيخ بهائى ، خدا گورشان را پاكيزه گرداناد ، خواهد آمد .\r\nكتابهاى معجم با ستايش فراوانى شرح حال اين شاعر را آورده و اشعار زيبا و آثار بديع او را نقل كرده‌اند ، مانند :\r\n1 - امل الآمل .\r\n2 - رياض العلماء .\r\n3 - نفح الطيب : 4 / 395 .\r\n4 - رياض الجنة ، روضهء چهارم .\r\n5 - روضات الجنات 6 .\r\n6 - تكملة امل الآمل - تأليف سيد بزرگوار ، ابو محمّد حسن صدر كاظمى .\r\n7 - اعيان الشيعة : 5 / 336 - 358 .\r\n8 - الكنى و الالقاب : 3 / 95 .\r\n9 - سفينة البحار : 1 / 77 .\r\n10 - الفوائد الرضوية : 1 / 7 .\r\n\r\n\r\n","description":"","footnote":"\r\n( 1 ) . صاحب الرياض نسب اين شاعر را در شرح حال پدرش شيخ زين الدين على ، به حارث همدانى رسانده و در تكملة أمل الآمل سيد صدر الدين نوشته است : در آخر كتاب الدروس كه به خط خود اوست ، آمده كه او كفعمى لوذى جبعى حارثى است .\r\n","page_name":" 286 ","page_number":302},
  {"content":"\r\n\r\n11 - المشيخهء شيخ بزرگوار رازى 42 .\r\n\r\nتأليفات او\r\n1 - المصباح كه در سال 895 نگارش يافته است .\r\n2 - البلد الامين .\r\n3 - شرح الصحيفة .\r\n4 - المقصد الاسنى فى شرح الاسماء الحسنى .\r\n5 - رسالة فى محاسبة النفس .\r\n6 - كفاية الادب « 1 » فى امثال العرب در دو جلد .\r\n7 - قراضة النظير فى التفسير . « 2 »\r\n8 - صفوة الصفات فى شرح دعاء السمات .\r\n9 - فروق اللغة .\r\n10 - المنتقى فى العوذ و الرقى .\r\n11 - الحديقة الناضرة .\r\n12 - نور حدقة البديع فى شرح بعض القصائد المشهورة .\r\n13 - النحلة . « 3 »\r\n14 - فرج الكرب .\r\n15 - الرسالة الواضحة فى شرح سورة الفاتحة .\r\n16 - العين المبصرة .\r\n17 - الكوكب الدرى .\r\n18 - زهر الربيع فى شواهد البديع .\r\n\r\n\r\n","description":"","footnote":"\r\n( 1 ) . در تكملة امل الآمل ، نام اين كتاب نهاية الادب آمده است .\r\n( 2 ) . اين كتاب تلخيص مجمع البيان طبرسى است .\r\n( 3 ) . سيد صدر در تكملة امل الآمل ، نام آن را النخبة آورده است .\r\n","page_name":" 287 ","page_number":303},
  {"content":"\r\n\r\n19 - حياة الارواح فى اللطايف و الاخبار و الآثار كه در سال 843 آن را تمام كرده است .\r\n20 - التلخيص فى الفقه .\r\n21 - ارجوزة فى مقتل الحسين و اصحابه .\r\n22 - مقاليد الكنوز فى اقفال اللغوز .\r\n23 - رسالة فى وفيات العلماء .\r\n24 - ملحقات الدروع الواقية .\r\n25 - مجموع الغرائب .\r\n26 - اللفظ الوجيز فى قراءة الكتاب العزيز .\r\n27 - مجموعة كبيرة مشتملة على رسائل و كتابات .\r\n28 - مختصر نزهة الالباء فى طبقات الادباء .\r\n29 - اختصار لسان الحاضر و النديم .\r\nعلاوه بر اين ، تأليفات ديگرى نيز دارد ، كه سيد بزرگوار امين ، صاحب اعيان الشيعة تعداد آنها را به 49 رسانده است .\r\n\r\nاساتيد و مشايخ او\r\nبرخى از مشايخ روايت كفعمى عبارتند از :\r\n1 - پدر بزرگوارش شيخ زين الدين على .\r\n2 - شيخ على بن يونس زين الدين نباطى بياضى ، صاحب كتاب الصراط المستقيم .\r\n3 - سيد حسين بن مساعد حسينى حائرى ، صاحب كتاب تحفة الابرار فى مناقب الائمة الاطهار .\r\n4 - سيد على بن عبد الحسين موسوى ، صاحب رفع الملامة عن على عليه السّلام فى ترك الامامة .\r\nپدر اين شاعر ، يعنى شيخ زين الدين على ، نياى بزرگ شيخ بهائى است ؛ او يكى از بزرگان شيعه و از فقهاى برجسته است كه پسرش [ شاعر موردنظر ما 
  ] از او روايت مىكند ، و از وى نيز به عنوان فقيه بزرگ پرهيزكار نام برده مىشود ، و شيخ على بن محمّد\r\n\r\n","description":"","footnote":"","page_name":" 288 ","page_number":304},
  {"content":"\r\n\r\nبن على بن محلّى ، استاد برادر اين شاعر به نام شمس الدين محمّد ، در متن اجازه‌اى كه داده ، از او به عنوان و لقب شيخ علامه ، زين الدنيا و الدين ، شرف الاسلام و المسلمين « 1 » ياد كرده است . وفات اين شاعر كه گورش پاكيزه باد ، به سال 861 بوده است .\r\nشيخ زين الدين على پنج پسر داشت ، به قرار زير :\r\n1 - شيخ تقى الدين ابراهيم كفعمى ، شاعر مورد بحث .\r\n2 - رضى الدين .\r\n3 - شرف الدين .\r\n4 - جمال الدين احمد ، صاحب زبدة البيان فى عمل شهر رمضان كه شاعر ما ، در تأليفاتش از او نقل مىكند .\r\n5 - شمس الدين محمّد ، نياى پدر شيخ بهائى كه از برجستگان مشايخ امت است ، و استاد بزرگوار ، شهيد ثانى از او با تعبير شيخ امام ياد كرده و در اجازه‌اى كه به نوه‌اش شيخ حسين بن عبد الصمد ، پدر شيخ بهائى صادر كرده « 2 » به اين امر تصريح نموده است .\r\nدر رياض العلماء آمده كه محقّق كركى ، در اجازهء خود به شمس الدين محمّد مزبور ، او را پيشواى بزرگان عالم ناميده است .\r\nسيد حيدر بيروى در اجازهء خود به سيد حسين كركى ، پيشوايى و امامت او را تصريح كرده است ، و علامهء مجلسى در اجازات خود از او به لفظ « صاحب الكرامات » ياد كرده است .\r\nشمس الدين ، بيشتر در محضر عزّ الدين حسن بن احمد بن يوسف بن عشرهء عاملى ( م 862 ) درس خوانده ، و نيز اجازه‌اى از شيخ على بن محمّد بن على بن محلّى ( م 855 ) كسب كرده است كه در بخش اجازات بحار ذكر شده است . « 3 » اين شخص ، خدايش رحمت كند ، در سال 822 به دنيا آمده و به سال 886 درگذشته است .\r\nشيخ كفعمى ، اين شاعر بزرگ به گفتهء حاجى خليفه در كربلاى مشرّفه به سال 905\r\n\r\n\r\n","description":"","footnote":"\r\n( 1 ) . ر ك : اجازات البحار 45 .\r\n( 2 ) . همان 85 .\r\n( 3 ) . همان 44 .\r\n","page_name":" 289 ","page_number":305},
  {"content":"\r\n\r\nوفات يافته است « 1 » ؛ او به خانوادهء خود وصيت كرده بود كه در حائر مقدس ، در ناحيه‌اى به نام عقير دفن شود ، چنان كه گفته است :\r\n- به خاطر خدا ، از شما مىخواهم كه پس از مرگ ، مرا در خاك عقير « 2 » به خاك بسپاريد .\r\n- چرا كه من در آنجا ، همسايهء شهيد كربلا ، سلالهء رسول خدا ، آن بهترين پناهگاه خواهم بود .\r\n- آنجاست كه من ، بىآنكه با نكير و منكر بحث و گفتگويى داشته باشم ، در آرامگاه خود بىهيچ هراسى خواهم آرميد .\r\n- آن روز كه مردم از شعله و آتش جهنم وحشت‌زده خواهند بود ، من در جايگاه خود در امان خواهم بود .\r\n- من تجربه كرده‌ام كه اعراب مهمان خود را گرامى مىدارند ، و او را از هرگزندى نگاهبانى و حمايت مىكنند .\r\n- بنابراين ، فرزند پيامبر ، چگونه ممكن است از كسى كه بىهيچ ياورى در پناه او آرميده است ، دفاع نكند ؟\r\n- اين عار است كه صاحب قرق و قلمروى ، شترسوارى را كه در آن گمراه شده ، يارى نكند .\r\nسيد امين نقل مىكند و مىگويد : از قصيده‌اى كه اين شاعر در باب علم بديع سروده ، برمىآيد كه وى به سال 840 به دنيا آمده است . « 3 » اين قول از صواب به دور است و با آنچه خود سيد گفته ، تضاد و منافات دارد ، چرا كه او به خط خودش در كتاب شهيد نوشته كه در سال 850 از كتابت آن فراغت يافته است « 4 » ، و حال آنكه شاعر ، اين كتاب را\r\n\r\n\r\n","description":"","footnote":"\r\n( 1 ) . ر ك : كشف الظنون : 2 / 1982 .\r\n( 2 ) . عقير ، شايد نام بعضى از نواحى كربلا باشد ، همچون غاضريه و شاطى فرات ، و به همين جهت بود هنگامى كه از امام حسين عليه السّلام در مورد نام اين سرزمين پرسيدند ، در جواب آنها اشاره به زمينى به نام عقير كرد و فرمود : از سرزمين عقير به خدا پناه مىبرم . ممكن است اين نام ، از عقير به معنى شريفى كه كشته شود ، گرفته شده باشد .\r\n( 3 ) . اعيان الشيعة : 5 / 336 .\r\n( 4 ) . الدروس ، شهيد 340 .\r\n","page_name":" 290 ","page_number":306},
  {"content":"\r\n\r\nقرائت و برخى حواشى كه خود دليل فضل اوست ، بر آن نگاشته است .\r\nهمچنين كتاب حياة الارواح كه به سال 843 از تأليف آن فراغت يافته ، از تأليفات او شمرده شده است .\r\nصاحب رياض نيز مجموعهء بزرگى را به او نسبت داده و گفته است : اين مجموعه را به خط خود شاعر در ايروان از شهرهاى آذربايجان ديدم كه تاريخ اتمام كتابت بخشهاى آن سالهاى 848 ، 849 و 852 بوده است .\r\nسيد محسن امين تاريخ درگذشت شاعر را نامجهول دانسته و در جاى ديگر سال وفات او را 900 ذكر كرده است ، ليكن به مأخذ آن اشاره نكرده است . « 1 » گمان مىرود كه اين نزديك به صحّت باشد ، زيرا او در سال 895 زنده بوده و در همان تاريخ ، از تأليف كتاب المصباح فارغ شده است ، و در تاريخ تأليفات وى ، تاريخى بالاتر از اين ديده نشده است . بنا بر آنچه صاحب اعيان الشيعة از تاريخ ولادت او يعنى سال 840 استفاده كرده ، در هنگام تأليف كتاب مصباح ، سن شاعر 55 سال بوده ، در حالى كه در قصيدهء رائيه‌اى كه در مصباح دارد ، گفته است :\r\n- پيرمرد سالخورده‌اى كه حوادث روزگار ، جامهء پيرى را بر تن او پوشانده است .\r\nاز مجموع آنچه نقل كرديم ، برمىآيد كه شاعر در اوايل قرن نهم تولّد يافته ، و در سال 843 مؤلفى صاحب‌نظر و انديشمند بوده است كه بزرگان تأليفات او را ستوده‌اند ، و در هنگام تأليف المصباح ، پيرمرد سالخورده و كهنسالى بوده است .\r\n\r\n\r\n","description":"","footnote":"\r\n( 1 ) . اعيان الشيعة : 5 / 336 .\r\n","page_name":" 291 ","page_number":307},
  {"content":"\r\n\r\nشجره‌نامهء شيخ كفعمى و نوهء برادرش شيخ حسين ، پدر شيخ بهائى\r\n\r\n","description":"","footnote":"","page_name":" 292 ","page_number":308},
  {"content":"\r\n\r\n\r\n2 عز الدين عاملى ( 918 - 984 )\r\n- من كجا ملامت مىشوم ، در حالى كه كارم شهرت جهانى دارد ، و از هرفرومايهء خوارى بركنارم ؟\r\n- به پيامبر و آل پيامبر دل بسته‌ام ، و همواره از عدل سخن گفته‌ام كه حامى خوبى است .\r\n- تبارى دارم كه شايستهء احترام است ، و نسبت و پيوندى با ولايت بزرگ دارم .\r\n- در روز رستاخيز ، تكيه‌گاهى چون ايشان دارم و در قيامت ، جايگاه نكويى خواهم داشت .\r\n- چرا كه من سخت گنهكارم و در شدايد و پيشامدها ، برادر مصطفى و پدر دو سرور جوانان بهشت و همسر فاطمه و داماد پيغمبر را به يارى خواهم طلبيد .\r\n- اين شخصيتى است كه محبوب پروردگار بزرگ ، و دوست بهترين انبيا ، پيامبر بشير و نذير است .\r\n- پيشوايى كه پرتوافشان تيرگىها ، و كفايتگر بزرگان ، و مطابق نصّ حديث غدير ، پيشواى مردمان است .\r\n- اوست كه اندوهها را مىزدايد ، و از نهان‌ها باخبر ، و به فرمودهء خداى آگاه ، پاك و مطهر است .\r\n\r\n","description":"","footnote":"","page_name":" 293 ","page_number":309},
  {"content":"\r\n\r\n- او بهترين داور در ميان مردمان ، و نهايت آرزوى ايشان ، و مرد شنوا و بينايى است كه تيغ امنيت و آرامش را به كف دارد .\r\n\r\nپيرامون شعر\r\nاين ابيات ، سرآغاز قصيده‌اى است كه شيخ حسين بن عبد الصمد عاملى پدر شيخ بهائى سروده است . پس از مدتى كه از سرايش اين قصيده گذشت ، تمام آنچه را كه در اين قصيده ذكر كرده ، به‌طور مبسوط شرح كرد و در آن فضايل امير المؤمنين عليه السّلام را به روايت اهل سنت نقل نمود ، از جمله در تفسير مصراع\r\n « و مولى الانام بنص الغدير » \r\nگفته است كه مراد از آن ، رويداد غدير خم است . پس از آن ، حديث غدير را آورده كه خلاصهء آن اين است : احمد بن حنبل ، آن را با شانزده واسطه و ثعلبى به چهار طريق در تفسير آيهء  يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ  « 1 » آورده‌اند . ابن مغازلى هم به سه طريق آن را نقل كرده ، و در الجمع بين الصحاح الست آن را آورده و گفته است كه حديث غدير خم را از رسول اللّه صلّى اللّه عليه و آله حدود يك‌صد نفر نقل كرده‌اند .\r\nو محمّد بن جرير طبرى مورخ مشهور ، حديث غدير را از هفتاد و پنج طريق نقل كرده و كتاب ويژه‌اى در آن باب به نام كتاب الولاية نوشته است و حافظ ابو العباس احمد بن عقده ، اين حديث را از صد و پنج طريق نقل كرده و كتاب خاصى در اين موضوع نوشته است ، و اين از حد تواتر گذشته است . اين حديث در باب امامت و وجوب طاعت ، نصّ روشن و معتبرى است كه عقل سليم نادرستى تأويل در آن را اثبات مىكند ، چنان كه حال و مقام حديث هم آن را قبول ندارد ، آنجا كه پيغمبر فرمود : آيا من بر شما از نفسهايتان سزاوارتر و برتر نيستم ؟ و معنى اين عبارت ، بعد از نزول آيهء تبليغ و نظاير آن كاملا روشن است و اصحاب تأويل از معنى اين شعر ابو الطيب غفلت كرده‌اند كه گفت :\r\n- فرض كن كه من بگويم اين صبحگاه روشن ، شب است ؛ آيا با اين گفته ، عالميان از پرتو روز محروم مىمانند ؟\r\n\r\n\r\n","description":"","footnote":"\r\n( 1 ) . مائدة 5 / 67 .\r\n","page_name":" 294 ","page_number":310},
  {"content":"\r\n\r\n\r\nشاعر را بشناسيم\r\nعز الدين شيخ حسين ، پسر عبد الصمد ، پسر شمس الدين محمّد ، پسر زين الدين على ، پسر بدر الدين حسن ، پسر صالح بن اسماعيل حارثى همدانى عاملى جبعى است .\r\nاين شاعر از روزگار حضرت على عليه السّلام در خانواده‌اى كه به واسطهء ولاى خاندان عترت و عصمت به شرافت و مجد موصوف بوده ، پرورش يافته است و بىجهت نيست كه امير مؤمنان على عليه السّلام به جد اعلاى اين شاعر ، يعنى حارث بن عبد اللّه اعور همدانى خارفى « 1 » به هنگام وفاتش بشارت داده كه عقيده و ايمان او صحيح است و ولا و محبتش خالصانه .\r\nشاعر موردنظر ما ، مراتب انتسابش را به همدانى ، اين دوستدار على عليه السّلام در نامه‌اى كه به شاه طهماسب به سال 968 به خط خودش نوشته ، ياد كرده است . وى همين معنى را در اجازه‌اى كه به شاگردش شيخ رشيد الدين پسر شيخ ابراهيم اصفهانى ، به تاريخ نوزدهم جمادى الاول سال 971 نگاشته ، و نيز در ضمن اجازه‌اى كه به نقل از مستدرك الاجازات « 2 » شيخ حجت ميرزا محمّد رازى ، ساكن سامرا ، به ملك على نوشته ، ياد كرده است .\r\nپسرش شيخ بهائى نيز در اجازه‌اى كه به سال 1015 به مولا صفى الدين محمّد قمى صادر كرده ، به اين انتساب اشاره كرده و چنين آورده است : از نهج البلاغة ، از نامه‌اى كه امير المؤمنين عليه السّلام به حارث همدانى جدّ گردآورندهء اين كتاب ، نوشته است . « 3 »\r\nگروهى از بزرگان طايفه و مشايخ امت كه معاصر يا نزديك به عصر شاعر مورد بحث ما بوده‌اند ، به انتساب شاعر به آن اجداد پاك تصريح كرده‌اند كه از آن جمله‌اند :\r\n\r\n\r\n","description":"","footnote":"\r\n( 1 ) . خارفى به كسر راء ، منسوب به خارف ، جماعتى از همدان است كه در كوفه سكونت داشتند و او را حوتى هم گفته‌اند كه آن نيز منسوب به حوت ، جماعتى از همدان است .\r\n( 2 ) . يكى از بخشهاى مستدرك البحار شيخ اجل رازى است ، كتاب گرانمايهء ضخيمى كه مطالبى را كه علامهء مجلسى ، قدّس سرّه ، نياورده ، ذكر كرده است . اين اثر بزرگ به چندين جلد مىرسد و تنها اجازات آن در دو هزار صفحه گردآمده كه مىتوان با مجلدات بحار مقايسه كرد . البته ، براى كسى كه به پژوهش در اين اثر ارزنده همت گمارد ، آشكار مىشود كه از هركران آن ، علم مىتراود ، و فضايل بىشمارى را در خود دارد كه زبان از بيان آن عاجز است . ستايشگران را توان وصف آن نيست . اين كتاب گرانمايه ، نام او را همواره پايدار و جاويد داشته ، و زبان شكران بهره‌مندان را ، پيوسته به ذكر خير گشوده است .\r\n( 3 ) . كشكول شيخ بهائى 279 ( مصر 1305 ) .\r\n","page_name":" 295 ","page_number":311},
  {"content":"\r\n\r\n1 - پيشواى ما شهيد ثانى ، در اجازهء خود كه به سال 941 به اين شاعر صادر كرده است .\r\n2 - شيخ حسن ، صاحب معالم ، بنا به روايت مستدرك ، در اجازه‌اى كه از اين شخصيت در سال 983 خواسته است .\r\n3 - شيخ ابو محمّد پسر عنايت اللّه ، مشهور به بايزيد بسطامى دوم ، در اجازهء خود به سيد حسين كركى به سال 1004 .\r\n4 - سيد ماجد بن هاشم بحرانى ، در اجازهء خود به سيد امير فضل اللّه دستغيب به سال 1023 .\r\n5 - مولا حسنعلى پسر مولا عبد اللّه تسترى ، در اجازهء خود به مولا محمّد تقى مجلسى كه در سال 1534 نوشته است .\r\n6 - امير شرف الدين على شولستانى نجفى ، در اجازه‌اى كه به مولا محمّد تقى مجلسى در سال 1036 نوشته است .\r\n7 - سيد نور الدين عاملى ، برادر سيد محمّد صاحب مدارك ، در اجازه‌اى كه به سال 1051 به مولا محمّد محسن بن محمّد مؤمن نوشته است .\r\n8 - امير سيد احمد عاملى ، داماد سيد امير محمّد باقر داماد كه از او در طرق روايتش نقل كرده است .\r\n9 - مولا محمّد تقى مجلسى در طرق روايت صحيفهء سجاديه در سه مورد كه در ضمن اجازات بحار 145 ، 146 ، 149 آمده ، و نيز در اجازه‌اى كه به ميرزا ابراهيم پسر مولا كاشف الدين محمّد يزدى در سال 1063 داده ، و در اجازه‌اش به مولا محمّد صادق كرباسى اصفهانى همدانى به سال 1068 ، و در ضمن اجازت خود به يكى از شاگردانش ، و همچنين در اجازه‌اى كه به پسرش علامهء مجلسى داده ، بر اين انتساب تصريح كرده است .\r\n10 - آقا حسين پسر آقا جمال خوانسارى ، در اجازه خود به امير ذو الفقار در سال 1064 .\r\n\r\n","description":"","footnote":"","page_name":" 296 ","page_number":312},
  {"content":"\r\n\r\n11 - محقق سبزوارى ، مولا محمّد باقر ، در اجازهء خود به مولا محمّد گيلانى به سال 1081 ، و در اجازه به مولا محمّد شفيع به سال 1085 .\r\n12 - شيخ قاسم بن محمّد كاظمى ، برطبق آنچه در مستدرك الاجازات آمده ، در اجازه به شيخ نور الدين محمّد پسر شاه مرتضى كاشانى به سال 1095 .\r\n13 - علامهء مجلسى در دو جا ، از فايده‌اى كه ضمن اجازات بحار آورده « 1 » و نيز در اجازات بسيارى كه به شاگردانش داده ، اين انتساب را تأييد كرده است .\r\n14 - شيخ حسام الدين پسر جمال الدين طريحى ، در اجازه‌اى كه به شيخ محمّد جواد كاظمى در حدود سال 1090 صادر كرده است .\r\n15 - سيد امير حيدر پسر سيد علاء الدين حسينى بيروى ، در دو جا از اجازهء خود كه به سيد حسين مجتهد پسر سيد حيدر كركى داده است .\r\n16 - يكى از شاگردان شيخ بهائى در روايتى از او . علامهء مجلسى گويد : شايد او سيد حسين بن حيدر كركى بوده باشد .\r\n17 - شيخ محمّد حسين ميسى عاملى ، در اجازه‌اى كه به شيخ ابو الحسن شريف عاملى در سال 1100 داده است .\r\n18 - شيخ عبد الواحد پسر محمّد بورانى ، در اجازهء خود به شيخ ابو الحسن شريف فتونى عاملى به سال 1103 .\r\n19 - امير محمّد صالح پسر عبد الواسع ، در اجازهء خود به شيخ ابو الحسن شريف فتونى به سال 1107 .\r\n20 - شيخ صفى الدين پسر فخر الدين طريحى ، در اجازه‌اى كه به شيخ ابو الحسن شريف فتونى در سال 1111 و نيز در ديگر اجازاتى كه به شاگردانش داده است .\r\nشيخ جعفر خطى بحرانى « 2 » ( م 1028 ) در ضمن قصيدهء رائيه‌اى كه به اقتفاى رائيهء شيخ بهائى سروده و شيخ را در آن ستوده و قصيده‌اش را نيز تقريظ گفته ، بدين نسب\r\n\r\n\r\n","description":"","footnote":"\r\n( 1 ) . اجازات البحار 134 .\r\n( 2 ) . شرح حال اين شخص در سلافة العصر و انوار البدرين آمده است .\r\n","page_name":" 297 ","page_number":313},
  {"content":"\r\n\r\nطلايى اشاره كرده است ، آنجا كه گويد :\r\n- اى كسى كه فرزند بزرگانى هستى كه وصى پيامبر چنان كسان را ستوده است ، كسانى كه هيچ دست انكارى ، بزرگوارى آنها را نتواند رد كند .\r\n- در جنگ صفين ، از دوستدارانش كسى نمانده بود كه دندان حميت خود را براى جنگ بفشارد و فرار نكند .\r\n- سپاهيان دشمن از اين بزرگواران چنان دلاورى ديدند ، كه همچون پروانگان كه به گرد آتش مىشتابند ، جنگ را پذيرا مىشدند .\r\n- و شمشيرهاى برهنهء خود را از نيامها بيرون مىكشيدند و بر سر مردم فاجر و تبهكارى كه از حق كناره گرفته بودند ، فرود مىآوردند .\r\n- اينان دسته‌دسته مىآمدند ، و جانهاشان را در اين آبشخور از دست مىدادند .\r\n- تيغها را از نيام برمىكشيدند و سرهاى دشمنان را مىپراندند ، دشمنانى كه از حق جدا گشته و فسق و تباهى پيشه كرده بودند .\r\n- مىآمدند و به زانو مىافتادند ، آنسان كه شترى را مىخوابانند تا سرش را ببرند .\r\n- در اين هنگام بود كه جانش خرم و آرام مىشد ، و نشان اين پيام را در چشمانش مىخواندند كه دربارهء آل همدان مىگفت :\r\n- آنگاه كه دربانى دروازهء بهشت را به دست آورم ، آشكارا مىگويم : اى آل همدان همگى به سلامت وارد شويد .\r\nدر اين ابيات به دلاورىهاى قبيلهء همدان در جنگ صفين ، و همچنين به پهلوان مجاهد ، حارث همدانى جدّ اين شاعر اشاره كرده كه چگونه امير مؤمنان عليه السّلام او را ستوده و فرموده بود : اى مردم همدان ، شما به منزلهء زره و نيزهء پيكار من هستيد ، جز خدا را يارى نكرديد ، و به جز خدا كسى را فرمانبرى ننموديد .\r\n- در اين هنگام بود كه دلاوران را به يارى طلبيدم ، پهلوانان همدان كه هرگز تن به پستى نداده بودند ، دعوت مرا پذيرفتند .\r\n- اين سواران قبيلهء همدان بودند كه در سپيده‌دم نبرد ، پاى از جنگ به در نبرده و همگى\r\n\r\n","description":"","footnote":"","page_name":" 298 ","page_number":314},
  {"content":"\r\n\r\nبر اين كار شكرگزار و خشنود بودند .\r\n- با نيزه‌هاى ردينى ، شمشير بر كف ، چنان حمله مىكردند كه گويى شعلهء آتش سر كشيده است .\r\n- همدانيان به زيور اخلاق و دين آراسته‌اند و آنگاه كه به نبرد برخيزند ، دشمن‌شكن و پايدارند .\r\n- در جنگها ، تلاش و عزم و شهامتى صادقانه از خود نشان مىدهند و هرگز گفتارشان به دروغ و گناه آلوده نيست .\r\n- و آنگاه كه به خانه‌هاشان وارد شوى ، از تو نيك پذيرايى مىكنند و خوراك خوشگوار مىيابى .\r\n- خداوند بهشت را به همدانيان پاداش بدهد ، چرا كه اينان در ميدان نبرد ، سركوب‌كنندهء دشمنانند .\r\n- اگر من بر در سراى بهشت ، افتخار دربانى داشتم ، به آل همدان مىگفتم : به سلامت وارد شويد . « 1 »\r\nمؤسس شرافت اين خاندان بزرگ ، حارث همدانى ، مصاحب امير مؤمنان عليه السّلام و كسى بود كه در ولاى آن حضرت فانى گشته بود . او از فقهاى بزرگ شيعه ، و يكى از برجستگان روزگار به شمار مىرفت . گروهى از رجال عامه او را ستوده‌اند « 2 » و سمعانى در ذيل واژهء خارفى از انساب خود او را جزو غاليان شيعه دانسته است .\r\nابن قتيبه او را جزو رجال بزرگ شيعه و در رديف صعصعة بن صوحان و اصبغ بن نباته و امثال آنها آورده است . « 3 »\r\nذهبى گفته است كه او از بزرگ‌ترين علماى تابعى بود . « 4 » همو و ابن حجر « 5 » از ابو بكر بن\r\n\r\n\r\n","description":"","footnote":"\r\n( 1 ) . كتاب صفين ، ابن مزاحم 310 ، 496 ؛ شرح ابن ابى الحديد : 1 / 492 و 2 / 294 .\r\n( 2 ) . بجز عدهء معدودى ، ديگران نسبت به عترت پاك پيامبر كينه ورزيده‌اند ، به شيعيان اهانت كرده‌اند ، دروغهايى بافته‌اند و مطالبى را به زبان آورده‌اند كه هيچ وزنى ندارد .\r\n( 3 ) . المعارف 306 .\r\n( 4 ) . ميزان الاعتدال : 1 / 202 .\r\n( 5 ) . تهذيب التهذيب 145 .\r\n","page_name":" 299 ","page_number":315},
  {"content":"\r\n\r\nابى داود نقل كرده‌اند كه گفت : حارث ، افقه مردم بود و در ميان مردم ، از همه پارساتر و از حيث تبار ممتازتر بود و فرايض را از على فراگرفت . خزرجى نيز گفته است كه او يكى از بزرگان شيعه بود . « 1 »\r\nكشى در رجال خود به سندش از ابو عمير بزاز و او از شعبى روايت مىكند كه گفت : از حارث اعور شنيدم كه مىگفت : شبى به حضور على عليه السّلام رسيدم ، فرمود : اى اعور ، چه چيز باعث شد كه اينجا بيايى ؟ گفت : اى امير مؤمنان ، به خدا قسم دوستى و محبت شما ، فرمود : آيا حديثى به تو بگويم كه شكران آن را به جاى بياورى ؟ بدان كه هيچ بنده‌اى كه مرا دوست داشته باشد ، نمىميرد مگر آنكه با حبّ و دوستى من در قيامت زنده مىشود ، و هيچ بنده‌اى مرا دشمن نمىدارد ، مگر آنكه در روز رستخيز با آن دشمنى روبرو مىشود . آنگاه نقل مىكند كه شعبى به من گفت : آگاه باش كه محبت و بغض او سود و زيانى به حال تو ندارند . « 2 »\r\nشيخ ابو على پسر شيخ الطايفه ابو جعفر طوسى از جميل بن صالح ، از ابو خالد كاملى « 3 » و او از اصبغ بن نباته روايت كرده كه حارث همدانى همراه با گروهى از شيعيان امير المؤمنين على عليه السّلام بر آن بزرگوار وارد شد و من نيز در بين آنها بودم . حارث با قد خميده راه مىرفت و عصاى خود را به زمين مىزد و بيمار بود . على عليه السّلام كه خيلى به دو علاقه‌مند بود ، فرمود : چه شده است حارث ؟ گفت : اى امير مؤمنان ، مصايب روزگار به من رسيده است و من تشنه به خون دشمنان تو هستم كه با تو خصومت مىورزند .\r\nفرمود : در چه زمينه با من دشمنند ؟ گفت : به لحاظ برداشتى كه از شخصيت و مقام تو دارند . گروهى به افراط و غلو گراييده‌اند و گروهى ميانه‌روى كوته‌بينانه دارند و گروهى هم مردّد سرگردان هستند و نمىدانند كه چه كارى بكنند . فرمود : اى برادر همدانى ،\r\n\r\n\r\n","description":"","footnote":"\r\n( 1 ) . خلاصة تهذيب الكمال 58 .\r\n( 2 ) . رجال الكشى 59 . اين سخن شعبى ، با آنچه پيغمبر اكرم در محبت امير مؤمنان على عليه السّلام فرموده و دشمنى او را سخت نكوهش كرده است ، تناقض دارد . به بخشهاى مختلف اين كتاب مراجعه فرماييد .\r\n( 3 ) . به اين صورت نقل شده ، لكن كابلى صحيح است .\r\n","page_name":" 300 ","page_number":316},
  {"content":"\r\n\r\nهمين‌قدر اظهار نظر من براى تو بس كه بهترين پيروان من ، گروه ميانه‌رو هستند و غاليان و عقب‌افتادگان نيز سرانجام به آنها ملحق مىشوند . حارث گفت : پدر و مادرم فداى تو باد ، خواهشمندم كه اين غبار شك و ابهام را از دلهاى ما بزدايى و در اين مورد ما را روشن فرمايى . امام فرمود : اين اندازه كه گفتم ، براى تو كافى است و حقيقت در اين بيان نهفته است . براستى كه دين خدا را با مردان نمىتوان شناخت ، بلكه با آيات برحق اوست كه مىتوان شناخت دينى پيدا كرد . تو حق را بشناس ، مردان حق را هم خواهى شناخت .\r\nاى حارث ، همانا حق ، بهترين سخنان است و مجاهد كسى است كه از آن پرده بردارد و آن را آشكار كند . اينك من حق را به تو معرفى مىكنم ، گوش فرا بده و آنگاه به كسانى كه در بين ياران خود شايسته مىدانى ، بگو . آگاه باش كه من بندهء خدا و برادر رسول اللّه هستم ، اولين ياور او بودم و او را از آن هنگام كه آدم بين روح و جسد بود ، باور داشتم .\r\nبدان كه من در ميان امت نيز نخستين يار او بودم . بدين ترتيب اين ما بوديم كه نخستين طرفداران حق ، و واپسين گرويدگان حقيم . اى حارث ، آگاه باش كه من يار مخصوص آن بزرگوار هستم . من يار نزديك و داماد و وصى و دوستدار پيغمبرم كه در آشكار و نهان با او همدم هستم . به من ، فهم كتاب و فصل خطاب و دانش قرنها و اسباب داده‌اند و هزار كليد در دسترس من گذاشته‌اند كه با هريك از آن كليدها ، هزار باب دانش گشوده مىشود و از هربابى از آن هزار هزار عهد به من داده شده است و بدينگونه مورد تأييد قرار گرفته‌ام . يا به اين عبارت فرمود : ليلة القدر به عنوان خير و غنيمتى به من داده شد ، و به همه كسانى كه خاندان مرا نگاهبانى و هوادارى كنند ؛ و اين لطف تا وقتى كه شب و روز به دنبال هم مىآيند ، و تا هنگامى كه خداوند زمين و زمينيان را باهم گردآورد ، شامل حال ما و همهء كسانى است كه از خاندان من حمايت مىكنند .\r\nاى حارث ، به تو مژده مىدهم كه سوگند به خدايى كه دانه را شكافت و جانها را آفريد ، دوست و دشمن مرا در چندين جاى مىشناسند ؛ دوستان و دشمنان من ، مرا در هنگام مرگ و در صراط ، و در آن هنگام كه نصيب اعمال خود را بايد ببينند ، مىشناسند .\r\nسپس پرسيد : اى مولاى من ، بگو كه آن روز كه مردم بخش و قسمت خواهند شد ، چه\r\n\r\n","description":"","footnote":"","page_name":" 301 ","page_number":317},
  {"content":"\r\n\r\nروزى است ؟ فرمود : آن روز است كه دوزخيان از بهشتيان جدا شوند و من به خوبى آنها را قسمت مىكنم و مىگويم : اين دوست من است و آن دشمن من . آنگاه امير مؤمنان عليه السّلام ، دست حارث را گرفت و گفت : اى حارث ، دست ترا همان‌گونه گرفته‌ام كه رسول اللّه صلّى اللّه عليه و آله دست مرا گرفت ، و در آن هنگام كه من از حاسدان قريش و منافقان به رسول اللّه شكوه مىكردم ، به من فرمود : آنگاه كه روز قيامت فرارسد ، من ريسمانى را كه با عصمت خداوند عرش پيوند دارد ، مىگيرم و تو نيز اى على ، همان رشته را به دست مىگيرى و شيعيان و خاندان تو نيز همين رشته را مىگيرند ؛ بنابراين ، تو اى حارث ، با اين دست دادن ، همان لطفى را كه خدا با پيامبر و وصى پيامبرش خواهد داشت ، درياب . تو و دوستانت ، كم باشند يا زياد ، از اين نعمت برخورداريد و آن ثمرهء خيراتى را كه كسب كرده‌اى ، خواهى ديد . آن حضرت سه بار اين كلام را تكرار كرد و در اينجا بود كه حارث برخاست و با شادمانى عباى خود را مىكشيد و مىگفت : من ديگر نگرانى ندارم از اينكه چه زمانى مرگ را ملاقات كنم ، يا مرگ به ديدارم آيد . « 1 »\r\nجميل بن صالح نقل مىكند كه سيد بن محمّد اين اشعار را بر من خواند :\r\n- شگفتا از گفتار على درباره حارث ، و چه مقام شگفتى كه با اين گفته او را رسيده است .\r\n- آنجا كه فرمود : اى حارث هركس بميرد ، مرا ديدار مىكند ، خواه مؤمن باشد و خواه منافق .\r\n- در لحظهء مرگ ، او مرا مىبيند و من نيز او را با اسم و وصف و كردارى كه داشته ، مىشناسم .\r\n- تو نيز اى حارث كه در صراط مرا خواهى ديد ، هرگز بيمى به خود راه مده و از لغزش و اشتباه خود نترس .\r\n- من در آن حال كه تشنه خواهى بود ، چنان شربت خوشگوار و خنكى به تو خواهم داد كه در شيرينى ، آن را عسل خواهى يافت .\r\n- آنگاه كه آتش عذاب شعله‌ور شود ، من خطاب به آتش خواهم گفت كه حارث را رها كن و مزاحم اين مرد مباش .\r\n- خواهم گفت كه او را رها كن و به دو نزديك نشو كه او چنگ در ريسمانى زده است كه با\r\n\r\n\r\n","description":"","footnote":"\r\n( 1 ) . الأمالى ، طوسى 42 .\r\n","page_name":" 302 ","page_number":318},
  {"content":"\r\n\r\nريسمان پيغمبر پيوند دارد .\r\nحارث همدانى چنان كه ذهبى در ميزان الاعتدال آورده ، در سال 65 وفات كرده است و همين تاريخ را ابن حبان و مورخ معروف ، عبد الحى ذكر كرده‌اند . « 1 » بنابراين ، تاريخ وفات او به سال 165 ، چنان كه خزرجى بيان داشته ، درست نيست . « 2 »\r\nشاعر موردنظر ما ، شيخ حسين يكى از بزرگان شيعه و از فقها و دانشمندان اصول و فقه و كلام و فنون رياضى و ادب است ، و يكى از شخصيتهاى بزرگ اين قرن به حساب مىآيد كه همواره مىدرخشيد و نورافشانى مىكرد ، و بىجهت نيست كه استادش شهيد ثانى در اجازه‌اى كه به سال 941 به وى داده و در كشكول شيخ بحرانى ، صاحب حدائق آمده ، نوشته است :\r\nاين برادر ايمانى كه در برادرى فردى برجسته است و در ديانت شخصيتى برگزيده ، و از حضيض تقليد به اوج يقين رسيده است ، شيخ بزرگوار ، امام عالم يگانه ، دارندهء نفس پاك و پاكيزه و همت بلند برجسته و اخلاق نيكوى انسانى ، بازوى اسلام و مسلمانان ، و مايهء عزت دنيا و دين ، حسين پسر شيخ صالح عالم عامل متقن متفنن و خلاصهء اخيار ، شيخ عبد الصمد پسر شيخ بزرگوار شمس الدين محمّد ، مشهور به جبعى است كه خداوند او را مقرون به سعادت و نيك‌بختى ، و دشمنانش را سرنگون بگرداند . وى از كسانى است كه عمر خود را وقف طلب مقامات بلند كرده ، و بيدارى روزهاى خود را به احياى شبها پيوند داده است ، تا بدان پايه كه در ميدان فضيلت ، گوى سبقت از همگان ربوده ، و از اقران و معاصران پيشى گرفته است و بخشى از عمر گرانمايهء خود را در تحصيل اين علم صرف كرده ، و نصيب كامل و بهرهء فراوانى از آن اندوخته ، و بر اين ضعيف قرائت كرده است .\r\nهمچنين معاصر اين شاعر ، سيد امير حيدر پسر سيد علاء الدين حسينى بيروى ، در اجازه‌اى كه به سيد حسين مجتهد كركى نوشته ، او را چنين توصيف كرده است : شيخ\r\n\r\n\r\n","description":"","footnote":"\r\n( 1 ) . ر ك : تهذيب التهذيب : 2 / 147 ؛ شذرات الذهب : 1 / 73 .\r\n( 2 ) . ر ك : خلاصة تهذيب الكمال 58 .\r\n","page_name":" 303 ","page_number":319},
  {"content":"\r\n\r\nزاهد ، امام پارسا و عالم عامل ، سرآمد فضلاى بزرگ ، خلاصهء فقهاى عالىمقدار ، فقيه اهل بيت عليهم السّلام ، بازوى اسلام و مسلمانان ، مايهء عزت دنيا و دين ، حسين پسر شيخ عالم عبد الصمد است .\r\nدر رياض العلماء آمده است : او مردى فاضل ، عالم ، جليل ، اصولى ، متكلم ، فقيه ، محدث و شاعرى توانا بود كه در فن لغز مهارت داشت ، و لغزهاى مشهورى دارد كه بدانها پسرش بهائى را مورد خطاب قرار داده و او نيز پاسخ داده است . اين لغزها خيلى شهرت دارد و در مجالس ادب خوانده مىشود .\r\nمولا مظفر على ، از شاگردان شيخ بهايى فرزند شيخ حسين نيز در رساله‌اى كه در احوال استادش نوشته ، گويد : پدر اين شيخ در روزگار خود از مشاهير بزرگ و از فقهاى معروف به شمار مىرفت و در تحصيل علوم و معارف ، و تحقيق در مباحث اصول و فروع ، معاصر و همكار شهيد ثانى بود و مىتوان گفت كه اين دانشمند ، خدا گورش را پاكيزه گرداند ، در علم تفسير و حديث و فقه و رياضى ، در روزگار خود ، بىهمتا بود و در اين علوم تأليفاتى دارد .\r\nمولا نظام الدين محمّد ، شاگرد پسرش بهائى در كتاب نظام الاقوال فى احوال الرجال نوشته است : حسين بن عبد الصمد بن محمّد جبعى حارثى همدانى ، شيخى بىنظير و صاحب نفس پاك و همت والايى بوده ، و پدر استاد و مربى بزرگوار ماست . اين شخص مردى دانشمند و فاضل و در جهان تاريخ ، فردى آگاه و در لغت و نوادر و امثال متبحر بود ، و كسى است كه اسلوب قرائت كتابهاى حديث را در كشورهاى غير عربى به شيوه‌اى نوين رايج كرد و تأليفات باارزش و رسالات زيبايى دارد .\r\nدر كتاب امل الآمل چنين آمده است : او دانشمندى توانا ، محققى باريك‌بين ، متبحرى جامع ، اديبى سخن‌پرداز و شاعرى والامقام بود و در ميان شاگردان شيخ بهائى ، ثقه و مورد اعتماد محسوب مىشد .\r\nگفتار بزرگان در اجازات و كتب تذكره و فرهنگها دربارهء شخصيت اين شاعر ، به اينها محدود نمىشود ، چنان كه فضل و دانش اين شخص را سلطان وقت ايران ، شاه طهماسب\r\n\r\n","description":"","footnote":"","page_name":" 304 ","page_number":320},
  {"content":"\r\n\r\nصفوى نيز شناخته و در تقدير و بزرگداشت او كوشيده بود و مقام شيخ الاسلامى قزوين ، و بعدها اين مقام را در خراسان و سپس در هرات به او داده بود . همو كرسى تدريس و افاضه را به دو تفويض كرده و در واقع پس از استادش محقق كركى ، او را بر همهء فضلاى عصر برترى داده بود . با استفاده از اين موقعيت بود كه اين شاعر در نشر علم و دين و معرفى بزرگان آن بيش از هرچيز كوشيد و تاريخ نام نيك او را چنان جاويدان ساخت كه همواره صفحات خود را به نام او پرفروغ ، و سطور خود را به ياد او آراسته داشته است .\r\nاز ويژگىهايى كه خداوند سبحان در وجود اين بزرگمرد به وديعت نهاد و او را بر بسيارى از بندگان برجستگى داد و شايسته است كه از فضايل بزرگ اين شخصيت در روزگار محسوب شود ، اين است كه پرچم تشيع را در هرات و آن نواحى به اهتزاز درآورد ، و با ارشاد و رهنمود اين مرد ، مردم بسيارى طريق سعادت و رشد را شناختند و به صراط مستقيم ره يافتند .\r\n\r\nاساتيد و مشايخ او\r\nاين شيخ بزرگوار ، از گروهى از بزرگان شيعه و اساتيد علم روايت مىكند كه از آن جمله‌اند :\r\n1 - شيخ بزرگوار ما زين الدين شهيد ثانى كه شيخ حسين از او دانش آموخته است .\r\n2 - سيد بدر الدين حسن پسر سيد جعفر اعرجى كركى عاملى .\r\n3 - شيخ حسن صاحب معالم پسر شهيد ثانى .\r\n4 - سيد حسن پسر على پسر شدقم حسينى مدنى .\r\n\r\nكسانى كه از او روايت كرده‌اند\r\n1 - سيد امير محمّد باقر استرآبادى ، مشهور به « داماد » .\r\n2 - شيخ رشيد الدين پسر ابراهيم اصفهانى در اجازهء مورخ به سال 971 .\r\n3 - سيد شمس الدين محمّد پسر على حسينى ، مشهور به « ابن ابى الحسن » ، چنان كه\r\n\r\n","description":"","footnote":"","page_name":" 305 ","page_number":321},
  {"content":"\r\n\r\nدر اجازهء علامهء مجلسى به سيد نعمت اللّه جزايرى در سال 1075 آمده است .\r\n4 - سيد حيدر پسر علاء الدين بيروى ، بنا بر آنچه در اجازهء خود به سيد حسين كركى نوشته است .\r\n5 - شيخ ابو محمّد پسر عنايت اللّه بسطامى ، بنا بر اجازه‌اى كه به سيد حسين كركى داده است .\r\n6 - مولا معانى تبريزى ، برطبق اجازات بحار 134 ، 135 .\r\n7 - ميرزا تاج الدين حسين صاعدى ، طى اجازه‌اى كه در اجازات بحار 135 آمده است .\r\n8 - شيخ حسن صاحب معالم ، چنان كه از اجازهء امير شرف الدين شولستانى به مولا محمّد تقى مجلسى برمىآيد .\r\n9 - ملك على ، بنا بر اجازه‌اى كه در اعيان الشيعة : 26 / 260 آمده ، از او روايت كرده است .\r\n10 - پسر معروف او شيخ بهائى .\r\n11 - پسر ديگرش شيخ ابو تراب عبد الصمد بن حسين .\r\n12 - سيد علاء الدين محمّد پسر هدايت اللّه حسنى خيروى كه در سال 967 نزد او قرائت حديث كرده است .\r\n\r\nتأليفات او\r\nاوراست آثار و تأليفاتى كه در زير مىآيد :\r\n1 - شرح على القواعد .\r\n2 - شرحان على الفية الشهيد .\r\n3 - الرسالة الطهماسبية در فقه .\r\n4 - الرسالة الوسواسية .\r\n5 - رسالة فى وجوب الجمعة .\r\n6 - وصول الاخيار الى اصول الاخبار .\r\n7 - الرسالة الرضاعية .\r\n\r\n","description":"","footnote":"","page_name":" 306 ","page_number":322},
  {"content":"\r\n\r\n8 - حاشية على الارشاد .\r\n9 - رسالة مناظرة مع علماء حلب . « 1 »\r\n10 - رسالة فى الرحلة . « 2 »\r\n11 - رسالة فى العقايد .\r\n12 - رسالة الطهارة الظاهرية و القلبية .\r\n13 - رسالة فى المواريث .\r\n14 - كتاب الغرر و الدرر .\r\n15 - رسالة فى تقديم الشياع على اليد .\r\n16 - رسالة فى الواجبات .\r\n17 - تعليقات على الصحيفة .\r\n18 - رسالة فى القبلة .\r\n19 - ديوان شعر .\r\n20 - دراية الحديث .\r\n21 - كتاب الاربعين .\r\n22 - تعليقة على خلاصة العلامة .\r\n23 - رسالة فى جواز استرقاق الحربى البالغ حال الغيبة .\r\n24 - رسالة تحفة اهل الايمان فى قبلة عراق العجم و خراسان .\r\n25 - رسالة فى وجوب صرف مال الامام عليه السّلام فى ايام الغيبة .\r\n26 - جواب عما اورد على حديث نبوى . « 3 »\r\n27 - رسالة فى عدم طهر البوارى بالشمس .\r\n\r\n\r\n","description":"","footnote":"\r\n( 1 ) . اين شاعر ، مسافرت‌هايى براى ارشاد مردم و معرفى راه دين و مذهب داشته ، و گامهاى بلندى در اين زمينه برداشته ، و در اين رساله اقدامات خود را در اين مورد شرح داده است . به اعيان الشيعهء سيد امين رجوع شود .\r\n( 2 ) . اين رساله نيز رسالهء ارزنده‌اى است در امامت كه بخش مهمى از آن را در اعيان الشيعة : 26 / 248 مىيابيم .\r\n( 3 ) . آنجا كه پيغمبر صلّى اللّه عليه و آله فرموده است : انى احب من دنياكم ثلاثا : النساء ، و الطيب ، و قرة عينى الصلاة .\r\n","page_name":" 307 ","page_number":323},
  {"content":"\r\n\r\n\r\nولادت و وفات او\r\nشخصيت مورد معرفى ما ، در اول محرم الحرام سال 918 متولد شده و در هشتم ربيع الاول 984 در روستاى مصلّى از نواحى هجر سرزمين بحرين وفات يافته است . اين شاعر شصت و شش سال و دو ماه و هفت روز زندگى كرده و پسر بزرگش شيخ بهائى در رثاى او اين شعر را گفته است :\r\n- بر اطلال درنگ كن ، و بپرس كه سلمى كجا رفته است ؟ و از پلك چشمان قطره‌هاى سرشك را سرازير كن .\r\n- نگاههاى خود را به اطراف آن ديار بگردان ، و از ارواحى كه در آن نواحى موج مىزنند ، تبرّك جو و روان خود را خوش بدار .\r\n- هرگاه نتوانى از اين آثار و اطلال ، خبر يار را بگيرى ، لا اقل تصوير خيالى و نفحهء مشام‌نواز آنها را در آنجاها مىيابى .\r\n- اين خاكدان فضيلت است كه طلا به خاك آن مىنازد و آستان انس و الفت است كه درّ و گهر بر ريگهاى آن رشك مىبرند ، و برآنند كه همانند آن باشند .\r\n- حوادث روزگار ، ساكنان اين ديار را درهم كوبيده و به محك آزمايش كشيده است .\r\n- اينان ماه چهارده‌شبه‌اى بودند كه مىتابيدند ، ليكن مرگ چهرهء آنان را پوشانده است ، و خورشيدهايى بودند كه ابر خاك ، پرده بر رخسار آنها كشيده است .\r\n- مجد و عظمت ، بر اين وجودهاى گرامى اشك مىريزد و فرياد برمىآورد و مىنالد ، و دين نيز بر مرگ آنها ندبه مىكند ، و فضل و دانش سوگوار است .\r\nچه زيبا و خوشگوار بود آن روزگارى كه در سايهء اينان سپرى شد ! هيچ عمر و زمانى ، كوتاه‌تر و شيرين‌تر از آن ايام نيست .\r\n- اوقات انس و محبتى كه سپرى كرديم ، و ديگر جز ياد دوستانه در دل دوستان چيزى به جاى نگذاشته است .\r\n- اى بزرگان و پيشوايانى كه از اين جهان هجرت كرده و در آغوش خاك آرميده‌ايد ، دريغ و افسوس بر كسانى كه از پس شما ، به سختى و درد زندگى مىكنند .\r\n\r\n","description":"","footnote":"","page_name":" 308 ","page_number":324},
  {"content":"\r\n\r\n- گوارا و مبارك باد آن شبهاى وصل كه در اين قلمرو به سر برديم و خوشا آن روزهايى كه در خيف گذرانديم .\r\n- با درگذشت شما ، گريبان مجد و شكوه چاك شد و بنياد عزّ و بزرگوارى فروريخت ، بنيادى كه استوارتر از آن هيچ نبود .\r\n- رفيع‌ترين قلّه‌هاى دانش ويران شد ، و استوارترين بناهاى باشكوه حلم فروريخت .\r\n- اى كسى كه در خاك مصلّى از روستاهاى هجر مسكن گزيده و بهترين حلّه‌هاى بهشت را بر تن كرده‌اى .\r\n- تو ، اى كه دريا و بحرى ، در بحرين اقامت گزيدى ؛ بنابراين ، سه دريا در كنار يكديگر جمع گشته‌اند .\r\n- سه دريا كه تو بخشنده‌ترين ، خوشگوارترين و شيرين‌ترين آنها هستى .\r\n- تو از اين درياها ، گوهرهايى به چنگ آوردى كه از همه گوهرها گرانبهاتر و برتر است .\r\n- اى كسى كه پاى بر قلّهء شرف نهاده‌اى ، خدا ترا از زلال‌ترين و نخستين بارانهاى آسمانى سيراب كند .\r\n- اى ضريح مقدسى كه در بالاى آسمان جاى دارى ، بهترين درودهاى خدا بر تو باد .\r\n- فروزنده‌ترين آفتاب فضل ، در وجود تو تابيدن گرفته ، و فروغ علم و معارف دين خدا ، از وجود تو درخشيده است .\r\n- تو بلندترين و استوارترين كوههاى فتوت ، و رفيع‌ترين بلنديهاى شكوه و عظمت هستى .\r\n- بر فلك اعلا ، دامن بزرگوارى خود را بگستران ؛ اين تويى كه بر رفيع‌ترين قله‌هاى شرف قرار دارى .\r\n- تا آن هنگام كه بلبلان خوش‌آواز بر شاخساران درخت اراك ، نغمه‌سرايى كنند ، از من درود و سلام خدا بر تو نثار باد .\r\nصاحب رياض العلماء نوشته است : گروهى از شاعران در مرگ او رثا گفته‌اند .\r\nشاعر مورد بحث ما قصيده‌اى دارد در مدح رسول بزرگوار و جانشين او ، صديق اكبر ، امام على بدين مطلع :\r\n\r\n","description":"","footnote":"","page_name":" 309 ","page_number":325},
  {"content":"\r\n\r\n- اين مرواريد دندانهاى به رشته‌كشيدهء تست كه لبخند مىزند ، يا نرگس و يا گل بابونه در كنار درخت خوشبوى است ؟\r\nاين قصيده بسيار مفصلى است كه 129 بيت را دربرمىگيرد ، و صاحب اعيان الشيعة بر 69 بيت آن دسترسى پيدا كرده و چون پنداشته كه تمام قصيده است ، گفته است :\r\nقصيده او شامل 69 بيت است و آنگاه تعدادى از آن ابيات را ذكر كرده است . از جمله اشعار اين شاعر اين ابيات است :\r\n- هيچ گلى را نبوييدم ، مگر آنكه اشتياق به تو در من فزونى گرفت .\r\n- هرجا كه شاخهء درختى جنبشى كند ، گويا كه به سوى تو خم مىشود .\r\n- تو چه مىدانى كه از چشمان تو ، چه احساسى در من پديد آمده است .\r\n- گرچه تنم از تو دور است ، اما دل و جان من پيش تست .\r\n- هرزيبايى و كمالى كه در مردم باشد ، همه منسوب به تست .\r\n- تير نگاه تو بر دلم نشست كه كمانش ابروان تست .\r\n- اى آرزو ، جان من و هستى من در كف تست .\r\n- آه ، اى كاش از بادهء لبانت سيراب مىشدم و شفا مىيافتم .\r\nهمو اشعارى با همين قافيه ( روى ) سروده است :\r\n- باد صبا دامن گشود و منتشر شد و خروس ناله سرداد و جنبش نسيم ، شاخهء درخت بان را به رقص آورد .\r\n- برخيز تا روشنايى و فروغ اين چشم‌انداز را كه طلا و نقره نثار مىكند ، تماشا كنيم .\r\n- هرگاه مجوس و مشركان اين احوال را مىديدند ، به توحيد مىگراييدند و از شرك بيزارى مىجستند .\r\n- هرگاه به سوى ما گذر كنى ، شادمان مىشويم و چون در اين راه ، روى در خاك كشى ، زبان به درود و تحيت برمىگشاييم .\r\nشيخ بهايى در كشكول خود از پدرش ، بر همين قافيه ، 18 بيت نقل مىكند كه بيت نخستين آن اين است :\r\n\r\n","description":"","footnote":"","page_name":" 310 ","page_number":326},
  {"content":"\r\n\r\n- باد صبا دامن گشود و عطر پراكند و خروس ناليدن گرفت ، پس بيدار و به هوش باش و آنچه را كه ترا تبه كند ، از خويشتن دور كن . « 1 »\r\nآنگاه شيخ بهائى با قصيدهء كافيه خود ، به معارضه اين شعر برخاسته و گفته است :\r\n- اى يار ، من خون خود را فداى تو مىكنم ، برخيز و از آن پيمانه‌هاى خوشگوار بياور .\r\n- پيمانه‌اى كه نور باده‌اش ، هرگاه كه در ظلمت گمراهى بيفتى ، ترا راهنمايى مىكند .\r\n- اى هم‌نواى دل من ، با آن پيمانهء عشق ، دل گرفتار خود را درمان كن تا بهبودت بخشد .\r\n- آن پيمانه عشق ، آتش موسى است ؛ از صفا و نور آن برخوردار شو .\r\n- اى دوست ، ترا اين باده و پيمانه بس ؛ در آشاميدن آن پاى بدار ، ترا از دشمنان بسنده است . « 2 »\r\nاين دانشمند ، علاوه بر دانش بسيار و فضيلت استوارى كه دارد ، دو فرزند برجسته از خود به يادگار گذاشت ، به نامهاى : شيخ الطايفه ، بهاء الملة و الدين كه بزرگ‌ترين فرزندان او بوده و در سال 953 متولد شده است و ذكر او خواهد آمد ، و نيز شيخ ابو تراب عبد الصمد پسر حسين كه بنا بر آنچه در رياض العلماء به نقل از پدرش آمده ، در شب يكشنبه يك ساعت مانده به پايان شب سوم صفر سال 966 به دنيا آمده است . همچنين پدر اين دو بزرگوار ضمن اجازه‌اى كه براى آنها صادر كرده ، تصريح نموده است كه شيخ بهائى بزرگ‌ترين فرزند اوست .\r\nشيخ عبد الصمد حاشيه‌اى دارد بر اربعين برادرش شيخ بهايى و نيز رسالهء فوائدى كه بر الفرائض النصيرية نوشته است ، و شيخ بهائى الفوائد الصمدية را به نام او نوشته است .\r\nاين دانشمند با اجازه‌اى كه از پدر مقدس خود شيخ حسين دارد ، روايت مىكند ، و از خود او علّامه سيد حسين پسر حيدر پسر قمر كركى ( م 1020 ) روايت مىكند . شرح حال او را مؤلفان امل الآمل و رياض العلماء و ديگران آورده‌اند ، و دانش بيكرانش را دو پسر دانشمندش ميراث برده‌اند كه عبارتند از :\r\n\r\n\r\n","description":"","footnote":"\r\n( 1 ) . الكشكول 65 .\r\n( 2 ) . خلاصة الاثر : 3 / 449 ؛ ريحانة الالباء خفاجى ؛ كشكول بهائى 65 .\r\n","page_name":" 311 ","page_number":327},
  {"content":"\r\n\r\nشيخ احمد بن عبد الصمد ، ساكن هرات كه سيد حسين بن حيدر بن قمر كركى از او ، با اجازه‌اى كه از پدرش گرفته ، روايت مىكند .\r\nهمچنين برادرش شيخ حسين پسر عبد الصمد كه قاضى هرات بود و صاحب رياض العلماء درباره او گويد : او شاعر و در علوم رياضى چيره‌دست بود ، و منظومه‌اى در جبر و مقابله دارد . وى از عمويش شيخ بهائى ، با اجازه‌اى كه در برخى از تعليقاتش بر كتب به سال 1060 نوشته شده ، روايت مىكند .\r\nاما ديگر رجال اين خاندان محترم عبارتند از :\r\n1 - پدر شخصيت موردنظر ما ، يعنى شيخ عبد الصمد كه از نوادر شيعه و از دانشمندان بزرگى است كه شهيد ثانى در اجازه‌اى كه به فرزندش شيخ حسين عاملى داده ، از او به اوصاف « شيخ صالح عامل عالم متقن » ياد كرده و سيد حيدر بيروى نيز در اجازه خود به سيد حسين مجتهد كركى ، از او با تعابير شيخ عالم عامل ، گزيدهء نيكان ، و زيور نيك‌مردان ، شيخ عبد الصمد نام برده است . او در 21 ماه محرم سال 855 متولد شد و در نيمهء ربيع الثانى سال 935 وفات يافت و شرح حالش را مؤلفان رياض العلماء و امل الآمل و ديگران نقل كرده‌اند .\r\n2 - برادر بزرگ شيخ حسين عاملى ، شيخ نور الدين ابو القاسم على بن عبد الصمد حارثى است كه به سال 898 به دنيا آمده و از شاگردان شهيد ثانى به شمار مىرود .\r\nصاحب رياض العلماء مىنويسد : او مردى دانشمند ، فاضلى بزرگوار و فقيهى شاعر بود و منظومه‌اى دربارهء الفيهء شهيد به نام الدرّة الصفية فى نظم الالفية دارد . از محقق كركى بنابر اجازهء مورخ به سال 935 روايت مىكند و كتب فقه را پيش او خوانده است .\r\n3 - برادر ديگرش شيخ محمّد بن عبد الصمد است كه به سال 903 به دنيا آمده و در سال 952 درگذشته است .\r\n4 - سومين برادر ، حاج زين العابدين است كه در سال 909 تولد يافته و به سال 965 وفات يافته است .\r\nدر شرح حال عموى پدر شاعر موردنظر ما ، شيخ ابراهيم كفعمى ، به شرح حال جدّ\r\n\r\n","description":"","footnote":"","page_name":" 312 ","page_number":328},
  {"content":"\r\n\r\nاو شيخ شمس الدين محمّد ، و جد پدرش شيخ زين الدين نيز برمىخوريم .\r\nشرح حال عزّ الدين حسين ، با عبارات تحسين‌آميزى در اين كتابها آمده است :\r\n1 - كشكول شيخ يوسف بحرانى .\r\n2 - لؤلؤة البحرين 18 .\r\n3 - رياض العلماء .\r\n4 - امل الآمل 13 .\r\n5 - نظام الاقوال فى احوال الرجال . « 1 »\r\n6 - تاريخ عالم‌آراى عباسى .\r\n7 - روضات الجنات 193 .\r\n8 - مستدرك الوسائل : 3 / 421 .\r\n9 - تنقيح المقال : 1 / 332 .\r\n10 - الاعلام زركلى : 1 / 250 .\r\n11 - اعيان الشيعة : 26 / 226 - 270 . در اين كتاب فوايد بسيارى نقل شده است .\r\n12 - سفينة البحار : 1 / 174 .\r\n13 - الكنى و الالقاب : 2 / 91 .\r\n14 - الفوائد الرضوية : 1 / 138 .\r\n15 - منن الرحمان : 1 / 8 .\r\n\r\n\r\n","description":"","footnote":"\r\n( 1 ) . تأليف مولا نظام الدين محمد قرشى ، شاگرد شيخ بهائى كه فرزند شاعر موردنظر ماست .\r\n","page_name":" 313 ","page_number":329},
  {"content":"\r\n . \r\n","description":"","footnote":"","page_name":" 314 ","page_number":330},
  {"content":"\r\n\r\n\r\nغديريه‌سرايان سدهء يازدهم هجرى\r\n\r\n","description":"","footnote":"","page_name":" 315 ","page_number":331},
  {"content":"\r\n . \r\n","description":"","footnote":"","page_name":" 316 ","page_number":332},
  {"content":"\r\n\r\n\r\n1 ابن ابى شافين بحرانى ( م بعد از 1001 )\r\nبزرگترين داغ و مصيبتى كه در زندگى داشته‌ام ، بلكه مصيبت گرانى كه ديگر مصايب در پيش آن كوچك و بىمقدار است .\r\n- داغ و اندوهى است كه همهء آفاق پرفروغ را تاريك كرده و چهرهء تقوا و دين را دژم و غبار آلوده ساخته است .\r\n- مصيبتى كه كوههاى بلند از رويارويى با آن فرومىريزد ، و فروغ يقين و ايمان مكدّر و تاريك مىگردد .\r\nتا آنجا كه مىگويد :\r\n- پيامبر بزرگوار از سرزمين مكّه پاى بيرون نهاد ، اما كسى را كه مقامش را پنهان داشته بودند ، معرفى نكرده بود .\r\n- آنگاه كه به سوى غدير حركت كرد ، جبرئيل امين بر او بشارت آورد تا على را جانشين و ولىّ خود معرفى كند ؛ اين فرمان وحى الهى است كه نبايد در رساندن آن درنگ شود .\r\n- گروهى از حاجيان را كه پيش افتاده بودند ، برگرداند و گروههايى هم كه هنوز به دنبال او مىآمدند ، به محلّ غدير رسيدند و گردآمدند .\r\n\r\n","description":"","footnote":"","page_name":" 317 ","page_number":333},
  {"content":"\r\n\r\n- و آن سرزمينى بود كه پيش از آن ، هيچ سواره‌اى به آنجا كه حرارتى سوزان داشت ، فرود نيامده بود .\r\n- پيامبر بزرگوار بر منبر جهاز شتران بالا رفت و رساندن پيام مهم و ارشاد باشكوهى را آغاز كرد .\r\n- نخست خداوند بزرگ را ثنا و تقديس فرمود ، و آنگاه به ستودن مرتضى على پرداخت و چنين فرمود :\r\n- از جانب خدا فرمانى رسيده كه هرگاه آن را اجرا نكنم ، براستى كه كوتاهى كرده‌ام .\r\n- من به نام خدا به تبليغ رسالتش قيام كرده‌ام ، و اين خداست كه در رساندن حق ياورى مىكند .\r\n- على در ميان امت من ، برادر من محسوب مىشود و جانشين من است . اوست كه دين خدا را يارى مىدهد و خدا نيز يار همهء ماست .\r\n- فرمانبرى از على بر هرمؤمنى واجب است ، و سرپيچى از فرمان او گناهى نابخشودنى است .\r\n- هان ! اين سخن مرا آويزهء گوش كنيد و همواره به فرمان او باشيد ، و در جنب اوامر الهى از او اطاعت كنيد ، تا بهره‌مند گرديد .\r\n- آيا من به شما از خودتان نزديك‌تر و سزاوارتر نيستم ؟ همگى گفتند : بلى يا رسول اللّه ، اين نصّ قرآن است كه همه‌جا خوانده مىشود .\r\n- آنگاه فرمود : آگاه شويد كه هركسى را كه من مولا و پيشواى او هستم ، پس از من ، اين على پيشواى اوست .\r\nاين بود ابياتى چند كه از قصيدهء مفصّل شاعر بزرگوارمان ابن ابى شافين در اينجا نقل كرديم . اين قصيده بر پانصد و هشتاد بيت بالغ مىشود كه در جنگهاى نفيس خطى يافت مىگردد .\r\n\r\n","description":"","footnote":"","page_name":" 318 ","page_number":334},
  {"content":"\r\n\r\n\r\nشاعر را بشناسيم\r\nشيخ داود پسر محمّد ، پسر أبو طالب ، مشهور به ابن ابى شافين ، جد حفصى بحرانى ، از نيكان سدهء دهم و از شخصيتهاى آراسته به مفاخر روزگار است . اشعارش در كتب ادبى و محافل عربى همه‌جا پراكنده و در محافل شعرى زبانزد است . هرگاه از علم سخن بگويند ، اين شخص سرآمد آن است ؛ و چون از شعر يادى كنند ، كلام او زبانزد و نمونهء اعلاست .\r\nسيد على خان از او چنين ياد مىكند : او درياى موّاجى است كه آبش خوشگوار و دور از تلخى و آلودگى است ، ماهى پرتوافشان و شيرى غرّان است و مرتبهء فضيلت او بس بلند و نام ارجمندش از خورشيد تابان نيز نمايان‌تر است . در جهان علم دانشمندى بىبديل است ؛ در دنياى شعر و ادب ، تيغ كلامش را روزگار نمىتواند كند گرداند ؛ هرجا رود ، سخنش بر دل مىنشيند ؛ بوى خوش كلامش مشام جان را خوش مىدارد ؛ در ميان هم‌روزگاران و هم‌ميهنانش كسى در توانايى و دانش ، به مقام او نمىرسد ؛ شعر او از لطافت نسيمى كه بر جامهء نازك بگذرد ، لطيف‌تر و از بوسه‌هاى آبدار ، خوشگوارتر است و زيبايى كلامش همهء اين زيباييها را دربرمىگيرد و تحت الشعاع قرار مىدهد . از جملهء اشعارش اين ابيات است :\r\n- به خدا سوگند كه من همواره به شوق عشق سخن مىگويم و شور خود را بيان مىدارم .\r\n- اى دوست من ، هرآن لحظه‌اى كه مىگذرد ، در هوا و عشق به سر مىبرم .\r\n- هنگامى كه به آهنگ عشق گوش دهم ، دل مىرقصد و من به طرب مىآيم .\r\n- پيمانهء عشق را به دل تقديم مىدارم و او سرمىكشد .\r\n- هركه هواى دل و آرزوى خاطر را از من بگيرد ، نابودم مىكند .\r\n- به محبوب خود گفتم : تا به كى اين عشق ، دل مرا ويران خواهد كرد .\r\n- تا كى در ميدان عشق و جوانى فراموشم كرده ، مرا خواهى فريفت .\r\n- گفت : من چه گناهى دارم ؟ اين تويى كه هرگاه رخسار مرا بينى ، شعله‌ور مىشوى و مىسوزى .\r\n\r\n","description":"","footnote":"","page_name":" 319 ","page_number":335},
  {"content":"\r\n\r\n- هواى دل تو ، همواره ترا در آن آتش خواهد انداخت .\r\n- گفتم : فرض كن كه عشق در دل پديدار شد و مرا شعله‌ور ساخت .\r\n- آيا كسى را كه گرفتار عشق تست ، از آتش سوزان نمىرهانى ؟\r\nسپس از او لاميه‌اى نقل مىكند و يك شعر داليه‌اى نيز كه بر 42 بيت بالغ است ، مىآورد كه با اين ابيات آغاز مىشود :\r\n- به ملامتگر عشق بگو كه هرگاه اندكى از دوستى و محبت برخوردار شوند ، از آن رهايى نمىيابند .\r\n- عشاق در هرعضوى از بدن آتشى برافروخته‌اند كه همواره شعله مىكشد .\r\n- پس تو اى كسى كه سرگشتهء كوى عشق را ملامت مىكنى ، تبريك بگو ، چرا كه فرمان عشق حاكم است ، هرچند كسى از آن سرپيچى كند . « 1 »\r\nمحبى از او چنين ياد مىكند :\r\nاستاد سيد ابو محمّد حسين ، پسر حسن ، پسر احمد ، پسر سليمان حسينى غريفى بحرانى از دانشمندان و اديبان بزرگ به شمار مىآيد . هنگامى كه شاگردش علامهء غريفى بحرانى به سال 1001 وفات يافت ، خبر مرگ او كه به استادش شيخ داود بن ابى شافين بحرانى رسيد ، شيخ استرجاع نمود و بالبداهه اين شعر را خواند :\r\n- اى همام ، كاخ بزرگوارى فروريخت ، اينك بر فراز شاخساران ، نغمهء خود را بسراى . « 2 »\r\nشيخ سليمان ماحوزى نيز در رساله‌اى كه راجع به علماى بحرين نوشته ، او را ستوده و گفته است :\r\nاو در تمام هنرها يگانهء روزگار خود بود و در غايت استادى شعر مىسرود و يك جدلى استاد در علم مناظره و آداب بحث بود . هيچ‌كس با او مناظره نكرده ، مگر آنكه از پاى درآمده است .\r\nصاحب انوار البدرين نوشته است : اين بزرگوار از علماى بزرگ و حكماى عالىقدر بود .\r\n\r\n\r\n","description":"","footnote":"\r\n( 1 ) . سلافة العصر 529 .\r\n( 2 ) . خلاصة الاثر : 2 / 88 ؛ سلافة العصر 504 .\r\n","page_name":" 320 ","page_number":336},
  {"content":"\r\n\r\nعلّامهء مجلسى از او ياد كرده و آنچه را كه در سلافة العصر نقل شد ، ذكر نموده است « 1 » ، و نيز سخنان ستايش‌آميزى در حق او ، در انوار البدرين ، وفيات الاعلام شيخ رازى « 2 » ، الطليعهء مرحوم سماوى و تتميم امل الآمل نوشتهء سيد ابن ابى شبانهء بحرانى نقل شده است .\r\nشاعر ما ابن ابى شافين رساله‌هايى دارد كه از آن جمله است : رسالة فى علم المنطق و شرح على الفصول النصيرية در توحيد . اشعارش در مجموعه‌هاى ادبى ذكر شده است ، چنان كه شيخ طريحى قصيده‌اى در رثاى امام سبط عليه السّلام از او نقل كرده است كه بر 37 بيت بالغ مىشود و آغازش اين است :\r\n- بياييد تا بر آل عبا گريه سردهيم ، و بر امام سبط ، فرزند بهترين انبيا نوحه كنيم .\r\n- بياييد بر سوك شهيدى گريه كنيم كه فرشتگان خدا در آسمان بر او نوحه سرداده‌اند . « 3 »\r\nعلامه سيد احمد عطار در جلد دوم مجموعهء الرائق از اين شاعر رثاى ديگرى بر امام حسين عليه السّلام آورده است بدينسان :\r\n- اى كسىكه بر كوهها و بلنديهاى غاضريات « 4 » ايستاده‌اى ، مرا رها كن تا اشك خونين بفشانم .\r\n- از ديدگانى كه تيغ اندوه خواب و آرام را از من ربوده ، بر كسى اشك بريزم كه با نيزه‌هاى برنده به قتل رسيده است .\r\n- اشك خونين بريزم بر آن بزرگوارانى كه در بيابان بر آنها حمله بردند و بر پيشوايانى كه با تيغهاى مشرفى ، بدنهاشان را تكه‌تكه كردند .\r\nاين قصيده كه به 62 بيت بالغ مىشود ، با اين بيت پايان مىيابد :\r\n- ابن ابى شافين هيچ اجر و پاداشى به جز راه نجات و آرميدن در بهشت نمىخواهد .\r\nسيد احمد عطار در الرائق در مرثيهء امام شهيد عليه السّلام ، اين ابيات را نيز از او ذكر كرده است :\r\n\r\n\r\n","description":"","footnote":"\r\n( 1 ) . اجازات البحار 129 .\r\n( 2 ) . ظاهرا منظور ، طبقات اعلام الشيعة - تأليف شيخ آقا بزرگ تهرانى ، صاحب الذريعة است . ( م )\r\n( 3 ) . المنتخب : 1 / 127 .\r\n( 4 ) . اشاره به حومهء كربلاست . ( م )\r\n","page_name":" 321 ","page_number":337},
  {"content":"\r\n\r\n- مصايب روز عاشورا ، ناگوارترين مصيبتهايى است كه از فرود آمدن تيغهاى تيز سخت‌تر است .\r\n- از سنگينى اين مصيبتها و حسرت و اندوه ، صخره‌هاى سخت آب مىشوند و كوههاى بلند فرومىريزند .\r\n- با روى آوردن اين مصايب ، دين حنيف اسلام جامه‌هاى بس سياه بر تن كرده است .\r\nوى در پايان اين قصيده 50 بيتى گفته است :\r\n- اين قصيدهء غرّا كه همچون ماه در ميان تاريكى مىدرخشد ، و معانى شگفتى را در برگرفته ، از ابن ابى شافين تقديم شما باد .\r\nشيخ لطف اللّه ، پسر على ، پسر لطف اللّه ، جد حفصى بحرانى در مجموعهء اشعار « 1 » خود ، از او قصيده‌اى در رثاى امام سبط عليه السّلام آورده كه به 71 بيت مىرسد و آغازش اين است :\r\n- بر اين ويرانه‌هاى خلوت كه مىگذريد ، درنگ كنيد و بشنويد كه چگونه در از دست دادن ماه‌هاى تابناك نوحه‌سرايى مىكنند .\r\n- اين ماه‌هاى عالمتاب ، همان سيماى درخشان خاندان مصطفى صلّى اللّه عليه و آله است كه در پس ابرهاى ظلمت پوشيده مانده‌اند .\r\n- در هربخشى از اين ويرانه‌ها ، ماهى مسكن گزيده و ابرهاى ماتم چهرهء تابانش را در حجاب كشيده است .\r\nهمو در همان مجموعه ، اشعارى بالغ بر 42 بيت در رثاى امام سبط عليه السّلام دارد كه مطلع آن اين است :\r\n- بر بلنديها بايست و آه و افسوس از دل برآر ، و از اندوه چونان زر گداخته آب شو .\r\n- دامن حسرت و تأسف را بگستر و همان‌گونه كه قمريان از فقدان ماهرخان زارى مىكنند ، نوحه‌سرايى كن .\r\n\r\n\r\n","description":"","footnote":"\r\n( 1 ) . اين مجموعه شامل اشعار بيست و چهار شاعر بزرگ در رثاى امام سبط عليه السّلام است كه نخستين آنان شريف رضى است . من خود نسخه‌هايى از آن را به خط گردآورنده‌اش در نجف و كاظمين و تهران ديده‌ام .\r\n","page_name":" 322 ","page_number":338},
  {"content":"\r\n\r\n- بر رخسار زرّين خود ، گوهرهاى اشك و ياقوت خونين سرشك را ببار و جارى كن .\r\n- بر اين اندوههاى تأسّف‌بار نوحه‌سرايى كن ، چرا كه بر سرگشتهء محزون ، نوحه سرودن عار نيست .\r\n- دريغا و دردا بر آن وجودى كه با اندوه بسيار ، عطشان مرد و با شمشير برّان مكارى كه به خون آلوده بود ، كشته شد .\r\n- مركب او كه حركت مىكرد ، همچون فلك بود ، و رخسارش همچون ماه در افق نورافشانى مىكرد .\r\nاو نيز قصيدهء ديگرى دارد كه در آن ، پيامبر بزرگوار و وصى پاك و خاندان تابناكش را مدح گفته است . آغاز قصيده اين است :\r\n- در لباس حرير آشكار شد ، و سراسر هستى را عطر مشك و عنبر فراگرفت .\r\n- ما گفتيم كه آيا پيشانى تابناك تو نور فجر است كه همه‌جا پرتو افشانده ، يا پرتو ماه درخشان است ؟\r\n- اين قد و قامت است كه اين‌چنين خم شده ، يا شاخهء درخت بان است ، و يا كه شاخ خيزران است ؟\r\n- بر فراز اين قامت كشيده ، ماهى تمام با فروغ خيره‌كننده‌اى مىدرخشد .\r\n- هان ! اى يوسف زيباى من ، دل من از آتش ذوق شعله مىكشد .\r\n- اى كه عشاق را در كمند فتنهء خود گرفته‌اى ، تا كى به ستم تو گرفتار باشم ؟ من در ميان مردم ياورى ندارم .\r\nهمو در ضمن اين ابيات مىگويد :\r\n- هرگاه اندكى از مهر مرا ضايع بگذارى ، مرا محبت پيامبر خدا احمد ، آن بهترين هدايتگر بس است .\r\n- اوست كه بر همهء خلايق مبعوث گشته است و شفاعت‌كننده ، هدايت‌كننده و بشارت‌بخش همهء مردم است .\r\n- آيا اين آتشى كه در جان من زبانه مىكشد ، فرونشستنى است ؟ من شيفتهء پيامبرى\r\n\r\n","description":"","footnote":"","page_name":" 323 ","page_number":339},
  {"content":"\r\n\r\nهستم كه بهترين آفريدگان است .\r\n- اين مهر مرتضى ، آن پاك بزرگوار ، و خاندان اوست كه در دل من پاينده خواهد ماند .\r\n- به واسطهء اوست كه داود ، در روز قيامت ، از زبانهء آتش سوزنده رهايى مىبايد .\r\n- و هربنده‌اى هم كه مهر پيامبر بشير و خاندانش را در دل داشته باشد ، از آن آتش نجات خواهد يافت .\r\n\r\nسخن دربارهء كنيهء او\r\nدر ضبط كنيهء شاعر مورد بحث ما اختلاف است . در سلوة الغريب سيد على خان مدنى ، كنيهء او ابن ابى شافيز آمده ، و صاحب اعيان الشيعة هم آن را به همين لفظ نقل كرده است . در سلافة العصر نيز سيد مدنى گاه ابن ابى شافير آورده است و گاه ابن ابى شافين ؛ و در خلاصة الاثر محبى ، ابن ابى شاقين ضبط شده و در بحار ابن ابى شافير آمده است . به هرحال ، كنيهء او را در همهء اشعارش بدون هيچ اختلافى ، ابن ابى شافين مىيابيم .\r\n\r\n","description":"","footnote":"","page_name":" 324 ","page_number":340},
  {"content":"\r\n\r\n\r\n2 زين الدين حميدى ( م 1005 )\r\n- اى دوست ، از اوج آسمان بلند انديشه ، راه خود را به خلوتسراى دوست كه از رقيبان به دور است ، متمايل كن .\r\n- هرگز به معشوقانى چون سعدى و سلمى و يارانى كه دامن‌كشان ناز مىفروشند ، دل مبند .\r\n- ناز و محبت دوستان و سرورانى را در دل جا بده كه من در دل خود جايگاهى استوار براى آنان ساخته‌ام .\r\n- به لطف و مهر ، حديث كهن عشقى را كه يادش تا احشا و جوارحم اثر كرده است ، ياد كن .\r\n- با عطوفت و مهربانى ، داستان شوق و عشق ، و گريهء طولانىام را در برابر اين بزرگان و سروران بگستران و منتشر ساز .\r\n- اين پيام مرا كه در راه آن بزرگان هواى دگر ياران را رها نموده و سختيها و گرفتاريها را تحمّل كرده‌ام ، به جهانيان بازگوى .\r\n- بگو كه در راه عشق ، چه مايه بردبارى و سختكوشى داشته‌ام ؛ و چقدر خواب ، همچون صبر از من سلب شده است .\r\n\r\n","description":"","footnote":"","page_name":" 325 ","page_number":341},
  {"content":"\r\n\r\n- صبر بر ملامت ملامتگران و عيبجويانى كه كار عشق را به بانگ و نالهء سگان قياس مىگيرند .\r\n- صبر در برابر دلى كه از تسلّا و تسكين ، سخت بيمناك و نگران و ديدگانش با سرشك ، خونفشان است .\r\n- آنچنان آتشى در درون دارم كه اگر سيل اشك نبود ، وجودم را يكباره مىسوخت و نابود مىكرد .\r\n- به حق‌نيوشان بگو كه اين نفحهء جانفزاى فخر و مجد و بزرگوارى و سرورى است كه مشام جانم را خوش و دلكش آمده است .\r\n- شوق زيارت مهبط وحى ، و منزل عزّت و بزرگوارى ، و آرامگاه فضل و خانهء ثنا ، و محل شكوه و بهاست كه مرا اين‌چنين بىقرار ساخته است .\r\n- شوق آن خاكى كه بر طلا فخر مىفروشد و برترى دارد ، و نور و درخششى تابنده‌تر از پرتو آفتاب دارد .\r\n- بقعه و بارگاهش ، بر عرش و كرسى برترى دارد ، بگذريم كه از خاك كعبه هم برتر است .\r\n- آن خاك مقدسى كه بهترين پيامبران ، آن‌كه به شريف‌ترين نامها آراسته است ، در آن مسكن گزيده است .\r\n- او بهترين ستايشگر و بندهء خداست كه كردار پسنديده دارد و حوض ولوا و ولا ، همه از آن اوست .\r\n- اين خاتم رسل و برگزيدهء برگزيدگان عالم ، نكوكردار ، نكورفتار ، مهربان و بارحمت است .\r\n- او بهترين بندگان خدا و نيكومرد باكرامتى است كه ديگر مكارم ، همه از او سرچشمه گرفته است .\r\n- او بر همهء آفريدگان عالم ، مايهء مهر و رحمت است و دگر بخشندگان از او فيض مىگيرند .\r\n\r\n","description":"","footnote":"","page_name":" 326 ","page_number":342},
  {"content":"\r\n\r\n- سخنش از همه مردم شيرين‌تر ، و گفتارش از همگان راست‌تر است ، و هرگز كلام زشتى بر زبانش جارى نشده است .\r\n- او شايسته‌ترين عارفان و خداشناسان ، و كسى است كه در آشكار و نهان ، بيش از همه از خدا مىترسد .\r\n- هرچه در عالم هستى است ، به طفيل وجود او آفريده شده ، و اين بيان هيچ استثنابردار نيست .\r\n- او از همهء شايستگان ، كامل‌تر و شايسته‌تر است و هركمال و فضيلتى از وى به ديگر فاضلان رسيده است .\r\n- به بركت وجود اوست كه آدم آنچه را از اسماء نمىدانست ، دريافت نمود .\r\n- در پرتو بركت وجود اوست كه نوح به كشتى درآمد و رهايى يافت و يونس نيز از گرفتارى در دهان ماهى نجات پيدا كرد .\r\n- از يمن وجود او بود كه به امر پروردگار ، آتش سوزان بر ابراهيم خليل سرد و خاموش شد .\r\n- چه آتشى كه آرميده در آن را بهترين نگهدار و نگهبان بوده است .\r\n- به مهر و بركت وجود اوست كه غم و رنجورى از ايوب برداشته شد ، و انواع نعمت او را فراگرفت .\r\n- به دو ادريس شأن و الا گرفت و اسماعيل فرزند ابراهيم خليل و عبد اللّه پدر رسول اكرم از قربانى شدن رهيدند .\r\n- حقيقت وجودى اوست كه بر عيسى راه يافت و او توانست به دعا دفع بلا كند .\r\n- و بر اثر آن دعا ، نابينا و پيس را شفا و بهبودى كامل بخشد .\r\n- او پيش از آفرينش هرپيمبرى پيغمبر بود ، تو در حد آب و خاك درنگ مكن و در مقام معرفت ، بالاتر خرام .\r\n- او نور خداست كه از آن ، نور به آدم ابو البشر داده شده ، و در وجود او وديعه نهاده شده است .\r\n\r\n","description":"","footnote":"","page_name":" 327 ","page_number":343},
  {"content":"\r\n\r\n- و از آن پس ، از هرپيامبر شريفى به ديگرى رسيده است ، از روزگار آدم و حوا تاكنون .\r\n- پيامبرانى كه همگى از بزرگواران بودند و به دنبال يكديگر آمدند و همگى از خوى خونريزى و پليدى منزه و پاك بودند .\r\n- اين مايهء افتخار به آمنه داده شده است كه او مادر گرامى پيامبر ما آمده و او را حمل كرده است .\r\n- او پيامبر را حمل كرده و همچون دگر بانوان نبوده است كه به هنگام حمل بچه ، در خود احساس سنگينى و فشار كند .\r\n- اين افتخار بر آمنه گوارا باد كه بهترين خلق و سيد انبيا را تحويل جامعه بشرى داده است .\r\n- او پيامبر را وضع حمل نموده ، ليكن اين وضع حمل مايهء رفعت و بلندى مقام انسانى شده و او را به پيشگاه حق عروج داده و از هواهاى نفسانى آزاد كرده است .\r\n- او خورشيدى پديد آورد كه تيرگى شرك را از جهان زدود و از پرتو نور او ، هرموجودى كسب فروغ كرده است .\r\n- با تولد اين پيامبر ، معجزاتى رخ داده است كه مشركان از ديدن آنها بيمناك شده‌اند .\r\n- آتش عذاب از آنها برداشته شد ، تا بدانند كه به بركت آيين او ، آتش كفر خموش مىگردد .\r\n- ديگرچه كسى شعله‌هاى شرك را تواند ديد ، در حالى كه من نور او را در فضاى مكه پرتوافكن مىبينم ؟\r\n- با شكستى كه بر طاق ايوان مداين پديد گشت ، معلوم شد كه وقت آن است كه همهء شكستگىها و كاستىهاى دين و دشمنان دين ترميم و جبران شود .\r\n- بتهاى مشركان فروريخت ، و خود به چشم ديدند كه سرچشمهء گناه و شرك ، چگونه ويران شده است .\r\n- چشمه‌هايى كه در ساوه جريان داشت ، چنان خشكيد و آبش فرورفت كه با خاك برابر گشت .\r\n\r\n","description":"","footnote":"","page_name":" 328 ","page_number":344},
  {"content":"\r\n\r\n- خوشا آن شبى كه پرده از رخسار ماه تمام عيار برداشته شد ، و تيرگى شب را يكباره بزدود .\r\n- آن شبى كه بر همهء روزها برترى داشت ، و به بركت آن شب ، به جهانى از شرافت و عزّت راه يافتيم .\r\nتا آنجا كه مىگويد :\r\n- و به يار صديق و وفادارت كه گوى سبقت را در تصديق نبوت و ايمان ربوده است . « 1 »\r\n- و آن يارى كه در غار با تو رفيق بود و ترا از آسيب مار خالدار پاس مىداشت . « 2 »\r\n- آن كسى كه با تو مواسات داشت ، دست راستش با كسى بيعت كرده كه صدر پيشوايان و جانشينان بود . « 3 »\r\n- آن پيشوايى كه از حكومت اسلامى ، با احياى سنت نورانى پيغمبر حمايت كرده است . « 4 »\r\n- و اين رفق و رفتار پسنديدهء تو ، همچون رفتار پدران با فرزندان به جاى ماند . « 5 »\r\n- و به فاروق كه با شجاعت و سختكوشى ، گروههاى ضلالت و گمراهى را از هم پاشيد و جدا كرد . « 6 »\r\n\r\n\r\n","description":"","footnote":"\r\n( 1 ) . در الغدير ( متن عربى / چ 5 ) : 2 / 312 ذكر شد كه چگونه سرور ما امير مؤمنان على براستى و شايستگى ، مقام « صديق » را از پيغمبرگرفته است و در همين كتاب : 3 / 240 ياد شد كه ابو بكر فضل سبقت در ايمان نداشته است .\r\n( 2 ) . در الغدير ( متن عربى / چ 1 ) : 8 / 41 - 46 نقل كرديم كه روايت مار كاملا دروغ و افتراست ، و حيات فضايل هرگز با مارها تضمين نمىپذيرد .\r\n( 3 ) . پيش از اين ، دربارهء آنچه به دست ابو بكر انجام گرفته ، و در راه دعوت اسلامى انفاق شده است ، سخن گفتيم . ر ك : الغدير ( متن عربى / چ 1 ) : 8 / 50 - 60 .\r\n( 4 ) . در الغدير ( متن عربى / چ 1 ) : 7 / 108 - 120 ، بخشى از شناخت او را از سنت پيغمبر نقل كرديم ، و چگونه كسى چيزى را كه خود نمىشناسد ، احيا تواند كرد ؟ در حالى كه خودش گفته است : هرگاه مرا با سنت پيامبرتان مؤاخذه كنيد ، من توان تحمل آن را ندارم .\r\n( 5 ) . در باب رفق اين خليفه ، از عترت پاك پيغمبر سؤال كنيد ، بويژه از حضرت صديقه دختر گرامى نبى اكرم صلّى اللّه عليه و آله .\r\n( 6 ) . اين سختكوشى و شجاعت خيالى ، در جنگهاى پيغمبر صلّى اللّه عليه و آله كجا بوده است ؟ و شايد مراد ، تذكر روزى است كه فرار كرد و پشت گردانيد .\r\n","page_name":" 329 ","page_number":345},
  {"content":"\r\n\r\n- او با كسانى كه خدا را به خشم آورد ، سختگير و دشمن ؛ و با پاكان و پرهيزگاران ، مهربان و بخشنده است . « 1 »\r\n- عمر ، كسى كه واسطهء فتح الفتوح بوده و راههاى هدايت را با حسن تدبير بر مسلمانان گشوده است .\r\n- سلطنت ايران و روم را از آنان سلب كرد ، و نماز را پس از فراموشى آشكار ساخت .\r\n- زمامدارى كه با مهربانى ، بيوه‌زنان و ضعيفان را كه براى جلب كمك مىآمدند ، دستگيرى و كمك مىكرد و به آنان غذا و طعام و مخارج مىداد .\r\n- شيطان از مهابت و ترس او پا به فرار مىگذاشت . « 2 »\r\n- و به دنبال اين دو شخصيت ، عثمان بن عفان است ، آن كسى كه به خاطر خدا لشكر آراست ، و در تأمين مأوا و پناهگاه يارى كرد .\r\n- كسى كه در روز بدر ، وفادارى به خرج داد و فرمانى به‌يادماندنى صادر كرد .\r\n- آنگاه به گردآورى قرآن همت گماشت ، آن‌كه ذو النورين لقب يافته و سرآمد نيكوكارى و مجسّمهء حيا و شرمسارى بوده است . « 3 »\r\n- او كسى است كه زمين و محل مسجد تأسيس يافته براساس تقوا را در اختيار گذاشت ، و املاك زيادى را تقديم داشت . « 4 »\r\n- سپس بر در سراى علوم ، ياور تو على بوده است كه هر باطل‌انديش خطاپيشه‌اى را سخت خوار و پست كرده است .\r\n\r\n\r\n","description":"","footnote":"\r\n( 1 ) . دربارهء مصراع اول اين بيت ، از ام جميل زناكار و مغيرهء زناپيشه بپرس ؛ و دربارهء معنى مهربان و بخشنده ، از حضرت صديقه ، دختر پيامبر و همسرش على عليه السّلام سؤال كن .\r\n( 2 ) . حديث فرار شيطان از عمر ، از دروغهاى خنده‌آورى است كه در برابر كرامت پيامبر بزرگوار ساخته شده است . ر ك : الغدير ( متن عربى / چ 1 ) : 8 / 65 .\r\n( 3 ) . عثمان را از آن جهت ذو النورين گفته‌اند كه دو دختر رسول اللّه صلّى اللّه عليه و آله ، يعنى رقيه و امّ كلثوم را ، يكى پس از ديگرى به زنى گرفته بود . ر ك : ريحانة الادب : 2 / 272 ؛ بحار الانوار : 22 / 167 . ( م )\r\n( 4 ) . دربارهء مناقب عثمان كه شاعر آنها را آورده است ، پيش از اين سخن گفته‌ايم . ر ك : الغدير ( متن عربى / چ 1 ) : 9 / 273 .\r\n","page_name":" 330 ","page_number":346},
  {"content":"\r\n\r\n- او در جنگها ، شير خداست و در روزگاران ، اندوه‌زدا .\r\n- در آن جنگ بود كه در خيبر را همچون سپرى بالاى سر گرفت و كارى كرد كه همه از انجام آن ناتوان شدند .\r\n- هرگز زخارف دنيوى و مال و خواسته او را از طريق تقوا به هواپرستى نكشانيد .\r\n- او كسى است كه دنيا را در كمال زهد طلاق داد ، و اين دنياى فريبنده نتوانست او را بفريبد .\r\n- داراى تبار بزرگ و خاندان عالى ، و اول كسى است كه نسبت خويشاوندى با پيغمبر را حاصل كرده است .\r\n- او مشاور و پيشكار راستين پيغمبر در جنگها بود ، كسى كه مقامى فراتر از ستارهء جوزا داشت .\r\n- در مقام و مرتبهء او ، حديث ولايت كفايت مىكند ؛ يا على اين ثنا را كه مايهء افتخار من است ، بپذير .\r\nاين بيتها را از قصيدهء حميدى كه بر 337 بيت بالغ است ، و در مدح پيامبر بزرگوار صلّى اللّه عليه و آله سروده ، و آن را « الدر المنظّم فى مدح النبى الاعظم » ناميده است ، برگزيديم . اين قصيده ضمن ديوان شاعر كه 149 صفحه دارد و به سال 1313 در بولاق به طبع رسيده ، آمده است . « 1 »\r\n\r\nشاعر را بشناسيم\r\nزين الدين عبد الرحمن ، پسر احمد ، پسر على حميدى ، شخصيت بزرگ كتاب‌نويسى در مصر بود . شهاب خفاجى او را چنين ستوده است :\r\nاو اديبى بود كه لطافت نسيم ، شكوفه‌هاى آثارش را همواره شكوفا ساخته و بلبلان سخن‌گستر طبعش ، بر منابر سخنورى و ادب ، داد بلاغت داده‌اند . آنگاه كه بلبلان معانى ، از كلام او به نغمه‌سرايى برخيزند ، و باغهاى هنر و كلامش به جلوه‌گرى پردازند ، عشق و\r\n\r\n\r\n","description":"","footnote":"\r\n( 1 ) . ر ك : ديوان حميدى 5 - 22 .\r\n","page_name":" 331 ","page_number":347},
  {"content":"\r\n\r\nآرزو را كه من نمىتوانم توصيف كنم ، جلب مىكند . او مرواريد كلامش را بر گردن دهر به رشته كشيده ، و عنان كارش را به دست شرافت سپرده ، و در جامهء مجد و شكوه كه به انواع زيور آراسته است ، همواره خودنمايى مىكند . او گوهرهاى بيان را به يارى زبان برمىفشاند و آويزهء گوش جان مىسازد . در دانش پزشكى دست مسيحايى دارد كه بيماران را از مرگ نجات مىدهد و جوهر جواهر را با اعراض مبادله مىكند .\r\n- او طلعت بس زيبا و فرخنده دارد ، ليكن بر خلاف آرزوى گوركن و غسّال كار مىكند .\r\nديوان اشعارش مشهور و در دسترس است ، و هنگامى كه اين ديوان را به نظم آورد ، پيش من فرستاد و من آن را مطالعه كردم و همچون باد صبايى يافتم كه بر انواع عطرها و بوى خوش مشك شبانه و كافور صبحگاهى برترى دارد .\r\n- وصل يار جز با رنج خوشايند نيست و جور ساقى بس دلازار است . « 1 »\r\nمحبى شرح حال او را آورده و در آن ، اظهارنظر خفاجى را با اضافاتى نقل كرده است . « 2 »\r\nاو را قصيدهء « الدر المنظم » و بديعيه‌اى است كه با ديوانش ، چنان كه در شرح حال صفى الدين حلى گذشت ، به طبع رسيده است .\r\nاو به سال 1005 وفات يافته است . و اين خواننده است كه مىتواند براساس شعرش ، مذهبش را دريابد و به ميزان توانايى او در شعر و قوت و ضعف كلامش پى ببرد . وى نيز قصيده‌اى در مدح پيامبر بزرگوار صلّى اللّه عليه و آله دارد كه چنين آغاز مىشود :\r\n- چرا من اين مايه شكوه را در تو مىبينم ، و مهر و دوستىات را در مكه به دل گرفته‌ام ؟\r\n- آيا خواهان تو آرزومند ديدار تست ، ليكن به آرزويش نمىرسد ؟\r\n- يا اينكه همچون كبوتران بر فراز شاخساران باغها زارى مىكند ؟\r\nتا آنجا كه مىگويد :\r\n- خدا با بعثت او ، برانگيختن پيامبران را به پايان رساند ، و مهر ختام بر رسالت او گذاشت .\r\n- اوست كه در قيامت ، اول و آخر و بسنده و كافى است .\r\n\r\n\r\n","description":"","footnote":"\r\n( 1 ) . ريحانة الادب ، خفاجى 270 .\r\n( 2 ) . ر ك : خلاصة الاثر : 2 / 376 .\r\n","page_name":" 332 ","page_number":348},
  {"content":"\r\n\r\n- نگهبانى و هدايت امت ، و رهبرى مردم و عنايت ، همه از اوست .\r\n- از روى اخلاص و فروتنى و به درگاه او پناه ببر ، تا كرامت ببينى .\r\n- در حالى كه بر او توسّل جسته‌اى و از در او حاجت مىخواهى ، اشك خود را سيل‌آسا فروبريز ، تا از ملامت ديگران ترا نجات دهد .\r\n- خود را در پناه او قرار بده ، تا مگر از ظلم و ستم نجات يا بى .\r\n- تو بر سراى چنين وجود گرامى فرود آى و بگو : اى كسى كه هرگونه بزرگوارى را در بر گرفته‌اى .\r\n- تو آن كسى هستى كه با جودت ، ابرها و درياها را خجل كردى .\r\n- تو آن كسى هستى كه در محشر ، خدا داورى ترا دربارهء ما مىپذيرد .\r\n- تو آن كسى هستى كه اگر نبودى ، ديگر از عقيق و تهامه ذكرى به ميان نمىآمد .\r\n- تويى كه بىوجودت ، ديگر كسى هيچ ديارى را آرزو نمىكرد .\r\n- تويى كه بىوجودت ، ديگر كسى به‌سوى خاك حجاز ، بار سفر نمىبست .\r\n- تويى كه هركس دست ترا لمس كند ، همهء بيماريهايش شفا و بهبود مىيابد .\r\n- تويى كه به حدّ اعلاى جمال رسيده‌اى ، و زيبايى و حسن در سيماى تو مىدرخشد . « 1 »\r\n\r\n\r\n","description":"","footnote":"\r\n( 1 ) . اين قصيده 66 بيت است .\r\n","page_name":" 333 ","page_number":349},
  {"content":"\r\n . \r\n","description":"","footnote":"","page_name":" 334 ","page_number":350},
  {"content":"\r\n\r\n\r\n3 شيخ بهائى ( 953 - 1031 )\r\n- خدا ، آن شبهايى را كه تا به صبح بيدارى كشيديم و ديده از ديدار ستارگان به تماشاى زيبارخان دوختيم ، بركت دهاد .\r\n- آنگاه كه ستاره و ماه ، سرگشته و حيران گشتند ، و آن‌كه خوابش مىربود ، خواب را از خود دور كرد .\r\n- بدينگونه ، شب به روز جهان‌افروز مبدل گشت .\r\n- در آن هنگام ، ما سوار بال تاريكى شده به يكديگر پناهنده مىشديم .\r\n- و ساقى برخاسته ، از ميان تيرگى به‌در مىآمد ؛ و همچون ماه كه نورافشانى كند ، طلوع مىكرد .\r\n- با نور پرفروغ خويش كه همهء تيرگيها را مىزدود ، و با رخسارى كه ماه عالمتاب شبانگاه را رسوا مىكرد ، و چهره‌اى كه عرق شرم از آن مىريخت ، و لبخندى كه از سپيددندانش نمايان مىشد ، اقحوانى را مىمانست كه چهره برافروزد .\r\n- ما داروى دردهاى خود را خورديم ، و نسيم هوا را با نسيم مهر درآميختيم .\r\n- چون بر دو سرچشمه نور فرود آمديم ، شب از ما روى برتافت و سپيدهء صبح بر ما پرتو افشاند .\r\n\r\n","description":"","footnote":"","page_name":" 335 ","page_number":351},
  {"content":"\r\n\r\n- ما بر آن زيبارخ حجازى دل بستيم و اسرار نهان دل را پيش وى فاش ساختيم .\r\n- او نيز جام صراحى را با بادهء گلگون تقديم داشت كه گويى با آتش رويارو گشته‌ايم .\r\n- جام شراب مجوسى را كه به زر سرخ مصرى مىمانست ، سركشيديم .\r\n- و بادهء كهن رمانى و نورانى و ارغوانى را كه همهء جانها به سوى آن اظهار شوق و علاقه مىكنند ، به كف گرفتيم .\r\n- برخيز كه خروس به نوشيدن باده‌اى روانبخش بانگ مىزند .\r\n- و آنگاه كه ساقى عشق ، بادهء مهر را فرومىريزد ، گويى زيبارويى پرده از رخ بركشيده ، و در تاريكى شب بوسهء آتشين برمىدارد .\r\n- وزش باد صبا ، اندام او را به اهتزاز آورده و مرا غارت كرده است ، و پيوسته ديدهء من بر چهرهء او دوخته است . من هرگز آن مجلسى را كه در پيشگاه او داشتم ، از ياد نمىبرم ، مجلسى كه گاه نشستن در آن هشيار ، و هنگام برخاستن سرمست بوديم .\r\n- ما از مهر دوستان و مصاحبت بزرگان برخوردار بوديم ، بزرگانى كه در اين سرزمينها و اين خيمه‌ها آرميده بودند .\r\n- آيا نمىبينى كه چگونه خواب را ترك گفتيم ، و بادهء خوشگوار ما را به سوى خود فرامىخواند و ما هردو سرگشته به هرسو مىخراميم ؟\r\n- خدايا چقدر بايدت سپاس گفت ؟ اين مجلسى بود كه همه آرزوهاى ما را در بر مىگرفت .\r\n- آنگاه كه اين شوق و آرزومندى ، و اين اندوه عشق از دلم ربوده شود ، و يار از برم كناره بگيرد ، چنان است كه گلنار را با ابر اندوه پوشانده‌اند .\r\n- اين يار رخسارى چنان فرخنده دارد كه هربدبختى را از بين مىبرد ، و در طراوت ، همچون شاخسار شاداب و خرم است .\r\n- گفتارش آتش هوا را فرومىنشاند ، و همانند آهوان كه در مواجهه با بيشهء شيران در اضطراب به سر مىبرند ، مرا به تشويش مىآورد .\r\n- هلال آسمان از پرتو سيماى او ناپديد مىشود و شاخساران از قامت او افسرده و\r\n\r\n","description":"","footnote":"","page_name":" 336 ","page_number":352},
  {"content":"\r\n\r\nرنجور مىشوند .\r\n- شگفتا كه ماه و درختان كشيده‌قامت ، از ديدن او چنانند كه ماه سر در غروب مىكشد و دگرى متوارى مىگردد .\r\n- چهرهء زيبايش هرجا كه درخشيد ، تيرگيها و تاريكيها را زدود و ملاحت زيبارويان را از چشم انداخت .\r\n- با درخشيدن خود ، همهء غمها را از جان ما بسترد ، و با دميدن صبح ، ما را سيراب كرد .\r\n- و تاريكيها همه از فروغش گريختند و زايل گشتند .\r\n- اى آهوى زيبايى كه مقام بلند دارى ، و ما در حسرت وصالت اندوه مىخوريم .\r\n- براستى آنجا كه اين پيشواى پاك ، حيدر آغاز حمله كند ، لشگر دشمن پا به فرار مىگذارد .\r\n- اين امام مخلوقات ، ريشهء همهء كارها و شفيع مردم در روز هولناك جزاست .\r\n- جوانمردى كه خدا و رسولش او را دوست دارند و او وصى پيامبر و همسر فاطمه است .\r\n- و در روزگار ، هرچه افتخار و نكوكارى است ، همه را با خود دارد .\r\n- واى به حال كسى كه حتى براى يك بار به زيارت اين وجود گرامى كه برتر از ماه آسمان است ، نايل نشده باشد !\r\n- خوشا به حال كسى كه يك بار به ديدار او نايل گشته است ! اى آن كسى كه سوار بر مركب رهسپار زيارت اويى ، بيابانها را درمىنوردى و دره‌ها را پشت سر مىگذارى .\r\n- هرگاه آرزو نمودى كه خداى آسمانها را خشنود سازى ، و از پس كورى به هدايت و رشاد برسى ؛ و در روزى كه همه تشنه خواهند بود ، از حوض كوثر سيراب گردى ؛ از راههاى دور به ديارى كه پناهگاه ولايت است ، روى آر .\r\n- آنگاه كه با مزار على ولى اللّه رويارو شدى ، و محبت صراط مستقيم را فاش گرداندى و عرضه نمودى ، و ريسمان نيرومند الهى را مشاهده كردى ، و از پس سفر طولانى به مقصد نورانى گام نهادى ، ديگر شايسته نيست كه جز اندكى ، طعم خواب را چشى .\r\n\r\n","description":"","footnote":"","page_name":" 337 ","page_number":353},
  {"content":"\r\n\r\n- رحل اقامت را در آن جايگاه بيفكن و گامى از سرزمين او به در منه .\r\n- به آستان مقدس آن امام مشرّف شو ، و همچون خطاپيشگان خوارمايه در آنجا درنگ كن .\r\n- و از ميان انبوه مردم بگذر و خاك عطرآگين او را استشمام كن .\r\n- هرگاه برآنى كه از پروردگار آسمان و زمين فرمانبرى كنى ، پس آگاه باش كه دوستى امامان از واجبات اوامر اوست .\r\n- تو با به جاى آوردن اين فريضه ، پاداشت را دوچندان كن ، و بر خاك درگاه او جبهه ساى و بگو : چه زيبا آرامگاهى نصيب كرده‌اى !\r\nهرگاه به آن حرم و آستان ، سالم درآمدى ، عاشق و شيفته و تشنه به زيارت قبر او كه در بزرگوارى به درجهء رفيع رسيده است ، بشتاب . آنجاست كه نور مزارش ، آسمان را فراگرفته و همه‌جا پرتو افكنده و همهء خانه‌ها را برافروخته است .\r\n- اگر دوران زندگانى و عصر اين بزرگوار را درك نكرده‌اى ، پس به گريه و ناله او را يارى كن .\r\n- در پيشگاه او بايست و فرمانش را امتثال كن ، و خطاب به دو بگو : اى كسى كه در اين قبر آرميده‌اى ، تو افتخار بزرگ به چنگ آورده و در همهء روزگاران زنده و جاويد مانده‌اى .\r\n- با دلى شيفته در برابر قبر او درنگ كن ، و از دشمنانش برى باش ، و شوق و مهر خود را نثار خاكش كن ، و ارادتت را فاش گردان .\r\n- اى دوست ، از آن آستان پاك ، گام بيرون منه و از جانب اين بنده ، سلام دوستدارى را كه از زيارت خاكش به دور مانده است ، به دو برسان .\r\n- هان ! به زيارت او از نزديك همت گمار ، تا مگر پاداش بينى و به يارى او نجات پيدا كنى .\r\n- برخيز ، خاك آستانش را به رخسار بمال ، و دردها و سختيهاى خود را در پيشگاه او اظهار كن ، و از روى خاكسارى و نيازمندى ، روى بر خاك او نه .\r\n- اى كسى كه پس از طى بيابانها و راههاى دور ، به پيشگاه امام هدايت و شفيع امت\r\n\r\n","description":"","footnote":"","page_name":" 338 ","page_number":354},
  {"content":"\r\n\r\nباريافته‌اى ، به دامنش چنگ بزن كه او رشتهء محكم ولايت است و هركه به كسى جز حيدر كرار پناهنده شود ، از اسارت نمىرهد .\r\n- در آن مكان مقدس ، بسيار اشك بريز و بگو : اى قسمت‌كنندهء جهنم و بهشت ، بندهء تو از پيشگاه تو اميد امان دارد ، و چون به انواع بلاها و ستم‌ها گرفتار آمده است ، از حوادث عالم به تو پناه آورده است .\r\n- دوستدارت به دست تو چشم دوخته و به كسى جز تو دل نسپرده است .\r\n- او شكوه‌كنان از گناه به درگاه تو روى آورده و در برابرت به خاك افتاده و از بيم جان ، پس از خدا به تو پناه برده است .\r\n- اى كشتى نجات ، به تو پناه آورده‌ام ، و در زندگانى به جز محبت تو پناهى ندارم .\r\n- محنت و رنج قبر را به هنگام مرگ ، از من بردار كه هرگاه حوادث به كسى روى آورد و به تو پناهنده شود ، ديگر روزگار نمىتواند به او ستم كند .\r\n- پيشوايى كه پروردگار آسمان او را به پيشوايى برگزيده است و در آن روز كه همه تشنه خواهند بود ، ساقى كوثر اوست .\r\n- او پناهگاه رانده‌شدگان و حامى بىپناهان است ، و هرگز نخواسته است كه كسى را از حمايت خود نااميد كند ، همچنانكه در جنگها هم به پناهندگان آسيب نرسانده است .\r\n- اين امامى است كه همهء رهنوردان و كاروانها به سوى او روانه گشته‌اند و گناهان خلايق در پيشگاه او ناپديد مىشود .\r\n- من اميدوارم فرداى قيامت ، شربتى از دست او بنوشم كه هيچ پناهى جز او ندارم ، و به جايى جز درگاه او پناه نمىبرم .\r\n- آن كسى كه حال دردمندى خود را بر اين امام كه خدايش مقام وصايت او را به پيغمبر وحى و سفارش كرده است ، بازگو كند ، هرگز نوميد نمىگردد . او كسى است كه بارهاى سنگين ما را سبك ، و از لغزشها ما را نگهبانى مىكند .\r\n- اين پيشوايى است كه با توسّل به او ، شرك از من روى برمىتابد ، و ستم و تباهى از ما مردم دور مىشود .\r\n\r\n","description":"","footnote":"","page_name":" 339 ","page_number":355},
  {"content":"\r\n\r\n- امامى كه پيغمبر مصطفى صلّى اللّه عليه و آله او را برادر ناميده و برگزيده است . اين امام ، برگزيدهء پرهيزگاران ، ركن هدايت و راهنماى سرگشتگان است .\r\n- اوست كه حقيقت دين را از پس پردهء خفا به ما نشان داد ، چه‌بسا بيماران كه به ياد او شفا يافته‌اند .\r\n- امامى كه دوستدار خدا و پرهيزگار و وفادار است . آرى ، او على عليه السّلام است كه خدا به فضيلت او گواهى داد و او را آشكارا برگزيد .\r\n- در ميدان نبرد ، بسى پهلوانان را سركوب و خوار كرده ، و بسا نيكمردان و پناهندگان را در سايهء پناه خود جاى داده است .\r\n- آرى ، او صاحب عطاى بزرگ است و هرجا فرود آيد ، بركت و خير آنجا نازل مىشود و به دنبال او هرجا كه رود ، مىرود .\r\n- آنگاه كه پيام دين اعلام گرديد ، دين به يارى او به پيروزى رسيد و هرجا كه رفت ، آنجا از خون دشمنان رنگين شد .\r\n- او در ميان مردم افتخاراتى دارد كه كاملا آشكار است ، جوانمردى كه در بزرگداشت او هرچه خواهى بگوى ، جز آن توصيفى كه نصارا از حضرت عيسى عليه السّلام كرده‌اند .\r\n- در آن روزى كه مردم را همچون پروانگان ، پراكنده خواهى ديد ، اين امام در كنار حوض كوثر تشنگان را سيراب خواهد كرد .\r\n- على عليه السّلام كسى است كه هيچ كس به پايگاه و مقام او دسترسى ندارد . اوست كه در ليلة المبيت در رختخواب پيغمبر خوابيد ، و پيغمبر رهسپار غار گرديد .\r\n- على عليه السّلام پيشواى من است ، و چه خوب پيشوايى كه فرداى قيامت مرا از آتش جهنم نجات خواهد داد .\r\n- او چه نيكوياورى براى پيغمبر بود كه آن حضرت در روز غدير به او اظهار برادرى كرد و به فرمان خدا او را به ولايت برگزيد .\r\n- على عليه السّلام پيشواى من است ، و گرنه جز او پيشوايى ندارم ؛ كسى كه خداى متعال او را به اين مقام مخصوص داشته است .\r\n\r\n","description":"","footnote":"","page_name":" 340 ","page_number":356},
  {"content":"\r\n\r\n- من مهر و تولّاى او را در دل دارم . او گوهر ولايت و گرامىترين مخلوق والامقامى است كه در بين خاندان قريش ، پاك‌ترين موقعيت و تبار را دارد .\r\n- همان‌گونه كه اصحاب كهف و رقيم هدايت شدند ، او نيز پيروان آيين خود را به راه راست هدايت مىكند .\r\n- و سرانجام ، رضاى الهى شامل حال پيروان اوست . پس على عليه السّلام به مثابهء كشتى نوح عليه السّلام و آتش موسى عليه السّلام نجات‌بخش ماست و راز جهان هستى .\r\n- اى سرور من ، و اى برادر مصطفى صلّى اللّه عليه و آله كه پس از او اخلاص عمل از آن تست ، بر تو از جانب من همواره درود باد ، تا وقتى كه خورشيد طلوع و غروب مىكند و كاروانيان در سير و حركتند . « 1 »\r\n\r\nشاعر را بشناسيم\r\nشيخ محمّد پسر حسين بن عبد الصمد حارثى عاملى جبعى ، شيخ الاسلام ، بهاء الملة و الدين ، استاد استادان و مجتهدان ، از شخصيتهاى بس نامدارى است كه شهرتش عالمگير است . تبحّر او در علوم و دانشها و موقعيت استوارى كه در فضل و ديندارى دارد ، از هرگونه ستايش و توصيف مستغنى است و نيازى نيست كه در مقام او سخن گويند ، چرا كه هركس او را شناخته ، به خوبى شناخته است . اين دانشمند الهى و فقيه محقق و عارف بزرگوار و مؤلف باابتكار و پژوهندهء نكته‌سنج و نيك‌انديش و اديب شاعر و برخوردار از همهء فنون را همه مىشناسند . او يكى از نوابغ بزرگ امت اسلامى ، و قهرمان جهان دين و دانش و كسى است كه محبى در كتاب خود او را چنين معرفى كرده است :\r\n\r\n\r\n","description":"","footnote":"\r\n( 1 ) . اين قصيده و تخميس آن ، در مجموعهء علامهء يگانه ، مرحوم شيخ على فرزند شيخ محمد رضا آل كاشف الغطاء موجود است . اصل آن از شيخ بهائى ، و تخميس آن از شيخ على مقرى است . شيخ بهائى قصيدهء ديگرى هم دارد كه در آن واقعهء غدير را توصيف كرده است و اين قصيده را در الانوار النعمانية 43 و روضات الجنات 637 مىتوان ملاحظه كرد .\r\n","page_name":" 341 ","page_number":357},
  {"content":"\r\n\r\nشيخ بهائى تأليفات و تحقيقات گوناگونى دارد . او از شايسته‌ترين كسانى است كه بايد شرح حال و اخبار و مزاياى او را وجههء همت قرار داد ، و عالم را به فضايل و بدايعش آشنا كرد . او به تنهايى يك امت بود ، به جهت اينكه به همهء دانشها احاطه داشت ، و از دقايق فنون آگاه بود ، و گمان نمىكنم كه زمانه نظير او را بياورد ، و همتايى براى او نشان دهد . خلاصهء سخن اينكه تاكنون گوش حقيقت‌نيوشان ، اخبارى شگفت‌تر از حالات و اخبار او نشنيده است . « 1 »\r\nنسبش به تابعى علوىمذهب ، حارث همدانى منتهى مىشود كه ما شرح حال او را در زندگينامهء پدر بزرگوارش شيخ حسين نقل كرديم .\r\nشرح حال و توصيف احوال او را آنچنانكه شايسته است ، مىتوان در لابلاى بسيارى از كتب شرح حال به دست آورد كه از آن جمله‌اند :\r\n1 - سلافة العصر 289 .\r\n2 - امل الآمل 26 .\r\n3 - تذكرة نصرآبادى 150 .\r\n4 - الروضة البهية ، سيد شفيع .\r\n5 - ريحانة الالباء ، شهاب الدين خفاجى 103 - 107 .\r\n6 - خلاصة الاثر ، محبى : 3 / 440 - 455 .\r\n7 - جامع الرواة ، اردبيلى .\r\n8 - اجازات البحار 123 .\r\n9 - نقد الرجال 303 .\r\n10 - محبوب القلوب ، اشكورى .\r\n11 - لؤلؤة البحرين 15 .\r\n12 - رياض الجنة ، زنورى در « الروضه الرابعه » ، ذيل حرف باء ، تحت عنوان « بهائى » .\r\n13 - الاجازة الكبيرة ، شيخ عبد اللّه سماهيجى .\r\n\r\n\r\n","description":"","footnote":"\r\n( 1 ) . خلاصة الاثر : 3 / 440 .\r\n","page_name":" 342 ","page_number":358},
  {"content":"\r\n\r\n14 - الاجازة الكبيرة ، شيخ ميرزا حيدر على بن عزيز اللّه نظرى اصفهانى .\r\n15 - تاريخ عالم‌آرا : 1 / 115 .\r\n16 - الاعلام ، زركلى : 3 / 889 .\r\n17 - نسمة السحر فيمن تشيع و شعر .\r\n18 - روضات الجنات 632 .\r\n19 - مستدرك الوسائل : 3 / 417 .\r\n20 - رياض العارفين 45 .\r\n21 - مجمع الفصحاء : 2 / 8 .\r\n22 - روضة الصفاء ، جلد 8 در ذكر علماى دوره صفويه .\r\n23 - نجوم السماء 26 .\r\n24 - طرائق الحقائق : 1 / 137 .\r\n25 - مطلع الشمس : 2 / 157 ، 386 .\r\n26 - تتميم امل الآمل ، ابن ابى شبانه .\r\n27 - تكملة الرجال ، شيخ عبد النبى كاظمى .\r\n28 - شرح قصيدة وسيلة الفوز و الامان ، احمد منينى .\r\n29 - قصص العلماء 169 .\r\n30 - تكملة امل الآمل ، سيد ابو محمّد حسن صدر الدين كاظمى .\r\n31 - تنقيح المقال : 3 / 107 .\r\n32 - هدية الاحباب 109 .\r\n33 - الكنى و الالقاب : 2 / 89 .\r\n34 - سفينة البحار : 1 / 113 .\r\n35 - الفوائد الرضوية : 2 / 502 - 521 .\r\n36 - مفتاح التواريخ 332 .\r\n37 - منن الرحمان : 1 / 6 .\r\n\r\n","description":"","footnote":"","page_name":" 343 ","page_number":359},
  {"content":"\r\n\r\n38 - دائرة المعارف ، بستانى : 11 / 462 - 464 .\r\n39 - تاريخ آداب اللغة العربية : 3 / 328 .\r\n40 - وفيات الاعلام ، شيخ رازى . « 1 »\r\n41 - معجم المطبوعات 1262 .\r\n42 - مجلة العرفان : 2 ( جزء 8 و 9 ) / 383 ، 407 - 413 ، 472 - 476 ، 521 .\r\nشاگردش علامه مولا مظفر الدين على ، در شرح حال استاد رساله‌اى تأليف كرده ، و شيخ ابو المعالى پسر حاج محمّد كلباسى نيز در احوال وى كتابى نگاشته است . اخيرا كتابى در تاريخ زندگانى اين دانشمند به قلم سعيد نفيسى ، نويسندهء ايرانى به طبع رسيده كه در پايان اين بخش پيرامون آن سخن خواهيم گفت .\r\n\r\nاساتيد و مشايخ او\r\nشيخ بزرگوار بهائى به مناسبت مسافرتهايى كه جهت كسب علوم داشته است ، زمان درازى از عمر خود را صرف اين كار كرده ، و به دنبال گمشدهء علمى خود نواحى دوردست و شهرها و آباديها را زير پا گذاشته ، و در اين آرزوى بزرگ به همه مجامع اسلامى سر زده ، و از محضر بزرگان دين و رؤساى مذهب و اعلام امت و استادان هر دانش و فنى ، و نوابغ برگزيده و برجسته هرعلمى بهره گرفته است كه براى آگاهى از احوال مشايخ او در اخذ و روايت و قرائت ، بايد به معاجم و كتب تراجم مراجعه كرد و در اينجا به ذكر نام تعدادى از آنها مىپردازيم :\r\n1 - پدر بزرگوارش شيخ حسين بن عبد الصمد كه از او حديث اخذ و روايت كرده است .\r\n2 - شيخ عبد العالى كركى ( م 993 ) پسر محقق كركى ( م 940 ) .\r\n3 - شيخ محمّد بن محمّد بن ابى اللطيف مقدسى شافعى كه شيخ بهائى از او روايت مىكند ، و اجازه‌اى نيز به تاريخ 992 از او دارد كه در اجازات بحار 110 ضبط شده است .\r\n\r\n\r\n","description":"","footnote":"\r\n( 1 ) . ظاهرا مراد ، طبقات اعلام الشيعة - تأليف مرحوم شيخ آقا بزرگ تهرانى است . ( م )\r\n","page_name":" 344 ","page_number":360},
  {"content":"\r\n\r\n4 - شيخ مولا عبد اللّه يزدى ( م 981 ) صاحب حاشيه كه از وى اخذ حديث كرده ، چنان كه در خلاصة الاثر و جز آن آمده است .\r\n5 - مولا على مذهب مدرّس كه شيخ بهائى علوم رياضى را از او فراگرفته است .\r\n6 - قاضى مولا افضل قاينى .\r\n7 - شيخ احمد كجايى كهدمى ، معروف به پير احمد كه شيخ بهائى در قزوين بر او قرائت كرده است .\r\n8 - نطاسى محنّك ، عماد الدين محمود كه طب را از وى فراگرفته است . محبى نقل مىكند كه وى در هنگام اقامت در مصر ، با استاد محمّد بن ابى الحسن بكرى مجالست داشت ، و اين استاد در بزرگداشت شيخ خيلى مبالغه مىكرد ، و يك بار كه او به استاد گفته بود : اى مولاى من ، من درويشى فقير هستم ، چرا اين همه مرا تعظيم مىكنى ؟ در جواب گفته بود : من از تو رايحهء فضل استشمام مىكنم . به همين جهت ، استاد در قصيده‌اى او را چنين ستوده است :\r\n- اى مصر ، ترا مبارك و خرم باد باغى كه خوشه‌ها و ميوه‌هايش رسيده و در دسترس است .\r\n- خاكش در زيبايى همچون طلا ، و آبش در زلالى همانند نقرهء شفاف است .\r\n- نسيم آن ، مشك را شرمسار كرده ، و گلهايش هرگلى را ارزان و بىقدر داشته است .\r\n- آن را اوصاف گوناگون است و در زيبايى نظير ندارد .\r\n- از آن هنگامى كه در سرزمين تو پياده شدم ، ياران و دوستان را فراموش كردم .\r\n- پس خدا نگهدار چنان باغى باد كه شادابى و طراوت آن كافى و لذتبخش است .\r\n- پرندگان آن مايهء تسلاى خاطرند ، و نغمهء موزونشان همه‌جا فراگير شده است .\r\nتا آنجا كه گويد :\r\n- آن‌كه خواهد در اين ديار ، خوشبخت زندگى كند ، و از گذران دلپذيرى برخوردار شود ، بايد به سراغ دانش و دانشمندان رود ، و نادانى را مانع و پرده‌اى بر آن به شمار آورد ، زيرا در اين شهر ، علم پزشكى و منطق در نقطه‌اى ، و نحو و تفسير در نقطه‌اى ديگر رايج است .\r\n\r\n","description":"","footnote":"","page_name":" 345 ","page_number":361},
  {"content":"\r\n\r\n- با وجود چنين محضر علمى ، بايد مجلس درس و آموزش ، و متن و شرح و حاشيه را يكسو نهاد .\r\n- اى روزگار ، تا كى و تا چه وقت ، با حوادث خود ، ايام مرا تيره مىدارى ؟\r\n- و اين آيين تست كه با هرفاضل بلندهمتى اين‌چنين رفتار مىكنى .\r\n- آرزوها را دگرگونه جامهء عمل مىپوشانى ، و كاستى و حرمان را در آرزوها جايگزين مىگردانى .\r\nهرگاه تو مرا از آن گروه مىپندارى ، سوگند به جانم كه اين سست‌گمانى است .\r\n- اين عذاب و شكنجه را از من بردار ، و گرنه به پيشگاه حضرت استاد شكوه خواهم برد . « 1 »\r\nمحبّى نيز مىافزايد : شيخ پيامبر اكرم را زيارت كرد ، آنگاه به گردش پرداخت و سى سال به جهانگردى ادامه داد و در آن هنگام به حلقهء درس بسيارى از دانشمندان درآمد ، سپس برگشت و در ايران مسكن گزيد ، تا آنجا كه گويد : به اصفهان آمد و خبر آمدنش به گوش شاه عباس رسيد و شاه عباس پيشنهاد كرد كه رياست علما را بر عهده گيرد . پس از آنكه شاه اين سمت را بر عهدهء او گذاشت و مقامش را بالا برد ، كارش بالا گرفت ، جز اينكه وى چون در ديندارى شهرهء آفاق بود و در محبت اهل بيت غلو مىكرد ، با پادشاه زنديق همراهى نداشت . « 2 »\r\nچقدر جسارت مىخواهد كه يك نفر دربارهء مؤمنى كه شهادت مىدهد : خدا پروردگار من است ، اين‌چنين ناسزايى بگويد ، و مردى را كه در روزگار خود مورد احترام و دوستدار خاندان على عليه السّلام بوده است ، به زندقه نسبت بدهد . آشكار است كه اين ملك نيكبخت ، چقدر در دين و مذهب و اعمال و رفتار و ترك منهيات اهتمام داشته ، و جز بر مذهب بزرگان عصر خود كه شيخ بهائى از جملهء آنهاست ، نبوده است ، و از او جز احترام و موالات عترت پاك پيامبر عليهم السّلام و تأييد حق آنها چيزى مشاهده نشده ، اما گويندهء آن روايت ، بىپروا در حق او دشمنى و كينه ورزيده و در گفتهء خود بىمبالات بوده است ، و اين خوى ناپسندى است كه از چنين كسانى بعيد نيست .\r\n\r\n\r\n","description":"","footnote":"\r\n( 1 ) . خلاصة الاثر : 3 / 441 .\r\n( 2 ) . همان : 3 / 440 ، 441 .\r\n","page_name":" 346 ","page_number":362},
  {"content":"\r\n\r\nكاش مىدانستم كه اين شيخ بزرگوار ما ، دربارهء محبت اهل بيت پيامبر عليهم السّلام چه غلوّى كرده است ؟ آرى ، شيخ بهائى غلوى نكرده ، ليكن كسى كه اين اظهار نظر را كرده ، فضايل بىشمارى را كه خداوند به اهل بيت رسول اللّه عليهم السّلام مرحمت فرموده ، و هرعظمتى را كه نصيب ايشان كرده ، غلو شمرده است . اين عادت دشمنان گذشته و حال اهل بيت است ، و ما شكوه به درگاه خدا مىبريم .\r\n\r\nشاگردان او\r\nاز شيخ بهائى ، بسيارى از علماى بزرگ ، علوم دينى و فلسفه و ادبيات فراگرفته‌اند ، همچنانكه با اجازهء او گروهى از مشاهير دانشمندان ، از وى روايت كرده‌اند كه اينك نام هردو گروه را اينجا ياد مىكنيم .\r\n1 - شيخ ابراهيم ، پسر فخر الدين عاملى بازورى . « 1 »\r\n2 - سيد نظام الدين احمد ، پسر زين العابدين علوى كه به سال 1018 سه اجازه از شيخ دريافت داشته و در اجازات البحار ذكر شده است .\r\n3 - شيخ ابو طالب تبريزى كه به گفتهء صاحب رياض العلماء ، از شيخ بهائى تلمّذ كرده و اجازه‌اى دريافت داشته است .\r\n4 - سيد ظهير الدين ابراهيم ، پسر قوام الدين همدانى ( م 1025 ) كه از وى اجازه گرفته است . ر ك : جامع الرواة ؛ سلافة العصر ؛ نجوم السماء .\r\n5 - سيد ابو القاسم رازى غروى كه از شيخ بهائى اجازه دارد . ر ك : وفيات الاعلام .\r\n6 - سيد احمد ، پسر عبد الصمد حسينى بحرانى . ر ك : سلافة العصر ؛ امل الآمل .\r\n7 - سيد معين الدين محمّد اشرف شيرازى كه شيخ بهائى براى كتاب خود مفتاح الفلاح به سال 1021 به وى اجازه داده است .\r\n8 - سيد احمد ، پسر حسين ، پسر حسن موسوى عاملى كركى كه از شيخ بهائى اجازه‌اى به تاريخ 1012 دريافت كرده است . « 2 »\r\n\r\n\r\n","description":"","footnote":"\r\n( 1 ) . امل الآمل 5 .\r\n( 2 ) . اجازات البحار 132 .\r\n","page_name":" 347 ","page_number":363},
  {"content":"\r\n\r\n9 - سيد بدر الدين ، پسر احمد عاملى انصارى ، ساكن طوس كه الاثنى عشرية الصومية و الصلاتية - تأليف شيخ بهائى را شرح كرده است . ر ك : امل الآمل .\r\n10 - كمال الدين حاج بابا ، پسر ميرزا جان قزوينى كه شيخ بهائى اجازه‌اى به تاريخ 1007 بر پشت جلد الحبل المتين براى وى نوشته است . حبل المتين كتابى است كه اين شخص نوشته است . « 1 »\r\n11 - امير محمّد باقر استرآبادى ، مشهور به طالبان . « 2 »\r\n12 - مولا محمّد باقر ، پسر زين العابدين يزدى . ر ك : تتميم امل الآمل قزوينى ؛ نجوم السماء .\r\n13 - مولا بديع الزمان قهپانى كه در پشت جلد الاثنى عشرية الصلاتية اجازه‌اى به نام او نوشته است . « 3 »\r\n14 - شيخ جعفر ، پسر شيخ لطف اللّه ، پسر شيخ عبد الكريم ميسى عاملى اصفهانى كه خود و پدرش به سال 1020 از شيخ بهائى اجازه دريافت كرده‌اند . « 4 »\r\n15 - شيخ جواد ، پسر سعد ، پسر جواد بغدادى كه به فاضل جواد معروف است ، از شيخ بهائى روايت مىكند . « 5 »\r\n16 - شيخ جعفر ، پسر محمّد پسر حسن خطى بحرانى ( م 1028 ) . ر ك : امل الآمل ؛ سلافة العصر .\r\n17 - مولا حسنعلى ، پسر مولا عبد اللّه تسترى كه به سال 1069 طبق سلافة العصر ، يا به سال 1075 درگذشته است . شيخ بهائى به تاريخ 1030 اجازه‌اى براى وى نوشته كه در اجازات البحار ذكر شده است .\r\n18 - حاج مولا حسين يزدى اردكانى كه خلاصة الحساب شيخ بهائى را شرح و تقريظى از استاد دريافت كرده است . ر ك : رياض العلماء .\r\n\r\n\r\n","description":"","footnote":"\r\n( 1 ) . الذريعة : 1 / 237 ؛ مستدرك الاجازات .\r\n( 2 ) . امل الآمل 60 .\r\n( 3 ) . الذريعة : 1 / 237 .\r\n( 4 ) . اجازات البحار 130 .\r\n( 5 ) . المستدرك : 3 / 406 .\r\n","page_name":" 348 ","page_number":364},
  {"content":"\r\n\r\n19 - سيد حسين ، پسر سيد كمال الدين ابزر حسينى حلى از شيخ بهائى روايت مىكند ، و اين موضوع ، از اجازهء شيخ عبد على خمايسى كه از سيد حسين در مورد شيخ ناجى حصيناوى به سال 1072 ذكر شد ، و نيز از ديگر اجازات برمىآيد .\r\n20 - شيخ حسين ، پسر حسن عاملى مشغرى كه ساكن مشهد حضرت رضا عليه السّلام بوده ، و در همانجا به خاك سپرده شده است ، با اجازه‌اى كه دارد ، از شيخ روايت مىكرده ، و اين اجازه در كتاب نكاح التذكرة آمده است . ر ك : امل الآمل .\r\n21 - شيخ حسين ، پسر على ، پسر محمّد حر عاملى ، ساكن اصفهان . ر ك : امل الآمل .\r\n22 - سيد حسين ، پسر محمد على ، پسر حسين عاملى جبعى ( م 1069 ) . ر ك :\r\nامل الآمل .\r\n23 - سيد حسين ، پسر حيدر كركى ( م 1076 ) كه با سه اجازه كه در تاريخهاى 1003 ، 1010 و 1020 از طرف شيخ بهائى صادر شده است ، از وى روايت مىكند . « 1 »\r\n24 - سيد امير شرف الدين حسين كه شيخ بهائى به سال 1030 بر روى اجازهء شهيد ثانى كه براى پدر شيخ نوشته ، اجازه‌اى براى او نگاشته است كه در اجازات بحار آمده است .\r\n25 - ميرزا حاتم بيك اعتماد الدولهء اردوبادى كه علم اسطرلاب را از استادش شيخ بهائى فراگرفته ، و شيخ رسالهء حاتميه را در سال 1019 به نام او به فارسى نوشته است .\r\n26 - مولا خليل ، پسر غازى قزوينى ( م 1089 ) كه از شيخ روايت مىكند . « 2 »\r\n27 - مولا خليل ، پسر محمّد اشرف قاينى اصفهانى كه از شيخ بهائى روايت مىكند .\r\n28 - رضى الدين ، پسر ابو اللطيف قدسى . « 3 »\r\n29 - شيخ زين الدين ، پسر محمّد نوهء شهيد ثانى ( م 1064 ) . ر ك : الدرّ المنثور .\r\n30 - مولا سعيد ، پسر عبد اللّه نصيرى كه يكى از تأليفات استادش را به خط خود نوشته ، و بر روى آن خط استادش به چشم مىخورد .\r\n\r\n\r\n","description":"","footnote":"\r\n( 1 ) . المستدرك : 3 / 417 .\r\n( 2 ) . سلافة العصر ؛ امل الآمل ؛ المستدرك : 3 / 413 .\r\n( 3 ) . خلاصة الاثر : 3 / 443 .\r\n","page_name":" 349 ","page_number":365},
  {"content":"\r\n\r\n31 - مولا سلطان حسين ، پسر مولا سلطان محمّد استرابادى ، مؤلف تحفة المؤمنين كه در سال 1078 به شهادت رسيد . ر ك : رياض العلماء .\r\n32 - شيخ سليمان ، پسر على ، پسر راشد بحرانى شاخورى ( م 1101 ) . « 1 »\r\n33 - كمال الدين سيد شاهمير حسينى كه شيخ بهائى در حاشيهء نسخه‌اى از اربعين خود به سال 1008 اجازه‌اى براى او نوشته است . « 2 »\r\n34 - مولا صالح ، پسر احمد مازندرانى ( م 1081 - 1086 ) كه از شيخ بهائى روايت مىكند . « 3 »\r\n35 - مولا محمّد صادق ، پسر محمّد على تويسركانى كه لغز استادش را شرح كرده است . ر ك : الذريعة .\r\n36 - مولا محمّد صالح گيلانى ، ساكن يمن كه به سال 1088 وفات يافته است . ر ك :\r\nنسمة السحر .\r\n37 - شيخ صالح ، پسر حسن جزايرى كه از شيخ بهائى سؤالاتى كرده ، و شيخ در ضمن جواب سؤالات ، اجازه‌اى براى او نوشته است . ر ك : امل الآمل .\r\n38 - شيخ نجيب الدين على ، پسر محمّد پسر مكى عاملى جبعى . ر ك : امل الآمل .\r\n39 - شيخ زين الدين على ، پسر سليمان بحرانى ( م 1064 ) كه اجازهء شيخ بهائى را براى اين شخص ، شيخ سليمان ماخوزى بحرانى در شرح حال علماى بحرين ذكر كرده است . « 4 »\r\n40 - مولا عبد الوحيد ، پسر نعمت اللّه ديلمى استرابادى كه تأليفات زيادى دارد . ر ك :\r\nرياض العلماء .\r\n41 - شيخ على ، پسر محمود عاملى . ر ك : امل الآمل .\r\n42 - شيخ على ، پسر نصر اللّه جزايرى ، مؤلف الحاشية على الروضة البهية . ر ك : تاريخ علماء البحرين - تأليف شيخ سليمان ماحوزى .\r\n\r\n\r\n","description":"","footnote":"\r\n( 1 ) . روضات الجنات 539 .\r\n( 2 ) . الذريعة : 1 / 238 .\r\n( 3 ) . المستدرك : 3 / 413 .\r\n( 4 ) . لؤلؤة البحرين ؛ المستدرك : 3 / 388 .\r\n","page_name":" 350 ","page_number":366},
  {"content":"\r\n\r\n43 - مولا عز الدين على نقى ، پسر ابو العلا محمّد هاشم كمره‌اى ( م 1060 ) كه از شيخ بهائى روايت مىكند . « 1 »\r\n44 - شيخ عبد العلى ، پسر ناصر ، پسر رحمت اللّه حويزى كه تأليفات بسيارى دارد .\r\nر ك : امل الآمل .\r\n45 - شيخ عبد اللطيف ، پسر على عاملى حويزى . ر ك : امل الآمل ؛ مستدرك الوسايل .\r\n46 - سيد عبد العظيم ، پسر سيد عباس استرابادى . ر ك : رياض العلماء .\r\n47 - سيد شمس الدين على ، پسر محمّد پسر على حسينى خلخالى كه خلاصة الحساب و تشريح الافلاك استادش را در سال 1008 شرح كرده است . ر ك : رياض العلماء .\r\n48 - سيد بهاء الدين على حسينى تفرشى ، كه شيخ بهائى در هفتم ماه رمضان سال 1013 اجازه‌اى براى وى صادر كرده است . ر ك : مستدرك الاجازات .\r\n49 - سيد شرف الدين على طباطبائى شولستانى غروى ( م 1060 ) كه از شيخ بهائى اجازه روايت دارد . « 2 »\r\n50 - شيخ نور الدين على ، پسر عبد العزيز بحرانى كه در شوال سال 998 از شيخ بهائى اجازه دريافت داشته است .\r\n51 - قاضى علاء الدين عبد الخالق ، معروف به قاضىزادهء كرهرودى . ر ك :\r\nرياض العلماء .\r\n52 - مولا مظفر الدين على كه رساله‌اى در شرح حال استادش شيخ بهائى و تعليقاتى بر اربعين او نوشته است .\r\n53 - شيخ على پسر احمد نباطى عاملى كه الاثنى عشرية الصلاتية استاد خود شيخ بهائى را شرح كرده است ، و در سالهاى 1011 و 1012 ، سه اجازه از شيخ بهائى دريافت كرده ، و برخى تأليفات استادش را به خط خود نوشته كه بر روى آنها اجازات شيخ ضبط شده است .\r\n54 - شيخ زكى الدين عنايت اللّه ، پسر شرف الدين على قهپانى نجفى ، مؤلف\r\n\r\n\r\n","description":"","footnote":"\r\n( 1 ) . مستدرك نورى : 3 / 405 .\r\n( 2 ) . همان : 3 / 409 .\r\n","page_name":" 351 ","page_number":367},
  {"content":"\r\n\r\nمجمع الرجال .\r\n55 - مولا غياث الدين على اصفهانى كه از شيخ بهائى روايت مىكند . « 1 »\r\n56 - سيد على علوى بعلبكى عاملى . شايد اين شخص همان سيد على پسر علوان حسينى باشد .\r\n57 - ميرزا قاضى ، پسر كاشف الدين محمد يزدى ، ساكن مشهد امام رضا عليه السّلام ، مؤلف التحفة الرضوية فى شرح الصحيفة السجادية .\r\n58 - ملا محمد قاسم گيلانى . ر ك : نجوم السماء .\r\n59 - سيد امير سراج الدين قاسم ، پسر مير محمّد طباطبائى قهپانى كه از شيخ اجازه روايت دارد . « 2 »\r\n60 - مولا محمّد كاظم ، پسر عبد على گيلانى تنكابنى كه تشريح الافلاك را به امر استادش شرح كرده است . ر ك : رياض العلماء .\r\n61 - شيخ لطف اللّه ، پسر عبد الكريم ميسى عاملى اصفهانى كه شيخ بهائى در سال 1020 اجازه‌اى به وى داده است . « 3 » اين شخص در سال 1032 در اصفهان وفات يافته است و شرح حال او را شيخ حر عاملى در امل الآمل ، و كشميرى در نجوم السماء آورده‌اند .\r\n62 - سيد ابو على ماجد ، پسر هاشم بحرانى ( م 1028 ) كه از شيخ بهائى دو اجازه دريافت كرده است .\r\n63 - مولا محمّد محسن فيض كاشانى ( م 1091 ) كه از شيخ اجازه روايت دارد . « 4 »\r\n64 - نظام الدين محمّد ، پسر حسين قرشى ساوجى كه جامع عباسى استادش را پس از وفات وى تكميل كرده است .\r\n65 - سيد ميرزا رفيع الدين محمّد نائينى ( م 1081 ) كه از شيخ بهائى اجازه روايت دارد . « 5 »\r\n\r\n\r\n","description":"","footnote":"\r\n( 1 ) . اجازات البحار 136 .\r\n( 2 ) . جامع الرواة ؛ المستدرك : 3 / 409 .\r\n( 3 ) . اجازات البحار 130 .\r\n( 4 ) . المستدرك : 3 / 421 .\r\n( 5 ) . جامع الرواة ؛ سلافة العصر ؛ المستدرك : 3 / 409 .\r\n","page_name":" 352 ","page_number":368},
  {"content":"\r\n\r\n66 - شيخ محمد ، پسر على عاملى تبنينى . ر ك : امل الآمل .\r\n67 - شيخ محمود ، پسر حسام الدين جزايرى كه از شيخ بهائى روايت مىكند . « 1 »\r\n68 - مولا محمد صدر الدين ، پسر محب على تبريزى كه الاثنى عشريات و مفتاح الفلاح استادش را ترجمه كرده است .\r\n69 - سيد محمد تقى ، پسر ابو الحسن حسينى استرابادى . ر ك : امل الآمل .\r\n70 - مولا علاء الدين محمد ، پسر بدر الدين محمّد قمى .\r\n71 - مولا محمّد رضا بسطامى ، كه در سال 1030 شيخ بهائى اجازه‌اى به وى داده است و متن اجازه را در نسخه‌اى از كتابش الحبل المتين نوشته است .\r\n72 - مولا محمّد تقى مجلسى ( م 1070 ) كه از شيخ اجازه روايت دارد . « 2 »\r\n73 - شيخ حسام الدين محمود ، پسر درويش على حلى نجفى كه از شيخ اجازه روايت دارد . « 3 »\r\n74 - مولا صدر الدين محمّد شيرازى ، معروف به ملاصدرا ( م 1050 ) كه از شيخ بهائى اجازه روايت دارد . « 4 »\r\n75 - مولا صفى الدين محمّد قمى كه مطابق اجازه‌اى كه در سال 1015 از او گرفته است ، روايت مىكند . « 5 »\r\n76 - مولا محمد باقر ، پسر محمد مؤمن سبزوارى ( م 1090 ) . « 6 »\r\n77 - مولا محمّد امين قادرى راوى كه از شيخ اجازهء روايت دارد .\r\n78 - شيخ بهاء الدين محمّد عاملى كه از استاد همنام خود ، شيخ بهائى اجازهء روايت دارد .\r\n\r\n\r\n","description":"","footnote":"\r\n( 1 ) . لؤلؤة البحرين ؛ المستدرك : 3 / 390 .\r\n( 2 ) . اجازات البحار 105 ؛ مستدرك الاجازات .\r\n( 3 ) . رياض العلماء ؛ المستدرك : 3 / 424 - و نيز اجازهء شيخ عبد الواحد بورانى به شيخ ابو الحسن شريف .\r\n( 4 ) . المستدرك : 3 / 424 .\r\n( 5 ) . اجازات البحار 130 .\r\n( 6 ) . اين قول را خوانسارى در روضات الجنات 117 آورده ، و شايد هم اشتباه كرده است ، زيرا مولا محمد باقر سبزوارى در سال 1017 متولد شده و به هنگام وفات شيخ بهائى فقط 13 سال داشته است .\r\n","page_name":" 353 ","page_number":369},
  {"content":"\r\n\r\n79 - امير شمس الدين محمّد گيلانى ، شارح خلاصة الحساب .\r\n80 - مولا ملك حسين ، پسر ملك على تبريزى كه در سال 998 ، شيخ بهائى به وى اجازهء روايت داده است . ر ك : نجوم السماء .\r\n81 - سيد محمّد على ، پسر ولى اصفهانى كه شيخ بهائى به وى و پدرش اجازه داده است . « 1 »\r\n82 - قاضى مجد الدين عباسى قمى دزفولى كه از شيخ روايت مىكند و در اجازه‌اى كه به پسر خودش قاضى فصيح الدين نوشته ، شيخ بهائى را از استادان و مشايخ خود شمرده است . ر ك : وفيات الاعلام .\r\n83 - مولا معز الدين محمّد كه از شيخ اجازهء روايت دارد . ر ك : امل الآمل .\r\n84 - شيخ محمّد ، پسر سليمان مقابى بحرانى « 2 » كه از شيخ بهائى اجازه‌اى به تاريخ ماه شعبان 998 دريافت كرده است . ر ك : المستدرك .\r\n85 - شيخ محمّد ، پسر محمد ، پسر حسين حر عاملى مشغرى كه به سال 1098 وفات يافته است . ر ك : امل الآمل .\r\n86 - شيخ محمّد ، پسر نصّار حويزى . ر ك : امل الآمل .\r\n87 - شيخ ابو الحسن محمّد ، پسر شيخ يوسف بحرانى عسكرى ، كه با سه اجازه به تاريخهاى 998 ، 999 ، و 1000 ، از شيخ روايت مىكند . ر ك : الذريعة ؛ مستدرك الاجازات .\r\n88 - شيخ محمود ، پسر حسام الدين مشرفى جزايرى . ر ك : وفيات الاعلام .\r\n89 - مولا مراد ، پسر على خان تفرشى كه به سال 1051 درگذشته است . ر ك :\r\nجامع الرواة .\r\n90 - مولا محمّد ، مشهور به تقى صوفى زيابادى قزوينى ، مؤلف ملحقات الصحيفة الكاملة كه در سال 1023 آن را تأليف كرده است . اين شخص از شيخ بهائى كسب فيض\r\n\r\n\r\n","description":"","footnote":"\r\n( 1 ) . الذريعة : 1 / 238 .\r\n( 2 ) . اين نام در لؤلؤة البحرين آمده است ، امّا در اجازه‌اى كه شيخ بهائى نوشته ، نام اين شخص را « محمد بن يوسف » آورده است .\r\n","page_name":" 354 ","page_number":370},
  {"content":"\r\n\r\nكرده و اجازهء روايت دريافت داشته است .\r\n91 - مولا محمّد ، پسر مرتضى ، پسر محمود كاشانى ، برادر مولا محمّد محسن فيض كه به تصريح فرزندش شاه مرتضى - در ضمن اجازه‌اى كه به پسرش نور الدين محمّد بن مرتضى به سال 1088 نوشته است - از شيخ بهائى روايت مىكرده است . « 1 »\r\n92 - مولا مقصود ، پسر زين العابدين استرابادى . ر ك : رياض العلماء .\r\n93 - شيخ محمّد شمس الدين ، پسر على ، پسر خاتون عاملى ، كه شرح اربعين استادش را ترجمه كرده و به سال 1029 از او اجازهء روايت دريافت داشته است . « 2 »\r\n94 - مولا شريف الدين محمّد رويدشتى ، معروف به شريفاى اصفهانى كه در سال 1087 وفات كرده است . تاريخ اجازهء شيخ بهائى به دو سال 1022 بوده است . « 3 »\r\n95 - مولا شمس الدين محمّد كشميرى كه از شيخ بهائى اجازه روايت دارد ، و همين موضوع را در اجازه‌اى كه به شاگردش مولا هدايت اللّه ، پسر مولا عبد الصمد گيلانى در سال 1040 نوشته ، تصريح كرده است . ر ك : وفيات الاعلام .\r\n96 - شيخ هاشم ، پسر احمد ، پسر حسام الدين اتكانى كه شيخ بهايى در سال 1030 اجازه‌اى به وى داده ، و اين اجازه به خط خود شيخ هاشم ، بر روى نسخهء خطّى الاثنى عشريات ضبط شده است . « 4 »\r\n97 - شيخ يحيى لاهيجى كه به سال 1025 ، اجازه‌اى از شيخ دريافت داشته است .\r\n\r\nتأليفات او\r\nگرچه به فرمان تقدير ، صفحهء زندگانى شيخ بهائى درهم پيچيده شد و مرگ ، چهرهء اين دانشمند را از ديدگان پنهان داشت ، امّا آثار فراوان و تأليفات گرانبهاى ماندگارش او را در عرصهء روزگار جاويد نگهداشته است ، و اينك نام كتابهاى گرانقدر او را كه در دانشهاى گوناگون تأليف كرده است ، مىآوريم :\r\n\r\n\r\n","description":"","footnote":"\r\n( 1 ) . الذريعة : 1 / 250 ؛ مستدرك الاجازات .\r\n( 2 ) . امل الآمل ؛ الذريعة : 1 / 239 .\r\n( 3 ) . المستدرك : 3 / 409 ؛ اجازات البحار 131 .\r\n( 4 ) . الذريعة : 1 / 239 .\r\n","page_name":" 355 ","page_number":371},
  {"content":"\r\n\r\n1 - العروة الوثقى در تفسير . ( مطبوع )\r\n2 - الجامع العباسى در فقه . ( مطبوع )\r\n3 - رسالة فارسية فى الاسطرلاب .\r\n4 - رسالة عربية فى الاسطرلاب .\r\n5 - حاشية على تفسير البيضاوى . ( مطبوع )\r\n6 - حاشية على خلاصة الاقوال .\r\n7 - الاثنى عشريات الخمس .\r\n8 - رسالة الحساب به فارسى .\r\n9 - عين الحياة در تفسير .\r\n10 - حاشية على مختلف الشيعة .\r\n11 - حاشية على رجال النجاشى .\r\n12 - رياض الارواح . ( منظومه )\r\n13 - شرح تفسير البيضاوى .\r\n14 - حاشية على الفقيه .\r\n15 - سوانح سفر الحجاز .\r\n16 - حواشى شرح التذكرة .\r\n17 - تشريح الافلاك . ( مطبوع )\r\n18 - حل حروف القرآن .\r\n19 - توضيح المقاصد .\r\n20 - رسالة فى المواريث . ( مطبوع )\r\n21 - حاشية على القواعد .\r\n22 - حاشية على المطوّل .\r\n23 - حواش على الكشاف .\r\n24 - شرح على شرح الچغمينى .\r\n\r\n","description":"","footnote":"","page_name":" 356 ","page_number":372},
  {"content":"\r\n\r\n25 - حاشية ارشاد الاذهان .\r\n26 - رسالة تضاريس الارض .\r\n27 - شرح الحق المبين .\r\n28 - شرح دعاء الصباح .\r\n29 - الحبل المتين . ( مطبوع )\r\n30 - شرح الاربعين . ( مطبوع )\r\n31 - زبدة الاصول . ( مطبوع )\r\n32 - الرسالة الهلالية .\r\n33 - اسرار البلاغة .\r\n34 - دراية الحديث . ( مطبوع )\r\n35 - الكشكول . ( مطبوع )\r\n36 - لغز الزبدة .\r\n37 - بحر الحساب .\r\n38 - لغز النحو .\r\n39 - رسالة فى السورة .\r\n40 - تنبيه الغافلين .\r\n41 - الصراط المستقيم .\r\n42 - الرسالة الاعتقادية .\r\n43 - مشرق الشمسين . ( مطبوع )\r\n44 - مفتاح الفلاح . ( مطبوع )\r\n45 - خلاصة الحساب . ( مطبوع )\r\n46 - المخلاة . ( مطبوع )\r\n47 - الجوهر الفرد .\r\n48 - الفوائد الصمدية . ( مطبوع )\r\n\r\n","description":"","footnote":"","page_name":" 357 ","page_number":373},
  {"content":"\r\n\r\n49 - تهذيب النحو . ( مطبوع )\r\n50 - الجبر و المقابلة .\r\n51 - رسالتان كرّيتان . ( مطبوع )\r\n52 - رسالة فى القبلة .\r\n53 - ديوان شعر .\r\n54 - رسالة فى الصلاة .\r\n55 - رسالة فى الحج .\r\n56 - گربه و موش . ( مطبوع )\r\n57 - لغز القانون .\r\n58 - لغز الكشاف .\r\n59 - شرح صحيفهء سجاديه ، تحت عنوان حدائق الصالحين .\r\n60 - رسالة فى أنّ انوار الكواكب مستفادة من الشمس .\r\n61 - جواب اسئلة الشيخ صالح الجزائرى ، 22 مسئلة .\r\n62 - شرح الفرائض النصيريهء محقق طوسى .\r\n63 - حاشية شرح العضدى على مختصر الاصول .\r\n64 - رسالة فى حل اشكال العطارد و القمر .\r\n65 - رسالة نسبة أعظم الجبال الى قطر الارض .\r\n66 - رسالة فى القصر و التخيير فى التفسير .\r\n67 - حاشية على الاثنى عشريهء شيخ حسن .\r\n68 - رسالة فى ذبايح اهل الكتاب .\r\n69 - حاشية على معالم العلماء ابن شهر آشوب كه از او در رياض العلماء نقل مىشود .\r\n70 - رسالة فى ترجمة ما ألّفه الامام رضا الى المأمون .\r\n71 - وسيلة الفوز و الامان كه شعرى است در مدح صاحب الزمان .\r\n72 - شرح على شرح الرومى على الملخّص .\r\n\r\n","description":"","footnote":"","page_name":" 358 ","page_number":374},
  {"content":"\r\n\r\n73 - كتاب فى اثبات وجود الامام القائم .\r\n74 - رسالة فى حلّ عبارة من القواعد .\r\n75 - رسالة فى احكام سجود التلاوة .\r\n76 - جواب المسائل المدنيات .\r\n77 - رسالة فى طبقات الرجال .\r\nاو اشعار زيادى از مثنوى و قصيده و ارجوزه ، و نيز حاشيه‌هايى بر بعضى از تأليفات خودش و ديگران دارد . علاوه بر اينها ، گروهى از دانشمندان معاصر وى و دانشمندان پس از وى شروح و تعليقاتى به نظم يا نثر بر آثار شيخ بهائى نوشته‌اند كه اين همه ، از توجه و اعتناى شديد اين دانشمندان به آثار شيخ ، و از مراتب بزرگداشت آنها از او حكايت مىكند . اينك نام اين آثار را همراه با شروح و حواشى مىآوريم :\r\n\r\nالاثنى عشريات\r\n1 - حاشية الاثنى عشرية الصلاتية ، از سيد ماجد ، پسر هاشم بحرانى ( م 1028 ) كه شاگرد شيخ بهائى بوده است . « 1 »\r\n2 - شرح الاثنى عشرية الصومية ، از حسام الدين ، پسر جمال الدين طريحى نجفى .\r\n3 - شرح الاثنى عشرية الصلاتية ، از شيخ سليمان ، پسر عبد اللّه ماحوزى بحرانى ( م 1121 ) .\r\n4 - شرح الاثنى عشرية الصلاتية ، از سيد فيض اللّه ، پسر عبد القاهر حسينى تفرشى .\r\n5 - شرح الاثنى عشرية الصلاتية ، از شيخ على ، پسر احمد ، پسر موسى عاملى نباطى .\r\n6 - شرح الاثنى عشرية الصومية ، از شيخ حسين ، پسر موسى اردبيلى كه ساكن استراباد و معاصر شيخ بهائى بود .\r\n7 - شرح الاثنى عشرية الحجية ، از شيخ زين الدين حسين عاملى كه در سال 1078 درگذشته است . اين شخص برادر صاحب امل الآمل است .\r\n\r\n\r\n","description":"","footnote":"\r\n( 1 ) . ر ك : الذريعة : 6 / 11 . ( و )\r\n","page_name":" 359 ","page_number":375},
  {"content":"\r\n\r\n8 - شرح الاثنى عشرية الصلاتية ، از سيد نور الدين على ، پسر حسين موسوى عاملى كه در سال 1048 درگذشته است . اين شخص برادر صاحب المدارك است .\r\n9 - شرح الاثنى عشرية الصلاتية ، از شيخ عبد اللّه ، پسر حاج صالح سماهيجى بحرانى كه به سال 1135 درگذشته است . او همين شرح را به نظم آورده است .\r\n10 - شرح الاثنى عشرية الصلاتية ، از شيخ حسن ، پسر شهيد ثانى ، صاحب المعالم كه در سال 1012 ، سال تأليف اصل رساله ، اين تعليق را بر آن نگاشته است . « 1 »\r\n11 - ترجمة الاثنى عشريات الصلاتية و الزكاتية ، از شاگرد شيخ بهائى ، ملا صدر الدين محمّد ، پسر محب تبريزى . « 2 »\r\n\r\nالاربعين\r\n1 - حاشية الاربعين ، از شيخ عبد الصمد پسر حسين كه برادر شيخ بهائى بوده است .\r\n2 - حاشية الاربعين ، از سيد عبد اللّه ، پسر نور الدين ، پسر نعمت اللّه جزايرى ( م 1173 ) .\r\n3 - حاشية الاربعين ، از مولا اسماعيل ، پسر محمّد حسينى خواجوئى اصفهانى ( م 1173 ) .\r\n4 - حاشية الاربعين ، از شاگرد شيخ بهائى ، مظفر الدين على .\r\n5 - ترجمة شرح الاربعين ، از شيخ محمّد ، پسر على ، پسر خاتون عاملى كه شيخ بهائى بر آن در سال 1027 تقريظ نوشته است .\r\n\r\nتشريح الافلاك\r\n1 - شرح تشريح الافلاك ، از شيخ فرج اللّه ، پسر محمّد ، پسر درويش حويزى رجالى .\r\n2 - شرح تشريح الافلاك ، از امير صدر الدين محمّد ، پسر محمد صادق قزوينى ، معاصر صاحب الامل الآمل .\r\n3 - شرح تشريح الافلاك ، از امام الدين لاهورى .\r\n\r\n\r\n","description":"","footnote":"\r\n( 1 ) . ر ك : الذريعة : 13 / 60 - 63 . ( و )\r\n( 2 ) . همان : 4 / 74 . ( و )\r\n","page_name":" 360 ","page_number":376},
  {"content":"\r\n\r\n4 - شرح تشريح الافلاك ، از شيخ ابو الحسن شريف اصطهباناتى ، پسر حاج اسماعيل لارى كه به سال 1338 درگذشته است . ( مطبوع )\r\n5 - شرح تشريح الافلاك ، از سيّد محمّد شرموطى كه از رجال و بزرگان قرن سيزدهم است .\r\n6 - شرح تشريح الافلاك ، از سيد عبد اللّه ، پسر عبد الكريم قنوى .\r\n7 - شرح تشريح الافلاك ، از سيد على حيدر طباطبائى . ( مطبوع )\r\n8 - شرح تشريح الافلاك ، از مولا محمّد صادق تنكابنى .\r\n9 - شرح تشريح الافلاك ، از شيخ محمّد ، پسر شيخ عبد على آل عبد الجبار قطيفى بحرانى .\r\n10 - شرح تشريح الافلاك ، از قاضى سيد نور اللّه مرعشى كه به سال 1019 به شهادت رسيده است .\r\n11 - شرح تشريح الافلاك ، از عباسقلى خان كرمانشاهى ( م 1273 ) ، به روايت صاحب مجمع الفصحاء .\r\n12 - شرح تشريح الافلاك ، از مولا محمّد كاظم ، پسر عبد العلى گيلانى تنكابنى كه به دستور استاد خود اين شرح را نگاشته ، و آن را نهاية الادراك ناميده است .\r\n13 - حواش على تشريح الافلاك كه مولا محمّد پسر احمد اردبيلى آن را به فارسى نوشته است .\r\n14 - حاشية تشريح افلاك ، از سيد مصطفى ، پسر محمّد هادى ، پسر سيد دلدار على نقوى هندى ( م 1323 ) .\r\n15 - حاشية تشريح الافلاك ، از حاج مولا على عليارى تبريزى ( م 1327 ) . « 1 »\r\n\r\nالجامع العباسى\r\n1 - شرح الجامع العباسى ، از شمس الدين محمّد ، پسر على عاملى ، معروف به ابن خاتون كه شاگرد شيخ بهائى بوده است .\r\n\r\n\r\n","description":"","footnote":"\r\n( 1 ) . براى تفصيل بيشتر رجوع شود به : الذريعة : 6 / 39 و 13 / 146 - 149 . ( و )\r\n","page_name":" 361 ","page_number":377},
  {"content":"\r\n\r\n2 - حاشية على الجامع العباسى ، از شيخ محمّد ، پسر على ، پسر خاتون عاملى كه اين كتاب را در سال 1054 تدوين كرده و شايد همان شرح الجامع العباسى بوده است .\r\n3 - حاشية على الجامع العباسى ، از حاج مولا حسين على ، پسر نوروز على تويسركانى ( 1286 ) .\r\n4 - حاشية على الجامع العباسى ، از شيخ عبد اللّه مازندرانى ( م 1330 ) .\r\n5 - حاشية على الجامع العباسى ، از شيخ ميرزا ابو القاسم ، پسر محمّد تقى اردوبادى ( م 1333 ) .\r\n6 - حاشية على الجامع العباسى ، از سيد محمّد كاظم يزدى طباطبائى ( م 1338 ) .\r\n7 - حاشية على الجامع العباسى ، از سيد بزرگوار ما ، سيد اسماعيل صدر عاملى اصفهانى ( م 1338 ) .\r\n8 - حاشية على الجامع العباسى ، از حاج شيخ عبد اللّه مامقانى نجفى ( م 1351 ) .\r\n9 - حاشية على الجامع العباسى ، از سرور ما ابو محمّد حسن صدر الدين كاظمى ( م 1354 ) .\r\n10 - حاشية على الجامع العباسى ، از مولا محمّد على نخجوانى نجفى .\r\n\r\nخلاصة الحساب\r\n1 - شرح خلاصة الحساب ، از سيد حيدر ، پسر على عاملى .\r\n2 - شرح خلاصة الحساب ، از حاج ميرزا ابو القاسم ، پسر ميرزا كاظم موسوى زنجانى ( م 1292 ) .\r\n3 - شرح خلاصة الحساب ، از مولا رمضان .\r\n4 - شرح خلاصة الحساب ، از شيخ محمّد ، پسر حاج مولا على ساوجى حايرى .\r\n5 - شرح خلاصة الحساب ، از سيد محمّد شرموطى حلى كه تشريح الافلاك را نيز شرح كرده است .\r\n6 - شرح خلاصة الحساب ، از شيخ جواد ، پسر سعد كاظمى كه شاگرد شيخ بهائى بوده\r\n\r\n","description":"","footnote":"","page_name":" 362 ","page_number":378},
  {"content":"\r\n\r\nاست . ( مطبوع )\r\n7 - شرح خلاصة الحساب ، از صاحب قصص العلماء ، ميرزا محمّد تنكابنى .\r\n8 - شرح خلاصة الحساب ، از مولا وحيد الدين .\r\n9 - شرح خلاصة الحساب ، از آقا فتحعلى زنجانى كه به سال 1338 در نجف درگذشته است .\r\n10 - شرح خلاصة الحساب ، از شيخ محمد نادرى كه به فارسى نوشته شده است .\r\n11 - شرح خلاصة الحساب ، از معتمد الدوله فرهاد ميرزاى قاجار كه به سال 1305 وفات كرده است . اين شرح نيز به فارسى است .\r\n12 - شرح خلاصة الحساب ، از سيد محمد مهدى ، پسر جعفر حسينى حايرى ، معروف به حكيم‌زاده كه به سال 1331 درگذشته است . اين شرح به فارسى است .\r\n13 - شرح خلاصة الحساب ، از مولا محسن ، پسر محمّد طاهر قزوينى ، معروف به نحوى كه العوامل را نيز شرح كرده است .\r\n14 - شرح خلاصة الحساب ، از شيخ هاشم ، پسر زين العابدين تبريزى نجفى ( م 1323 ) .\r\n15 - شرح خلاصة الحساب ، از مولا محمد طالب ، پسر حيدر گيلى اصفهانى كه تا سال 1042 زنده بوده است . اين شرح به فارسى است .\r\n16 - شرح خلاصة الحساب ، از ميرزا محمد على ، پسر محمد نصير رشتى نجفى ( م 1334 ) كه اين كتاب را به سال 1314 تأليف كرده است .\r\n17 - شرح خلاصة الحساب ، از سيد امير شمس الدين على خلخالى ، شاگرد شيخ بهائى .\r\n18 - شرح خلاصة الحساب ، از سيد محمد اشرف حسينى طباطبائى .\r\n19 - شرح خلاصة الحساب ، از حاج ميرزا عبد الغفار نجم الدوله . ( مطبوع )\r\n20 - شرح خلاصة الحساب ، از مولا محمد امين قمى ، شاگرد شيخ بهائى .\r\n21 - شرح خلاصة الحساب ، از شيخ عبد العلى آل عبد الجبار قطيفى بحرانى .\r\n22 - شرح خلاصة الحساب ، از سيد على فورجانى خوانسارى ، معاصر سيد مجاهد حايرى طباطبائى .\r\n\r\n","description":"","footnote":"","page_name":" 363 ","page_number":379},
  {"content":"\r\n\r\n23 - شرح خلاصة الحساب ، از مولا حسين نيشابورى .\r\n24 - شرح خلاصة الحساب ، از امير ابو طالب فندرسكى ، فرزند مير فندرسكى معروف .\r\n25 - شرح خلاصة الحساب ، از حاج مولا محمد جعفر استرابادى ( م 1263 ) .\r\n26 - شرح خلاصة الحساب ، مولا محمد حسين يزدى اردكانى .\r\n27 - شرح خلاصة الحساب ، از ميرزا زين العابدين ، پسر ابو القاسم خوانسارى .\r\n28 - شرح خلاصة الحساب ، از مولا فرج اللّه ، پسر محمد ، پسر درويش حويزى عاملى كه معاصر صاحب امل الآمل بوده است .\r\n29 - شرح خلاصة الحساب ، از سيد عبد اللّه ، پسر نور الدين ، پسر سيد نعمت اللّه جزايرى .\r\n30 - شرح خلاصة الحساب ، از ميرزا محمد رضا . ر ك : الذريعة .\r\n31 - شرح خلاصة الحساب ، از حاج محمد ، پسر حاج محمد ابراهيم كلباسى .\r\n32 - شرح خلاصة الحساب ، از امير شمس الدين محمد گيلانى .\r\n33 - شرح خلاصة الحساب ، از سيد آقا ، پسر ميرزا اسماعيل حسينى مرعشى اصفهانى كه از آل خليفه سلطان ، و از شخصيتهاى قرن 13 بوده است .\r\n34 - حواش على خلاصة الحساب ، از مولا محمد تقى پسر حسن هروى اصفهانى ( م 1299 ) .\r\n35 - حاشية خلاصة الحساب ، از سيد صدر الدين محمد ، پسر مجد الدين اسماعيل ، پسر امير على اكبر شاهمير طباطبائى تبريزى .\r\n36 - حاشية خلاصة الحساب ، از سيد هبة الدين شهرستانى . اين كتاب از تأليفات وى به شمار آمده است .\r\n37 - نظم خلاصة الحساب ، از سيد ميرزا قوام الدين محمّد ، پسر محمد مهدى حسينى سيفى قزوينى . وى اين كتاب را نظم الحساب ناميده و آن را به سال 1118 در 661 بيت به نظم كشيده ، و به اين ارقام در ضمن شعر خود اشاره كرده و گفته است :\r\n- هرگاه پژوهندهء تاريخى بپرسد كه نام اين كتاب چيست ؟ من در جواب گويم : « هاك نظم\r\n\r\n","description":"","footnote":"","page_name":" 364 ","page_number":380},
  {"content":"\r\n\r\nالحساب » كه به حساب ابجدى سال 1118 ، سال تأليف كتاب است .\r\n- و هرگاه بخواهد تعداد ابيات اين كتاب منظوم را بداند ، مىگويم : « عيون كتاب الحساب » كه به حساب ابجدى 661 مىشود . « 1 »\r\n\r\nزبدة الاصول\r\n1 - شرح زبدة الاصول ، از شيخ جواد ، پسر سعد كاظمى ، شاگرد شيخ بهائى .\r\n2 - شرح زبدة الاصول ، از مولا محمّد صالح مازندرانى ( م 1086 ) .\r\n3 - شرح زبدة الاصول ، از ميرزا محمّد هاشم چهارسوقى .\r\n4 - شرح زبدة الاصول ، از مولا محمّد تقى ، فرزند محمّد ، فرزند مولا على طبسى كه به سال 1054 تأليف اين كتاب را به انجام رسانيده است .\r\n5 - شرح زبدة الاصول ، از مولا محمّد زمان ، فرزند كلبعلى تبريزى .\r\n6 - شرح زبدة الاصول ، از آقا حسين خوانسارى ( م 1099 ) .\r\n7 - شرح زبدة الاصول ، از سيد امير محمّد باقر استرابادى ، معروف به طالبان ، شاگرد شيخ بهائى .\r\n8 - شرح زبدة الاصول ، از مولا يعقوب ، فرزند ابراهيم بختيارى حويزى ( م حدود 1150 ) .\r\n9 - شرح زبدة الاصول ، از شيخ مهدى ، پسر حسين ، پسر محمد ملّا كتاب نجفى .\r\n10 - شرح زبدة الاصول ، از سيد على ، فرزند محمّد باقر موسوى خوانسارى كه از مشاهير قرن سيزدهم است .\r\n11 - شرح زبدة الاصول ، از شيخ نور الدين على ، پسر هلال جزايرى .\r\n12 - شرح زبدة الاصول ، از شيخ محمّد ، پسر على حرفوشى عاملى ( م 1059 ) . ر ك :\r\nسلافة العصر .\r\n13 - شرح زبدة الاصول ، از مولا محمّد على كربلايى كه در هشتم محرّم سال 1193 از\r\n\r\n\r\n","description":"","footnote":"\r\n( 1 ) . براى تفصيل بيشتر رجوع شود به : الذريعة : 6 / 84 و 7 / 224 ، 225 و 13 / 227 - 234 . ( و )\r\n","page_name":" 365 ","page_number":381},
  {"content":"\r\n\r\nتأليف اين كتاب فراغت پيدا كرده است . اين كتاب به زبان فارسى است .\r\n14 - شرح زبدة الاصول ، از مولا مهدى سبزوارى حكيم ( م 1289 ) .\r\n15 - شرح زبدة الاصول ، از ميرزا ابو القاسم ، فرزند مولا حسن قمى ( م 1231 ) .\r\n16 - شرح زبدة الاصول ، از سيد علاء الدين حسين ، فرزند رفيع الدين محمّد حسينى آملى ( م 1064 ) كه به خليفه سلطان معروف بوده است .\r\n17 - شرح زبدة الاصول ، از سيد محمّد حسين ، فرزند سيد بنده حسين ، نوهء سيد دلدار على نقوى هندى كه به سال 1325 درگذشته است . ( مطبوع )\r\n18 - شرح زبدة الاصول ، از سيد على نقى ، فرزند سيد جواد ، برادر سيد بحر العلوم ( م 1249 ) .\r\n19 - شرح زبدة الاصول ، از شيخ محمّد ، پسر خلف تسترى بلادى بحرانى .\r\n20 - شرح زبدة الاصول ، از سيد مصطفى ، فرزند سيد محمّد هادى نوهء سيد دلدار على نقوى هندى ( م 1323 ) .\r\n21 - شرح زبدة الاصول ، از مولا محمّد باقر ، فرزند محمّد مؤمن خراسانى سبزوارى ، صاحب الذخيرة ( م 1090 ) .\r\n22 - شرح زبدة الاصول ، از سيد بدر الدين عاملى كه از شاگردان شيخ بهايى بوده است .\r\n23 - شرح زبدة الاصول ، از آقا محمّد تقى ، پسر آقا محمّد جعفر ، پسر آقا محمّد على كرمانشاهى كه در سال 1299 در نجف وفات يافته است .\r\n24 - شرح زبدة الاصول ، از سيد محمّد جواد ، پسر سيد هاشم توبلى بحرانى .\r\n25 - شرح زبدة الاصول ، از شيخ حبيب ، پسر شيخ محمّد حسن آل محبوبهء نجفى ( م 1336 ) .\r\n26 - شرح زبدة الاصول ، از مولوى حمد اللّه ، پسر فضل اللّه ، پسر شكر اللّه سنديلوى .\r\n27 - شرح زبدة الاصول ، از ميرزا زين العابدين ، پسر ابو القاسم جعفر موسوى خوانسارى اصفهانى ، پدر صاحب روضات الجنات ( م حدود 1272 ) .\r\n28 - شرح زبدة الاصول ، از شيخ عبد العلى ، فرزند محمّد حسين .\r\n\r\n","description":"","footnote":"","page_name":" 366 ","page_number":382},
  {"content":"\r\n\r\n29 - شرح زبدة الاصول ، از مولا على آرانى از معاصران شيخ انصارى .\r\n30 - شرح زبدة الاصول ، از سيد محمّد ، پسر سيد دلدار على نقوى هندى ( م 1284 ) .\r\n31 - شرح زبدة الاصول ، از سيد على محمّد ، پسر سيد محمّد ، نوهء سيد دلدار على هندى ( م 1312 ) .\r\n32 - شرح زبدة الاصول ، از ميرزا ابراهيم ، پسر ابو الفتح زنجانى ( م 1350 ) . اين كتاب به زبان فارسى است .\r\n33 - شرح زبدة الاصول ، از ميرزا محمّد ، پسر سليمان تنكابنى ، صاحب قصص العلماء ( م حدود 1310 ) .\r\n34 - نظم زبدة الاصول ، از شيخ اسد اللّه بغدادى ، فرزند حاج اسماعيل دزفولى ( م 1237 ) .\r\n35 - نظم زبدة الاصول ، از سيد ميرزا قوام الدين محمّد حسينى سيفى . وى اين كتاب را به سال 1104 به نظم درآورده و همين تاريخ را در شعر خود ذكر كرده است ، آنجا كه گويد :\r\n- در سال 1104 اين منظومه در هزار و يك بيت سروده شده كه آن معانى را بيان مىكند .\r\n36 - نظم زبدة الاصول ، از شيخ احمد ، پسر صالح بحرانى ( م 1315 ) . او اين اثر را العمدة ناميده است . « 1 »\r\nحاج مفضل ، پسر حاج حسب اللّه ، زبدهء شيخ بهائى را چنين ستوده است :\r\n- چه زيبا اثرى كه در آن ، محمّد سرورى و برترى يافته ، و چه نيكوواژگان و فصلهايى كه توصيف كرده است .\r\n- اين كتاب ، كوتاه‌ترين قوانين علوم را گردآورده و معانى فراوانى را دربرگرفته است ، و بر اصول ، براى توضيح بيشتر ، اصولى ديگر افزوده است .\r\nاين دو بيت ، از نسخه‌اى از زبدة الاصول كه به خط حاج مفضل در تاريخ 1098 تحرير يافته ، و در كتابخانه امير المؤمنين عليه السّلام در نجف اشرف موجود است ، نقل شد .\r\n\r\n\r\n","description":"","footnote":"\r\n( 1 ) . براى تفصيل بيشتر رجوع شود به : الذريعة : 6 / 102 ، 103 و 13 / 298 - 302 و 24 / 213 . ( و )\r\n","page_name":" 367 ","page_number":383},
  {"content":"\r\n\r\n\r\nالفوائد الصمدية\r\n1 - شرح الفوايد الصمدية الكبير ، از سيد على خان مدنى ، صاحب سلافة العصر .\r\n2 - شرح الفوايد الصمدية الصغير ، از سيد على خان مدنى .\r\n3 - شرح الفوايد الصمدية ، از مولا احمد ، پسر محمّد على اصفهانى بهبهانى .\r\n4 - شرح الفوايد الصمدية ، از شيخ محمّد ، پسر على حرفوشى عاملى ( م 1059 ) .\r\n5 - شرح الفوايد الصمدية ، از سيد بهاء الدين محمّد ، پسر محمّد باقر حسينى نائينى مختارى ، معاصر شيخ حر عاملى .\r\n6 - شرح الفوايد الصمدية ، از شيخ محمّد مؤمن ، پسر محمّد قاسم جزايرى شيرازى كه به الفوائد البهية معروف است .\r\n7 - شرح الفوايد الصمدية ، از ميرزا محمّد ، پسر سليمان تنكابنى ، صاحب قصص العلماء .\r\n8 - شرح الفوايد الصمدية ، از سيد حسين ، پسر سيد على حسينى همدانى .\r\n9 - شرح الفوايد الصمدية ، از شيخ جواد ، پسر مولا محرم على ، پسر كلب قاسم طارمى كه به سال 1325 شمسى در زنجان وفات يافته است . اين كتاب به زبان فارسى است .\r\n10 - شرح الفوايد الصمدية ، از ميرزا محمّد ، پسر عبد الوهاب همدانى . « 1 »\r\n\r\nمفتاح الفلاح\r\n1 - شرح مفتاح الفلاح ، از شيخ سليمان ، پسر عبد اللّه ، پسر على بحرانى ( م 1121 ) .\r\n2 - شرح مفتاح الفلاح ، از محمّد ، پسر سليمان تنكابنى ، مؤلف قصص العلماء .\r\n3 - شرح مفتاح الفلاح ، از آقا جمال الدين محمد ، پسر آقا حسين خوانسارى ( م 1125 ) .\r\n4 - شرح مفتاح الفلاح به زبان فارسى ، از آقا جمال الدين خوانسارى .\r\n5 - شرح مفتاح الفلاح به فارسى ، از مولا صدر الدين محمّد تبريزى ، شاگرد شيخ بهائى .\r\n6 - شرح مفتاح الفلاح ، از سيد ابو مظفر محمّد جعفر حسينى .\r\n\r\n\r\n","description":"","footnote":"\r\n( 1 ) . ر ك : الذريعة : 13 / 362 ، 363 . ( و )\r\n","page_name":" 368 ","page_number":384},
  {"content":"\r\n\r\n7 - حاشية على مفتاح الفلاح ، از مولا اسماعيل ، پسر محمّد حسين خواجوئى اصفهانى ( م 1173 ) .\r\nسيد على خان مدنى كه شرح حال او در همين كتاب « 1 » خواهد آمد ، بر روى نسخه‌اى از مفتاح الفلاح اين ابيات را نوشته است :\r\n- بر تو باد مطالعهء مفتاح الفلاح كه كليد ابواب طاعت پروردگار است .\r\n- اين كتاب ، آنچنان نورى بر جان خوانندگان مىافشاند كه تو گويى در تاريكى شب ، چراغى است .\r\n- خداوند ، تا آن زمان كه سپيدهء صبحگاهان در افق مىدرخشد ، مؤلف آن را با رحمت خود مقرون بدارد . « 2 »\r\n\r\nلغزهاى شيخ بهائى\r\n1 - شرح لغز زبدة الاصول ، معروف به مشكاة العقول ، از شيخ محمّد مؤمن جزايرى كه در عصر نادرشاه افشار مىزيسته است .\r\n2 - شرح لغز زبدة الاصول ، از ميرزا ابراهيم ، پسر ابو الفتح زنجانى ( م 1350 ) . اين شرح به فارسى است .\r\n3 - شرح لغز زبدة الاصول ، از ميرزا محمّد ، پسر سليمان ، صاحب قصص العلماء .\r\n4 - شرح لغز الكشّاف ، از مولا محمّد مهدى ، فرزند على اصغر قزوينى .\r\n5 - شرح لغز النحو ، از شيخ محمد صادق تويسركانى .\r\n6 - شرح لغز القانون ، از حاج محمّد تقى شيرازى ، مشهور به حاج آقا بابا طبيب .\r\n7 - شرح لغز القانون ، از مولا محمّد سليم رازى كه به سال 1060 آن را تأليف كرده است .\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 11 / 346 - 353 .\r\n( 2 ) . بنا بر نقل استاد حسين على محفوظ كاظمى .\r\n","page_name":" 369 ","page_number":385},
  {"content":"\r\n\r\n\r\nالوجيزة\r\n1 - شرح الوجيزة ، از مولا محمّد ، فرزند سليمان ، مؤلف قصص العلماء .\r\n2 - شرح الوجيزة ، از سيد ابو محمّد حسن صدر الدين كاظمى ( م 1354 ) .\r\n\r\nوسيلة الفوز و الامان\r\n1 - شرح قصيدة وسيلة الفوز و الامان ، از شيخ احمد ، پسر على منينى كه از علماى معروف عامه بود . ( مطبوع )\r\n2 - شرح قصيدة وسيلة الفوز و الامان ، از شيخ جعفر ، پسر حاج محمّد نقدى ، موسوم به منن الرحمان كه در دو جلد به چاپ رسيده است .\r\n\r\nتهذيب البيان\r\nشرح تهذيب البيان ، از شيخ محمّد ، پسر على ، پسر محمّد حرفوشى عاملى ( م 1059 ) .\r\nشرح تهذيب البيان ، از سيد نعمت اللّه جزايرى ( م 1112 ) .\r\n\r\nآثار ديگر\r\nتعليقة على حاشية البيضاوى ، از شيخ ميرزا محمّد ، فرزند محمد رضا قمى ، از شاگردان علامهء مجلسى كه استادش او را ستوده است .\r\nتعليقة الحبل المتين ، از شيخ خير الدين ، پسر عبد الرزاق ، ساكن شيراز كه از نوادگان شهيد ثانى و از معاصران شيخ بهائى بوده ، و اين تعليقه را آنگاه كه شيخ بهائى الحبل المتين را جهت مطالعه براى وى فرستاده بود ، بر آن كتاب نگاشته است .\r\nنظم رسالة الاسطرلاب ، از سيد ميرزا قوام الدين محمّد حسينى سيفى قزوينى .\r\nترجمة الكشكول ، از شيخ احمد عاملى .\r\n\r\n","description":"","footnote":"","page_name":" 370 ","page_number":386},
  {"content":"\r\n\r\n\r\nادبيات دلپذير او\r\nشيخ بهائى ، خدايش رحمت كناد ، با وجود تسلط و تبحر در علوم و نظريات عميقى كه در اغلب دانشها دارد ، از گفتارهاى ادبى و سرودن اشعار به دو زبان فارسى و عربى روى برنگرداند ، چنان كه بسيارى از اشعار او را به‌طور پراكنده در كتب و معاجم مىتوان يافت . اينك نمونه‌هايى از آن اشعار :\r\n- اى بزرگوارانى كه از دورى شما محال است كه بشكيبم ، پس از شما من در بدترين احوال به‌سر مىبرم .\r\n- هرگاه باد شمال بوى شما را به من آورد ، من دست راست از چپ ، و سر از پا نمىشناسم .\r\n- چه خوش است آن بادى كه از ذى سلم و از تپه‌هاى نجد و سلع و علم ، بر من بوزد !\r\n- و اندوهها و غمها را از جان من بزدايد . با وزش اين باد ، آرزوها به دست مىآيد و غم جانكاه از بين مىرود .\r\n- اى يارانى كه در « حزوى » و « عقيق » آرميده‌ايد ، دل من توان دورى شما را ندارد .\r\n- آيا به وصال شما راهى وجود دارد ، يا همه درهاى وصال بسته است ؟\r\n- مرا بر دلتنگى و فراوانى اندوهم نكوهش نكنيد ، دل من از آهن و سنگ نيست .\r\n- مطلوب من از دست رفته ، و يار و دلبرم از من دور افتاده است ، و هرلحظه جگرم آتش مىگيرد .\r\n- هركه شوق و اشتياق مرا بر ساكنان حجون دريابد ، گويدم اين شوق و عشق نيست ، بل ديوانگى است .\r\n- اى آنكه ملامتگر منى ، از من چه مىخواهى ؟ كه دلى بيمار و خردى پاىبسته دارم .\r\n- اى كسانى كه در ميان دو ناحيهء سلع و صفا فرود آمده‌ايد ، اى بزرگان قبيلهء حى ، اى اهل صدق و صفا .\r\n- من دلى داشتم كه بار جفا را حمل مىكرد ، ليكن اين دل در ميان تپه‌ها و پشته‌ها از دست رفته است .\r\n\r\n","description":"","footnote":"","page_name":" 371 ","page_number":387},
  {"content":"\r\n\r\n- خوشا به حال تو اى باد صبا ، هرگاه روزى به وادى قبا بگذرى ، از مردم حى كه بر آن تپه‌ها آرميده‌اند ، بپرس :\r\n- آيا دورى گزيدنشان از ما ، از روى ملال است يا از ره ناز و دلال ؟\r\n- ايشان ياران و همسايگانى بودند كه ما را به چنين وضع نامطلوبى گرفتار كردند و با رفتنشان ، ديگر احوال ما قابل وصف نيست .\r\n- آنان خواه مهر بورزند يا جفا كنند يا نابودمان سازند ، مهرشان در دل جاودانه و زوال‌ناپذير است .\r\n- اينان بزرگوارانى هستند كه فوق بزرگوارىشان قابل تصور نيست . هركس در محبت ايشان بميرد ، شهيد محسوب مىشود .\r\n- چنان شهيدى كه گويى كسى در پيش مولاى خود كه اخلاقى پسنديده و كردارى ستوده دارد ، به خاك و خون غلتيده است .\r\n- اين شخصيت ، همان صاحب زمان و امام منتظر ما ، و كسى است كه آنچه را نخواهد ، تقدير الهى بر آن جارى نمىشود .\r\n- چرا كه او حجّت خداى بر همهء آدميان ، و بهترين مردمان روى زمين است .\r\n- او كسى است كه جهان هستى ، رشتهء ولايت او را به گردن دارد ، و هرآنچه را خواهد و دستور دهد ، به اجرا درمىآيد .\r\n- هرگاه از فرمانبردارى او هفت فلك آسمان نيز سرباززند ، سقف برافراشته‌اش ، فرومىريزد و نقش زمين مىشود و ويران مىگردد .\r\n- او آفتاب آسمان مجد ، و چراغ فروزان ظلمتها ، و برگزيدهء خدا از ميان بندگان است .\r\n- او امامى است فرزند امام و از خاندان ولايت كه همگى قطب و محور افلاك بزرگى و كمال هستند .\r\n- او در عزّت و شكوه ، بر همهء مردم زمين برترى دارد ، و از اين حيث به بلندترين پايگاه رسيده است .\r\n- هرگاه پادشاهان روى زمين ، در بلندترين قصرها مسكن گزينند و به عالىترين مقامها\r\n\r\n","description":"","footnote":"","page_name":" 372 ","page_number":388},
  {"content":"\r\n\r\nرسند ، بالاترين ردهء آنان كفش‌كن و خاك پاى او خواهد بود .\r\n- از طرف خدا ، چنان قدرتى به او داده شده كه مىتواند طبيعت اشياء را دگرگون و ظلمتها را مبدّل به نور كند .\r\n- و محال را لباس امكان بپوشاند . اين همه ، قدرتى است كه از جانب خداى ذو الجلال به وى داده شده است .\r\n- اى امين خدا ، اى خورشيد هدايت ، اى امام مخلوقات و اى درياى كرم و بخشش .\r\n- در ظهور خودت شتاب فرماى ، چرا كه مدت غيبت طولانى شده ، دين خدا نابود گشته و گمراهى و ضلالت مستولى آمده است .\r\n- اينك اى مولاى من ، اى بهين پناهگاه ، يكى از هواداران و شيفتگانت ، بهائى فقير ، شعرى نثار تو مىكند كه شاعرى همچون جرير را توان سرودن آن نيست و نظم گهربارش بازار گردنبندهاى گوهرين را مىشكند .\r\nوى اين اشعار را نيز به هنگام زيارت بارگاه امام هادى و عسكرى در سامرا سروده است :\r\n- اى ساربان ، در حركت شتاب كن كه دل من از عشق شعله‌ور است .\r\n- آنگاه كه بارگاه امام عسگرى و هادى را از نزديك مشاهده كردى ، متواضعانه بر آن خاك بوسه بزن ، چرا كه خدا ترا به بهترين سعادت نايل كرده است .\r\n- چون به پيشگاه اين امامان رسيدى كه بهترين خوان لطف گسترده و عالىترين مجلس آراسته دارند ، نخست پلك ديدگان را با فروتنى برهم نه ؛ آنگاه كفشها را از پاى درآر كه در وادى مقدس گام نهاده‌اى . « 1 »\r\nابيات زير نيز از اوست :\r\n- دو گاو هستند كه بر اين جهان احاطه دارند : يكى پروين در بالاى آسمان و دگرى گاو زمين ، و مردم اين جهان همچون خران لگام‌بسته‌اى بين اين دو مىخرامند .\r\n\r\n\r\n","description":"","footnote":"\r\n( 1 ) . اشاره است بدانچه كه خدا به حضرت موسى خطاب كرد و فرمود :  فَاخْلَعْ نَعْلَيْكَ إِنَّكَ بِالْوادِ الْمُقَدَّسِ طُوىً .  طه 20 / 12 .\r\n","page_name":" 373 ","page_number":389},
  {"content":"\r\n\r\nحكيم عمر خيام ، مضمون دو بيت فوق را چنين سروده است :\r\n يك گاو در آسمان و نامش پروين * يك گاو دگر نهفته در زير زمين\r\nچشم خردت گشاى چون اهل يقين * زير و زبر دو گاو ، مشتى خر بين \r\nهمو اشعار زير را در سال 989 ، خطاب به پدرش كه در آن هنگام در هرات مىزيست ، سروده است :\r\n- اى ساكنان هرات ، آيا اين مايه جدايى و فراق در حق من بس نيست ؟ شما را به مقام پيامبر سوگند مىدهم كه برگرديد ، زيرا صبرم تمام شده و تير مژگانم در اين دورى و جدايى به من رحم نكرده است .\r\n- خيال و آرزوى ديدارتان را پيوسته در دل دارم و دلم مدام در شور و تپش است .\r\n- به باد صبا كه از سوى شما بر من گذرد ، خطاب كرده مىگويم : بسيار خوش آمدى ، بر تو درود باد .\r\n- دل من از ديدارتان عاشق شده و فراق شما دل و جان مرا آزرده است .\r\n- دل من از مهر آن زيباى باكمال هرگز خالى مباد .\r\n- چه خوش است آن ديارى كه شما را دربرگرفته ، و همچون پرتو آفتاب گرماى محبت به من بخشيده است .\r\n- هرگز آن روز جدايى را كه با چشم گريان و دل دردناك ترا ترك گفتم ، فراموش نمىكنم .\r\n- آرى ، لبخند عشق و عاشقى ، هرگز فراموش نمىشود .\r\nخفاجى در ريحانة الالباء رباعيهاى زير را از او نقل كرده است :\r\n( 1 ) - چه شبهايى را كه از درد فراق شما به روز آوردم و با شوق دل همنوا بودم .\r\n- در اين بزم شبانه ، همواره اندوه همدم من ، بيخوابى نقل مجلس من و اشك شراب من بود و مژگانم ساقى اين بزم به حساب مىآمد .\r\n( 2 ) - اندوه مىخوردم و درد خود را در كام فرومىبردم آنگاه كه به ياد او مىافتادم و\r\n\r\n","description":"","footnote":"","page_name":" 374 ","page_number":390},
  {"content":"\r\n\r\nدرمىيافتم كه او مرا از ياد برده است .\r\n- واى بر من ! چنانچه با دل شعله‌ور از عشق بميرم و در گور آرام گيرم .\r\n( 3 ) - بر آن دوست و همدمى كه از ياران كناره گرفته يا دوستى برقرار كرده و به رفتگان پيوسته است ، هرگز گريه مكن .\r\n- چرا كه آدميان مىروند و ما دير يا زود جانشين آنان مىگرديم ، همچون كلمات كه با حرف عطف « ثمّ » يا « ف » به هم مىپيوندند .\r\n( 4 ) - اى شتربان ، چهارده تن يار معصوم من در شش بقعه و آستان مقدس آرميده‌اند كه عبارتند از :\r\n- مدينه ، نجف ، سامرا ، طوس ، كربلا و بغداد .\r\n( 5 ) - هرگاه در آسمانهاى برين مسكن گزينم ، باز ديدگانم از شوق ديدار مدينه اشكبار است .\r\n- من هرگاه بر بال فرشتگان سوار شوم ، حاضرم كه به خاطر روضهء پاك پيامبر از اين سعادت چشم پوشم و بدان روضهء پاك بپيوندم .\r\n( 6 ) - اين همان پيامبر بزرگى است كه كسى در شرافت او حرفى ندارد ، چه وى پيشواى ملائك آسمان است .\r\n- هركس در سراى او را بزند ، به مراد دل خود رسد و هركس گرد مزار او طواف كند ، آتش بر او حرام شود .\r\n( 7 ) - اين همان حرمى است كه خردها بر حقانيت آن اقرار دارند و فرشتگان آسمان در آن مسكن گزيده‌اند .\r\n- اين فرشتگان هريك به زبان بىزبانى مىگويند : اى كسى كه براى زيارت به اينجا\r\n\r\n","description":"","footnote":"","page_name":" 375 ","page_number":391},
  {"content":"\r\n\r\nآمده‌اى ، از آتش جهنم رها خواهى شد .\r\n( 8 ) - اى نسيم ، چون بر در سراى دوستان بگذرى ، از سوى من بر خاك آن آستانهاى پاك بوسه زن .\r\n- هرگاه پرسند كه بهائى را حال چگونه است ؟ بگو كه از شوق شما زار و ناتوان گشته و از بين رفته است .\r\n( 9 ) - اى نسيم ، قصهء عشق و شيفتگى خود را بر تو فرومىخوانم . ترا به خدا هرگاه كه بر طوس بگذرى ، ضريح پيشواى مرا ببوس ، و بگو كه بهائى از شوق تو از دست رفته است .\r\n( 10 ) - بر آن دلبر زيبا دل بسته‌ام كه همواره در معرض آزمون او قرار گرفته‌ام ، و هرگز دل رنجورم از جدايى او آرام ندارد .\r\n- بسا كه به قصد شكوه ، رهسپار آستانش شدم ، ليكن از لذت ديدارش بىاختيار شكايت خود را از ياد برده‌ام .\r\n( 11 ) - اى غايب از نظر كه هرگز از دل نمىروى ، رسيدن به تو منتهاى آمال من است .\r\n- مپرس كه ايام فراق بر من چگونه گذشته است ، به خدا سوگند كه در بدترين احوال سپرى شده است .\r\n( 12 ) اى ماه كه در شب تيره پرتوافشانى مىكنى و خيالت همواره بر دلم مىگذرد ، از آن هنگام كه از من جدا شدى ، بر اندوه دلم افزودى .\r\n- مپرس كه ايام فراق بر من چگونه گذشته است ، به خدا سوگند كه در بدترين احوال سپرى شده است .\r\n\r\n","description":"","footnote":"","page_name":" 376 ","page_number":392},
  {"content":"\r\n\r\n( 13 ) - اى ماه كه در ميان ظلمت پرتو مىافشانى ، با وصل خود مرا زنده و با هجران خود نابودم مىسازى .\r\n- ترا به خدا شتاب كن و خون مرا بريز ، چرا كه من طاقت شب فراق ندارم . « 1 »\r\n( 14 ) - هركه بر تن نزار من كه از درد فراق لاغر و ناتوان گشته است ، بنگرد ، دلش به حال من مىسوزد و گريه مىكند .\r\n- و از روى رحم و شفقت بر من ، مىگويد : مگر به تو نگفتم كه توانايى ندارى ، و درد جدايى را برنمىتابى ؟\r\n( 15 ) - اى ماهى كه ظلمت فراقت تن مرا پريشان و رنجور كرده است ، آنجا كه از من روى برتافتى ، آرام و شكيبم از دست برفت .\r\n- ترا به خدا سوگند ، چشمان تو چه رازى با دل رنجور من گفت كه از عهدهء پاسخ آن برآمد .\r\nسيد عطار در الرائق اين اشعار شيخ بهائى را كه در ضمن آن پيغمبر بزرگوار صلّى اللّه عليه و آله را مدح كرده ، آورده است :\r\n- همهء كاينات اشارت بر اين دارد كه تو هدايتگر و بيم‌دهنده و مژده‌آورنده‌اى .\r\n- تو از نور الهى پيدا گشته‌اى ، و از هرنور جلال تو ، نور دگرى مىتابد .\r\n- بر روح تو روح القدس نازل شده ، و دل تو در قلب عالم هستى مستتر است .\r\n- وجود تو قطب و راز عالم امكان است كه كاينات بر محور آن دور مىزند .\r\n- تو از جانب خداوند ، بر پايگاه و منزلتى جاى گرفته‌اى كه چشم جهانى با حسرت به سوى آن نگران است .\r\nسيد مدنى در سلافة العصر ابيات زير را از وى نقل كرده است :\r\n\r\n\r\n","description":"","footnote":"\r\n( 1 ) . رباعى شماره 12 و 13 نيز در سلافة العصر آمده است .\r\n","page_name":" 377 ","page_number":393},
  {"content":"\r\n\r\n- اى دو يار من ، درد شيفتگى عشق را از من بزداييد و با درود من به راه بيفتيد .\r\n- عشق مرا بانگ زد و عقل دعوتش را پذيرا شد ، پس شما اى ياران ، مرا رها كنيد و بيش از اين بر نكوهش من پاى نفشاريد .\r\n- زيرا هركس طعم مستى عشق را بچشد ، او را بر ملامتگران روزافزونش اعتنايى نيست .\r\n- بادهء مهر شما ، پاى عقلم را در بند كشيده ، و تا مفاصل و استخوانهايم دويده است .\r\n- از اين پس ، بر حلم و وقار درود باد ، و بر خرد سست‌پاى ، هزاران هزار سلام .\r\n- اى ياران ، آيا تواند بود كه درنگى در وادى جزع بكنيد و در آنجا لحظه‌اى فرود آييد ؟\r\n- اى جهانگرد سخت‌كوش ، هرگاه در سرزمين نجد فرود آيى ، در وادى خزام مسكن بگزين و اقامت كن .\r\n- از محل ذو المجاز بگذر و در سمت راست آن جايگاه گرامى فرود آى .\r\n- هنگامى كه به محلّهء حزوى رسيدى ، اى برادر ، بر قبيلهء حى سلام مرا برسان .\r\n- حديث مشتاقى اين دل رنجور را در پيش آنها فروخوان ، دلى كه در ميان آن خيمه‌ها تباه گشته است .\r\n- هرگاه كه ديدى بر حال من رقت آوردند ، از آنان بخواه كه هرچند به شكل تصوير آرزويى در خواب ، بر من منت بگذارند .\r\n- اى كسانى كه در ذو الاراك آرميده‌ايد ، تا به كى سالهاى عمرم در فراق شما به سر خواهد آمد ؟\r\n- در باغستانها نسيمى نمىوزد و كبوتران ناله سرنمىدهند ، مگر آنكه يادآور مرگ منند .\r\n- آن روزگاران خوشى كه بر كرانهء شرقى نجد به‌سر برديم ، كجا شدند ؟ خدايا چه خوش روزگارانى بودند .\r\n- آنجا بود كه شاخساران جوانى ، تازه‌روى و خندان ؛ و گلزار و باغ عيش به دست ابرها شسته و آراسته بود .\r\n- چه روزگار خوشى داشتم و دست آرزو زمام هستى مرا به سوى خود مىكشيد .\r\n- اى آنكه به تنهايى بر قلّهء باشكوه مجد قرار گرفته‌اى ، و در سختيها و دشواريهاى بزرگ\r\n\r\n","description":"","footnote":"","page_name":" 378 ","page_number":394},
  {"content":"\r\n\r\nتنها اميد مايى .\r\n- اى هم‌پيمان باران ، اى بخشندهء پراحسان كه همهء خوبيهاى پراكنده در ديگران در وجود تو جمع است .\r\n- تو آنچنان بر ستيغ افتخار صعود كرده‌اى كه بالاروندگان سختكوش نمىتوانند بدانجا برسند .\r\n- تو از تبارى پاك ، بزرگى و شرافتى استوار ، افتخارى شكوهمند و فضيلتى گرانقدر برخوردار هستى .\r\n- ما گفتارت را با اين اشعار همراه كرديم ، و كلام شما را با كلام خود پيوستيم .\r\n- سنگريزه‌ها را با گوهر و مرواريد در يك سلك كشيديم ، گويى كه مشك را با خاك برابر شمرديم .\r\n- من كسى نبودم كه گستاخانه اين گفتار را بر زبان آورم ، ليكن اين اقدام را به فرمان خود شما كرده‌ام .\r\n- اى ملامتگران ، شما را به خدا سوگند ، چگونه روا مىداريد كه ملامتم بكنيد .\r\nشيخ بهائى پيغمبر اكرم صلّى اللّه عليه و آله را در خواب ديده ، و اين خواب را در شعر زير آورده است :\r\n- در آن شبى كه طالع من در اوج سعد و كمال بود .\r\n- و عمر وصال به اندازهء زمان بازكردن بند پاى كوتاه بود .\r\n- آنچنانكه گويى سپيده‌دم را به شامگاه پيوسته‌اند . آرى ، شبهاى وصال اين‌چنين است .\r\n- پس از سختيهاى فراوان كه كشيدم ، آن شب چشمان من در عالم خواب به ديدار آن بزرگ نايل گشت .\r\n- آن شب ، او را در خواب زيارت كردم كه جان و مال و خاندانم فدايش باد .\r\n- از سختيها و بلايا بر آستانش شكايت كردم ، و بدحالى خود را به پيشگاهش عرضه داشتم .\r\n- و او بر اين هوادار خاكسارش ، با گفتار و نوازشى جانانه مهر ورزيد .\r\n\r\n","description":"","footnote":"","page_name":" 379 ","page_number":395},
  {"content":"\r\n\r\n- خدايا چه شب گرانقدرى كه در ظلمت آن به سعادتى كه هرگز در خيال نمىگنجد ، نايل شدم .\r\n- كاروانهاى اميد و آرزو به آرمان رسيدند ، و عطاياى گرانى به ما لطف كردند .\r\n- در آن شب ظلمانى با بادهء حلال خوشگوارى كه بس زلال بود ، پذيرايى شدم .\r\n- دل من با ديدار آن بزرگوار شادمان ، و ديده‌ام به نور جمالش روشن شد .\r\n- در آن شب من به چنين سعادتى نايل گشتم ، و اقرار دارم كه شايستهء چنين دهش و عطايى نبودم .\r\nشيخ بهائى در مدح كاظمين ، آرامگاه دو امام بزرگوار ، موسى كاظم و نوه‌اش جواد الائمه عليهما السّلام ابيات زير را سروده است :\r\n- اى كسى كه عزم ديدار بغداد دارى ، به سمت غربى آن ديار روانه شو .\r\n- كفشهايت را به احترام درآر و چون در پيش روى تو دو گنبد نمايان شد ، فروتنانه پيشانى سپاس بر خاك نه .\r\n- چرا كه تو به ديارى مشرّف شده‌اى كه در آنجا آتش موسى و نور محمّد را باهم و يك جا مشاهده مىكنى .\r\nاز اشعار معروف شيخ بهائى ، رائيه‌اى است كه دربارهء امام منتظر سروده و بر 49 بيت بالغ مىشود . اين قصيده را شادروان علامه شيخ جعفر نقدى در كتاب خود منن الرحمان شرح كرده است ، و اين كتاب به سال 1344 در نجف اشرف در دو مجلد انتشار يافته است . مطلع قصيده اين است :\r\n- برقى از صحراى نجد جستن گرفت و خاطر مرا تهييج كرد ، و شعله‌هاى آتش را در جان من فروريخت .\r\nبسيارى از شاعران برجسته ، به پيروى از اين قصيدهء مهدويه اشعارى سروده‌اند كه از آن جمله است علّامه امير سيد على بن خلف مشعشعى حويزى كه مطلع قصيده‌اش اين است :\r\n- اين همان خانه‌اى است كه در ميان عذيب و ذىقار واقع شده و سنگها و نشانه‌هايى كه\r\n\r\n","description":"","footnote":"","page_name":" 380 ","page_number":396},
  {"content":"\r\n\r\nسياه نيست ، در آن قرار گرفته است .\r\nاز شخصيتهاى ديگرى كه به قصيدهء او پاسخ گفته‌اند ، علامه شيخ جعفر بن محمّد خطى است كه معاصر شيخ بهائى بوده و با او در اصفهان ديدار كرده است . ظاهرا شيخ رائيهء خود را خواند و از او خواست كه به پاسخگويى و معارضهء آن برخيزد . او با اينكه شيخ مدتى هم وقت معين كرد و حتى خودش سه روز ديگر مهلت خواست ، اما نپذيرفت و در يك مجلس به بديهه قصيده‌اى خواند كه مطلعش اين است :\r\n- اين همان آستانى است كه سرشك جارى ترا به سوى خود مىخواند ، پس اى اشك فروببار كه بهترين اشك ، اشكى است كه بر آن خانه و كاشانه فروببارد .\r\nتمام اين قصيده ، در جزء دوم كتاب رائق - تأليف علامه سيد احمد عطار آمده ، و شيخ جعفر نقدى نيز آن را نقل كرده است . « 1 »\r\nاز شاعرانى كه به مقابلهء قصيدهء شيخ بهائى پرداخته‌اند ، شاعر برجسته على بن زيدان عاملى ( م 1260 ) است كه آغاز قصيده‌اش چنين است :\r\n- رحم و شفقتى كن اى كسى كه شبانه بر كوى يار مىگذرى ، آيا پذيرفتن فرمان عشق ، عار محسوب مىشود ؟\r\nباز در معاجم و كتب ادبى « 2 » ابياتى به شيخ بهائى نسبت داده شده كه از آن جمله است :\r\n- هرگز پيراهن ژنده و وصله‌دار يا شلوار كوتاه كسى ترا نفريبد .\r\n- و نيز پيشانى پينه‌بستهء كسى گولت نزند .\r\n- در برابر پول و دينار ، اشخاص را بيازماى تا دريابى كه پرهيزگارند يا گمراه .\r\nانتساب اين ابيات به شيخ بهائى به نظر درست نمىآيد . زيرا غزالى كه 447 سال پيش از ولادت شيخ بهائى وفات يافته ، اين ابيات را به يكى از شاعران نسبت داده است . « 3 »\r\nسيد در السلافة ابيات زير را از شيخ بهائى دانسته است :\r\n- سوگند به آن خدايى كه دندانهاى ترا وسيلهء شكنجهء من قرار داده است ، هرآنچه\r\n\r\n\r\n","description":"","footnote":"\r\n( 1 ) . ر ك : منن الرحمان : 1 / 41 .\r\n( 2 ) . ر ك : سلافة العصر 300 .\r\n( 3 ) . احياء علوم الدين : 2 / 73 .\r\n","page_name":" 381 ","page_number":397},
  {"content":"\r\n\r\nچشمان تو مىگويد ، دلم پاسخ آن را آماده دارد .\r\nاين ابيات نيز از صورى سابق الذكر است و خود شيخ بهائى آنها را از صنوبرى دانسته است . « 1 »\r\n\r\nولادت او\r\nشيخ يوسف بحرانى در لؤلؤة « 2 » ، و شيخ ميرزا حيدر على اصفهانى در اجازهء بزرگ خود ، و چندين نفر از اصحاب ما ، تولد شيخ بهائى را در بعلبك و در غروب پنجشنبه ، سيزده روز مانده به پايان محرّم سال 953 دانسته‌اند و سيد مدنى در سلافة العصر مىنويسد : تولد او در غروب آفتاب روز چهارشنبه ، سيزده روز مانده به آخر ذيحجهء سال 953 روى داده است . همين سخن را محبى در خلاصة الاثر آورده است ، اما روايت معتبر در اين‌باره ، نوشته‌اى است كه صاحب رياض العلماء به خط پدر بزرگوار شيخ بهائى ، يعنى شيخ حسين در شرح حال شيخ بهائى ملاحظه كرده ، و در آن چنين آمده است :\r\nتولد مولود مبارك دخترم در شب دوشنبه سيزدهم صفر سال 950 ، و تولد برادرش ابو الفضايل محمّد بهاء الدين به هنگام غروب آفتاب در روز چهارشنبه 27 ذيحجهء سال 953 روى داده است .\r\n\r\nوفات او\r\nدو سيد بزرگوار ، صاحبان السلافة و الروضة البهية و صاحب حدائق در لؤلؤة البحرين آورده‌اند كه شيخ بهائى 12 روز مانده به آخر شوال سال 1031 و به روايتى 1030 وفات يافته است . علامهء مجلسى اول ( م 1070 ) در شرح الفقيه خود چنين مىنويسد : شيخ بهائى در شوّال سال 1030 درگذشته است .\r\nمؤلف امل الآمل نيز همين تاريخ را تأييد مىكند و چنين مىنويسد : از مشايخ و اساتيد\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 4 / 229 .\r\n( 2 ) . لؤلؤة البحرين 20 .\r\n","page_name":" 382 ","page_number":398},
  {"content":"\r\n\r\nخود شنيده‌ايم كه شيخ بهائى به سال 1030 درگذشته ، و اين تاريخ در نزد علما معتبر شناخته شده است .\r\nعلّامه شيخ هاشم اتكانى در پشت جلد اثنى عشريات استادش شيخ بهائى ، سال وفات او را 1030 ذكر كرده است . علاوه بر اين ، اجازهء نامهء شيخ را به دو كه در ماه رجب همين سال نگارش يافته ، نيز در پشت جلد همين كتاب مىتوان ملاحظه كرد .\r\nصاحب مفتاح التواريخ چنين نوشته است .\r\nشيخ بهائى در روز سه‌شنبه 12 شوال سال 1030 در اصفهان درگذشته ، و جنازهء او را برطبق وصيت خودش ، پيش از اينكه به خاك بسپارند ، به مشهد بردند و در آن شهر مقدس در جوار آرامگاه حضرت رضا دفن كردند ، و من به سال 1348 به زيارت قبر او موفق شدم .\r\nعلامه شيخ ابراهيم عاملى بازرونى كه شاگرد شيخ بهائى بوده ، در رثاى استاد چنين گفته است :\r\n- خداوند ، پيوسته ابرهاى رحمت خود را بر پيشواى مردم بهاء الدين بباراند .\r\n- او بزرگمردى بود كه راههاى هدايت را روشن داشته ، و با فقدانش دين و آيين جامه سياه به تن كرده است .\r\n- ديگر به خاطر اندوه بسيار ، اثرى از مجد و شكوه و بزرگى به جاى نمانده است .\r\n- آيات و جلوه‌هاى علم ، همه مخفى و مدروس گشته ، و خانه‌هاى احاديث و اخبار ويران شده است .\r\n- بسا انديشه‌هاى ناب و شايسته كه از ميان رفته ، و در بين مردم ، جز انديشه‌هاى عيبناك ، چيزى به چشم نمىخورد .\r\n- و چه بسيار افكار پست بىارزش كه بايد به زباله‌دانها سپرده شود ، در بلنديهاى علم جاى گرفته است .\r\n- بسا محرابهاى مساجد كه چون از وجود او روشنى مىيافتند ، همه به ياد او گريه سر دادند .\r\n\r\n","description":"","footnote":"","page_name":" 383 ","page_number":399},
  {"content":"\r\n\r\n- آرى ، خوى بزرگواران اين است كه همواره گرسنگان را اطعام مىكنند ، و برهنگان را مىپوشانند .\r\n- چه بزرگوار و باشكوه است آن شخصيتى كه در سرزمين طوس ، آنجا كه عزيز خاندان عصمت و طهارت آرميده ، به خاك رفته است .\r\n- امام هشتم كه در روز قيامت ، از سر احسان و جود ، همهء باغهاى بهشت را در اختيار زائران خواهد نهاد .\r\n\r\nلغزش و خطاى نابخشودنى\r\nسعيد نفيسى نويسندهء ايرانى ، در تأليفى كه دربارهء زندگانى شيخ بهائى پرداخته ، رنج بيهوده كشيده و گوهر را با سرگين درآميخته است . او مطالبى نقل كرده كه مدرك درست تاريخى ندارد و حقايق روشنى بر او پوشيده مانده و توهماتى را به هم بافته و معانى مضحكى را مطرح ساخته است . از جمله امور شرم‌آورى كه نقل كرده ، اين است كه در آن كتاب شيخ عبد الصمد را برادر بزرگتر شيخ بهائى پنداشته و استدلال كرده است كه شيخ عبد الصمد ، ده سال پيش از شيخ بهائى وفات يافته است . گويا او تصور مىكرده كه ترتيب مرگ نيز همانند ترتيب ولادت است و همانطور كه هركس زودتر متولد شود ، بزرگ‌تر است ، پس آنكه زودتر وفات يابد نيز بزرگ‌تر و برادر بزرگ است . باز پنداشته است كه شيخ عبد الصمد ، به نام جدش ناميده شده ، و هرگاه شيخ بهائى برادر بزرگ‌تر بود ، به نام جدش موسوم مىگرديد ، و برادرش نام جدّ بزرگ‌تر را مىگرفت و گويا اين نوع نامگذارى را يك اصل ثابت و تخلّف‌ناپذير پنداشته است كه بايد گفت درست نيست . معلوم نيست كه كجا اين اصل ثابت شده ، و اصرار او بر اين رويه چه اساسى دارد .\r\nاين چيزى است كه نه من و نه خود نفيسى ، از آن آگاه نيستيم و پدر شيخ بهائى و فرزندش نيز آن را نمىدانند .\r\nهمچنين نفيسى گمان كرده كه شيخ عبد الصمد ، آنگاه كه پدرش در سال 966 به ايران مسافرت كرده ، همراه او نبوده است ، و فقط شيخ بهائى پدر را همراهى كرده و او به\r\n\r\n","description":"","footnote":"","page_name":" 384 ","page_number":400},
  {"content":"\r\n\r\nمدينه منوّره گريخته است و هرگاه شيخ عبد الصمد برادر بزرگ‌تر شيخ بهائى نبود ، نمىتوانست در آن واقعهء حركت به ايران از پدر دور بماند . بيچاره سعيد نفيسى نمىدانسته كه خود شيخ عبد الصمد ، در شكم مادرش بود كه هنگام مهاجرت به ايران ، بدينسان پدر را همراهى كرده است . او نمىدانسته شيخ عبد الصمد مطابق آنچه پدرش شيخ حسين آشكارا اظهار داشته ، در سال وقوع فتنهء مذكور ، يعنى 966 در قزوين به دنيا آمده ، و معلوم نيست نفيسى فرار شيخ عبد الصمد را به سال 966 به مدينه از كجا آورده است .\r\nيكى ديگر از اشتباهات نفيسى اين است كه گمان كرده شيخ بهائى كتاب الفوائد الصمدية خود را به نام برادرش شيخ عبد الصمد تأليف كرده است و طبيعى است كه برادر كوچك نام برادر بزرگ را براى كتاب انتخاب كند ، و عكس اين خيلى بندرت اتفاق مىافتد ، آن هم از سوى كسانى كه نفس امّاره آنها را به خاك هلاك نشانده است .\r\nاين مرد حرفهاى پوچ و بىمعنى ديگرى در اثبات پندار خود به هم بافته ، و صفحهء تاريخ حيات خود را با چيزهايى كه عقل و منطق آنها را قبول ندارد ، سياه ساخته است . او غفلت داشته از اينكه شيخ حسين پدر شيخ بهائى ، تاريخ ولادت او و برادرش را در نامه‌اى كه در رياض العلماء در شرح حال او آمده ، ذكر كرده است ، و عبارتش اين است :\r\nتولد مبارك دخترم در شب دوشنبه سوم صفر سال 950 ، و تولد برادرش ابو الفضايل محمّد بهاء الدين در غروب آفتاب چهارشنبهء بيست و هفتم ذيحجهء سال 953 ، و تولد خواهرش ام ايمن سلمى پس از نيمه شب شانزدهم محرّم سال 955 ، و تولد برادرش ابو تراب عبد الصمد در شب يكشنبهء شانزدهم سوم صفر سال 963 ، حدود يك ساعت از شب مانده در قزوين اتفاق افتاده است و تولد خواهرزاده‌اش سيد محمّد در شب شنبه 28 صفر همان سال در قزوين صورت گرفته است .\r\nبنابراين شيخ بهائى ، دوازده سال و سى و شش روز از برادرش شيخ عبد الصمد ، علىرغم پندارهاى اين نويسنده ، بزرگ‌تر بوده است . اين نويسنده مىتوانست بزرگى سال شيخ بهائى را از اجازه‌اى كه پدرش به او و برادرش داده و در آن نام شيخ بهائى را\r\n\r\n","description":"","footnote":"","page_name":" 385 ","page_number":401},
  {"content":"\r\n\r\nجلوتر از برادرش ياد كرده است ، استفاده بكند . متن عبارت اجازه اين است : من اين اجازه را به فرزندم بهاء الدين محمّد و ابو رجب عبد الصمد ، خدا حفظشان كناد ، پس از آنكه پسر بزرگم پيش من بسيارى از علوم عقلى و نقلى را به‌طور كافى فراگرفته ، داده‌ام .\r\nهمين‌طور ، مشايخ اجازه همه‌جا شيخ بهائى را مقدّم بر برادرش آورده ، و در اجازات خود به آن تصريح كرده‌اند ، و اين نويسنده به جاى اينكه به لاف‌زنى بپردازد ، بهتر بود كه بر اين اسناد استدلال مىكرد .\r\nدر اينجا مىخواهم اندكى از آنچه صفحات كتاب او را تاريك و مشوه ساخته ، بازگويم و چيزى كه در اينجا براى ما اهميت دارد ، يادآورى تعرّض و جسارتى است كه او نسبت به علماى دينى و بزرگان مذهب ما روا داشته ، و پيوسته اين اهانتها را بر زبان و قلم رانده است ، از جمله تعرّضى كه به ساحت شيخ بهائى در ضمن كلام داشته ، و مطالبى كه دربارهء اشارات شيخ بهائى در مثنوى نان و حلوا آورده و گفته است : نظر انتقادى شيخ بهائى در اين مثنوى متوجه سيد داماد نبوده ، بلكه منظور او فقيهان قشرى و جامد و فريفتهء ظواهر بوده است كه ذوق و تصوف را خوش نمىداشتند و انكار مىكردند ، امثال ملا احمد اردبيلى و بسيارى ديگر كه در عصر شيخ بهائى مىزيستند . مسلما سيد داماد كه متفكرى حكيم بوده و اندكى از اين ديدگاه در او ديده نشده ، مشمول انتقاد نبوده است .\r\nسخنى كه از زبان اين نويسندگان برمىخيزد ، خيلى مهم است و من جهل مركب اين نويسنده را بسيار وحشتناك مىدانم . او چيزى نمىداند ، و نمىداند كه نمىداند . دربارهء اساطين مذهب سخن مىگويد و مىپندارد كه هرچه آنها نمىدانستند ، او مىداند و نقايص آنها را بر طرف و جبران مىكند ، چنان كه مثلا شخصيتهايى مثل محقّق اردبيلى را در شمار قشريان و فقيهان ظاهربين ياد مىكند ، در حالى كه اين شخصيت بزرگ ، انسانى كامل در علم و دين بوده ، انديشه‌هاى درست و سازنده و افكار ژرف و نفسانيات شايسته به حد كمال داشته ، در دعوت به خدا و مذهب حق خدماتى انجام داده ، و بىترديد از عرفان صحيح و حكمت بالغهء بىمانندى برخوردار بوده است . كوتاه‌سخن اينكه او جامع\r\n\r\n","description":"","footnote":"","page_name":" 386 ","page_number":402},
  {"content":"\r\n\r\nهمهء فضايل و برگزيدهء همهء مآثر علم و فضيلت بوده است . روى هريك از فضايل او كه انگشت بگذارى ، شاهد صدقى بر گفتارم خواهى يافت كه چگونه مقام شامخ و مرتبهء رفيع دارد ، و تأليفاتى نيز دارد كه همه در معقول و منقول ، برهانى آشكار محسوب مىگردد و نشانى از غرايز و نهاد زيبا و برجسته و نيكوى اوست ، و همهء محامد و بزرگواريهاى كسبى و نفسى را در خود جمع كرده است و بر خلاف رؤيا و پندار اين مورّخ قشرى جامد ، كسى را نمىيابى كه در فضايل و مكارم اين دانشمند ، شكى به خود راه دهد و گويا اين شعر در حق اين محقّق يگانه سروده شده است كه :\r\n ما شير شكاران فضاى ملكوتيم * سيمرغ به دهشت نگرد بر مگس ما \r\nيا مصداق اين شعر است :\r\n- ما از كسانى كه دوستمان ندارند ، هرچند كه در اوصاف و صفات ، مقامى بسيار بزرگ داشته باشند ، بىنياز هستيم .\r\n- هركس از ما رو گرداند ، همين دشمنى و روگردانى ، در تيره‌روزى او بس است و هركس ما را از دست بدهد ، ما نيز او را رها خواهيم كرد .\r\nوانگهى ، اين مرد چه نوع تصوّفى را برگزيده كه برطبق آن مىخواهد از شيخ عارف الهى ما عيبجويى كند . آيا مرادش آن مذهب باطل است كه با عقايد الحادى ، همچون حلول و وحدت وجود به معناى انحرافىاش درآميخته است ؟ مذهبى كه با تحريف و دگرگون‌كردن معناى كلمات الهى ، از انواع طاعات شانه خالى مىكند ، و با روش شتابزدهء خود از آيهء  وَ اعْبُدْ رَبَّكَ حَتَّى يَأْتِيَكَ الْيَقِينُ  « 1 » برداشت غلط مىكند . مسلّم است كه شيخ بزرگوار ما ، دانشمندى يگانه و عالمى ربّانى است كه دامنش از اين شركها پاك است و تصوّف ، مذهب باطلى است كه فقط انسانهاى گمراه بدان مىگروند .\r\nالبته ، هرگاه مراد از تصوف و عرفان ، معرفت حق و پيداكردن ذوق سليم و همان روشى است كه دانشمندانى همچون شيخ بهائى و جمال الدين احمد بن فهد حلى و جماعتى از بزرگان علم ، چه پيش و چه پس از آنها ، داشته‌اند ، ما برآنيم كه شيخ اردبيلى\r\n\r\n\r\n","description":"","footnote":"\r\n( 1 ) . حجر 15 / 99 : پروردگارت را بندگى كن و بستاى ، تا ترا يقين حاصل شود .\r\n","page_name":" 387 ","page_number":403},
  {"content":"\r\n\r\nنه‌تنها از اين طريقه عدول نداشته و از اين تهمت منزه بوده است ، بلكه شايسته است او را در طريقهء مشايخ عرفا به شمار بياوريم . بنابراين ، مطالبى كه در كتاب او حديقة الشيعة در نكوهش و آشكاركردن عيبهاى صوفيه مىبينيم ، مسلّما متوجه آن گروه از صوفيه است كه اوصافشان را ذكر كرديم ، اما سعيد نفيسى ، حق و باطل را از تصوف و عرفان چگونه مىتواند بشناسد ؟ و چگونه مىتواند مايه‌ورى و دانش شيخ اردبيلى را برتابد ؟ آيا مىتواند تشخيص دهد يا نه ؟ من نمىدانم ، اما خداوند به ژرفاى جانها و سينه‌ها آگاه است و اين مرد ، در پرتگاهى سقوط كرده و در جايى وارد شده كه توانايى آن را نداشته است . خداوند كسى را كه قدرشناس خويش است و از حدّ خود تجاوز نمىكند ، رحمت كند .\r\n\r\n","description":"","footnote":"","page_name":" 388 ","page_number":404},
  {"content":"\r\n\r\n\r\n4 حرفوشى عاملى ( م 1059 )\r\n- اى گلى كه بر فراز درخت خوشبوى بانه جاى دارى ، چه كسى اين‌چنين راز محبت را روشن كرده است ؟\r\n- تو آن كوشش جانانهء مرا كه در دل من جاى دارد ، در سينه نگهداشته‌اى .\r\n- داستان عشق و محبت مرا در خود نگهداشته ، و پردهء خفا بر روى آن كشيده‌اى .\r\n- هرگز نمىپنداشتم كه يك روز ، اشك رخسار ، ترجمان مهر من باشد .\r\n- هرگاه راز عشق اين‌چنين آشكار نمىشد ، زبان عيبجويانم اين‌چنين باز نمىشد .\r\n- و شاخه‌هاى تو ، از شوق ديدار ، اين‌چنين درهم نمىپيچيد .\r\n- اى درخت بان آهوپيكرى كه همواره در دلها مسكن دارى .\r\n- چشمان تو ، چنانم مست كرده كه گويى ديدگانت ميخانه‌اى است .\r\n- تو از آب زلال تازه سيراب گشته و در نرمى ، از نرمى درخت خيزران سبقت برده‌اى .\r\n- من ياد ترا همواره در دل نگهداشته‌ام ، و ديده‌ام از تماشاى جامهء زيباى تو خيره است .\r\n- قطرات شبنم ، همچون دانه‌هاى مرواريد ، بر شاخساران وجودت آشكار است .\r\n- با گونه‌هايى چون شقايق سرخ و دندانهايى چون گل بابونهء سفيد ، زيبا هستى .\r\n- آنچنانكه گويى در جمع دينداران ، ياد على مرتضى را بر زبان مىآورم .\r\n\r\n","description":"","footnote":"","page_name":" 389 ","page_number":405},
  {"content":"\r\n\r\n- آنگاه كه زمانه سخت رنج‌آور مىشود ، تو بهترين باران رحمت خدا ، و استوارترين پناهگاه انسان هستى .\r\n- بسا پناهندگان كه از بيم جفاى روزگار به دو پناه مىبرند و آرامش مىيابند .\r\n- و اميدواران را چه‌بسا عرق شرم سيل‌آسا فرامىگيرد و او آنها را رهايى مىبخشد .\r\n- خداوند به او مقام تقرّب داده ، و دوستى او را موجب تقرّب و دوستى خود دانسته است .\r\n- فرداى قيامت كه به امر پروردگار ، به حساب همهء خلايق رسيدگى مىشود ، دشمنان او در آتش دوزخ سرنگون ، و دوستانش از باغهاى بهشت برخوردار مىشوند .\r\n- هرگاه از مقام على عليه السّلام خواسته باشى چيزى درك كنى ، گرد و غبار ميدانهاى جنگ را ببين .\r\n- زمانى كه آتش جنگ بالا گيرد ، تيغ كارسازش دشمنان را همچون افعى مىبلعد .\r\n- و نيزهء او از خون كافران و جنايت‌پيشگان سيراب مىگردد .\r\n- و پرچم دشمنان همراه جمجمهء سرشان بر خاك هلاك سرنگون مىشود .\r\n- از سرزمين خم بپرس كه چگونه احمد مختار فضايل او را در آنجا بر مردم آشكار ساخت .\r\n- شگفتا كه او با دشمنان لجام‌گسيخته‌اش به مهر و مدارا رفتار مىكند .\r\n\r\nشاعر را بشناسيم\r\nشيخ محمّد ، پسر احمد حرفوشى « 1 » حريرى شامى عاملى ، شخصيتى بزرگوار است كه بر همهء رجال علم و ادب زمان خود سبقت داشته و از اساطين فضيلت به شمار مىرفته است . هركه به آستان او راه مىيافت ، به مقام بلند علمى مىرسيد و هرصاحب كرامتى ، خود را در برابر او ناچيز مىديد .\r\n\r\n\r\n","description":"","footnote":"\r\n( 1 ) . حرفوشى از آل حرفوش است كه به نياى اعلايشان امير حرفوش خزاعى منسوبند و اصلشان از خزاعهء عراق است . ر ك : اعيان الشيعة : 5 / 448 .\r\n","page_name":" 390 ","page_number":406},
  {"content":"\r\n\r\nفضايل و پاكى تبار و نسب را آنچنان باهم مقرون كرده بود كه گويى دندانه‌هاى يك شانه يا شعاعهاى يك دايره هستند كه همه به يك اصل برمىگردند . در ميان كسانى كه در توصيف او ميانه‌ترين راه را برگزيده‌اند ، سيد مدنى شيرازى را مىتوان ذكر كرد كه چنين مىنويسد :\r\nاو منار بلند علم ، و ساكن كعبهء فضيلت ، و ركن شريف آن است . چراغ فضيلتى است كه هرصبح و شام پرتوافشانى مىكند . خاتم پيشوايان عربيت است كه در خاور و باختر شهرهء آفاق است . از حقايق پرده برداشته ، مشكلات دانش را بر طرف كرده ، دشواريهاى تفكّر را بگشوده و اشكالات مباحث را آشكار كرده است .\r\nدرياى فوايد علمىاش در تلاطم ، و سبو و آبدان بهره‌گيران از آن لبريز است . در فنون گوناگون تأليفات كرده ، و با تصانيف خود ، درّ مكنون پروريده است . در اين آثار ، به آخرين مرحلهء تقوا و خشوع و فروتنى علمى نايل شده ، و آنچنان وقارى نشان داده است كه كوههاى بلند در برابرش ناچيز است . او آنچنان زهد و تقوايى داشته كه ابراهيم بن ادهم بدان مرتبه دست نيافته است ، و مراتب تقدّسش به پايه‌اى بوده كه سرى سقطى سرّى از اسرار آن را برنتافته است . او استاد مشايخ ما بود كه همواره از بركات انفاسش استفاده برده ، و از پرتو چراغ وجودش بهره‌گيرى كرده‌ايم . از بلاد شام به شهرهاى عجم آمده و تا پايان مرگ در اين نواحى سكونت كرده و در سال 1059 وفات يافته است . « 1 »\r\nشيخ حرّ عاملى در شرح حال و ثناى او گفته است : او دانشمندى فاضل ، اديبى استاد ، محققى ژرفنگر و نويسنده‌اى امين بود كه علوم عربيّت را به معاصران خود شناساند .\r\nبسيارى از كتابهاى خاصه و عامه را در نزد سيد نور الدين على ، پسر على ، پسر ابو الحسن موسوى عاملى در مكه فراگرفته ، و كتابهايى بس سودمند تأليف كرده است . « 2 »\r\nاستاد ما علّامه مجلسى نيز همچون صاحب سلافة العصر او را ستوده است « 3 » و\r\n\r\n\r\n","description":"","footnote":"\r\n( 1 ) . سلافة العصر 315 .\r\n( 2 ) . امل الآمل 452 كه در آخر منهج المقال به طبع رسيده است .\r\n( 3 ) . ر ك : بحار الانوار : 25 / 124 .\r\n","page_name":" 391 ","page_number":407},
  {"content":"\r\n\r\nبه‌طور كلى ، گوهر تعابير ستايش‌انگيز و تكريم‌آميز ، در همهء معاجم و كتب تراجم در حق او منتشر شده است . ما نيز در كتاب خود فصلى را به شرح احوال اين مرد بزرگ اختصاص داده‌ايم « 1 » و در آن نيز چنين مىخوانيم :\r\nدر محضر اين بزرگوار ، شيخ على زين الدين ، نوهء شهيد ثانى تلمّذ كرده ، و شيخ هاشم احسائى نيز از او روايت كرده است . « 2 »\r\n\r\nتأليفات او\r\nآثار معروف آن بزرگوار عبارت است از :\r\n1 - طرائف النظام و لطائف الانسجام فى محاسن الاشعار .\r\n2 - اللآلى السنية فى شرح الاجرومية ، در دو مجلد .\r\n3 - شرح شرح الكافيجى على قواعد ابن هشام .\r\n4 - شرح شرح الفاكهى على القطر .\r\n5 - شرح قواعد الشهيد .\r\n6 - شرح الصمدية در نحو .\r\n7 - شرح التهذيب در نحو .\r\n8 - شرح الزبدة در اصول .\r\n9 - مختلف النحاة در نحو .\r\n10 - رسالة الخال .\r\n11 - ديوان شعر .\r\nبه علاوه ، صاحب امل الآمل پس از شمردن كتابهاى اين بزرگوار ، مىنويسد :\r\nرساله‌هاى متعددى از او در مدتى كه به اصفهان مسافرت كرده بودم ، ديده‌ام ؛ وقتى وفات فرمود ، قصيده‌اى طولانى در رثايش سرودم كه ابيات زير از آن نقل مىشود :\r\n- بر مجد و بزرگوارى ، ماتم و سوگوارى برپا كنيد كه اصل مجد و بزرگى از بين ما رخت\r\n\r\n\r\n","description":"","footnote":"\r\n( 1 ) . ر ك : شهداء الفضيلة 118 .\r\n( 2 ) . شهداء الفضيلة 160 ؛ المستدرك : 3 / 406 .\r\n","page_name":" 392 ","page_number":408},
  {"content":"\r\n\r\nبربست ، و اندوه سراسر وجودم را فراگرفت .\r\n- آن‌كه همهء محاسن در او جمع بود ، دنيا را ترك گفت ، و روز روشن بر جهانيان تاريك شد .\r\n- اين چه حادثه‌اى است كه با شنيدن خبر آن ، قامتهاى بلند از اندوه خميدن مىگيرند ؟\r\n- چه شده است كه درياهاى پربركت اين همه به تلاطم افتاده‌اند و دست موج بر گونه ساحل سيلى مىنوازد ؟\r\n- در پاسخ بايد بگويم كه خبر مرگ محمّد را براى ما آوردند ، و از تأسف و درد اين مرگ ، سنگهاى سخت آب شدند .\r\n- بايد گفت كه آن نيكوخصال درگذشته است و آن كسى كه در علم شخصيتى يگانه محسوب مىشد ، ديگر در ميان ما نيست .\r\n- چه‌بسا قلمها كه از كثرت اندوه خشكيدند و سكوت اختيار كردند و ياراى توصيف ندارند .\r\n- چه شيفتگان دانش كه در آرزوى كسب علم از او بودند ، و امروز كوهها و دره‌ها و موانع بزرگ راه وصالشان را بسته است .\r\n- همهء بزرگان از اين مرگ جانگداز به سر و صورت خود مىزنند ، و اين كمترين كارى است كه در اين غم مىتوان انجام داد .\r\n- با غم درگذشت حريرى مصيبت تأسف‌بارى بر جهان كرامت و بزرگوارى وارد شده است كه هيچ مصيبتى نمىتواند با آن برابرى كند .\r\nشاعر ما حريرى كه در مهد شعر پرورش يافته و از تبار والايى برخوردار بوده است ، در شعر و ادبيات عرب چيره‌دست و توانا بود . سيد مدنى در سلافة العصر مىنويسد :\r\nميوه‌هاى درختان باغ ادب او به خوبى رسيده و گلها و شكوفه‌هاى گلزار كلامش همواره شكفته و دلاويز است ، و چه زيباست كه ذائقه‌هاى تفكّر و انديشهء ما از آنها بچشند و كام جان خوش دارند ، و ارباب فهم از بوى خوش و عطرآگين آن بهره جويند .\r\nخوشا عندليب خامهء او كه بر شاخسار سرانگشتانش تكيه كند ، و نغمهء خوش آغازد .\r\n\r\n","description":"","footnote":"","page_name":" 393 ","page_number":409},
  {"content":"\r\n\r\nنمونه‌اى از اين شيوايى و لطافت را در اشعار زير ملاحظه كنيد ، آنجا كه استادش شيخ شرف الدين دمشقى را به سال 1026 مدح مىكند :\r\n- آنگاه كه پلكهاى ديده‌ام به آرامى روى هم خواهد افتد ، به مركب خيال بگو تا بر كران مزار يار بيارامد .\r\n- تا مگر دل از گرماى مهر او و شوق ديدارش آرام گيرد .\r\n- چگونه ممكن است دوستى را ديدار كنم كه انواع درد و رنجورى ، پيكرش را نزار كرده است ؟ و اين ديدارى شگفت‌آور است .\r\n- اى دوست ، بر مزار يار دلارامى بانگ بزن تا من نيز كوه و دشت را بپيمايم .\r\n- با من به ديار دورافتادهء يار بيا تا فراوان بر آن اشك ريزيم .\r\n- دل من از لحظه‌اى كه اشتران كاروان به راه افتادند ، از دست رفت و به دنبال مركبى كه مرا به يار و دوست رساند ، روان شد .\r\n- آيا كسى هست كه وادى عقيق را براى من كه قرار و آرام از كف داده‌ام ، توصيف كند .\r\n- جان من از وقتى كه سرگشتهء ديدار آن زيباچشم شده است ، سرگشته و بىباك در وادى عشق مىخرامد .\r\n- هرگاه دوست به زائرش بنگرد ، دلها همه حيران و مجذوب مىشود .\r\n- اين نگاه شگفتا كه همواره تند و تيز ما را مىپايد .\r\n- و شگفت‌تر آنكه پيروزى را با خود به ارمغان آرد .\r\n- پيش از اين ، چنين خونريزى را كه بىپروا خون عاشقان را ريزد ، نديده بودم .\r\n- خورشيد ، تابناكى خود را از چهرهء او وام مىگيرد ، و هماره درخشان مىماند .\r\n- و با تير مژگان به جانبدارى از گل و گلنار برمىخيزد .\r\n- اين عشق و دلباختگى ، سراپاى وجودم را تسخير كرد ، ليكن پس از تسخير ، مشكلات و دشوارىهايى كه بايد از آن بيمناك بود ، روى آورد .\r\n- وقتى ملامتگران و عيبجويانم آتش عشق را در من ديدند ، رقت آورده پوزش‌خواهى آغازيدند .\r\n\r\n","description":"","footnote":"","page_name":" 394 ","page_number":410},
  {"content":"\r\n\r\n- آرى ، آنكه آماج تير مژگان دوستان واقع شد ، ديگر شفا و بهبودى از او چشم مدار ، و صبر و قرار را در او جستجو مكن .\r\n- ترا آرام و تسكين باد كه تو اول كسى نيستى كه عشق تسخيرش كرده و پاسخ قبول شنيده است .\r\n- و نيز اول عاشق بىقرارى نيستى كه نفس خود را زير پا گذاشته و بىقرار گشته است .\r\n- با اين دل مشتاق ، سازش و رفق داشته باش ، چرا كه محكوم به عشق‌ورزى است و جفاى دوست در او كارگر افتاده است .\r\n- پس بيا حديث عشق آغاز كن ، و در سراى آن كسى را بزن كه در بزرگوارى بىهمتاست .\r\n- به مدح كسى روى آر كه در بزرگواريها و كرامات يگانه است ، و به مدارج بزرگ و قلّهء افتخار نايل گرديده است .\r\n- آن‌كه به بلندترين مقامات رسيده است و دشمنانش لباس حقارت پوشيده‌اند .\r\n- او در سخنورى به مقامى رسيده كه ترا در وصول به اهداف بلند بسنده است .\r\n- بيان هيچ سخنور توانايى نتواند ده‌يك مناقب و اوصاف او را وصف كند و به شمار آورد .\r\n- او كعبهء اقتداى بزرگان و منار رفيع پژوهندگان كمال است .\r\n- همهء مفاخر در اختيار اوست و ديگران به غير او پناه نمىبرند .\r\n- آنگاه كه در امواج تيره و تار درياى انديشه غوطه‌ور مىشوى ، اوست كه همچون روز روشن جان ترا نورانى و پرفروغ مىكند .\r\n- او دريايى است كه وصفش پايان‌پذير نيست ، و تو از دريا بگو تا به آسايش رسى .\r\n- فضيلت‌طلبان را از فيض وجود خويش بهره‌مند مىگرداند و به جويندگان عطايش احسان مىكند .\r\n- همچون دخترى آراسته و زيبا كه دامن خود فروهشته و ناز و كرشمه مىفروشد .\r\n- در جامه‌اى نيكو به سوى تو مىخرامد ، و راست‌قامت به سوى تو مىآيد .\r\n- با ظرافت تمام مشك‌فشانى مىكند و در بهترين جامه كه عاريتى نيست ، خودنمايى\r\n\r\n","description":"","footnote":"","page_name":" 395 ","page_number":411},
  {"content":"\r\n\r\nمىنمايد .\r\n- و بر تو شكوهء دل خود را از اينكه فرزندانش بر او ستم كرده و پيمان او را شكسته‌اند ، فرومىخواند .\r\n- آنان مىخواستند اين مهر فروزان را خاموش گردانند ، ليكن از اجراى اين قصد خود ناكام شدند .\r\n- و به درد درونى گرفتار آمدند و با سرشكستگى دور شدند و به هلاكت رسيدند .\r\n- پس تو اى شاعرى كه آتش سخن و شعلهء استعداد را افروخته‌اى ، چرا خاموش نشسته‌اى ؟\r\n- اينك سخن خود را نثار قدوم اين عروس كن ، بدان اميد كه پذيرفته آيد .\r\n- او از دست تو رفته و سپس به سوى تو بازگشته است ، چرا كه تو به اصل و تبار و اوصاف او وقوف كامل دارى .\r\n- اى دوست باكمال ، تو همچنان يگانهء روزگار بمان ، و به عنوان وجودى عالىمقام و بلندمرتبه جاودانه باش .\r\n- تا وقتى كه خورشيد عالمتاب بر جهان مىتابد ، و بلبلان بر شاخساران نغمه‌سرايى مىكنند .\r\n- و نيز تا آن هنگام كه دوست عاشق شوق وصال در دل دارد ، و به ياد نجد سخن مىرود ، و نغمهء دل بر زبان مىآيد .\r\nدر كتاب سلافة العصر ، علاوه بر آنچه در اين‌جا ذكر شد ، يكصد و بيست و دو بيت از او نقل شده است . مكارم و فضايل اين شخصيت بزرگوار را فرزند فاضل و صالحش شيخ ابراهيم بن محمّد حرفوشى ، ساكن طوس و مشهد امام رضا عليه السّلام به ارث برده و در سال 1080 در مشهد وفات يافته است و اين تاريخ ، بنا به نوشتهء شيخ حرّ در امل الآمل ياد شده است . او نزد پدرش و ديگران دانش آموخته و از محضر آنان كسب فيض كرده است .\r\n\r\n","description":"","footnote":"","page_name":" 396 ","page_number":412},
  {"content":"\r\n\r\n\r\n5 ابن ابى الحسن عاملى ( م 1068 )\r\n- على عليه السّلام به مقام بلند مكارم اخلاق و فضيلت رسيده است ، و هواداران شما از ديرباز ، گرد گوساله‌ها جمع شده و با شتاب تمام ، مردم را از حقيقت بازمىداشته‌اند .\r\n- طرفداران شورا ، با كين و خصومتى كه در دل داشتند ، از اظهار آن مقام خوددارى كردند و از على عليه السّلام روى برتافتند و اين دشمنى پيوسته در دلشان غليان داشت .\r\n- اى مروان ، اين دشمنى شما چه سودى مىتواند داشته باشد ؟ و حال آنكه محمّد مصطفى خاتم انبيا صلّى اللّه عليه و آله دربارهء او به صراحت سخن گفته است .\r\n- و در روز غدير ، او را پيشواى مردم و داراى منطقى استوار و برهانى قاطع معرفى كرده است .\r\n- شما با ستمى كه كرديد ، اين مقام را به ناشايستگان سپرديد ، و او را از شخصيت سزاوارش دور كرديد .\r\n- دل رسول اللّه صلّى اللّه عليه و آله را با محروم‌كردن دخترش از ميراث پدر ، به درد آوردند و اين چه كار زشتى بوده است .\r\n- اينان چقدر بر مركب گمراهى سوار شدند و به انجام كارهاى ناشايست پرداختند و چقدر از ساحت عدل و هدايت به دور افتادند .\r\n\r\n","description":"","footnote":"","page_name":" 397 ","page_number":413},
  {"content":"\r\n\r\n- پليديها و تبهكاريهاى اينان ، بيش از آن است كه افرادى چون من بتوانند آنها را به رشتهء تحرير درآورند و شماره كنند .\r\n- شما كفران كرديد و سخنان بىاساسى در ستايش افراد بىفضيلت و نادان بر زبان رانديد .\r\n- اين بس نبود كه به يار پيغامبر ، على مرتضى ، آن مرد برگزيدهء دادگر ، بديها و عيبهايى را نسبت داديد ؟\r\n- با گمراهى تمام گفتيد كه على عليه السّلام به پيغمبر صلّى اللّه عليه و آله اسائهء ادب كرده ، چرا كه دختر ابو جهل ملعون را خواستگارى نموده است . « 1 »\r\n- با وجود اينكه هرگاه اين امر حقيقت داشت و ثابت مىشد ، از او كناره مىگرفت و به خشم مىآمد .\r\n- به اين مرد هدايتگر نسبت پيروى از هواى نفس داديد ، و با اين گفتهء خود ، خدا را تكذيب كرديد .\r\nاين قصيده را علّامه سيد احمد عطار در جلد دوم كتاب الرائق ذكر كرده است .\r\n\r\nشاعر را بشناسيم\r\nسيد نور الدين على ثانى ، پسر سيد نور الدين على كبير ، پسر حسين ، پسر ابو الحسن موسوى عاملى جبعى يكى از مشايخ و بزرگان شيعه است . وى از سرآمدان علماست كه علم و ادب را باهم جمع كرده ، و به زيور تقوا و ورع آراسته بوده است و همچون پدرش ، از بزرگان خاندان وحى ، و از افراد بىهمتاى علم و فضيلت ، و چهره‌اى شناخته‌شده از شاگردان شهيد ثانى است .\r\nشخصيت مورد بحث ما نزد پدر بزرگوارش سيد شريف طاهر و دو شخصيت بزرگوار درس خوانده است : يكى صاحب المدارك كه برادر پدرى او بوده ، و ديگرى شيخ حسن ، پسر شهيد ثانى كه برادر مادرى وى بوده است . وى نيز از اين دو بزرگوار اجازهء روايت دارد .\r\n\r\n\r\n","description":"","footnote":"\r\n( 1 ) . داستان اين خواستگارى ، در صحاح و مسانيد نقل شده است .\r\n","page_name":" 398 ","page_number":414},
  {"content":"\r\n\r\nهمو از دو شيخ ديگر اجازه روايت دارد : عرضى حلبى « 1 » و بورينى شامى « 2 » ، چنان كه در اجازه‌اى كه به مولا محمّد حسن نوشته ، چنين آورده است : من بخشى از مؤلّفات عامه را كه در باب معقول و فقه و حديث آمده ، از دو شيخ بزرگوار و محدث كه هردو از دانشمندان بزرگ و پيشواى عصر خود بودند ، يعنى عمر عرضى حلبى و حسن بورينى شامى روايت مىكنم . اين مطابق اجازه‌اى است كه آن دو به طرق مفصّل به من داده‌اند .\r\n\r\nكسانى كه از او روايت كرده‌اند\r\n1 - مولا محمّد طاهر قمى ( م 1098 ) كه شرح حالش در همين جلد خواهد آمد .\r\n2 - شيخ هاشم ، پسر حسين ، پسر عبد الرئوف احسائى . « 3 »\r\n3 - شيخ ابو عبد اللّه حسين ، پسر حسن ، پسر يونس عاملى عيناثى جبعى . « 4 »\r\n4 - مولا محمّد محسن ، پسر محمّد مؤمن با اجازه‌اى كه به تاريخ 1051 ه دريافت كرده است . « 5 »\r\n5 - سيد محمّد مؤمن ، پسر دوست محمّد حسينى استرابادى ، ساكن مكّهء مكرّمه كه در آنجا به سال 1088 به شهادت رسيده ، و خود از شاگردان شخصيت مورد بحث بوده است « 6 » ، و شرح حالش را در شهداء الفضيلة مىتوانيد مطالعه بكنيد .\r\n6 - مولا محمّد باقر ، پسر محمّد مؤمن خراسانى سبزوارى ( م 1090 ) كه از شاعر بزرگوار ما به موجب اجازه‌اى كه به مولا محمّد شفيع داده است ، روايت مىكند . « 7 »\r\n\r\n\r\n","description":"","footnote":"\r\n( 1 ) . عمر بن عبد الوهاب عرضى حلبى شافعى قادرى ، محدّث و فقيه بزرگ كه مفتى و واعظ حلب بود و در سال 950 در حلب متولد شده و در شعبان سال 1024 وفات يافته ، و شرح حال او در خلاصة الاثر :\r\n3 / 215 آمده است .\r\n( 2 ) . شيخ حسن بن محمد بدر الدين بورينى شافعى كه آثارى نفيس و رساله‌هاى بسيار و ديوان شعر دارد . در سال 963 متولد شده و به سال 1024 وفات يافته ، و شرح حال او را محبى در خلاصة الاثر : 2 / 51 - 62 آورده است .\r\n( 3 ) . ر ك : مستدرك الوسائل : 3 / 407 .\r\n( 4 ) . ر ك : اجازات البحار 159 ، 160 .\r\n( 5 ) . همان 141 .\r\n( 6 ) . همان 164 .\r\n( 7 ) . همان 156 .\r\n","page_name":" 399 ","page_number":415},
  {"content":"\r\n\r\n7 - شيخ جعفر ، پسر كمال الدين بحرانى ( م 1091 ) . « 1 »\r\n8 - سيد احمد نظام الدين ( م 1086 ) ، پدر سيد على خان مدنى ، صاحب سلافة العصر . « 2 »\r\nبه‌طور كلى ، هرجا در كتابهاى شرح حال ، از شاعر گرانمايهء ما نور الدين مطلبى بيابى ، خواهى ديد كه همه با جمله‌هاى احترام‌آميز و با بيان آكنده از ستايش از او ياد كرده‌اند ، و او را از چهره‌هاى دين و دانش معرّفى نموده‌اند . سيد بزرگوار ، صدر الدين مدنى از او چنين ياد مىكند :\r\nاو كوه بلند دانش ، بازوى نيرومند دين ، نويسندهء توانا و فردى بود كه در روايت و درايت تبحّر داشت . پرچمدار سپاه مكارم بود و فضيلتى داشت كه هرپژوهنده‌اى از آن بهره مىگرفت و گويى ماه در آسمان وجود او مىتابيد ، و ابر بارنده از كرمش عرق شرم مىريخت . اخلاقش بزرگان را مىآراست ، وصيتش در همه‌جا پيچيده بود .\r\n- همچون آفتاب به هرشهرى مىتابيد و همچون باد بر خشكى و دريا وزيدن مىگرفت .\r\nاو به مقامى رسيد كه پيشگامان مجد و والايى ، جز در پيشگاه او آرمان خود را نمىيافتند و اهل فضل و دانش ، جز به محضر او نمىشتافتند . او در آغاز كار خود كه از شام شروع شد ، از شكوه و عزّت و بزرگوارى برخوردار بود . همه احترام او را نگاه مىداشتند و به فرمانش تمكين مىكردند . آنگاه از شام به سوى مكّه روانه شد كه دومين كعبهء آمال او بود . اركان كعبه آن خانهء كهن را بسود و بوسه داد ، و از نغمهء جان‌نواز كعبه ، همان‌گونه كه از رايحهء مشك مشام را خوش مىدارند ، جانش را بهره‌مند گردانيد ؛ آنجا كه حاجيان براى آمرزش گناهان از هرسو بدان روى مىآورند و با اشتياق ، سوار بر اشتران و مركبها به سوى آن مىشتابند . من او را در مكّه ، در حالى كه حدود نود سال داشت ، ديدم و مردم همه از او يارى مىجستند ، و او از كسى كمك نمىطلبيد . همواره فروغ عزّت و سربلندى بر چهره‌اش نمايان بود و تا پايان عمر كه دعوت حق را لبيك گفت ، در آن خاك پاك مسكن گزيد . او همچون ابرهاى گرانبار ، بر پهنهء شهرها گذر كرد و فرود آمد و در آنجا به خاك رفت . وفاتش در ذيحجهء سال 1068 اتفاق افتاد ، خدايش\r\n\r\n\r\n","description":"","footnote":"\r\n( 1 ) . ر ك : مستدرك الوسايل : 3 / 389 .\r\n( 2 ) . ر ك : روضات الجنّات 413 .\r\n","page_name":" 400 ","page_number":416},
  {"content":"\r\n\r\nرحمت كناد . « 1 »\r\nوى اشعارى دارد كه از بلندى مقام و قدرت بيان او حكايت مىكند ، از جمله در تغزّلى گويد :\r\n- اى كسانى كه بر دل من مىگذريد ، پس از آنكه در سويداى دل فرود مىآييد ، آن را ترك مىگوييد .\r\n- شما بىجهت ، با ريختن خون من ستم روا داشتيد . اى كاش مىدانستم كه به عشق چه كسى تمايل پيدا كرده‌ايد .\r\n- با دورى خود ، سيل اشك از ديدگانم روان كرده‌ايد و بر مژگان ديده سرمهء بيدارى كشيده‌ايد .\r\n- اى كسانى كه با دورى خود ، مرا آزرديد ، آيا وقت آن نرسيده است كه اين رشتهء بريده را پيوند بدهيد ؟\r\n- اى كسانى كه به ديگران پيوستيد و همواره با ما بىوفايى ورزيديد ، چگونه مىتواند خود را قانع كند كسى كه من زندگانى خود را به عشق او به‌سرآوردم ، و او از من روى برتافت ؟\r\n- شگفتا از كسى كه عمرى را در مهر و دوستى به سرآورد ، و اميدهايش در وصل دلدار به نوميدى انجاميد .\r\n- اين در كدام آيين است كه خون عاشقان را بريزند ، و از پس كشتن ، ديه‌اى بر قاتلان تعلّق نگيرد ؟\r\n- اى شگفتا از مردانى كه صاحب نيزه‌هاى براق بودند ، آيا ستمهايى كه بر مردم روا داشته‌اند ، بس نيست ؟\r\n- چه كسى مرا انصاف مىدهد دربارهء كسى كه هرگز دلم از او فارغ نبوده است و هيچ كارى نتوانسته مرا از او باز دارد ؟\r\n- همواره تور دام من ، در مرتع و چراگاه وجودش گسترده بوده است ، چرا كه شكار\r\n\r\n\r\n","description":"","footnote":"\r\n( 1 ) . سلافة العصر 302 .\r\n","page_name":" 401 ","page_number":417},
  {"content":"\r\n\r\nمحبت هنر من است ، و مرا در اين هنر توانايىهاست .\r\n- سرانجام ، ندادهنده‌اى بر من بانگ زد كه از مركب آرزو فرود آى . آن غزالى را كه شيفته‌اش بودى ، صيد كرده‌اند .\r\n- من از اين گفته ، سرگشته و حيران شدم ، و عقل از سرم پريد ، و زمين و همهء راههاى آن بر من تنگ آمد .\r\n- من اظهار داشتم : ترا به خدا سوگند مىدهم كه بگويى چه كسى او را شكار كرده است ؟ آنها را از اين مسير بازگردان .\r\n- در پاسخ اظهار داشت : تو چگونه مىتوانى آنان را ببينى ؟ چرا كه آنان از عرصهء روزگار رحلت كرده و درگذشته‌اند و از اين پس ، اشتران راه او را نيكو يافته‌اند .\r\nدر يكى ديگر از اشعار خود كه از بهترين اشعار اوست ، در مدح يكى از اميران چنين گفته است :\r\n- ترا افتخارات بزرگى است ، و سعادت همواره در وجود تو سايه‌گستر است ؛ عزّت و سرورى و پيروزى ، زندگانى ترا پوشانيده است .\r\n- مجد و شكوه و جود و عطا و همهء فضيلتها و نعمتها در وجود تو جمع است و سپاس اين همه نعمت ، واجب .\r\n- رفعت قدر و مقام بلند تو سر در كهكشان دارد و ديگر اختران بر محور وجود تو مىچرخند .\r\n- ترا آنچنان پايگاه رفيعى است كه هرگاه بخواهى ، مىتوانى در كنار ستارهء سها جا گيرى و خواسته‌هايت را به چنگ آرى .\r\n- تو اين همه مجد و بزرگى را در كودكى و خردسالى دريافت كرده‌اى ، شگفت‌آور نيست اگر كمال جوانى را در گهواره به دست آورده باشى .\r\n- آنگاه كه خواهى حمله كنى ، بر قلهء « سراحين » دست مىيابى و تيغ و نيزه از تحمل دليرى تو كند و ناتوان است .\r\n- در ميدان مسابقهء اسب‌دوانى ، تو از همهء چابك‌سواران كه از هرسو مىتازند ، گوى سبقت مىبرى .\r\n\r\n","description":"","footnote":"","page_name":" 402 ","page_number":418},
  {"content":"\r\n\r\n- در ميدان نبرد ، همچون شيران دلير حمله مىبرى ، و به دنبال خود ، آثار جاويدان باقى مىگذارى .\r\n- آنگاه كه درآوردگاه صداى ضربه‌هاى شمشير تو به گوش رسد ، هيچ‌كس نمىتواند ملابس و غنايم جنگى را از هم بازشناسد .\r\n- آنگاه كه نيزه‌ها و شمشيرهاى لشكريان تو در ميدان جنگ برق زند ، لشكريان پرشمار دشمن ، ديگر به حساب نمىآيند .\r\n- تو همچنان در كشتار دشمنان اقدام كن ، و بىآنكه بيمى به دل راه دهى ، بر آنها غلبه نما ، چرا كه در رأى استوار تو جز كردار چيزى موجّه نيست .\r\n- كمر همت و حزم را بربند كه دشمن در هرمرتبه‌اى زبون تو خواهد شد .\r\n- تماشاگران كمال و دلاورىهايت چون اين دلايل محكم را در وجود تو بينند ، ديگر هيچ ظنّ و گمان دروغين به ذهن آنها خطور نخواهد كرد ، و تو آن گمانهاى دروغين را از دشمن خواهى سترد .\r\n- آرى ، آدمى با تيغهاى آبدار آرمانهاى بلند را به كف مىآورد و با نيزه‌هاى برنده مشكلات را از سر راه برمىدارد .\r\n- نياكان تو آنچنان بنياد بزرگوارى و سرورى را پىافكنده‌اند كه همهء مراتب و مناصب بزرگ ، بر روى آن بنا شده است .\r\n- تو پاك و نيكو گشتى و بزرگى و مجد نيز در وجود تو ريشه دوانيد ، و نياكان تو همه مراد بزرگواران و پرهيزگاران بودند .\r\n- آرى ، هرآنكه پاك‌نژاد باشد ، همهء بزرگواريها و مكارم به سوى او مىشتابد ، و همهء آرزوها و آرمانها بر او گردن مىنهند .\r\nشرح حال اين شاعر را در اين كتابها مىتوان يافت :\r\n1 - بحار الانوار : 25 / 124 .\r\n2 - رياض العلماء .\r\n3 - خلاصة الاثر : 3 / 132 - 134 .\r\n\r\n","description":"","footnote":"","page_name":" 403 ","page_number":419},
  {"content":"\r\n\r\n4 - روضات الجنات 530 .\r\n5 - الفوائد الرضوية : 1 / 313 .\r\n6 - الكنى و الالقاب : 3 / 223 .\r\nصاحب امل الآمل گويد :\r\nمن حضور او را در هنگام خردسالى خودم ، چند روزى كه در شام براى تدريس حاضر مىشد ، درك كرده‌ام . همچنين چند روزى در مكّه او را ديده‌ام ، و او بيش از بيست سال در مكه سكونت داشت ، و در رثاى او قصيده‌اى شامل 76 بيت سروده‌ام كه چنين آغاز مىشود :\r\n- آدميان بر نظير چنين از دست‌رفته‌اى ، به جاى آنكه گريبان چاك كنند ، دلها و جوارح خود را پاره مىكنند .\r\n- هرآن دلى كه در اين مصيبت از ناراحتى آب نشود ، بر او نفرين خدا باد ؛ مصيبتى كه نزديك است سنگهاى سخت ، از سنگينى آن خرد و ذوب شود .\r\n- آن روز سيل اشك در داغ مصيبت او جارى گشت ، و زمين با آن‌همه گستردگى تنگ شد .\r\n- نزديكان و دوران ، همگى بر اين سرور بزرگوار و شريف گريه سردادند .\r\n- آنگاه كه مرگ از پس طلوع آفتاب بر او حمله آورد ، درخشش دين الهى از ديده‌ها پوشيده شد .\r\n- از آن پس ، هربزرگوارى در مقايسه با او حقير آمد ، و هرزيبايى ، در برابر جمال او ، زشت و معيوب نمودار شد .\r\n- چه كسى بعد از او ، سائلان را آذوقه و خواربار خواهد داد ؟ و چه كسى بر خواستهء خواهندگان پاسخ خواهد گفت ؟\r\n- چه‌كسى با انديشهء خود مشكلات را حل ، و اسرار نهان علم را بيان خواهد كرد ؟\r\n- ديگر در روزگارى كه كمتر كسى در تاريكى شب به پيشگاه خدا پناه مىبرد ، چه كسى پس از او ، در شبهاى تار دعا خواهد كرد ؟\r\n- چه كسى در تيرگى شب از خدا آمرزش خواهد خواست ؟ و از اينكه گناهان او را در\r\n\r\n","description":"","footnote":"","page_name":" 404 ","page_number":420},
  {"content":"\r\n\r\nبرگرفته ، خون خواهد گريست ؟\r\n- ديگرچه كسى دنيا را با دين ، و تقوا را با جاه و مقام جمع خواهد كرد ؟\r\n- با درگذشت تو ، ديده‌ها بر صاحب آن‌همه تصانيف اشك خواهند ريخت و دلها خون خواهند گريست .\r\n\r\nتأليفات او\r\nحرّ عاملى مىنويسد : او شاعرى اديب و دانشمند ، و نويسنده‌اى گرانقدر و عالىمقام بود كه آثار زير را به رشتهء تحرير درآورد :\r\n1 - شرح مختصر النافع كه ناتمام مانده است .\r\n2 - الفوائد المكية .\r\n3 - شرح الاثنى عشرية الصلاتيهء « 1 » شيخ بهائى .\r\n4 - رسالة فى تفسير آية موّدة ذى القربى .\r\n5 - رسالة غنية المسافر عن المنادم و المسامر .\r\nفرزندش سيد جمال الدين ، پسر نور الدين على ، پسر حسين ، پسر ابو الحسن حسينى دمشقى نيز فضايل و مكارم يادشده را از او به ارث برده و در دمشق نزد علامه سيد محمّد ، پسر حمزهء نقيب الاشراف به كسب علم پرداخته است ، آنگاه به مكه ، زمانى كه پدرش ميان قبايل كوچك در آنجا به سر مىبرد ، مهاجرت كرد و مدتى در آنجا ماند و سپس وارد يمن شد . اين مقارن بود با روزگار امام احمد بن حسن كه وى چون به احوال اين شخص معرفت حاصل كرد و مراتب فضل او را شناخت ، قصيده‌اى در مدح او سرود ، بدين مطلع :\r\n- اى دوست ، به سوى من بازگرد ، چه خوش است آن درنگ و دورى كه سرانجام آن اميدبخش و با نويد وصال همراه باشد . « 2 »\r\n\r\n\r\n","description":"","footnote":"\r\n( 1 ) . در اجازه‌اى كه براى مولا محمد محسن نوشته ، از آن با نام الانوار البهية ياد كرده است .\r\n( 2 ) . محبى پانزده بيت از آن را در خلاصة الاثر آورده است .\r\n","page_name":" 405 ","page_number":421},
  {"content":"\r\n\r\nاو سپس از يمن بيرون آمد و وارد هند شد و به حيدرآباد كه ملك ابو الحسن حاكم آنجا بود ، رفت و اين امير ، او را نديم مجلس خود و مقرب خويش كرد ، تا زمانى كه ايام تيره‌روزى ابو الحسن فرارسيد و از طرف سلطان هند مغضوب واقع گرديد و زندانى شد ، و بدينگونه روزگار بر سيد جمال الدين برآشفت و چنان كه برادرش روح الادب سيد على در مكه به من اظهار داشت ، مدتى در حيدرآباد ماند ، تا به سال 1098 در آنجا درگذشت .\r\nشرح حالى كه محبى از او آورده « 1 » ، با مطالب فوق مطابقت دارد و حر عاملى نيز او را ستوده و گفته است :\r\nوى دانشمندى فاضل ، محققى باريك‌بين و توانا ، و اديبى شاعر بود و در درسهاى شمارى از استادان با من همدرس بود . همو به مكه رفت و در آنجا سكونت گزيد ، آنگاه به مشهد امام رضا عليه السّلام و از آنجا به حيدرآباد رفت كه هم‌اكنون نيز در آنجا اقامت دارد و مرجع فضلا و بزرگان است . اشعار فراوانى دارد ، و بر بسيارى از كتابها نيز حاشيه نوشته است . اينك نمونه‌اى از شعرش :\r\n- درد و رنجورى فراوان به من روى آورده و شگفتى سراپايم را فراگرفته است .\r\n- و وجودم از حزن و اندوه بسيار شرربار است .\r\n- سرشك از ديدگان بر رخسارم جارى است .\r\n- ديگر مرغزاران وصال از ديد من به دور است و دست حوادث فرمان مىراند .\r\n- اى كاش مىدانستم كه آيا خوشى كه سپرى شده ، بازمىگردد ؟\r\n- جانم فداى آن آهواندامى باد كه پيكرى باريك دارد ، و شيرين و خوشگوار است .\r\n- قامتى همچون نيزه دارد كه جانها را مىربايد .\r\n- و رخسارش آنچنان است كه گويى درختان بيشه شعله مىكشد و شرار مىريزد .\r\nآنگاه بخشى از اشعار او را نقل مىكند و مىگويد كه با او مكاتبه‌اى منظوم داشتم كه بر چهل و دو بيت بالغ مىشود و ابيات زير از آن جمله است :\r\n- بهترين درود و تحيّت بر تو باد ، درودى كه گوش را بنوازد و دهان را خوشبو سازد .\r\n\r\n\r\n","description":"","footnote":"\r\n( 1 ) . ر ك : خلاصة الأثر : 1 / 494 .\r\n","page_name":" 406 ","page_number":422},
  {"content":"\r\n\r\n- درودى آنچنان شايسته و بليغ كه زيبايى واژگانش با كمال معنى درهم آميزد .\r\n- بزرگداشت و تكريمى بسزا ، و برترين و آراسته‌ترين درودها نثار گرامىترين ياران باد .\r\n- نخست بوسه بر خاكى مىزنم كه خاكپاى و رهگذار دوست است ، و مىكوشم تا خاطرات خود را زنده نگهدارم .\r\n- از سرزمينى اين پيام نثار آن دوست باد كه همهء ساكنانش در حمايت او كامكارند .\r\n- به سوى آن بزرگوارى كه هركس بر درش شتافت ، به هرعزت و نعمت دور و نزديك دست يافت .\r\n- درگاه او پناهگاه و ملجأ بزرگان است كه همه به تعريف او زبان مىگشايند .\r\n- جوانمردى كه خير و آسايش را در دو دست دارد : خير را در دست راست ، و آسايش را در دست چپ .\r\n- جناب امير امجد ، آن سرور گرامى كه جمال دين و سرافرازى است ، خدايش يارى دهاد .\r\n- اما بعد ، اين بنده از شور و شوقى كه به اوج رسيده و پايان ندارد ، رنج مىكشم و ملامت مىبرم .\r\n- اين دوستدار شما ، از آن فراقى كه آتشش دل را شعله‌ور ساخته ، و كوه استوار شكيبش را فروريخته است ، شكوه‌ها دارد .\r\n- گرچه دورى و فراق ، شما را از ديار يار دور داشته است ، اما ما در حفظ و رعايت پيمان مودّت كوشاييم .\r\n- خوشا نامهء مهرآميزى كه از سوى شما رسيد ، و ديدارش دل را در سينه به شكوفايى و شادابى واداشت .\r\n- هرگز دوستان را از اخبار خود محروم مداريد كه نامه و گفتار دوستان همچون محضر و ديدارشان تسلّىبخش است ؟\r\n- من نيز خوب و تندرست هستم ، جز اينكه آتش شيفتگى دلم را آب كرده ، و به كشتارم برخاسته است .\r\n\r\n","description":"","footnote":"","page_name":" 407 ","page_number":423},
  {"content":"\r\n\r\n- اينك سلام و تحيت و ثناى خود را ، همراه بىآلايش‌ترين دعا ، به سوى شما نثار مىكنم .\r\n- به سوى برادران بزرگوار و دوستانى كه دلم آكنده از آرزوى سعادت ايشان است .\r\nتا آنجا كه گويد :\r\n- اين درودها ، از سوى غلام خدمتگزارتان محمّد حر ، به سرورى چون شما تقديم مىگردد .\r\n- تاريخ اين پيام صفر سال 1076 است كه ختم به خير و سعادت باد . « 1 »\r\nذكر جميل اين بزرگوار را خوانسارى ذيل شرح حال جمال الدين جرجانى آورده « 2 » و برادرزاده‌اش سيد عباس بن على نيز در كتاب نزهة الجليس از او ياد كرده است . همچنين شرح حالش در بغية الراغبين آمده و در ضمن آن نقل شده است كه او تحصيلاتش را نزد پدر و جد مادرىاش شيخ نجيب الدين انجام داده است . نيز شرح حال او را قمى نقل كرده و بخشهايى از احوال او را سيد محسن امين در كتاب خود آورده است . « 3 »\r\n\r\n\r\n","description":"","footnote":"\r\n( 1 ) . امل الآمل 7 .\r\n( 2 ) . ر ك : روضات الجنّات 155 .\r\n( 3 ) . ر ك : الفوائد الرضوية : 1 / 84 ؛ اعيان الشيعة : 16 / 383 - 390 .\r\n","page_name":" 408 ","page_number":424},
  {"content":"\r\n\r\n\r\n6 شيخ حسين كركى ( م 1076 )\r\n- امير مؤمنان تيغ آتشين خود را به جنبش آورد ، و آسمانيان و فرشتگان همه سپاهيان و ياوران او بودند .\r\n- او بر دشمنان چنان بانگ بلند هاشمى زد كه كم مانده بود كوههاى بلند از هيبت آن متلاشى گردند .\r\n- ابر خون از گردن كافران باريدن گرفت ، ابرى كه برقش شمشير على عليه السّلام و رعدش بانگ و خروش او بود .\r\n- على عليه السّلام جانشين و وصى پيامبر خدا ، و وارث دانش اوست ، كسى كه فرود آمدن در غدير خم ، و آن واقعهء بزرگ به خاطر او بود .\r\n- آن كسى كه على عليه السّلام را با دشمنش مقايسه كند ، حقا كه گمراه شده است ، چه پروردگار عرش براى او همتا و شريك قائل نيست . « 1 »\r\n\r\n\r\n","description":"","footnote":"\r\n( 1 ) . قصيده را از امل الآمل گرفتيم كه حر عاملى آن را از روى دست‌نوشتهء شاعر نقل كرده است .\r\n","page_name":" 409 ","page_number":425},
  {"content":"\r\n\r\n\r\nشاعر را بشناسيم\r\nشيخ حسين ، پسر شهاب الدين ، پسر حسين ، پسر خاندار « 1 » شامى كركى عاملى ، از نيكان جبل عامل بود و از دانشمندانى است كه در علوم مختلف تبحر داشت ، و حظّ وافرى از ادبيات برده است . آنگاه كه او شعر مىسرايد ، انسان مردّد مىماند كه او گوهر مىسايد يا زر مىپرورد .\r\n\r\nتأليفات او\r\nعالم معاصر شيخ در امل الآمل چنين مىنويسد : او مردى عالم و بافضل و هنرمند و اديب و شاعر و نويسندهء عصر خود بود . كتابهايى نوشته كه از آن جمله است :\r\n1 - شرح نهج البلاغة .\r\n2 - عقود الدرر فى حل ابيات المطول و المختصر .\r\n3 - حاشية المطول .\r\n4 - كتاب كبير فى الطب .\r\n5 - كتاب مختصر فى الطب .\r\n6 - حاشية البيضاوى .\r\n7 - رسائل فى الطب .\r\n8 - هداية الابرار فى اصول الدين .\r\n9 - مختصر الاغانى .\r\n10 - كتاب الاسعاف و رسالة فى طريقه .\r\n11 - ديوان شعر .\r\n12 - ارجوزة فى النحو .\r\n13 - ارجوزة فى المنطق .\r\nشعرش خوب و روان است ، بويژه آنجا كه اهل بيت عليهم السّلام را مدح كرده است . وى\r\n\r\n\r\n","description":"","footnote":"\r\n( 1 ) . در خلاصة الاثر « جاندار » آمده است .\r\n","page_name":" 410 ","page_number":426},
  {"content":"\r\n\r\nمدّتى ساكن اصفهان بود ، سپس سالها در حيدرآباد سكونت كرد و در همانجا وفات يافت . مردى شيواسخن ، حاضرجواب ، متكلم ، حكيم و خوش‌فكر بود و حافظهء قوى و حضور ذهن وافى داشت . به سال 1076 وفات يافت و شصت و هشت سال عمر كرد .\r\nسيد على خان مدنى در ستايش او بسيار سخن گفته ، و از جمله نوشته است :\r\nدر دانش كوهى بس استوار و پابرجاى است و با آنچه نوشته و تأليف كرده است ، خط بطلان بر نادانى و جهالت كشيده است . حديث فضلش سر به اوج و بلندى دارد و در شعر و ادب او را شيوه‌اى نيكو و استوار است . من او را در فضايل ، مردى كامل ديدم كه همواره كمال با او دوشادوش حركت مىكرد . همه از كمالاتش متحير و انگشت‌به‌دندان هستند . دانش پيشينيان را تكميل كرد ، و معاصرانش همه زبان اعتراف به فضل او گشودند .\r\nبزرگان دانش براى اندوختن علم و نيوشيدن بيانش در محضر او زانو مىزنند ، و مطالب پراكندهء علمى را آنچنان از خوان فضلش گردمىآورند و جمع مىكنند كه مىتوان آن را « منتهى الجموع » خواند ، چندانكه فراتر از آن نتوان جمع كرد . مقام او به پايه‌اى است كه كسى تاكنون چون او در نشر علم و احياى دانش و فراهم‌كردن اسباب و تحصيل مقدمات آن همت نگماشته است . با خط خود رسالاتى نوشته كه زبان قلم از بيان آن ناتوان است .\r\nدر پايان عمر به علم طب اشتغال ورزيد ، و در درمان جان و تن به غايت كوشيد .\r\nسپس جابجايى و گردش او را در شهرها و به حضور پدر رسيدنش را به سال 1074 نقل مىكند و مىگويد : وى در روز دوشنبه يازده روز مانده به آخر صفر سال 1076 درگذشته و در آن هنگام ، شصت و چهار سال داشته است . آنگاه از اشعار او 221 بيت را ذكر كرده كه از آن جمله ابيات زير است :\r\n- اى ماه تابان كه گيسوانت چهره‌ات را پوشانده است ، بر عاشقانت رحم كن و پرده از رخ بگشاى .\r\nوى نيز گفته است :\r\n- در وصل يا جدايى ما را بنواز كه يأس و نوميدى يكى از دو راحت است .\r\n- آيا در آيين عشق ، ريختن خون حسين رواست ؟\r\n\r\n","description":"","footnote":"","page_name":" 411 ","page_number":427},
  {"content":"\r\n\r\nهمو گفته است :\r\n- احوال مردم روزگار را بررسى كردم و ديدم كه آتش فضيلت در آنها خاموش است .\r\n- روزگار سراسر فتنه‌هايى است كه درمىگذرد ، و دولت فرومايگان و خردهاى تباه را درهم مىريزد .\r\n- چون مردم زمانه را سنگدل و تنگ‌چشم يافتم ، سلامت را در گوشه‌گيرى ديدم و خود را همچون واو « عمرو » زائد انگاشتم . « 1 »\r\nاين شعر كه در امل الآمل آمده ، نيز از اوست :\r\nمهر آل محمّد صلّى اللّه عليه و آله را بر خويشتن برگزيدم ، و دل را بدان خوش داشتم ، چرا كه اين راه برحقى است كه هركه پيش گيرد ، درنمىماند و پست نمىشود .\r\nدر روز محشر كه آدمى سخت گرفتار است ، حبّ على عليه السّلام مرا نجات خواهد داد .\r\nهمو در قصيدهء ديگر گويد :\r\n- اى امير مؤمنان ، من اين چكامه را كه چونان چشمهء گواراى زاينده‌اى است ، در ستايش تو سروده‌ام .\r\n- و از تو مىخواهم كه در ظلمات قبر و روز رستاخيز شفاعتگرم باشى .\r\nباز از اشعار اوست « 2 » :\r\n- هرزمان كه از بلنديها و تپه‌ها برقى بدرخشد ، اشك از ديدگانم فرومىچكد .\r\n- و هرلحظه كه به ياد روزگار گذشته مىافتم ، جانم از بدن پرواز مىگيرد .\r\n- آه ، چقدر جور اين مهر و دوستى را بايد كشيد كه آغاز و انجام آن همانند يكديگر است !\r\n- آيا آن‌كه روز روشن دارد ، حال افتاده در تنگناى ظلمت را برمىتابد ؟\r\n- در همهء آفاق ، همچون مثل سائر ، بر آن كوه بلند سوگند مىخورند .\r\n- آن كوه ارجمندى كه در مكه ، شوق همهء مشتاقان به پايش نثار مىشود .\r\n- دلى كه به هواى آن كعبهء مقصود مىتپد و پرواز مىگيرد ، گويى به بالهاى پرندگان پيوند\r\n\r\n\r\n","description":"","footnote":"\r\n( 1 ) . سلافة العصر 355 .\r\n( 2 ) . برخى از اين ابيات را از أمل الآمل و برخى ديگر را از خلاصة الاثر انتخاب كرديم .\r\n","page_name":" 412 ","page_number":428},
  {"content":"\r\n\r\nخورده است .\r\nاين ابيات نيز از سروده‌هاى اوست :\r\n- آنگاه عيش من خوش و گواراست كه در كنار آن آهوى خوشخرام و در پرتو آن ماه تابنده بيارامم .\r\n- محمّد صلّى اللّه عليه و آله ، همان ماه درخشانى است كه به فروغ خويش جهان هستى را روشن ساخت .\r\n- خداى بخشاينده ، پيش از آنكه افلاك را بيافريند ، حضرتش را خلق فرمود .\r\n- و او را ، همچون خورشيدى كه چشم بينندگان را خيره كند ، براى هدايت بشر فرستاد .\r\n- آنگاه اين پيامبر بزرگ را با حيدر مرتضى عليه السّلام تأييد كرد ، آن‌كه شيرى دلير و بت‌شكن بود .\r\n- على مرتضى عليه السّلام پيامبر را تا زنده بود ، يارى كرد و در همه حال ، در كنار آن بزرگوار بود .\r\n- همو كه در ميدان كارزار ، با ذو الفقار آبدار پهلوانان را بر زمين مىافكند .\r\nشرح حال شاعر ما شيخ حسين كركى را در اين كتابها مىتوان از نظر گذراند :\r\n1 - خلاصة الاثر : 2 / 90 - 94 .\r\n2 - رياض الجنة ، زنوزى : روضهء چهارم .\r\n3 - اجازات البحار ، مجلسى 125 .\r\n4 - روضات الجنات 193 ، 557 .\r\n5 - تتميم امل الآمل ، ابن ابى شبانه .\r\n6 - نجوم السماء 93 .\r\n7 - سفينة البحار : 1 / 273 .\r\n8 - اعيان الشيعة : 26 / 138 - 156 .\r\n9 - الفوائد الرضوية : 1 / 135 .\r\n10 - شهداء الفضيلة 123 .\r\nخليلى او را ستوده و گفته است : بديعى در كتاب ذكرى حبيب از كركى ياد كرده و\r\n\r\n","description":"","footnote":"","page_name":" 413 ","page_number":429},
  {"content":"\r\n\r\nنوشته است : او را بديع الزمان همدانى دوم و پس از ابن حجاج و واسانى سومين فرد برجسته مىتوان دانست . « 1 »\r\nشاعر مدايح خود را جمع كرده و آن را كنز اللئالى ناميده و هجويه‌هاى خود را نيز تحت عنوان السلاسل و الاغلال گردآورده است .\r\nوى در آخر عمر به كار طبابت پرداخت ، خدا جميع رفتگان را رحمت كند .\r\n\r\n\r\n","description":"","footnote":"\r\n( 1 ) . معجم ادباء الاطباء 171 .\r\n","page_name":" 414 ","page_number":430},
  {"content":"\r\n\r\n\r\n7 قاضى شرف الدين ( م 1079 )\r\n- هرگاه ديدگان ما مىدانست كه چه خواهد ديد ، هرگز خود را به مخاطره نمىانداخت .\r\n- نادانى و هوس تا جايى است كه شب ديجور را به صبح بيدارى برساند ، اما عشق چيزى است كه اسير آن را رهايى نيست .\r\n- اى دوست ، آن‌كه يار خود را از پايان امور نترساند ، دوست واقعى نيست .\r\n- اين پاكيزگى جان ، آن روز آشكار مىشود كه جانها از تن پرواز گيرد و عقلها بدرخشد و خونها ريزد .\r\n- آنجا كه آهوان آرميده‌اند و هواى ديدار برمىانگيزند و خردمندان را به اختلاف و نفاق مىاندازد .\r\n- از اين آهوان و دلبران ظاهر دورى كن ، چرا كه در دوستى و مهر پابند ميثاق و پيمان نيستند .\r\n- معشوقان حقيقى همچون ماه هستند ، جز اينكه چون به اوج تابندگى برسند ، سرانجام به افول نمىگرايند .\r\n- در شادابى ، شاخه‌هاى درخت را مانند ، ليكن زيبايى ذاتى دارند و شاخه‌ها با برگها زيور مىيابند .\r\n\r\n","description":"","footnote":"","page_name":" 415 ","page_number":431},
  {"content":"\r\n\r\n- هرچه از جفا شكايت كردم ، پاسخ مىشنوم كه عشق دلبران زمينى ، جز ستم و جفا نيست .\r\n- و آنگاه كه از بيدارى شبانگاهان شكوه مىآغازم ، مرا گويند كه ديدهء كدامين عاشق شبها خواب آرام دارد ؟\r\n- يا هرگاه مىگويم كه قطرات اشك بر چهره‌ام مىدرخشد ، گويند آيين هلال ماه تابندگى است .\r\n- روزگارى من اندوهى نداشتم . اين جدايى از معشوق است كه ديده و رخ مرا به حرمان گرفتار كرد .\r\nتا آنجا كه گويد :\r\n- براستى به آن گروه زيدى كه اشتران و كاروان را به سوى عراق مىرانند ، مىگويم :\r\n- پدر و مادرم و هرچه از نو و كهنه به من تعلّق دارد ، فداى آن كسى باد كه اين كاروانيان قصد ديدار او را كرده‌اند .\r\n- آيا در بردن پيكرى كه روحش پيش از اين به ديار معشوق پرواز كرده است ، منتى بر من داريد ؟\r\n- من خبر اين حركت را به سوى آن سرزمين پاك شنيده‌ام ، و بادهء اين سرمستم داشته است .\r\n- درود بر آن كسى كه فردا تشنگان را سيراب كند و با خاك پاى خود ديدگانم را روشن بدارد .\r\n- به خاطر چه كسى بيماريها شفا مىيابد ، و كوى و برزن به نامش افتخار مىكند ؟\r\n- به خاطر چه كسى ، پس از بهترين پيامبران ، ياد هرفضيلتى به دو برمىگردد ؟\r\n- اين همه ، به خاطر آن كسى است كه سحرگاهان شمشيرها را بر گردن مشركان فرود مىآورد .\r\n- جوانمردى كه زائرانش ، در برابر شكوه و جلالش درود و سلام نثار مىكنند .\r\n- او برادر و داماد پيامبر است و چه زيبا اين دو از يك اصل و ريشه‌اند .\r\n\r\n","description":"","footnote":"","page_name":" 416 ","page_number":432},
  {"content":"\r\n\r\n- او پدر آن پاكانى است كه از همه برترند ، و اوراق و دفتر گويندگان به ستايش آنان آراسته است .\r\n- به پايان راه هرفضيلتى كه بنگرى ، خواهى ديد كه سمند فضيلت او پيش از همه به آن رسيده و گوى سبقت از همگان ربوده است .\r\n- من در ستايش چنين شخصيتى هيچ ابايى ندارم ، چرا كه هرچه گويم مبالغه و اغراق نخواهد بود .\r\n- در روز غدير ، پيامبر او را بر مسند ولايت نشاند و همه بر ولاى او گردن قبول و تسليم نهادند .\r\n- اما دريغا كه پيامبر چشم از دنيا فرونبسته ، گروهى از آيين حق و راه عدالت روى برتافتند و فاصله گرفتند .\r\n- چه زود آن‌همه ميثاق را فراموش كردند ، و پيمانها را بيدرنگ گسستند .\r\n- اينان در روز غدير شاهد بودند كه چگونه همه‌جا با نور ولاى او روشن گرديد . « 1 »\r\n\r\nشاعر را بشناسيم\r\nقاضى شرف الدين حسن ، پسر قاضى جمال الدين على ، پسر جابر ، پسر صلاح ، پسر احمد ، پسر صلاح ، پسر احمد ، پسر ناجى ، پسر احمد ، پسر عمر ، پسر حنظل ، پسر مطهر ، پسر على هبلى « 2 » خولانى يمنى صنعانى ، يكى از بزرگان و ادباى مشهور يمن و دانشمندى نويسنده و شاعر بود . ديوانى به نام قلائد الجواهر دارد و در نسمة السحر آمده كه يمن از آغاز تاريخ تا ولادت اين شاعر ، شاعرى تواناتر از او نديده است ، و از آثار نثرى او تقريظى است كه بر كتاب سمط اللئالى - تأليف سيد ابو الحسن « 3 » اسماعيل بن محمّد نگاشته است . از اشعار اوست :\r\n\r\n\r\n","description":"","footnote":"\r\n( 1 ) . اين قصيده در كتاب نسمة السحر بذكر من تشيع و شعر : 1 / 517 - 519 ضبط شده است . ( و )\r\n( 2 ) . به فتح هاء و باء ، خانواده‌اى بزرگ از خولان است .\r\n( 3 ) . يكى از پيشوايان نامدار يمن ( م 1079 ) بوده و شرح حالش در خلاصة الاثر محبى : 1 / 416 آمده است .\r\n","page_name":" 417 ","page_number":433},
  {"content":"\r\n\r\n- با قامت و اندامى كه نيزه‌هاى بلند و باريك در پيش آن شرم دارند ، قيامت عاشقان و شيفتگانش برپا مىشود ، بويژه آنگاه كه چهره بگشايد و رخساره‌اش نمايان آيد .\r\nاين شاعر ، در سن جوانى ، در ماه صفر سال 1079 در صنعا درگذشت و پدرش و ديگران او را رثا گفته‌اند .\r\nمحبّى از او ياد كرده و او را ستوده و بسيارى از اشعارش را نقل كرده است كه از آن جمله ابيات زير است :\r\n- نخستين بار كه بار سفر به اين جهان بستيم ، از هرجا كه آمديم ، به زودى بدانجا خواهيم شتافت .\r\n- مردم اين جهان ، شتابان به دار بقا رهسپار گشته‌اند ، و ما هم به دنبال ايشان كوچ خواهيم كرد .\r\n- اين جهان منزلگه ما نيست ، منزلگاه راستين ما آخرت است .\r\n- تو كه ما را از گردش زمانه بر حذر مىدارى ، كاشكى كه گوش شنوا داشتيم و خردمند بوديم .\r\n- آدمى در اين دنيا ، آرزوهاى طولانى در سر مىپروراند ، و حال آنكه مرگ به سراغ همين انسان آرزومند مىآيد .\r\n- زندگى دنيا در ظاهر شيرين و لذت‌بخش است ، اما چنانچه نيك بنگرى ، چونان حنظل تلخ و ناگوار است .\r\n- دنيا انسان را از طاعت سازنده بازمىدارد ، و خدا هرگز از كردار انسان غفلت ندارد .\r\n- اى دوست ، اين زندگى جاى عيش و لذت نيست . تو چه مىدانى كه مرگ چه وقت فرامىرسد ؟\r\n- مرگ ، يكايك دوستان را از جمع ياران فرامىخواند ، و آنان نيز يكايك پاسخ مثبت مىدهند .\r\n- اى انسان نادان كه در معاش تلاش مىورزى ، و خوردن و آشاميدن دلگرمت داشته است !\r\n\r\n","description":"","footnote":"","page_name":" 418 ","page_number":434},
  {"content":"\r\n\r\n- اى انسانى كه بر جمع مال حريصى ، آرام باش كه فردا بازخواست خواهى شد .\r\n- بر زوال مال و خواسته و بر آنچه گذشته ، تأسّف مخور و در انديشهء آينده باش .\r\n- فرداى قيامت ، در برابر آن داورى كه به عدالت حكم خواهد راند و هرگز خطا نمىكند ، چه مىتوانيم گفت ؟\r\n- آن روز كه همهء گويندگان فصيح و سخنور ، در موقف سؤال ، لال و ناتوان خواهند بود ، ما در پيشگاه خدا چه خواهيم گفت ؟\r\n- هرگاه از گفته‌ها و كردارها ، در آن روز از ما سؤال شود ، هيچ عالمى با علم خود نمىتواند در آنجا راه رستگارى جويد .\r\n- تنها اعمال ماست كه راه منحصر به فرد رهايى و رستگارى است .\r\nهمو ابيات زير را كه در آن جناس كامل به كار رفته ، چنين آورده است :\r\n- از اين همه گناهان كه اندوخته‌اى ، دست نگهدار كه تو بر تحمل آتش جهنم توانايى ندارى .\r\n- آيا مىپسندى كه فرداى قيامت ، بدون ذخيرهء علم و تقوا با خداى بزرگ ديدار كنى ؟ « 1 »\r\n\r\n\r\n","description":"","footnote":"\r\n( 1 ) . خلاصة الأثر : 2 / 30 .\r\n","page_name":" 419 ","page_number":435},
  {"content":"\r\n . \r\n","description":"","footnote":"","page_name":" 420 ","page_number":436},
  {"content":"\r\n\r\n\r\n8 سيد ابو على انسى ( م 1079 )\r\n- فرمان خداى پاك و بلندمرتبت است كه در اختلاف و تنازعات كار خود را به حضرتش واگذاريم و از او دستور بگيريم . « 1 »\r\n- و نيز از بهترين پيامبران و برگزيده‌ترين آنان در گفتار و كردار پيروى كنيم .\r\n- پس چرا بر سر چيزى بزرگ اختلاف بايد داشت كه مخالفت با آن گمراهى آشكار است ؟\r\n- او در مقام بهترين مخلوقات ، آنگاه كه مردم از روى گمراهى افرادى را برگزيده‌اند ، حكم سعادت ما را آورده است .\r\n- اكنون بگو كه چه كسى حريم مخالفان راه خدا را شناسانده است ، و چه كسى حلال خدا را حرام كرده است ؟\r\n- و بر من عرضه بدار كه در پاسخ آنچه خدا دستور فرموده و در برابر اقوال ديگرى كه به ما رسيده است ، چه بايد گفت ؟\r\n- مخالفان پنداشته‌اند كه نصّ قرآن دربارهء وصى پيامبر ، پوشيده و مبهم است ، مخالفانى\r\n\r\n\r\n","description":"","footnote":"\r\n( 1 ) . اشاره است به آيهء :  فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ .  نساء 4 / 59 .\r\n","page_name":" 421 ","page_number":437},
  {"content":"\r\n\r\nكه جز على را وصى پنداشته‌اند .\r\n- تنها حديث غدير دربارهء او كه پيامبر بيانش فرموده ، براى همگان كافى است .\r\n- اما دريغا كه سخنان كينه‌توزانهء تفرقه‌افكن ، به شب تيرهء ظلمانى مىماند . « 1 »\r\n\r\nشاعر را بشناسيم\r\nسيد ابو على احمد ، پسر محمّد حسنى يمنى انسى « 2 » ، يكى از بزرگان يمن و از مؤلفان جاروديه است . صاحب نسمة السحر از او به خوبى ياد كرده و گفته است كه شعر زيادى در بيان عقايد دارد . متوكل از زبان او مىترسيد ، چنان كه يك روز در سوده به حضور متوكّل آمد و او را در اينكه در رفع نيازمنديها و حوايجش قصور كرده بود ، نكوهش كرد . پس متوكل دستور داد حاجاتش را بر طرف كردند و گفت : من فقط به اينكه يك حاجت ترا روا كنم ، خشنود نيستم . پس سيد گفت : من از تو مىخواهم آن بالش هندى را كه بر روى آن نشسته‌اى ، به من بدهى . متوكل فورا برخاست و آن بالش هندى را به دو بخشيد . سيد هم آن را گرفت و او را با شعر خويش مدح كرد . « 3 »\r\nوى در سال 1079 وفات كرد و فرزندش سيد احمد كه در فصل آينده از او ياد خواهيم كرد ، دانش و ادب او را به ارث برده است .\r\n\r\n\r\n","description":"","footnote":"\r\n( 1 ) . ر ك : نسمة السحر : 1 / 301 . ( و )\r\n( 2 ) . به فتح همزه و كسر نون ، منسوب به مخلاق انس ، شهرى معروف در يمن است .\r\n( 3 ) . ر ك : نسمة السحر : 1 / 299 . ( و )\r\n","page_name":" 422 ","page_number":438},
  {"content":"\r\n\r\n\r\n9 سيد شهاب الدين موسوى ( 1025 - 1087 )\r\n- عشق و اندوه در رگهايش به هم آميخته است و آنگاه كه بگريد ، گويى كه اشك از رگهايش روان است .\r\nتا آنجا كه گويد :\r\n- در پرتو مشعل وجود اوست كه نورى هدايتگر درون تيرگيها را شكافته است .\r\n- غدير خم پس از آن‌همه ترديد و شكى كه مخالفان پراكندند و از ناتوانى بازايستادند ، با ( بهترين گفتار ) « 1 » تحقق پذيرفت .\r\n- اينك از ابر رحمتش باران بركت باريده و همه را در امواج خود گرفته است .\r\n- مضمون غدير بهترين نكته‌هاى هدايت را آشكار كرده و راه هدايت را از ابهامات زدوده است .\r\n- اين مضمونى برگزيده از تفسير قرآن است كه بر هيچ قلمى روان نگشته است .\r\nاين ابيات ضمن قصيده‌اى كه شاعر به سال 1087 سروده ، و بر 40 بيت بالغ است ،\r\n\r\n\r\n","description":"","footnote":"\r\n( 1 ) . ترجمهء نام كتاب سيد على خان مشعشعى است به نام خير المقال . ( و )\r\n","page_name":" 423 ","page_number":439},
  {"content":"\r\n\r\nديده مىشود . « 1 » وى در ضمن اين قصيده است كه سيد على خان مشعشعى را مدح مىكند و از كتاب خير المقال او در امامت نام مىبرد كه يادكرد حديث غدير در آن مشهود است . شاعر تقريظنويس ما چنان كه ملاحظه شد ، به اثبات حديث غدير در كلام خود پرداخته و به شك و ترديد مخالفان با تعبير ورطه‌هاى گويندگان ، اشاره كرده است ، و ازاين‌روست كه او را در شمار شاعران غدير محسوب داشتيم .\r\n\r\nشاعر را بشناسيم\r\nوى سيد شهاب ، پسر احمد ، پسر ناصر ، پسر حوزى ، پسر لاوى ، پسر حيدر ، پسر محسن ، پسر محمّد مهدى ( م 844 ) ، پسر فلاح « 2 » ، پسر مهدى ، پسر محمّد ، پسر احمد ، پسر على ، پسر محمّد ، پسر احمد ، پسر رضا ، پسر ابراهيم ، پسر هبة اللّه ، پسر طيّب ، پسر احمد ، پسر محمّد ، پسر قاسم ، پسر محمّد ابو الفخار ، پسر ابو على نعمت اللّه ، پسر عبد اللّه ، پسر ابو عبد اللّه جعفر اسود ، ملقّب به ارتفاح ، پسر موسى ، پسر محمّد ، پسر موسى ، پسر ابو جعفر عبد اللّه عولكانى حويزى ، پسر امام موسى كاظم عليه السّلام است .\r\nاين شاعر از تواناترين شاعران خاندان پيغمبر صلّى اللّه عليه و آله است . شعرش حاوى الفاظ استوار و معانى نغز است . سيد ضامن بن شدقم در جلد سوم تحفة الازهار مىنويسد : او سيدى بزرگوار ، داراى اخلاق نيكو و تبار و الا ، و مردى فصيح و اديب بود ؛ سپس بخشى از اشعارش را ذكر مىكند . جرجى زيدان مىگويد : در رقت شعرى مشهور بود « 3 » و بستانى نوشته است كه او از بزرگان قرن يازدهم بود كه به سال 1082 وفات يافته و شعرش رقيق و از سجع استوار برخوردار بوده است . « 4 » نمونهء شعرش اين است :\r\n\r\n\r\n","description":"","footnote":"\r\n( 1 ) . ديوان اشعار موسوى 140 .\r\n( 2 ) . در يك نسخه ، فلاح بدون واسطه پسر احمد است و در نسخهء سيد ناجى ، فلاح فرزند محمد بن احمد .\r\nر ك : تحفة الازهار .\r\n( 3 ) . تاريخ آداب اللغة العربية : 3 / 280 .\r\n( 4 ) . دائرة المعارف : 10 / 589 .\r\n","page_name":" 424 ","page_number":440},
  {"content":"\r\n\r\n- ماه تابانى دارم كه از دست من رفته است ، و من جان خود را فداى نقطهء سياه خالش مىكنم .\r\n- او با اين سياهى مرا اسير خود كرده و با آن تابانى رازم را آشكار ساخته است .\r\nوى نيز قصيده‌اى دارد كه هم از طول و هم از عرض خوانده و معنى مىشود ، و طرد و عكس نيز در آن به كار رفته ، و به صور مختلف قابل ملاحظه است :\r\n- مايهء مباهات انسانها ، آن حيدرى است كه بخشش بيكران و همگانى دارد ؛ آرى ، افتخار جهان هدايت و داراى فضايل بزرگ على عليه السّلام است .\r\n- او اختر درخشانى است كه بر فراز آسمان كمال پرتوافشانى مىكند ؛ پناه بزرگواران و كسى است كه مرتبتش از ستارهء زحل فراتر است .\r\n- شير دلاور داور در زمين است و باران احسان از عسل گواراتر .\r\n- ماه درخشانى است كه در افق پرستاره مىتابد و خورشيدى است كه در سپيده‌دم حوادث سترگ مىدرخشد .\r\n- در نگهدارى از بيت المال عزمى راسخ داشت ، و همچون گوهرى زينت‌بخش عصرها و نسلها بود .\r\nديوان اين شاعر يك بار به سال 1221 در مصر به چاپ رسيد و چاپ دوم و سوم و چهارم در سالهاى 1290 ، 1302 و 1320 صورت گرفت . فرزندش سيد معتوق اشعار او را جمع كرده و در آغاز آن شرح حال پدرش را آورده است و در آنجا مىنويسد كه پدرش در سال 1025 متولد و در روز يكشنبه 14 شوال سال 1087 وفات يافته است .\r\nمسلما اين پسر به شئون و احوال و زندگانى پدر ، از بستانى كه وفات او را به اشتباه 1082 نوشته است ، آگاه‌تر و آشناتر بوده است ، چنان كه نبهانى سال وفات او را 1087 دانسته است . « 1 »\r\nاسكندرى نيز شرح حال او را آورده و گفته است : وى در روزگار خود شاعر معروف\r\n\r\n\r\n","description":"","footnote":"\r\n( 1 ) . ر ك : المجموعة النبهانية : 4 / 15 .\r\n","page_name":" 425 ","page_number":441},
  {"content":"\r\n\r\nعراق بوده و در رقت شعرى گوى سبقت از ديگران ربوده و به سال 1025 به دنيا آمده و در بصره بزرگ شده و در همانجا علم و ادب را فراگرفته است . شعر نيكو مىگفته و در آغاز فقير بوده ، آنگاه به سيد على خان يكى از فرمانروايان بصره از سوى حكومت صفويه در ايران پيوسته است . شاعر به مدح و ستايش سيد على خان كه در آن هنگام عراق و بحرين را تسخير كرده بود ، پرداخت و بيشتر اشعارش در ستايش و مدح او و خاندانش بوده است و از اين رهگذر ، مورد نواخت اين امير قرار گرفت . ابو معتوق از بزرگان شيعه بوده و در روزگار دولت غاليان شيعه مىزيسته است . وى در شعر خويش دربارهء تشيع ، راه افراط سپرده و در مدح على و امام حسن و امام حسين سخنانش از حدود شرع و عقل تجاوز كرده است و شعرش به لطافت و ظرافت و كثرت استعارات و تشبيهات ممتاز است . « 1 »\r\nبايد توجه داشت كه اين شاعر از حيث نسب و حسب علوى نبوده ، بلكه علوى بودنش از طريق گفتار و ادب بوده است و به داشتن ابداع ، بر بقيهء شاعران دوستدار خاندان وحى كه ميانه‌رو و از هرافراط و تفريطى بر كنار بوده‌اند و در مدايح خود راه شرع و عقل را پيموده‌اند و خاندان نبوت و حاملان پرچم خلافت الهى را مدح گفته‌اند ، امتياز داشته است . همچنين است حال دولت صفويه كه علوى بودند ؛ بنابراين ، نظر اسكندرى كه صفويه را از غاليان شيعه قلمداد كرده بود ، درست نيست . هرآنچه اين شاعر و ديگر شاعران صفوى در فضايل و مكارم ائمه سروده‌اند ، همه حقايقى بوده است كه عقل در برابر آن خضوع مىكند ، و منطق آن را مىپذيرد ، و هرگز از اصول مسلم دينى بيرون و منحرف نيست ، بلكه اتهامى كه اين شخص بر شاعر ما و ديگر شاعران بسته ، و آنها را غاليان و افراطگرانى دانسته است كه از راه شرع و عقل خارج شده‌اند ، نشانگر كينه و خصومت ديرينهء اوست كه با اين خاندان شريف داشته است و مسلم است كه كسانى مثل او همواره با هواداران على عليه السّلام دشمنى ورزيده و به آنان نسبتهاى ناروا داده و برايشان خوابهاى آشفته ديده‌اند ، و گرنه اين ديوان ابو معتوق كه فراروى خوانندگان قرار\r\n\r\n\r\n","description":"","footnote":"\r\n( 1 ) . الوسيط ، اسكندرى 315 .\r\n","page_name":" 426 ","page_number":442},
  {"content":"\r\n\r\nدارد ، و اين صفحات سفيد و روشن تاريخ صفوى كه همواره در دسترس پژوهندگان است ، همه ، چنان كه گفتيم ، به خوبى ولاى راستين خاندان على عليه السّلام را نشان مىدهد . آرى ، اين اسكندرى است كه به دروغپردازى روى آورده و چنين سخنان ناروايى را بر زبان رانده است . اين دشمنىها در تاريخ اسلام تازگى ندارد و ما پيش از اين ، بدقت گروه غاليان را معرفى كرديم كه آنها شيعه نبودند ، و خداى تعالى خود بهترين داور است .\r\n\r\n","description":"","footnote":"","page_name":" 427 ","page_number":443},
  {"content":"\r\n . \r\n","description":"","footnote":"","page_name":" 428 ","page_number":444},
  {"content":"\r\n\r\n\r\n10 سيد على خان مشعشعى ( م 1088 )\r\n- من از روزگار چشم دوستى داشتم ، ليكن مىبينم كه به هيچ‌كدام از وعده‌هاى خود وفا نمىكند .\r\n- من هرگز انتظار نداشتم كه اين‌چنين تيره‌روز باشم ، در حالى كه شرافت بايد اساس كار باشد .\r\n- شايد روزگار فقط مرا هدف قرار نداده ، بلكه شيوهء كهن او همين بىوفايى است .\r\n- هرگاه من با اين همه فضل و كمال از اوج به زير آمدم ، به شگفت آييد ، سپس بنگريد كه سرورى از آن‌چه كسى خواهد بود .\r\n- اى گوهر تابناكى كه در روزگار ما به كمترين بها فروخته مىشود و بازارش كساد شده است .\r\n- اين زمانه‌اى است كه كاملان را پست مىدارد ، و اوباش و فرومايگان را برمىكشد .\r\n- اگر روزگار خيرى داشت ، ديگر پس از مصطفى صلّى اللّه عليه و آله آن مرد تيمى چوب بلند نمىكرد .\r\n- و در برابر دشمنان ، جاى آن نبود كه از على حيدر عليه السّلام دفاع بشود ، چرا كه بهترين مخلوقات آشكارا او را در غدير به جانشينى خود برگزيد و فرمود :\r\n- هركه را من مولاى او هستم ، پس از من اين على مولاى اوست . آرى ، اين ندا را همه\r\n\r\n","description":"","footnote":"","page_name":" 429 ","page_number":445},
  {"content":"\r\n\r\nشنيدند و شهادت دادند .\r\n- هرگاه به احوال دختر پيامبر ، زهراى بتول بنگرى كه چگونه پس از پيامبر حقّش غصب شد .\r\n- و فاجعهء جانگداز امام حسن بزرگوار عليه السّلام را كه چگونه خانه‌نشين شد و دلها را داغدار و چشمها را اشكبار ساخت .\r\n- و سوك و اندوه قتل حسين عليه السّلام را كه چون او هيچ كسى با نيرنگ به قتل نرسيده است .\r\n- آنگاه كه او را در كربلا به خاك هلاك انداختند ، و ياران و فرزندانش را كشتند .\r\n- و زنان آل محمّد را به اسيرى گرفتند و سوار بر شتران سرخ‌موى همه‌جا گرداندند .\r\n- هرگاه به اين منظرهء جانگداز بنگرى كه زنجير بر گردن حضرت سجاد عليه السّلام انداختند ، و سر بزرگوار حسين عليه السّلام را پيش روى آن حضرت قرار دادند .\r\n- و احوال نه تن ديگر از امامان عليهم السّلام را مطالعه كنى كه چگونه مخالفان به مقابله با آنها برخاستند و به خصومت با آنان كمر بستند .\r\n- و سرانجام ، همگى يا مطرود يا مسموم و يا محبوس شدند و زنجير بر گردن داشتند .\r\n- براستى اذعان خواهى كرد كه هيچ‌يك از اين مدعيان مسند خلافت پيامبر و مخالفان خاندان او ، پايگاه شريفى نداشتند ، و به مراد خود نرسيدند .\r\nاين ابيات نيز از اوست :\r\n- بشتابيد به سوى آن نورى كه تابندگى فراوان دارد ، و خدا آن سرزمين سرسبزى را كه همواره امن است ، جاويد نگهدارد .\r\n- اى كسى كه در راه بدبختى قدم مىزنى ، ما اين نور تابنده را ديديم و از ديگر هواها دست كشيديم .\r\n- ما در برابر دعوت هواى نفس استقامت كرديم و به راه نور شتافتيم ، و اگر اين شيفتگى نبود ، به اين راه نمىافتاديم .\r\n- رهروان بيرون آمدند ، و رمز و راز اشكهاى ما را دريافتند و من به سعد گفتم : آيا آن حقيقتى را كه ما مىبينيم ، تو نيز مشاهده مىكنى ؟\r\n\r\n","description":"","footnote":"","page_name":" 430 ","page_number":446},
  {"content":"\r\n\r\n- او در حالى كه از بالاى شتر خم شده بود ، گفت : آيا آفتاب تابان از ديده‌ها پنهان مىماند ؟\r\n- اين كاروانى است كه صبحگاهان بر ريگهاى گوهرين و عقيقين گام مىنهند ، و فضاى خاك را با رهروى عطرآگين مىسازند .\r\nوى پس از 26 بيت تشبيب ، چنين مىگويد :\r\n- براستى اين جوانى كه پيامبر او را پروريد ، در او رگهاى پيمبر صلّى اللّه عليه و آله نهان است .\r\n- هرگاه خوب دقت كنى ، مىبينى كه او حامل ميراث پيمبر است .\r\n- در اين روزگار ، شايسته است كه كورى بر كورى افزوده شود .\r\n- افسوس كه روزگار به خاندان پيمبر ستم كرده و از ظلم به آنها فاصله نگرفته است .\r\n- روزگار در شناختن ولى ، راه خطا رفته است ، پس تو به خاندان ولايت چه مىتوانى بگويى ؟\r\n- آنان حجت خدا در روى زمين ، و برگزيدهء خدا در ميان مردمانند .\r\n- آنان درختى باعظمت هستند كه شاخه‌ها در آسمان دارد ، و مركز درخت ، خانهء خداى پروردگار آسمان است .\r\n- از مخالفان بپرس كه آيا سورهء هل اتى جز اين است كه در حق اينان نازل شده است ؟\r\nخوشا بر سوره هل اتى !\r\n- نصّ ولايت در قرآن ، فقط در حق ايشان آمده است و هركه قرآن خواند ، اين نكته را داند .\r\n- خدا اين خاندان را از هرپليدى پاك كرده « 1 » و تعبير آل عبا در حق ايشان صادق است .\r\n- حديث كساء اختصاص به اين خاندان دارد ، چه پاك كسائى و چه پاكانى كه در زير آن گردآمدند .\r\n- نام اينان در لوح خدا رقم خورده ، و پرتو اينان قبل از هرنورى در عرش الهى تابيده است .\r\n\r\n\r\n","description":"","footnote":"\r\n( 1 ) . احزاب 33 / 33 .\r\n","page_name":" 431 ","page_number":447},
  {"content":"\r\n\r\n- پيامبر اسلام ، با اين خاندان بود كه به مباهله با دشمنانش پرداخت ، ليكن آنها نپذيرفتند و سرباز زدند .\r\nتا آنجا كه گويد :\r\n- پيامبر فقط كسى را به ياورى و برادرى خود برگزيد كه اخوّت خود را مخصوص او گردانيد .\r\n- در روز قيامت ، تقسيم بهشت و دوزخ را بىهيچ شك به كف على سپرده است .\r\n- هرگاه در اين اعتقاد جدال و گفتگو دارى ، حديث طائر بريان ترا كافى است .\r\n- او بود كه به هنگام وصله‌كردن كفش خويش ، فضيلتش آشكار شد و آگاهىبخش آمد .\r\n- حديث منزلت و اينكه پيامبر بهترين زنان ، يعنى دختر خود را به همسرى على انتخاب كرد ، بهترين دليل بر حقانيت اوست .\r\n- كسى كه به امر پيامبر مأمور ابلاغ برائت از مشركان شد .\r\n- و در روز غدير خم پيمبر دوستى و موالات خود را با على به بانگ بلند اظهار داشت .\r\n- على اول كسى از مؤمنان بود كه اسلام آورد ، و در ليلة المبيت در بستر پيمبر خفت و جانبازى كرد .\r\n- على ياور پيمبر بود ، در آن روزهايى كه همهء اصحاب همچون پرندگان از پيرامون او گريختند .\r\nاين قصيدهء غرّا را كه بر يكصد و بيست بيت بالغ مىشود ، سرور ما حويزى سروده و در ضمن آن ، به بيان مناقب مولا على امير مؤمنان عليه السّلام ، مانند : نزول سورهء هل اتى ، آيهء اكمال ، آيهء تطهير ، حديث كساء ، مباهله ، مواخات ، طائر بريان ، پينه زدن نعلين ، تزويج صديقهء طاهره ، ارسال سورهء برائت ، حديث غدير خم و جز اينها پرداخته است . ما در مجلّدات الغدير ، صحت و درستى اين احاديث را ثابت كرده‌ايم و همهء اينها احاديثى است صحيح كه در صحاح و مسانيد عامه هم آمده است .\r\n\r\n","description":"","footnote":"","page_name":" 432 ","page_number":448},
  {"content":"\r\n\r\n\r\nشاعر را بشناسيم\r\nسيد على خان مشعشعى حويزى ، پسر سيد خلف ، پسر سيد عبد المطلب پسر حيدر ، پسر محسن ، پسر محمّد ، ملقب به مهدى ، پسر فلاح ، پسر محمّد ، پسر احمد ، پسر على ، پسر احمد ، پسر رضا ، پسر ابراهيم ، پسر هبة اللّه ، پسر طيّب ، پسر احمد ، پسر محمّد ، پسر قاسم ، پسر ابو الطحان ، پسر غياث ، پسر احمد ، پسر امام موسى بن جعفر بود . « 1 »\r\nاو يكى از حاكمان حويزه و حومهء آنجا بود . به زيور علم آراسته و در شعر و ادب گوى سبقت از همگنان ربوده بود . پيش از همهء اين فضايل ، بايد از نسب درخشانى كه به خاندان پيمبر مىرساند و از شاخه‌هاى امامت نشو و نما مىگيرد ، سخن گفت . او درخشانى و نفحه‌افشانى را باهم جمع كرده بود . شميم شعر دلنوازش چونان نسيم صبا مشام همگان را معطّر مىساخت و انديشهء نورانىاش همچون صبحگاهان روشنى مىبخشيد . از همهء اينها گذشته ، بايد فضل و دانش بسيار و نيات پاك و عقايد برحق را به فضايل او اضافه كرد كه اين همه جلوه‌اى خاص به دو داده و آثارش را از ارزش و اعتبار برخوردار كرده است .\r\nدر آثار او جز تبليغ دين خدا ، از توحيد و نبوت و امامت و ديگر عقايد راستين ، چيز ديگر ديده نمىشود . او با اين اوصاف ، از بعضى رجال خانواده خود كه با سخنان خوش ظاهر و بد باطن از راه راست منحرف گرديده‌اند ، كاملا جدا و ممتاز مىباشد .\r\nشيخ حر در امل الآمل او را دانشمندى فاضل و شاعرى اديب و جليل القدر معرفى كرده و افزوده است كه تأليفاتى نيز در اصول و امامت و جز آنها دارد .\r\nصاحب رياض العلماء او را ستوده و گفته است : او از شاگردان شيخ عبد اللطيف بن على بن ابى جامع است كه شاگرد شيخ بهائى بوده است . آنگاه مىافزايد كه در زمان ما وفات كرده ، و فرزندان بسيارى از دختر و پسر از خود به يادگار گذاشته ، و تا سال 1117 حكومت شهرها يكى پس از ديگرى در دست اولاد او بوده است . برخى فرزندانش به تحصيل علم نيز اشتغال ورزيدند ، و گروهى از فرزندان و نوادگان و نزديكانش در جنگى\r\n\r\n\r\n","description":"","footnote":"\r\n( 1 ) . نسب شاعر را بدين صورت ، صاحب رياض العلماء آورده است .\r\n","page_name":" 433 ","page_number":449},
  {"content":"\r\n\r\nكه بين اعراب اين ولايات و فرزندان وى - كه فرمانروايان اين ولايات بودند - درگرفته بود ، به شهادت رسيدند .\r\nسيد جزايرى نيز در الانوار النعمانية با جمله‌هاى احترام‌آميزى از وى ياد كرده است .\r\nاز سيد على خان ، شيخ حسين بن محيى الدين بن عبد اللطيف بن ابى جامع اجازهء روايت دارد ، و او خود از شيخ على زين الدين نوهء شهيد ثانى روايت مىكند . « 1 »\r\n\r\nتأليفات او\r\nوى آثارى در علم و دين و ادب ، از خود بر جاى گذاشته كه به قرار زير است :\r\n1 - النور المبين فى الحديث در چهار جلد كه آن را به سال 1083 در حقانيت على عليه السّلام تأليف كرده است .\r\n2 - تفسير القرآن الكريم در چهار جلد كه تا سورهء الرحمن رسيده و آن را منتخب التفاسير ناميده است .\r\n3 - خير المقال كه شرح قصيدهء مقصورهء اوست در 4 مجلّد ، در موضوع ادبيات و نبوت و امامت .\r\n4 - نكت البيان كه در يك جلد فراهم شده است .\r\n5 - مجموعه‌اى شامل برگزيدهء مطالب چهار تأليف يادشده كه خودش اينها را به انضمام ديگر موضوعات لطيف فراهم كرده ، و به عنوان هديه به شيخ على نوادهء شهيد ثانى تقديم داشته است . صاحب رياض العلماء مىنويسد كه من خود اين كتاب را در ميان كتابهايش ديده‌ام .\r\n6 - رسالهء ديگرى كه به شيخ على مذكور تقديم داشته و آغاز آن را به مباحث غدير مزين كرده است .\r\n7 - رسالهء ديگرى را نيز در شرح حديث اسماء به شيخ على هديه كرده كه به قول صاحب رياض العلماء فوايد ارزنده و مطالب بسيار مهمى را دربرگرفته است .\r\n\r\n\r\n","description":"","footnote":"\r\n( 1 ) . ر ك : المستدرك : 3 / 406 - 408 .\r\n","page_name":" 434 ","page_number":450},
  {"content":"\r\n\r\n8 - ديوان شعر ، موسوم به خير جليس و نعم انيس .\r\nابيات زير نمونه‌اى از اشعار اوست :\r\n- هرگاه شمشير على عليه السّلام نبود ، مردم صبح كه از خواب برمىخاستند ، كسى را نمىيافتند كه خدا را عبادت كند .\r\n- فرزندان على عليه السّلام همگى بزرگواران و نيكانى بودند كه به وجود آنان مبهمات اسلام روشن گشته است .\r\n- من سوگند مىخورم كه هرگاه مردم به اين خاندان عليهم السّلام مهر مىورزيدند ، خداى كريم جهنم را نمىآفريد . « 1 »\r\n- افراد اين خاندان ، امامانى بزرگوار ، شمشيرهايى برنده ، و درياهايى موّاج بودند و چهره‌هايى اشكبار داشتند .\r\nهمو در ضمن قصيده‌اى گويد :\r\n- به مدح و ستايش پيامبر امين روى آر كه مكّه در سايه‌سار چهرهء سرشناس و امين او در امن و امان است .\r\n- و نيز به برادر ، وارث علم ، وزير و ياورش در جنگهاى سخت پناه ببر .\r\n- و به درگاه فرزندان او عليهم السّلام بشتاب كه همگى اقمار هدايت بودند ، و اگر در وجود نمىآمدند ، فرايض و سنن دين خدا شناخته نمىشد .\r\nوى در قصيدهء ديگر گفته است :\r\n- بهترين پيامبران را وسيلهء رستگارى خود قرار داده‌ام و از اين طريق ، بزرگى و وقار را بر خود برگزيده‌ام .\r\n- خاندان او عليهم السّلام بهترين مردمانند ، و در افتخار ايشان همين بس كه ديگر دانشمندان به گرد آنها نمىرسند .\r\nباز در قصيده‌اى گفته است :\r\n- به دامن ابو القاسم مصطفى صلّى اللّه عليه و آله ، آن امين مورد اعتماد چنگ زن و توسل جو .\r\n\r\n\r\n","description":"","footnote":"\r\n( 1 ) . مستفاد از حديث نبوى است كه به خواست خدا مىتوان آن را در مناقب مسند و مرسل از نظر گذراند .\r\n","page_name":" 435 ","page_number":451},
  {"content":"\r\n\r\n- و به يار و برادر پيامبر ، على عليه السّلام كه در روز شكستن بتها پا بر دوش پيامبر نهاد .\r\n- و به دختر پيامبر و امام حسن و امام حسين عليهم السّلام توسل جو .\r\n- و به عترت بزرگوار او عليهم السّلام كه از آنها اميد نجات دارم ، و دوستى آنها بهترين وسيلهء رهايى من است .\r\nپدر سيد على خان ، بنا به گفتهء صاحب امل الآمل و خوانسارى « 1 » ، سيد خلف بن عبد المطلب بود كه عالمى فاضل ، متكلّمى كامل ، اديبى ماهر ، خردمندى عارف ، شاعرى توانا ، محدثى سودمند و محققى والامقام بود .\r\n\r\nتأليفات پدر سيد\r\nاز تأليفات مهم او كتب و رسالات زير است :\r\n1 - مظهر الغرائب در شرح دعاى عرفهء امام حسين عليه السّلام كه ده هزار سطر است و به قول محدّث نورى در المستدرك ، اين اثر گواه راستين بر قول كسانى است كه دانش و فضل و تبحّر و حسن سليقهء او را ستوده‌اند .\r\n2 - النهج القويم فى كلام امير المؤمنين عليه السّلام كه در اين اثر ، بخشهايى از كلام حضرتش را كه در نهج البلاغة نيامده ، جمع آورده است .\r\n3 - المودة فى القربى فى فضائل الزهراء الصديقة و الائمة عليهم السّلام كه اثر بسيار بزرگى است .\r\n4 - الحجة البالغة در كلام و اثبات امامت ، با استفاده از آيات و نصوص شيعه و سنّى .\r\n5 - سبيل الرشاد در صرف و نحو و اصول و احكام عبادات .\r\n6 - خير الكلام فى المنطق و الكلام و اثبات امامة كل امام امام .\r\n7 - رسالة الاثنى عشرية در طهارت و نماز .\r\n8 - فخر الشيعة در فضايل امير مؤمنان عليه السّلام .\r\n9 - الحق اليقين كه كتاب بزرگى در منطق و كلام است .\r\n10 - سيف الشيعة كه كتابى بزرگ در حديث است .\r\n\r\n\r\n","description":"","footnote":"\r\n( 1 ) . ر ك : روضات الجنات 265 .\r\n","page_name":" 436 ","page_number":452},
  {"content":"\r\n\r\n11 - سفينة النجاة فى فضائل الائمة الهداة عليهم السّلام .\r\n12 - البلاغ المبين در احاديث قدسى .\r\n13 - رسالة دليل النجاح در دعا .\r\n14 - ديوان شعر عربى .\r\n15 - ديوان شعر فارسى .\r\n16 - كتاب فى الدعاء .\r\n17 - برهان الشيعة در امامت .\r\n18 - حق اليقين در كلام .\r\n19 - منظومة فى النحو .\r\n20 - رسالة فى النحو .\r\nنمونه‌اى از شعر او را در مدح امير المؤمنين عليه السّلام مىآوريم :\r\n- اى ابو الحسن ، اى كسى كه در هنگامى كه حوادث ناگوار ما را احاطه مىكند ، تو پناه پناهندگان هستى .\r\n- زيرا تو پاك‌ترين ، نكوكارترين و والاترين مردمانى .\r\n- انسان تا نميرد و به هنگام مرگ نسبت و علاقهء خود را به تو نرساند ، افتخارى كسب نكرده است .\r\nسيد خلف مشعشعى در سال 1074 درگذشته است و شهاب حويزى او را با چكامه‌اى مرثيه گفته كه در ديوانش موجود است و مطلع آن اين است .\r\n- يادگار نيكان و پيشواى پاكان درگذشت ، و از اين پس ، ديگر سينهء بزرگوارى را قلبى نباشد .\r\nسرور ما ، سيد محسن امين به‌طور مبسوط شرح حال او را آورده است . « 1 »\r\n\r\n\r\n","description":"","footnote":"\r\n( 1 ) . ر ك : اعيان الشيعة : 30 / 20 - 37 .\r\n","page_name":" 437 ","page_number":453},
  {"content":"\r\n . \r\n","description":"","footnote":"","page_name":" 438 ","page_number":454},
  {"content":"\r\n\r\n\r\n11 سيد ضياء الدين يمنى ( م 1096 )\r\n- اى ياران ، هرگاه آهنگ سفر كنيد ، مركب خود را بدان سوى برانيد كه باد جنوب از جانب كعبه مىآيد .\r\n- عيبجويانم نمىدانند كه من چه مهرى در دل دارم ، و خورجين‌هاى من از چه كالايى آكنده است .\r\n- به قبيله بگوييد كه هيچگاه انس‌گيرندگان به يك حال نمىمانند ، و همواره اهل قبيله در آمدوشد هستند .\r\n- از سرزمين يار هرگاه بارقه‌اى جلوه‌گر آيد ، باز در پشت موانع مخفى مىشود .\r\n- هرگاه از ميان ابرها برقى بدرخشد ، آن را آذرخش‌نشان ندانيد .\r\n- آن را جلوه‌اى از دندانهاى شفاف يار بدانيد كه همچون گوهرى بر گردنبند مىدرخشد ، گوهرى كه تاكنون هيچ گهرفروشى به تراشيدن و سفتن آن توفيق نيافته است .\r\nتا آنجا كه مىگويد :\r\n- چه خوب بود شما نكوهشگران ، آن دندان سپيد و چشم و ابروى زيبا را مىديديد .\r\n- آنگاه به من حق مىداديد و در اين عشق و دلجويى شركت مىجستيد ، و بر گردن اشتران راهوار سوار مىشديد و به سوى يار مىشتافتيد .\r\n\r\n","description":"","footnote":"","page_name":" 439 ","page_number":455},
  {"content":"\r\n\r\n- اى دوست ، من با مهر تو دل خود را دلدارى مىدهم ، چرا كه جز مهر تو دلنوازى ندارم .\r\n- مرا به تو آنچنان عشقى است كه هرگاه در ستاره بود ، از حركت بازمىايستاد و اگر در ماه بود ، هرگز به كام تيرگيها فرونمىرفت .\r\n- بسا عشقى كه در كنارش سر از تن جدا مىشود ، و بسا حقّى كه براى آن شمشيرهاى تيز به گردنها نزديك مىشود .\r\nشاعر در قسمتى از قصيده مىگويد :\r\n- او امامى است كه خدايش از بهترين سرشت آفريده است و بزرگوارى است كه راههاى بزرگى به دو ختم مىشود .\r\n- برترين شرف از آن اوست و در اوج آسمان كمال جاى دارد . او ماه است و ديگر افراد خاندان بزرگوارش ، به منزلهء ستارگان .\r\n- به وجود اينها ، دين خدا در زمين برپا شده ، و مذاهب پيروان برگزيدهء رسولان اعتلا پيدا كرده است .\r\n- اين عيد غدير كه عيد تو و عيد من و عيد همهء هم‌مذهبان من است ، بر تو مبارك باد .\r\n- غدير روزى است كه خدا ، حق آل پيمبر صلّى اللّه عليه و آله را به آنها داده ، و به وجود على عليه السّلام آن را برپا داشته است و رسول خدا در آن روز براى مردم خطبه خوانده است .\r\n- خدا در اين روز ، خلافت را به شايسته‌ترين انسان سپرده ، و بيگانگان را از آن دور داشته است .\r\n- آرى ، على عليه السّلام به نص كتاب خدا ، امير المؤمنين و وصى پيامبر صلّى اللّه عليه و آله شناخته شده و اطاعت از او واجب آمده است .\r\n- دوستى آن بزرگمرد رزمنده و شايسته كه جان پيامبر و دوستدار و جانشين او بود ، مرا بسنده و كافى است . « 1 »\r\n\r\n\r\n","description":"","footnote":"\r\n( 1 ) . اين شعر در نسمة السحر : 1 / 477 ، 478 آمده و سيد ضياء الدين بدان ابو محمد زيد بن محمد بن حسن يمنى را به مناسبت عيد غدير تهنيت گفته است . ( و )\r\n","page_name":" 440 ","page_number":456},
  {"content":"\r\n\r\n\r\nشاعر را بشناسيم\r\nوى سيد ضياء الدين جعفر ، فرزند مطهر « 1 » ، پسر محمّد حسين جرموزى حسنى يمنى است كه يكى از بزرگان يمن ، و مردى اديب و نويسنده و شاعر بوده است و متوكل پسر منصور او را بر بلاد عدين مأمور كرده بود . اين مأموريت ، پس از وفات ابو الحسن اسماعيل بن محمّد بوده ، و او همواره در آن محل فرمانروايى داشته است ، تا زمانى كه امير سيد فخر الدين عبد اللّه بن يحيى بن محمّد در اوايل دولت مؤيد پسر متوكل بر آنجا مستولى شد . اين شاعر اشعار زيادى دارد و از آثار نثرى او ، تقريظى است كه بر كتاب سمط اللئالى - تأليف سيد اسماعيل بن محمّد يمنى نوشته است . او به سال 1096 در عدين وفات يافت . اين خلاصه را از كتاب نسمة السحر آورديم . « 2 »\r\n\r\n\r\n","description":"","footnote":"\r\n( 1 ) . مطهر ، از بزرگان و شخصيتهاى علمى و ادبى روزگار خود بود كه به سال 1077 وفات يافته ، و شرح حالش در خلاصة الاثر : 4 / 406 آمده است . محبّى در اين كتاب گويد : وى فرزندان اديب بزرگوارى داشته به نامهاى محمد ، حسن و جعفر كه پيش از اين از ايشان در كتاب خود النفحة ياد كرده‌ام .\r\n( 2 ) . براى مزيد اطلاع رجوع شود به : نسمة السحر : 1 / 475 - 481 .\r\n","page_name":" 441 ","page_number":457},
  {"content":"\r\n . \r\n","description":"","footnote":"","page_name":" 442 ","page_number":458},
  {"content":"\r\n\r\n\r\n12 ملا محمد طاهر قمى ( م 1098 )\r\n- سلامت دل ، مرا از لغزش نگاهداشت و نور دانش ، مرا به كردار شايسته رهبرى كرد .\r\n- طهارت اصل ، مرا به بزرگوارى و كرامتى كشانيد كه از ازل خدا آن را عنايت فرموده بود .\r\n- دل من مهر على عليه السّلام ، آن شخصيت و الا را برگزيد ، مهرى كه از همان آغاز از وجود پاك مادرم سرچشمه گرفته است و ازاين‌رو ، در پگاه و شامگاه مادرم را دعا مىكنم .\r\n- مهر مرتضى على عليه السّلام همچون نورى ، دوستدارش را از آفات هرخطايى بازمىدارد .\r\n- من محبت على عليه السّلام را پيشهء خود ساخته‌ام ، و هرگز از اين مهر ، پيوند خود را نخواهم گسست . آرى ، دوستى او از دل من جدايىپذير نيست .\r\n- او پيمبر را برادر « 1 » و مرا پيشواست ؛ گفتار او سندى استوار مراست و كردار من تابع رأى و گفتار اوست .\r\n- من بر حيدرى گردن نهاده‌ام كه داراى همهء كرامتهاست و پيشواى هرپرهيزگار اندك آرزوست .\r\n\r\n\r\n","description":"","footnote":"\r\n( 1 ) . دربارهء حديث مؤاخات پيش از اين سخن رفته است . ر ك : الغدير ( متن عربى / چ 2 ) : 3 / 112 - 125 .\r\n","page_name":" 443 ","page_number":459},
  {"content":"\r\n\r\n- همهء زندگانى خود را در محبت خاندان پيامبر صلّى اللّه عليه و آله مصروف داشته‌ام و هركس از اين خاندان روگرداند ، من نيز از او روى مىگردانم .\r\n- على عليه السّلام باب شهر علم نبى است « 1 » ، كسى كه سعادت‌آفرين و پناهگاه همهء ماست ، و دشوارىهاى ما جز با مشكل‌گشايى او حل نمىشود .\r\n- هرگاه پيامبر على را دوست نمىداشت ، با او در صرف بهترين غذا شركت نمىفرمود . « 2 »\r\n- ولايت على مرتضى عليه السّلام به نص كلام برگزيده‌ترين مخلوقات صلّى اللّه عليه و آله در سرزمين خم بر همه ثابت شده است .\r\n- فرمان پيامبر صلّى اللّه عليه و آله از فراز منبر ، آنچنان بود كه همهء اهل دين و دولت بر آن شهادت دادند .\r\n- طبق حديث « دار » ، در آن خانه ، پيغمبر پيش همهء نزديكان ، على عليه السّلام را به جانشينى خود نصب فرمود . اين حقيقتى است مسلّم كه شوخىبردار نيست . « 3 »\r\n- امامت منصب و مأموريتى است كه هيچ‌كس جز شخص معصوم و پيراسته از گناه و لغزش ، نمىتواند آن را احراز كند .\r\n- من پيرو آن امامى هستم كه در جهان هستى عصمت او ثابت شده است ، و از خطاى نادان تبهكار درمىگذرد .\r\n- آفتاب به خاطر مولاى ما ابو الحسن عليه السّلام برگردانده شده است ، و جانم فداى على مرتضى عليه السّلام كه برخوردار از چنين معجزهء بزرگ است . « 4 »\r\n- خوشا بر آن پيشوايى كه در خانهء خدا زاده شد ، و هيچ‌يك از پيامبران را اين پايگاه نبود كه در اين خانهء شريف به دنيا بيايد . « 5 »\r\n\r\n\r\n","description":"","footnote":"\r\n( 1 ) . اشاره است به حديث شريف انا مدينة العلم و على بابها كه پيش از اين دربارهء آن سخن گفتيم . ر ك :\r\nالغدير ( متن عربى / چ 2 ) : 6 / 61 - 81 .\r\n( 2 ) . اشاره به حديث پرندهء بريان است كه مىتوان طرق آن را در مناقب مسند و مرسل از نظر گذراند .\r\n( 3 ) . دربارهء حديث « دار » و نصب على عليه السّلام به جانشينى پيامبر صلّى اللّه عليه و آله رجوع شود به : الغدير ( متن عربى / چ 2 ) :\r\n2 / 278 - 289 .\r\n( 4 ) . دربارهء حديث رد الشمس رجوع شود به : الغدير ( متن عربى / چ 2 ) : 3 / 126 - 141 .\r\n( 5 ) . دربارهء ميلاد و مولد مباركش رجوع شود به : الغدير ( متن عربى / چ 2 ) : 6 / 21 - 38 .\r\n","page_name":" 444 ","page_number":460},
  {"content":"\r\n\r\n\r\nشاعر را بشناسيم\r\nمولا محمّد طاهر ، پسر محمّد حسين شيرازى نجفى قمى يكى از شاعران برجسته‌اى است كه در انواع دانشها دست داشت ، و شخصيتى است كه از مشايخ روايت ، محسوب مىشود . او از كسانى است كه سلسلهء اسانيد در اجازات ، به ايشان مىپيوندد . در وجودش دانش فقه با فلسفهء صحيح عالى همراه است و حديث با ادبيات توأم . فضايل فراوان را با موعظه‌هاى بليغ و نصايح كافى درآميخته ، و حكمتهاى گرانقدر را در كلام خود آورده ، و اشعار بسيارى گفته كه عقد مرواريد را كنار مىزند . كتابهاى تراجم مشحون از توصيف و ستايش اين شاعر بزرگ است ، چنان كه صاحب امل الآمل مىنويسد : او از شخصيتهاى فاضل همروزگار ماست كه عالمى فاضل ، محققى ژرفنگر ، فقيهى مورد وثوق ، متكلمى برجسته و محدثى والامقام محسوب مىشود . محدث نورى در مستدرك او را ستوده و گفته است : وى عالمى جليل و شريف ، و چشم و چراغ شيعه ، و داراى تأليفات بليغ و سودمند است .\r\nمولانا محمّد طاهر از نور الدين على كه پيش از اين از او ياد شد « 1 » ، روايت مىكند ، و علامه مجلسى مطابق اجازهء مورخ به سال 1086 « 2 » ، و شيخ حرّ عاملى بنا به نوشتهء امل الآمل و شيخ نور الدين اخبارى كه اجازه‌اش بنا بر نقل شيخ آقابزرگ تهرانى در پشت كتاب الوافى نوشته شده است ، همگى از مولا محمّد طاهر قمى روايت مىكنند ، و مولا محمّد محسن فيض كاشانى نيز از او اجازهء روايت دارد . « 3 »\r\n\r\nتأليفات او\r\nاين شاعر تأليفات باارزشى در موضوعات گوناگون دارد ، به قرار زير :\r\n1 - عطيهء ربّانى و هديهء سليمانى كه شرحى است بر لاميهء خودش كه ابياتى از آن را ذكر كرديم . او در اين شرح ، بخشى از تأليفات خود را نام مىبرد كه از آن در اينجا استفاده\r\n\r\n\r\n","description":"","footnote":"\r\n( 1 ) . ر ك : بحار الانوار : 25 / 264 ؛ مستدرك الوسائل : 3 / 409 ؛ الغدير ( متن عربى / چ 2 ) : 11 / 291 .\r\n( 2 ) . اجازات البحار 164 .\r\n( 3 ) . المستدرك : 3 / 421 .\r\n","page_name":" 445 ","page_number":461},
  {"content":"\r\n\r\nكرديم . اين شرح با اين ابيات شروع مىشود :\r\n اى كلام از انتظام نام ذاتت در نظام * وى ز شهد شكّرين شكرت زبان شيرين به كام\r\nرحمتت عام و سلامت بر روان انبيا * خاصه بر روح محمد باد و بر آل عبا \r\n2 - تحفة الاخيار و كشف الاسرار در شرح قصيدهء رائيه‌اى كه به فارسى در مدح امير مؤمنان على عليه السّلام سروده است . اين قصيده به مونس الابرار موسوم است . « 1 »\r\n3 - بهجة الدارين در حكمت . صاحب روضات مىگويد : اين كتاب را در اين اواخر ديده‌ام .\r\n4 - رسالة السلامية در ترك‌كردن ( السّلام عليك ايها النبى ) در تشهد .\r\n5 - الاربعين فى فضائل امير المؤمنين و امامة الائمة المعصومين .\r\n6 - الجامع فى اصول الفقه و الدين كه آن را حجة الاسلام ناميده است .\r\n7 - الفوائد الدينية فى الردّ على الحكماء و الصوفية .\r\n8 - حكمة العارفين فى ردّ شبه المخالفين .\r\n9 - تنبيه الراقدين در موعظه كه به چاپ رسيده است .\r\n10 - رسالة فى خلل الصلاة به زبان فارسى .\r\n11 - حقّ اليقين فى معرفة اصول الدين .\r\n12 - منهاج العارفين كه در آن رباعيات خود را شرح كرده است .\r\n13 - فرحة الدارين در عدالت .\r\n14 - رسالة فى صلاة الليل .\r\n15 - رسالة فى الاذكار .\r\n16 - شرح تهذيب الحديث .\r\n\r\n\r\n","description":"","footnote":"\r\n( 1 ) . متن كامل اين قصيده را مرحوم حاج شيخ عباس قمى در كتاب منتهى الآمال ، انتهاى فصل دوم از باب سوم در فضايل و شرح حال حضرت امير المؤمنين عليه السّلام آورده است .\r\n","page_name":" 446 ","page_number":462},
  {"content":"\r\n\r\n17 - رسالة فى الفرائض .\r\n18 - رسالة فى الرضاع .\r\n19 - مفتاح العدالة .\r\n20 - رسالة الجمعة .\r\n21 - سفينة النجاة .\r\nاين شاعر شيخ الاسلام و امام جمعه و جماعت شهر شريف قم بوده ، و به سال 1098 در همانجا وفات يافته ، و در پشت آرامگاه زكريا بن آدم قمى كه تربتش پاكيزه باد ، به خاك سپرده شده است .\r\nاز اشعار فارسى اوست :\r\n دليل رفعت شأن على اگر خواهى * به اين كلام دمى گوش خويشتن مىدار\r\nچو خواست مادرش از بهر زادنش جايى * درون خانهء خاصش بداد جا ستّار\r\nپس آن مطّهره با احترام داخل شد * در آن مقام مقدس بزاد مريم‌وار\r\nبرون چو خواست كه آيد پس از چهارم روز * ندا شنيد كه [ نامش برو على بگذار 
  ]\r\nفداى نام چنين زاده‌اى بود جانم * چنين امام گزينيد يا اولى الابصار\r\nبه ما رسيده حديث صحيح مصطفوى * كه هست بعد پيمبر امام هشت و چهار\r\nكسى نكرده ز امت بدين حديث عمل * به غير پيرو آل و ائمهء اطهار \r\n\r\n","description":"","footnote":"","page_name":" 447 ","page_number":463},
  {"content":"\r\n\r\n نبى چو وارد خم گشت بر سر منبر * خليفه كرد على را به گفتهء جبّار\r\nنهاد بر سر او تاج وال من والاه * ز امّتش بگرفت از براى او اقرار\r\nوليك آنكه به بخبخ نمود تهنيتش * بكرد از پى اقرار خويشتن انكار\r\nفتاد بر سر حارث ز غيب سنگ قضا * چو گشت منكر نصّ غدير ، آن غدار \r\nاز رباعيات اوست :\r\n( 1 )\r\n اى مانده ز كعبهء محبت مهجور * افتاده ز راه مهر صد منزل دور\r\nبا حبّ عمر ، دم مزن از مهر نبى * كى جمع توان نمود با ظلمت نور \r\n( 2 )\r\n اى طالب علم دين ز من گير خبر * تا چند دوى دربدر اى خسته‌جگر\r\nخود را برسان به شهر علم اى غافل * شو داخل آن شهر ، و ليكن از در \r\n( 3 )\r\n از گفتهء مصطفى امام است سه چار * از روى چه گويى كه امام است چهار\r\nنشناسى اگر سه‌چار حق را ناچار * خواهى به عذاب ايزدى گشت دچار \r\n( 4 )\r\n از دورى راه خويشتن يادى كن * آماده ز بهر سفرت زادى كن\r\nاز بىكسى مردن خود ياد آور * در ماتم خود نشين و فريادى كن \r\n( 5 )\r\n از دورى راه خويشتن كن يادى * آماده ز بهر سفرت كن زادى\r\nدر راه طلب چه خفته‌اى اى غافل * برخيز كه از قافله دور افتادى \r\n\r\n","description":"","footnote":"","page_name":" 448 ","page_number":464},
  {"content":"\r\n\r\n( 6 )\r\n برخيز چه خفته‌اى رفيقان رفتند * غافل چه نشسته‌اى عزيزان رفتند\r\nخندان منشين كه جمله ياران عزيز * با سوز دل و ديدهء گريان رفتند \r\n( 7 )\r\n اى بندهء طول امل و حرص و حسد * فرداست كه اعضاى تو از هم ريزد\r\nاين سر كه ز باد نخوت امروز پر است * تا چشم زنى بود پر از خاك لحد \r\n( 8 )\r\n تا چشم زنى رسيده وقت سفرت * فرداست كه در جهان نماند اثرت\r\nبر روى زمين خرام و غفلت تا كى * از زير زمين مگر نباشد خبرت \r\n( 9 )\r\n از وادى معصيت بيا زود گذر * كاين مرحله را هست بسى خوف و خطر\r\nگويى كه كنم توبه پس از پيريها * از مرگ جوانان مگرت نيست خبر \r\n( 10 )\r\n سالك هوس عالم بالا نكند * پابند الم ز پاى دل وا نكند\r\nهردل كه ز ياد مرگ معمور شود * حقد و حسد و حرص در او جا نكند \r\n( 11 )\r\n خواهى نشود گلشن دل چون بيشه * بركن تو نهال حرص را از ريشه\r\nبر پاى درخت امل و حرص و حسد * پيوسته ز ياد مرگ مىزن تيشه \r\n( 12 )\r\n اى طالب سيم و كيمياى اصغر * آموز ز من تو كيمياى اكبر\r\nدر بوتهء ياد مرگ خود را بگداز * تا خاك دلت شود طلاى احمر \r\n\r\n","description":"","footnote":"","page_name":" 449 ","page_number":465},
  {"content":"\r\n\r\n( 13 )\r\n دين را كتب اربعه « 1 » چون جان باشد * اين چار چهار ركن ايمان باشد\r\nهنگام جهاد نفس اين چار كتاب * چار آينهء صاحب عرفان باشد \r\n( 14 )\r\n اى آنكه ترا غلط روى عادت و خوست * رو كن به رهى كه منزل رحمت اوست\r\nمىخوان كتب اربعه كز وى هرسطر * راهى است كه راست مىرود تا در دوست \r\n\r\n\r\n","description":"","footnote":"\r\n( 1 ) . مراد كتب زير است :\r\nالكافى شيخ ابو جعفر كلينى ، من لا يحضر الفقيه شيخ ابو جعفر قمى ، التهذيب ، و الاستبصار شيخ طوسى .\r\n","page_name":" 450 ","page_number":466},
  {"content":"\r\n\r\n\r\n13 قاضى جمال الدين مكى ( م بعد از 1012 )\r\n- تو بهترين يار درماندگانى ، تو بهترين مولاى بندگانى .\r\n- سوگند به جانم كه تو بهترين نعمتها و قدرتها را در اختيار دارى ، و پيشوايى يگانه در ميان بندگان هستى .\r\n- در روز قيامت ، براستى كه بر گردن بندگان حق ولايت دارى ، ولايتى موروث .\r\n- چرا كه پيامبر صلّى اللّه عليه و آله در غدير خم ، ترا به سرورى هرمؤمن منقاد برگزيده است .\r\n- هرقومى كه از تو اطاعت كرد ، هدايت يافت و هركه نافرمانى كرد ، در جهالت فرورفت .\r\n- آنگاه پيامبر فرمود : خدايا دوست على را دوست بدار ، و دشمنش را دشمن بدار .\r\n- بر دوستدارانش رحمت فرست و بر دشمنانش لعنت .\r\n- و اين شرفى بزرگ و مجدى گرانمايه و افتخارى است كه عظمت ديگر هدايتگران را از بين مىبرد .\r\n- تو در اصلاب پاك بودى كه به بلندترين پايگاه رسيدى و در ردهء بزرگواران قرار گرفتى .\r\n- و از همان هنگام به وحدانيت خدا لبيك گفتى و اقرار آوردى .\r\n- در برابر اين مزايايى كه نور و روشنايى آن ، شبهاى تيره را روشن مىكند ، كدامين مغرور\r\n\r\n","description":"","footnote":"","page_name":" 451 ","page_number":467},
  {"content":"\r\n\r\nرا ياراى برابرى با تست ؟\r\n- آن كدام نادان است كه در عرصهء دانشورى ، با تو به مسابقه و مقابله برخيزد ؟ چنين كسى جز انسان تهى از فهم نمىتواند باشد .\r\n- تو در هرفضيلتى ، معروف و در هركمالى ، صدرنشين هستى .\r\n- خاندان ترا با جهل و نادانى كارى نباشد و بخل و تنگ‌چشمى را به تبار و خاندان تو راهى نيست .\r\n- پس جاويد و پايدار بمان كه سلامت وقف تست و مدح و ستايش تو روزافزون باد . « 1 »\r\n\r\nپيرامون شعر\r\nشاعر ما با اين ابيات نامه‌اى منثور ترتيب داد و به خدمت شريف اجل امير نصير الدين حسين ، پسر ابراهيم ، پسر سلام كه به سال 1023 در طايف وفات يافت و در مكهء مشرّفه به خاك سپرده شد ، فرستاد . اين نامه در نوع خود بديع و جالب است و انشايى بليغ دارد . گوهر كلماتش به سلك كشيده شده و مرواريد كلامش به خوبى نظم يافته است . « 2 » اين امير نصير الدين ، همان عموى جد سيد على خان مدنى صاحب سلافة مىباشد ، يعنى برادر سيد احمد نظام الدين ، پدر جد سيد على خان . صاحب سلافة در سلوة الغريب مىنويسد : او امامى فاضل و در علوم عربيت ، مجتهدى مبرّز و آراسته به صفت زهد و تقوا و صلاح بود ، تا جايى كه دربارهء او گفته‌اند : در زهد و پارسايى و بىاعتنايى به دنيا ، چنان بود كه دست به دينار و درهمى نمىزد و هركارى كه در طول روز انجام مىداد ، يادداشت مىكرد و شب‌هنگام آنها را از نظر مىگذرانيد . اگر اعمالش شايسته بود ، خدا را سپاس مىگفت و چنانچه جز آن بود ، استغفار مىكرد و از خدا آمرزش مىخواست و هيچ‌يك از خدمتكاران را در اندرون سراى تأديب نمىكرد .\r\n\r\n\r\n","description":"","footnote":"\r\n( 1 ) . سلافة العصر 117 ؛ سلوة الغريب كه هردو از سيد على خان مدنى است .\r\n( 2 ) . ر ك : سلافة العصر 117 - 119 .\r\n","page_name":" 452 ","page_number":468},
  {"content":"\r\n\r\n\r\nشاعر را بشناسيم\r\nقاضى جمال الدين ، پسر محمّد ، پسر حسن ، پسر درازمكى ، از مردان خوش‌گفتار و زبان گوياى فضيلت است . او از سخنوران و شاعران و قضات بزرگ و سرشناس بود .\r\nسيد على خان شرح حال او را آورده و از وى به نيكى ياد كرده و نوشته است : او جمال دانش و معرفت ، و مردى پرهيزگار بود . سايهء علم و كمال را با طراوت تمام گسترده ، و ماه و خورشيد فضلش همه‌جا را روشن كرده بود . دريايى از علم بود كه همواره موج مىزد و آوازهء دانشش در همه‌جا پيچيده ، و ياد و نامش به هرسرزمينى راه يافته بود . اخبار علم و كمالش را سواران به هرسو مىبردند ، و آوازهء فضل او در هرمكان و سرزمينى طنين مىافكند . هيچ اديب ماهرى به پايهء ادب او نرسيده بود ، و هيچ آگاه بافضلى به ژرفاى دانشش راه نيافته بود . سخنش به زيور بلاغت آراسته بود و نشان برترى و تفوق بر پيشانى او هويدا . مرواريد به رشته‌كشيده‌شده ، به اوج نثرش نمىرسيد ، و گوهر نفيس آبدار در برابر نظمش بىمقدار بود . حسن خطش ، خدّ و عذار زيبارويان را خوار مىداشت ، و همه از تماشاى جمالش حيران مىشدند . هنگامى كه به يمن كوچ كرد ، رئيس يمن به احترام او برخاست و او را به منصب قضاوت گماشت ، و پرتو آمالش در آنجا تابيدن گرفت ، و چشم اميد مردم همواره به دست او بود ، و همگان از گلهاى محاسن و نكويىهايش بهره‌مند مىشدند . اين احوال ادامه داشت تا زمانى كه روزگار آن امير سپرى شد ، و كار يمن به تباهى و نابودى كشيد ، و شاعر ما هم به سوى زادگاه و خاندان خود بازگشت ، و پس از دورانى خوش ، دورهء اندوه و درد فرارسيد ، چنان كه خود او در بعضى از نوشته‌ها ، به اين موضوع اشاره كرده است :\r\nهنگامى كه پس از مرگ مرحوم سنان پاشا ، به يمن بازگشتم ، بعد از تشرّف به مجلس قضا در آن سرزمين ، اقامت در زادگاه را برگزيدم ، اما يادآورى آن انديشه‌ها كه در گنجينهء خاطرم نقش بسته بود ، موجب شد كه كارى اختيار كنم ؛ بنابراين ، كار تدريس را در شهر مكه پيش گرفتم ، و دوباره پس از گذشت روزگارى به اين كار دست يازيدم ، و ليكن اين\r\n\r\n","description":"","footnote":"","page_name":" 453 ","page_number":469},
  {"content":"\r\n\r\nكار نمىتوانست پاسخگوى همهء نيازها و خواسته‌ها باشد . « 1 »\r\nسرانجام ، به شهر و زادگاه خود بازگشت و در آنجا اقامت گزيد و روزگار را با صبر و شكيبايى سپرى ساخت ، تا زندگانىاش به پايان رسيد و رخت از جهان بربست .\r\nسيد على خان مدتى پس از اين ، حدود سيزده صفحه از سخنان منثور او را نقل كرده و گفته است : از اشعار او كه در صدر كتابى آمده ، اين ابيات است :\r\n- اين نظم تست ، يا گوهرهايى است به رشته كشيده شده و يا اخترانى است كه در افق مىدرخشند ؟\r\n- آيا اين كلام تست ، يا سحرى است كه خردها را واله و شيدا كرده ؟ انگار كه سورهء فلق مىخوانى .\r\n- آيا اين بيان تست ، يا باده‌اى كه در پيالهء آن عكس رخ يار سيه‌چشمى به آهستگى سخن مىگويد ؟\r\n- از فروغ كلام تو تاج هرپادشاهى رخشاست و گردن هرنكواندامى دلرباست .\r\n- سخنت باغستان پرگل و شكوفه و ريحان را ماند و آسمان پرستارهء تابان را .\r\n- و يا گويى كبوتران بر شاخساران درختان گشن ، به طرزى بديع نغمه‌سرايى مىكنند .\r\n- رسالهء تو ، باغهاى بهشت را ماند با گلهاى زيباى دلستان و عطرافشان .\r\n- الفهاى خميدهء گفتار و نوشتار تو گويى شاخه درخت بان است كه با برگهاى لطيف خود خم شده است .\r\n- همزه‌ها بر منابر چنان به گفتار آمده است كه گويى پرندگان بر شاخساران ، فرياد نوحه سرداده‌اند .\r\n- ميم‌هاى سخن تو ، همچون دندانهاى زيبايى است كه زيبايى لبخند آن را آرايش داده است و اين دندانها بر مرواريد ، آنگاه كه بر گردن زيبارويان مىدرخشد ، مىبالد و فخر مىفروشد .\r\n- كاغذنوشته‌هايت كه از پنبه است ، گويا سپيدى صبح است و مركب تو همچون سياهى\r\n\r\n\r\n","description":"","footnote":"\r\n( 1 ) . سلافة العصر 107 .\r\n","page_name":" 454 ","page_number":470},
  {"content":"\r\n\r\nشب تاريك .\r\n- اين چه زيبارساله‌اى است كه معجزه‌اى را ماند كه با بلاغت خود ، همهء مدعيان سخن را به مسابقه فراخوانده است .\r\n- اى پادشاهى كه همهء آداب نيكو را در خود جمع كرده‌اى ، و اى پيشوايى كه روشن‌ترين راهها را به ما نموده‌اى !\r\n- كيست كه با آنچه انديشهء تو به قالب بيان ريخته ، معارضه تواند كرد ؟ و كيست كه در ميدان مسابقه ، به گرد تو برسد ؟\r\n- آنجا كه محققان عالم در اضطراب و تشويش به‌سر مىبرند ، اين تويى كه در ميدان علوم و دانشها ظاهر مىشوى .\r\n- اى سرور سروران و اى صاحب منطق قوى و كوبنده ، درود همهء اهل علم نثار تو باد .\r\n- همهء دانشوران به مقام والاى تو در علم و ادب اذعان دارند و پايگاه شرف و اخلاق ترا تصديق و تحسين مىكنند .\r\n- آرام باش كه دست من ، به جهت تقصير ، كوتاه است و تو در اوج احسان مىباشى .\r\n- خداى توانا را سپاس و نيايش باد كه اين همّتها را در تو نهاد ، و چون تويى را آفريد و هستى بخشيد .\r\n- كاش مىدانستم كه آيا مثل ترا مىتوان در ميان آدميان يافت ؟ نه ، هرگز در ميان خلايق نظير ندارى .\r\n- من پوزش تقصير مىخواهم ، چه انديشهء من كجا تواند گوهرهاى ارزنده‌اى را به سلك عبارت كشد ، و در مدح تو ديباى شايسته‌اى ببافد ؟\r\n- هميشه سالم و پايدار بمانى ، و بر قلّهء افتخارات و مكارم ، آنجا كه اسبهاى تيزرفتار را پاى رفتن و ياراى پايكوبى نيست ، پاينده باشى .\r\nهمو در ابيات زير ، بعضى از بزرگان عصر خود را به جهت كارى ضرورى مورد خطاب قرار داده گويد :\r\n- اينك آرزو و مقصد ما برآورده گشته است و همهء اضداد در برابر مجد تو منقاد و فروتن\r\n\r\n","description":"","footnote":"","page_name":" 455 ","page_number":471},
  {"content":"\r\n\r\nشده‌اند .\r\n- آنگاه كه خشم بگيرى ، دلاورانى كه از خشم آنها پهلوانان و شيران مىترسند ، به سجده مىافتند و به خدا پناه مىبرند .\r\n- نياكان بزرگ تو مردمى را كه بنياد عزت و شكوه را استوار داشته بودند ، به ذلّت و خوارى كشيده‌اند .\r\n- اينان همه ، خواه ناخواه ، به فرمان تو گردن نهاده و همواره مطيع گشته‌اند .\r\n- تو در آنچنان جايگاه بلند و ارجمندى قرار دارى كه كسى به بلنداى مكارم تو نخواهد رسيد ، حتى اگر در بستر آرميده باشى .\r\n- ترا به هيچ پيش‌آمد و حادثه‌اى اعتنا نيست ، اگرچه هفت فلك فروافتد .\r\n- تو بىپروا در به چنگ آوردن هرآرمان دشوار و بلندى تلاش مىكنى ، آرمانى كه دگر مردم را بر آن دسترسى نيست .\r\n- هردلاور پهلوان ، جا دارد كه در ره اين مقصد از جان خود بگذرد ، بىخوابىها بكشد و هستى خود را در طبق اخلاص نهد .\r\n- هرآنكه بهشت را يابد ، به آرزوى خود رسيده است ، منتها بهشت همواره از بخيلان دورى مىكند .\r\n- درجات بلند جز با اخلاق عالى به دست نمىآيد و جامهء سپاس و شكر نعمت را جمادات هرگز به تن نمىكنند .\r\n- تو در گفتار و كردار ، بهترين مردم و وفاكنندهء به پيمان و نكوكارترين فرد هستى .\r\n- اى اختر تابانى كه به كوشش خود به مقام و الا رسيده‌اى ، مقامى كه ديگران را امكان دسترسى بدان نيست .\r\n- بين من و دوستم ، فرومايهء احمقى كه كنه‌ها گرد سبيلش مىچرخند ، فاصله انداخته است .\r\n- هرگاه فرد برجسته‌اى بين ما داورى كند ، دل من قرار و آرام مىگيرد .\r\n- از دين‌برگشتگان ، فضيلت على عليه السّلام را انكار كردند ، و همين انكار و دشمنايگى\r\n\r\n","description":"","footnote":"","page_name":" 456 ","page_number":472},
  {"content":"\r\n\r\nآنها را به جهنم برد .\r\n- حقا كه آزمايش زندگى ، يك سنت قديمى است و خردمندان بدان مبتلا مىشوند .\r\n- چه‌بسا بىسوادان زمام امور مردم را به دست مىگيرند ، اما از وجود سخنوران دانا استفاده نمىشود .\r\n- فرمانروايان ما هماره حيران و نادانند و شمار ناقصان ، پيوسته رو به فزونى است .\r\n- اين عادت زمانه است كه همچو منى را كنار مىزند ، عادتى كه هميشه جريان دارد .\r\n- به آن كسى كه مىخواهد مرا بر قضات برترى دهد ، بگو كه اين چه آتش‌افروزى است ؟\r\n- تو اگر مىخواهى ، آتش از چوب آنها برگير ، يا بگذار كه چوب بسوزد و خاكستر شود .\r\n- دريغا كه اين روزگار ، تفاوتى بين احمق نادان و سخنور دانا نمىگذارد .\r\n- مادام كه تو به پاكى در ميان ما هستى ، تحمل اين ناگواريها بر ما آسان ، و دوستى ما برقرار است .\r\nهمو گفته است :\r\n- درود من به آن سرزمينى كه فرسنگها دور مانده است ، و همواره اشكهايم نثار آن خاك باد .\r\n- براى من بسيار صعب و دشوار است كه بين ما چنين فاصله‌اى باشد ، چرا كه جان و روان من آنجا آرميده است .\r\n- آنگاه كه از آن ريگستان بادى برخيزد و بوى خوش گلهاى نرگس بيابانى مشام اين افتاده را بنوازد ، به ياد شما ياران مىافتم و اشك ديدگانم را مىپوشاند ، و دل شيفته‌ام از اين دورى ريش است .\r\n- سخنم اين است كه از عشق خانمانسوز ، شرارى در دل دارم كه هرصبح و شام در سركشى و رفت‌وآمد است .\r\n- آيا دوباره روزگار آن روزهاى پرنعمتى را كه به دور از گزند دشمنان در كنار هم بوديم ، بازمىگرداند ؟\r\n\r\n","description":"","footnote":"","page_name":" 457 ","page_number":473},
  {"content":"\r\n\r\nمحبّى شرح حال اين شاعر را ذكر كرده است « 1 » و مؤلف سلافة گويد : پس از تفحّص و تحقيق در تاريخ وفات شاعر ، چيزى بدست نياوردم . ظاهرا از قراين پيداست كه او به سال 1012 زنده بوده و پس از آن ديگر چندان نزيسته است ، خداى متعال رحمتش كند .\r\n\r\n\r\n","description":"","footnote":"\r\n( 1 ) . ر ك : خلاصة الأثر : 3 / 420 - 427 .\r\n","page_name":" 458 ","page_number":474},
  {"content":"\r\n\r\n\r\n14 ابو محمد بن شيخ صنعان\r\n- نهج البلاغه ، باغى پرباران و پرشكوفه است كه انوار خدا را نشان مىدهد .\r\n- يا حكمت قدسى است كه آينهء ذات الهى را در منظر ديدار قرار داده است .\r\n- يا نور معرفتى است كه عالميان را به شاهراه نيكبختى هدايت مىكند .\r\n- و يا امواج رحمتى است كه از درياى علم برآمده و با فروغ خود موج مىزند .\r\n- واژه‌واژهء خطبه‌هايش ، چونان مرواريدهاى درخشان در درياى معرفت است .\r\n- كلماتش از صفاى بهشتى برق مىزند ، گويى كه هريك در گل سپيد توحيد پيچيده شده است .\r\n- اين نهج البلاغة انگار چشمهء يقين است كه از فراز عرش الهى به جوش آمده است .\r\n- حكمت‌هايش همچون ستارگان ، جهانيان را از پرتو اسرار برخوردار مىكند .\r\n- بيانش پرده‌ها را به يكسو مىزند و شنوندگان را بصيرتى بسزا مىبخشد .\r\n- در كلمات قصارش ، آنچنان معانى بلند جمع است كه ترا از ديگر كتابها بىنياز مىكند .\r\n- الفاظش سياهى دل را مىزدايد و فروغ و سپيدى روز را در دل مىنشاند .\r\n- تاريكى را از معانى آنچنان زوده كه گويى صبح صادق به خوش‌آمدگويى و تهنيت برخاسته است .\r\n\r\n","description":"","footnote":"","page_name":" 459 ","page_number":475},
  {"content":"\r\n\r\n- در ميان مدارك انديشه و تفكر ، از هرمطلب برگزيده‌اى ، تفكرى در آن مىبينم كه بر همهء تفكرات برترى دارد .\r\n- سخنوران از آوردن نظير آن ناتوانند ، چرا كه بلاغتش خود ، زبان حجت و برهان را به اقرار مىگشايد .\r\n- چون در كلام على عليه السّلام تأمّل و پژوهش كنى ، خواهى ديد كه وى با كلمات قدسى الهى با ما سخن گفته است .\r\n- اقيانوسى است كه از امواج خروشانش سفينه‌هاى علوم به حركت درآمده است .\r\n- و يا سرزمين حاصلخيزى است كه پهنهء پرباران و پربركتش را زير پاى همگان گسترده است .\r\n- در آن كتاب عفو جوانمردانه را در كنار قدرتى فراتر از ديگر قدرتها مىبينى .\r\n- در آن كتاب قدرتى از سوى پروردگار يگانهء توانا تجلّى كرده و نمودار گشته است .\r\n- قدرتى كه اوصاف و نشانه‌هايش را در كسى مىبينى كه شيفته و دلباختهء ذات خداست ، آن ذات اقدسى كه در آثار جلوه مىكند . « 1 »\r\n- سخن از على آن چراغ فروزان الهى ، و مشكات هدايت ، و بازكنندهء در گنجينهء اسرار است .\r\n- على يار و برادر پيامبر ، و اولين كسى است كه به پيغمبر ايمان آورد ، و خدا را عبادت كرد ، همچنانكه يگانه داماد برگزيدهء پيغمبر نيز بود .\r\n- خداى تعالى دين پيامبرش را به وجود او پايدار كرد ، و نعمتش را به وجود او بر بندگان كامل گردانيد . « 2 »\r\n\r\n\r\n","description":"","footnote":"\r\n( 1 ) . اشاره به روايتى است كه ابو نعيم در حلية الاولياء : 1 / 68 آورده كه : لا تسبوا عليا فانه ممسوس فى ذات اللّه .\r\n( 2 ) . اشاره به آيهء شريفهء  الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي  است كه در روز غدير نازل شد . ر ك :\r\nالغدير ( متن عربى / چ 2 ) : 1 / 230 - 238 .\r\n","page_name":" 460 ","page_number":476},
  {"content":"\r\n\r\n\r\nشاعر را بشناسيم\r\nابو محمّد ، پسر شيخ صنعان كسى است كه نسخه‌اى از نهج البلاغهء سيد شريف رضى را به خط خود نوشته است و اين نسخه در كتابخانهء مدرسهء سپهسالار تهران تحت شمارهء 3085 نگاهدارى مىشود . اين نسخه را به سال 1072 به كتابت آورده و بر روى آن اين تقريظ را مىبينيم كه به خط ناظم آن ابو محمّد است . من از تاريخ زندگانى او چيزى نيافتم ، ليكن همين شعرش ، نمودار قوت طبع و گرانمايگى شعر اوست ، و نشان مىدهد كه در سرودن شعر ، جودت طبع دارد و در ميدان ادب ، پيشرو است . وانگهى او در ولايت و محبت بىآلايش به امام بزرگوار امير مؤمنان على عليه السّلام ، يك نمونهء برجسته بود .\r\n\r\n","description":"","footnote":"","page_name":" 461 ","page_number":477},
  {"content":"\r\n . \r\n","description":"","footnote":"","page_name":" 462 ","page_number":478},
  {"content":"\r\n\r\n\r\nغديريه‌سرايان سدهء دوازدهم هجرى\r\n\r\n","description":"","footnote":"","page_name":" 463 ","page_number":479},
  {"content":"\r\n . \r\n","description":"","footnote":"","page_name":" 464 ","page_number":480},
  {"content":"\r\n\r\n\r\n1 شيخ حر عاملى ( 1033 - 1104 )\r\n- وقتى كه پيامبران به تو توسل مىجويند ، اوصيا چگونه به عظمت تو مىرسند ؟\r\n- مردم ، جز پيامبر و دو سبط بزرگوار و باسعادت و گرانمايه‌اش ، پناهى ندارند .\r\n- آدم آنگاه كه پس از مسرّت به سختى گرفتار شد ، از شما پناه خواست .\r\n- و آن روزى بود كه در زمين تنها و بيكس ماند ، و همسرش حوا از او دور شد .\r\n- از اين رويداد ، بسيار پشيمان و محزون شد و ناله و گريه سرداد .\r\n- در آن هنگام ، آدم از سوى پروردگار كلمه‌هايى دريافت و اين كلمه‌ها كه نام شما خاندان بود ، او را شرافت و عزت بخشيد . « 1 »\r\n- بلافاصله دعاى آدم مستجاب گرديد ، و اگر ياد و نام شما نبود ، دعايش به استجابت نمىرسيد .\r\n- سپس يعقوب ، از بلا و ابتلاى خود به شما پناه آورد ، و بلا از او بر طرف شد .\r\n- و به وجود شما بود كه پيراهن يوسف را به دو دادند و بينايى خود را بازيافت ، و نعمتها بر\r\n\r\n\r\n","description":"","footnote":"\r\n( 1 ) . اشاره به آيهء شريفهء  فَتَلَقَّى آدَمُ مِنْ رَبِّهِ كَلِماتٍ فَتابَ عَلَيْهِ  است . اين كلمه‌ها ، اسماء خمسهء طيبه بود كه از جانب پروردگار به او رسيد . ر ك : الغدير ( متن عربى ) : 7 / 299 .\r\n","page_name":" 465 ","page_number":481},
  {"content":"\r\n\r\nاو تمام گشت .\r\n- ابراهيم خليل آنگاه كه كافران او را در آتش افكندند ، نام شما را بر زبان راند ، و به شما توسل جست و با خدا نيايش كرد ، و آتش به دو گزند نرساند .\r\n- آيا ممكن بود كه ابراهيم پس از آنكه به شما توسل جست ، مورد ستم واقع شود ؟\r\n- يونس در سختى و نوح به گاه طغيان آب ، به شما پناه آوردند و از شما مدد جستند .\r\n- ايوب نيز به نام شما اهل بيت توسل جست و ناملايمات را از خود بر طرف نمود .\r\n- شگفتا ، اين چه بزرگى و مناعتى است كه دشمنان و دوستان آن را نقل كرده‌اند !\r\n- على عليه السّلام مجد و شكوهى دارد كه ثريّا و جوزا با آن بلندى كه دارند ، به پايهء آن نمىرسند .\r\n- او مظهر فضل و عصمت و وفادارى و كمال و مهربانى و حياست .\r\n- هيچ گفتار و نوشتارى را ياراى وصف مقام والاى تو نيست .\r\n- آن حروفى كه « عليا » از آن پديد آمده ، ريشه در « ع » و « ل » و « ى » دارد كه نام مبارك على عليه السّلام است .\r\n- محمّد و على نورى هستند كه آدم را روشنى بخشيده است .\r\n- خدا هرجا كه بزرگى و نورانيتى است ، در كنار آن پيمانى براى على گرفته است .\r\n- كدامين افتخار ، با اين فخر برابرى مىتواند كرد كه همهء انبيا به ولاى او دل سپرده‌اند ؟\r\n- هرمنافقى با نشان دشمنى على كه در دل دارد ، شناخته مىشود .\r\n- به جان خودم سوگند كه از آغاز خلقت ، اين حقيقت بر هيچ اهل بصيرتى مخفى نبوده است :\r\n- مادرش او را پاك زاييد ، و در ولادت او هيچ پليدى و آلودگى نبود .\r\n- تاكنون هيچ زنى به درون كعبه وارد نشده است .\r\n- از وجود على عليه السّلام نورى تابيد كه زمين و همهء اكناف آن و نيز آسمان را فراگرفت .\r\n- تولد على عليه السّلام همچون برادرش پيامبر صلّى اللّه عليه و آله دين خدا را شادمانى و مسرتى بزرگ بخشيد .\r\n- شگفتا ، اين چه مبارك مولودى است كه بر چهره‌اش بهجت و شادمانى هويداست .\r\n\r\n","description":"","footnote":"","page_name":" 466 ","page_number":482},
  {"content":"\r\n\r\n- پس قدوم اين گرامىمولود بر مادرش فاطمه بس فرخنده باد .\r\n- البته ، اين فرخندگى بىهيچ شكى نيز به دين اسلام اختصاص دارد .\r\nتا آنجا كه گويد :\r\n- دربارهء على ، از پيامبر اخبار و نصوصى به ما رسيده كه قابل احصا و شمارش نيست .\r\n- در آن اخبار ، چنان كه علما نوشته‌اند ، پيامبر فرموده كه على عليه السّلام ولى و وصى و وارث من است .\r\n- آيا شما مىپنداريد كه نزديكان انبيا نمىتوانند وارث و جانشين آنان باشند ؟\r\n- پيامبر صلّى اللّه عليه و آله فرمود : هركس كه من مولاى اويم ، على نيز مولاى اوست . پس در اين خصوص ، هرشك و جدالى را رها بايد كرد .\r\n- و پس از آن دعايى فرمود كه كاملا مستجاب بود و در اخبار متواتر آمده است .\r\nباز در اين قصيده گفته است :\r\n- اى على بن ابى طالب ، بزرگيها و بزرگواريها در ميان مردم به وجود تو ختم مىشود .\r\n- همچنين اوج كمال و سرورى و مجد و افتخار را در وجود تو مىتوان جست .\r\n- مردم اگر به ديدهء بصيرت بنگرند ، درمىيابند كه پس از برادر پاك و بزرگوار و امينت ، هدايت به دست تو سپرده شده است .\r\n- با سفارشهايى كه پيغمبر از جانب خدا به مردم كرده ، ولايت تو بر مردم واجب گرديد ، و دشمنان را گوش شنوا كجاست تا به تو اقتدا كنند ؟\r\n- وانگهى اى على ، آن ولايتى كه پيمبر در روز غدير بر آن تأكيد ورزيد ، آيا جز براى تو بود ؟\r\n- آن روز كه پيغمبر رحلت فرمود ، تو پيشواى مردم بودى ، و از ناظران هيچ‌كس به پايهء تو نمىرسيد . « 1 »\r\nهمچنين قصايدى ديگر در مدح على عليه السّلام از او بر جاى مانده است كه صدر و عجز ابيات آنها ، هردو با يكى از حروف هجا آراسته مىشود . 29 قصيده بدين منوال از او به\r\n\r\n\r\n","description":"","footnote":"\r\n( 1 ) . تمام اين قصيده ، 453 بيت است .\r\n","page_name":" 467 ","page_number":483},
  {"content":"\r\n\r\nيادگار مانده كه هرقصيده 29 بيت دارد ، و اين قصايد را به « مهريه‌هاى حوريان بهشتى » موسوم داشته كه همه در مدح امير مؤمنان عليه السّلام است :\r\n- مهر و دوستى ، على عليه السّلام را سزاست كه جز از او اميد يارى نبايد داشت و جز به مدد او از ستم رهايى نتوان يافت .\r\n- و به هنگام مرگ دوستان ، اوست كه حاضر مىشود ، و بىحضور او دوستدارانش طعم مرگ را نمىچشند .\r\nتا آنجا كه گويد :\r\n- پروردگار عالميان ، دلهاى ما را به مهر كسى هدايت كرده كه اگر او نبود ، هرگز مخلوقات را نمىآفريد .\r\n- او يگانه گوهرى است كه به برترين مقامات پيامبران دست يافته است .\r\n- او هلالى بود كه در اوج درخشش همچون ماه چهارده‌شبه آفاق كرامت و بزرگوارى را درخشان ساخت .\r\n- اين دو وجود گرامى ، يعنى محمّد و على ، آن نخستين كسى كه اول بار فرمان او را لبيك گفت ، علت آفرينش هستند .\r\n- اختران آسمان اوج گرفتند ، تا مگر به آستان او برسند . سرانجام ، در فرودين مرحله از خانهء او قرار گرفتند .\r\n- آيا بهترين پيامبران ، كسى جز او را به مقام كمال و برادرى خويش برگزيد ؟\r\n- آيا جز او را در روز غدير به جانشينى خود در ميان خلق برگزيد ؟\r\n- اين هدايت آشكارى است كه فرمود : پيشواى شما على است ، پيشواى هركسى كه مرا به رهبرى پذيرفته است .\r\n- آنجا بود كه وحى به پيغمبر رسيد كه اين امر را به مردم برسان و نترس و خداوند ترا از هرچه بيم آن دارى ، نگاه مىدارد . « 1 »\r\n- و آنجا بود كه پيامبر خدا بخشى از فضيلت خود را آشكار كرد و آن چيزى را كه از بيم\r\n\r\n\r\n","description":"","footnote":"\r\n( 1 ) . مستفاد است از آيهء تبليغ . ر ك : مائدة 5 / 67 . ( و )\r\n","page_name":" 468 ","page_number":484},
  {"content":"\r\n\r\nدشمنان مخفى داشته بود ، برملا ساخت .\r\n- باز از يكى از قصايدى كه حروف اول و آخر ابيات آنها همانند است ، ابيات زير نقل مىشود :\r\n- من مهر و ولاى على عليه السّلام را در دل نهان داشته‌ام ، اما زيباتر از كتمان عشق آن است كه از آن پرده برگيرم و آن را فاش كنم .\r\n- زنان دلربايى قصد پيكار ما دارند و مىخواهند از ما دل ربايند ، اما ما با وجود محبت يگانه و عشق جاويد خود شرك نمىورزيم ، و مهر دلبر ديگر را برنمىگزينيم .\r\n- چه دلاورانى از ما كه خونهاشان در راه حفظ مودت و مهر او ريخته شده است .\r\nاو در ضمن اين ابيات گويد :\r\n- كرامات سرور من ، وصى پيامبر و فرزندانش آنچنان جلوه‌گر است كه هيچ شك‌كننده‌اى نمىتواند آن را بپوشاند .\r\n- سخن محمد مصطفى صلّى اللّه عليه و آله بر ما حجت است و آيا برتر و بالاتر از كلام پيامبر ، در شرع حجتى هست ؟\r\n- سخن پيامبر در روز غدير كه فرمود : على مولاى هرفردى است ، براى همه بسنده و كافى است ، پس چگونه مىتوان آن را از ياد برد ؟\r\n- و همچنانكه در قرآن كريم آمده ، جز او ولى و رهبرى بر مؤمنان نيست « 1 » ، پس از آن ، ديگرچه جاى شك و ترديد است !\r\n- اختر فضيلت مرتضى على عليه السّلام كه تابيدن گيرد ، آفاق مجد و بزرگوارى را با پرتو خود روشنى مىبخشد .\r\nباز از اين گونه اشعار است ، ابيات زير :\r\n- مرا از ديدار خوبرويان بىارزش رها كن ، چرا كه من مرجعى دگر دارم .\r\n- جسم و جان مرا با شكنجه و هجران آزردند ، و سيل‌آسا اشك از ديده روان ساختم .\r\nتا آنكه مىگويد :\r\n\r\n\r\n","description":"","footnote":"\r\n( 1 ) . ر ك : مائدة 5 / 55 .\r\n","page_name":" 469 ","page_number":485},
  {"content":"\r\n\r\n- همهء فضايل را در اوج و بلنداى برترى به خود اختصاص داده است ، سرورى كه برتر از همگان است .\r\n- در شگفتم از كسى كه در فضيلت او شك مىكند ، در حالى كه خبر واقعهء غدير و نص اين خبر ، هرشكى را دفع كرده است .\r\n- پيامبر در برابر مردم پيمان بست و فرمود : واى بر كسى كه منكر فضايل و ضايع‌كنندهء حق او باشد .\r\n- آنگاه كه فضايل على عليه السّلام را به شمار آورند ، هرتواناى دانايى ، از شمارش و احصاى آن ناتوان مىماند و انگشت حسرت به دندان مىگزد .\r\n\r\nشاعر را بشناسيم\r\nوى محمّد پسر حسن ، پسر على ، پسر محمّد حسين ، پسر عبد السّلام ، پسر عبد المطلب ، پسر على ، پسر عبد الرسول ، پسر جعفر ، پسر عبد ربّه ، پسر عبد اللّه ، پسر مرتضى ، پسر صدر الدين ، پسر نور الدين ، پسر صادق ، پسر حجازى ، پسر عبد الواحد ، پسر ميرزا شمس الدين ، پسر ميرزا حبيب اللّه ، پسر على ، پسر معصوم ، پسر موسى ، پسر جعفر ، پسر حسن ، پسر فخر الدين ، پسر عبد السّلام ، پسر حسين ، پسر نور الدين ، پسر محمّد ، پسر على ، پسر يوسف ، پسر مرتضى ، پسر حجازى ، پسر محمّد ، پسر باكير ، پسر حر رياحى است كه در ركاب حسين بن على عليه السّلام فرزند شهيد پيامبر در روز عاشورا به شهادت رسيد .\r\nاين حرّ شهيد كه عصر روز عاشورا در كنار امام بزرگوارمان به شهادت رسيد ، مؤسس شرافت بزرگى در ميان خاندان مكرّم خود گرديد ، خاندانى كه بزرگان دين و اساطين مذهب و استادان سخن و پيشوايان تفكر و نوابغ سخنورى و نويسندگى و فقهاى ماهر و ائمهء حديث و حاملان فضل و ادب و سرايندگان شعر را در خود جمع كرده است . در اين ميان ، شيخ حر كه مورد بررسى ماست ، از همهء اين بزرگان مشهورتر است و آثارش هرگز از ياد نمىرود و زمانه كمتر فاضلى چون او را تقديم بشريت كرده است ، كسى كه آثارى\r\n\r\n","description":"","footnote":"","page_name":" 470 ","page_number":486},
  {"content":"\r\n\r\nجاويدان در بين همهء امت اسلامى از خود برجاى گذاشته است .\r\nاز مهم‌ترين آثار او كتاب وسايل الشيعة را در بيست جلد بايد نام برد كه محور شريعت و از مآخذ يگانهء علماى دين است و هرگاه كتاب بزرگ و مهم مستدرك شيخ نورى را در جنب اين كتاب قرار دهيم ، بايد با تعبير دو اقيانوس كه به هم رسيده‌اند ، از آنها ياد كنيم ، چه هيچ فقيهى نيست كه پيش از دادن فتوا ، به اين دو كتاب مراجعه نكند .\r\nآرى ، اهل نظر و استنباط اسانيد اين دو كتاب را همواره پيش روى دارند ، و شما در كتب معاجم ، هيچ شرح احوالى از شيخ حر نمىخوانيد ، مگر آنكه با عبارات تحسين‌آميز دربارهء كتاب وسائل الشيعهء وى مواجه مىشويد ، چنان كه برادرش علامهء صالح در تقريظ بر آن نيكو سروده است :\r\n- اين كتابى است كه در دين ، مقام بس شامخ دارد ، و ديگر كتب و اخبار نسبت به آن ، در مراتب فرودين قرار دارند .\r\n- مانند آفتاب ، در فضاى دلها نور هدايت مىافشاند و از ديدگان ما ، حجابها را به يكسو مىراند .\r\n- اين صراط هدايتى است كه رهرو آن هرگز گمراه نمىشود ، بلكه بر مراتب خود مىافزايد .\r\n- اگر اين دين حق است ، براستى كه اين كتاب مورد استفاده و مراجعهء علما و وسيلهء رسيدن به درجات بالاست .\r\n\r\nتأليفات او\r\nآرى ، شيخ بزرگوار ما ، بر تاج روزگار همچون گوهرى مىدرخشد ، و بر پيشانى فضيلت همچو نورى پرتو مىافشاند . هرچه در كنه آثار او فروروى ، از هرمايه‌اى بهره مىگيرى و هرهنرى را مىشناسى . عبارتهاى مدح و ستايش ، از توصيف او ناتوان است ، گويا كه او پيكر رساى علم و تبلور كامل ادب و نمونهء عالى فضل و كمال است . يكى از آثار او تدوين احاديث ائمهء اهل بيت عليهم السّلام است كه در مجلدات بسيارى فراهم آمده ، و\r\n\r\n","description":"","footnote":"","page_name":" 471 ","page_number":487},
  {"content":"\r\n\r\nتأليفاتش همگى در اثبات امامت و نشر فضايل و ستايش اهل بيت عليهم السّلام ، و بيان احكام و مواعظ ايشان مىباشد . او همواره در بوتهء مدح اهل بيت عليهم السّلام ، بهترين گوهرها را مىريخته است و بيهوده نيست كه كتابهاى استوارش نام او را جاويد نگاه داشته‌اند . اينك كتابهاى او ذيلا ياد مىشود :\r\n1 - ديوان شعر كه به بيست هزار بيت در مدح پيامبر و امامان بزرگوار عليهم السّلام بالغ مىگردد .\r\n2 - كشف التعمية فى حكم التسمية در نامگذارى امام منتظر .\r\n3 - نزهة الاسماع فى حكم الاجماع در نماز جمعه .\r\n4 - بداية الهداية در واجب و حرام و نصهايى كه در اين‌باره آمده است .\r\n5 - رسالة فى ردّ الصوفية كه در آن هزار حديث در ردّ عقايد صوفيه آمده است .\r\n6 - امل الآمل در شرح حال علماى جبل عامل و گروهى ديگر از علما .\r\n7 - اثبات الهداة بالنصوص و المعجزات در دو جلد كه بيش از بيست هزار حديث را شامل مىشود . « 1 »\r\n8 - تحرير وسائل الشيعة و تحبير مسائل الشريعة . وى در اين كتاب ، كتاب وسائل الشيعهء خود را شرح كرده است .\r\n9 - هداية الامة الى احكام الائمة در سه جلد كه گزينه‌اى از وسائل الشيعة است .\r\n10 - منظومة فى تواريخ النبى و الائمة .\r\n11 - فهرست وسائل الشيعة كه به من لا يحضره الامام موسوم است .\r\n12 - الصحيفة السجادية الثانية كه دعاهاى امام على بن حسين عليه السّلام در آن فراهم آمده است .\r\n13 - الفصول المهمّة فى اصول الائمة عليهم السّلام .\r\n14 - الايقاظ من الهجعة بالبرهان على الرجعة .\r\n15 - الجواهر السنيّة فى الاحاديث القدسيّة .\r\n16 - تنزيه المعصوم عن السهو و النسيان .\r\n\r\n\r\n","description":"","footnote":"\r\n( 1 ) . اين كتاب اخيرا به كوشش حجة الاسلام ابو طالب تجليل تبريزى در قم به چاپ رسيده است . ( م )\r\n","page_name":" 472 ","page_number":488},
  {"content":"\r\n\r\n17 - الفوائد الطوسية كه شامل حدود ده رساله است .\r\n18 - العربية العلوية و اللغة المروية .\r\n19 - رسالة فى احوال الصحابة .\r\n20 - رسالة فى تواتر القرآن .\r\n21 - رسالة فى خلق الكافر .\r\n22 - منظومة فى المواريث .\r\n23 - منظومة فى الزكاة .\r\n24 - منظومة فى الهندسة .\r\n25 - رسالة فى الرجال .\r\n\r\nاساتيد او\r\nشيخ حر عاملى علوم را نزد بزرگانى فراگرفته است كه از آن جمله‌اند :\r\n1 - پدرش حسن بن على ( م 1062 ) .\r\n2 - عمويش شيخ محمّد بن على ( م 1081 ) .\r\n3 - جد مادرىاش شيخ عبد السّلام بن محمّد حر .\r\n4 - دايى پدرش شيخ على بن محمود عاملى .\r\n5 - شيخ زين الدين بن محمّد بن حسن صاحب معالم .\r\n6 - شيخ حسين ظهيرى .\r\nوى نيز از ابو عبد اللّه حسين بن حسن بن يونس عاملى « 1 » و علامهء مجلسى اجازهء روايت دارد . البته ، بنا بر آنچه در متن اجازه آمده ، شيخ حرّ آخرين كسى است كه علامهء مجلسى به او اجازهء روايت داده است .\r\n\r\n\r\n","description":"","footnote":"\r\n( 1 ) . اين اجازه را به سال 1051 گرفته و بنا به قول مجلسى در اجازات البحار 160 او اولين كسى بوده است كه ابو عبد اللّه عاملى به او اجازه روايت داده است .\r\n","page_name":" 473 ","page_number":489},
  {"content":"\r\n\r\n\r\nكسانى كه از او روايت كرده‌اند\r\nاما كسانى كه از او اجازهء روايت گرفته‌اند ، عبارتند از :\r\n1 - علامهء مجلسى . « 1 »\r\n2 - شيخ محمّد فاضل پسر محمّد مهدى مشهدى . « 2 »\r\n3 - سيد نور الدين پسر سيد نعمت اللّه جزايرى مطابق اجازهء مورّخ به سال 1098 .\r\n4 - شيخ محمود پسر عبد السّلام بحرانى . شيخ نورى اين اجازه را ذكر كرده است . « 3 »\r\nشيخ حر در روستاى مشغر « 4 » در شب جمعهء هشتم رجب سال 1033 متولد گرديد و چهل سال در محيطى مناسب سكونت گزيد و از آنجا دوبار به حج مشرّف شد ، آنگاه به عراق سفر كرد و امامانى را كه در آن كشور مدفونند ، زيارت نمود . پس از آن ، زيارت امام ابو الحسن رضا عليه السّلام نصيب او شد و سرانجام در مشهد مقدس سكونت كرد . در مدت اقامت در مشهد ، دوبار به حج مشرف شد ، و بارگاه ائمهء عراق را هم دوبار ديگر زيارت كرد . وى به مقام شيخ الاسلامى و منصب قضاوت نايل آمد ، تا اينكه در بيست و يكم ماه رمضان سال 1104 وفات يافت ، و در صحن عتيق شريف امام رضا عليه السّلام جنب مدرسهء ميرزا جعفر به خاك سپرده شد . قبرش در مشهد ، معروف و زيارتگاه همگان است .\r\nخداوند روحش را شاد و مزارش را نورانى فرمايد .\r\nاز اشعار او ، شعرى است كه هربيت آن از چهار جانب [ صدر و عجز و عروض و ابتدا 
  ] به يك حرف آمده است :\r\n- هرگاه در وصف و مدح ، از زياده‌روى مىترسى ، پس بيا به مدح و نعت پيشوا و رهبر نيكوكاران بپرداز .\r\n- آن كسى را مدح بگو كه مايهء افتخار خاندان هاشم و مناف است ، و فضايلش از هزاران هزار درگذشته است .\r\n\r\n\r\n","description":"","footnote":"\r\n( 1 ) . اين اجازه به سال 1085 شرف صدور يافته است . ر ك : بحار الانوار : 25 / 159 .\r\n( 2 ) . اين اجازه به سال 1085 صادر شده است : ر ك : اجازات البحار 158 .\r\n( 3 ) . ر ك : مستدرك الوسائل : 3 / 390 .\r\n( 4 ) . يكى از روستاهاى جبل عامل .\r\n","page_name":" 474 ","page_number":490},
  {"content":"\r\n\r\n- مدح كسانى را بگزين كه دانششان هرمجهولى را بر طرف مىكند و براى همه كافى است ، و فضايلشان از همهء بزرگان فراتر است .\r\n- كسانى كه بر همهء مردم ، چه پابرهنگان و چه ثروتمندان ، برترى دارند ، و اين چيزى است كه دشمنان هم به آن اعتراف مىكنند .\r\n- اين شعر را از من بپذير ، شعرى كه حصارى بسته دارد و صدر و عجز و عروض و ابتداى ابيات آن يك حرف است ، و كمتر شاعر قافيه‌پردازى مىتواند نظير آن را بگويد .\r\nاز اشعار او اين بيتهاست :\r\n- بسا اشخاص توانا و دانا كه در زندگى اميدى جز به خدا نداشته‌اند .\r\n- و از اين جهت است كه رزق و روزىشان را ، فقط خدا از جايى كه به حساب نمىآورند ، رسانيده است .\r\nو باز از اوست :\r\n- سيه خال رخسارهء نورانى معشوق به حجر الاسود مىماند .\r\n- او همچون كعبهء حسن و زيبايى است كه جامهء آراستهء ابريشمى و زرّين بر اندام دارد .\r\n- همه مفتون جمال اويند ، حتى امام جماعت روستا و مسجد .\r\n- نه‌تنها جاهلان در جمال او واله و حيرانند ، بلكه بسا عالمان بزرگ كه از كمال او سرگردانند .\r\nو ابيات زير نيز از اوست :\r\n- در دين و ايمان ، به مراحل پايين‌تر قانع مباش ، و پيوسته راه عبادت خدا را پيش بگير .\r\n- در جهاد با نفس كوشش كن و در كسب رضاى خدا ، دمى از تلاش غافل مباش .\r\n- همو در مدح عترت پاك پيامبر صلّى اللّه عليه و آله گفته است :\r\n- كمتر در مقام مفاخره با ديگرانند ، زيرا هرگز طلا در مقام فخرفروشى به خزف برنمىآيد .\r\n- من اين عبارت را كه امامان ما از فلانى و فلانى بهترند ، نارسا و نوعى عار مىدانم .\r\n- سبقت و فضيلت ايشان بر بكر و عمرو ، گويى چنان است كه كسى اسب نجيب تيزرفتار\r\n\r\n","description":"","footnote":"","page_name":" 475 ","page_number":491},
  {"content":"\r\n\r\nرا بر خر برترى دهد .\r\n- من در توصيف و سخنورى ، قدرت و تسلطى بيش از اندازه دارم كه بين همگان معروف است .\r\n- ليكن هنگامى كه وصف كمترين مقام آن بزرگواران را مىخواهم به بيان آورم ، در خود توان و يارايى نمىبينم .\r\nاو نيز قصيده‌اى دارد بالغ بر هشتاد بيت و خالى از حرف الف كه در مدح عترت پاك عليهم السّلام سروده است و ابيات زير از آن نقل مىشود :\r\n- پيشوا و ولى امر من على عليه السّلام است . من هركجا كه باشم ، يار مخلص ، بلكه چاكر چاكر او هستم .\r\n- سوگند به جانت كه در تمام زندگانىام مهر او و محبت خاندان و فرزندانش را در سينه دارم .\r\n- ايشان روح و روان من ، عشق و آرزوى من و ذخيرهء اعمال من هستند و دل من به دوستى ايشان شادمان آيد و راه رشد و كمال پيمايد .\r\n- بزرگان اين خاندان ، آفتاب منابرند و كودكانشان خورشيدسان در گاهواره تابانند .\r\n- دلاورانشان چون شيران بيشه‌اند و بخشندگانشان نيز مانند بارانند كه زمينهاى خشك را سيراب مىكنند .\r\n- من كوشش خود را در مدح نيكو و رساى اين خاندان به كار بردم ، و اين تلاش براى من بسنده و كافى است .\r\n- من در اين چكامه كوشيدم حرف الف را از شعرم بپيرايم ، چرا كه مىخواهم مجد يگانهء اين بزرگان را به سلك نظم درآورم .\r\nاو در ضمن قصيده‌اى ديگر گفته است :\r\n- من آزاده‌ام ، ليكن همچون كسى كه زن جوان نكورويى آرام و قرار را از او گرفته باشد .\r\n- زيبايى تنها از آن زيبارويان آزاده نيست ، بلكه گاه از آن كنيزكانى است كه از احرار دل مىربايند .\r\n\r\n","description":"","footnote":"","page_name":" 476 ","page_number":492},
  {"content":"\r\n\r\n- من نيز شيفته و بيقرار مجد و زيبايى و كمال اهل بيت عليهم السّلام هستم كه آرام جان و دل از من گرفته‌اند .\r\nشرح حال شيخ حرّ عاملى در اين كتابها آمده است :\r\n1 - امل الآمل 448 .\r\n2 - اجازات البحار 126 ، 158 ، 159 .\r\n3 - سلافة العصر 367 .\r\n4 - لؤلؤة البحرين .\r\n5 - روضات الجنات 544 .\r\n6 - مستدرك الوسائل : 3 / 390 .\r\n7 - سفينة البحار : 1 / 242 .\r\n8 - الفوائد الرضوية : 2 / 473 .\r\n9 - شهداء الفضيلة 210 .\r\nدر كتاب اخير ، شرح حال جمعى از شخصيتها و علماى بزرگ خاندان حر نيز ذكر شده است .\r\n\r\n","description":"","footnote":"","page_name":" 477 ","page_number":493},
  {"content":"\r\n . \r\n","description":"","footnote":"","page_name":" 478 ","page_number":494},
  {"content":"\r\n\r\n\r\n2 شيخ احمد بلادى\r\n- آنگاه كه از ميان ماه‌هاى رخشنده مىگذرى ، ياران را ندا درده و بگو :\r\n- چقدر اين ماهها پرتو افكنده و تيرگيها را زدوده‌اند ، و همواره ماه وجودشان در پرتوافشانى بوده است .\r\n- سرزمينهاى پست و بلند و خانه‌ها با اين پرتوافشانىها آشنايى ديرينه دارند .\r\n- در برابر مه‌رويانى كه در عرصهء كربلا افول كرده‌اند ، برخيز و بر اين بهترين زيارت‌شوندگان ، سلامى نثار كن .\r\n- آنگاه به ياد كشتگان آغشته به خاك و خون ، بر اين خاك پاك اشك اندوه و غم فشان .\r\n- چقدر گرامى و باكرامت است آن خاك پاكى كه پروردگار آن را در حد اعلا مطهر گردانيده است .\r\n- اى خاك مقدسى كه همهء سرزمينهاى مجاور ، از عطر دلاويزت عبيرآميز شده است .\r\n- اى خاك مقدسى كه بسيار مردم بر تربت پاك قبرهايت بوسه زده‌اند .\r\n- آن خاكى كه پيكر پاك حسين عليه السّلام را دربرگرفته ، و كسانى را كه بنىاميه خونشان را در ركاب حضرتش بر زمين ريختند ، در خود جاى داده است .\r\n- بنىاميه اسلام را به كنارى نهادند و شيطان را در تدبيرهاى خود مورد اطاعت\r\n\r\n","description":"","footnote":"","page_name":" 479 ","page_number":495},
  {"content":"\r\n\r\nقرار دادند .\r\n- اسبان گمراهى و تباهى را زين كردند ، و پيشروان را پس زدند و واپس‌ماندگان را پيش انداختند .\r\n- آن پيمانهايى را كه از پيش بسته بودند ، به فراموشى سپردند و متن گفتار و سفارش پيمبر را ناديده گرفتند .\r\n- اينان چه مردمان گجسته‌اى هستند كه پيام غدير بر آنها بسنده نبوده است .\r\n- چه مردم زشت و نابكارى بودند آن گروهى كه ستم روا داشتند ، و از دين حق كناره گرفتند ، و در تبهكارى بسرعت پيش رفتند .\r\n\r\nشاعر را بشناسيم\r\nشيخ احمد ، پسر حاجى بلادى ، دانشمندى فاضل و اديب ، و از شاعران ستايشگر اهل بيت عليهم السّلام است . مراثى فراوانى از او به جاى مانده است و گفته‌اند كه هزار قصيده در رثاى حسين بن على شهيد كربلا دارد كه در دو جلد تدوين كرده است . شيخ لطف اللّه ، جد حفصى بخشى از قصايد حسينى اين شاعر را در مجموعه‌اى فراهم كرده كه نسخه‌هايى از آن را كه به خط خود اوست ، به دست آورديم و نمونه‌اى را كه ذكر كرديم ، از آن مجموعه برگزيديم . او در علم تاريخ هم تسلط دارد ، و از اجداد صاحب انوار البدرين مىباشد ، و شرح حالش در اين كتاب مذكور است و در همين كتاب آمده كه او در اوايل قرن دوازدهم وفات يافته است .\r\n\r\n","description":"","footnote":"","page_name":" 480 ","page_number":496},
  {"content":"\r\n\r\n\r\n3 شمس الادب يمنى ( 1119 )\r\n- آنگاه كه با سواران از ميان قبيلهء طى مىگذريد ، از دل من كه از مهر و دوستى آكنده است ، احوالى بپرسيد .\r\n- و گرنه ، بپرسيد كه آواز ساربانان كه شبانگاهان حركت مىكنند ، به كجا رسيده است ؟\r\n- اگر آن تيرهاى مژگان نبود ، ابروان او اين مايه قساوت را روا نمىداشت .\r\n- به جان پدرت سوگند ، من نه دلباختهء هندم و نه ستايشگر ميّا .\r\n- تا وقتى كه انسانهاى ناموزون‌پيكر وجود داشته باشند ، هرگز نمىتوان به زيبااندام دلرباپيكرى رسيد .\r\n- من همواره به ياد آن زيباپيكر شب‌زنده‌دارى مىكنم ، و آرمان بزرگى را پيگيرى مىنمايم .\r\n- من هرگز دلباخته و عاشق لهو و لعب نخواهم بود ، چرا كه من از لهو و ناشايست كناره گرفته‌ام .\r\n- گلهاى زيباى باغها ، ديدگان مرا خيره نكرده است ، هرچند كه گلهاى شاداب و باطراوتى باشند .\r\nتا آنجا كه گويد :\r\n\r\n","description":"","footnote":"","page_name":" 481 ","page_number":497},
  {"content":"\r\n\r\n- آنگاه كه برق آسمانى ، شمشير خود را از غلاف بيرون كشد ، من از او در غدير بسيار نيكو سراغ مىگيرم .\r\n- و اين غدير ، آبگير اشكهاى من است كه همچون دريايى ، از كثرت غم جارى است .\r\n- غديرى كه ياد آن براى من بسى زيبا و خوش است ، چرا كه شوق و عشق كسى را در دل زنده مىسازد كه تشنگان معرفت را سيراب مىكرد .\r\n- غديرى كه پيامبر برگزيدهء خداوند صلّى اللّه عليه و آله در آن ، لباس ولايت را بر اندام على عليه السّلام پوشانيد .\r\n- و در ميان همهء مردم به پا خاست ، و در ضمن خطابه‌اى على عليه السّلام را وصى خود ناميد .\r\n- آنگاه فرمود : من در ميان شما حديثى را به يادگار مىنهم كه گروهى آن را پشت سر نهادند و فراموش مىكنند .\r\n- از اهل سقيفه ، جوانمردى ديده نمىشود كه از كشتن فرزندان او مبرّا باشد .\r\n- آنان سبب ريختن خون زيد و يحيى و آن كسى هستند كه مشتاقانه قدم به ميدان گذاشت .\r\n- اگر شمشير ستم از جانب آنها كشيده نمىشد و عهدشكنى روى نمىداد ، ديگر گنهكارى پيدا نمىشد .\r\n- اى پدر حسن و حسين ، اميدوارم كه در كنار حوض كوثر به دست تو سيراب شوم .\r\n- چه آنگاه كه در روز قيامت به پا خيزم ، شفيع واقعى تنها تو خواهى بود . « 1 »\r\n\r\nشاعر را بشناسيم\r\nسيد بزرگوار ، شمس الادب ، احمد ، پسر احمد ، پسر محمد حسنى انسى « 2 » ، يكى از بزرگان يمن ، و از ادبا و فضلاى آن سرزمين است . احوال او آنچنانكه بود ، ادامه نيافت ، چه زمانى كه امام مهدى لدين اللّه بر او خشم گرفت ، دستور داد او را به زيلع « 3 » ببرند و محبوس كنند . وى در آنجا زندانى بود ، تا به سال 1119 درگذشت .\r\n\r\n\r\n","description":"","footnote":"\r\n( 1 ) . نسمة السحر : 1 / 247 . ( و )\r\n( 2 ) . شرح حال پدرش سيد احمد پيش از اين گذشت .\r\n( 3 ) . زيلع جزيره‌اى در مرز حبشه است .\r\n","page_name":" 482 ","page_number":498},
  {"content":"\r\n\r\n\r\n4 سيد على خان مدنى ( 1052 - 1120 )\r\n- اميمه در شب سيزدهم ذيحجه ، همچون ماه عالمتاب يا برتر و درخشان‌تر از آن ، نمايان شد .\r\n- وارد منى شد تا رمى جمره كند ، اما دلها را سنگباران كرد .\r\n- او ره طاعت جست تا ثوابى كسب كند ، آيا كشتن مهمانان خدا اجر دارد ؟\r\n- اگرچه كوشيد تا پاداشى كسب كند ، اما با اين حج انواع گناه و وزر را اندوخته است .\r\n- نگاههايش حجاج را ، همچنانكه حاجيان قربانى مىكنند ، به كشتن داد .\r\n- او تير نگاه مىانداخت و نمىدانست كه با اين تيرها چه خونها ريخته است .\r\n- به خدا پناه مىبرم از مهر زيبارخى كه بر دل تيرى مىزند كه خود نمىداند .\r\n- آن دختر سپيداندام بلورين‌ساق كه باكره است .\r\n- پندارى كه اين مايهء آرامش و نشاط است و او سرگرم‌كنندهء انسان . نه ، به خداى بيت و حجرالاسود كه چنين نيست .\r\n- آرمان درونى و شيوهء تفكر من با او تفاوت دارد ، و چگونه به ياد او مىتوان آرام گرفت ؟\r\n- هرگاه به او شكوه برم ، من از درد هجران گريه مىكنم ، و او با روگردانى از من\r\n\r\n","description":"","footnote":"","page_name":" 483 ","page_number":499},
  {"content":"\r\n\r\nلبخند مىزند .\r\n- من با اين همه نعمت فراوان ، احساس ذلّ فقيرى مىكنم ، و او خود را در عزّ توانگرى مىپندارد .\r\n- مهر و دوستى او در من پوستى باقى نگذاشته است و تنها ناله و عشق خانمانسوز از آن به جاى مىماند .\r\n- هرچه او را ياد مىكنم ، آتش عشقم آب ديده را مىافزايد ، هرچند كه آب ، آتش را فرومىنشاند .\r\n- بنابراين ، بايد اذعان داشت آن‌كه در پى زن زيبا و دلرباست ، همواره گمراه است ، هرچند كه با مأموران شب‌زنده‌دار و شمشيرهاى براق ، حمايت و نگهبانى شود .\r\n- من چنين عاشق بيقرار را كه از روى نادانى در پى نكورويان است ، سرزنش مىكنم ، و او را از اينكه دربارهء هجران گلرخان سخن گويد ، نهى مىكنم .\r\n- هرگاه از چنين عشقى جان به سلامت ببرم ، خوشحال مىشوم ، اما او همواره در پى آن است كه به ملامت فريبم دهد .\r\n- دوستى و محبتى كه من برگزيده‌ام ، هرگز به عشاق دروغ نمىگويد ، و از خدعه و نيرنگ به دور است .\r\n- هيهات كه من در اين عشق و دلدادگى ، دروغ و حيله‌اى ببينم ، چرا كه من به على عليه السّلام ، آن پاك‌مرد عالم مهر مىورزم .\r\n- او پس از رسول خدا صلّى اللّه عليه و آله بهترين خلايق است كه به مقامى افتخارآميز و و الا در همهء مجامع رسيده است .\r\n- او داماد پيغمبر و همسر دختر پيامبر صلّى اللّه عليه و آله و در آشكار و نهان ، امين سرّ اوست .\r\n- هرگاه دشمنان بخواهند مقام والاى او را انكار كنند ، آيات قرآنى به مقام والاى او گواهى مىدهند .\r\n- جنگهاى حنين و احد و بدر ، كوششهاى او را بزرگ مىدارند و سپاس مىگويند .\r\n- مقام والاى على عليه السّلام را از خيبر بپرس كه خيبر بهترين شناخت و آگاهى را دربارهء آن\r\n\r\n","description":"","footnote":"","page_name":" 484 ","page_number":500},
  {"content":"\r\n\r\nگرامى به تو خواهد داد .\r\n- چه كسى در خيبر را به يك دست از جاى كند و به كنارى افكند .\r\n- از سوره برائت بپرس كه چه كسى آن را از ابو بكر گرفت و به على عليه السّلام سپرد ؟\r\n- و آنگاه كه پيغمبر صلّى اللّه عليه و آله براى او مرغ بريان خواست ، بىهيچ مانعى آماده شد .\r\n- آفتاب كه غروب كرده بود ، به خاطر او برگشت ، تا او نماز عصر را به جاى آورد .\r\n- او كسى است كه در شرايطى كه گردنكشان و كافران به قصد كشتار پيامبر جمع شده بودند ، در رختخواب آن حضرت خوابيد .\r\n- و آن شب خوفناك را در فراش پيمبر به روز آورد ، بىآنكه واهمه و ترسى به خود راه بدهد .\r\n- او را كعبه مىشناسد ، چرا كه بتها را از فراز آن به زير آورد و شكست و به دور انداخت .\r\n- كسى كه بهترين آدميان ، پيامبر اكرم صلّى اللّه عليه و آله او را به دوش گرفت و بلند كرد ، تا بتها را درهم كوبد و به زير آورد .\r\n- و آنگاه كه مردم در بيابان سوزان از تشنگى هلاك مىشدند ، سيرابشان كرد .\r\n- چه كسى سنگ بزرگ را تكان داد و به كنارى زد و چشمهء آب از زير آن جارى شد ؟ « 1 »\r\n- چه كسى با ناكثين جنگيد و با مادرشان عايشه بىهيچ مانعى به نبرد برخاست ؟\r\n- چه كسى با قاسطين مبارزه كرد ؟ با قومى كه فريب معاويه فرزند هند ، و يار و دمسازش عمرو بن عاص را خوردند و به گمراهى افتادند .\r\n- كسى كه سپاهيان اينها را به چنان مصيبت و فلاكتى نشانيد كه سرانجام با انواع حيله و مكر از دست او نجات يافتند .\r\n- او كسى است كه با مارقين درافتاد و خونشان را مباح دانست ، و جز ده نفر از آنها ، ما بقى از چنگش خلاص نشدند .\r\n- امير مؤمنان على در غدير خم به بزرگ‌ترين افتخار ، يعنى مقام ولايت امر نايل گرديد .\r\n\r\n\r\n","description":"","footnote":"\r\n( 1 ) . نصر بن مزاحم اين واقعه را كه در جنگ صفين در راه شام رخ داده ، در كتاب صفين نقل كرده است . از افاضات استاد محترم جناب آقاى دكتر شهيدى . ( م )\r\n","page_name":" 485 ","page_number":501},
  {"content":"\r\n\r\n- و نيز مباهلهء پيمبر را به همراه او و همسر و دو فرزندش عليهم السّلام در ميان مردم به ياد آور .\r\n- و آيهء مباهله را بخوان كه پيامبر او را جان خود شمرده « 1 » ، و اين افتخار او را تا پايان روزگار كافى است .\r\n- بر چنين مفاخر و مكارم افتخار باد ، نه به پيمانه‌هاى لبريز از شير و باده . « 2 »\r\nهمو در ديوان خطى بر جاى مانده از او ، در مدح امام امير مؤمنان على عليه السّلام گفته است :\r\n- اى امير مؤمنان ، جانم فداى تو باد كه ما از مقام والاى تو در شگفتيم .\r\n- نيكبخت آنان كه ولا و مهر ترا برگزيدند و رستگار شدند ، و بدبخت كسانى كه با تو دشمنى ورزيدند و نوميد گشتند .\r\n- اگر مردم مىدانستند تو كيستى ، همه در برابر تو بىمحابا به سجده مىافتادند .\r\n- اگر پردهء اسرار برداشته شود ، معلوم مىآيد كه تو نشانهء قدرت خدا هستى ، و اگر حجابها يكسو رود ، روشن مىشود كه تو وجه خدا هستى .\r\n- تو از ديدگان انسانها مخفى مانده‌اى ، ليكن آفتابى هستى كه هيچ ابرى نمىتواند رخ ترا بپوشاند .\r\n- اگر كور نابينايى سپيده‌دم نورانى را برنمىتابد و نمىبيند ، اين عيب متوجه سپيده‌دمان نيست .\r\n- در اين‌كه محمّد مصطفى صلّى اللّه عليه و آله ترا ابو تراب لقب داده ، رازى نهان بوده است .\r\n- اين بدان جهت بوده كه هركه بر روى خاك است ، دلش از مهر تو آكنده است و تو علت اين انتسابى .\r\n- هرگاه تو نبودى ، نه زمين آفريده مىشد و نه آسمان پديد مىآمد .\r\n- در روز قيامت ، آن‌كه به عذاب گرفتار آيد ، به جهت دشمنى با تست ، و آنكه پاداش و ثواب بيند ، همه به جهت پيروى از تست .\r\n\r\n\r\n","description":"","footnote":"\r\n( 1 ) . آل عمران 3 / 61 .\r\n( 2 ) . اين ابيات ، منتخبى است از قصيده‌اى شصت و يك بيتى كه از ديوان خطى شاعر نقل كرديم .\r\n","page_name":" 486 ","page_number":502},
  {"content":"\r\n\r\n- به فضل تو ، تورات موسى و انجيل فرزند مريم عليهما السّلام روشن و گويا شده است .\r\n- عجب از مردمى كه با تو دشمنى ورزيدند و دعوت دشمنان ترا پذيرفتند .\r\n- آيا اين گمراهان عمدا از راه حق روى برتافتند ، يا راه صواب و حقيقت بر آنها پوشيده بوده است ؟\r\n- يا اينكه اينان ، در چيزى كه شك‌بردار نيست ، شك ورزيده‌اند ؟ آيا مىتوان حق را كه بىپرده نمايان است ، انكار كرد ؟\r\n- آيا پس از غدير خم ، ديگر غير تو در خلافت پيمبر صلّى اللّه عليه و آله نصيب و حقى دارد ؟\r\n- و آيا پيمبر ترا پيشوا و مولاى همگان قرار نداد ، و تمامى گردنها به موافقت اين فرمان فرونيامدند ؟\r\n- آرى ، هيچ هاشمى كه تبار برگزيده داشت ، سرپيچى نكرد .\r\n- كسانى از قبايل تيم بن مرّه يا عدى ، حضور و غيبتشان يكى است . « 1 »\r\n- چرا كه اگر از روى شقاوت حق ترا انكار كردند ، با اين افراد كه عقاب بر مردم نازل نمىشود .\r\n- بسا عقلاى قوم كه در حق تو نادانى ورزيدند ، امّا تو در آن ميان ، همچون ماه نورافشانى مىكردى و آنها همچون سگان عوعو مىكردند .\r\n\r\nشاعر را بشناسيم\r\nوى صدر الدين سيد على خان مدنى شيرازى ، پسر نظام الدين احمد ، پسر محمّد معصوم ، پسر احمد نظام الدين ، پسر ابراهيم ، پسر سلام ، پسر مسعود عماد الدين ، پسر محمّد صدر الدين ، پسر منصور غياث الدين ، پسر محمد صدر الدين ، پسر ابراهيم شرف اللّه ، پسر محمّد صدر الدين ، پسر اسحاق عز الدين ، پسر على ضياء الدين ، پسر عربشاه فخر الدين ، پسر امير عز الدين ابو المكارم ، پسر امير خطير الدين ، پسر حسن شرف الدين\r\n\r\n\r\n","description":"","footnote":"\r\n( 1 ) . اشاره به خليفهء اول و دوم است . ( م )\r\n","page_name":" 487 ","page_number":503},
  {"content":"\r\n\r\nابو على ، پسر حسين ابو جعفر عزيزى ، پسر على ابو سعيد نصيبينى ، پسر زيد اعشم « 1 » ابو ابراهيم ، پسر على ، پسر حسين [ ابو شجاع زاهد 
  ] ، پسر [ محمّد 
  ] ابو جعفر ، پسر على ، پسر حسين ، پسر جعفر ابو عبد اللّه ، پسر احمد نصير الدين سكين نقيب ، پسر جعفر ابو عبد اللّه شاعر ، پسر محمّد ابو جعفر ، پسر محمّد پسر زيد شهيد ، پسر امام سجاد زين العابدين عليه السّلام است . « 2 »\r\nسيد از خاندان محترمى است كه همه به علم و شرافت و سيادت منسوب بوده‌اند ، و از درختى پاك است كه ريشه در خاك و شاخه در اوج آسمان دارد و همواره ميوه‌هاى نيكو دهد . « 3 » اين درخت علم و فضيلت ، در همهء اقطار دنيا ، از عراق و حجاز و ايران ريشه دوانيده است و تا امروز از ميوه‌هاى رسيدهء آن استفاده مىشود و بينندگان از ثمرات آن بهره‌مند مىشوند . نخستين كسى كه از رجال اين خاندان به شيراز آمد ، على ابو سعيد نصيبينى است و اول كسى كه شيراز را از اين خاندان به قصد زيارت حج ترك كرد ، سيد محمّد معصوم است كه البته ، اين پس از انتقال عمو و پدرزنش امير نصير الدين حسين به مكه بوده ، چنان كه در سلوة الغريب سيد على خان آمده است .\r\n\r\nتأليفات او\r\nشاعر مورد بررسى ما صدر الدين ، از ذخاير روزگار و نيكان عالم است . او فردى برجسته است كه در هرفنى وارد ، و در هرفضيلتى پرچمدار بود . بر همهء امت اسلام لازم است كه به مثل چنين شخصيتى افتخار كند ، بخصوص شيعه كه بايد به فضل باهر و سيادت و شرف و الا و مجد ريشه‌دار او مباهات ورزد ، و بر آثار براعت و نبوغ او شناخت\r\n\r\n\r\n","description":"","footnote":"\r\n( 1 ) . در شرح الصحيفة 17 ، اغشم آمده است . البته ، در گفتهء صاحب ترجمه پيرامون نسبش ، « اعثم » آمده كه صحيح به نظر مىرسد . ر ك : الغدير ( متن عربى / چ 5 ) : 11 / 352 . ( و )\r\n( 2 ) . اين نسب‌نامه را از كتاب سلوة الغريب - تأليف خود سيد على خان نقل كرده‌ايم و با استفاده از مصادر موثق ديگر ، افزودنىهايى را ميان كروشه آورده‌ايم ، و چنان كه ملاحظه مىكنيد ، در حلقات سند كه در شرح الصحيفهء سيد على خان آمده است ، افتادگيهايى وجود دارد .\r\n( 3 ) . ابراهيم 14 / 24 ، 25 .\r\n","page_name":" 488 ","page_number":504},
  {"content":"\r\n\r\nكافى داشته باشد . براستى در هركتابى كه پروريدهء قلم اوست يا هرشعرى كه ساختهء قريحه اوست تأمل كنى ، ناگزير به بىهمتايى و پيشوايى او در هرعلمى اعتراف خواهى كرد و از مطالعهء آثار قلمى او درمىيابى كه برهان اين ادعا كاملا روشن است ، و ديگر نيازى به آوردن دليل نيست . اينك نام آثار او :\r\n1 - رياض السالكين فى شرح الصحيفة السجادية . اين كتاب ارزشمند و استوارى است كه دانش از هر جاى آن لبريز ، و فضيلت از ميان دو جلدش نمايان است و هرگاه نگاهى به اين كتاب بيندازى ، آن را گنجينهء بهاور دانش و ادب خواهى يافت كه بر مطالب و نكات علمى ارزنده‌اى اشتمال دارد و هيچ دانشمند بزرگى جز مؤلف بزرگوار و شريف اين كتاب ، به آن دسترسى نداشته است .\r\n2 - نغمة الاغان فى عشرة الاخوان . قصيده‌اى است كه شيخ بحرانى ، صاحب حدائق همهء آن را در كشكول خود ، چاپ هند ، آورده است .\r\n3 - رسالة فى المسلسلة بالآباء كه در آن پنج حديث مسلسل را دربارهء نياكان خود شرح كرده است . سال تأليف اين رساله 1109 مىباشد .\r\n4 - سلوة الغريب و اسوة الاديب . اين كتاب را دربارهء مسافرت خود به حيدرآباد نوشته است .\r\n5 - انوار الربيع فى انواع البديع كه در شرح قصيدهء بديعيهء خود نگاشته است .\r\n6 - الكلم الطيب و الغيث الصيب در دعاهاى مأثور .\r\n7 - الحدائق الندية « 1 » فى شرح الصمدية .\r\n8 - ملحقات السلافة المشحونة بكل ادب و ظرافة .\r\n9 - شرح الصمدية المتوسط .\r\n10 - شرح الصمدية الصغير .\r\n11 - رسالة فى اغاليط الفيروزآبادى فى القاموس .\r\n12 - موضح الرشاد فى شرح الارشاد در نحو .\r\n\r\n\r\n","description":"","footnote":"\r\n( 1 ) . از اين كتاب با نام شرح الصمدية الكبير نيز ياد شده است . ر ك : الذريعة : 13 / 362 . ( و )\r\n","page_name":" 489 ","page_number":505},
  {"content":"\r\n\r\n13 - سلافة العصر كه آن را در شرح حال شخصيتهاى روزگار خودش نوشته است .\r\n14 - الدرجات الرفيعة فى طبقات الشيعة .\r\n15 - التذكرة فى الفوائد النادرة .\r\n16 - المخلاة فى المحاضرات .\r\n17 - الزهرة در نحو .\r\n18 - الطراز در لغت .\r\n19 - ديوان شعر . او اشعار زيادى دارد كه در ديوان مشهورش گرد نيامده ، و از آن جمله است مخمّسى كه در آن ميميهء شرف الدين بوصيرى « 1 » را كه به برده معروف است ، تضمين كرده ، و نخستين بند آن اين است :\r\n- اى شب‌زنده‌دارى كه ستارگان را در ميان تاريكى نگهبانى مىكنى ، و از فرط عشق و دردمندى اندام لاغر دارى .\r\n- آيا به ياد ياران و همسايگان در وادى ذى سلم چنين اشكبار هستى و اشك خود را كه از ديده جارى است ، با خون دل درآميخته‌اى ؟ « 2 »\r\nاين دانشمند از بزرگان دين و سرآمدان فضيلت كسب علم كرده ، و استادى او در علوم متنوع ، دليل بر كثرت مشايخ او در اخذ روايت و قرائت است . او از استاد خود شيخ جعفر پسر كمال الدين بحرانى ( م 1091 ) « 3 » و از پدر بزرگوار خود ، نظام الدين احمد ، و از علامهء مجلسى ، صاحب بحار الانوار ، با اجازه‌اى كه از او دريافت كرده است ، روايت مىكند و خود علامهء مجلسى نيز از او روايت مىكند . او همچنين از شيخ على ، پسر فخر الدين محمّد ، پسر شيخ حسن صاحب معالم ، پسر شهيد ثانى ( م 1104 ) روايت مىكند .\r\n\r\n\r\n","description":"","footnote":"\r\n( 1 ) . ابو عبد اللّه محمد بن سعيد كه به سال 608 متولد شده و در حدود سال 694 تا 697 وفات يافته است .\r\n( 2 ) . تخميس قصيدة البردة به اهتمام على محدث ، در سال 1363 توسط بنياد بعثت چاپ و منتشر شده است . ( م )\r\n( 3 ) . شيخ بحرانى ، صاحب حدائق تاريخ وفات او را 1088 نوشته است .\r\n","page_name":" 490 ","page_number":506},
  {"content":"\r\n\r\nاما در ميان كسانى كه از او روايت مىكنند ، مىتوان از سيد امير محمّد حسين ، پسر امير محمّد صالح خاتون‌آبادى ( م 1151 ) و شيخ باقر ، پسر مولا محمّد حسين مكى ياد كرد ، چنان كه در الاجازة الكبيرهء سيد جزايرى آمده است .\r\n\r\nولادت و پرورش او\r\nسيد على خان مدنى در شب پانزدهم جمادى الاولى سال 1052 در مدينهء منوّره متولد و سپس مشغول كسب دانش شد ، تا اينكه در سال 1068 به حيدرآباد هند مهاجرت كرد ، و در آنجا به سال 1081 تأليف سلافة العصر را شروع كرد . او بنا به نوشتهء معاصرش در نسمة السحر ، 48 سال در هندوستان اقامت داشته است . وى در اين مدت ، تحت سرپرستى پدر بزرگوارش بود ، تا سال 1086 كه پدرش وفات يافت « 1 » ، آنگاه به برهان‌پور ، در نزد سلطان اورنگ زيب منتقل شد ، و سلطان او را رئيس 1300 نظامى كرد و لقب « خان » به او داد . هنگامى كه سلطان به شهر احمدنگر رفت ، او را فرمانرواى اورنگ‌آباد كرد و پس از مدتى اقامت در آنجا ، او را والى لاهور و توابع آن كرد و سرانجام ، سالها سرپرست ديوان برهان‌پور بود . وى به سال 1114 در ارتش هند بود و پس از آن ، از مقام خود استعفا كرد و به حج و زيارت حضرت رضا عليه السّلام مشرّف شد ، آنگاه به سال 1117 در روزگار سلطان حسين وارد اصفهان شد و سالها در آنجا اقامت كرد ، سپس به شيراز برگشت و در آنجا رحل اقامت افكند . در شيراز به كار زعامت و تدريس و افادهء علمى اشتغال داشت و سرانجام ، در ذيقعدهء سال 1120 در آنجا وفات كرد و در حرم شاه‌چراغ ، احمد بن امام موسى بن جعفر عليه السّلام در كنار جدش غياث الدين منصور ، بانى مدرسه منصوريه ، به خاك سپرده شد .\r\nصاحب رياض العلماء وفات او را به سال 1118 نوشته ، ليكن در سفينة البحار سال 1119 و در تاريخ آداب اللغة العربية 1104 آمده است . البته ، تاريخى كه استادان ما پذيرفته‌اند ، سال 1120 مىباشد ، چرا كه سيد على خان ، خودش تاريخ آمدن به اصفهان\r\n\r\n\r\n","description":"","footnote":"\r\n( 1 ) . شيخ نورى در مستدرك الوسائل ، 1066 نوشته است كه ظاهرا تصحيفى در آن صورت گرفته است .\r\n","page_name":" 491 ","page_number":507},
  {"content":"\r\n\r\nرا سال 1117 نوشته است ، و شيخ على حزين در تذكرهء خود مىنويسد كه سالها او را در اصفهان درك كرده است .\r\nشرح حال اين دانشمند را ، مىتوان در مآخذ زير به دست آورد :\r\n1 - امل الآمل .\r\n2 - رياض العلماء .\r\n3 - نسمة السحر ، جلد دوم .\r\n4 - تذكرهء شيخ على حزين .\r\n5 - سوانح حزين .\r\n6 - نشوة السلافة ، ابن بشاره .\r\n7 - رياض الجنة ، زنوزى .\r\n8 - تتميم امل الآمل ، سيد ابن شبانه .\r\n9 - نجوم السماء 176 . « 1 »\r\n10 - روضات الجنات 412 .\r\n11 - المستدرك : 3 / 386 .\r\n12 - سفينة البحار : 2 / 245 .\r\n13 - معجم المطبوعات 244 .\r\n14 - تاريخ آداب اللغة العربية : 3 / 285 .\r\n15 - مجلة المرشد العراقى : 1 / 197 و در بسيارى از شماره‌هاى مجله المرشد بخشى از اشعار او انتشار يافته است .\r\nاز اشعار برجستهء شاعر ما مدنى ، شعرى است كه به هنگام ورود به نجف اشرف با جمعى از حجاج بيت اللّه الحرام ، در مدح امير مؤمنان عليه السّلام سروده است :\r\n- اى دوست ! اينجا مشهد مقدسى است كه چشم‌ها و جانها ، به وجود آن روشن مىشود .\r\n\r\n\r\n","description":"","footnote":"\r\n( 1 ) . اين كتاب همراه با رسالهء نبراس النور و الضياء فى ترجمة مؤلف نجوم السماء به قلم سيد شهاب الدين نجفى مرعشى به چاپ رسيده است . ( م )\r\n","page_name":" 492 ","page_number":508},
  {"content":"\r\n\r\n- اينجا نجف اشرف ، سرزمينى است كه بزرگان و شخصيتهاى آن براى ما آشنايند .\r\n- در اين سرزمين ، قبّهء بيضا پرتوافشانى مىكند و از نور مسرت‌بخش آن تاريكىها زدوده مىشود .\r\n- اينجا محضر قدسى است كه مسجد اقصى و بيت المقدس به فضيلت آن نمىرسند .\r\n- در اينجا كسى فرود آمده كه مقامش از فلك اطلس برتر است .\r\n- كوههاى بلند و اختران و سيارات آسمان ، آرزو دارند كه سنگريزه‌هاى اين خاك مقدس باشند .\r\n- شخصيتهاى بزرگ عالم به ما كه در آستانش گام برمىداريم ، رشك مىبرند .\r\n- اى دوست ، در اين سرزمين درنگ كن و بر خاكش بوسه زن ، چرا كه اين سرزمين پاك مقدسى است .\r\n- اينجا درنگ كن و بگو : درود و سلام بر آن امامى كه اصل و تبارش همه مطهر بوده‌اند .\r\n- خليفهء خداى بزرگ در روى زمين كه تابشگاه فروغ هدايت است .\r\n- وى جان محمد مصطفى و برادر او و پيشواى بزرگمردان است .\r\n- شبهاى ما به نور گرامىاش تابان ، و روزهاى ما از فروغش رخشان است .\r\n- به خدا و آيه‌هاى قرآن سوگند كه وى آدميان را هدايت مىكند و در حيرانى فرونمىبرد .\r\n- به راستى كه على بن ابى طالب عليه السّلام منار دين الهى است كه هرگز خاموش نمىشود .\r\n- و خدا او را به مانند فهرست راهنماى كتاب خود ، قرآن قرار داده است .\r\n- او به چنان دانشهايى احاطه دارد كه بليا و هرمس « 1 » ، دسترسى بدان نداشتند .\r\n- اگر او نبود ، آسمان و زمين ، آفريده نمىشد و نعمت و نقمت پديد نمىآمد .\r\n\r\n\r\n","description":"","footnote":"\r\n( 1 ) . هرامسه سه نفر بودند : هرمس اول كه عربها ادريس گويند و عبرانيها اخنوخ ، و او اولين مدرس كتب و بررسىكنندهء علوم بود و خدا صحايفى بر وى نازل كرد . هرمس دوم بعد از طوفان آمد و در طب و فلسفه استاد بود . هرمس سوم نيز پس از طوفان آمد و در مصر سكونت گزيد و طبيب و فيلسوف و دانشمند بود .\r\n","page_name":" 493 ","page_number":509},
  {"content":"\r\n\r\n- نه خداى بخشاينده آدم را مىبخشود ، و نه يونس را از كام ماهى مىرهانيد .\r\n- اين امير مؤمنان همان كسى است كه قوانين و شرايع الهى را پاس مىدارد .\r\n- او حجت خداست كه نورش چون فروغ صبحگاهى ، رو به فزونى است و كاستى نمىگيرد .\r\n- به خدا سوگند كه مقام او را كسى جز گمراه نگون‌بخت ، انكار نمىكند .\r\n- آنگاه كه خطيبان توانا از ذكر حق دم فرومىبندند ، او بدون هيچ واهمه‌اى حقيقت را فاش مىكند .\r\n- زمانى كه آن بىبديل پهلوان كارزار ، گام درآوردگاه نهد ، سواران چه كارى از پيش توانند برد ؟\r\n- به هنگام رزم ، تن‌پوش او لباس تقواست ، نه كلاه آراسته و طيلسان خز و ابريشم .\r\n- او در جامهء پرنيانى تقوا حركت مىكند ، جامه‌اى كه ديبا و ابريشم را به رشك مىآورد .\r\n- اى برگزيدهء خدا كه ناطق و بىزبان ترا ثنا و سپاس مىگويند .\r\n- اينك اين بندهء بيمناك از گناهان ، به اميد عفو به تو پناه آورده است .\r\n- و در آرزوى ديدارت ، دريا و خشكى را زير پاى گذاشته ، و در اين راه هيچ بيمى به خود راه نداده ، و با هيچ چيز انس و الفت نداشته است .\r\n- گاه در كشتىهاى درياپيما آرميده ، و گاه بر اشتران خرامان در بيابان سوار شده است .\r\n- و در اين بيابانها ، خار هرگياهى را چون نرگس و ريحان پنداشته است .\r\n- تا سرانجام ، با دلى آكنده از اميد به درگاه تو رسيده است ، و آن‌كه به پيشگاه تو بار يابد ، هرگز نوميد نمىشود .\r\n- اى مولاى امت ، ترا مىخوانم و يقين دارم كه دعايم بىاثر نخواهد ماند .\r\n- مرا از حوادث روزگار كه پيوسته تنم را رنجور مىدارند ، رهايى بخش .\r\n- اگر به تو دل نمىبستم ، هيچ مجلس سرور و جايگاهى برايم نشاطانگيز نمىشد .\r\n- درود خدا بر سيد و سرورى چون تو باد كه پيروانش در هردو سرا زيانكار نخواهند بود .\r\n- درود خدا بر تو ، تا آن هنگام كه بلبلان در باغ و راغ نغمه‌سرايى مىكنند ، و شاخساران از وزش نسيم در جنبش و حركتند .\r\n\r\n","description":"","footnote":"","page_name":" 494 ","page_number":510},
  {"content":"\r\n\r\n\r\nسخن شاعر دربارهء نسب و تبار خويش\r\nمدنى در سلوة الغريب گفته است : در ذكر شجرهء نسب ما فايده‌اى است كه به طور مختصر به آن مىپردازم ، و آن اينكه در پشت جلد كتابى از كتابهاى پدرم ، به خط سيد صدر الدين محمّد واعظ ، پسر منصور غياث الدين ، پسر محمّد صدر الدين ، پسر منصور غياث الدين كه جد ما بوده است ، چنين خواندم : ابو الحسن و ابو زيد على بن محمّد خطيب حمّانى « 1 » پسر جعفر ابو عبد اللّه شاعر ، يكى از اجداد ما گفته كه او جد من است ، آنگاه او را در نسب خود وارد كرده ، و اين‌چنين گفته است : من صدر الدين محمّد واعظ ، پسر ناصر الشريعه منصور ، پسر محمّد صدر الدين ، پسر منصور غياث الدين ، پسر محمّد ، پسر ابراهيم ، پسر محمّد ، پسر اسحاق ، پسر على ، پسر عربشاه ، پسر امير انبه ، پسر اميرى ، پسر حسن ، پسر حسين عزيزى ، پسر على نصيبينى ، پسر زيد اعثم ، پسر على حمّانى ، پسر محمّد ، پسر جعفر ، پسر محمّد ، پسر محمّد ، پسر زيد شهيد ، پسر على بن ابى طالب عليه السّلام هستم .\r\nاين متن سخن اوست ، و من مىگويم : اين على بن محمّد حمّانى ، وارد در نسب ما نيست ، بلكه نسب او نيز به زيد شهيد منتهى مىشود . او همان على ، پسر محمّد خطيب ، پسر جعفر ، پسر عبد اللّه شاعر ، يكى از اجداد ما ، پسر محمّد ، پسر محمّد ، پسر زيد شهيد بوده است .\r\nعلت اينكه سيد صدر الدين در اين اشتباه و خطا افتاده ، اين است كه برخى اسمها تشابه دارند ، زيرا جعفر جد سيد على حمّانى مذكور است كه صدر الدين او را پسر احمد سكين پنداشته ، در حالى كه او ابو احمد سكين بوده كه او را با پسرش اشتباه گرفته است ، چرا كه نام پسر او نيز به طورى كه در نسب‌نامه ذكر شد ، جعفر بوده است . بدين‌ترتيب آشكار مىشود كه محمّد بن زيد شهيد كه كوچك‌ترين فرزند پدرش بوده است ، چندين پسر داشته كه از آن جمله است پسرش محمد ، و پس از او ابو عبد اللّه جعفر شاعر ، و پشت سر ابو عبد اللّه جعفر سه پسر به نامهاى محمّد خطيب كه همان پدر سيد حمانى\r\n\r\n\r\n","description":"","footnote":"\r\n( 1 ) . شرح حال اين شخص در الغدير ( متن عربى / چ 2 ) : 3 / 57 - 69 .\r\n","page_name":" 495 ","page_number":511},
  {"content":"\r\n\r\nاست ، و احمد سكين كه جدّ ماست ، و قاسم .\r\nبنابراين ، سيد على حمانى برادرزاده احمد سكين است نه نوهء او ، و احمد سكين عموى اوست نه جدّش .\r\nهمچنين سيد صدر الدين ، سيد على حمانى را در نسب خود داخل كرده ، و از سلسلهء نسب خود ، ابو الحسن على را كه در ميان ابو جعفر محمّد و جعفر بن احمد سكين قرار دارد ، انداخته است ، و اين غلط فاحشى است كه مدت زمانى بر آن گذشته ، و هيچ‌يك از اجداد ما به آن آگاهى و توجه پيدا نكرده‌اند .\r\n\r\n","description":"","footnote":"","page_name":" 496 ","page_number":512},
  {"content":"\r\n\r\n\r\n5 شيخ عبد الرضا مقرى كاظمى ( م 1120 )\r\n- پيامبران از درك مقام تو بازمانده‌اند ، و افتخار تو ، به اوصيا نيز دامن گسترده است .\r\n- از ستايش پيمبران كه بگذريم ، اين خداست كه ترا تكريم كرده است ، و چه نيكو بزرگداشتى !\r\n- هرگاه جز آيهء تطهير در حق شما خاندان نيامده بود ، در شكوه شما همين كافى بود .\r\n- پيش از آنكه هستى در وجود آيد و آدم از خاك و آب آفريده شود ، تو نورى درخشان بودى .\r\n- بىگمان راز و رمز معجزهء عصا و يد بيضاى موسى را در تو بايد جست .\r\n- و به بركت وجود تو بود كه موسى از جانب طور ، نور آتش و درخشش آن را احساس كرد .\r\n- و روح قدسى به يارى عيسى برخاست ، و سبب شد كه او مردگان را زنده كند .\r\n- اگر تو نبودى ، خدا به يگانگى ستايش نمىشد و مردم هيچگاه هدايت نمىيافتند .\r\nتا آنجا كه گويد :\r\n- آنان حق على را كه در روز غدير خم به رعايت آن مأمور شدند ، و همگى شاهد بودند ، ضايع كردند .\r\n\r\n","description":"","footnote":"","page_name":" 497 ","page_number":513},
  {"content":"\r\n\r\n- از زبان روح الامين ، به امر خداى تعالى كه همهء نعمتها و قدرتها از اوست ، خطاب آمد :\r\n- اى پيامبر ، على را به مردم معرفى كن و بدان كه اگر اين مهم را انجام ندهى ، رسالت خود را ادا نكرده‌اى ، و خدا ترا از گزند دشمنان نگاه مىدارد .\r\n- پس از آنكه همه شادباش و تهنيت گفتند ، و اظهار داشتند كه اى على ، تو رهبر مايى و اين ولايت درست است ، و نيز نص آيهء قرآنى رسيد كه امروز دينتان را كامل كردم ، و براستى اين امر ثابت شد ، دشمنان زبان به افترا گشودند و گفتند كه پيغمبر وصيتى دربارهء جانشين خود نكرده است .\r\n- و روايت شده كه هركسى بميرد و وصيت نكند ، به مرگ جاهليت مرده است .\r\n- واى بر آنان كه به پيامبر خدا نسبت جهل دادند ، و از او به دروغ چيزى نقل كردند كه نفرموده بود .\r\n- ما مسلمانان ، ديگر در جواب يهود چه خواهيم گفت ، هرگاه كه با ما در مقام احتجاج برآيند ؟ آيا شرم نمىكنيد ؟\r\n- موسى در ميان قوم خود وصيت كرد و از دنيا رفت ، آيا پيمبر بدون آنكه وصيت كند و براى خود جانشين تعيين نمايد ، چشم از جهان فرومىبندد ؟\r\n- آنجا كه موسى گفت : خدايا هارون را خليفه و جانشين من در ميان مردم قرار بده ، چرا كه با جانشينان ، مردم به سعادت مىرسند .\r\n- پس آيا پيامبر ما قوم خود را بىسرپرست رها كرده است ؟ اين سخنى ياوه و بيهوده است .\r\n- او بر همهء مؤمنان ، مهربان و راهنماى همگان بود .\r\n- هرگاه فقط يك آيه از قرآن در اين‌باره وجود مىداشت ، ملزم بود كه كسى را برگزيند .\r\n- پيامبر كه خيرخواه و دلسوز مردم بود ، بهتر مىدانست كه چه كسى شايستهء جانشينى اوست .\r\n- بنابراين ، امكان نداشت كه پيشواى امّت بدون تعيين جانشين از دنيا رود ، چه عدم\r\n\r\n","description":"","footnote":"","page_name":" 498 ","page_number":514},
  {"content":"\r\n\r\nاهتمام بدين امر مهم و حياتى از جانب او نقص و ناتوانى محسوب مىشد . « 1 »\r\nاين قصيده كه در ديوان اين شاعر آمده ، بر سيصد و هشتاد و چهار بيت بالغ مىشود ، و وى در آن امير المؤمنين عليه السّلام را مدح مىكند و با برهانهاى قوى امامت او را به اثبات مىرساند و سرانجام ، به مرثيهء امام سبط شهيد مىپردازد كه ابيات بالا را از آن آورديم .\r\nهمو قصيده‌اى ديگر دارد كه امير مؤمنان عليه السّلام را در آن مدح كرده و گفته است :\r\n- دوستى و عشق زيباى تو ، يك دانه گوهرى است كه درياها همانند آن را نتوانند بخشيد .\r\n- پس برخيز كه در مجلس ما ساقى نازك‌اندامى پيمانه‌هاى بزرگ را به چرخش درآورد .\r\n- چشمانش به عاشقان پيغام مىدهد كه از تيغ مژگانم بترسيد و حذر كنيد .\r\n- زندگى را با شرابى خوش كن كه اندوه را مىزدايد .\r\n- با نزديك شدن تو ، روان ما مسرّت و صفا مىپذيرد ، و سنگهاى بىزبان به گفتار مىآيند .\r\n- پيمانهء تو آتش اندوه را خاموش مىكند ، در حالى كه پيمانه‌هاى باده آتش مىپراكنند .\r\n- هرگاه خرد ما را به قتل برسانى ، پديدآرندهء خرد به خونخواهى برخواهد خاست .\r\n- باده از كف خوبرويى خوش است كه چون زيبايىاش نمايان شود ، خرد و عقل به پرواز درمىآيد .\r\n- سرخرويى كه رنگش را در پيمانه منعكس كرده است و تو گويى كه اين سرخى از جام نيست كه مىچرخد .\r\n- اندامش بر اندام نيزه‌ها طعنه مىزند ، و نگاههايش در خونريزى و توانمندى بر نيزه‌ها سبقت مىگيرد .\r\n- كفل او سنگينى خود را بر من نمودار مىكند ، و كمرش بر آنم مىدارد كه دست در آن آويزم .\r\n\r\n\r\n","description":"","footnote":"\r\n( 1 ) . در جانشينى عمر ، به اين برهان عقلى متوسّل شده‌اند كه قاعدهء لطف است ، و براساس آن لزوم نصب امام اثبات مىشود . ر ك : الغدير ( متن عربى / چ 5 ) : 7 / 132 ، 133 .\r\n","page_name":" 499 ","page_number":515},
  {"content":"\r\n\r\n- اوست كه خونريزى را بر شيران بيشه آموخته ، و رميدن را به آهوان ياد داده است .\r\n- من از سرخى گونه‌هاى او در شگفتم كه هرگاه چشم من بدان مىافتد ، زردى رخسار مرا موجب مىشود .\r\n- گردن و بناگوش او سيمگون است و رخسار من زرفام .\r\n- چهرهء او همچون گلزار باطراوت و زيباست و نگاهش ساقىوار است كه در آن سرخى دويده است .\r\n- گونه و دندان و چشم و چهرهء او ، همچون گل سرخ و اقحوان و نرگس و گلنار است .\r\n- او عشاق خود را يارى و دستگيرى مىكند و در كسى كه از او روى تابد ، ضعف و ناتوانى پيدا مىشود .\r\n- رخسار او آميزه‌اى از آب و آتش است و ما نديديم كه آب و آتش در كنار هم باشند .\r\n- همواره نگاهم به سوى او دوخته شده ، و هرگز به راست و چپ منحرف نمىشود .\r\n- گويى كه در چهرهء او ، آب و آتش به هم درآميخته و به طاعت او برخاسته‌اند .\r\n- آنگاه كه خراميدن گيرد ، سرو بىقدر آيد و هرگاه كه چهره نمايد ، ماه غروب كند .\r\n- اى كسى كه مرا بر اين عشق ملامت مىكنى ، هرگاه رويش را مىديدى ، بر من دلايل پوزش خواهى اقامه مىكردى .\r\n- مرا رها كن تا به محبوب خود عشق ورزم كه اين عشق مرا از مهر خمار چشمان بىنياز مىكند .\r\n- آنگاه كه خال زيبا بر كنارهء لبش خودنمايى كند ، بيدرنگ من لگام‌گسيخته خواهم شد .\r\n- تيغ نگاه نافذش به ذو الفقار على عليه السّلام ماند .\r\n- آن‌كه آيهء تطهير دربارهء او نازل گشته ، و به موجب آن ، خدا او را برگزيده است .\r\nتا آنجا كه در اين قصيدهء هفتاد و يك بيتى گويد :\r\n- در روز غدير خم ، طه صلّى اللّه عليه و آله با او برادرى خويش را اعلام كرد و در آن روز ، دربارهء على عليه السّلام آيات روشنى نازل شد .\r\n\r\n","description":"","footnote":"","page_name":" 500 ","page_number":516},
  {"content":"\r\n\r\n- آيهء اكمال ، ترا از هرمنقبت و ستايشى دربارهء على عليه السّلام بىنياز مىكند .\r\n- اى كسى كه همچون تيرى كه از كمان برود ، و به سوى سرزمينهاى بىآب و علف رها شود ، سراسيمه به سوى معشوق روانى .\r\n- به غريّان « 1 » كه رسيدى ، درنگ كن و در آنجا احرام و طواف به جاى آر و در آن خاك مقدس ، با خوارى و فروتنى توقف كن .\r\n- آنجا كه از هرسو به خانه‌اى روى مىآورند كه منبع خير و بركت بسيار است .\r\n- خانه‌اى كه به وجود او پايه‌گذارى شده ، و در آن تقصير و رمى جمره صورت نمىگيرد .\r\n- تو مردم را ندا درده و با بانگ بلند بگو كه به سوى كعبهء خدا بشتابيد .\r\n- به سوى زمزم و ركن و حجرالاسود ، به سوى آن منار بلند و بارگاه ملكوتى .\r\n- بايد در چنين سرزمينى حج به جاى آورد كه جز آن ديار سزاوار حج و عمره نباشد .\r\n- از خدا بخواه كه در اين سير و سفر ، به تو آرامش و وقار ببخشد .\r\n- با عزت و افتخار ، آن خاك را ببوس و غبارش را توتياى چشم بگردان .\r\n- براى بزرگداشت اين مزار مقدس ، با پاى مژگان به اين درگاه درآى .\r\n- آن ضريح مقدسى را ببوس كه ماه شب چهارده را دربرگرفته و كوه حلم و درياى جود را در خود دارد .\r\n- و وجه خدا و چشم خدا و شمشير آبدار خدا در آن قرار دارد .\r\n- چرا كه امير همهء مؤمنان ، آن بزرگمرد صاحب اختيار در اينجا آرميده است .\r\n- هركس با معرفت و شناخت كامل او را زيارت كند ، چنان است كه خدا را در عرش زيارت كرده است .\r\n- او نورى در عرش خداست و آدم و حوا از چنين فضيلتى بىبهره‌اند .\r\n- هرگاه همهء مردم به مهر على عليه السّلام اجماع مىكردند ، ديگر خدا دوزخ را نمىآفريد .\r\n- همهء فضايل در خلق و رفتار او متجلّى است ، و از وجود او سرچشمه مىگيرد .\r\n\r\n\r\n","description":"","footnote":"\r\n( 1 ) . غريّان : دو بناى مقدّس كه نزديك قبر امام على عليه السّلام واقع شده است . ر ك : المعجم البلدان : 4 / 196 . ( و )\r\n","page_name":" 501 ","page_number":517},
  {"content":"\r\n\r\nقصيده‌اى ديگر در مدح امير مؤمنان عليه السّلام دارد كه پنجاه و شش بيت است و ابياتى از آن نقل مىشود :\r\n- اى پيشوايى كه در اخلاق نيكو و در خلقت بر ديگر مخلوقات برترى دارى .\r\n- تو همهء دانشها را به چنگ آوردى ، تا آنجا كه همهء انواع آنها از تو ريشه مىگيرد .\r\n- گفتار تو چنان است كه غلوكننده در محبت تو ، خود را در اينكه ترا خدا بنامد ، معذور ديده است .\r\n- تو هم‌پيمان هدايت ، رزم‌آور بىهمال ، سرچشمهء خير و محبوب همگانى .\r\n- تو از اوان كودكى ، آنگاه كه همه مشرك بودند ، همراه پيامبر ، خدا را عبادت كرده‌اى .\r\n- در جنگ بدر ، جان خود را در راه خدا در طبق اخلاص نهادى ، و نه يك بار كه بارها درخشيدى .\r\n- در روز غدير ، همگان فقط با تو بيعت كردند و به جز تو كسى اين شايستگى را نيافت .\r\n- آيهء قرآن رسيد كه امروز دينتان را كامل گردانيدم ، و با اين آيه ، حق ثابت گرديد .\r\n- فرخنده باد امامتى كه به وجود امامى كه براستى مورد تأييد خداست ، آراسته آمد .\r\n- كسى كه آيهء قرآن دربارهء او نازل شد ، و اجماع همهء مسلمانان به ولايتش حاصل گشت ، و بىشائبه همگان او را پذيرفتند .\r\n- كسى كه جان پيامبر بود و داماد و عموزاده و برادر آن حضرت .\r\nباز قصيده‌اى دارد كه امير مؤمنان عليه السّلام را در آن مدح كرده است . اين قصيده بر شصت بيت بالغ مىشود كه ابياتى از آن بدين قرار است :\r\n- هرگاه بر چشم عاشقان خواب مستولى شود ، باز طواف آستان ترا آرزو خواهند كرد .\r\n- سيماى ماه تو ، در شب گيسوى سياهت همواره مىدرخشد ، نه چون ماهى كه سياهى و نقص چهرهء آن را تيره كند .\r\n- تو سلطان جمال و زيبايى هستى كه فرّ و شكوه ، وزير تو و لشكر توانايى و جلال ،\r\n\r\n","description":"","footnote":"","page_name":" 502 ","page_number":518},
  {"content":"\r\n\r\nپيشرو اين جمال و كمال مىباشد .\r\nتا آنجا كه مىگويد :\r\n- خدا دين خود را به ولايت او كمال بخشيد ، و كجا مىتوان به شكوه و جلال او دست يافت ؟\r\n- كسى كه خدا در طائف با او سخن گفت ، ترا از هرافتخارى بىنياز مىگرداند .\r\n- چه بسا كه جبرئيل براى خدمت به دو به آستانه‌اش رفت‌وآمد داشته است .\r\n- و در بابل به امر خدا ، آنجا كه شب دامن خود را مىگسترد ، آفتاب پس از غروب به خاطر او دوباره بازگشت .\r\n- و در غدير خم ، خبر غيبى رسيد كه خدا او را امير و پيشوا قرار داده است و همه بايد با او بيعت كنند .\r\n- هنگامى كه احمد مرسل به امر خدا به پا خاست و ضمن خطبه‌اى پيام خدا را رسانيد .\r\n- آنگاه فرمود : هركه را من پيشواى اويم ، حيدر پيشواى اوست ، و او وصى بلافصل من است .\r\n- بيدرنگ همهء مردم زبان به تبريك گشودند و همهء پارسايان و خداجويان با اشتياق بيعت كردند .\r\n- كجا فهم مردم به كنه اوصاف او رسد ؟ آيا ريگهاى بيابان را مىتوان شماره كرد ؟\r\nشاعر قصيدهء صد و هجده بيتى ديگرى دارد كه در مدح امير مؤمنان عليه السّلام سروده و در آن چنين گفته است :\r\n- هركجا باشم ، تو همواره در برابر ديدگان من هستى و اين راه برحقى كه پيش گرفته‌ام ، بهترين راهها و روشهاست .\r\n- من آرزوى حيات دارم ، اما تو از من رويگردانى ؛ در نظر من ، مرگ از ناديدن چهرهء تو زيباتر است .\r\nتا آنجا كه مىگويد :\r\n- خدا دين خود را به محبت و ولاى على كامل گردانيد ، و آيا در بين مفاخر ، بالاتر از اين\r\n\r\n","description":"","footnote":"","page_name":" 503 ","page_number":519},
  {"content":"\r\n\r\nافتخارى هست ؟\r\n- چه افتخارى كه جبرئيل امين آشكارا مقام او را بيان داشت .\r\n- گفت : شمشيرى چون ذو الفقار و جوانمردى چون على عليه السّلام نيست كه برگزيدهء برگزيدگان است .\r\n- فرشتگان از حمله‌هاى دلاورانهء او در شگفت ماندند ، و اين حماسه نقش كتيبه‌ها و صفحات تاريخ خواهد بود .\r\n- او كسى است كه پيمبر در حجره‌اش را به روى او گشود ، و به روى ديگر صحابه فروبست .\r\n- اين افتخار او را بس كه پيغمبر فرمود : من ترساننده و بيم‌دهنده‌ام ، و تو راهنما و هدايت‌كننده‌اى .\r\n- و نيز فرمود : تو نسبت به من ، به منزلهء هارونى نسبت به موسى ، با اين تفاوت كه پس از من پيمبرى نخواهد آمد .\r\n- گذشته از افتخارات يادشده ، اين افتخار براى على عليه السّلام كافى است كه هركس در نمازهاى واجب ، صلوات بر او نفرستد ، نمازش پذيرفته نيست .\r\n- خدا زهراى بتول را همسر او قرار داد ، و همهء فرشتگان و روح الامين بر اين پيوند گواهى دادند .\r\n- آفتاب ، در سرزمين بابل ، از پس غروب ، به پاس مقام على عليه السّلام دوباره بازگشت و در ميان شب تيرهء ظلمانى تابيدن گرفت .\r\n- و خدا در پگاه طائف او را مخاطب قرار داد و اين فضيلتى است كه به كسى نسبت داده نمىشود .\r\n- در شب قدر ، فرشتگان و جبرئيل به پيشگاهش نازل مىگشتند .\r\n- و فرداى قيامت نيز موازين بندگان به كف او سپرده مىشود ، تا هركه را بخواهد ، سبكبار سازد يا گرانبار بر جاى نهد .\r\n- آتش دوزخ و باغهاى بهشت ، همه زير فرمان اويند ، تا هركه را خواهد ، به بهشت درآورد يا به دوزخ فرستد .\r\n\r\n","description":"","footnote":"","page_name":" 504 ","page_number":520},
  {"content":"\r\n\r\n- اوست كه جان خود را فداى پيمبر كرد و در بستر او خوابيد . اين مواسات و ايثارى است كه عقل از درك آن عاجز است .\r\n- وحى در كنار او و در خاندان او بود كه بر پيغمبر نازل مىشد ، و آيات كتاب الهى جلوه‌گر مىآمد .\r\n- و همو بود كه بر كتف پيامبر پا نهاد و بتها را درهم شكست و فروافكند ؛ اين عزّت و سعادتى است كه به او اختصاص دارد .\r\nوى نيز در ادامهء اين ابيات مىگويد :\r\n- به سوى نجف اشرف برو كه در آنجا رازى پنهان است .\r\n- بىهيچ غرورى كفشها را از پاى درآور ، و نداى تكبير و تهليل را سر ده .\r\n- و بگو : بر تو درود و سلام باد ، اى آنكه مهر تو كمال‌بخش و تمام‌كنندهء دين ماست .\r\n- در آنجاست كه چشم خدا و راز الهى را سراغ توان گرفت ، و معانى دقيق حقايق را درك توان كرد .\r\n- آن فرمانرواى دادگرى كه حقيقت را مىبيند ، و خير و شر كردار بندگان را تشخيص مىدهد .\r\n- او گيرندهء حقوق بيچارگان ، رهاكنندهء هواى نفس ، و پس از پيمبر ، بهترين مسلمان است .\r\n- واى بر كسى كه با كناره‌گيرى از او به گمراهى افتاد ، و از روى جهل بر پيامبر خدا افترا و دروغ بست !\r\n- و كوركورانه رهبرى مسلمانان را در غير موضع اصلى آن پنداشت ، و اين خداست كه مىداند رسالت و امامت را كجا قرار دهد .\r\n- در فضيلت على عليه السّلام در غدير ، همين بس كه ديگران از هرسو آمدند تا به او بپيوندند .\r\n- آنگاه كه جبرئيل امين ، بر پيمبر امين وحى آورد ، و پيام سعادت و سلام را از سوى خداى تعالى شتابان رسانيد و گفت :\r\n- اى پيامبر جامه به خود پيچيده ، اين پيام را كه در خصوص على عليه السّلام آورده‌ام ، به مردم ابلاغ كن ، و گرنه رسالت خود را به انجام نرسانده‌اى .\r\n\r\n","description":"","footnote":"","page_name":" 505 ","page_number":521},
  {"content":"\r\n\r\n- پس همانجا در ميان صحابه و ياران به پاى خاست ، و با صداى بلند حمد و ثناى خدا بر زبان آورد .\r\n- و با دست راست خود دست چپ حيدر كرار را بلند كرد ، و با صداى بلند و كلام فصيح ندا درداد و فرمود :\r\n- هركه را من پيشوا و رهبرم ، حيدر كرار نيز پيشواى اوست ؛ مباد كه از اين سفارش روى برتابيد .\r\n- آيا كسى جز على عليه السّلام افتخار پيدا كرد كه مرغ بريان‌شده را با پيمبر ميل كند ؟\r\n- ستاره در خانهء او درخشيدن گرفت ، و آشكارا شب ظلمانى از اين درخشش ، نورانى و روشن شد .\r\n- او از ديرباز ، همچون نورى در عرش خدا مىدرخشيد و خداى را تكبير و تهليل مىگفت .\r\n- و همواره در ميان خداپرستان و نيايشگران سير مىكرد و اين نور ، اصلاب پاك و مطهر را درمىنورديد .\r\nشاعر قصيده ديگرى در مدح امير مؤمنان عليه السّلام دارد ، بالغ بر چهل و دو بيت كه از آن جمله است :\r\n- پيوسته عشق او را در دل پوشيده مىدارم ، اما اشك اين راز نهفته را فاش مىكند .\r\n- پرتوهاى آن وقتى درخشيدن گيرد ، گويى از گيسوى تيرهء شب ، صبح نورانى هويدا شده است .\r\n- شيرينى چهرهء زيبا و نورانىاش كه عطش ديدار را فرومىنشاند ، شيرينى عسل را رسوا كرده است .\r\n- زيباترين لاله‌ها بر گونه‌هايش شكفته‌اند ، و گل آس بر صورتش سايه افكنده است .\r\n- ملامتگر من در اين عشق به عذرخواهى برخاست و معذورم داشت ، و سخن‌چين حرفگير از سخن خود برگشت و زبان به تحسين گشود .\r\n- آنگاه كه با پيكرى زيبا دامن‌كشان مىخرامد ، شاخساران بر خود مىلرزند ، و از زيبايى\r\n\r\n","description":"","footnote":"","page_name":" 506 ","page_number":522},
  {"content":"\r\n\r\nقامت خود شرم دارند .\r\n- ستارهء مريخ در چهره‌اش پيداست و ماه چهارده‌شبه در وجودش مىدرخشد .\r\n- نگاه او دل مرا در كمند اسارت عشق گرفتار و مدهوش كرده است .\r\n- مهر او چنانم در كمند گيسوانش افكند كه شيران بيشه را به شگفت آورد و با خود گفتم :\r\nبا چنين طنابى ، چگونه صيد توان شد ؟\r\nتا اينكه به ابيات زير مىرسد :\r\n- حيدر كرار در ميان همهء مردم ، چه پابرهنگان و چه ثروتمندان ، بهترين شخصيت است .\r\n- شب آنچنان روز را نمىپوشاند كه مذهب منكرانش پردهء ترديد بر دل مىگسترد .\r\n- ديدهء كم‌نور و نابيناى شرك ، چگونه نور ديدهء دين را خواهد ديد ؟\r\n- كافران را با تيغ خود به قتل رساند و آنها را از ديار آشنايان پاك كرد .\r\n- نه فقط يك روز به بت لات نزديك نشد ، بلكه خداى را به تقوا و خلوص عبادت كرد ، و بدينگونه رشد يافت .\r\n- اسلام را از آن بيمارى كه گريبانگيرش مىشد ، بهبودى داد و از چشمان دين ، حجاب و پرده را برداشت .\r\n- در غدير خم ، شاهدان عدل كه هرگز منحرف نمىشوند ، بر حقانيت او گواهى دادند .\r\n- آفتاب را پس از آنكه غروب كرده و در پردهء شب پنهان شده بود ، بازگرداند و نماز عصر را به جاى آورد .\r\n- آنگاه كه مردم پنداشتند اژدهايى آمد تا آنها را ببلعد ، او با اژدها سخن گفت . « 1 »\r\n\r\n\r\n","description":"","footnote":"\r\n( 1 ) . شاعر ما شيخ عبد الرضا مقرى در اين قصايد ، گوشه‌اى از فضايل و مناقب امير مؤمنان را به نظم كشيده كه همه مأخوذ از روايات محكم و صحيح نبوى است . برخى از اين فضايل را در جاىجاى مجلدات گذشته بررسى كرديم ، و تفصيل اين مباحث را در بخش مناقب مسند و مرسل خواهيم ديد .\r\n","page_name":" 507 ","page_number":523},
  {"content":"\r\n\r\n\r\nشاعر را بشناسيم\r\nشيخ عبد الرضا ، پسر احمد ، پسر خليفه ابو الحسن مقرى كاظمى ، از افراد كم‌نظير قرن دوازدهم ، و از دانشمندان و فاضلانى است كه علم و ادب را باهم جمع كرده‌اند . سيد ابو محمّد حسن در تكملة الامل شرح احوال او را آورده و به داشتن علم و ادبش ستوده است . او مىگويد : كاظمى در سال 1120 وفات يافته است و ديوانى در مدح امير مؤمنان عليه السّلام به دو نسبت داده‌اند كه به ترتيب حروف الفبا مرتب شده است ، و ما اين ديوان را به دست آورده‌ايم و ابياتى را كه ذكر كرديم ، از آن برگزيده‌ايم . اين ديوان بيش از 3500 بيت دارد .\r\n\r\n","description":"","footnote":"","page_name":" 508 ","page_number":524},
  {"content":"\r\n\r\n\r\n6 علم الهدى محمد\r\n- ترا اى خداى دارندهء مجد و كبريا ، حمد و ستايش باد كه ستايش و حمد در هرآغاز و انجامى مخصوص تست .\r\n- ترا حمد مىگويم اى خدايى كه در عين نزديكى ، دورى و در عين دورى ، نزديك هستى .\r\nتا آنجا كه در اين قصيدهء صد و پنجاه و يك بيتى گويد :\r\n- تو در همه هنگام بر بندگانت منت و نعمت دادى ، چه با نور يقين نعمتهايت را كامل گرداندى .\r\n- با برانگيختن پيامبر بشير و نذير ، مردم را به باغهاى بهشت رهنمون شدى .\r\n- با تعيين وصى براى پيامبر ، اركان و بنياد دعوت پيامبران را استوار كردى .\r\n- اينك ما با سوز و زارى به درگاه تو آمده‌ايم ، و ترا به حق آن رهبران بزرگوار سوگند مىدهيم .\r\n- ترا به حق رسول امين كه حقوق فراوانى بر عالميان دارد .\r\n- و به حق وصى و برادر و صاحب سرّ بزرگوار او ، آن بزرگمرد ارجمند ، على .\r\n- آن‌كه به امر خداى حكيم وصى پيامبر شد ، پيامبرى كه از سوى تو با لطف فراگير\r\n\r\n","description":"","footnote":"","page_name":" 509 ","page_number":525},
  {"content":"\r\n\r\nمبعوث گرديد .\r\n- آن سلالهء ابراهيم ، آن خانه‌زاد خدا و آن كسى كه در اخلاق پسنديده و و الا همتاى پيامبر بود .\r\n- پرتو رشد ، نور هدايت ، امام همهء بندگان و چونان ابر بارانى خوشگوار بود .\r\n- به دليل نصّ غدير ، راهبر مردم و پيشواى بزرگان بود ؛ چه نيكو و و الا پيشوايى !\r\n\r\nشاعر را بشناسيم\r\nعلم الهدى محمّد ، پسر مولا محمّد محسن ، پسر مرتضى كاشانى ، از شخصيتهاى برجستهء علمى و ادبى است كه تقدم فضل و نسب و فضايل موروثى و اكتسابى دارد . او فرزند محقق فيض است كه خود پرچمدار فقه ، پيشواى حديث ، منار فلسفه ، معدن عرفان ، كوه استوار اخلاق و درياى علوم و معارف بود . او پسر آن يگانه‌مردى است كه روزگار چون او نياورده ، و مادر ايام از زادن نظيرش عقيم مانده است .\r\n\r\nتأليفات او\r\nشاعر موردنظر ما راه پدر بزرگوار خود را دنبال كرده ، و تبحر زيادى در علوم به هم رسانده ، و آثارى ماندگار از خود بر جاى نهاده كه از آن جمله است :\r\n1 - كتاب المواعظ كه بالغ بر بيست هزار سطر است .\r\n2 - فهرس الوافى .\r\n3 - حواش على الوافى .\r\n4 - تعاليق على مفاتيح الشرايع .\r\n5 - كتاب فارسى تحفة الابرار در اصول پنجگانه .\r\n6 - الاعمال الحسنة و السيئة كه به سال 1100 آن را تأليف كرده است .\r\n7 - كتاب العلماء ، در فضايل علما و اينكه علما جانشينان ائمه عليهم السّلام مىباشند .\r\n\r\n","description":"","footnote":"","page_name":" 510 ","page_number":526},
  {"content":"\r\n\r\n8 - مرآة الجنان در ادعيه .\r\n9 - رموز الهى . اين كتاب به زبان فارسى و در ادعيه و اعمال يوميه و حرزها و دعاهاست .\r\n10 - كتاب سرور صدور الاولياء فى كيفية الصلاة على المصطفى و آله . قصيده‌اى كه در اينجا ذكر كرديم ، در اين كتاب آمده است .\r\nخوانسارى گفته است كه او كتابى به زبان فارسى روان دارد كه در آن اصول و فروع و اخلاق را فراهم كرده است . « 1 » همچنين خطبه‌ها و رسالات سودمندى را به او نسبت داده‌اند .\r\nشرح حال او را سيد صدر الدين كاظمى نيز در تكملة الامل آورده و گفته است : او دانشمندى فاضل و محدثى فقيه و رجال‌شناسى نيكوروش بود و از حسن خط ، علوم ادبى و حكمت بهرهء كافى داشت و همهء فضايل را در خود فراهم آورده بود . از تأليفات اوست : نضد الايضاح و معادن الحكم فى مكاتيب الائمة عليهم السّلام . « 2 »\r\nكشميرى شرح حال او را آورده و نوشته است كه دانش را از پدرش فراگرفت و كتاب نضد الايضاح از اوست . در اين كتاب ، ايضاح الاشتباه علامه حلّى را به بهترين اسلوب مرتب كرده است . « 3 » اين كتاب ، همراه با فهرست شيخ به سال 1271 در ليدن به چاپ رسيده است .\r\nما از تاريخ تولد و وفات اين شاعر آگاهى كامل نداريم ، ليكن او برگزيدهء آثار پدرش را به سال 1055 استنساخ كرده ، و طبعا در اين تاريخ مردى بالغ يا حد اقل جوانى بوده است . پسرش شيخ جمال الدين اسحاق به تاريخ 1112 در پشت يكى از كتابهايش ، از او به دعاى خير ياد كرده است . به‌هرحال ، اين شاعر در بين اين دو تاريخ زنده بوده است ، ليكن از آنچه پسر ديگرش مولا نصير الدين سليمان به سال 1123 بر مفاتيح الشرايع\r\n\r\n\r\n","description":"","footnote":"\r\n( 1 ) . روضات الجنّات 543 .\r\n( 2 ) . كتاب معادن الحكمة فى مكاتيب الائمة عليهم السّلام با تصحيح على اكبر غفارى ، توسط كتابخانهء وزيرى يزد ، در دو مجلد به چاپ رسيده است . ( م )\r\n( 3 ) . نجوم السماء 225 .\r\n","page_name":" 511 ","page_number":527},
  {"content":"\r\n\r\nجدش نوشته ، و بر پدرش رحمت فرستاده است ، برمىآيد كه او قبل از سال مذكور درگذشته است . بنابراين ، وفات اين شاعر بين اين دو تاريخ اخير رخ داده ، و مقدار عمرش بين هفتاد و هشتاد سال بوده است .\r\n\r\n","description":"","footnote":"","page_name":" 512 ","page_number":528},
  {"content":"\r\n\r\n\r\n7 شيخ على عاملى\r\n- حديث صبا و ياد دختران لطيف‌اندام را بر اين عاشق دلشكسته آشكار كن .\r\n- و باران اشك را از مژگان مجروح من بباران ، اشكى كه بر گذشتهء بىبازگشت و عنفوان جوانى نثار مىشود .\r\n- و اجازه بده كه اندوه سرآغاز دوستى و عشق را ، از اين دل شعله‌ور از آتش عشق ، به هرسوى بپراكنم .\r\nتا مىرسد به ابياتى كه در مدح امير مؤمنان عليه السّلام سروده گويد :\r\n- ابو الحسن ، آن سرچشمهء زلال براى تشنگان است و بهترين پذيراى ستمديدگان .\r\n- آن بزرگوار پاك‌نسبى كه اوصاف كمالش از حد و حصر بيرون است .\r\n- پيشوايى كه افتخاراتش را در عرصه‌هاى گوناگون ، هيچ‌كس نتواند برشمرد .\r\n- و هرشخص نكوخصالى را كه با او مقايسه كنى ، ناپسند خواهى يافت .\r\n- به دو روى آر و راه خود را از خلق به سوى او كج كن تا به مراد خود رسى .\r\n- او بخشنده‌اى است كه در هيچ دورانى همانندش را نخواهى يافت .\r\n- دستگير بينوايان است و پاسخگوى گرفتاران ، و چون او را بخوانند ، يارى او آنان را بسنده است .\r\n\r\n","description":"","footnote":"","page_name":" 513 ","page_number":529},
  {"content":"\r\n\r\n- سرور كاينات است و ذكر جميلش در جاىجاى سوره‌هاى قرآن كريم آمده است .\r\n- كسى كه رايت هدايت را ، پس از آنكه كهنه و فراموش شده بود ، دوباره از نو برافراشت .\r\n- آثار اسلام و آيين حق را كه از ديده‌ها محو شده بود ، به استوارى بنياد نهاد و زنده كرد .\r\n- در عرصهء مكارم و بزرگواريها ، تنها فرد شايسته بود و در جنگها ، پيشرو و پيشتاز دلاوران .\r\n- و بدين جهت بود كه پيامبر خدا ، آنگاه كه درياى توفانى حوادث موج مىزد ، زمام امور را به او سپرد .\r\n- آنجا كه در روز غدير ، جبرئيل پيمبر را ندا درداد كه اين پيام را به مردم برسان .\r\n- هركس كه من مولاى اويم ، وصى من على مولاى اوست ، و بر هرشاهد و مشهودى سرورى دارد .\r\n- آن پيشواى دلاورى كه در كارزار ، سوار بر اشتران تندرو ، همواره پيشتاز است و به سوى دشمنان اسلام مىشتابد .\r\n\r\nشاعر را بشناسيم\r\nشيخ على ، پسر احمد فقيه عادلى عاملى غروى ، از شخصيتهاى بزرگى است كه در عراق سكونت داشته‌اند . در علم و ادب و فضيلت مشهور بوده است . به ديوان شعرش كه برخوردم ، در پشت جلدش چنين نوشته بود : اين ديوان شيخ امام علامه ، يگانهء روزگار ، پيشواى اديبان ، قبلهء شاعران ، شاعر اديب اريب بيداردل ، على پسر احمد فقيه عاملى است كه زادگاه و مسكنش نجف اشرف بوده است .\r\nدر محضر مدرّس يگانه ، سيد نصر اللّه حايرى درس خواند و به امر او ديوان شعرش را مدون ساخت . در آغاز ديوان ، مطالبى نوشته كه خلاصه‌اش اين است : با سيد نصر اللّه ، پسر حسين ، پسر اسماعيل حسينى بودم كه به من امر كرد كه اشعار پراكنده‌اى را كه تاكنون سروده‌ام ، جمع‌آورى و تدوين كنم . امتثال امر او را واجب ديدم ، و توان مخالفت با فرمانش را در خود نيافتم . در نتيجه ، امرش را امتثال كردم ، و خواستهء تشويق‌آميز او را به كار بستم . استادش سيد نصر اللّه حايرى در وصف ديوانش گفته است :\r\n\r\n","description":"","footnote":"","page_name":" 514 ","page_number":530},
  {"content":"\r\n\r\n- ديوان مولانا على ، آن بزرگوار بخشنده همچون گلزارى كه باران برگهايش را شستشو داده باشد ، برق مىزند .\r\n- در اين ديوان كه دريايى است با آب شيرين خوشگوار ، گوهر و مرواريد به چنگ مىآورى .\r\nاين شاعر ديوان خود را با يك مقدمه و ابوابى چند و يك خاتمه مرتب كرده است . وى كه خدايش رحمت كناد ، مسافرتهاى زيادى كرده و به شهرهاى ايران ، از جمله شيراز و اصفهان ، رفته و در آن ديار سكنى گزيده است . آنگاه در سال 1120 ايران را به قصد نجف اشرف ترك گفته است . در باب پنجم ديوانش ، قصيده‌اى است در مدح سيد نصر اللّه حايرى كه به سال 1122 آن را سروده و بدان ، قصيدهء مدحيهء سيد را پاسخ گفته است . اين قصيده نشان مىدهد كه وى در فضايل و نبوغ ادبى و آراستگى به اخلاق پسنديده ، در چه پايه بوده است . اينك قصيده را مىآوريم :\r\n- برخيز و بادهء آفتابگون را در بين ياران به چرخش درآور ، تا مگر تاريكىهاى غم روشن آيد .\r\n- اينك از آتشدانهاى گلها بوى خوش برخاسته ، و عطر خود را همراه نور آذرخش به هر سوى مىفرستد .\r\n- شبنم بر گلبرگها چنان آرميده كه گويى گيسوان بر گلرخان نمايان است .\r\n- مرواريدهاى شبنم صبحگاهان بر سيماى شقايق نشسته ، و در برابر تماشاگران چهره آراسته است .\r\n- گويى كه قطره‌هاى اشك بر پلك ديدگان دردناك نشسته است .\r\n- برخيز و مركب مرا كه پس از سركشى به نيكويى رام شده ، آمادهء ميدان كن .\r\n- سمندى كه در ميدان الهى گام برمىدارد ، و گرد و خاك ميدانش بخور عطرآگين و مشام‌نواز است .\r\n- اسبى سپيد و سياه كه در زير بارش تيرها پاى مىكوبد و به رقص درمىآيد .\r\n- خوشا بر تشنه‌كامى كه از دلال معشوق و باده سرمست است .\r\n\r\n","description":"","footnote":"","page_name":" 515 ","page_number":531},
  {"content":"\r\n\r\n- در نظر من ، جز آن آهويى كه به گوشوارهء جوزا آراسته است ، جلوه نداشته است .\r\n- جز على عليه السّلام دارندهء آن‌همه خوى بلند ، هيچ ماه تابان و خورشيد پرتوافكنى مرا به سوى خود جذب نمىكند .\r\n- دارندهء مفاخر بزرگ كه در آسمان افتخار اوج گرفته ، و كمالاتش بيرون از شمار است .\r\n- او آرزومندان را بهترين تحفه است كه در اين دنياى پرملال مىتوان به چنگ آورد .\r\n- هيبت و وقار را با گشاده‌رويى چنان درآميخته كه گويى آب و آتش يك جا از دل ابر بيرون جهيده‌اند .\r\n- از كف او بر دوستان غنيمت و آسايش ، و بر دشمنان درد و رنج فرومىبارد .\r\n- سلالهء پاكى كه انديشه‌اى استوار دارد ، فرزند رادمردى نافذكلام .\r\n- به هنگام عبادت ، از ترس خدا لرزان است و به هنگام مبارزه با پيشامدها ، سخت استوار .\r\n- پيشوايى كه در تاريكيها و سختى روزگار ، هرگاه كسى دست حاجت به دو برد ، بايد بيضا حاجت او را روا مىدارد .\r\n- هرگز سخن زشت از او شنيده نشده ، و بسا آتش فتنه‌هاى كور را فرونشانده است .\r\n- همهء اين خاندان به مقام خردمندى و كمال رسيده‌اند و ديباچهء افتخارات ، به مفاخرشان آراسته است .\r\n- گوش به لهو و غنا نداده‌اند و بسا اغنيا كه از بخشش ايشان برخوردار گشته‌اند .\r\n- آنگاه كه نيزه‌ها را به دست مىگيرند ، ميدان كارزار را از خون دشمنان رنگين مىكنند .\r\n- در گيرودار ميدان نبرد آنچنان ضربه‌اى به دشمن وارد مىكنند كه زبانزد ستارگان آسمان شده است .\r\n- با قلمهاى نيزه‌وارشان به نكوهش دشمنان مىپردازند و لرزه بر اندامشان مىاندازند .\r\n- و بر كاغذهاى گلبرگ‌نشانشان گلهاى معانى بكر شكفته كه شبنم آراستگى بر روى آنها مىلغزد .\r\n- گلهايى كه در سراسر روزگار شاداب و شكوفايند ، و حال آنكه گلهاى طبيعى بدون آب پرپر و پژمرده مىشوند .\r\n\r\n","description":"","footnote":"","page_name":" 516 ","page_number":532},
  {"content":"\r\n\r\n- با سحر بيان و با حكمت و دانش و شعر رسا ، همه را اسير و مجذوب خويش كرده‌اند .\r\n- اى دارندهء بلاغت و اى سخنور توانايى كه ميوه‌هاى شاداب بلاغت از دانشتان به همگان داده مىشود .\r\n- تو نيز بيا در باغ مدح اين خاندان بخرام ، باغى كه به جاى شبنم و باران ، باران ولايت از آن مىبارد .\r\n- هرگاه در اين سپيده‌دم اميد ، به آستان مهر ايشان برسى ، بوى خوش قبول و استقبال ، به مشامتان خواهد رسيد .\r\n- به خدا پناه مىبرم كه يك روز را در هجر تو به سر برم ، يا شبى را به صبح آرم .\r\n- همواره قدر و مقام تو همچون نام خورشيدسان جهانتابت ، بلند ، عالى و بزرگ باد .\r\n- تا هنگامى كه خواب بر مژگانها نقش مىبندد ، و مادام كه صبحگاهان پيراهن ظلمت را مىشكافد .\r\nشاعر ما عاملى ، قصيده‌هاى طولانى در مدح امير مؤمنان عليه السّلام و رثاى فرزندش امام سبط شهيد عليه السّلام دارد . در مدح امير مؤمنان عليه السّلام قصيده‌اى دارد كه چنين شروع مىشود :\r\n- روزگار با من دشمنى كرد ، و پيام دشمنى را به من رسانيد .\r\n- و زمانه با انواع بديها و نيرنگها مرا هدف گرفت .\r\nآنگاه پس از ابياتى مىگويد :\r\n- اى سعد ، مرا با درد و حرمان از خود دور كردى ، و با رنج و تحمل سختى تنها بر جاى گذاشتى .\r\n- به خدا سوگند ، اگر شيفته و عاشقى ، بيا در بهترين آستانه‌ها اقامت كن .\r\n- مركب خود را در سرزمينى نگاهدار و ندا ده كه رسيدن به آرمانهايت فرخنده باد .\r\n- كفشها را در اين آستان مقدس درآر ، و بوسه بر خاك زن و خداى را سجده كن .\r\n- و آهنگ بوسيدن آستان امام و پيشواى پرهيزكار نيكوسرشت نما .\r\n- امامى كه پيشواى مخلوقات ، نمونهء والاى تقوا و فضيلت ، پرچم هدايت و جامع همهء مكارم و كمالات است .\r\n\r\n","description":"","footnote":"","page_name":" 517 ","page_number":533},
  {"content":"\r\n\r\n- از نسل جوانمردان بزرگوار پرجلال شكوهمند .\r\n- چندان‌كه گويى درياست ، اما دريايى كه آغاز و انجامش همه شيرين و خوشگوار است .\r\n- آنجا كه رسيدى ، بگو : سلام بر تو باد ، اى پناهگاه و نجات‌بخش هركسى كه به سراى تو وارد مىشود .\r\n- جايى كه اقامتگاه ستمديدگان ، و پناهگاه واردشوندگان است .\r\n- اى آيت خدا كه هرمنكرى را به اظهار عجز و ناتوانى وامىدارى .\r\n- اى حجت كبرى كه همگان را ، چه نزديك و چه دور ، بهره‌مند مىسازى .\r\n- اگر تو نبودى ، نه رشد و سعادت آشكار مىشد ، نه گمراهان هدايت مىيافتند و نه هرگز آتش ضلالت فرومىنشست .\r\n- اگر تو نبودى ، پايه‌هاى دين ويران مىشد و درهم مىريخت .\r\n- انديشه‌ها دربارهء تو حيران است ، و عقيده‌ها در تفسير كمالات تو گونه‌گون .\r\n- هركه به تو اقتدا كند ، اگرچه در دره‌هاى ضلالت سقوط كرده باشد ، روى هدايت مىبيند .\r\n- اى امامى كه با نام تو و به بركت وجود تو ، خود را از شر هرشيطان سركشى نگاه مىداريم .\r\n- و آنگاه كه به خاك سپرده مىشويم و روى از روزگار برمىتابيم ، به تو پناه مىآوريم .\r\n- به هنگام حوادث ، اميد نوميدانى و در شدايد ، فريادرس آرزومندانى .\r\n- اى پيشواى من ، نيك مىدانم كه علت تمامى اشياء ، تنها تو هستى .\r\n- در روز رستاخيز برگشت همهء مردم به سوى تست .\r\n- و بىحكمت نيست كه خداوند متعال ترا پيشواى دو جهان گردانيده است .\r\n- مردم را به هدايت فرامىخوانى و خود نيز گواهى مىدهى .\r\n- اى ابو الحسن ، اين ابيات بكر و گوهرين را كه نثار مقام ارجمند تو باد ، از من بپذير .\r\n\r\n","description":"","footnote":"","page_name":" 518 ","page_number":534},
  {"content":"\r\n\r\n\r\n8 مولا مسيحاى فسوى ( 1037 - 1127 )\r\n- از آن هنگام كه نزديكان و يارانم از من جدا گشته‌اند ، روى خوشى نديده‌ام . اى دوستان ، با نابود كردنم از اين درد و رنج نجاتم دهيد .\r\nقصيده با اين مطلع آغاز مىشود و شاعر در آن مىگويد :\r\n- فضل و برترى و كمال و دانشم ، همه دست به دست هم داده و مايهء حرمان من شده‌اند .\r\n- هرگاه روزگار ، اوراق شعر مرا ورق زند ، همه را همچون آيات لقمان در اشعار حسّان خواهد ديد .\r\n- دنياى من به عزايم نشسته است و ستارگان آسمان به حالم مىگريند و اشك مىريزند .\r\n- آن دستى كه در جود و احسان از باران سبقت مىگرفت ، بر گردنم بسته است .\r\n- روزگار قامت چون الفم را همچون نونى خميده كرده و ايران را بر من آتشگاه سوزان گردانده است .\r\n- ديگر آرزوى بالا رفتن از ابر را ندارم ، ابرى كه نمىبارد ، و هوس ماندن در زمينى كه مرا نمىنوازد ، نيز ندارم .\r\n- چه كسى پيام مرا به باد شمال مىرساند ؟ بادى كه بر من مىگذرد ، و احوالم را مىبيند و اعتنايى نمىكند .\r\n\r\n","description":"","footnote":"","page_name":" 519 ","page_number":535},
  {"content":"\r\n\r\n- تا پيامم را به پيشگاه آن كسى ببرد كه خدا اطاعت او را بر جن و انس واجب كرده است .\r\n- به پيشگاه على مرتضى عليه السّلام آن‌كه ستايش او در آيات قرآن و اسفار تورات آمده است .\r\n- ديگر براى نزديكى به آستانش ، نه از باد شمال استعانت خواهم جست و نه از پاهايم ؛ خوشا بر پلك ديدگانم كه خاكش را خواهد رفت .\r\n- پروردگار يگانه و سبحان در كتاب خود ، او را با رسول اللّه صلّى اللّه عليه و آله برابر داشته است .\r\n- كرمش بر همگان شامل است و مقامش از قله‌هاى بلند ، برتر ؛ آن‌كه روى زمين را از خون دلاوران كافركيش رنگين ساخته است .\r\n- به وجود او دين خدا به خوبى انتظام پذيرفته و پراكندگىها نيك سامان يافته است و كفر با شمشير آبدارش سرنگون و نابود شده است .\r\n- شمشير او همچون آذرخش مىدرخشد و چون آتش شعله مىكشد ، و همچون آب كه از جويباران مىگذرد و از شاخساران فرومىريزد ، در حركت است .\r\n- ذو الفقار حضرتش عليه السّلام زمانى كه در غلاف خود قرار گيرد ، همچون آيات عذاب قرآن است كه در ميان دو جلد جا داده شده است .\r\n- در آن هنگام كه همهء مردم به بتها پناه مىبردند و آنها را مىپرستيدند ، او به رسول خدا اقتدا كرده بود .\r\n- نفرين بر آنان باد . چگونه از پس اين همه روشنگرى كه با آيات بينات و براهين قاطع به عمل آمد ، در گمراهى باقى ماندند ؟\r\n- آيا پيغمبر كه فرمود : هركس اين على عليه السّلام را دوست دارد و به رهبرى گيرد ، مرا دوست داشته است ، منظورش كسى جز او بود ؟\r\n- آيا يك روز آفتاب به خاطر ابن حنتمه [ عمر 
  ] بازگشت كرد ؟ و آيا ستاره‌اى در خانهء عثمان درخشيد ؟\r\n- و آيا ابو بكر در حال ركوع انگشترى خود را به فقير بخشيد ؟\r\n- و آيا آيهء مباهله جز در شأن على عليه السّلام نازل شد ؟\r\n- آيا سطل و منديل و سيب و انار به يكى از آنها اختصاص يافت ؟\r\n\r\n","description":"","footnote":"","page_name":" 520 ","page_number":536},
  {"content":"\r\n\r\n- يا آنگاه كه عمرو بن عبدود به سپاه اسلام حمله آورد ، اين غير على عليه السّلام بود كه شمشيرش را به خون آن كافر بياغشت ؟\r\n- و آيا پهلوانى جز او در خيبر درخشيد ؟ اين موضوع را از لنگه‌هاى در محكم خيبر بپرس .\r\n- او بود كه براى همهء لشكريان پلى ساخت كه پيادگان و سواران از آن گذشتند .\r\n- آنگاه كه اصحاب در جنگ احد فرار كردند و پيامبر ، اين بهترين مردم تنها ماند و مشركان با چنگالهاى تيز و به چالاكى عقابها او را محاصره كردند ، چه كسى جز على عليه السّلام از رسول خدا صلّى اللّه عليه و آله حمايت كرد و با نيزهء اژدهاسان ، بر آنان حمله برد ؟\r\n- او در كمال اخلاص و يقين ، با شمشير و نيزه از پيامبر خدا صلّى اللّه عليه و آله دفاع كرد .\r\n- آيا جز على بن ابى طالب عليه السّلام كسى براى نجوا صدقه داد ، در حالى كه دو روز به نسخ حكم صدقه مانده بود .\r\n- آيا در آن هنگام كه با تير و شمشير پيامبر را محاصره كرده بودند ، كسى جز على عليه السّلام در رختخواب حضرتش خوابيد ؟\r\n- اگر آن گرامى نبود ، براى فاطمهء زهرا همسر و همتايى يافت نمىشد ، و اسرار قرآن را درنمىيافتند .\r\n- اگر او نبود ، نسل پيامبر صلّى اللّه عليه و آله منقطع مىشد و بىوجود على ، چراغ هدايت پرتو نمىپراكند .\r\n- بىوجود على عليه السّلام ، سقف دين بىستون مىماند و پايه‌هايش سست مىشد و فرومىريخت .\r\n- بىوجود على عليه السّلام ، زمين و آسمان آفريده نمىشد ، و زمين به آسمان نمىپيوست .\r\n- اوست كه خانه‌زاد خداست ، و خانهء خدا را از لوث شرك و بت‌پرستى بپيراست .\r\n- اوست كه نسبت به رسول خدا صلّى اللّه عليه و آله ، همچون هارون نسبت به موسى است . « 1 »\r\n- اوست كه عرش خدا به زيور دو فرزندش حسن و حسين عليهما السّلام آراسته و مفتخر است .\r\n\r\n\r\n","description":"","footnote":"\r\n( 1 ) . اشاره است به حديث انت منى بمنزلة هارون من موسى الّا أنه لا نبىّ بعدى . ( م )\r\n","page_name":" 521 ","page_number":537},
  {"content":"\r\n\r\n- پاهاى على عليه السّلام بر دوش كسى قرار گرفت كه دست احسان خدا آن را نواخته است .\r\n- اى امام بزرگوارى كه پاى در جايى نهادى كه دست خداى بلندمرتبت بر آن قرار گرفته است .\r\n- در مقام احسان ، گشاده‌دست و بخشنده است ، و چنانچه خواهندهء احسانش نگويد بس است ، اقيانوس كرمش همچنان مىتوفد و به تلاطم درمىآيد .\r\n- چنانچه به گاه نبرد ، تنها يك رزمنده زير فرمان او باشد ، باز توفنده به ميدان مىشتابد و دليرانه پيش مىتازد .\r\n- كوههاى بلند از سطوت شمشيرش از جاى كنده مىشوند و از اساس و بنياد نابود مىگردند .\r\n- هرگاه وصيت پيغمبر نبود ، در روز سقيفه ابو بكر و عمر مانند چهار نفر حساب مىشدند ، بلكه عثمان هم دو نفر محسوب مىشد . « 1 »\r\n- پس شگفتا كه اين دنياى دون عادت كرده كه به كسى جز افراد پست و فرومايه روى نياورد .\r\n- اين چه كسى بود كه پيامبر خدا صلّى اللّه عليه و آله او را به رهبرى دينى معين كرد و اين موضوع را به اطلاع همگان رسانيد ؟\r\n- در آن روز كه همهء طوايف عدنانى در آن صحراى وسيع حضور داشتند .\r\n- و همهء صحابه تبريك گفتند و نخستين كسى كه فرخنده‌باد گفت ، دومين خليفه ، عمر بن خطاب بود .\r\n- پس از آنكه خداوند در رسانيدن حكم رهبرى و جانشينى فرمان اكيد صادر كرد ، خطاب به پيغمبر صلّى اللّه عليه و آله فرمود كه اين موضوع را به مردم ابلاغ كن ، و گرنه حق رسالت را ادا نكرده‌اى .\r\n- اما دريغا كسانى بر او تقدم يافتند و پيشى جستند كه دربارهء آنها نص و برهانى وجود\r\n\r\n\r\n","description":"","footnote":"\r\n( 1 ) . اشاره به حكم شهادت است كه در آن ، شهادت و گواهى يك مرد معادل شهادت و گواهى دو زن به حساب مىآيد . ( م )\r\n","page_name":" 522 ","page_number":538},
  {"content":"\r\n\r\nنداشت .\r\n- خدا چهرهء روزگار را خندان نكند كه قوانين و عاداتش از عدل و ميزان بيرون است .\r\n- اى امامى كه جان و دين و ايمانم در ره تو فدا باد ، تو با صفاى عشق خود همهء عشاق را زنده كردى .\r\n- تا وقتى كه آسمان برقرار و پابرجاست ، فيضت بر دوام باد و تا وقتى كه شب و روز در گردشند ، سايه‌ات مستدام باد .\r\n\r\nپيرامون شعر\r\nتمام اين قصيده كه 91 بيت است ، در جلد دوم كتاب الرائق - تأليف علامه سيد احمد عطار ذكر شده است . همچنين 89 بيت آن در كتاب كشميرى « 1 » و بخشى از آن در كتاب فارسنامه « 2 » و تعدادى از ابياتش در حاشيهء نهج البلاغهء طبع ايران به سال 1310 آمده است .\r\nعلامه سيد محمّد حسين شهرستانى « 3 » ( م 1315 ) مخمّسى به اقتفاى اين قصيده در چهل و يك بيت سروده و از بيت يازدهم شروع كرده است كه آغاز آن چنين است :\r\n- لشكر اندوه در ايران بر من هجوم آورده است و همهء شبها از اندوه فراق در اضطرابم .\r\n- ياد آن پيشوايى كه در سرزمين كوفه آرميده ، مرا در تب و تاب داشته است ؛ باد شمال كجاست كه پيام مرا به دو رساند ؟\r\n- اين بادى كه بر من مىگذرد ، و مرا به فراموشى مىسپارد ، چگونه پيام اين عاشق شيفته را بدان سرزمين ببرد ؟\r\n- به سوى آن كسى كه خدا طينت او را پاك آفريده ، و پيامبر برگزيده‌اش صلّى اللّه عليه و آله به شيعيان او مژده داده است .\r\n- به آستان كسى كه مهر و دوستىاش ، به حكم آيهء مودّت ، بر همهء آفريدگان ، از انسان و پرى ، واجب است و خداى مهرگستر پيروى از او را بر همگان واجب شمرده است .\r\n\r\n\r\n","description":"","footnote":"\r\n( 1 ) . نجوم السماء 197 .\r\n( 2 ) . فارسنامهء ناصرى : 2 / 230 .\r\n( 3 ) . از غديريه‌سرايان سدهء چهاردهم هجرى است .\r\n","page_name":" 523 ","page_number":539},
  {"content":"\r\n\r\n\r\nشاعر را بشناسيم\r\nمولا محمّد مسيح ، مشهور به مسيحا ، پسر مولا اسماعيل فدشكويى فسايى كه در شعر فارسى « معنى » تخلص مىكرده ، و در شعر عربى به « مسيح » متخلص بوده است ، دانشمندى فيلسوف ، حكيمى گرانمايه ، فقيهى متبحر ، اديبى شاعر و خطيبى نويسنده است كه همه از او به نيكى ياد مىكنند . احوالش در سوانح شاگردش شيخ على حزين ، و نجوم السماء كشميرى « 1 » ، و فارسنامهء ناصرى « 2 » و ديگر منابع آمده است . دانش را از استاد كل ، آقا حسين خوانسارى فراگرفت و بسيارى از علما نيز از محضر او كسب فيض كرده‌اند . شيخ الاسلامى شيراز را در زمان سلطنت شاه سليمان و شاه سلطان حسين به عهده داشت ، و در روزهايى كه آن سلاطين بر اريكهء فرمانروايى نشستند ، خطبه‌هاى بليغ ايراد كرد . وى به سال 1127 ، در سن نود سالگى بدرود حيات گفت ، و آثار ارزنده‌اى دارد كه از آن جمله است : اثبات الواجب ، رساله‌اى فارسى در قصر و اتمام ، و الحواشى على « حاشية الخفرى على شرح التجريد » . كتاب اخير را شيخ قمى در فوائد ذكر كرده و اظهار داشته است كه آن را در كرمانشاه ديده است . « 3 »\r\n\r\n\r\n","description":"","footnote":"\r\n( 1 ) . ر ك : نجوم السماء 195 .\r\n( 2 ) . ر ك : فارسنامهء ناصرى : 2 / 230 .\r\n( 3 ) . الفوائد الرضوية : 1 / 643 .\r\n","page_name":" 524 ","page_number":540},
  {"content":"\r\n\r\n\r\n9 ابن بشارهء غروى ( م بعد از 1138 )\r\n- اين سرزمينى است كه آثارش همه دگرگون شده ، و ماه‌هاى درخشان در زير آن مدفون گشته‌اند .\r\n- خانه‌اى است كه بليه‌هاى بزرگ ، روشنى را از آن زدوده و سيل اشك از ديدگان جارى كرده‌اند .\r\nتا آنجا كه مىگويد :\r\n- من سيد شاعرانم كه از خود دفاع نمىكنم ، ليكن در ميدان نثر نيز توانايم .\r\n- مردم را به بهشت ره مىنمايم و پرچمى سپيد به دست گرفته‌ام كه بر آنان نور مىافكند .\r\n- چرا كه مدحتگر حيدر كرار عليه السّلام ، خداوندگار تقوا ، آن افتخار خلايق و پناهگاه مردم هستم .\r\n- شيرى كه در ميدان جنگ - آنگاه كه پهلوانان فرياد برمىآورند و آتش جنگ شعله مىكشد - چنان حملهء دهشتبارى مىكند كه دشمنان را درهم مىشكند .\r\n- در ميدان مبارزه كه اسبان تندرو بر يكديگر سبقت مىگيرند ، تنها اوست كه دشمنان را از پاى درمىآورد .\r\n- داماد پيغمبر است و پدر امامان كه جانشينى پيغمبر به وجود او والايى يافته است .\r\n\r\n","description":"","footnote":"","page_name":" 525 ","page_number":541},
  {"content":"\r\n\r\n- اين مقام را در غدير خم احراز كرده است و امكان ندارد كه كسى آن را انكار كند .\r\n- آنگاه كه پيغمبر بر فراز منبرى از جهاز هيونان رفت ، خداى توانا سخنانش را مىشنيد .\r\n- از دو دست او چنان چشمهء كرم و بخشش به جوش آمد و خروشيدن گرفت كه همه از آن بهره‌مند شدند .\r\n- او را چنان دانشهاى فراگيرى است كه ابرآسا باران فيض بر همگان مىبارد .\r\n- از گوهر الفاظش ، نهج البلاغه پديد آمده كه راز علوم را آشكار كرده است .\r\n- اگر او نبود ، كسى يك روز هم در روى زمين خدا را نمىپرستيد و كافران نيز اقرار به حق نمىكردند . « 1 »\r\n\r\nشاعر را بشناسيم\r\nاو ابو الرضا شيخ محمّد على ، پسر بشاره ، از خاندان موحى خيقانى نجفى ، و يگانه مردى است كه به حق بىهمتا و نابغه ، و از شخصيتهاى نادر دنياى فضيلت ، و استاد توانايى در فنون شعر و ادب بود . فضل و ادب را از پدرش ، شاعر توانا ، شيخ بشاره اخذ كرد و با نوابغ علم و اساتيد بيان معاصر بود ، و از همهء آنها استفاده كرد و به مقام والاى فضل و دانش رسيد ، چندانكه همه زبان به تحسين وى گشوده و او را ستوده‌اند . او از رجال علم محسوب مىشود كه شعر و ادب نام او را جاويدان نگاه داشته ، و آثار گرانبهاى علمى و ادبىاش از او گوهرهايى در سينهء تاريخ ثبت كرده است كه همواره بر سر زبانهاست و از آنها قدردانى مىشود . از آثار او نشوة السلافة و محل الاضافة است كه سيد حسين ، پسر امير رشيد كه از اين پس شرح حالش خواهد آمد ، بر آن تقريظ نوشته ، و همچنين شيخ احمد نحوى حلى در تقريظ بر آن چنين سروده است :\r\n- اى دارندهء فضل و مكارم و سرورى و مجد و بزرگوارى و شرف .\r\n- اى اديب بىمانند توانايى كه بر دشمنان هجوم مىبرى ، و دارندهء كمال و هنر و ظرافت هستى .\r\n\r\n\r\n","description":"","footnote":"\r\n( 1 ) . ناظم اين قصيده را در كتاب خود نشوة السلافة آورده كه به پنجاه بيت مىرسد .\r\n","page_name":" 526 ","page_number":542},
  {"content":"\r\n\r\n- اين چه گوهرى است كه در دهان صدف كاغذ و دفتر نهادى و همهء گهرها را به رشك آوردى .\r\n- زهير اگر از گلهاى اين باغ آگاه مىبود ، آرزو مىكرد كه دامنى از گلهايت فروچيند .\r\n- بو و عطر جان‌پرور اين گلها را كه ابو الطيب متنبّى بشنود ، زبان اعتراف به والايى آن مىگشايد .\r\n- هرگاه سيد على خان مىدانست كه تو سلافة العصر « 1 » او را بدين نيكويى تكميل كرده‌اى ، فضيلت و برترى اين اثر را از تو مىدانست .\r\n- و اظهار مىداشت كه تأليف من همچون ته‌نشين جام باده ، و از آن تو حبابهاى جوشان آن است .\r\n- كجايند جويندگان و پژوهندگان كه فضل و دانش و نكات و لطايف آثار او را دريابند ؟\r\n- من كتاب سلافة العصر را درهم و نامرتب تأليف كردم ، ليكن او مطالبى بر آن بيفزود كه ضرورت داشت و به پيدايش نشوة السلافة انجاميد .\r\nيكى ديگر از آثارش نتايج الافكار است كه مدرس يگانه ، سيد نصر اللّه حايرى ابيات زير را به عنوان تقريظ بر آن سروده است :\r\n- اين كتاب نيكو مرا به شگفتى واداشته است ، چندانكه زبان به وصف آن نتوانم گشود .\r\n- معانى استوار را با الفاظ روان جمع كرده ، و اثرى نيكو و برجسته پديد آورده است .\r\n- اين كتاب باغ باصفا و باطراوتى است كه گلهايش از نوع شقايق نيستند .\r\n- صادهاى اين كتاب باغسان همچون آبگيرند و همزه‌هايش چون مرغان خوشخوان .\r\n- بسا عاشقان كه از نفحات دلپذير و نسيم پاكش ، اخبار « لوى » و « عقيق » را شنيده‌اند .\r\n- ظرفهاى زيباى معانىاش ، چنان تابنده و روح‌افزاست كه بادهء صافى را شرمسار مىكند .\r\n- قلم نويسنده ، چنان جامه‌هاى آراسته دوخته ، و اندامش را زينت داده كه تو گويى درختزار دلربايى است .\r\n- سرور گرانمايه‌اى كه همواره با انديشهء درست روزگار مىگذراند .\r\n\r\n\r\n","description":"","footnote":"\r\n( 1 ) . ابن بشاره نشوة السلافهء خود را به عنوان تكملهء سلافة العصر سيد على خان مدنى تأليف كرده است .\r\n","page_name":" 527 ","page_number":543},
  {"content":"\r\n\r\n- نصر اللّه در طول روزگاران ، يار و همدم اوست و چه همدم و يار نيكويى دارد !\r\nاز جملهء آثارش شرح نهج البلاغه و ريحانة النحو است كه شيخ احمد نحوى حلى در قصيده‌اى مدحيه آن را ياد كرده و ستوده است . قصيده چنين شروع مىشود :\r\n- اى آفتاب دلفروز ، پرده‌هاى مرا يكسو زدى و نهانم را آشكار كردى .\r\n- و اى اختران فروزان ، تيرگى مرا برملا كرديد و شرمنده‌ام ساختيد .\r\n- آفتابى كه زيبايى چهره‌اش از جمال خورشيد آسمان و دلربايى آهوان زيباتر است .\r\nدر ادامه مىگويد :\r\n- تو از آل موح هستى كه ستارگان آسمان والايى و ماه‌هاى جهانتاب بخشش و افتخارند .\r\n- از خاندان بزرگوارى هستى كه دلاورى و توانايىشان ، اسطورهء اسكندر را از يادها برده است .\r\n- و جود و عطايشان ياد جعفر و فضل ربيع برمكى را از خاطرها سترده است .\r\n- هيچ عصرى از شهرت و نامشان خالى نبوده است و مانند هلال ماه بر جبين اعصار درخشيده‌اند .\r\n- مخصوصا آن شخصيت بزرگوارى كه همهء بزرگان در برابر دانش و برترى غير قابل انكار او سر تعظيم فرود مىآورند .\r\n- اوست كه نهج البلاغه را جامهء شرح پوشانده ، و نكته‌هاى پوشيدهء آن را آشكار كرده است .\r\n- من از كتاب ريحانة النحو در شگفتم كه چگونه در طول روزگاران پژمرده و كهنه نشده است .\r\n- سلافة « 1 » را رها كنيد ، زيرا كه در اين كتاب ، هربيتى باده‌اى مسكر است .\r\n- و از يتيمه « 2 » هم سخن نگوييد ، زيرا كه اقيانوس شعر شاعر ما انواع گوهرها را به ساحل خود انداخته است .\r\n\r\n\r\n","description":"","footnote":"\r\n( 1 ) . مراد سلافة العصر سيد على خان مدنى است كه در همين جلد از الغدير دربارهء آن سخن گفتيم .\r\n( 2 ) . مراد كتاب يتيمة الدهر ثعالبى نيشابورى است كه در چهار مجلد به چاپ رسيده است .\r\n","page_name":" 528 ","page_number":544},
  {"content":"\r\n\r\n- دمية القصر « 1 » كه از آثار نيكوست ، در كنار آثار او ، ديگر همچون گردنبندى بر گردن نكورويان ، جلوه ندارد .\r\n- اى دارندهء شرافت ريشه‌دار ، و اى معدن كرامت فراوان ، و اى آيت آشكار .\r\n- اين عروس انديشه و شعر زيبا را كه دوستى صادقانه آن را آراسته است ، اينك تقديم مىدارم .\r\n- اين را بگير و پوزش تقصيرم را بپذير و بر خلاف ميل دشمنان ، همواره در راه هدايت سير كن و دامن افتخار و كمال خود را بر كيوان بگستر .\r\nسيد علامه مدرّس حايرى اشعار متنوعى در ستايش شاعر ما ، ابن بشاره دارد كه از آن جمله چكامه‌هاى زير است :\r\n- سلام و درودى كه دامن زيباى خود را بر اختران درخشنده گسترده است ، مخصوص فرزند بشاره باد كه در تابانى و زيبايى ، همتاى صبحگاهان است .\r\n- جوانمردى كه باران كرمش شكوفه‌هاى آرزوى هواداران را شكوفا ساخته است .\r\n- و با نيروى خرد و تدبير مشكلات چشمگير را از بين برده است .\r\n- با سخنان روان و معانى درخشان ، بر قس بن ساعده سبقت گرفته است .\r\n- انديشه‌اش در روى زمين است ، اما عزم و اراده‌اش بر فراز سيارات جاى دارد .\r\n- شعرش همچون گلها شاداب و نشاطبخش است ، ليكن نه گلهايى كه پس از شكفتن بپژمرد .\r\n- پس از تو باغ سعادت افسرده و پژمرده خواهد شد و نوحهء سوگوارى سرخواهد داد .\r\n- ديگر زندگى در اين جهان ، پس از تو اى آسمان بزرگوارى ، لطف و فايدتى نخواهد داشت .\r\n- اما نوشته‌هاى تو از آسيب اين دهر مرا نگاهداشته و افسون كرده است و من جز آنها جادوگر ديگرى نمىشناسم .\r\n- همواره جامه‌هاى بزرگوارى ، به نشان زيباى مجد و شكوه شما مزين است .\r\n\r\n\r\n","description":"","footnote":"\r\n( 1 ) . دمية القصر - تأليف باخزرى كه چاپ شده و در دسترس است .\r\n","page_name":" 529 ","page_number":545},
  {"content":"\r\n\r\nو از اشعار ديگر اوست :\r\n- سلامى همچون گلهاى باغ كه شبنم بر رخش نشسته باشد و سلامى همانند مرواريد كه دريا آن را دربرگرفته است ، مخصوص آن سرورى باد كه فرزند بشاره است ، آن كسى كه شعر ، از بيان فضلش شكوفا مىشود .\r\n- آن ابر بخشش كه همت و انديشه‌اش از اختران آسمان فراتر رفته و همهء عالم را برده و چاكر خويش كرده است .\r\n- آن جوانمردى كه گوى سبقت را در مكارم از ديگران ربوده و دانشهايى را اندوخته است كه به شمار نمىآيد .\r\n- دانشمندانى چون قطب الدين ، رازى ، عضد الدين و صدر را در مقايسه با او چه مقامى تواند بود ؟\r\n- مناقبى تابنده و مواهبى چون ابر بارنده دارد . منازلش همه سرسبز ، و شمشيرهايش همه سرخ‌رنگ است .\r\n- در سبقت بر دانشوران ، همهء راههاى فضيلت را پيموده و با همت والاى خويش بر مسند افتخار نشسته است .\r\n- اكنون بايد بگويم كه از پس دورى و فراق شما ، احوال من مانند باغهاى اندوه‌زايى است كه از فراق باران پژمرده است .\r\n- خدا مىداند كه چه شبهاى خوبى در محضر شما سپرى شده است ، و گلها هرگز از تماشاى باغ وصل شما دل نكنده‌اند .\r\n- سرچشمهء اين لذتها چقدر صاف و خوشگوار است و تماشاى آن ، خاشاك از ديدگانم مىربايد و مرا شادابى و تازگى مىبخشد .\r\n- مباد كه يك روز از نوشته‌هاى شما محروم و بىبهره مانم ، چرا كه انتشار آثار شما مردگان را زنده مىكند .\r\nاو را نيز شعر ديگرى است كه در آن به مدح ابن بشاره پرداخته و عيد قربان را به دو تهنيت گفته است :\r\n\r\n","description":"","footnote":"","page_name":" 530 ","page_number":546},
  {"content":"\r\n\r\n- بهار فرش زيباى گلها را بر زمين بگسترد و بوى خوش عطر « دارى » « 1 » را در جهان پراكند .\r\n- دختران شاخ با جنبش نسيم به رقص و پايكوبى برخاستند .\r\n- و پرندگان همچون خوانندگانى بر فراز شاخساران سرود بىمانند سر دادند .\r\n- و سايهء درختان كه بر روى جويباران مىخزد ، گويى رخ نيكوان را به نمايش مىگذارد .\r\n- پس بشتاب كه بادهء اندوهگسار بنوشيم ، و هرگز پى عذر و بهانه مگرد .\r\n- بادهء تازه و مسرت‌بخشى كه حبابهايش دستبند سيمبران را ماند .\r\n- يا مانند حروفى است كه به دست مرد برجسته‌اى همچون ابن بشاره به خوبى و زيبايى نوشته شده است .\r\n- در خطوط چهره‌اش آب خوشرويى همواره جارى است ، اما در پيش دشمنان آتش قهرش شعله مىكشد .\r\n- سرورى كه در افق مكارم ، همچون ماه مىتابد و گره بر ابروان نمىآورد .\r\n- با شادى و خوشرويى آرزوى آرزومندان و دوستان را برمىآورد ، و با آتش قهر و غضب آرزوى دشمنان را مىگدازد .\r\n- رادمردى خردمند كه مادر فضايل چون او در روزگاران نزاده است .\r\n- هوشمندى كه انگشتان هنرمندش پرده از رخ عروس معانى برداشته است .\r\n- اما دريغا كه گردش روزگار ، آرزومندان جوارش را از نزديكى به او بازداشته است .\r\n- نعمتهايى در وجود اوست كه همچون باران پربركتى به همه‌جا مىرسد ، بىآنكه آسيبى برساند .\r\n- و چهره‌اش چون باغهاى بهارى ، شكفته و شاداب است كه هيچ پژمانى و افسردگى نمىبيند .\r\n- و تا زمانى كه حوادث و خطرات عالم چنگ بر جان مردم مىزند ، با سلاح قلم به\r\n\r\n\r\n","description":"","footnote":"\r\n( 1 ) . دارى به معنى عطرفروش ، و منسوب به دارين ، محلى در بحرين است كه از هند به آنجا عطر مىآوردند .\r\n","page_name":" 531 ","page_number":547},
  {"content":"\r\n\r\nجنگ مصايب مىرود .\r\n- مركّب قلم اوست كه درد دردمندان را درمان مىكند ، و سختيها را از آنان بر طرف مىسازد .\r\n- او از تبار خاقان ، و از كسانى است كه چهرهء چون ماهشان ، در غبار تيرهء درد و ملال پرتوافشانى مىكند .\r\n- دلاورانى كه چون در نبرد حمله مىبردند ، شمشير بر گردن هرحمله‌كننده‌اى فرود مىآوردند .\r\n- و آنگاه كه چشم فرومىبندند و از حمله بازمىايستند ، آب گواراى آرام به جويها باز گردد ، و همه‌جا را زيبايى و آرامش فرامىگيرد .\r\n- آثار و اخبارشان با خط سياه بر پيشانى سفيد هربامدادى به چشم مىخورد .\r\n- اى كسى كه قهرت چون صخره‌هاى استوار ، محكم و مهرت چون نسيم نوازشگر ، لطيف است .\r\n- مكارم بلند تو چنان برجسته است كه چونان فراز نيزهء بلند كمانداران ، همه‌جا به چشم مىخورد .\r\n- اينك عيد قربان با چهره‌اى گشاده و بشاش به تو روى آورده است كه شعر لطيف من از نسيم ملايم دلاويزش حكايت دارد .\r\n- عيدى كه با مسرّت فرارسيده ، و آغاز و انجامش همه خوش و فرخنده است .\r\n- و پيوسته انگشت مردم ، همچون هلالى در آستانهء افطار ، به شما اشاره مىكند .\r\n- و تو همواره در جامهء پرنيانى فضايل ، با همهء افتخاراتت ، جاويدان باشى .\r\nهمو در قصيده‌اى كه خطاب به ابن بشاره سروده و آن را به نزد او فرستاده ، جناس مذيّل را به كار گرفته است ، آنجا كه گويد :\r\n- به جان تو سوگند كه اشك از ديدگانم جارى است ، چراكه شرنگ فراق را سركشيده‌ام .\r\n- درمانى ، جز آنكه شهد وصال بنوشم ، ندارم و آيا كسى مرا در به دست آوردن اين\r\n\r\n","description":"","footnote":"","page_name":" 532 ","page_number":548},
  {"content":"\r\n\r\nشهد ، مدد مىرساند ؟\r\n- دلم تشنهء ديدار تست ، و شعرم نمايانگر ستايش تست .\r\n- همّت من چون شير درنده‌اى مىغرّد و بىآن ، هرگز درصدد تضرع برنمىآيم .\r\n- رنگ رخسارم زرد و اشك ديده‌ام خونين و ديدگانم به ديدن خيال رخسار شما قانع است .\r\n- از روزى كه شما رفتيد ، روزم چون شب تيره است و انگشت حسرت به دندان مىگزم .\r\n- من اميدوار وصال توام ، آيا آن روزگاران شيرين بازمىگردد ؟\r\n- اى مولاى من ، من به آنچه تو بپسندى ، خرسندم و همواره از فضايل شما بهره مىگيرم .\r\n- اى آنكه با تبار شايسته و اصيل ، نداى آهسته و نجواى دردمندان و حاجتمندان را مىشنوى .\r\n- و در عين حال ، شير دلاورى هستى كه شمشير دشمنان در برابرت كند است و چشمه‌سار فضايل نيز از تو جوشان .\r\n- چشم بيمناكان با حضور تو به خواب آرام مىرود و مرغان سرود مدح ترا سرمىدهند .\r\n- درياى دانشت بر مردمان لبريز است و همگان چشم طمع بدان دوخته‌اند .\r\n- باران بخششت در همهء ايّام جارى است ، و حال آنكه باران آسمان در بعضى از فصول مىبارد .\r\n- مجلس و مجمع تو ، مانند درختان سلم و ضال « 1 » ، پربار و بركت است .\r\n- شمشيرى دارى كه به هنگام جنگ خون مىفشاند و چشمى دارى كه از ترس خدا اشك مىبارد .\r\n- عبادتت عارى از رياست و طبعت از هواى نفس به دور .\r\n- شعرت ، همچون جام باده ، صاف و لطيف ، و جامع همهء ارزشهاى شعرى است .\r\n- در نبرد با دشمنان ، قوىدل و دلير هستى و در ظلمت حوادث ، شاداب و خوشرو .\r\n- احسان تو ستايش بىرياى سخنگويان را برمىانگيزد ، و نيزهء آهنين اراده‌ات همواره\r\n\r\n\r\n","description":"","footnote":"\r\n( 1 ) . سلم و ضال دو نوع درخت هستند .\r\n","page_name":" 533 ","page_number":549},
  {"content":"\r\n\r\nبرافراشته است .\r\n- با دشمنان نيز مدارا مىكنى ، با بخشايش بيكران پاداش مىدهى ، و از هول حوادث نمىنالى .\r\n- علم فراوان دارى كه جهل را يكسو مىزند و مىزدايد ، و بيماريهاى كشنده را درمان مىكنى .\r\n- رادمردى كه مردم نمىتوانند خرده‌اى بر او بگيرند ، و بذر محبّت و عشق او در دلها كاشته شده است .\r\n- آنچه را خدا نمىپسندد ، دشمن مىدارد ؛ آيا نمىبينى كه چگونه دندان طمع را كنده است .\r\n- خدا او را از چشم‌زخم هربيننده‌اى نگاه بدارد ، چرا كه جمال او عقل و خرد را افسون مىكند .\r\nهنگامى هم كه گلاب براى او هديه فرستاد ، اين اشعار را گفت :\r\n- اى سرورى كه امروز از اياس « 1 » نيز باهوش‌تر و زيرك‌تر هستى !\r\n- من گلابى به سوى تو مىفرستم كه از مشك خوشبوتر است .\r\n- اين گلاب را كه از عشق شعله‌ور در دل فراهم آمده ، از من بپذير .\r\nباز از اشعارى كه به او نوشته و فرستاده ، اين قصيده است :\r\n- سلام ، سلامى بىآغاز و بىپايان .\r\n- سلام بر ابن بشاره ، آن سرورى كه به اوج كمالات رسيده است .\r\n- آن جوانمردى كه آثار بشاشت در چهره‌اش برق مىزند ، و سرشت پاك او را نشان مىدهد .\r\n- آن شخصيت والاقدر نكوخوى كه به همهء دلها حكم مىراند .\r\n- نيكوكارى را از آباء و اجدادش به ارث برده است و در صحّت آن هيچ ترديدى نيست .\r\n\r\n\r\n","description":"","footnote":"\r\n( 1 ) . مراد اياس بن معاوية بن قرة المزنى است كه كنيه‌اش ابو واصله و قاضى بصره بود . او در هوشمندى ضرب المثل است ، چنان كه گويند : هو اذكى من اياس . ر ك : اعلام زركلى . ( م )\r\n","page_name":" 534 ","page_number":550},
  {"content":"\r\n\r\n- هرگاه در خشكسالى كسى از او تقاضاى احسان كند ، او در باغ حمايت را به روى او مىگشايد و از او دستگيرى مىكند .\r\n- آنگاه كه شب پردهء سياه بر همه چيز بكشد ، تدبير روشن او همچون صبح مىدرخشد و تيرگىها را مىزدايد .\r\n- وقتى كه در ميدان بحث ، در حسرت ديدار دلاورى هستى ، جز او كسى را پرچمدار اين ميدان نمىيابى .\r\n- چهرهء او در زيبايى بسان ماه است ، و در اين تشبيه و همانندى هيچ شكى نيست .\r\n- بر پيمان خود وفادار ، در راه آرمان كوشا و بردبار ، و نيك‌نفسى بزرگوار است .\r\n- ما كجا در اين روزگار ، كسى را با چنين اوصافى مىيابيم كه مدح كنيم ؟\r\n- چگونه مىتوان نامش را آشكارا بر زبان آورد ؟ نامى كه به عنايت كردگارى بر عرش اعلا نگاشته شده است .\r\n- پس پروردگارا او را همچنان از روى لطف بنواز و فكرش را استوار گردان و از گزند گمراهان مصونش بدار .\r\n- و به لطف و عنايت خود جامهء آراستهء حفظ و حمايت بر او بپوشان .\r\nاين قصايد كه از ديوان شريف سيد حايرى در ثناى شاعر مورد بحث ما نقل شد ، همه از مقام والايى كه او در فضايل و مكارم دارد ، حكايت مىكند و آراستگى او را به اخلاق نيكو و ملكات پسنديده نشان مىدهد .\r\nاز اشعار ابن بشاره ، شعرى است كه در كتابش نشوة السلافة در مدح پيشوايمان امير مؤمنان عليه السّلام آورده و اين شعر را همانند قصيدهء سيد على خان مدنى كه ذكرش در همين كتاب « 1 » گذشت ، سروده است :\r\n- من در ظلمت شبانگاه دلارامى دارم كه به دو شهابها و اختران آشكار مىشوند .\r\n- و طيف نور آسمانى به ديدارم مىآيد و در واپسين دم شب چهره مىنمايد .\r\n- اين پوشش تاريكى شب است كه عشق را از ديد رقيبان مىپوشاند و از نظر نگهبانان\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 11 / 350 .\r\n","page_name":" 535 ","page_number":551},
  {"content":"\r\n\r\nپنهان مىدارد .\r\n- تاريكى شبانه از آن گلهاى وصال كه جان را زنده مىسازد ، پاسدارى مىكند .\r\n- بسا شبا كه تا به صبح با تاريكىاش ساختم و با عشق پاك بىآلايشم آن را به‌سر آوردم .\r\n- تا آنگاه كه شهابها ناپديد گشتند و اختران رو به افول گذاشتند .\r\n- و صبح با فروغ تابناكش دامن گسترد و تاريكى با پرتوافكنىاش كنار رفت .\r\n- و مرا از ترس دشمنان نجات داد و رامشگهى خلوت آماده نمود .\r\n- همين شب هرگاه فراگير شود ، بزم دل‌انگيز انس و الفت شكل مىگيرد .\r\n- اين شب است كه پيش از اين ، موسى از جانب طور به استقبال نور رفت .\r\n- او به اميد دريافت پاره‌آتشى پيش رفت تا به نزديكى آن آتش رسيد .\r\n- و از كنار غربى ساحل ندايى شنيد كه منم پروردگار ، آن آفرينندهء بزرگ و بىهمتا .\r\n- رمز و راز آتش موسى همانا حيدر ، اين دانشور بليغ باكفايت است .\r\n- شيرى شرزه كه چون درآوردگاه حمله مىبرد ، يلان از صولتش مىگريختند و پراكنده مىشدند .\r\n- هرگاه جنگى رخ مىداد ، مردانه برمىخاست و هرگز پشت نمىكرد .\r\n- چه پهلوانانى كه با تيغ او تكه‌تكه شدند و چه گرگهايى كه به نيروى بازوانش قطعه قطعه گرديدند .\r\n- او پسرعموى مصطفى ، و كسى است كه از درختستان وجودش بهترين نهالها سركشيده است .\r\n- گنجينهء علم الهى و آفتاب هدايت است كه فروغ رخشانش هرگز كاستى نپذيرد .\r\n- او مهبط وحى است كه كسى به پايهء فضل او نمىرسد و خرد و وهم به كنه ذاتش پىنمىبرد .\r\n- او دنيا را طلاق داد و هرگز بدان خشنود نشد و هرگز به خوراك و پوشاك دل خوش نداشت .\r\n- شبها را با عبادت و تقديس خدا به روز مىآورد ، و محراب و منبر به وجودش مباهات\r\n\r\n","description":"","footnote":"","page_name":" 536 ","page_number":552},
  {"content":"\r\n\r\nمىكردند .\r\n- درياى بيكران بخشش و كرم ، و فرمانرواى سرشناس ولايت فضل و كمال بود .\r\n- آنگاه كه بر فراز منبر مىرفت ، مردم از بلاغتش به شگفت مىآمدند .\r\n- از الفاظ و كلمات چنان حكمتى نمايان مىساخت كه دانشوران توانا و زبردست را در حيرت مىافكند .\r\n- خوشا مراتب بلندى كه او بدان نايل گرديد و كيوان و فلك نهم نيز به پاى آن نتوانند رسيد .\r\n- كوفه به مزار او افتخار مىكند و هرگز نشانه‌هايش كهنه و فرسوده نمىشود .\r\n- هرگاه كسى از روى انكار ، گفتهء مرا نپذيرد ، خواهم گفت : اى دوست ، اينجا شهادتگاه مقدسى است . « 1 »\r\n- آيا نمىبينى كه چگونه از اين جايگاه نورى مىتابد و ديده و جان عالميان را روشن مىسازد ؟\r\n- به خدا سوگند ، هرگاه حيدر كرار نبود ، در روى زمين پناهگاهى براى مردم يافت نمىشد .\r\n- فضايل او را هيچ نويسنده و شاعرى نمىتواند برشمرد .\r\n- حتى اگر همهء درختان زمين ، قلم و درياهاى خروشان ، مركب شوند ، و در فضايل او منظومه‌هاى غرّايى پرداخته شود .\r\n- شعر من در ستايش تو گويى در پرنيانى زيبا كه هيچ ديبايى را با آن ياراى برابرى نيست ، ساخته و پرداخته شده است .\r\n- فرداى قيامت از تو اميد پاداش دارم ، چرا كه حق دوستدار و هوادار تو هرگز پامال نمىشود .\r\n- درود خداى بر تو باد ، تا آفتاب در تابش است و تاريكيها را مىزدايد .\r\n- از اشعار او ابياتى است در تقريظ مطوّل تفتازانى ، بدين قرار :\r\n\r\n\r\n","description":"","footnote":"\r\n( 1 ) . اين مصراع ، ابتداى قصيدهء سيد على خان مدنى است .\r\n","page_name":" 537 ","page_number":553},
  {"content":"\r\n\r\n- مطوّل دريايى بيكرانه و خروشان است كه توصيف آن از عهدهء من برنيايد .\r\n- اهل معانى آن را در بلاغت به منزلهء فرقان مىشناسند ، و در دلايل « 1 » و مطالب آن ، اعجاز نمايان است .\r\n\r\n\r\n","description":"","footnote":"\r\n( 1 ) . ايهام دارد به دلايل الاعجاز عبد القاهر جرجانى . ( م )\r\n","page_name":" 538 ","page_number":554},
  {"content":"\r\n\r\n\r\n10 شيخ ابراهيم بلادى\r\n- با حمد و ستايش كسى سخن را آغاز مىكنم كه همهء مخلوقات را آفريد و بر دوام نعمتهايش شكرگزارى مىكنم .\r\n- او آفريدگار واجب الوجود لايزال است .\r\n- مردم را نمونه‌هايى براى نمايش گنجينهء قدرت خود بيافريد ، و اين موجودات را بىمانند قرار داد . « 1 »\r\n- دين ما پنج اصل دارد كه از آن جمله عدل است و كار خدا با آن صفت پيوسته انجام مىگيرد .\r\n- دومين اصل ، توحيد است ، يعنى خدا يگانه است و شريكى ندارد .\r\n- اصل سوم ، نبوت است و آن لطف عظيمى است كه از سوى پروردگار به مردم افاضه شده است .\r\n- چهارمين اصل ، امامت است و آن لطفى از سوى آفريدگار است ، تا دين خدا بدان پايدار و برقرار ماند .\r\n\r\n\r\n","description":"","footnote":"\r\n( 1 ) . اشارت است به حديث قدسى مشهور كنت كنزا مخفيا فاحببت أن اعرف فخلقت الخلق لكى اعرف .\r\n","page_name":" 539 ","page_number":555},
  {"content":"\r\n\r\n- اصل پنجم ، معاد است كه هرجسم و روحى را شامل مىشود و با دلايل محكم به اثبات رسيده است .\r\n- براستى كه پروردگار در حكمرانى خود دادگر است و با هرستمگرى سر دشمنى دارد .\r\n- بهشت و دوزخ حق است ، گرچه كافران به انكار آن برخاسته‌اند .\r\n- مؤمنان در بهشت ، و كافران در آتش جهنم خواهند بود .\r\n- نخستين پيغمبر كه پدر آدميان است ، حضرت آدم است كه سلام همگان نثار او باد .\r\n- و برترين انبيا ، پيمبران اولوالعزم هستند كه به مقام آفريدگار معرفت پيدا كرده‌اند .\r\n- اين پيامبران عبارتند از : نوح ، ابراهيم ، موسى ، عيسى و پيامبر امين كه خاتم پيامبران است .\r\n- آن ستوده‌ترين و ارجمندترين پيامبر كه از حيث وقار و شكوه ، از همه والاتر است .\r\n- پس من خالصانه گواهى مىدهم كه جز خدايى كه همهء مخلوقات را آفريده ، خدايى نيست .\r\n- و محمّد صلّى اللّه عليه و آله پيامبر مرسلى است كه براى هدايت مردم فرستاده شده است .\r\n- و نيز شهادت مىدهم كه على عليه السّلام ولى خداست و در راه دين ، كمر خدمت بسته است .\r\n- پيامبر در روز غدير خم ، به فرمان خدا با او پيمان بسته و او را به جانشينى خود برگزيده است .\r\n- و بر فراز منبرها بر امامت امامان ديگر كه همگى فرزند على عليه السّلام هستند ، تأكيد ورزيده است .\r\n- پيغمبر على را برادر خود ناميده و به فرمان خدا او را پيشواى مردم خوانده است .\r\n- همچنين او را بزرگ داشته و امير المؤمنين لقب داده است و جز او كسى شايستهء اين لقب نبوده و نخواهد بود .\r\n- و حضرت زهراى بتول را كه پيوسته سلام خدا بر او باد ، به همسرىاش انتخاب كرده است .\r\n- حضرت على همتاى بزرگوار حضرت زهرا بود كه از نسل آنان ، امامان بزرگوار عليهم السّلام\r\n\r\n","description":"","footnote":"","page_name":" 540 ","page_number":556},
  {"content":"\r\n\r\nمتولد شده‌اند . « 1 »\r\n\r\nشاعر را بشناسيم\r\nاو ابو الرياض شيخ ابراهيم ، پسر شيخ على ، پسر شيخ حسن ، پسر شيخ يوسف ، پسر شيخ حسن ، پسر شيخ على بلادى بحرانى است كه يكى از بزرگان و فضلاى بحرين بود و به ادبيات و سخن‌سرايى شهرت داشت و بنا بر آنچه از بعضى تذكره‌ها برمىآيد ، وى از اجداد بزرگ مؤلف كتاب انوار البدرين مىباشد . وى منظومه‌اى دارد به نام الاقتباس و التضمين من كتاب اللّه المبين فى اثبات عقايد الدين كه يك اثر استدلالى و مشتمل بر چند روضه است و در هريك از روضه‌هاى آن ، يكى از امامان معصوم عليهم السّلام را ستوده است ، و از اين حيث كنيهء ابو الرياض به او داده‌اند . ديوان اشعارش به خط شاگردش شيخ ابو محمّد شويكى كه به شرح حالش خواهيم پرداخت ، در دست است ؛ اين شخص ديوان او را به سال 1150 تصحيح كرده است . ديوانش مشتمل بر قصايدى چند به عدد حروف است كه به ترتيب حروف آورده ، و 132 بيت در بابهاى پنجگانهء توحيد و نبوت و امامت و عدل و معاد سروده است و در اصول پنجگانهء اسلام نيز قصيدهء ميميه‌اى دارد كه 108 بيت است .\r\nپدر اين شاعر ، شيخ على يكى از مشاهير روزگار خود بود كه صاحب حدائق در لؤلؤة البحرين از او ياد كرده و گفته است : وى استادى فاضل در عربيت و معقولات ، مدرس و امام جماعت ، و معاصر شيخ سليمان پسر عبد اللّه ماحوزى بوده است و صاحب رياض الجنة احوال او را در روضهء چهارم آورده است . شيخ حسن جد اين شاعر ، و همچنين جد اعلاى او شيخ يوسف بن حسن ، از فضلا بوده‌اند و همين شخصيت اخير را شيخ حر در امل الآمل فاضلى متبحر و شاعرى اديب در ميان معاصرانش معرفى كرده است .\r\n\r\n\r\n","description":"","footnote":"\r\n( 1 ) . اين ابيات را از ديوان خطى شاعر نقل كرديم . در اين ديوان ، شعرى ديگر در موضوع غدير نيز وجود دارد .\r\n","page_name":" 541 ","page_number":557},
  {"content":"\r\n\r\nصاحب حدائق در لؤلؤة البحرين ، از پدر دانشمندش نقل مىكند كه چون شيخ يوسف بن حسن بحرانى وفات يافت ، در مسجدى در بحرين به خاك سپرده شد . اتفاقا يكى از دو منارهء مسجد بر روى قبر اين شخص فروريخت و شيخ عيسى « 1 » كه از مزارش مىگذشت ، زنى را ديد كه در كنار آرامگاه او نشسته و از افتادن اين مناره تعجب كرده است . شيخ عيسى اين ابيات را مناسب حال گفت :\r\n- زنى را ديدم كه لاحول‌گويان در هيأت پارسايان نشسته است و استرجاع مىكند ، او چه مىداند كه در آنجا چه كسى آرميده است .\r\n- او را گفتم كه اى از تبار پاكان ، تو بيهوده از اين اتفاق تعجب مىكنى .\r\n- اينجا كسى آرميده است كه كمال يوسفى داشت و آن مناره از هيبت او به خاك افتاد و سجده كرد .\r\n\r\n\r\n","description":"","footnote":"\r\n( 1 ) . اين شخص يكى از افراد برجستهء آل عصفور و از خاندان شيخ فقيه متبحر ، شيخ يوسف ، صاحب حدائق است كه شاعرى توانا و اديبى بارع بود .\r\n","page_name":" 542 ","page_number":558},
  {"content":"\r\n\r\n\r\n11 شيخ ابو محمد شويكى\r\n- آنگاه كه دندانهاى مرواريدگونش نمايان شد ، تاريكى شبانگاهى بر طرف شد و با مهر و دوستى من روبرو گشت .\r\n- از چهره‌اش چنان نورى پرتوافكن شد كه گويا ماه درخشيدن گرفته است .\r\nتا آنجا كه مىگويد :\r\n- حيدر كرار ، آن پيشواى مخلوقات ، آن والاقدر صاحب كمال و آن‌كه از غيب جهان آگاه است ، دامنى پاك دارد و جوانمردى پسنديده‌خصال است .\r\n- بخشش حضرتش حكايت از آن دارد كه وى هاشمىتبار و از خاندان نبوت است ، و جود و كرمش ابرهاى باران‌زا را شرمگين مىسازد .\r\n- خلق و خوى پيامبرى دارد و جوانى دلاور و شجاع در ميدان نبرد است .\r\n- در روزهاى تابستان ، روزه‌دار و به هنگام شب ، در حال عبادت است و ميهمانان را با مال حلال مىنوازد و بزرگ مىدارد .\r\n- كان دانش ، و كسى است كه پرسندگان و نيازمندان را پيش از سؤال ، به خواسته‌هاشان مىرساند .\r\n- خداى تعالى و پيامبر برگزيدهء نيكوخصالش ، به فرمانروايى و رهبرىاش فرمان داده‌اند .\r\n\r\n","description":"","footnote":"","page_name":" 543 ","page_number":559},
  {"content":"\r\n\r\n- پدر امام حسن و امام حسين عليهما السّلام است ، آن دو سبط بزرگوار كه مادرشان نيز سرور بانوان و دختر بهين پيامبران مىباشد .\r\n- آن‌كه پيغمبر ، به رغم دشمنان و رهروان راه ضلالت ، با او اظهار برادرى كرد .\r\n- و مطابق نصّ قرآن ، نفس پيامبر محسوب شد ، و بهترين كسى است كه مباهله نمود .\r\n- شأن عالى و و الا دارد ، همچنانكه نامش على عليه السّلام است ؛ آن نكوكار احسان‌بخشى كه پناهگاه من است .\r\n- به نصّ صريح ، حجت خدا در روز غدير است كه پيامبر فرمود : هركه على را دوست دارد و به رهبرى گيرد ، مرا دوست داشته است .\r\n- از سوى خداى ذو الجلال و آفريدگار عرش ، امير مؤمنان و برگزيده مىباشد .\r\n- اوست كه در رختخواب پيمبر ، به جاى وى خوابيد و از دشمنان خونخوارش بيم به دل راه نداد .\r\nاين ابيات را از مختصر ديوان شاعر كه به خط خودش نوشته و آن را به نزد استادش فرستاده است ، انتخاب كرديم و اصل اين قصيده ، قصيده‌اى است طولانى كه به سال 1149 در مدح امير مؤمنان عليه السّلام سروده است .\r\nوى قصيدهء ديگرى دارد كه به سال 1149 سروده است و ما آن را به خط خودش به دست آورديم . در آغاز اين قصيده ، به عقايد دينى خود اشاره مىكند و مىگويد :\r\n- عقايد نيكو را بشنو و گوهر فوايد را از معانى بكر كه حاصل انديشه است ، درياب ؛ خدايت هدايت كند .\r\n- حمد و ستايش پروردگارى را كه نعمتها به ما ارزانى داشت و هرگز نتوان آنها را به شمار آورد .\r\nتا آنجا كه گويد :\r\n- الطاف پروردگار ، همچون بارانى گوارا و فراگير ، همهء آفريدگان را شامل مىشود .\r\n- بزرگ‌ترين نعمتى كه خدا به ما بخشيده ، وجود گرامى بهترين رسولان ، محمّد و عترت بزرگوار اوست ، همان پيامبرى كه هدايتگر مردمان است و گرامىترين بندگان و پارسايان .\r\n\r\n","description":"","footnote":"","page_name":" 544 ","page_number":560},
  {"content":"\r\n\r\nدر ادامه گويد :\r\n- قرآن معجزه‌اى جاويدان و شاهد نبوت اوست .\r\n- به رغم متمرّدان و دشمنان ، شريعت غرّاى او همهء شرايع را باطل كرده است .\r\n- پيامبرى كه نماز را به پا داشت ، زكات داد ، روزه گرفت ، حج به جاى آورد ، و مجاهد و پاكمردى والامقام بود .\r\n- خدا او را نيكو آفريد و برگزيد ، و از همين روست كه صفىّ است و در وعده‌هايش صادق .\r\n- او را يار و دوستدارى به نام على است كه در برابر همهء دشمنان ، يار و ياور او بود .\r\n- او بازوى نيرومند پيامبر محسوب مىشد و با تيغ آبدارش سرهاى گردنكشان را درو مىكرد .\r\n- پيامبر او را برادر خويش خواند ، و فاطمه عليها السّلام آن مادر اختران هدايت را به همسرى او برگزيد .\r\n- و با گزينش على عليه السّلام به امامت كه به فرمان خدا در غدير خم انجام پذيرفت ، بينى حاسدان را به خاك ماليد .\r\n- و بر فراز جهاز شتران رفت و براى مردم خطبه خواند و امور مردم را به كف او سپرد ، و چه نيكوپيمانى بست !\r\n- آشكارا او را به امامت برگزيد و فرزندانش را رهبران و امامان مردم خواند ، امامان و پاكزادگانى كه از بهترين پدر به دنيا آمده‌اند .\r\nهمو قصيدهء غديريهء مفصّلى دارد كه ابياتى از آن نقل مىشود :\r\n- در روز غدير ، دين كمال يافت و نعمت آفريدگار بر بندگان تمام گشت .\r\n- خدا اين روز بزرگ را براى مؤمنان در شريعت پيامبر امين صلّى اللّه عليه و آله عيد قرار داد .\r\n- در اين روز خداوند اسلام را براى آنكه دين مردم باشد ، پسنديد و آن را مورد تأييد و تأكيد قرار داد .\r\n- روز شريفى كه پيش از آفرينش جهان خلقت ، داراى بركات فراوانى بوده است .\r\n\r\n","description":"","footnote":"","page_name":" 545 ","page_number":561},
  {"content":"\r\n\r\n- روزى كه خداى بزرگ حيدر عليه السّلام را به پيشوايى مردم برگزيد .\r\n- روز غدير كه شرافتش همچون آفتاب روشن است و حاجت به دليل ندارد .\r\n- و در روايت آمده است كه اى جوانمرد عالم ، تو تشنگان را از گواراترين آب سيراب خواهى كرد .\r\n- اين حديث را راويان از پيغمبر ، آن بهترين مخلوقات با مدرك و نص روايت كرده‌اند .\r\nشاعر در ابيات ديگر اين قصيده گويد :\r\n- جبرئيل امين پيام خدا را با سلام و درود به پيامبر اكرم ابلاغ كرد .\r\n- پيام اين بود كه هم‌اكنون حيدر را جانشين خود گردان و فرمانبرى از وى را واجب عينى اعلام كن .\r\n- پيش از آنكه اين مصاحب و يار خود را ترك بكنى ، برخيز و او را به مردم معرفى كن .\r\n- پيامبر گفت : فرمانبردارم ، و فرمان خدا براى من كافى و بسنده است .\r\n- مردم را در صحراى خم ، آن سرزمين ناهموار ، فراخواند و فرمود : اى مردم ، بارها را بيفكنيد و توقف كنيد .\r\n- از جهاز شتران منبرى فراهم كرد و على ، پدر حسن و حسين عليهما السّلام را به نزد خويش فراخواند .\r\n- او را بلند كرد تا زير بغلهايش نمايان شد ، و نور و سپيدى آن از آفتاب و ماه فراتر رفت .\r\n- آنگاه خطاب به اصحاب فرمود : اى مردم ، از من پيام يك شخص ناصح امين را بشنويد .\r\n- اى اصحاب و ياران من ، آيا من از خودتان بر شما سزاوارتر نيستم ؟ همه گفتند : بىگمان تو چنين هستى .\r\n- بعد فرمود : هركس كه من رهبر و مولاى او هستم ، پس از من برادر و وصى من على مولاى اوست ، اين على كه دست در دست من دارد .\r\nوى نيز قصيدهء طولانى ديگرى به نام غزاله دارد كه در آن نبى بزرگوار صلّى اللّه عليه و آله را ستوده و اولش اين است :\r\n- اين آهويى است كه شيران را به كمند مىكشد و نورى فراتر از نور آفتاب دارد .\r\n\r\n","description":"","footnote":"","page_name":" 546 ","page_number":562},
  {"content":"\r\n\r\n- عقل را از سر مىربايد و آتش شوق را در دل شعله‌ور مىنمايد .\r\nتا مىرسد به اين ابيات :\r\n- ولاى پيامبر چونان زرهى است كه بندگان را از تيرهاى هلاكت و بدبختى نگاه مىدارد و پيروزى به ارمغان مىآرد .\r\n- و پيامبر پيش از مرگ سفارش كرد كه پس از من مقام ولايت از آن على است .\r\n- پيامبر در روز غدير خم او را به امامت برگزيد و تنها اوست كه دشمنان را ريشه‌كن مىگرداند .\r\nياد غدير در ديگر اشعار او نيز وجود دارد كه از آن‌همه به ابيات فوق اكتفا شد .\r\n\r\nشاعر را بشناسيم\r\nوى ابو محمّد عبد اللّه ، پسر محمّد ، پسر حسين ، پسر محمّد شويكى خطى است كه از شيخ ابراهيم ، پسر شيخ على بلادى كه ذكرش گذشت ، تلمّذ كرده ، و نيز از شيخ ناصر ، پسر حاج عبد الحسن بحرانى دانش آموخته است . گرچه در ادبيات و شعر هنرنمايىهايى كرده و گامهاى بلندى برداشته است ، اما بايد گفت كه شعرش از نمونه‌هاى متوسط به حساب مىآيد . كتابى در احوال معصومان عليهم السّلام دارد و ديوانى در ستايش پيامبر و خاندانش به نام جواهر النظام ، و نيز ديوان ديگرى در مراثى اهل بيت عليهم السّلام دارد كه به مسيل العبرات و رثاء السادات معروف است . او از اين دو ديوان ، در ظرف چهار روز ، قصايد زيادى استخراج كرد و ديوانى فراهم آورد و آن را در سال 1149 به استادش علامه آقا محمّد ، پسر آقا عبد الرحيم نجفى اهدا كرد . اين ديوان ، گزيدهء اشعار اوست شامل پنجاه قصيده ، با وزنها و قافيه‌هاى گوناگون در مدايح و مراثى پيامبر و خاندان او كه درود خدا بر آنان باد ، چنان كه شاعر در آن ، عباس پسر امير مؤمنان على عليه السّلام ، قاسم و عبد اللّه پسران امام حسن عليه السّلام ، على پسر امام حسين عليه السّلام و عبد اللّه فرزند شيرخوارهء او را مرثيه گفته و براى هريك قصيده‌اى سروده است .\r\n\r\n","description":"","footnote":"","page_name":" 547 ","page_number":563},
  {"content":"\r\n . \r\n","description":"","footnote":"","page_name":" 548 ","page_number":564},
  {"content":"\r\n\r\n\r\n12 سيد حسين رضوى ( م بعد از 1156 )\r\n- خرمى عهد دوستان را در ناحيهء ذى سلم به ياد بياور ، و آن جاى آرام‌بخش و نوازشگرى را كه بين درختان بان و زيبايىهاى ديگر قرار دارد .\r\n- چه زيباست كه بزرگان همهء طوايف حجاز گرد هم آيند و چه بسا اندوهها كه با اين اجتماع بر طرف مىشود .\r\n- اى دوست ، در سرزمين و مسكن آنان اندكى بيارام ، تا آتش دل شيفته‌ات را كه از درد و غم شعله‌ور شده است ، فرونشانى .\r\nاين قصيدهء بديعيه ، 143 بيت دارد كه در آن نبى بزرگوار صلّى اللّه عليه و آله را مىستايد ، و در ضمن آن مىگويد :\r\n- آن برادر پيامبر ، امير مؤمنان ، پدر امام حسن و امام حسين عليهما السّلام باب علم و داراى اخلاق و كردار برجسته بود .\r\n- در نهان و آشكار يار و همكار پيامبر بود ، و در داورى و دانايىها او را تصديق مىكرد .\r\n- از پيامبر برگزيدهء خدا دربارهء او فضيلتى بزرگ روايت شده كه فرمود : هركه من مولاى اويم ، على پيشوا و مولاى اوست ، پس به دامن چنين پيشوايى چنگ بزن .\r\n\r\n","description":"","footnote":"","page_name":" 549 ","page_number":565},
  {"content":"\r\n\r\n\r\nشاعر را بشناسيم\r\nسيد حسين ، پسر امير رشيد ، پسر قاسم رضوى هندى نجفى حايرى يگانه مردى است كه علم و ادب را در وجود خويش به هم درآميخت و نابغه‌اى است كه تبار بلند و پاك را با دانش بسيار و شعر گهربار زيور بخشيد . وى عالمى بزرگوار و و الا و اديبى ناقد و توانا بود كه داشتن يك فضيلت ، او را از فضايل ديگر بازنمىداشت ، و آثار نيكوى او از افتخارات ديگرش قابل تفكيك نبود .\r\nپدرش او را از هند به نجف اشرف آورد و وى در آنجا به كسب علم مشغول شد و پس از چندى آنجا را به قصد جوار امام شهيد عليه السّلام ترك گفت ، و در حضور مدرّس يگانه ، سيد نصر اللّه حايرى كسب فيض كرد ، و قصايدى در مدح استاد خود دارد كه از آن جمله است :\r\n- اى بزرگوارى كه باران احسانت هماره جارى است .\r\n- اى رادمردى كه از جود و كرمت پيوسته در ناز و نعمت و قدرت به سر مىبرم .\r\n- اى كرامندى كه در طول روزگاران ، هرگونه بيم و آزار را از ما بر طرف كرده‌اى .\r\n- درود خداى عرش بر تو باد ، مادام كه آذرخش از دل ابر تيره رخ مىنمايد .\r\nاز استادان او سيد صدر الدين قمى ، شارح الوافية ، و شيخ عبد الواحد كعبى نجفى ( م 1150 ) ، و شيخ احمد نحوى را مىتوان نام برد . خط نيكو مىنوشت ، چنان كه ديوان استادش ، سيد حايرى را به خط او ديده‌ام . در كربلاى معلّا بين سالهاى 1156 تا 1160 وفات يافته است ، اما اينكه بعضى مجموعه‌ها وفات او را به سال 1170 دانسته‌اند ، من به مدركى كه اين امر را اثبات كند ، دست نيافته‌ام . شاعر ما ، رضوى ديوان شعرى آكنده از درّ و گوهر در مدايح از خود به يادگار نهاده كه اينك نمونه‌هايى از آن آورده مىشود :\r\n- اى ساكنان قبيله ، آن وفادارى گذشتگان كجاست ؟ اى كاش مىدانستم كه چه جفايى بر ما مىرود .\r\n- مرا دلى تفته از آتش خانمانسوز عشق است و مژگانى خونبار .\r\n- هرگاه كه از قلمرو شما برقى درخشيدن گيرد ، يا بلبلى بر شاخساران نغمه آغازد ، اشك\r\n\r\n","description":"","footnote":"","page_name":" 550 ","page_number":566},
  {"content":"\r\n\r\nاز ديدگانم سرازير مىشود و به ياد آن روزهاى از دست رفته و سوك بزرگ ناله سرمىدهم .\r\n- اى كسى كه مرا به داشتن اين عشق ملامت مىكنى ، مرا از اين سرزنش رها كن كه نتيجهء آن ، ترغيب بيشتر خواهد بود .\r\n- آنان اميد من هستند ، خواه با من باشند و خواه از من دورى گزينند ، نيكى كنند يا بد كنند .\r\n- آنان آن باده را كه خدا از ازل در پيمانه ريخته بود ، بر من متجلّى ساخته‌اند .\r\n- اين باده‌اى ازلى بوده ، نه بادهء انگورى كه از تاك گرفته مىشود .\r\n- جلوهء زيباى اين باده در جام ، همهء ياران را به سجده افكنده است .\r\n- آنان پيش از چشيدن اين باده همگى مست آن بودند و زبان را توان بيان اين مستى نيست .\r\n- آنگاه از روى زمين رفتند ، اما اين فناى آنها عين بقا بوده است .\r\n- آن سروران ، همه پيشوايان من بودند و آيا نداى اين عاشق ، بر آن دورافتادگان نفعى دارد ؟\r\n- روزگارى من در كنار آنها بودم ، اما زمانه مرا از آنان دور ساخت . آيا كار سرنوشت ، برگشت دارد ؟\r\n- آيا هرگز ديده‌ايد كه من با ملال از شما دورى گزينم و يا از آن كسى كه سرزمين مكه به وجود او مشرف شده است ، روى برتابم ؟\r\n- آن راز آفرينش افلاك و آيت مجد كه همهء اشياء به بركت وجود او پيدا شده است .\r\n- مزاياى وجود او از عدد ستارگان آسمان بيشتر ، و در رفعت و بلندمرتبگى از آنها والاتر است .\r\n- خردهاى انديشمندان هرقدر هم كه اوج بگيرند ، به پاى كمالات او نمىرسند و سرانجام ، حيران مىگردند .\r\n- پاك‌نژادى برخوردار از خلق نيكو و پسنديده است و مقامى دارد كه همهء برگزيدگان\r\n\r\n","description":"","footnote":"","page_name":" 551 ","page_number":567},
  {"content":"\r\n\r\nعالم در پيشگاهش سر تعظيم فرود مىآورند .\r\n- آن شخصيتى كه به وحى و كتاب از جانب خدا مخصوص گشته ، و كتاب پرفروغ و هدايتگرش اينك در دسترس همگان است .\r\n- اى ابو القاسم ، اى پيامبرى كه در برابر قدرت تو همهء بزرگان اظهار خضوع مىكنند .\r\n- تو در والامقامى و بلندقدرى به مقام قاب قوسين رسيدى ، [ دگر پيمبران چگونه اين پايگاه را دريابند ؟ 
  ] « 1 »\r\n- به خاطر تو ماه آسمان دو نيمه شد ، [ اى آسمانى كه بر همهء آسمانها برتر آمدى . 
  ] « 2 »\r\n- تويى كه آفتاب را به خاطر على عليه السّلام برگرداندى ، تا پرتو خود را دوباره در پهنهء زمين بگسترد .\r\n- تو نورى هستى كه بر هرفروغ دگرى چيره شدى ، و همه از نور هدايت تو بهره‌مند مىشوند .\r\n- تو همواره در همه‌جا و در هرزمان تابان بودى ، حتى آنگاه كه آدم و حوا هنوز قدم به عرصهء وجود نگذاشته بودند .\r\n- پس خدا ترا بهترين انبيا قرار داد تا خيرخواهى و تقوا و آيين وفا را در جهان رواج دهد .\r\n- مردم را به آيين پاك و نيك و آسان‌گير دعوت كردى ؛ خدايا اين چه دعوت زيبايى است !\r\n- با تيغ‌هاى آبدار و نيزه‌هاى بلند به پيكار مشركان و دشمنان رفتى كه بر نابودى تو كمربسته بودند .\r\n- خاندان تو بهترين و بزرگوارترين خاندانهاست و افراد آن ، همه پيشوايانى پرهيزگار و دانشمند بودند .\r\n- آنان باغهاى نيكوثمر كرامت و بخشش و جوانمردان پاك‌نژاد و بزرگ‌منش بودند .\r\n- از ايشان پيوسته اميد خير و سعادت مىرود و خوان كرمشان هماره گسترده است و\r\n\r\n\r\n","description":"","footnote":"\r\n( 1 و 2 ) . اين دو مصراع مطلع قصيدهء همزيه‌اى است كه شاعر توانا عبد الباقى عمرى تخميس كرده است .\r\n","page_name":" 552 ","page_number":568},
  {"content":"\r\n\r\nدعاهايشان به درگاه خدا مستجاب مىشود .\r\n- اى پيشوايان ، شما مرا نيكو هدايتگريد و در سختيها بهترين فريادرس .\r\n- من اين شعر را ، همچون درّ و گهر ، به هواى شما پرداختم و به نظم كشيدم .\r\n- درود خداى بزرگ بر شما باد ، تا هرزمان كه سپيده مىدمد و شب دامن مىگسترد .\r\n- و نيز تا آنگاه كه عاشق دلباخته‌اى به بانگ حزين بانگ مىزند كه اى ساكنان قبيله ، وفاى ديرينه كجا رفت ؟\r\nقصيدهء زير در مدح امير مؤمنان عليه السّلام نيز از اوست :\r\n- آنگاه كه شب‌زنده‌داران را خواب غفلت فراگرفت و رهروان از رهروى بازماندند ، ياد تو به سراغ من آمد .\r\n- اى كسى كه به ديدار و زيارت او دل بسته‌اى ، اين ياد و نام اوست كه مرا به نوازش گرفته است .\r\n- ياد تو در دل شبهاى تاريك به سراغ من آمد ، و ديده و دلم را به تماشاى تو روشن ساخت .\r\n- ترا به خدا سوگند ، آنگاه كه مرا در قبر گذارند ، و ظلمت و تاريكى سراسر وجودم را فراگيرد ، چگونه راهنمايى خواهم شد و سامان خواهم يافت ؟\r\n- و چگونه خواهم خفت و پلكهايى را كه در همهء ايام به ياد تو باز بوده است ، برهم خواهم گذاشت ؟\r\n- پاسخ خواهم شنيد كه مرا آن ناله و زارى كه چون شعله‌هاى آتش برمىخاست ، يارى رسانده است .\r\n- اين آرزو و خيال در شب وصال ، چونان ابرى باران‌زا فرومىبارد و سرزمين وجود مرا سيراب مىكند .\r\n- بارانى كه شكفتن گلهاى مهر و محبت و عطا را در گلگشت احسان امير مؤمنان مژده مىدهد .\r\n- آن وجود گرامى پاك و مطهر ، ابو الحسن على مرتضى عليه السّلام كه از سلالهء پاكان است .\r\n\r\n","description":"","footnote":"","page_name":" 553 ","page_number":569},
  {"content":"\r\n\r\n- آن پيشواى بزرگ كامل‌عيار و آن درياى احسان پرخير و بركت .\r\n- او وصى پيامبر است ، به فرمان خداوند و با برهان آشكار .\r\n- جوانمردى است با حلم و بردبارى بىنظير كه نه كينه در دل دارد و نه گره بر ابرو .\r\n- شرافت بىهمتا ، سرورى و بزرگوارى بىمانند و نسب پاك مخصوص اوست .\r\n- خاندان على جوانمردانى پاك‌نژاد و دلاورانى نيكونهاد هستند .\r\n- نه فرشته‌اى مىتواند در آسمان كمالشان پر گشايد ، و نه گردان سپهر در بلندمرتبگى با ايشان برابرى تواند كرد .\r\n- مردمان به هرمرتبه و مقامى كه برسند ، در پيشگاه او ناچيز و كوچك خواهند بود .\r\n- هرگاه در جنگ حمله آورد ، به يارى خدا بر دشمنان پيروز آيد .\r\n- چنان كه گويى دشمنان از بيم جان همچون مرغان مىگريزند و فرار رابرقرار ترجيح مىدهند .\r\n- اى جد بزرگوار ، زبان هرچه رسا و بليغ باشد ، از برشمردن اوصاف كمال تو ناتوان است .\r\n- در والامقامىات همين بس كه خداوند ترا ستوده و سعى ترا مشكور دانسته است .\r\n- ابر رضوان خداوندى بر سرزمين وجود نازنين تو باران رحمت باريده است .\r\n- تا روزگار پابرجاست ، مشتاقان بيابانهاى بىآب و علف را پشت سر مىگذارند و به آستان‌بوسى شما خاندان مىشتابند .\r\nو نيز از اشعار اوست :\r\n- اى كه با شرمسارى چشمان خود را از سختيها و محروميتها به زير انداخته‌اى .\r\n- سختيهايى كه روزم را شام تار كرده و راهها را بر من فروبسته است .\r\n- اى آرزوهايى كه مرا در چشم مردم ، رنجور و نزار جلوه‌گر ساخته‌ايد .\r\n- خواب آرام را از من دريغ مداريد كه با دورى آن ، از ياد دوست جدا مىافتم .\r\n- به خدا چه اشخاصى كه به يك نگاه تو هلاك شده‌اند .\r\n- اى وداع‌گاه من ، چه اشكها كه به ريگستانهاى تو نثار شده است !\r\n\r\n","description":"","footnote":"","page_name":" 554 ","page_number":570},
  {"content":"\r\n\r\n- آيا كسى هست كه مرا از گمراهى و سرگشتگى برهاند و در سايهء تو نشاند ؟\r\n- دريغا بر روزگارانى كه گذشت ، روزهايى كه در كنار حبيب خود بر اين پشته‌ها به سر مىبردم .\r\n- ترا به خدا سوگند ، آن آهوى فريبايت كجاست ؟ واى بر من از آن آهو !\r\n- من هرگز او را فراموش نمىكنم ، در حالى كه دست جدايى مرا از او دور داشته است .\r\n- به من اشاره مىكند و مىپرسد : حالت چون است ؟ مىگويم : تيره‌بخت و تيره‌روزگار .\r\n- تبسمى مىكند و مىگويد : هدايت‌يافتگان همه اينسانند .\r\n- پاسخ مىدهم : هرگاه احوال كسى را كه تو مالك وجود اويى بدانى ، خواهى دانست كه من عاشقى هستم كه از خواسته‌اش كوتاه نمىآيد .\r\n- من نويسنده‌اى هستم كه جمال و كمال ترا در نوشته‌هايم مىنمايانم .\r\n- الف اشعار من وامدار الف قامت زيباى تست .\r\n- ميم در سخنم گويى غنچهء دهان پرتبسم و شيرين تست كه نقطهء پايانش از مشك خال تو برگرفته شده است .\r\n- صاد در اين نوشته‌ها ، نمودار آن آبدان‌هايى است كه در روز درگذشت تو از اشك چشم من لبريز گشته است .\r\n- دندانهء سين ، نشانى از طرّه و جعد مشكين تست كه دل مرا در كمند خود اسير كرده است .\r\n- دال همچون بناگوش تست كه به دست دلال و ناز ، مرا آشفته داشته است .\r\n- و قطعه‌هاى كلامم ، از دل پريشانم حكايت مىكند كه دست به دامن تو شده است .\r\n- تركيبات شعرم ، همچون گردنبندهايى زيباست كه گردن نكورويان را آرايش داده است .\r\n- آنگاه كه همهء سطور اين سروده‌ها به پايان رسد و كمال ترا بستايد ، چون ياقوتى خواهد درخشيد ، و به زبان حال خواهد گفت كه من مرد اين ميدان نيستم تا ترا چنان كه هستى ،\r\n\r\n","description":"","footnote":"","page_name":" 555 ","page_number":571},
  {"content":"\r\n\r\nبستايم .\r\n- اين بخشى از حديث اشتياق است كه اگر انگيزهء دوستى نبود ، در اين ميدان طبع‌آزمايى نمىكردم .\r\nوى نيز در ابيات زير ، كلام امير مؤمنان عليه السّلام را تضمين كرده گويد :\r\n- هرگاه بخواهى فرمانرواى كسى باشى ، بر او احسان كن و هرگاه بخواهى با كسى برابرى كنى ، از او اظهار بىنيازى كن .\r\n- اگر قصد آن دارى كه از عزتمندى رو به خوارى آرى ، دست نياز به سوى ديگرى دراز كن و در اسارت او درآى .\r\nبخشهايى از تاريخ زندگانى اين شاعر ، و نيز سخنان ستايش‌آميزى را كه ديگران در حق او بيان داشته‌اند ، از كتابهايى چون النشوة ، الطليعة و اعيان الشيعة « 1 » انتخاب كرده‌ام .\r\n\r\n\r\n","description":"","footnote":"\r\n( 1 ) . ر ك : اعيان الشيعة : 26 / 46 - 57 .\r\n","page_name":" 556 ","page_number":572},
  {"content":"\r\n\r\n\r\n13 سيد بدر الدين ( 1062 - 1129 )\r\n- اى پاره‌كاغذى كه بر روى تو ، هرگاه آواى دل خود را رقم زنم ، به خدا كه اشك خواهم فشاند بر آن افتاده‌اى كه پرده‌اى بر آن افكنده‌اند .\r\n- هرگاه ديديد كه ابرها اشك‌ريزانند ، بگوييد هواى زيارت كسى را دارند كه در خاك نجف آرميده است .\r\n- آن مزار پاكى كه فرشتگان خدا بر كنار آن فرود مىآيند .\r\n- در آنجا حيدر ، همان امام شريفى كه وصى پيامبر و پيشواى همهء مخلوقات است ، به خاك سپرده شده است .\r\n- در آنجا دوست و برادر پيغمبر ، و كسى كه همچون جان او بود ، خوابيده است كه اگر خواهد ، شفاعت كند .\r\n- در آنجا برادر و فدايى پيغمبر كه جانش را به خاطر او به خطر افكند ، مدفون شده است ، خواه آن را روايت كنند و خواه تحريف نمايند .\r\n- در آنجا امامى مدفون است كه پيغمبر او را در غدير به جانشينى خويش برگماشت ، و فرياد شادباش و تبريك از مردم برخاست و همه بدان اعتراف كردند .\r\n\r\n","description":"","footnote":"","page_name":" 557 ","page_number":573},
  {"content":"\r\n\r\n\r\nشاعر را بشناسيم\r\nبدر الدين محمّد ، پسر حسين ، پسر حسن ، پسر منصور بالله قاسم ، پسر محمّد حسنى صنعايى ، يكى از نيكوكاران يمن و از دانشمندان بزرگ آن سرزمين است . در همهء علوم و دانشها شركت داشته و در كلام و طب و ادبيات و شعر قوىدست بوده است . تأليفات ارزنده‌اى دارد كه از آن جمله است : رساله‌اى در كلام . از استادانى كه به كسب علم از آنان پرداخته است ، علامه شيخ صالح بحرانى ، ساكن هند ، و فاضل حكيم محمّد بن صالح گيلانى ، ساكن يمن را مىتوان نام برد . در ماه صفر 1062 متولد شده و به سال 1129 وفات يافته است « 1 » ، و ما شرح حال و خلاصه اشعار او را از كتاب نسمة السحر نقل كرديم . « 2 »\r\n\r\n\r\n\r\n","description":"","footnote":"\r\n( 1 ) . ر ك : الاعلام ، زركلى : 6 / 103 . ( و )\r\n( 2 ) . ر ك : نسمة السحر بذكر من تشيّع و شعر : 3 / 108 - 111 . ( و )\r\n","page_name":" 558 ","page_number":574}
  ]