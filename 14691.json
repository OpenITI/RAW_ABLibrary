[
  {"content":"\r\n\r\nزير نظر گروه معارف وعلوم اسلامى\r\nوابسته به مدرسهء امام امير المؤمنين ( ع )\r\nچهرهء منافقان\r\nدر قرآن\r\nبااستفاده از تفسير پرارزش نمونه\r\nبه قلم\r\nبانو : ج - فرازمند\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nبسم الله الرحمن الرحيم\r\nفرازمند ، ج ، 1332 -\r\nچهره منافقان در قرآن / به قلم : ج - فرازمند . - قم : نسل جوان ، 1387 .\r\n192 ص\r\nISBN : 964 - 6275 - 39 - 7\r\nكتابنامه به صورت زير نويس .\r\n1 . منافقان - - جنبه هاى قرآنى . الف . عنوان .\r\n4 ف 8 م / 104 bp\r\n159 / 297\r\nشناسنامهء كتاب\r\nنام كتاب : چهرهء منافقان در قرآن ( با استفاده از تفسير نمونه ، از آثار حضرت آية الله العظمى مكارم شيرازى )\r\nبه قلم : بانو : ج - فرازمند\r\nناشر : انتشارات نسل جوان ( قم - خيابان شهدا ، تلفن 7743118 )\r\nشمارگان : چهار هزار نسخه\r\nنوبت چاپ : اول\r\nتاريخ انتشار : 1387 ش\r\nصفحه و قطع : 192 صفحه - وزيرى\r\nچاپ وصحافى : نينوا - قم ، تلفن 7833433\r\nشابك : isbn : 964 - 6275 - 39 - 7 964 - 6275 - 39 - 7\r\nقيمت 2500 تومان\r\n\r\n","description":"","footnote":"","page_name":" 2 ","page_number":2},
  {"content":"\r\n . \r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nپيشگفتار\r\n\r\nانگيزه‌هاى نفاق در طول تاريخ\r\nپديده‌اى به نام « نفاق » مخصوص عصر و زمان ما و يا حتّى عصر ظهور پيامبر اسلام صلى الله عليه و آله نبوده و نيست بلكه نفاق در غالب امّت‌ها وجود داشته ، زيرا انگيزه‌هاى آن فراگير است از جمله :\r\n1 . حاكمان فاسد و مفسد هنگامى كه با قيام ملّت‌ها از اوج قدرت سقوط مىكردند بلافاصله تغيير چهره داده ، و به ظاهر و به ناچار تسليم خواسته‌هاى امّت‌ها مىشدند ولى در باطن با تشكيل يك گروه زير زمينى به تخريب و فساد خود ادامه مىدادند .\r\nبعد از فتح مكّه گروهى از مشركان ، اسلام را از جان و دل پذيرفتند ولى بسيارى از سران شرك ، خطّ نفاق را برگزيدند و پيوسته در انتظار فرصت براى ضربه زدن به اسلام بودند ، و بارها چهرهء واقعى خود را نشان دادند .\r\n2 . افراد خبرچين و جاسوس ، گروه ديگرى از منافقان هستند كه علاوه بر خبرچينى ، هر جا بتوانند ضربهء خود را وارد مىكنند و در مجموع افراد بسيار مرموز و خطرناكى هستند .\r\n3 . متعصّبانى كه حق را يافته‌اند امّا تعصّب كور و كر به آنها اجازهء تسليم در برابر آن\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nنمىدهد و جرأت اظهار عقيدهء واقعى خود در برابر توده‌هاى موفّق را ندارند نيز گروه ديگرى از حاميان خطّ نفاقند .\r\n4 . گروه چهارمى هستند كه حق را باور كرده‌اند ولى پذيرش آن را مزاحم منافع نامشروع مادّى خود مىبينند ، و قدرت بر مخالفت هم ندارند ؛ به همين دليل ، در ظاهر حق را مىپذيرند ولى در باطن از هر چه موجب تضعيف آن است فروگذار نمىكنند .\r\nعوامل نفاق منحصر به آنچه گفته شد نيست ، هر چند اين چهار عامل از عوامل اصلى محسوب مىشود .\r\n\r\nخطر منافقان\r\nهمه مىدانيم كه خطر منافقان از خطر دشمنان صريح اللّهجه بسيار بيشتر است . به همين رو ، تعبيراتى كه قرآن مجيد دربارهء منافقان دارد شديدتر از تعبيراتى است كه در مورد دشمنان آشكار اسلام دارد ، از جملهء پايين‌ترين درجات دوزخ به آنها اختصاص دارد ( إِنَّ الْمُنَافِقِينَ فِى الدَّرْكِ الْأَسْفَلِ مِنَ النَّارِ « 1 » ) .\r\nنه تنها در سورهء منافقان ، در سوره‌هاى متعدّد ديگرى مانند سوره‌هاى : بقره ، نساء ، توبه ، احزاب ، فتح و تحريم و سوره‌هاى ديگر ، آيات فراوانى در مذمّت آنها وارد شده است .\r\nطرق شناخت چهره‌هاى نفاق و نشانه‌هاى آنان و راههاى مبارزه با آنها از مهمترين مسائلى است كه در هر زمان بايد براى ما روشن باشد .\r\n* * *\r\nكتاب حاضر با استفاده از آيات پربار قرآن ( در سايهء بحث‌هاى تفسير نمونه ) تمام اين امور را براى شما تشريح مىكند .\r\n\r\n\r\n","description":"","footnote":"\r\n( 1 ) . سورهء نساء ، آيهء 145 .\r\n","page_name":" 10 ","page_number":10},
  {"content":"\r\n\r\nما ضمن تشكّر و سپاسگزارى از تدوين كنندهء محترم آن ، همگان - به ويژه جوانان - را به مطالعهء آن دعوت مىكنيم .\r\nگروه معارف و علوم اسلامى\r\nوابسته به\r\nمدرسهء امام اميرالمؤمنين عليه السلام\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nچهرهء نفاق در سورهء بقره\r\nقرآن آيات بى شمارى دربارهء منافقان دارد و اين حكايت از خطر فزايندهء خطّ نفاق است كه جامعهء مسلمين در زندگى امروز خود با آن دست به گريبانند . شناخت نظر قرآن دربارهء آنها براى همه - مخصوصاً جوانان انديشمند - لازم است .\r\nاين آيات كه در سوره‌هاى متعدّدى آمده حاوى مطالب تكرارى نيست ؛ هر كدام از آيات و هر يك از سوره‌ها به زاويهء خاصّى از زندگى ، نشانه‌ها ، خطرات و دستمايه‌هاى آنها اشاره دارد .\r\nنخست به سراغ آيات سورهء بقره مىرويم .\r\n\r\n[ آيات 8 تا 16 سورهء بقره 
  ]\r\nدر سورهء بقره از آيهء 8 تا آيهء 16 چنين مىخوانيم :\r\nوَمِنَ النَّاسِ مَنْ يَقُولُ آمَنَّا بِاللَّهِ وَبِالْيَوْمِ الْأَخِرِ وَمَا هُمْ بِمُؤْمِنِينَ\r\nدر ميان مردم كسانى هستند كه گويند به خدا و روز رستاخيز ايمان آورده‌ايم در حالى كه ايمان ندارند .\r\nيُخَادِعُونَ اللَّهَ وَالَّذِينَ ءَامَنُوا وَمَا يَخْدَعُونَ إِلَّآ أَنفُسَهُمْ وَمَا يَشْعُرُونَ\r\nمىخواهند خدا و مؤمنان را فريب دهند ( ولى ) جز خودشان را فريب نمىدهند ( امّا ) نمىفهمند .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nفِى قُلُوبِهِم مَّرَضٌ فَزَادَهُمُ اللَّهُ مَرَضاً وَلَهُمْ عَذَابٌ أَلِيمُ بِمَا كَانُوا يَكْذِبُونَ\r\nدر دلهاى آنها يك نوع بيمارى است ، خداوند بر بيمارى آنها افزايد و عذاب دردناكى به خاطر دروغهايى كه مىگويند در انتظار آنهاست .\r\nوَإِذَا قِيلَ لَهُمْ لَاتُفْسِدُوا فِى الْأَرْضِ قَالُوا إِنَّمَا نَحْنُ مُصْلِحُونَ\r\nو هنگامى كه به آنها گفته شود در زمين فساد نكنيد ، مىگويند ما فقط اصلاح كننده‌ايم !\r\nأَلَآ إِنَّهُمْ هُمُ الْمُفْسِدُونَ وَلكِن لَّايَشْعُرُونَ\r\nآگاه باشيد اينها همان مفسدانند ولى نمىفهمند .\r\nوَإِذَا قِيلَ لَهُمْ ءَامِنُوا كَمَآ ءَامَنَ النَّاسُ قَالُوا أَنُؤْمِنُ كَمَآ ءَامَنَ السُّفَهَآءُ أَلَآ إِنَّهُمْ هُمُ السُّفَهَآءُ وَلكِن لَّايَعْلَمُونَ\r\nو هنگامى كه به آنها گفته شود ، همانند ( ساير ) مردم ايمان بياوريد مىگويند : آيا همچون سفيهان ايمان بياوريم ؟ بدانيد كه اينها همان سفيهانند ولى نمىدانند !\r\nوَإِذَا لَقُوا الَّذِينَ ءَامَنُوا قَالُوا ءَامَنَّا وَإِذَا خَلَوْا إِلَى شَيَاطِينِهِمْ قَالُوا إِنَّا مَعَكُمْ إِنَّمَا نَحْنُ مُسْتَهْزِءُونَ\r\nو هنگامى كه افراد با ايمان را ملاقات مىكنند مىگويند ما ايمان آورده‌ايم ، ( ولى ) هنگامى كه با شياطين خود خلوت مىكنند مىگويند با شماييم ، ما فقط ( آنها را ) مسخره مىكنيم !\r\nاللَّهُ يَسْتَهْزِئُ بِهِمْ وَيَمُدُّهُمْ فِي طُغْيَانِهِمْ يَعْمَهُونَ\r\nخداوند آنها را استهزا مىكند و آنها را در طغيانشان نگه مىدارد تا سرگردان شوند .\r\nأُوْلئِكَ الَّذِينَ اشْتَرَوُا الضَّلَالَةَ بِالْهُدَى فَمَا رَبِحَتْ تِجَارَتُهُمْ وَمَا كَانُوا مُهْتَدِينَ\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nآنها كسانى هستند كه گمراهى را ( با از دست دادن ) هدايت خريده‌اند ؛ و ( اين ) تجارت براى آنها سودى نداده ، و هدايت نيافته‌اند .\r\n\r\nمحتواى اين آيات :\r\nآيات فوق شرح فشرده و بسيار پر مغزى پيرامون منافقان و ويژگيهاى روحى و اعمال آنها را بيان مىكند .\r\nتوضيح اينكه : اسلام در يك مقطع خاصّ تاريخى خود با گروهى روبه رو شد كه نه اخلاص و شهامت براى ايمان آوردن داشتند و نه قدرت و جرأت بر مخالفت صريح .\r\nاين گروه كه قرآن از آنها به عنوان « منافقين » ياد مىكند و ما در فارسى از آنها تعبير به « دو رو » يا « دو چهره » مىكنيم در صفوف مسلمانان واقعى نفوذ كرده بودند ، و خطر بزرگى براى اسلام و مسلمين محسوب مىشدند ، و از آنجا كه ظاهر اسلامى داشتند ، غالباً شناخت آنها مشكل بود ؛ ولى قرآن نشانه‌هاى دقيق و زنده‌اى براى آنها بيان مىكند كه خطّ باطنى آنها را مشخّص مىسازد و الگويى در اين زمينه به دست مسلمانان براى همهء قرون و اعصار مىدهد .\r\nنخست ، تفسيرى از خودِ نفاق دارد مىگويد : « بعضى از مردم هستند كه مىگويند به خدا و روز قيامت ايمان آورده‌ايم در حالى كه ايمان ندارند ( وَمِنَ النَّاسِ مَنْ يَقُولُ آمَنَّا بِاللَّهِ وَبِالْيَوْمِ الْأَخِرِ وَمَا هُمْ بِمُؤْمِنِينَ ) » .\r\nآنها اين عمل را يك نوع زرنگى و به اصطلاح تاكتيك جالب ، حساب مىكنند :\r\n« آنها با اين عمل مىخواهند خدا و مؤمنان را بفريبند ( يُخَادِعُونَ اللَّهَ وَالَّذِينَ ءَامَنُوا ) » .\r\n« در حالى كه تنها خودشان را فريب مىدهند امّا نمىفهمند ( وَمَا يَخْدَعُونَ إِلَّآ أَنفُسَهُمْ وَمَا يَشْعُرُونَ ) » .\r\nآنها با انحراف از راه صحيح و صراط مستقيم ، عمرى را در بيراهه مىگذرانند ،\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nتمام نيروها و امكانات خود را بر باد مىدهند و جز ناكامى و شكست و بد نامى و عذاب الهى بهره‌اى نمىگيرند .\r\nسپس ، قرآن در آيهء بعد به اين واقعيت اشاره مىكند كه نفاق در واقع يك نوع بيمارى است . انسان سالم يك چهره بيشتر ندارد ، هماهنگى كامل در ميان روح و جسم او حكمفرماست ، چرا كه ظاهر و باطن و روح و جسم ، همه مكمّل يكديگرند .\r\nاگر مؤمن است ، تمام وجود او فرياد ايمان مىكشد و اگر منحرف شود ، باز هم ظاهر و باطن او نشان دهندهء انحراف است .\r\nاين دوگانگى جسم و روح درد تازه و بيمارى اضافى است اين يك نوع تضاد و ناهماهنگى و از هم گسستگى است كه حاكم بر وجود انسان مىشود .\r\nمىگويد : « در دلهاى آنها بيمارى خاصى است ( فِى قُلُوبِهِمْ مَّرَضٌ ) » .\r\nامّا از آنجا كه در نظام آفرينش ، هر كس در مسيرى قرار گرفت و وسائل آن را فراهم ساخت ، در همان مسير رو به جلو مىرود ؛ و يا به تعبير ديگر ، تراكم اعمال و افكار انسان در يك مسير آن را پر رنگتر و راسختر مىسازد ؛ قرآن اضافه مىكند :\r\n« خداوند هم بر بيمارى آنها مىافزايد ( فَزَادَهُمُ اللَّهُ مَرَضاً ) » .\r\nو از آنجا كه سرمايهء اصلى منافقان ، دروغ است تا بتوانند ، تناقضهايى را كه در زندگيشان ديده مىشود آن را توجيه كنند ، در پايان آيه مىفرمايد : « براى آنها عذاب اليمى است به خاطر دروغهايى كه مىگفتند ( وَلَهُمْ عَذَابٌ أَلِيمُ بِمَا كَانُوا يَكْذِبُونَ ) » .\r\nسپس به ويژگيهاى آنها اشاره مىكند كه نخستين آنها داعيهء اصلاح‌طلبى است در حالى كه مفسد واقعى همانها هستند : « هنگامى كه به آنها گفته شود در روى زمين فساد نكنيد مىگويند ما فقط اصلاح كننده‌ايم ( وَإِذَا قِيلَ لَهُمْ لَاتُفْسِدُوا فِى الْأَرْضِ قَالُوآ إِنَّمَا نَحْنُ مُصْلِحُونَ ) ! »\r\nقرآن در آيهء بعد مىگويد : « بدانيد اينها همان مفسدانند و برنامه‌اى جز فساد ندارند ولى خودشان هم نمىفهمند ( أَلَآ إِنَّهُمْ هُمُ الْمُفْسِدُونَ وَلكِن لَّايَشْعُرُونَ ) » .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nبلكه اصرار و پافشارى آنها در راه نفاق و خو گرفتن با اين برنامه‌هاى زشت و ننگين سبب شده كه تدريجاً گمان كنند اين برنامه‌ها مفيد و سازنده و اصلاح طلبانه است ؛ و گناه اگر از حد بگذرد ، حسّ تشخيص را از انسان مىگيرد ، بلكه تشخيص او را واژگونه مىكند ، و ناپاكى و آلودگى به صورت طبيعت ثانوى او در مىآيد .\r\nنشانهء ديگر اين كه : آنها خود را عاقل و هوشيار و مؤمنان را سفيه و ساده لوح و خوش باور مىپندارند ، آنچنان كه قرآن مىگويد : « هنگامى كه به آنها گفته مىشود ايمان بياوريد آن گونه كه توده‌هاى مردم ايمان آورده‌اند ، مىگويند آيا ما همچون سفيهان ايمان بياوريم ( وَإِذَا قِيلَ لَهُمْ ءَامِنُوا كَمَا ءَامَنَ النَّاسُ قَالُوا أَنُؤْمِنُ كَمَا ءَامَنَ السُّفَهَاءُ ) ! »\r\nو به اين ترتيب ، افراد پاكدل و حق طلب و حقيقت جو را كه با مشاهدهء آثار حقّانيت در دعوت پيامبر صلى الله عليه و آله و محتواى تعليمات او سر تعظيم فرود آورده‌اند ، به سفاهت متّهم مىكنند و شيطنت و دورويى و نفاق را دليل بر هوش و عقل و درايت مىشمرند . آرى در منطق آنها عقل ، جايش را با سفاهت عوض كرده است ؛ لذا قرآن در پاسخ آنها مىگويد : « بدانيد سفيهان واقعى آنها هستند امّا نمىدانند ( أَلَآ إِنَّهُمْ هُمُ السُّفَهَاءُ وَلكِن لَّايَعْلَمُونَ ) ! »\r\nآيا اين سفاهت نيست كه انسان خطّ زندگى خويش را مشخّص نكند و در ميان هر گروهى به رنگ آن گروه در آيد و به جاى تمركز و وحدت شخصيّت ، دو گانگى و چند گانگى راپذيرا گردد ، استعداد و نيروى خود را در طريق شيطنت و توطئه و تخريب به كار گيرد ، و در عين حال خود را عاقل بشمرد !\r\nسومين نشانهء آنها آن است كه هر روز به رنگى در مىآيند و در ميان هر جمعيّتى با آنها همصدا مىشوند ، آنچنان كه قرآن مىگويد : « هنگامى كه افراد باايمان را ملاقات كنند مىگويد ايمان آورديم ( وَإِذَا لَقُوا الَّذِينَ ءَامَنُوا قَالُوا ءَامَنَّا ) » .\r\n« اما هنگامى كه با دوستان شيطان‌صفت خود به خلوتگاه مىروند مىگويند ما با شماييم ( وَإِذَا خَلَوْا إِلَى شَيَاطِينِهِمْ قَالُوا إِنَّا مَعَكُمْ ) ! »\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n« و اگر مىبينيد ما در برابر مؤمنان اظهار ايمان مىكنيم ما مسخره‌شان مىكنيم ( إِنَّمَا نَحْنُ مُسْتَهْزِءُونَ ) ! »\r\nسپس قرآن با يك لحن كوبنده و قاطع مىگويد : « خدا آنها را مسخره مىكند ( اللَّه‌ُيَسْتَهْزِئُ بِهِمْ ) ! »\r\n« و خدا آنها را در طغيانشان نگه مىدارد تا بكلّى سرگردان شوند ( وَيَمُدُّهُمْ فِي طُغْيَانِهِم‌ْيَعْمَهُونَ « 1 » ) ! »\r\nآخرين آيهء مورد بحث ، سرنوشت نهايى آنها را كه سرنوشتى است بسيار غم‌انگيز و شوم و تاريك چنين بيان مىكند :\r\n« آنها كسانى هستند كه در تجارتخانهء اين جهان ، هدايت را با گمراهى معاوضه كرده‌اند ( أُوْلئِكَ الَّذِينَ اشْتَرَوُا الضَّلَالَةَ بِالْهُدَى ) . »\r\nو به همين دليل « تجارت آنها سودى نداشته ( بلكه سرمايه را نيز از كف داده‌اند ! ) ( فَمَا رَبِحَتْ تِجَارَتُهُمْ ) . » « و هرگز روى هدايت را نديده‌اند ( وَمَا كَانُوا مُهْتَدِينَ ) . »\r\n\r\nنكات قابل توجّه در اين آيات\r\n\r\n1 ريشه‌هاى نفاق\r\nهنگامى كه انقلابى در محيطى روى مىدهد - مخصوصاً انقلابى همچون انقلاب اسلام كه بر پايه‌هاى حقّ و عدالت قرار داشت - مسلّماً منافع گروهى غارتگر و ظالم و خودكامه به خطر مىافتد ، آنها نخست با تمسخر و استهزا و سپس با استفاده از نيروى مسلّح ، فشار اقتصادى ، تبليغات مستمر اجتماعى ، سعى مىكنند انقلاب را در هم بشكنند .\r\n\r\n\r\n","description":"","footnote":"\r\n( 1 ) . « يعمهون » از مادهء « عمه » ، بر وزن « همه » به معناى تردّد و تحيّر در كارى است و به معناى كوردلى و تاريكى بصيرت كه اثر آن سرگردانى است نيز آمده است . ( به كتاب مفردات راغب و تفسير المنار و قاموس اللّغة مراجعه شود . )\r\n","page_name":" 18 ","page_number":18},
  {"content":"\r\n\r\nامّا هنگامى كه نشانه‌هاى پيروزى انقلاب بر همهء قدرتهاى محيط آشكار شود ، گروهى از مخالفان تاكتيك و روش عملى خود را تغيير داده ، ظاهراً تسليم مىشوند امّا در واقع يك گروه زير زمينى مخالف را تشكيل مىدهند .\r\nاينها كه به خاطر داشتن دو چهرهء مختلف ، « منافق « 1 » » ناميده مىشوند خطرناكترين دشمنان انقلابند ، زيرا موضع آنها كاملًا مشخّص نيست ، تا مردم انقلابى آنها را بشناسند و از خود طرد كنند ، بلكه در لابه‌لاى صفوف مردم پاك و راستين و حتّى گاهى در پستهاى حسّاس نفوذ مىكنند .\r\nانقلاب اسلام نيز در برابر چنين گروهى قرار گرفت ؛ يعنى تا زمانى كه پيامبر اسلام صلى الله عليه و آله از مكّه به مدينه هجرت نكرده بود ، مسلمانان حكومتى تشكيل نداده بودند ؛ امّا پس از ورود پيامبر صلى الله عليه و آله به مدينه نخستين پايهء حكومت اسلامى گذارده شد ؛ و پس از پيروزى در « جنگ بدر » اين مسأله آشكارتر گشت ؛ يعنى رسماً حكومت و دولتى كوچك امّا قابل رشد تشكيل گرديد .\r\nاينجا بود كه منافع بسيارى از سردمداران مدينه مخصوصاً يهود كه در آن زمان مورد احترام عربها بودند به خطر افتاد . احترام يهود در آن زمان بيشتر به خاطر اين بود كه اهل كتاب و مردمى نسبتاً باسواد ، و از نظر وضع اقتصادى پيشرفته بودند ، و همانها بودند كه پيش از ظهور پيامبر صلى الله عليه و آله بشارت چنين ظهورى را مىدادند .\r\nافراد ديگرى هم در مدينه بودند كه داعيهء رياست و رهبرى مردم را داشتند ، ولى با هجرت رسول خدا حسابها به هم خورد ؛ سران ظالم و خودكامه و اطرافيان غارتگر آنها ديدند توده‌هاى مردم به سرعت به پيامبر صلى الله عليه و آله ايمان مىآورند ، حتّى خويشاوندان خودشان ! آنها بعد از مدّتى مقاومت ديدند چاره‌اى نيست جز اينكه ظاهراً مسلمان\r\n\r\n\r\n","description":"","footnote":"\r\n( 1 ) . « منافق » از مادّهء « نَفَقْ » است كه به معنى كانال و نقبى است كه در زيرزمين مىزنند تا براى استتار يا فرار از آن استفاده‌كنند .\r\n","page_name":" 19 ","page_number":19},
  {"content":"\r\n\r\nشوند ؛ زيرا نواختن كوس مخالفت و قرار گرفتن در جبههء مقابل ، علاوه بر مشكلات جنگ و صدمه‌هاى اقتصادى ، خطر نابودى آنها را در برداشت به ويژه اينكه عرب تمام قدرتش قبيلهء او بود و قبيله‌هاى آنها غالباً از آنان جدا شده بودند .\r\nروى اين اصل راه سومى انتخاب كردند ، و آن اينكه ظاهراً مسلمان شوند و درخفيه نقشهء در هم شكستن اسلام را طرح ريزى كنند .\r\nكوتاه سخن اينكه ، بروز « نفاق » در يك اجتماع معمولًا معلول يكى از دو چيز است : نخست پيروزى و قدرت آيين انقلابى موجود و تسلّط آن بر اجتماع ، و ديگر ضعف روحيّه و فقدان شخصيّت و شهامت كافى براى رويارويى با حوادث سخت .\r\n\r\n2 لزوم شناخت منافقان\r\nبدون شك نفاق و منافق ، مخصوص عصر پيامبر صلى الله عليه و آله نبوده است و در هر جامعه‌اى اين برنامه و گروه وجود دارند ؛ منتها بايد براساس معيارهاى حساب شده‌اى كه قرآن براى آنها به دست مىدهد شناسايى شوند ، تا نتوانند زيان و يا خطرى ايجاد كنند .\r\nدر آيات گذشته و همچنين سورهء منافقين و روايات اسلامى نشانه‌هاى مختلفى براى آنها ذكر شده است از جمله :\r\n1 هياهوى بسيار و ادّعاهاى بزرگ ، و گفتار زياد و عمل كم و ناهماهنگ .\r\n2 در هر محيطى رنگ آن محيط را گرفتن و با هر جمعيّتى مطابق مذاق آنان حرف زدن ، با مؤمنان « آمَنّا » گفتن و با مخالفان « إِنَّا مَعَكُمْ » .\r\n3 حساب خود را از مردم جدا كردن ، و تشكيل انجمنهاى سرّى و مرموز دادن با نقشه‌هاى حساب شده .\r\n4 خدعه و نيرنگ و فريب و دروغ و تملّق و چاپلوسى ، پيمان شكنى و خيانت .\r\n5 خود برتر بينى ، و مردم را ناآگاه ، سفيه و ابله قلمداد كردن و خود را عاقل و هوشيار دانستن .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nخلاصه ، دوگانگى شخصيّت و تضادّ برون و درون كه صفت بارز منافقان است ، پديده‌هاى گوناگون در عمل و گفتار و رفتار فردى و اجتماعى آنها دارد كه به خوبى مىتوان آن را شناخت .\r\nچه تعبير زيبايى دارد قرآن ، در آياتى كه خوانديم مىگويد : « فِي قُلُوبِهِمْ مَرَضٌ ؛ آنهادلهاى بيمار دارند . » چه بيمارى از دوگانگى ظاهر و باطن ، بدتر ! و چه بيمارى از خود برتربينى و يا نداشتن شهامت براى رويارويى با حوادث ، دردناكتر !\r\nولى همان گونه كه بيمارى قلبى را هر چند پنهان است نمىتوان بكلّى مخفى كرد بلكه نشانه‌هاى آن در چهرهء انسان و تمام اعضاى بدن آشكار مىشود ، بيمارى نفاق نيز همين گونه است كه با تظاهرات مختلف قابل شناخت مىباشد .\r\nدر تفسير نمونه ذيل آيات 141 تا 143 سورهء نساء نيز دربارهء « صفات منافقان » بحث شده است . « 1 »\r\nو نيز در ذيل آيات 49 تا 57 سورهء توبه بحث مشروحى در اين زمينه داريم . « 2 »\r\nدر سورهء توبه ذيل آيات 62 تا 85 نيز بحثهاى فراوانى در اين زمينه مطالعه خواهيد فرمود . « 3 »\r\n\r\n3 گسترش مفهوم نفاق\r\nگرچه نفاق به مفهوم خاصّش ، صفت افراد بى ايمانى است كه ظاهراً در صفّ مسلمانانند امّا باطناً دل در گرو كفر دارند ، ولى نفاق معناى وسيعى دارد كه هر گونه دو گانگى ظاهر و باطن ، گفتار و عمل را شامل مىشود هر چند در افراد مؤمن باشد كه ما از آن به عنوان « رگه‌هاى نفاق » نام مىبريم .\r\n\r\n\r\n","description":"","footnote":"\r\n( 1 ) . تفسير نمونه ، ج 4 ، ص 174 تا 178 .\r\n( 2 ) . همان مدرك ، ج 7 ، ص 438 به بعد .\r\n( 3 ) . همان مدرك ، ج 8 ، ص 31 به بعد .\r\n","page_name":" 21 ","page_number":21},
  {"content":"\r\n\r\nمثلًا در حديثى از پيامبر صلى الله عليه و آله مىخوانيم : « ثَلَاثٌ مَنْ كُنَّ فِيهِ كَانَ مُنَافِقاً وَ إِنْ صَامَ وَ صَلَّى وَ زَعَمَ أَنَّهُ مُسْلِمٌ : مِنْ إِذَا ائْتُمِنَ خَانَ ، وَ إِذَا حَدَّثَ كَذَبَ ، وَ إِذَا وَعَدَ أَخْلَفَ « 1 » . . . ؛ سه صفت است در هر كس باشد منافق است ، هر چند روزه بگيرد و نماز بخواند و خود را مسلمان بداند : كسى كه در امانت خيانت مىكند ، و كسى كه به هنگام سخن گفتن دروغ مىگويد ، و كسى كه وعده مىدهد و خلف وعده مىكند . »\r\nمسلّماً اين گونه افراد ، منافق به معناى خاص نيستند ، ولى رگه‌هايى از نفاق در وجود آنها هست ، مخصوصاً دربارهء رياكاران از امام صادق عليه السلام مىخوانيم كه فرمود :\r\n« الرّياء شجرة لا تثمر إلّاالشّرك الخفى ، و اصلها النّفاق ! « 2 » ؛ ريا و ظاهرسازى ، درختى ( شوم و تلخ ) است كه ميوه‌اى جز شرك خفى ندارد و اصل و ريشهء آن نفاق است . »\r\nدر اينجا توجّه شما را به سخنى از اميرمؤمنان على 7 درباره منافقان جلب مىكنيم :\r\nاى بندگان خدا شما را به تقوا و پرهيزكارى سفارش مىكنم ، و از منافقان برحذر مىدارم ، زيرا آنها گمراه و گمراه كننده‌اند ؛ خطاكار و به خطا اندازند ؛ به رنگهاى گوناگون در مىآيند ؛ به قيافه و زبانهاى متعدّد خودنمايى مىكنند ؛ از هر وسيله‌اى براى فريفتن و درهم شكستن شما استفاده مىكنند ؛ و در هر كمينگاهى به كمين شما مىنشينند ؛ بد باطن و خوش ظاهرند ؛ و گفتارشان به ظاهر شفابخش ، امّا كردارشان دردى است درمان‌ناپذير ؛ به رفاه و آسايش مردم حسد مىورزند و ( اگر به كسى ) بلايى وارد شود خوشحالند ؛ و اميدواران را مأيوس مىكنند ؛ آنها در هر راهى كشته‌اى دارند و در هر دلى راهى و در هر مصيبتى اشك ساختگى مىريزند ؛ مدح و تمجيد را به يكديگر قرض مىدهند و انتظار پاداش و جزا مىكشند ؛ اگر چيزى بخواهند اصرار مىورزند ، و اگر ملامت كنند پرده درى مىنمايند . « 3 » »\r\n\r\n\r\n","description":"","footnote":"\r\n( 1 ) . بحارالانوار ، ج 69 ، ص 108 .\r\n( 2 ) . همان مدرك ، ص 300 .\r\n( 3 ) . نهج البلاغه ، خطبهء 194 .\r\n","page_name":" 22 ","page_number":22},
  {"content":"\r\n\r\n\r\n4 انواع كار شكنيهاى منافقان\r\nنه تنها براى اسلام كه براى هر آيين انقلابى و پيشرو ، منافقان خطرناكترين گروهند . آنها در لابه لاى صفوف مسلمانان نفوذ مىكنند و از هر فرصتى براى كارشكنى استفاده مىنمايند .\r\nگاهى مؤمنان راستين را كه با اخلاص تمام ، سرمايهء مختصرى را در راه خدا انفاق مىكردند مورد استهزا قرار مىدادند ، چنان كه قرآن مىگويد :\r\nالَّذِينَ يَلْمِزُونَ الْمُطَّوِّعِينَ مِنَ الْمُؤْمِنِينَ فِى الصَّدَقَاتِ وَالَّذِينَ لَايَجِدُونَ إِلَّا جُهْدَهُمْ فَيَسْخَرُونَ مِنْهُمْ سَخِرَ اللَّهُ مِنْهُمْ وَلَهُمْ عَذَابٌ أَلِيمٌ « 1 »\r\nآنها كه مؤمنان با اخلاص را به خاطر انفاقهاى ( كوچك امّا بىريا ) مسخره مىكنند ، خداوند آنها را استهزا مىكند و عذاب دردناكى در انتظارشان است !\r\nو گاهى در انجمنهاى سرّى خود تصميم مىگرفتند كمكهاى مالى خود را از ياران رسول خدا صلى الله عليه و آله بكلّى قطع كنند ، تا از اطراف او پراكنده شوند ، چنان كه در سورهء منافقان آمده :\r\nهُمْ الَّذِينَ يَقُولُونَ لَاتُنْفِقُوا عَلَى مَنْ عِنْدَ رَسُولِ اللَّهِ حَتَّى يَنْفَضُّوا وَللَّهِ خَزَائِنُ السَّماوَاتِ وَالْأَرْضِ وَلَكِنَّ الْمُنَافِقِينَ لَايَفْقَهُونَ « 2 »\r\nآنها مىگويند كمكهاى مالى خود را از كسانى كه نزد پيامبرند قطع كنيد تا از پيرامون او پراكنده شوند ، ( غافل از اين كه ) خزائن آسمان و زمين از آن خداست ، ولى منافقان نمىفهمند .\r\nگاهى تصميم مىگرفتند كه پس از بازگشت از جنگ به مدينه ، دست به دست هم بدهند و با استفاده از يك فرصت مناسب ، مؤمنان را از مدينه بيرون كنند و مىگفتند :\r\n\r\n\r\n","description":"","footnote":"\r\n( 1 ) . سورهء توبه ، آيهء 79 .\r\n( 2 ) . سورهء منافقون ، آيهء 7 .\r\n","page_name":" 23 ","page_number":23},
  {"content":"\r\n\r\n« يَقُولُونَ لَئِن رَّجَعْنَا إِلَى الْمَدِينَةِ لَيُخْرِجَنَّ الْأَعَزُّ مِنْهَا الْأَذَلَّ . « 1 » »\r\nو زمانى هم به بهانه‌هاى مختلف از قبيل جمع آورى محصولات كشاورزى از شركت در برنامه‌هاى جهاد ، خوددارى كرده و در شديدترين لحظات ، پيامبر صلى الله عليه و آله را تنها مىگذاشتند ، و در عين حال وحشت داشتند كه پرده از رازشان برداشته شود و رسوا گردند .\r\nبه خاطر همين موضع گيريهاى بسيار خصمانه ، در آيات زيادى از قرآن ، آماج شديدترين حملات قرار گرفتند ، و يك سوره در قرآن به نام سورهء « منافقون » پيرامون وضع آنها نازل شده است .\r\nدر سوره‌هاى توبه ، حشر ، و بعضى ديگر از سوره‌هاى قرآن نيز مورد نكوهش فراوان قرار گرفته‌اند ، از جمله سيزده آيه از آيات همين سورهء بقره از صفات آنها و عواقب شومشان سخن مىگويد .\r\n\r\n5 خود فريبى منافقان\r\nمشكل بزرگى كه مسلمانان در ارتباط با منافقان داشتند اين بود كه از يكسو مأمور بودند هر كس اظهار اسلام مىكند با آغوش باز از او استقبال كنند ، و از تفتيش عقايد در مورد اشخاص خوددارى نمايند ؛ از سوى ديگر ، بايد مراقب توطئه‌هاى منافقان باشند . منافقانى كه با قيافهء حق به جانب به نام فرد مسلمان ، گفتارشان مورد قبول افراد واقع مىشد ، در حالى كه در باطن ، سدّ راه اسلام و از دشمنان قسم خورده بودند .\r\nاين گروه با پيش گرفتن اين راه ، فكر مىكردند مىتوانند خداوند و مؤمنان را براى هميشه فريب دهند ، در حالى كه بدون توجّه خود را فريب مىدادند .\r\nتعبير به « يُخَادِعُونَ اللَّهَ وَالَّذِينَ ءَامَنُوا » با توجّه به معناى مخادعه كه به معناى\r\n\r\n\r\n","description":"","footnote":"\r\n( 1 ) . سورهء منافقون ، آيهء 8 .\r\n","page_name":" 24 ","page_number":24},
  {"content":"\r\n\r\nنيرنگ و خدعه از دو طرف است ، مفهوم دقيقى را ترسيم مىكند و آن اينكه آن‌ها از يك سو بر اثر كوردلى ، اعتقاد داشتند كه پيامبر اسلام صلى الله عليه و آله يك خدعه گر است كه براى حكومت بر مردم ، دين و نبوّت را مطرح ساخته ، و افراد ساده لوح نيز اطراف او جمع شده‌اند ، لذا بايد در مقابل او به خدعه برخاست ! بنابراين ، از يك سو كار اين منافقين ، خدعه و نيرنگ بود و از سوى ديگر دربارهء پيامبر بزرگ خدا نيز چنين اعتقاد غلطى داشتند .\r\nامّا جملهء بعد « وَمَا يَخْدَعُونَ إِلَّآ أَنفُسَهُمْ وَمَا يَشْعُرُونَ » هر دو پندار آنها را درهم مىكوبد ، از يك سو اثبات مىكند كه تنها خدعه و نيرنگ از جانب خود آنهاست و از سوى ديگر مىگويد اين خدعه و نيرنگ نيز به خودشان باز مىگردد و نمىفهمند ، چرا كه سرمايه‌هاى اصيلى را كه خداوند براى نيل به سعادت در وجودشان آفريده ، در مسير خدعه و نيرنگ بر باد مىدهند و دست خالى از هر خير و نيكى ، با كوله بارى از گناه ، از دنيا مىروند .\r\nالبتّه هيچ كس خدا را نمىتواند فريب بدهد ، چرا كه او باخبر از آشكار و نهان است . بنابراين ، تعبير به « يُخَادِعُون‌َاللَّهَ » يا از اين نظر است كه خدعه و نيرنگ با پيامبر و مؤمنان ، هم چون خدعه و نيرنگ با خداست ( در موارد ديگرى از قرآن نيز ديده مىشود كه خداوند براى تعظيم پيامبر و مؤمنان خدا را در صف آن‌ها قرار مىدهد ) ؛ و يا اينكه ، بر اثر عدم شناخت صفات خدا با افكار كوتاه و ناقص خود به راستى فكر مىكردند ممكن است چيزى از خدا پنهان بماند ؛ و نظير آن در بعضى ديگر از آيات قرآن ديده مىشود .\r\nبه هر حال ، آيهء فوق ، اشارهء روشنى به مسألهء فريب دادن وجدان دارد و اينكه بسيار مىشود كه انسان منحرف و آلوده ، براى رهايى از سرزنش و مجازات وجدان در برابر اعمال زشت خود دست به توجيه‌هاى غلطى مىزند و مىگويد اين عمل من نه تنها زشت و انحرافى نيست بلكه اصلاح است و مبارزه با فساد ( إِنَّمَا نَحْنُ مُصْلِحُونَ ) تا با\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nفريب دادن وجدان ، آسوده خاطر به اعمال خلاف خود ادامه دهد .\r\nمىگويند يكى از سران آمريكا در پاسخ اينكه چرا دستور داده است دو شهر بزرگ ژاپن ( هيروشيما و ناكازاكى ) را بمباران اتمى كنند و حدود 200 هزار نفر كودك و پير و جوان را نابود و ناقص سازند ، گفته بود :\r\nما به خاطر صلح اين دستور را داده‌ايم ، كه اگر اين كار را نمىكرديم و جنگ طولانىتر مىشد ، مىبايست بيش از اين مىكشتيم !\r\nآرى ، منافقان عصر ما نيز براى فريب مردم يا فريب وجدان خود از اين گفته‌ها و از اين كارها ، بسيار دارند ؛ در حالى كه در برابر ادامهء جنگ يا بمباران اتمى شهرهاى بى دفاع ، راه سوم روشنى نيز وجود داشت و آن اين كه دست از تجاوزگرى بردارند و ملّتها را با سرمايه‌هاى كشورشان آزاد بگذارند .\r\nبنابراين ، نفاق در حقيقت وسيله‌اى است براى فريب دادن وجدان ، و چه دردناك است كه انسان ، اين واعظ درونى ، اين پليس هميشه بيدار و اين نمايندهء الهى را درون خود ، خفه كند ، و يا آنچنان پرده بر روى آن بيفكند كه صدايش به گوش نرسد .\r\n\r\n6 محصول كار منافقان\r\nدر قرآن مجيد كراراً فعّاليّتهاى انسان در اين دنيا به يك نوع تجارت تشبيه شده است ، و در حقيقت همهء ما در اين جهان تاجرانى هستيم كه با سرمايه‌هاى فراوان خداداد عقل ، فطرت ، عواطف ، نيروهاى مختلف جسمانى ، مواهب عالم طبيعت ، و بالاخره رهبرى انبيا ، گام در اين تجارتخانهء بزرگ مىگذاريم ؛ گروهى سود مىبرند ، و پيروز مىشوند و سعادتمند و گروهى نه تنها سود نمىبرند بلكه اصل سرمايه را نيز از دست داده ، و به تمام معنا ورشكست مىشوند . نمونهء كامل گروه اوّل ، مجاهدان راه خدا هستند ، چنان كه قرآن درباره آنها مىگويد :\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nيَا أَيُّهَا الَّذِينَ آمَنُوا هَلْ أَدُلُّكُمْ عَلَى تِجَارَةٍ تُنجِيكُم مِّنْ عَذَابٍ أَلِيمٍ * تُؤْمِنُونَ بِاللَّهِ وَرَسُولِهِ وَتُجَاهِدُونَ فِى سَبِيلِ اللَّهِ بِأَمْوَالِكُمْ وَأَنفُسِكُمْ « 1 »\r\nاى كسانى كه ايمان آورده‌ايد ! آيا شما را به تجارتى راهنمايى كنم كه شما را از عذاب دردناك رهايى مىبخشد ؟ به خدا و رسولش ايمان بياوريد و با اموال و جان‌هايتان در راه خدا جهاد كنيد !\r\nو نمونهء واضح گروه دوم ، منافقانند كه قرآن در آيات فوق ، پس از ذكر كارهاى مخرّب آنها كه در لباس اصلاح و عقل ، انجام مىگيرد ، مىگويد : ( آنها كسانى هستند كه هدايت را با گمراهى مبادله كردند و اين تجارت نه براى آنها سودى داشت و نه مايهء هدايت شد ) اين گروه در موقعيتى قرار داشتند كه مىتوانستند بهترين راهها را انتخاب كنند ؛ آنها در كنار چشمهء زلال وحى قرار داشتند ؛ در محيطى مملوّ از صفا و صداقت و ايمان ، امّا آنها به جاى اينكه از اين موقعيّت خاص كه در طول قرون و اعصار تنها نصيب گروه اندكى شده است بالاترين بهره را ببرند ، هدايت را دادند و گمراهى را خريدند ؛ هدايتى كه در درون فطرتشان بود ؛ هدايتى كه در محيط وحى موج مىزد ؛ همهء اين امكانات را از دست دادند به گمان اينكه با اين كار مىتوانند مسلمين را درهم بكوبند و روياهاى شومى را كه در مغز خود مىپروراندند تحقّق بخشند .\r\nاين معاوضه و انتخاب غلط دو زيان بزرگ همراه داشت :\r\nنخست اينكه ، سرمايه‌هاى مادّى و معنوى خويش را از دست دادند بىآنكه در مقابل آن سودى ببرند .\r\nو ديگر اينكه ، حتّى به نتيجهء شوم مورد نظر خود نيز نرسيدند زيرا اسلام با سرعت پيشرفت كرد و به زودى صفحهء جهان را فراگرفت و اين منافقان نيز رسوا شدند .\r\n\r\n\r\n","description":"","footnote":"\r\n( 1 ) . سورهء صف ، آيهء 10 و 11 .\r\n","page_name":" 27 ","page_number":27},
  {"content":"\r\n\r\n\r\nشرح بيشتر در چهار آيهء ديگر\r\n\r\nآيات 17 تا 20 سورهء بقره :\r\nمَثَلُهُمْ كَمَثَلِ الَّذِى اسْتَوْقَدَ نَاراً فَلَمَّآ أَضَآءَتْ مَا حَوْلَهُ ذَهَبَ اللَّهُ بِنُورِهِمْ وَتَرَكَهُمْ فِى ظُلُمَاتٍ لَّايُبْصِرُونَ\r\nآنها ( منافقان ) همانند كسى هستند كه آتشى افروخته ( تا در بيابان تاريك راه خود را پيدا كند ) ولى هنگامى كه آتش اطراف خود را روشن ساخت خداوند ( طوفانى مىفرستد و ) آن را خاموش مىكند ، و در تاريكى وحشتناكى كه چشم كار نمىكند آنها را رها مىسازد .\r\nصُمٌّ بُكْمٌ عُمْىٌ فَهُمْ لَايَرْجِعُونَ\r\nآنها كر ، گنگ و كورند بنابراين ( از راه خطا ) باز نمىگردند !\r\nأَوْ كَصَيِّبٍ مِّنَ السَّمَآءِ فِيهِ ظُلُمَاتٌ وَرَعْدٌ وَبَرْقٌ يَجْعَلُونَ أَصَابِعَهُمْ فِى ءَاذَانِهِمْ مِّنَ الصَّوَاعِقِ حَذَرَ الْمَوْتِ وَاللَّهُ مُحِيطٌ بِالْكَافِرِينَ\r\nيا همچون بارانى از آسمان كه در شب تاريك توأم با رعد و برق و صاعقه ( بر سر رهگذرانى ) ببارد ، آنها از ترس مرگ انگشتانشان را در گوشهاى خود مىگذارند تا صداى صاعقه را نشنوند ، و خداوند به كافران احاطه دارد ( و در قبضهء قدرت او هستند ) .\r\nيَكَادُ الْبَرْقُ يَخْطَفُ أَبْصَارَهُمْ كُلَّمَا أَضَآءَ لَهُم مَّشَوْا فِيهِ وَإِذَآ أَظْلَمَ عَلَيْهِمْ قَامُوا وَلَوْ شَآءَ اللَّهُ لَذَهَبَ بِسَمْعِهِمْ وَأَبْصَارِهِمْ إِنَّ اللَّهَ عَلَى كُلِّ شَىْءٍ قَدِيرٌ\r\nروشنايى خيره كنندهء برق نزديك است چشم آنها را بربايد ، هر لحظه‌اى كه ( برق جستن مىكند و صفحهء بيابان را ) براى آنها روشن مىسازد ( چند قدمى ) در پرتو آن راه مىروند و هنگامى كه خاموش مىشود توقّف مىكنند ، و اگر خدا بخواهد گوش و چشم آنها را از بين مىبرد ، چرا كه خداوند بر هر چيز تواناست .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\nترسيم گويايى از حال منافقان ضمن دو مثال زيبا :\r\nقرآن مجيد ، براى مجسّم ساختن وضع منافقان دو تشبيه گويا در آيات فوق بيان مىكند : در مثال اوّل مىگويد :\r\nآنها مانند كسى هستند كه آتشى ( در شب ظلمانى افروخته تا در پرتو نور آن راه را از بيراهه بشناسد و به منزل مقصود برسد ( مَثَلُهُمْ كَمَثَلِ الَّذِى اسْتَوْقَدَ نَاراً ) .\r\nولى همين كه اين شعلهء آتش اطراف آنها را روشن ساخت ، خداوند آن را خاموش مىسازد ، و در ظلمات رهايشان مىكند ، به گونه‌اى كه چيزى را نبينند ( فَلَمَّآ أَضَآءَتْ مَا حَوْلَهُ ذَهَبَ اللَّهُ بِنُورِهِمْ وَتَرَكَهُمْ فِى ظُلُمَاتٍ لَّايُبْصِرُونَ ) .\r\nآنها فكر مىكردند با اين آتش مختصر و نور آن مىتوانند با ظلمتها به پيكار برخيزند ، امّا ناگهان بادى سخت برمى خيزد و يا باران درشتى فرو مىريزد ، و يا بر اثر پايان گرفتن مواد آتش‌افروز ، آتش به سردى و خاموشى مىگرايد و بار ديگر در تاريكى وحشت‌زا سرگردان مىشوند .\r\nسپس اضافه مىكند :\r\nآنها كر هستند و گنگ و نابينا ، و چون هيچ يك از وسايل اصلى درك حقايق را ندارند از راهشان باز نمىگردند ( صُمٌّ بُكْمٌ عُمْىٌ فَهُمْ لَايَرْجِعُونَ ) .\r\nچه مثال دقيق و گويايى ! در زندگى انسان بيراهه فراوان است ، امّا خطّ مستقيم كه به سر منزل مقصود به پيش مىرود يكى بيش نيست ، ولى خطوط انحرافى بى نهايت است ؛ و از آن گذشته ، پرده‌هاى ظلمت و طوفانهاى وحشتناك و حوادث گوناگون در طول اين راه فراوان است ؛ چراغ پر فروغى كه از اين حوادث مصون باشد ، لازم است تا پرده‌هاى ظلمت را بشكافد و در برابر طوفانها مقاومت كند ، و آن چيزى جز چراغ عقل و ايمان و خورشيد وحى نيست .\r\nمختصر شعله‌اى كه انسان موقتاً مىافروزد چه كارى در اين راه طولانى و پر از طوفان از آن ساخته است ؟ !\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nمنافقان ، با انتخاب راه نفاق چنين مىپنداشتند كه مىتوانند در همه حال موقعيّت خويش را حفظ كنند و از هر خطر احتمالى مصون بمانند ؛ از منافعى كه به دو طرف مىرسد ، استفاده كرده ، و هر دسته غالب شود آنها را از خود بداند ؛ اگر مؤمنان پيروز شوند در صف مؤمنان و اگر غلبه با كافران باشد با آنها باشند .\r\nآنها خود را افرادى زيرك و باهوش مىپنداشته‌اند و در پرتو روشنايى اين شعلهء ضعيف و ناپايدار ، مىخواستند راه زندگى خود را ادامه دهند و به نوايى برسند .\r\nامّا قرآن پرده از روى كار آن‌ها برداشت ، و دروغشان را آشكار كرد ، چنان كه مىخوانيم :\r\nإِذَا جَاءَكَ الْمُنَافِقُونَ قَالُوا نَشْهَدُ إِنَّكَ لَرَسُولُ اللَّهِ وَاللَّهُ يَعْلَمُ إِنَّكَ لَرَسُولُهُ وَاللَّهُ يَشْهَدُ إِنَّ الْمُنَافِقِينَ لَكَاذِبُونَ « 1 »\r\nهنگامى كه منافقان به سراغ تو مىآيند ، مىگويند ما گواهى مىدهيم كه يقيناً تو فرستادهء خدايى ! خدا مىداند كه تو رسول او هستى ، ولى خدا گواهى مىدهد كه منافقان ( در اظهاراتشان ) دروغ مىگويند .\r\nحتّى قرآن به كفّار نيز اعلام مىكند كه آن‌ها با شما نيستند ، هر وعده‌اى دهند عمل نخواهند كرد :\r\nأَلَمْ تَرَ إِلَى الَّذِينَ نَافَقُوا يَقُولُونَ لِإِخْوَانِهِمُ الَّذِينَ كَفَرُوا مِنْ أَهْلِ الْكِتَابِ لَئِنْ أُخْرِجْتُمْ لَنَخْرُجَنَّ مَعَكُمْ وَلَا نُطِيعُ فِيكُمْ أَحَداً أَبَداً وَإِنْ قُوتِلْتُمْ لَنَنْصُرَنَّكُمْ وَاللَّهُ يَشْهَدُ إِنَّهُمْ لَكَاذِبُونَ * لَئِنْ أُخْرِجُوا لَايَخْرُجُونَ مَعَهُمْ وَلَئِنْ قُوتِلُوا لَايَنْصُرُونَهُمْ وَلَئِن نَّصَرُوهُمْ لَيُوَلُّنَّ الْأَدْبَارَ ثُمَّ لَايُنْصَرُونَ « 2 »\r\nآيا منافقان را نديدى كه پيوسته به برادران كافر خود از اهل كتاب مىگفتند : « اگر\r\n\r\n\r\n","description":"","footnote":"\r\n( 1 ) . سورهء منافقون ، آيهء 1 و 2 .\r\n( 2 ) . سورهء حشر ، آيهء 11 و 12 .\r\n","page_name":" 30 ","page_number":30},
  {"content":"\r\n\r\nشما را ( از مدينه ) بيرون كنند ، ما نيز با شما بيرون خواهيم رفت و هرگز از هيچ كس در بارهء شما اطاعت نخواهيم كرد ؛ و اگر با شما پيكار شود ، ياريتان خواهيم نمود » ، خداوند گواهى مىدهد كه منافقان دروغ مىگويند . اگر آنها را بيرون كنند با آنان بيرون نمىروند ، و اگر با آنها پيكار شود ياريشان نخواهند كرد ، و اگر ياريشان كنند ( در گير و دار جنگ ) پشت به ميدان كرده فرار مىكنند ( و استقامت به خرج نخواهند داد ) سپس كسى آنان را يارى نمىكند .\r\nقابل توجّه اينكه : قرآن در اينجا از جملهء « اسْتَوْقَدَ نَاراً » استفاده كرده است ، يعنى آن‌ها براى رسيدن به « نور » ، « نار » استفاده مىكنند ؛ آتشى كه هم دود و هم خاكستر و هم سوزش دارد ، در حالى كه مؤمنان از نور خالص و چراغ روشن و پرفروغ ايمان بهره مىگيرند .\r\nمنافقان گرچه تظاهر به نور ايمان دارند امّا باطنشان نار است ، و اگر هم نورى باشد ضعيف است و كوتاه مدّت .\r\nاين نور مختصر ، يا اشاره به فروغ وجدان و فطرت توحيدى است و يا اشاره به ايمان نخستين آنهاست كه بعداً بر اثر تقليدهاى كوركورانه و تعصّب‌هاى غلط و لجاجتها و عداوتها ، پرده‌هاى ظلمانى و تاريك بر آن مىافتد ، نه تنها يك ظلمت بلكه به تعبير قرآن « ظلمات » .\r\nو همين‌هاست كه چشم بينا و گوش شنوا و زبان گويا را سرانجام از آن‌ها خواهد گرفت ، چرا كه سابقاً هم گفتيم ادامهء راه غلط تدريجاً نيروى تشخيص و درك انسان را ضعيف مىكند تا آنجا كه گاهى حقايق را وارونه مىبيند ، نيك در نظرش بد ، و فرشته ، ديو ، خودنمايى مىكند .\r\nبه هر حال اين تشبيه در حقيقت ، يك واقعيّت را در زمينهء نفاق روشن مىسازد ، و آن اينكه نفاق و دو رويى براى مدّت طولانى نمىتواند مؤثّر واقع شود . ممكن است منافقان براى مدّت كوتاهى از مزاياى اسلام و مصونيّتهاى مؤمنان برخوردار شوند و از رفاقت پنهانى با كفّار نيز بهره گيرند .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nولى اين امر همچون شعلهء ضعيف و كم دوامى كه در يك بيابان تاريك و ظلمانى در معرض وزش طوفانهاست ديرى نمىپايد ، و سرانجام چهرهء واقعى آنها آشكار مىگردد ، و به جاى كسب موفقيّت و محبوبيّت ، منفور و مطرود خواهند شد و همانند كسى كه در بيابان راه را گم كرده و چراغ را از دست داده سرگردان مىمانند .\r\nاين نكته نيز قابل توجّه است كه در تفسير آيهء « هُوَ الَّذِى جَعَلَ الشَّمْسَ ضِيَاءً وَالْقَمَرَ نُوراً « 1 » ؛ آن خدايى است كه خورشيد را روشنايى و ماه را نوربخش قرار داد » ، از امام باقر عليه السلام چنين نقل شده كه فرمود : « أَضَائَتِ الْأَرْضُ بِنُورِ مُحَمَّدٍ صلى الله عليه و آله كَمَا تُضِىءُ الشَّمْسُ ، فَضَرَبَ اللَّهُ مَثَلَ مُحَمَّدٍ صلى الله عليه و آله الشَّمْسَ وَ مَثَلَ الْوَصِىِّ الْقَمَر « 2 » ؛ خداوند صفحهء روى زمين را به محمّد روشن ساخت همان گونه كه با نور آفتاب ، لذا محمّد را به خورشيد تشبيه كرد ، و وصىّ او ( على عليه السلام ) را به ماه . »\r\nيعنى نور ايمان و وحى ، عالمگير است ، در حالى كه نفاق اگر پرتوى هم داشته باشد تنها دايره كوچكى از اطراف خود را آن هم براى مدّت كوتاهى روشن مىكند .\r\nدر مثال دوم ، قرآن صحنهء زندگى آنها را به شكل ديگرى ترسيم مىنمايد : از كرانه‌هاى افق برق پر نورى مىجهد ؛ صداى غرّش وحشتزا و مهيب رعد ، نزديك است پرده‌هاى گوش را پاره كند ؛ انسانى بى پناه در دل اين دشت وسيع و ظلمانى و پراز خطر ، حيران و سرگردان مانده است ؛ باران پر پشت ، بدن او را مرطوب ساخته ، نه پناهگاه مورد اطمينانى وجود دارد كه به آن پناه برد و نه ظلمت اجازه مىدهد گامى به سوى مقصد بردارد .\r\nقرآن در يك عبارت كوتاه ، حال چنين مسافر سرگردانى را بازگو مىكند : « يا همانند بارانى كه در شب تاريك ، توأم با رعد و برق و صاعقه ( بر سر رهگذارنى ) ببارد ( أَوْ كَصَيِّبٍ مِّنَ السَّمَآءِ فِيهِ ظُلُمَاتٌ وَرَعْدٌ وَبَرْقٌ ) » .\r\n\r\n\r\n","description":"","footnote":"\r\n( 1 ) . سورهء يونس ، آيهء 5 .\r\n( 2 ) . تفسير نورالثّقلين ، ج 1 ، ص 36 .\r\n","page_name":" 32 ","page_number":32},
  {"content":"\r\n\r\nسپس اضافه مىكند : « آن‌ها از ترس مرگ انگشتها را در گوش خود مىگذارند تا صداى وحشت‌انگيز صاعقه‌ها را نشنوند ( يَجْعَلُونَ أَصَابِعَهُمْ فِى ءَاذَانِهِمْ مِّنَ الصَّوَاعِقِ حَذَرَ الْمَوْتِ ) » .\r\nو در پايان آيه مىفرمايد : « و خداوند به كافران احاطه دارد ( وَاللَّهُ مُحِيطٌ بِالْكَافِرِينَ ) » .\r\nبرقهاى پى در پى بر صفحهء آسمان تاريك جستن مىكند : « نور برق آنچنان خيره كننده است كه نزديك است چشمهاى آنها را بربايد ( يَكَادُ الْبَرْقُ يَخْطَفُ أَبْصَارَهُمْ ) » .\r\n« هر زمان كه برقى مىزند و صفحهء بيابان تاريك ، روشن مىشود ، چند گامى در پرتو آن راه مىروند ، ولى بلافاصله ظلمت بر آنها مسلّط مىشود و آنها در جاى خود متوقّف مىگردند ( كُلَّمَا أَضَآءَ لَهُم مَّشَوْا فِيهِ وَإِذَآ أَظْلَمَ عَلَيْهِمْ قَامُوا ) » .\r\nآنها هر لحظه خطر را در برابر خود احساس مىكنند ، چرا كه در دل اين بيابان نه كوهى به چشم مىخورد ، نه درختى تااز خطر رعد و برق و صاعقه جلوگيرى كند هر آن ممكن است هدف صاعقه‌اى قرارگيرند و در يك لحظه خاكستر شوند !\r\nمىدانيم صاعقه‌ها به هر برآمدگى از زمين حمله مىكنند ، امّا در دل بيابان جز آن‌ها برآمدگى پيدا نمىشود كه صاعقه متوجّه آن گردد ؛ بنابراين ، خطر جدّى و حتمى است ( با توجّه به اينكه خطر صاعقه در بيابانهاى مسطّحى همچون بيابانهاى حجاز به مراتب از مناطق كوهستانى بيشتر است اهمّيّت اين مثال براى مردم آن محيط روشن‌تر مىشود ) .\r\nخلاصه ، نمىداند چه كند ؛ مضطرب و پريشان ، حيران و سرگردان بر جاى خود ايستاده ، نه راهى در ميان شنهاى بيابان پيداست و نه راهنمايى كه در پرتو هدايت او گام بردارد .\r\nحتّى اين خطر وجود دارد كه غرّش رعد ، گوش آنها را پاره و نور خيره كنندهء برق ، چشمشان را نابينا كند ؛ آرى « اگر خدا بخواهد گوش و چشم آنها را از ميان مىبرد چراكه خدا به هر چيز تواناست ( وَلَوْ شَآءَ اللَّهُ لَذَهَبَ بِسَمْعِهِمْ وَأَبْصَارِهِمْ إِنَّ اللَّهَ عَلَى كُلِّ شَىْءٍ قَدِيرٌ ) » .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nآرى ، منافقان درست به چنين مسافرى مىمانند ؛ آنها در ميان مؤمنان روز افزون كه همچون سيل خروشان و باران پرپشتى به هر سو پيش مىروند قرار گرفته‌اند ؛ افسوس كه به پناهگاه مطمئنّ ايمان ، پناه نبرده‌اند تا از شرّ صاعقه‌هاى مرگبار مجازات الهى نجات يابند .\r\nجهاد مسلّحانه در برابر دشمنان ، همانند خروش رعد و صاعقه بر سر آنها فرود مىآمد ؛ گاهگاه فرصتهايى ، براى پيدا كردن راه حق نصيبشان مىشد و انديشه هايشان بيدار مىگشت ؛ ولى افسوس كه اين بيدارى همچون برق آسمان ديرى نمىپاييد ؛ تا مىخواستند چند گامى بردارند خاموش مىشد و تاريكى غفلت و سپس توقّف و سرگردانى جاى آن را مىگرفت .\r\nپيشرفت سريع اسلام همچون برق آسمانى چشم آنها را خيره كرده بود ، و آيات قرآن كه پرده از رازهاى نهانيشان بر مىداشت همچون صاعقه‌ها آنها را هدف قرار مىداد ؛ هر دم احتمال مىدادند آيه‌اى نازل گردد و پرده از رازهاى ديگرى بردارد و رسواتر شوند . چنان كه قرآن در آيه 64 سورهء توبه مىگويد : « يَحْذَرُ الْمُنَافِقُونَ أَنْ تُنَزَّلَ عَلَيْهِمْ سُورَةٌ تُنَبِّئُهُمْ بِمَا فِى قُلُوبِهِمْ قُلِ اسْتَهْزِئُوا إِنَّ اللَّهَ مُخْرِجٌ مَّا تَحْذَرُونَ ؛ منافقان از اين مىترسند كه سوره‌اى بر ضدّ آنها نازل شود و آنچه در درون مخفى مىدارند فاش گردد . بگو هر چه مىخواهيد استهزا كنيد خدا آنچه را از آن مىترسيد ظاهر مىسازد . »\r\nمنافقان از اين وحشت داشتند كه با علنى شدن اسرارشان ، فرمان جنگ از طرف خدا با اين دشمنان خائن داخلى صادر شود و مسلمانان كه در آن روز قوى و نيرومند بودند بر آنها حمله كنند ؛ آنچنان كه قرآن مىگويد : « لَّئِنْ لَّمْ يَنْتَهِ الْمُنَافِقُونَ وَالَّذِينَ فِى قُلُوبِهِمْ مَّرَضٌ وَالْمُرْجِفُونَ فِى الْمَدِينَةِ لَنُغْرِيَنَّكَ بِهِمْ ثُمَّ لَايُجَاوِرُونَكَ فِيهَا إِلَّا قَلِيلًا * مَّلْعُونِينَ أَيْنَمَا ثُقِفُوا أُخِذُوا وَقُتِّلُوا تَقْتِيلًا « 1 » ؛ اگر منافقان و آنهايى كه قلبشان بيمار است و كسانى\r\n\r\n\r\n","description":"","footnote":"\r\n( 1 ) . سورهء احزاب ، آيهء 60 و 61 .\r\n","page_name":" 34 ","page_number":34},
  {"content":"\r\n\r\nكه با اشاعهء اكاذيب ، ترس و وحشت و سستى مىآفرينند ، دست از كردار خود برندارند ما تو را بر آن‌ها مىشورانيم تا نتوانند در جوار شما جز اندكى زندگى كنند ؛ و به صورت افراد نفرين شده هر جا يافت شوند ، آنها را بگيرند و بكشند . »\r\nاز اين آيات ، به خوبى استفاده مىشود كه منافقان در وحشت و سرگردانى سختى درمدينه قرار داشتند ؛ آيات با لحن شديد و قاطعى پى در پى همانند رعد و برق آسمانى بر ضدّ آنها نازل مىشد ، و هر آن احتمال اين مىرفت كه دستور مجازات و يا حدّاقل اخراج آنها از مدينه صادر گردد .\r\nاگر چه شأن نزول اين آيات ، منافقان عصر پيامبر صلى الله عليه و آله است ، امّا با توجّه به اين كه خطّ نفاق در هر عصر و زمانى ، در برابر خطر انقلابهاى راستين وجود داشته و دارد ، به منافقان همهء اعصار و قرون گسترش مىيابد ؛ و ما با چشم خود تمام اين نشانه‌ها را يك به يك و مو به مو در مورد منافقان عصر خويش مىيابيم . سرگردانى آنها ، وحشت و اضطرابشان و خلاصه بى پناهى و بدبختى و سيه روزى و رسوايى آنها را درست همانند همان مسافرى كه قرآن به روشن‌ترين وجهى حال او را ترسيم كرده است مشاهده مىكنيم .\r\nدر اينكه ميان مثال دوم و اوّل در آيات فوق چه تفاوتى است ، در اينجا دو تفسير وجود دارد :\r\nنخست اينكه : آيهء اوّل « مَثَلُهُمْ كَمَثَلِ الَّذِى . . . » اشاره به منافقانى است كه در آغاز وارد صف مؤمنان راستين شده بودند و حقيقتاً ايمان آوردند ، امّا اين ايمان مستقر و پابرجا نبود و به نفاق گراييدند .\r\nو امّا مثال دوم : « أَوْ كَصَيِّبٍ مِّنَ السَّمَآءِ . . . » حال منافقانى را بازگو مىكند كه در آغاز در همان صف نفاق بودند و حتّى براى يك لحظه ايمان نياوردند .\r\nتفسير ديگر اينكه : مثال اوّل بازگو كنندهء حال افراد است ، و مثال دوم مجسّم كنندهء وضع محيطها . لذا در اوّل مىفرمايد : « مَثَلُهُمْ كَمَثَلِ الَّذِى . . . ؛ مثل آن‌ها مانند كسى است\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nكه . . . » و در مثال دوم مىگويد : « أَوْ كَصَيِّبٍ مِّنَ السَّمَآءِ فِيهِ ظُلُمَاتٌ وَرَعْدٌ وَبَرْقٌ ؛ مانند باران پرپشتى كه از آسمان فرو مىريزد ، و در آن ، ظلمت و رعد و برق است . » اشاره به محيط وحشت‌زا و پرخوف و خطرى است كه منافقان در آن زندگى داشتند .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n\r\nچهرهء نفاق در سورهء آل عمران\r\n\r\nآيهء 156 سورهء آل عمران :\r\nيَا أَيُّهَا الَّذِينَ آمَنُوا لَاتَكُونُوا كَالَّذِينَ كَفَرُوا وَقَالُوا لِإِخْوَانِهِمْ إِذَا ضَرَبُوا فِى الْأَرْضِ أَوْ كَانُوا غُزًّى لَّوْ كَانُوا عِنْدَنَا مَا مَاتُوا وَمَا قُتِلُوا لِيَجْعَلَ اللَّهُ ذَلِكَ حَسْرَةً فِى قُلُوبِهِمْ وَاللَّهُ يُحْيِى وَيُمِيتُ وَاللَّهُ بِمَا تَعْمَلُونَ بَصِيرٌ\r\nاى كسانى كه ايمان آورده‌ايد شما همانند كافران نباشيد كه هنگامى كه برادرانشان به مسافرتى مىروند ( و مىميرند ) ، يا در جنگ شركت مىكنند ( و كشته مىشوند ) ، مىگويند اگر آنها نزد ما بودند نمىمردند و كشته نمىشدند ! ( شما اين گونه سخنان نگوييد ) تا خدا اين حسرت را بر دل آنها بگذارد و خداوند زنده مىكند و مىميراند ( و زندگى و مرگ به دست اوست ) ؛ و خدا به آنچه انجام مىدهيد ، بيناست .\r\n\r\nسوء استفاده از حوادث گوناگون :\r\nجنگ « احد » از دو نظر براى مسلمانان فوق العاده اهمّيّت داشت : نخست اينكه آينهء تمام نمايى بود كه مىتوانست چهرهء واقعى مسلمانان آن زمان را منعكس سازد ، و\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nآن‌ها را وادار به اصلاح وضع خود و بر طرف ساختن نقاط ضعف بنمايد و به همين جهت قرآن فوق العاده روى آن تكيه كرده ، و در آيات بسيارى از آن استفاده تربيتى مىكند . از سوى ديگر ، اين حادثه زمينه را براى سمپاشى دشمنان و منافقان آماده ساخت و به همين دليل ، آيات زيادى براى خنثى كردن اين سمپاشىهانازل گرديد كه آيات فوق از آن‌هاست .\r\nاين آيه به منظور درهم كوبيدن فعّاليّتهاى تخريبى منافقان و هشدار به مسلمانان :\r\nنخست ، خطاب به افراد با ايمان مىفرمايد : « شما همانند كافران نباشيد كه هنگامى كه برادارنشان به مسافرتى مىروند و يا در صف مجاهدان قرار مىگيرند و كشته مىشوند مىگويند :\r\nافسوس اگر نزد ما بودند نمىمردند و كشته نمىشدند ! » گرچه آنها اين سخنان را در لباس دلسوزى ايراد مىكنند امّا نظرى جز مسموم ساختن روحيّهء شما ندارند و نبايد شما تحت تأثير اين سخنان مسموم قرار گيريد و چنين جمله هايى بر زبان آريد .\r\nاگر شما مؤمنان تحت تأثير سخنان گمراه كنندهء آنان قرار گيريد و همان حرفها را تكرار كنيد طبعاً روحيّهء شما ضعيف گشته و از رفتن به ميدان جهاد و سفر در راه خدا خوددارى خواهيد كرد و آنها به هدف خود نائل مىشوند ، ولى شما اين كار را نكنيد و با روحيّهء قوى به ميدان جهاد برويد تا اين حسرت بر دل منافقان براى هميشه بماند .\r\nسپس ، قرآن به سمپاشى آنها سه پاسخ منطقى مىدهد :\r\n1\r\nمرگ و حيات در هر حال به دست خداست و مسافرت و يا حضور در ميدان جنگ نمىتواند مسير قطعى آن را تغيير دهد و خدا از همهء اعمال بندگان باخبر است ( وَاللَّهُ يُحْيىِ وَيُمِيتُ وَاللَّهُ بِمَا تَعْمَلُونَ بَصِيرٌ ) . 2\r\nتازه اگر هم در راه خدا بميريد و يا كشته شويد ( و به گمان منافقان مرگى زودرس دامن شما را بگيرد ، چيزى از دست نداده‌ايد ، زيرا ) آمرزش و رحمت پروردگار از تمام اعمالى كه آنها با ادامهء حيات براى خود جمع آورى مىكنند بالاتر است ( وَلَئِنْ\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nقُتِلْتُمْ فِى سَبِيلِ اللَّهِ أَوْ مُتُّمْ لَمَغْفِرَةٌ مِّنَ اللَّهِ وَرَحْمَةٌ خَيْرٌ مِّمَّا يَجْمَعُونَ ) .\r\nاصولًا نبايد اين دو را با هم مقايسه كرد ولى در برابر افكار پستى كه چند روز زندگى و ثروت اندوزى را بر افتخار جهاد و شهادت مقدّم مىداشتند راهى جز اين نبود كه بگويد : آنچه را شما از طريق شهادت يا مردن در راه خدا به دست مىآوريد بهتر است از آنچه كافران از راه زندگى نكبتبار و آميخته با شهوات و دنياپرستى خويش جمع‌آورى مىكنند .\r\n3\r\nاز همه گذشته ، مرگ به معناى فنا و نابودى نيست كه اين قدر از آن وحشت داريد ، بلكه دريچه‌اى است به سوى زندگانى ديگرى در سطحى بسيار وسيعتر و آميخته با ابديّت ( وَلَئِنْ مُّتُّمْ أَوْ قُتِلْتُمْ لَإِلَى اللَّهِ تُحْشَرُونَ ؛ اگر بميريد و يا كشته شويد به سوى خدا باز مىگرديد ) .\r\nقابل توجّه اينكه در آيات فوق مردن در مسافرت در رديف شهادت در راه خدا ذكر شده است زيرا منظور از آن ، مسافرتهايى بوده كه در راه خدا و براى خدا انجام مىدادند ، مانند سفر به سوى ميدان جنگ و يا سفرهاى تبليغى و مانند آن و چون مسافرت در آن زمان آميخته با مشكلات و خطرات و بيماريهاى فراوان بوده ، لذا مرگ و مير در آن گاهى كمتر از مرگ و مير در ميدان جنگ نبود .\r\nو امّا اينكه بعضى از مفسّران احتمال داده‌اند كه منظور از مسافرت در اينجا مسافرتهاى تجارى است ، بسيار از معناى آيه دور است ، زيرا كافران هرگز از چنين چيزى تأسّف نمىخوردند ، بلكه اين خود راه جمع‌آورى اموال بود ؛ بعلاوه ، اين موضوع تأثيرى در تضعيف روحيّهء مسلمانان بعد از جنگ احد نداشت و نيز عدم هماهنگى مسلمانان با كفّار در اين مورد حسرتى براى آنها ايجاد نمىكرد . بنابراين ، ظاهراً منظور ، مردن در اثناى سفر به سوى ميدان جهاد و يا ساير برنامه‌هاى اسلامى بوده است .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n\r\nباز هم وصفى ديگر\r\n\r\nآيهء 168 سورهء آل عمران :\r\nالَّذِينَ قَالُوا لِإِخْوَانِهِمْ وَقَعَدُوا لَوْ أَطَاعُونَا مَا قُتِلُوا قُلْ فَادْرَءُوا عَنْ أَنْفُسِكُمُ الْمَوْتَ إِنْ كُنْتُمْ صَادِقِينَ\r\n( منافقان ) آنهايى هستند كه به برادران خود - در حالىكه از حمايت آنها دست كشيده بودند - گفتند : اگر آنها از ما پيروى مىكردند كشته نمىشدند ، بگو ( مگر شما مىتوانيد مرگ افراد را پيش بينى كنيد ) پس مرگ خود را از خودتان دور سازيد ، اگر راست مىگوييد !\r\n\r\nتكيه بر سخنان فريبنده و بى اساس :\r\nمنافقان علاوه بر اينكه خودشان از جنگ احد كناره‌گيرى مىكردند ، سعى در تضعيف روحيّهء ديگران نيز نمودند ؛ به هنگام بازگشت مجاهدان زبان به سرزنش آنها گشودند و گفتند : اگر آنها از فرمان ما پيروى كرده بودند ، كشته نمىدادند .\r\nقرآن در آيهء فوق ، به گفتار بىاساس آنها پاسخ داده و مىگويد : « الَّذِينَ قَالُوا لِإِخْوَانِهِمْ وَقَعَدُوا . . . » آنها كه از جنگ كناره‌گيرى كردند و به برادران خود گفتند اگر از ما اطاعت كرده بودند هيچ‌گاه كشته نمىشدند به آنها بگو اگر قادر به پيش بينى حوادث آينده هستيد مرگ را از خودتان دور سازيد اگر راست مىگوييد .\r\nيعنى در حقيقت شما با اين ادّعا ، خود را عالم به غيب و باخبر از حوادث آينده مىدانيد ، كسى كه چنين است بايد علل و عوامل مرگ خود را بتواند پيش‌بينى كرده و خنثى سازد ، آيا شما چنين قدرتى داريد !\r\nوانگهى ، اگر شما در ميدان جهاد و در راه سربلندى و افتخار كشته نشويد آيا عمر جاويدان خواهيد داشت ! آيا مىتوانيد مرگ را براى هميشه از خود دور سازيد !\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nبنابراين ، شما كه نمىتوانيد قانون مسلّم مرگ را از ميان ببريد ، پس چرا در ميان بستر با ذلّت بميريد ! چرا با افتخار در ميدان جهاد در برابر دشمن شربت شهادت ننوشيد !\r\nدر آيهء فوق ، نكتهء ديگرى وجود دارد كه بايد به آن توجّه كرد :\r\nو آن اينكه ، از مؤمنان تعبير به ( برادر ) شده در حالى كه هرگز مؤمنان برادر منافقان نيستند ؛ اين يك نوع سرزنش به آنهاست كه شما مؤمنان را برادر خود مىدانستيد ، چرا در اين لحظات حسّاس ، دست از حمايت آنها برداشتيد ! و لذا بلافاصله بعد از تعبير « إخوانهم » جملهء « قعدوا » يعنى از جنگ باز نشستند ، ذكر شده ، آيا انسان ادّعاى برادرى مىكند و بلافاصله از حمايت برادر خود باز مىنشيند !\r\n\r\n","description":"","footnote":"","page_name":" 41 ","page_number":41},
  {"content":"\r\n . \r\n","description":"","footnote":"","page_name":" 42 ","page_number":42},
  {"content":"\r\n\r\n\r\nچهرهء نفاق در سورهء نساء\r\n\r\nآيات 137 تا 139 سورهء نساء :\r\nإِنَّ الَّذِينَ آمَنُوا ثُمَّ كَفَرُوا ثُمَّ آمَنُوا ثُمَّ كَفَرُوا ثُمَّ ازْدَادُوا كُفْراً لَّمْ يَكُنِ اللَّهُ لِيَغْفِرَ لَهُمْ وَلَا لِيَهْدِيَهُمْ سَبِيلًا\r\nآنها كه ايمان آورده‌اند ، سپس كافر شدند ، باز هم ايمان آوردند ، و دگر بار كافر شدند سپس بر كفر خود افزودند ، هرگز خدا آنها را نخواهد بخشيد و آنها را به راه ( راست ) هدايت نخواهد كرد .\r\nبَشِّرِ الْمُنَافِقِينَ بِأَنَّ لَهُمْ عَذَاباً أَلِيماً\r\nبه منافقان بشارت ده كه مجازات دردناكى در انتظار آنهاست .\r\nالَّذِينَ يَتَّخِذُونَ الْكَافِرِينَ أَوْلِيَاءَ مِنْ دُونِ الْمُؤْمِنِينَ أَيَبْتَغُونَ عِنْدَهُمُ الْعِزَّةَ فَإِنَّ الْعِزَّةَ للَّهِ جَمِيعاً\r\nهمانها كه كافران را به جاى مؤمنان ، دوست خود برمى گزينند ، آيا اينها مىخواهند از آنان كسب عزّت و آبرو كننند با اينكه همهء عزّتها مخصوص خداست !\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n\r\nپايانى شوم :\r\nدر اين آيات اشاره به حالت جمعى از كافران كرده كه هر روز شكل تازه‌اى به خود مىگيرند ؛ روزى در صف مؤمنان ، و روز ديگر در صف كفّار ؛ و باز در صف مؤمنان ، و سپس در صفوف كفّار متعصّب و خطرناك قرار مىگيرند . خلاصه ، همچون « بت عيّار » هر لحظه به شكلى و هر روز به رنگى در مىآيند و سرانجام در كفر و بىايمانى از دنيا چشم مىپوشند .\r\nنخستين آيه از آيات فوق دربارهء سرنوشت چنين كسانى مىگويد : « آنها كه ايمان آوردند سپس كافر شدند باز ايمان آوردند و بار ديگر راه كفر پيش گرفتند و سپس بر كفر خود افزودند ، هرگز خداوند آنها را نمىآمرزد و به راه راست هدايت نمىكند ( إِنَّ الَّذِينَ آمَنُوا ثُمَّ كَفَرُوا ثُمَّ آمَنُوا ثُمَّ كَفَرُوا ثُمَّ ازْدَادُوا كُفْراً لَّمْ يَكُنِ اللَّهُ لِيَغْفِرَ لَهُمْ وَلَا لِيَهْدِيَهُمْ سَبِيلًا ) » .\r\nاين تغيير روشهاى پى در پى ، و هر روز به رنگى در آمدن ، يا مولود تلوّن و عدم تحقيق كافى در مبانى اسلام ، و يا نقشه‌اى بود كه افراد منافق و كفّار متعصّب اهل كتاب براى متزلزل ساختن مؤمنان واقعى ، طرح و اجرا مىكردند كه با اين رفت و آمدهاى پى در پى ، مؤمنان واقعى را در ايمان خود متزلزل سازند ؛ چنان كه در آيهء 72 سورهء آل‌عمران شرح آن گذشت .\r\nالبتّه آيهء فوق هيچ گونه دلالتى بر عدم قبول توبهء اين گونه اشخاص ندارد ، بلكه موضوع سخن در آيه تنها آن دسته‌اى هستند كه در حال شدّت كفر ، سرانجام چشم از جهان مىپوشند ، چنين افرادى به مقتضاى ايمان و عملشان نه شايستهء آمرزشند و نه هدايت ، مگر اينكه در كار خود تجديد نظر كنند . سپس در آيهء بعد مىگويد : « به اين دسته از اين منافقان بشارت بده كه عذاب دردناكى براى آن‌هاست ( بَشِّرِ الْمُنَافِقِينَ بِأَنَّ لَهُمْ عَذَاباً أَلِيماً ) » .\r\nتعبير به عنوان « بشارت » در موردى كه سخن از « عذاب اليم » است يا به عنوان استهزا نسبت به افكار پوچ و بى اساس آنهاست ، و يا به خاطر آن است كه كلمهء بشارت\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nكه در اصل از « بشره » به معناى صورت گرفته شده ، معناى وسيعى دارد ، و هر گونه خبرى را كه در صورت انسان اثر بگذارد و آن را مسرور يا غم آلود كند ، شامل مىشود .\r\nو در آيهء اخير اين دسته از منافقان چنين توصيف شده‌اند : « آنها كافران را به جاى مؤمنان دوست خود انتخاب مىكنند ( الَّذِينَ يَتَّخِذُونَ الْكَافِرِينَ أَوْلِيَاءَ مِنْ دُونِ الْمُؤْمِنِينَ ) » .\r\nسپس مىگويد : هدف آنها از اين انتخاب چيست ! « آيا به راستى مىخواهند آبرو و حيثيّتى از طريق اين دوستى براى خود كسب كنند ( أَيَبْتَغُونَ عِنْدَهُمُ الْعِزَّةَ ) ! »\r\n« در حالى كه تمام عزّتها مخصوص خداست ( فَإِنَّ الْعِزَّةَ للَّهِ جَمِيعاً ) ! »\r\nزيرا عزّت همواره از « علم » و « قدرت » سرچشمه مىگيرد و اينها كه قدرتشان ناچيز و عملشان نيز همانند قدرتشان ناچيز است ، كارى از دستشان ساخته نيست كه بتوانند منشأ عزّتى باشند .\r\nاين آيه به همهء مسلمانان هشدار مىدهد كه عزّت خود را در همهء شئون زندگى اعم از شئون اقتصادى و فرهنگى و سياسى و مانند آن ، در دوستى با دشمنان اسلام نجويند ، بلكه تكيه‌گاه خود را ذات پاك خداوندى قرار دهند كه سرچشمهء همهء عزّتهاست ، و غير خدا از دشمنان اسلام نه عزّتى دارند كه به كسى ببخشند و نه اگر مىداشتند قابل اعتماد بودند ، زيرا هر روز كه منافع آنها اقتضا كند فوراً صميمىترين متّحدان خود را رها كرده و به سراغ كار خويش مىروند كه گويى هرگز با هم آشنايى نداشتند ، چنان كه تاريخ معاصر شاهد بسيار گوياى اين واقعيّت است !\r\n\r\nمجالس اهل نفاق\r\n\r\nآيهء 140 سورهء نساء :\r\nوَقَدْ نَزَّلَ عَلَيْكُمْ فِى الْكِتَابِ أَنْ إِذَا سَمِعْتُمْ آيَاتِ اللَّهِ يُكْفَرُ بِهَا وَيُسْتَهْزَأُ بِهَا فَلَا تَقْعُدُوا مَعَهُمْ حَتَّى يَخُوضُوا فِى حَدِيثٍ غَيْرِهِ إِنَّكُمْ إِذاً مِّثْلُهُمْ إِنَّ اللَّهَ جَامِعُ الْمُنَافِقِينَ وَالْكَافِرِينَ فِى جَهَنَّمَ جَمِيعاً\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nخداوند در قرآن ( اين حكم را ) بر شما فرستاده كه هنگامى كه بشنويد افرادى آيات خدا را انكار و استهزا مىنمايند با آنها ننشينيد تا به سخن ديگرى بپردازند ؛ و گرنه ، شما هم مثل آنان خواهيد بود . خداوند منافقان و كافران را همگى در دوزخ جمع مىكند .\r\n\r\nشأن نزول :\r\nاز ابن عباس دربارهء نزول آيه چنين نقل شده كه جمعى از منافقان در جلسات دانشمندان يهود مىنشستند ، جلساتى كه در آن نسبت به آيات قرآن استهزا مىشد ؛ آيهء فوق نازل گشت و عاقبت شوم اين عمل را روشن ساخت .\r\n\r\nاز شركت در مجلس منافقان بپرهيزيد :\r\nدر سورهء انعام كه از سوره‌هاى مكّى قرآن است ، در آيهء 68 صريحاً به پيامبر صلى الله عليه و آله دستور داده شده است كه « اگر مشاهده كنى كسانى نسبت به آيات قرآن استهزا مىكنند و سخنان ناروا مىگويند ، از آنها اعراض كن . »\r\nمسلّم است كه اين حكم اختصاصى به پيامبر صلى الله عليه و آله ندارد ، بلكه يك دستور عمومى است كه در شكل خطاب به پيامبر صلى الله عليه و آله بيان شده ، و فلسفهء آن هم كاملًا روشن است ؛ زيرا اين يك نوع مبارزه عملى به شكل منفى در برابر اين گونه كارهاست . آيهء مورد بحث بار ديگر اين حكم اسلامى را تاكيد مىكند و به مسلمانان هشدار مىدهد كه : « در قرآن به شما قبلًا دستور داده شده كه هنگامى كه بشنويد افرادى نسبت به آيات قرآن كفر مىورزند و استهزا مىكنند ، با آنها ننشينيد تا از اين كارها صرفنظر كرده ، به مسائل ديگرى بپردازند ( وَقَدْ نَزَّلَ عَلَيْكُمْ فِى الْكِتَابِ أَنْ إِذَا سَمِعْتُمْ آيَاتِ اللَّهِ يُكْفَرُ بِهَا وَيُسْتَهْزَأُ بِهَا فَلَا تَقْعُدُوا مَعَهُمْ حَتَّى يَخُوضُوا فِى حَدِيثٍ غَيْرِهِ ) » .\r\nسپس ، نتيجهء اين كار را چنين بيان مىكند كه « اگر شما در اين گونه مجالس شركت كرديد همانند آنها خواهيد بود و سرنوشتتان سرنوشت آنهاست ( إِنَّكُمْ إِذاً مِّثْلُهُمْ ) . »\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nباز براى تأكيد اين مطلب اضافه مىكند : شركت در اين گونه جلسات نشانهء روح نفاق است « و خداوند منافقان و كافران را در دوزخ جمع مىكند ( إِنَّ اللَّهَ جَامِعُ الْمُنَافِقِينَ وَالْكَافِرِينَ فِى جَهَنَّمَ جَمِيعاً ) » .\r\nاز اين آيه چند نكته استفاده مىشود :\r\n1 شركت در اين گونه « جلسات گناه » به منزلهء شركت در « گناه » است ، اگر چه شركت كننده ساكت باشد ؛ زيرا اين گونه سكوتها يك نوع رضايت و امضاى عملى است .\r\n2 نهى از منكر اگر به صورت « مثبت » امكان‌پذير نباشد ، لااقل بايد به صورت « منفى » انجام گيرد ، به اين طريق كه انسان از محيط گناه و مجلس گناه دور شود .\r\n3 كسانى كه با سكوت خود و شركت در اين گونه جلسات عملًا گناهكاران را تشويق مىكنند ، مجازاتى همانند مرتكبين گناه دارند .\r\n4 نشست و برخاست با كافران در صورتى كه نسبت به آيات الهى توهين نكنند و خطر ديگرى نداشته باشد مانعى ندارد ؛ زيرا جملهء « حَتَّى يَخُوضُوا فِى حَدِيثٍ غَيْرِهِ » اين كار را مباح شمرده است .\r\n5 مجامله با اين گونه گناهكاران نشانهء روح نفاق است ؛ زيرا يك مسلمان واقعى هرگز نمىتواند در مجلسى شركت كند كه در آن نسبت به آيات و احكام الهى توهين مىشود ، و اعتراض ننمايد ، و يا لااقل عدم رضايت خود را با ترك آن مجلس آشكار نسازد .\r\n\r\nصفات ديگرى از اهل نفاق :\r\n\r\nآيهء 141 سورهء نساء :\r\nالَّذِينَ يَتَرَبَّصُونَ بِكُمْ فَإِنْ كَانَ لَكُمْ فَتْحٌ مِّنَ اللَّهِ قَالُوا أَلَمْ نَكُن مَّعَكُمْ وَإِنْ كَانَ لِلْكَافِرِينَ نَصِيبٌ قَالُوا أَلَمْ نَسْتَحْوِذْ عَلَيْكُمْ وَنَمْنَعْكُمْ مِّنَ الْمُؤْمِنِينَ فَاللَّهُ يَحْكُمُ بَيْنَكُمْ يَوْمَ الْقِيَامَةِ وَلَنْ يَجْعَلَ اللَّهُ لِلْكَافِرِينَ عَلَى الْمُؤْمِنِينَ سَبِيلًا\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n( منافقان ) همانها ( هستند ) كه پيوسته انتظار مىكشند و مراقب شما هستند ؛ اگر فتح و پيروزى نصيب شما گردد ، مىگويند : مگر ما با شما نبوديم ( پس ما نيز سهيم در افتخارات و غنائم هستيم ) و اگر بهره‌اى نصيب كافران گردد ، به آنان مىگويند :\r\nآيا ما شما را به مبارزه و عدم تسليم در برابر مؤمنان تشويق نمىكرديم ( پس با شما سهيم خواهيم بود ! ) خداوند در ميان شما در روز رستاخيز داورى مىكند و خداوند هرگز براى كافران نسبت به مؤمنان راه تسلّطى قرار نداده است !\r\n* * * اين آيه و آيات بعد قسمتى ديگر از صفات منافقان و انديشه‌هاى پريشان آن‌ها را بازگو مىكند ، و مىگويد : « منافقان كسانى هستند كه هميشه مىخواهند از هر پيشامدى به نفع خود بهره‌بردارى كنند ، اگر پيروزى نصيب شما شود فوراً خود را در صف مؤمنان جازده ، مىگويند مگر ما با شما نبوديم و مگر كمكهاى ارزندهء ما مؤثّر در غلبه و پيروزى شما نبود ! بنابراين ما هم در تمام اين موفّقيّتها و نتايج معنوى و مادّى آن شريك و سهيميم ( الَّذِينَ يَتَرَبَّصُونَ بِكُمْ فَإِنْ كَانَ لَكُمْ فَتْحٌ مِّنَ اللَّهِ قَالُوا أَلَمْ نَكُن مَّعَكُمْ ) » .\r\nامّا اگر بهره‌اى از اين پيروزى نصيب دشمنان اسلام شود ، فوراً خود را به آنها نزديك كرده ، مراتب رضايتمندى خويش را به آن‌ها اعلام مىدارند و مىگويند : « اين ما بوديم كه شما را تشويق به مبارزه با مسلمانان و عدم تسليم در برابر آنها كرديم بنابراين ما هم در اين پيروزيها سهمى داريم ( وَإِنْ كَانَ لِلْكَافِرِينَ نَصِيبٌ قَالُوا أَلَمْ نَسْتَحْوِذْ عَلَيْكُمْ وَنَمْنَعْكُمْ مِّنَ الْمُؤْمِنِينَ « 1 » ) . »\r\nبه اين ترتيب اين دسته با فرصت طلبى مخصوص خود مىخواهند در صورت پيروزى مؤمنان در افتخارات و حتّى در غنائم آنان شركت جويند و منّتى هم بر آن‌ها\r\n\r\n\r\n","description":"","footnote":"\r\n( 1 ) . « إسْتَحْوَذَ » در اصل از مادّهء « حَوَذَ » به معناى قسمت عقب رانهاست و چون به هنگامى كه ساربان مىخواهد شتر را به سرعت براند در پشت او قرار گرفته و به ران و پشت او مىزند تا به سرعت حركت كند ، كلمهء « استحوذ » به معناى سوق دادن ، تحريك كردن توأم با تسلّط و استيلا آمده است ، و در آيهء فوق نيز به همين معناست .\r\n","page_name":" 48 ","page_number":48},
  {"content":"\r\n\r\nبگذارند ؛ و در صورت پيروزى كفّار خوشحالند و با مصمّم ساختن آنها در كفرشان و جاسوسى به نفع آنان ، مقدّمات اين پيروزى را فراهم مىسازند ؛ گاهى « رفيق قافله » اند و گاهى « شريك دزد » !\r\nولى قرآن سرانجام آنها را با يك جملهء كوتاه بيان مىكند و مىگويد :\r\nبالاخره روزى فرا مىرسد كه پرده‌ها بالا مىرود و نقاب از چهرهء زشت آنان برداشته مىشود . آرى « در روز قيامت خداوند در ميان شما قضاوت مىكند ( فَاللَّهُ يَحْكُمُ بَيْنَكُمْ يَوْمَ الْقِيَامَةِ ) » .\r\nو براى اينكه مؤمنان واقعى مرعوب آنان نشوند ، در پايان آيه اضافه مىكند : « هيچ گاه خداوند راهى براى پيروزى و تسلّط كافران بر مسلمانان قرار نداده است ( وَلَنْ يَجْعَلَ اللَّهُ لِلْكَافِرِينَ عَلَى الْمُؤْمِنِينَ سَبِيلًا ) » .\r\nآيا هدف از اين جمله تنها عدم پيروزى كفّار از نظر « منطق » بر افراد با ايمان است و يا پيروزيهاى « نظامى » و مانند آن را شامل مىشود ؟\r\nاز آنجا كه كلمهء « سبيل » به اصطلاح از قبيل « نكره در سياق نفى » است و معناى عموم را مىرساند از آيه استفاده مىشود كه كافران نه تنها از نظر منطق بلكه از نظر نظامى و سياسى و فرهنگى و اقتصادى و خلاصه از هيچ نظر بر افراد باايمان ، چيره نخواهند شد .\r\nو اگر پيروزى آنها را بر مسلمانان در ميدانهاى مختلف با چشم خود مىبينيم به خاطر آن است كه بسيارى از مسلمانان ، مؤمنان واقعى نيستند و راه و رسم ايمان و وظايف و مسئوليّتها و رسالتهاى خويش را بكلّى فراموش كرده‌اند ، نه خبرى از اتّحاد و اخوّت اسلامى در ميان آنان است و نه جهاد به معناى واقعى كلمه انجام مىدهند ، و نه علم و آگاهى لازم را كه اسلام آن را از لحظهء تولّد تا لحظهء مرگ بر همه لازم شمرده است ، دارند ؛ و چون چنانند طبعاً چنينند !\r\nجمعى از فقها در مسائل مختلف به اين آيه براى عدم تسلّط كفّار بر مؤمنان از نظر\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nحقوقى و حكمى استدلال كرده‌اند و با توجّه به عموميّتى كه در آيه ديده مىشود ، اين توسعه بعيد به نظر نمىرسد .\r\nقابل توجّه اين كه ، در اين آيه پيروزى مسلمانان به عنوان « فتح » بيان شده در حالى كه از پيروزى كفّار تعبير به « نصيب » شده است ، اشاره به اين كه اگر پيروزيهايى نصيب آنان گردد محدود و موقّت و ناپايدار است و فتح و پيروزى نهايى با افراد با ايمان مىباشد .\r\n\r\nپنج وصف ديگر منافقان\r\n\r\nدر آيات 142 و 143 سورهء نساء :\r\nإِنَّ الْمُنَافِقِينَ يُخَادِعُونَ اللَّهَ وَهُوَ خَادِعُهُمْ وَإِذَا قَامُوا إِلَى الصَّلَاةِ قَامُوا كُسَالَى يُرَآءُونَ النَّاسَ وَلَا يَذْكُرُونَ اللَّهَ إِلَّا قَلِيلًا\r\nمنافقان ( به گمان خود ) مىخواهند خدا را فريب دهند در حالىكه او آنها را فريب مىدهد ؛ و هنگامى كه به نماز بر مىخيزند ، با كسالت بر مىخيزند ؛ در برابر مردم ريا مىكنند ؛ و خدا را جز اندكى ياد نمىنمايند .\r\nمُذَبْذَبِينَ بَيْنَ ذَلِكَ لَاإِلَى هَؤُلَاءِ وَلَا إِلَى هَؤُلَاءِ وَمَنْ يُضْلِلِ اللَّهُ فَلَنْ تَجِدَ لَهُ سَبِيلًا\r\nآنها افراد بى هدفى هستند كه نه به سوى اينها هستند و نه به سوى آنها ( نه در صف مؤمنان و نه در صف كافران ) و هر كس را خداوند گمراه كند راهى براى ( نجات ) او نخواهى يافت .\r\n* * * در اين دو آيه پنج وصف ديگر از صفات منافقان در عبارات كوتاهى آمده است :\r\n1 آنها براى رسيدن به اهداف شوم خود از راه خدعه و نيرنگ وارد مىشوند و حتّى\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nمىخواهند : « به خدا خدعه و نيرنگ زنند در حالى كه در همان لحظات كه در صدد چنين كارى هستند در يك نوع خدعه واقع شده‌اند ، زيرا براى به دست آوردن سرمايه‌هاى ناچيزى ، سرمايه‌هاى بزرگ وجود خود را از دست مىدهند ( إِنَّ الْمُنَافِقِينَ يُخَادِعُونَ اللَّهَ وَهُوَ خَادِعُهُمْ ) ! »\r\nتفسير فوق از واو « وَهُوَ خَادِعُهُمْ » كه واو حاليه است استفاده مىشود ، و اين درست شبيه داستان معروفى است كه از بزرگى نقل شده است كه به جمعى از پيشه وران مىگفت : از اين بترسيد كه مسافران غريب بر سر شما كلاه بگذارند ، كسى گفت :\r\nاتّفاقاً آنها افراد بىخبر و ساده دلى هستند ما بر سر آنها مىتوانيم كلاه بگذاريم ، مرد بزرگ گفت : منظور من نيز همان است ، شما سرمايهء ناچيزى را از اين راه فراهم مىسازيد و سرمايهء بزرگ ايمان را از دست مىدهيد !\r\n2 آنها از خدا دورند و از راز و نياز با او لذّت نمىبرند و به همين دليل : « هنگامى كه به نماز برخيزند سرتاپاى آنها غرق كسالت و بى حالى است ( وَإِذَا قَامُوا إِلَى الصَّلَاةِ قَامُوا كُسَالَى ) » .\r\n3 آنها چون به خدا و وعده‌هاى بزرگ او ايمان ندارند ، اگر عبادت يا عمل نيكى انجام دهند آن نيز از روى رياء است نه به خاطر خدا ( يُرَآءُونَ النَّاسَ ) .\r\n4 آنها اگر ذكرى هم بگويند و يادى از خدا كنند از صميم دل و از روى آگاهى و بيدارى نيست و اگر هم باشد بسيار كم است ( وَلَا يَذْكُرُونَ اللَّهَ إِلَّا قَلِيلًا ) !\r\n5 آنها افراد سرگردان و بى هدف و فاقد برنامه و مسير مشخّصند ، نه جزء مؤمنانند و نه در صف كافران ( مُذَبْذَبِينَ بَيْنَ ذَلِكَ لَاإِلَى هَؤُلَاءِ وَلَا إِلَى هَؤُلَاءِ ) !\r\nبايد توجّه داشت كه كلمهء مُذَبْذَب اسم مفعول از مادّه « ذَبْذَب » است و در اصل به معناى صداى مخصوصى است كه به هنگام حركت دادن يك شىء آويزان بر اثر برخورد با امواج هوا به گوش مىرسد و سپس به اشياى متحرّك و اشخاص سرگردان و متحيّر و فاقد برنامه مذبذب گفته شده است و اين يكى از لطيف‌ترين تعبيراتى است\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nكه در قرآن دربارهء منافقين وارد شده است ؛ و يك اشارهء ضمنى به اين مطلب دارد كه چنان نيست كه نتوان منافقان را شناخت بلكه اين تذبذب آنها آميخته با آهنگ مخصوصى است كه با توجّه به آن شناخته مىشوند ؛ و نيز اين حقيقت را مىتوان از اين تعبير استفاده كرد كه اينها همانند يك جسم معلّق و آويزان ذاتاً فاقد جهت حركتند ، بلكه اين بادها هستند كه آنها را به هر سو حركت مىدهند و به هر سمت بوزند ، با خود مىبرند !\r\nو در پايان آيه سرنوشت آنها را چنين بيان مىكند : آنها افرادى هستند كه بر اثر اعمالشان ، خدا حمايتش را از آنان برداشته و در بيراهه‌ها گمراهشان ساخته « و هركس را خدا گمراه كند ، هيچ‌گاه راه نجاتى براى آنان نخواهى يافت ( وَمَنْ يُضْلِلِ اللَّهُ فَلَنْ تَجِدَ لَهُ سَبِيلًا ) ! »\r\n\r\nهشدار به مؤمنان در برابر توطئه‌هاى منافقان\r\n\r\nآيات 144 تا 146 سورهء نساء :\r\nيَا أَيُّهَا الَّذِينَ آمَنُوا لَاتَتَّخِذُوا الْكَافِرِينَ أَوْلِيَاءَ مِنْ دُونِ الْمُؤْمِنِينَ أَتُرِيدُونَ أَنْ تَجْعَلُوا للَّهِ عَلَيْكُمْ سُلْطَاناً مُبِيناً\r\nاى كسانى كه ايمان آورده‌ايد ! كافران را به جاى مؤمنان ولىّ و تكيه‌گاه خود انتخاب نكنيد ، آيا مىخواهيد ( با اين عمل ) دليل آشكارى بر ضدّ خود در پيشگاه خدا قرار دهيد !\r\nإِنَّ الْمُنَافِقِينَ فِي الدَّرْكِ الْأَسْفَلِ مِنَ النَّارِ وَلَنْ تَجِدَ لَهُمْ نَصِيراً\r\n( زيرا ) منافقان در پايين‌ترين مرحلهء دوزخ قرار دارند و هرگز ياورى براى آنها نخواهى يافت ( بنابراين از طرح دوستى با دشمنان خدا كه نشانهء نفاق است بپرهيزيد ) !\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nإِلَّا الَّذِينَ تَابُوا وَأَصْلَحُوا وَاعْتَصَمُوا بِاللَّهِ وَأَخْلَصُوا دِينَهُمْ للَّهِ فَأُوْلَئِكَ مَعَ الْمُؤْمِنِينَ وَسَوْفَ يُؤْتِ اللَّهُ الْمُؤْمِنِينَ أَجْراً عَظِيماً\r\nمگر آنها كه توبه كنند و اصلاح ( و جبران ) نمايند و به ( دامن لطف ) خدا چنگ زنند و دين خود را براى خدا خالص كنند ؛ آنها با مؤمنان خواهند بود ؛ و خداوند به افراد باايمان پاداش عظيمى خواهد داد .\r\n\r\nمنافقان را هرگز تكيه گاه خود قرار ندهيد :\r\nدر آيات گذشته اشاره به گوشه‌اى از صفات منافقان و كافران شد ، و در آيات اخير نيز نخست به مؤمنان هشدار داده مىشود كه كافران ( و منافقان ) را به جاى مؤمنان تكيه گاه و ولىّ خود انتخاب نكنند ( يَا أَيُّهَا الَّذِينَ آمَنُوا لَاتَتَّخِذُوا الْكَافِرِينَ أَوْلِيَاءَ مِنْ دُونِ الْمُؤْمِنِينَ ) !\r\nچرا كه اين عمل يك جرم و قانون شكنى آشكار و شرك به خداوند است و با توجّه به قانون عدالت پروردگار ، موجب استحقاق مجازات شديدى است ؛ لذا به دنبال آن مىفرمايد : « آيا مىخواهيد دليل روشنى بر ضدّ خود در پيشگاه پروردگار درست كنيد ( أَتُرِيدُونَ أَنْ تَجْعَلُوا للَّهِ عَلَيْكُمْ سُلْطَاناً مُبِيناً ) ! »\r\nدر آيهء بعد براى روشن ساختن حال منافقانى كه اين دسته از مسلمانان غافل ، طوق دوستى آنان را برگردن مىنهند ، و يا حال خود اينها كه در عين اظهار اسلام ، راه نفاق را پيموده و از درِ دوستى با منافقان در مىآيند ، مىفرمايد :\r\n« منافقان در پايين‌ترين و نازل‌ترين مراحل دوزخ قرار دارند و هيچ‌گونه ياورى براى آنها نخواهى يافت ( إِنَّ الْمُنَافِقِينَ فِي الدَّرْكِ الْأَسْفَلِ مِنْ النَّارِ وَلَنْ تَجِدَ لَهُمْ نَصِيراً ) ! »\r\nاز اين آيه به خوبى استفاده مىشود كه از نظر اسلام نفاق بدترين انواع كفر ، و منافقان دورترين مردم از خدا هستند و به همين دليل جايگاه آنها بدترين و پست‌ترين نقطهء دوزخ است ، و بايد همچنين باشد ؛ زيرا خطراتى كه از ناحيهء منافقان\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nبه جوامع انسانى مىرسد با هيچ خطرى قابل مقايسه نيست ؛ آنها با استفاده از مصونيّتى كه در پناه اظهار ايمان پيدا مىكنند ، ناجوانمردانه و آزادانه به افراد بى دفاع حمله‌ور شده ، از پشت به آنها خنجر مىزنند ؛ مسلّماً حال چنين دشمنان ناجوانمرد و خطرناك كه در قيافهء دوست آشكار مىشوند ، از حال دشمنانى كه با صراحت اعلان عداوت كرده و وضع خود را مشخّص ساخته‌اند ، به مراتب بدتر است . در حقيقت « نفاق » راه و رسم افراد بى شخصيّت و پست ، و مرموز و ترسو ، و به تمام معنا آلوده است .\r\nامّا براى اينكه روشن شود حتّى اين افراد فوق‌العاده آلوده ، راه بازگشت به سوى خدا و اصلاح موقعيّت خويشتن را دارند ، اضافه مىكند : « مگر آنها توبه كرده و اعمال خود را اصلاح نمايند - و گذشته را جبران كنند - و به دامن لطف پروردگار چنگ زنند و دين و ايمان خود را براى خدا خالص گردانند ( إِلَّا الَّذِينَ تَابُوا وَأَصْلَحُوا وَاعْتَصَمُوا بِاللَّهِ وَأَخْلَصُوا دِينَهُمْ للَّهِ ) » .\r\n« چنين كسانى سرانجام اهل نجات خواهند شد و با مؤمنان قرين مىگردند ( فَأُوْلَئِكَ مَعَ الْمُؤْمِنِينَ ) » .\r\n« و خداوند پاداش عظيمى به همهء افراد با ايمان خواهد داد ( وَسَوْفَ يُؤْتِ اللَّهُ الْمُؤْمِنِينَ أَجْراً عَظِيماً ) » .\r\nقابل توجّه اينكه ، در ذيل آيه مىفرمايد : اينها همراه مؤمنان خواهند بود ، اشاره به اين كه مقام ( مؤمنان ثابت قدم ) از آنها برتر و بالاتر است ، آنها اصلند و اينها فرع ، و از پرتو وجود مؤمنان راستين نور و صفايى مىيابند .\r\nموضوع ديگرى كه بايد به آن توجّه داشت اين است كه سرنوشت منافقان را به طور مشخّص بيان كرده و پايين‌ترين مرحلهء دوزخ شمرده است در حالى كه دربارهء مؤمنان به « اجر عظيم » كه هيچ‌گونه حدّ و مرزى در آن نيست و وابسته به عظمت لطف پروردگار است ، اكتفا شده .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n\r\nچهرهء نفاق در سورهء انفال\r\n\r\nآيهء 49 سورهء انفال :\r\nإِذْ يَقُولُ الْمُنَافِقُونَ وَالَّذِينَ فِى قُلُوبِهِمْ مَرَضٌ غَرَّ هَؤُلَاءِ دِينُهُمْ وَمَن يَّتَوَكَّلْ عَلَى اللَّهِ فَإِنَّ اللَّهَ عَزِيزٌ حَكِيمٌ\r\nبه هنگامى كه منافقان و آنها كه در دلهايشان بيمارى بود مىگفتند : « اين گروه ( مسلمانان ) را دينشان مغرور ساخته است ! » ( آنها نمىدانستند كه ) هر كس بر خدا توكّل كند ( پيروز مىگردد ؛ ) خداوند توانا و حكيم است .\r\n* * * در اين آيه اشاره به روحيّهء جمعى از طرفداران لشكر شرك و بت‌پرستى در صحنهء بدر مىكند و مىگويد :\r\nدر آن هنگام منافقان و آنهايى كه در دل آنها بيمارى بود مىگفتند : اين مسلمانان به آيين خود مغرور شده‌اند و با اين گروه كم و اسلحهء ناچيز ، به گمان پيروزى و يا به خيال شهادت در راه خدا و زندگى جاويدان ، در اين صحنهء خطرناك كه به مرگ منتهى مىشود ، گام نهاده‌اند ( إِذْ يَقُولُ الْمُنَافِقُونَ وَالَّذِينَ فِى قُلُوبِهِمْ مَرَضٌ غَرَّ هَؤُلَاءِ دِينُهُمْ ) !\r\nولى آنها بر اثر عدم ايمان و عدم آگاهى از الطاف پروردگار و امدادهاى غيبى او از\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nاين حقيقت آگاهى ندارند كه « هركس بر خدا توكّل كند و پس از بسيج تمام نيروهايش خود را به او بسپارد ، خداوند او را يارى خواهد كرد ، چه اينكه خداوند قادرى است كه هيچ كس در مقابل او ياراى مقاومت ندارد ، و حكيمى است كه ممكن نيست دوستان و مجاهدان راهش را تنها بگذارد ( مَنْ يَتَوَكَّلْ عَلَى اللَّهِ فَإِنَّ اللَّهَ عَزِيزٌ حَكِيمٌ ) ! »\r\nدر اينكه منظور از « منافقان » و « الَّذِينَ فِى قُلُوبِهِمْ مَرَضٌ » چه كسانى بوده‌اند ، مفسّران‌گفتگوى بسيار كرده‌اند ، ولى بعيد نيست كه هر دو عبارت اشاره به گروه منافقان مدينه باشد ؛ زيرا قرآن مجيد در بارهء منافقان كه شرح حال آنها در آغاز سورهء بقره آمده است ، مىگويد : « فِى قُلُوبِهِمْ مَّرَضٌ فَزَادَهُمُ اللَّهُ مَرَضاً « 1 » ؛ در دل‌هاى آنان بيمارى است و خدا نيز بر بيمارى آنها مىافزايد . »\r\nو اين گروه ، يا منافقانى هستند كه در مدينه به صفوف مسلمانان پيوسته بودند و اظهار اسلام و ايمان مىكردند ، امّا در باطن با آنها نبودند ؛ و يا آنها كه در مكّه ظاهراً ايمان آورده بودند ، ولى از هجرت به مدينه سرباز زدند و در ميدان بدر به صفوف مشركان پيوسته ، و به هنگامى كه كمى نفرات مسلمانان را در برابر لشگر ديدند ، در تعجّب فرو رفتند و گفتند اين جمعيّت مسلمانان فريب دين و آيين خود را خوردند و به اين ميدان گام گذاردند ؛ و در هر حال خداوند از نيّت باطنى آنها خبر مىدهد و اشتباه آنان و همفكرانشان را روشن مىسازد .\r\n\r\n\r\n","description":"","footnote":"\r\n( 1 ) . سورهء بقره ، آيهء 10 .\r\n","page_name":" 56 ","page_number":56},
  {"content":"\r\n\r\n\r\nچهرهء نفاق در سورهء توبه\r\n\r\nآيات 43 تا 45 سورهء توبه :\r\nعَفَا اللَّهُ عَنْكَ لِمَ أَذِنتَ لَهُمْ حَتَّى يَتَبَيَّنَ لَكَ الَّذِينَ صَدَقُوا وَتَعْلَمَ الْكَاذِبِينَ\r\nخداوند تو را بخشيد ؛ چرا پيش از آن كه راستگويان براى تو آشكار شوند و دروغگويان را بشناسى ، به آنها اجازه دادى ( خوب بود صبر مىكردى تا هر دو گروه خود را نشان دهند ) !\r\nلَا يَسْتَأْذِنُكَ الَّذِينَ يُؤْمِنُونَ بِاللَّهِ وَالْيَوْمِ الْآخِرِ أَنْ يُجَاهِدُوا بِأَمْوَالِهِمْ وَأَنفُسِهِمْ وَاللَّهُ عَلِيمٌ بِالْمُتَّقِينَ\r\nآنها كه به خدا و روز جزا ايمان دارند ، هيچ‌گاه براى ترك جهاد ( در راه خدا ) با اموال و جانهايشان ، از تو اجازه نمىگيرند ؛ و خداوند پرهيزگاران را مىشناسد .\r\nإِنَّمَا يَسْتَأْذِنُكَ الَّذِينَ لَايُؤْمِنُونَ بِاللَّهِ وَالْيَوْمِ الْآخِرِ وَارْتَابَتْ قُلُوبُهُمْ فَهُمْ فِى رَيْبِهِمْ يَتَرَدَّدُونَ\r\nتنها كسانى از تو اجازه مىگيرند كه به خدا و روز جزا ايمان ندارند ، و دلهايشان با شكّ و ترديد آميخته است ؛ از اين رو ، آنها در ترديد خود سرگردانند .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nاز آيات فوق استفاده مىشود كه گروهى از منافقان نزد پيامبر آمدند و پس از بيان عذرهاى گوناگون و حتّى سوگند خوردن ، اجازه خواستند كه آنها را از شركت در ميدان « تبوك » معذور دارد ، و پيامبر به اين عدّه اجازه داد .\r\nخداوند در نخستين آيهء مورد بحث پيامبرش را مورد عتاب قرار مىدهد و مىگويد : « خداوند تو را بخشيد ؛ چرا به آنها اجازه دادى كه از شركت در ميدان جهاد خوددارى كنند ( عَفَا اللَّهُ عَنْكَ لِمَ أَذِنتَ لَهُمْ ) ! »\r\n« چرا نگذاشتى آنها كه راست مىگويند از آنها كه دروغ مىگويند شناخته شوند - و به ماهيّت آنها پى ببرى ( حَتَّى يَتَبَيَّنَ لَكَ الَّذِينَ صَدَقُوا وَتَعْلَمَ الْكَاذِبِينَ ) ! »\r\nدر اينكه عتاب و سرزنش فوق كه توأم با اعلام عفو پروردگار است دليل بر آن است كه اجازهء پيامبر صلى الله عليه و آله كار خلافى بوده ، يا تنها « ترك اولى » بوده ، و يا هيچ‌كدام ، در ميان مفسّران گفتگو است .\r\nبعضى آنچنان تند رفته‌اند ، و حتّى جسورانه و بى ادبانه نسبت به مقام مقدّس پيامبر صلى الله عليه و آله ، آيهء فوق را دليل بر امكان صدور گناه و معصيت از او دانسته‌اند ، و لااقل ادبى را كه خداوند بزرگ در اين تعبير نسبت به پيامبرش رعايت كرده كه نخست از « عفو » مىگويد و بعد « مؤاخذه » مىكند ، رعايت نكرده‌اند و به گمراهى عجيبى افتاده‌اند !\r\nانصاف اين است كه در اين آيه هيچ گونه دليلى بر صدور گناهى از پيامبر صلى الله عليه و آله وجود ندارد ، حتّى در ظاهر آيه ؛ زيرا همهء قراين نشان مىدهد چه پيامبر صلى الله عليه و آله به آنها اجازه مىداد و چه اجازه نمىداد اين گروه منافق در ميدان « تبوك » شركت نمىجستند ، و به فرض كه شركت مىكردند نه تنها گرهى از كار مسلمانان نمىگشودند بلكه مشكلى بر مشكلات مىافزودند ، چنان كه در چند آيهء بعد مىخوانيم : « لَوْ خَرَجُوا فِيكُم مَّا زَادُوكُمْ إِلَّا خَبَالًا ؛ اگر آنها با شما حركت مىكردند جز شرّ و فساد و سعايت و سخن چينى و ايجاد نفاق كار ديگرى انجام نمىدادند ! »\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nبنابراين ، هيچ‌گونه مصلحتى با اذن پيامبر صلى الله عليه و آله فوت نشد . تنها چيزى كه در اين ميان وجود داشت اين بود كه اگر پيامبر صلى الله عليه و آله به آنها اجازه نمىداد ، مشت آنها زودتر باز مىشد و مردم به ماهيّتشان زودتر آشنا مىشدند ، ولى اين موضوع چنان نبود كه از دست رفتن آن موجب ارتكاب گناهى باشد ؛ شايد فقط بتوان نام « ترك اولى » بر آن گذارد ، به اين معنا كه اذن دادن پيامبر صلى الله عليه و آله در آن شرايط و در برابر سوگندها و اصرارهاى منافقين هر چند كار بدى نبود امّا ترك اذن ، از آن هم بهتر بود تا اين گروه زودتر شناخته شوند .\r\nاين احتمال نيز در تفسير آيه وجود دارد كه : عتاب و خطاب مزبور جنبهء كنايى داشته و حتّى ترك اولى نيز در كار نباشد ، بلكه منظور بيان روح منافقگرى منافقان با يك بيان لطيف و كنايه‌آميز بوده است . اين موضوع را با ذكر مثالى مىتوان روشن ساخت : فرض كنيد ستمگرى مىخواهد به صورت شما سيلى بزند ، يكى از دوستانتان دست او را مىگيرد ، شما نه تنها از اين كار ناراحت نمىشويد بلكه خوشحال نيز خواهيد شد ، امّا براى اثبات زشتى باطن طرف به صورت عتاب‌آميز به دوستتان مىگوييد :\r\n« چرا نگذاشتى سيلى بزند تا همهء مردم اين سنگ دل منافق را بشناسند ! » و هدفتان از اين بيان تنها اثبات سنگدلى و نفاق اوست كه در لباس عتاب و سرزنش دوست مدافع ظاهر شده است .\r\nمطلب ديگرى كه در تفسير آيه باقى مىماند اين است كه مگر پيامبر صلى الله عليه و آله منافقان را نمىشناخت كه خداوند مىگويد : مىخواستى به آنها اذن ندهى تا وضع آن‌ها بر تو روشن گردد .\r\nپاسخ اين سؤال اين است كه اوّلًا ، پيامبر صلى الله عليه و آله از طريق علم عادّى به وضع اين گروه آشنايى نداشت و علم غيب براى قضاوت دربارهء موضوعات كافى نيست ، بلكه بايد از طريق مدارك عادّى ، وضع آنها روشن گردد . و ثانياً ، هدف تنها اين نبوده كه\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nپيامبر صلى الله عليه و آله بداند ، بلكه ممكن است هدف اين بوده كه همهء مسلمانان آگاه شوند ، هرچند روى سخن به پيامبر صلى الله عليه و آله است .\r\nسپس به شرح يكى از تفاوت‌هاى مؤمنان و منافقان پرداخته مىگويد : « آنها كه ايمان به خدا و سراى ديگر دارند هيچ گاه از تو اجازه براى عدم شركت در جهاد با اموال و جانها ، نمىخواهند ( لَا يَسْتَأْذِنُكَ الَّذِينَ يُؤْمِنُونَ بِاللَّهِ وَالْيَوْمِ الْآخِرِ أَنْ يُجَاهِدُوا بِأَمْوَالِهِمْ وَأَنفُسِهِمْ ) » .\r\nبلكه هنگامى كه فرمان جهاد صادر شد بدون تعلّل و سستى به دنبال آن مىشتابند و همان ايمان به خدا و مسئوليّتهايشان در برابر او ، و ايمان به دادگاه رستاخيز ، آنان را به اين راه دعوت مىكند و راه عذر تراشى و بهانه‌جويى را به رويشان مىبندد .\r\n« وَاللَّهُ عَلِيمٌ بِالْمُتَّقِينَ ؛ خداوند به خوبى افراد پرهيزگار را مىشناسد و از نيّت و اعمال آنها كاملًا آگاه است . »\r\n* * * سپس مىگويد : « تنها كسانى از تو اجازه براى عدم شركت در ميدان جهاد مىطلبند كه ايمان به خدا و روز جزا ندارند ( إِنَّمَا يَسْتَأْذِنُكَ الَّذِينَ لَايُؤْمِنُونَ بِاللَّهِ وَالْيَوْمِ الْآخِرِ ) » .\r\nو براى تأكيد عدم ايمان آنها مىگويد : « آنها كسانى هستند كه دلهايشان مضطرب و آميخته با شكّ و ترديد است ( وَارْتَابَتْ قُلُوبُهُمْ ) . » « به همين دليل در اين شكّ و ترديد گاهى قدم به پيش مىگذارند و گاهى باز مىگردند و پيوسته در حيرت و سرگردانى به سر مىبرند - و به همين جهت منتظر پيدا كردن بهانه و كسب اجازه از پيامبرند ( فَهُمْ فِى رَيْبِهِمْ يَتَرَدَّدُونَ ) » .\r\nگر چه صفات فوق به شكل فعل مضارع ذكر شده است ولى منظور از آن بيان صفات و حال منافقان و مؤمنان است و ماضى و حال و مضارع در آن تفاوت نمىكند .\r\nبه هرحال ، مؤمنان در پرتو ايمانشان تصميم و اراده‌اى محكم و خلل‌ناپذير دارند ؛ راه را به روشنى ديده‌اند ؛ مقصدشان معلوم ، و هدفشان مشخّص است ؛ به همين دليل ،\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nبا عزمى راسخ و بدون ترديد و دودلى با گام‌هاى استوار به پيش مىروند ؛ امّا منافقان چون هدفشان تاريك و نامشخّص است ، گرفتار حيرت و سرگردانى هستند و هميشه به دنبال بهانه‌اى براى فرار از زير بار مسئوليّت‌ها مىگردند .\r\nاين دو نشانه مخصوص « مؤمنان » و « منافقان » صدر اسلام و ميدان جنگ تبوك نبود بلكه هم امروز نيز « مؤمنان راستين » را از « مدّعيان دروغين » با اين دو صفت مىتوان شناخت ؛ مؤمن ، شجاع و مصمّم است و منافق ، بزدل و ترسو و متحيّر و عذر تراش !\r\n\r\nبهانه تراشى منافقان\r\n\r\nآيهء 49 سورهء توبه :\r\nوَمِنْهُم مَّنْ يَقُولُ ائْذَن لِّى وَلَا تَفْتِنِّى أَلَا فِى الْفِتْنَةِ سَقَطُوا وَإِنَّ جَهَنَّمَ لَمُحِيطَةٌ بِالْكَافِرِينَ\r\nبعضى از آنها مىگويند : « به ما اجازه ده ( تا در جهاد شركت نكنيم ) و ما را به گناه نيفكن » ! آگاه باشيد آنها ( هم اكنون ) در گناه سقوط كرده‌اند ؛ و جهنّم ، كافران را احاطه كرده است !\r\n* * * در شأن نزول اين آيه گروهى از مفسّران نقل كرده‌اند :\r\nهنگامى كه پيامبر صلى الله عليه و آله مسلمانان را آمادهء جنگ تبوك مىساخت و دعوت به حركت مىكرد ، يكى از رؤساى طايفهء « بنىسَلمَه » به نام « جَدّ بن قَيْس » كه در صف منافقان بود خدمت پيامبر صلى الله عليه و آله آمد و عرض كرد اگر اجازه دهى من در اين ميدان جنگ حاضر نشوم زيرا علاقهء شديدى به زنان دارم مخصوصاً اگر چشمم به دختران رومى بيفتد ، ممكن است دل از دست بدهم و مفتون آنها شوم ! و دست از كارزار بكشم !\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nپيامبر صلى الله عليه و آله به او اجازه داد .\r\nدر اين موقع آيهء فوق نازل شد و عمل آن شخص را محكوم ساخت . پيامبر صلى الله عليه و آله رو به گروهى از « بنىسلمه » كرد و فرمود : بزرگ شما كيست ؟ گفتند : « جدّ بن قيس » ولى او مرد بخيل و ترسويى است . فرمود : چه دردى بدتر از درد بخل ، سپس فرمود : بزرگ شما آن جوان سفيد رو « بِشْر بن بَرّاء » است ( كه مردى است پرسخاوت و گشاده‌روى ) .\r\nشأن نزول فوق نشان مىدهد كه انسان هرگاه بخواهد شانه از زير بار مسئوليّتى خالى كند از هر وسيله‌اى براى خود بهانه مىتراشد ، همانند بهانه‌اى كه « جدبن قيس » منافق براى عدم حضور در ميدان جهاد درست كرد ، و آن اينكه ممكن است زيبا رويان رومى دل او را بربايند و دست از جنگ بكشد و به « مشكل شرعى » گرفتار شود !\r\nگفتار جدبن قيس مرا به ياد گفتهء يكى از مأموران ظالم مىاندازد كه مىگفت : اگر ما مردم را تحت فشار قرار ندهيم حقوقى كه دريافت مىداريم براى ما شرعاً اشكال دارد يعنى براى رهايى از اين اشكال شرعى ! بايد ظلم و ستم به خلق خدا كنيم .\r\nبه هرحال ، قرآن در اينجا روى سخن را به پيامبر صلى الله عليه و آله كرده و در پاسخ اين‌گونه بهانه جويان رسوا مىگويد : « بعضى از آنها مىگويند به ما اجازه ده كه از حضور در ميدان جهاد خوددارى كنيم و ما را مفتون و فريفتهء زنان و دختران زيباروى رومى نساز ( وَمِنْهُمْ مَّنْ يَقُولُ ائْذَنْ لِّى وَلَا تَفْتِنِّى ) ! »\r\nاين احتمال نيز در تفسير و شأن نزول آيه داده شده است كه جد بن قيس به عذر و بهانهء زن و فرزند و اموال بى سرپرست خود مىخواست از جهاد صرفنظر كند .\r\nولى به هرحال ، قرآن در پاسخ او مىگويد : « آگاه باشيد كه اينها هم اكنون در ميان فتنه و گناه و مخالفت فرمان خدا سقوط كرده‌اند ؛ جهنّم گرداگرد كافران را احاطه كرده است ( أَلَا فِى الْفِتْنَةِ سَقَطُوا وَإِنَّ جَهَنَّمَ لَمُحِيطَةٌ بِالْكَافِرِينَ ) ! »\r\nيعنى آنها با عذرهاى واهى و اينكه ممكن است بعداً آلوده به گناه بشوند هم اكنون در دل گناه قرار دارند و جهنّم گرداگرد آنها را فرا گرفته است ؛ آنها فرمان صريح خدا و\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nپيامبرش صلى الله عليه و آله را دربارهء حركت به سوى جهاد زير پا مىگذارند مبادا به « شبههء شرعى » گرفتار شوند !\r\n\r\nدو نكتهء قابل توجّه :\r\n1 يكى از راههاى شناخت گروه منافقان در هر جامعه‌اى دقّت در طرز استدلال آنها و عذرهايى است كه براى ترك انجام وظايف لازم مىآورند ؛ چگونگى اين عذرها به خوبى باطن آنها را روشن مىسازد .\r\nآن‌ها غالباً به يك سلسله موضوعات جزئى و ناچيز و گاهى مضحك و خنده آور متشبّث مىشوند تا موضوعات مهم و كلّى را ناديده بگيرند ؛ و براى اغفال افراد باايمان به گمان خود از الفباى فكرى آنها استفاده مىكنند ، و پاى مسائل شرعى و دستور خدا و پيامبر را به ميان مىكشند ، در حالىكه در ميان گناه غوطه‌ورند و شمشير به دست گرفته بر پيامبر صلى الله عليه و آله و آيين او مىتازند .\r\n2 مفسّران در تفسير جملهء « وَإِنَّ جَهَنَّمَ لَمُحِيطَةٌ بِالْكَافِرِينَ » گفتگوهاى مختلفى دارند ؛ بعضى مىگويند اين جمله كنايه از آن است كه عوامل و اسباب ورود به جهنّم يعنى گناهان آن‌ها را احاطه كرده است ؛ و بعضى گفته‌اند كه اين از قبيل حوادث حتمى آينده است كه به صورت « ماضى » يا « حال » بيان مىشود ، يعنى به طور قطع در آينده جهنّم آنها را در بر خواهد گرفت ؛ ولى اين احتمال نيز وجود دارد كه جمله را به معناى حقيقىاش تفسير كنيم و بگوييم هم اكنون جهنّم موجود است و در باطن و درون اين جهان قرار دارد و آن‌ها در ميان جهنّم هستند ، اگر چه هنوز فرمان تأثير كردن آن صادر نشده است ، همان گونه كه بهشت نيز هم اكنون وجود دارد و در باطن و درون اين جهان به همه احاطه كرده است منتها بهشتيان چون تناسب با بهشت دارند با آن مرتبط خواهند بود و دوزخيان چون متناسب با دوزخند با دوزخ .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\n\r\nسوء نيّت منافقان\r\n\r\nآيات 50 و 51 سورهء توبه :\r\nإِن‌ْتُصِبْكَ حَسَنَةٌ تَسُؤْهُمْ وَإِنْ تُصِبْكَ مُصِيبَةٌ يَقُولُوا قَدْ أَخَذْنَا أَمْرَنَا مِنْ قَبْلُ وَيَتَوَلَّوا وَّهُمْ فَرِحُونَ\r\nهرگاه نيكى به تو رسد ، آنها را نارحت مىكند ؛ و اگر مصيبتى به تو رسد ، مىگويند :\r\n« ما تصميم خود را از پيش گرفته‌ايم . » و ( از نزد تو ) باز مىگردند در حالى كه خوشحالند .\r\nقُلْ لَّنْ يُصِيبَنَا إِلَّا مَا كَتَبَ اللَّهُ لَنَا هُوَ مَوْلَانَا وَعَلَى اللَّهِ فَلْيَتَوَكَّلِ الْمُؤْمِنُونَ\r\nبگو هيچ حادثه‌اى براى ما رخ نمىدهد مگر آنچه خداوند براى ما نوشته و مقرّر داشته است ؛ او پشتيبان ( و سرپرست ) ماست و مؤمنان بايد تنها بر خدا توكّل كنند .\r\n* * * در آيات فوق به يكى ديگر از صفات منافقان و نشانه‌هاى آنها اشاره شده است و بحثى را كه در آيات گذشته و آينده پيرامون نشانه‌هاى منافقان بود تكميل مىكند .\r\nنخست مىگويد : « اگر نيكى به تو رسد آنها را ناراحت مىكند ( إِنْ تُصِبْكَ حَسَنَةٌ تَسُؤْهُمْ ) » .\r\nخواه اين خير و نيكى پيروزى بر دشمن باشد يا غنائم جنگى ، و خواه پيشرفتهاى ديگر .\r\nو اين ناراحتى دليل عداوت باطنى و فقدان ايمان آنهاست . چگونه ممكن است كسى كمترين بهره از ايمان داشته باشد و از پيروزى پيامبر خدا صلى الله عليه و آله و يا حتّى يك فرد باايمان عادى ناراحت شود !\r\n« ولى در مقابل اگر مصيبتى به تو برسد و گرفتار مشكلى شوى با خوشحالى مىگويند : ما از قبل پيش‌بينى چنين مسائلى را مىكرديم ، و تصميم لازم را گرفتيم ( وَإِنْ تُصِبْكَ مُصِيبَةٌ يَّقُولُوا قَدْ\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nأَخَذْنَا أَمْرَنَا مِنْ قَبْلُ ) » .\r\n« هنگامى كه به خانه‌هاى خود باز مىگردند از شكست يا مصيبت يا ناراحتى شما خوشحالند ( وَيَتَوَلَّوا وَّهُمْ فَرِحُونَ ) » .\r\nاين منافقان كوردل از هر فرصتى به نفع خود استفاده و لاف عقل و درايت مىزنند كه اين عقل و تدبير ما بود كه موجب شد در فلان ميدان شركت نكنيم و مشكلاتى كه دامن ديگران را بر اثر نداشتن عقل و درايت گرفت ، دامن ما را نگرفت ؛ اين سخن را چنان مىگويند كه گويى از خوشحالى در پوست نمىگنجند !\r\nامّا تو اى پيامبر ! به اينها از دو راه پاسخ گوى ، پاسخى دندان‌شكن و منطقى ، نخست « بگو : هيچ حادثه‌اى براى ما رخ نمىدهد مگر آنچه خداوند براى ما مقرّر داشته است ؛ همان خدايى كه مولاى ما و سرپرست حكيم و مهربان ماست و جز خير و صلاح ما را مقدّر نمىدارد ( قُلْ لَّنْ يُصِيبَنَا إِلَّا مَا كَتَبَ اللَّهُ لَنَا هُوَ مَوْلَانَا ) ! »\r\nآرى « افراد با ايمان تنها بر خدا توكّل مىكنند ( وَعَلَى اللَّهِ فَلْيَتَوَكَّلِ الْمُؤْمِنُونَ ) ! »\r\nتنها به او عشق مىورزند و از او يارى مىطلبند و سر بر آستان او مىسايند و تكيه‌گاه و پناهگاهشان كسى جز او نيست .\r\nاين اشتباه بزرگى است كه منافقان گرفتار آن هستند ، خيال مىكنند با عقل كوچك و فكر ناتوانشان مىتوانند همهء مشكلات و حوادث را پيش‌بينى كنند و از لطف و رحمت خدا بىنيازند ؛ آنها نمىدانند تمام هستىشان همچون پركاهى است در برابر يك طوفان عظيم از حوادث ، يا همانند قطرهء كوچك آبى در يك بيابان سوزان ، در يك روز تابستان ؛ اگر لطف الهى يار و مددكار نباشد از انسان ضعيف كارى ساخته نيست .\r\n« و تو اى پيامبر اين پاسخ را نيز به آنان بگو كه شما چه انتظارى را دربارهء ما مىكشيد جز اينكه به يكى از دو نيكى و خير و سعادت خواهيم رسيد » يا دشمنان رادرهم مىكوبيم و پيروز از ميدان مبارزه باز مىگرديم ، و يا كشته مىشويم و شربت شهادت را با افتخار مىنوشيم ، هر كدام پيش آيد ، خوش آيد ، مايهء افتخار است و روشنى چشم ما ( قُلْ هَلْ\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nتَربَّصُونَ بِنَا إِلَّا إِحْدَى الْحُسْنَيَيْنِ ) .\r\nامّا به عكس : « ما در مورد شما يكى از دو بدبختى ، تيره روزى و بلا و مصيبت را انتظار مىكشيم ، يا در اين جهان و جهان ديگر به مجازات الهى گرفتار مىشويد ، و يا به دست ما خوار و نابود خواهيد شد ( وَنَحْنُ نَتَرَبَّصُ بِكُمْ أَنْ يُصِيبَكُمُ اللَّهُ بِعَذَابٍ مِّنْ عِنْدِهِ أَوْ بِأَيْدِينَا ) ! »\r\n« حال كه چنين است شما انتظار بكشيد ، و ما هم با شما انتظار مىكشيم - شما در انتظار خوشبختى ما باشيد و ما هم در انتظار بدبختى شما نشسته‌ايم - ( فَتَرَبَّصُوا إِنَّا مَعَكُمْ مُّتَرَبِّصُونَ ) ! »\r\n* * * بار ديگر تأكيد مىكنيم كه نبايد اين آيات را به شكل طرح يك مسألهء تاريخى مربوط به گذشته مورد مطالعه قرار دهيم ، بلكه بايد بدانيم درسى است براى امروز و ديروز و فرداى ما و همهء انسانها !\r\nهيچ جامعه‌اى معمولًا از يك گروه منافق - اندك يا بسيار - خالى نيست و صفات آنها تقريباً يكسان و يكنواخت است .\r\nآنها افرادى هستند نادان و در عين حال خودخواه و متكبّر كه براى خويش عقل و درايت فوق العاده‌اى قائلند .\r\nآنها هميشه از راحتى مردم در رنج و عذابند و از ناراحتىهايشان خوشحال و خندان .\r\nآنها هميشه در ميان انبوهى از خيالات واهى و ترديد و شكّ و حيرت به سر مىبرند ؛ و به همين دليل ، گامى به پيش و گامى به پس مىنهند .\r\nدر مقابل آنها مؤمنان راستين با شادى مردم شاد و با غم آنها شريك و سهيمند ؛ هيچ گاه به علم و درايت خود نمىنازند ؛ و هرگز خود را از لطف حق بى نياز نمىدانند ؛ دلى لبريز از عشق خدا دارند ؛ و در اين راه از هيچ حادثه‌اى نمىهراسند .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n\r\nاين هم نشانه‌اى ديگر\r\n\r\nآيات 56 و 57 سورهء توبه :\r\nوَيَحْلِفُونَ بِاللَّهِ إِنَّهُمْ لَمِنْكُمْ وَمَا هُمْ مِّنْكُمْ وَلَكِنَّهُمْ قَوْمٌ يَفْرَقُونَ\r\nو آنها به خدا سوگند ياد مىكنند كه از شما هستند در حالى كه از شما نيستند ، ولى آن‌ها گروهى هستند كه مىترسند ( و از ترس فاش شدن اسرارشان دروغ مىگويند ) .\r\nلَوْ يَجِدُونَ مَلْجَأً أَوْ مَغَارَاتٍ أَوْ مُدَّخَلًا لَّوَلَّوْا إِلَيْهِ وَهُمْ يَجْمَحُونَ\r\nاگر پناهگاه يا غارها يا راهى در زيرزمين بيابند ، با سرعت و شتاب به سوى آن فرار مىكنند .\r\n* * * در آيات فوق يكى ديگر از حالات منافقان به روشنى ترسيم شده است ؛ مىگويد :\r\n« آنها به خدا سوگند ياد مىكنند كه از شما هستند ( وَيَحْلِفُونَ بِاللَّهِ إِنَّهُمْ لَمِنْكُمْ ) » .\r\n« در حالى كه نه از شما هستند و نه در هدفى با شما موافقند ، بلكه آنها گروهى ترسو هستند كه از شدّت ترس و اينكه مبادا رسوا شوند ، اظهار ايمان مىكنند در حالى كه در باطن كافرند ( وَمَا هُمْ مِّنْكُمْ وَلَكِنَّهُمْ قَوْمٌ يَفْرَقُونَ ) » .\r\n« يفرقون » از مادّهء « فرق » بر وزن « شفق » به معناى شدّت خوف و ترس است ؛ « راغب » در كتاب « مفردات » مىگويد اين مادّه در اصل به معناى تفرّق و جدايى و پراكندگى است ، گويى آنچنان مىترسند كه مىخواهد قلبشان از هم متفرّق و متلاشى گردد .\r\nدر واقع چون تكيه گاهى در باطن ندارند ، همواره گرفتار ترس و وحشتى عظيم هستند و به خاطر همين ترس و وحشت هيچ گاه آنچه در باطن دارند ، اظهار نمىكنند ؛ و چون از خدا نمىترسند از همه چيز مىترسند و دائماً در حال وحشت به سر\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nمىبرند ، در حالىكه مؤمنان راستين در سايهء ايمان ، آرامش و شهامت خاصّى دارند .\r\nدر آيهء بعد شدّت بغض و عداوت و نفرت آنها را از مؤمنان در عبارتى كوتاه امّا بسيار رسا و گويا منعكس مىكند ، مىگويد : « آنها چنان هستند كه اگر پناهگاهى ( همانند يك دژ محكم ) بيابند ، يا دسترسى به غارهايى در كوهها داشته باشند ، يا بتوانند راهى در زيرزمين پيدا كنند ، با سرعت هر چه بيشتر به سوى آن مىشتابند - تا از شما دور شوند و بتوانند كينه و عداوت خود را آشكار سازند ( لَوْ يَجِدُونَ مَلْجَأً أَوْ مَغَارَاتٍ أَوْ مُدَّخَلًا لَّوَلَّوْا إِلَيْهِ وَهُمْ يَجْمَحُونَ ) » .\r\n« ملجأ » به معناى پناهگاه است همچون قلعه‌هاى محكم و يا مانند آن . « مغارات » جمع « مغاره » به معناى غار است .\r\n« مدّخل » به معناى راههاى پنهانى است مانند نقبهايى كه در زيرزمين مىزنند و از آن وارد محلّى مىشوند .\r\n« يَجْمَحُونَ » از مادهء « جِماح » به معناى حركت شتابانه و شديدى است كه هيچ چيز نتواند از آن جلوگيرى كند ، همانند حركت اسبهاى سركش و چموش كه نتوان آنها را متوقّف ساخت و به همين جهت چنين اسبى را « جَمُوح » مىگويند .\r\nبه هرحال ، اين يكى از رساترين تعبيراتى است كه قرآن ، ترس و وحشت منافقان يا بغض و نفرت آنان را بيان كرده كه آنها اگر در كوهها و روى زمين راه فرارى پيدا كنند ، از ترس يا عداوت از شما دور مىشوند ولى چون قوم و قبيله و اموال و ثروتى در محيط شما دارند ، مجبورند دندان بر جگر بگذارند و بمانند !\r\n\r\nخودخواهى منافقان\r\n\r\nآيات 58 و 59 سورهء توبه :\r\nوَمِنْهُمْ مَّنْ يَلْمِزُكَ فِى الصَّدَقَاتِ فَإِنْ أُعْطُوا مِنْهَا رَضُوا وَإِنْ لَّمْ يُعْطَوْا مِنْهَا إِذَا هُمْ يَسْخَطُونَ\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nو در ميان آنها كسانى هستند كه در ( تقسيم ) غنائم به تو خرده مىگيرند ؛ اگر از آن ( غنائم ) به آنها داده شود ، راضى مىشوند و اگر داده نشود ، خشمگين مىشوند ( ؛ هر چند حقّى نداشته باشند ) .\r\nوَلَوْ أَنَّهُمْ رَضُوا مَا آتَاهُمُ اللَّهُ وَرَسُولُهُ وَقَالُوا حَسْبُنَا اللَّهُ سَيُؤْتِينَا اللَّهُ مِنْ فَضْلِهِ وَرَسُولُهُ إِنَّا إِلَى اللَّهِ رَاغِبُونَ\r\n( در حالى كه ) اگر به آنچه خدا و پيامبرش به آنها داده راضى مىشدند و مىگفتند :\r\n« خداوند براى ما كافى است ؛ و به زودى خدا و رسولش از فضل خود به ما مىبخشند ؛ و ما تنها رضاى خدا را مىطلبيم . » ( براى آنها بهتر بود . )\r\nدر شأن نزول اين آيات در تفسير « درّ المنثور » از « صحيح بخارى » و « صحيح نسائى » و از گروهى ديگر چنين نقل شده كه پيامبر صلى الله عليه و آله مشغول تقسيم اموالى ( از غنائم يا زكات بود ) كه يكى از طايفهء « بنىتميم » به نام « ذُوالخُوَيْصِرَة » از راه رسيد ، صدا زد :\r\nاى رسول خد ! عدالت كن ! پيامبر صلى الله عليه و آله فرمود : « واى بر تو ، اگر من عدالت نكنم چه كسى عدالت خواهد كرد ! » عمر صدا زد : اى رسول خدا ! به من اجازه بده تا گردنش را بزنم ! پيامبر صلى الله عليه و آله فرمود : او را به حال خود واگذار ! او يارانى داردكه نماز و روزهء خود را در برابر نماز و روزهء آنها كوچك مىشمريد ولى با اين حال آنها از دين فرار مىكنند همان‌گونه كه تير از كمان !\r\nدر اين هنگام آيات فوق نازل شد و به اين گونه افراد اندرز داد .\r\n* * * در نخستين آيهء فوق به يكى ديگر از حالات منافقان اشاره شده و آن اينكه آنها هرگز راضى به حقّ خود نيستند ، و دائماًانتظار دارند از اموال بيت المال و يا منافع عمومى هر چه بيشتر بهره ببرند ، خواه مستحق باشند يا نه ، دوستى و دشمنى آنها بر محور همين منافع دور مىزند ؛ هر كس جيب آنها را پر كند از او راضى هستند و هر كس به خاطر رعايت عدالت ، حقّ ديگران را به آنها نبخشد ، از او ناراضى مىشوند .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nحقّ و عدالت در قاموس آنها مفهومى ندارد ، و اگر داشته باشد ، عادل كسى است كه هر چه بيشتر به آنها بدهد و ظالم كسى است كه حقّ ديگران را از آنان بازدارد ! و به تعبير ديگر ، آنها فاقد هرگونه شخصيّت اجتماعى هستند و تنها داراى يك شخصيّت فردى و در چارچوبهء منافع خويش مىباشند ، و همه چيز را تنها از اين زاويه مىنگرند !\r\nلذا مىفرمايد : « بعضى از آنها در تقسيم صدقات به تو عيب مىگيرند - و مىگويند عدالت را رعايت نكردى ( يَلْمِزُكَ فِي الصَّدَقَاتِ ) » .\r\nامّا در حقيقت چنين است كه آنها به منافع خويش مىنگرند « اگر سهمى به آنها داده شود راضىاند و خوشحال - و تو را مجرى عدالت مىدانند هر چند استحقاق نداشته باشند ( فَإِنْ أُعْطُوا مِنْهَا رَضُوا ) » .\r\n« امّا اگر چيزى از آن به آنها داده نشود ، خشمگين مىشوند - و تو را متّهم به بىعدالتى مىكنند ( وَإِنْ لَّمْ يُعْطَوْا مِنْهَا إِذَا هُمْ يَسْخَطُونَ ) » .\r\n« ولى اگر آنها به حقّ خود راضى باشند و به آنچه خدا و پيامبرش در اختيار آنها گذارده ، رضايت دهند و بگويند همين براى ما كافى است و اگر هم نياز بيشترى داريم خدا و پيامبرش صلى الله عليه و آله از فضل خود به زودى به ما مىبخشند ، ما تنها رضاى او را مىطلبيم و از او مىخواهيم كه ما را از اموال مردم بىنياز سازد ، اگر آنها چنين كنند به سود آنهاست ( وَلَوْ أَنَّهُمْ رَضُوا مَا آتَاهُمُ اللَّهُ وَرَسُولُهُ وَقَالُوا حَسْبُنَا اللَّهُ سَيُؤْتِينَا اللَّهُ مِنْ فَضْلِهِ وَرَسُولُهُ إِنَّا إِلَى اللَّهِ رَاغِبُونَ ) » .\r\nآيا در جوامع اسلامى امروز چنين كسانى يافت نمىشوند ؟\r\nآيا همهء مردم به حقّ مشروع خود قانعند ؟ و هر كس تنها به مقدار حقّشان به آنها بدهد ، او را عدالت پيشه مىدانند ؟\r\nمسلّماً جواب اين سؤالها منفى است . با نهايت تأسّف هنوز بسيارند كسانىكه مقياس سنجش حقّ وعدالت را منافع شخصىخويش مىپندارند ، و به حقوق خويش قانع نيستند ؛ و اگر كسى بخواهد همه - مخصوصاً محرومان - را به حقّ مشروعشان\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nبرساند ، داد و فريادشان بلند مىشود .\r\nبنابراين ، لزومى ندارد براى شناخت منافقان صفحات تاريخ را ورق بزنيم ؛ يك نگاه به اطراف خود و حتّى نگاهى به خودمان بكنيم مىتوانيم وضع خود و ديگران را دريابيم .\r\nپروردگارا ! روح ايمان را در ما زنده كن ! و افكار شيطانى و نفاق را در ما بميران ! و به ما توفيق رحمت فرما تا خود را آنچنان بسازيم كه به حقّ خويشتن قانع باشيم ! نه به ديگران اجحاف كنيم و نه عدالت را در غصب حقوق سايرين بدانيم .\r\nهميشه خواهان عدالت باشيم و مجرى عدالت !\r\n\r\nقيافهء حق به جانب گرفتن\r\n\r\nآيات 62 و 63 سورهء توبه :\r\nيَحْلِفُونَ بِاللَّهِ لَكُمْ لِيُرْضُوكُمْ وَاللَّهُ وَرَسُولُهُ أَحَقُّ أَنْ يُرْضُوهُ إِنْ كَانُوا مُؤْمِنِينَ\r\nآنها براى شما به خدا سوگند ياد مىكنند تا شما را راضى سازند ، در حالى كه شايسته‌تر اين است كه اگر ايمان دارند ، خدا و رسولش را راضى سازند .\r\nأَلَمْ يَعْلَمُوا أَنَّهُ مَنْ يُحَادِدِ اللَّهَ وَرَسُولَهُ فَأَنَّ لَهُ نَارَ جَهَنَّمَ خَالِداً فِيهَا ذَلِكَ الْخِزْىُ الْعَظِيمُ\r\nآيا نمىدانستند هر كس با خدا و رسولش دشمنى كند ، براى او آتش دوزخ است كه جاودانه در آن مىماند ، اين همان رسوايى بزرگ است !\r\n* * * جمعى از مفسّران ، شأن نزولى براى اين دو آيه نقل كرده‌اند و آن اين كه : هنگامى كه در نكوهش تخلّف كنندگان از غزوهء تبوك آياتى نازل شد ، يكى از منافقان گفت : به\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nخدا سوگند اين گروه نيكان و اشراف ما هستند ؛ اگر آنچه را « محمّد » دربارهء آنها مىگويد راست باشد ، اينها از چهار پايان هم بدترند ! يكى از مسلمانان اين سخن را شنيد و گفت : به خدا آنچه او مىگويد حقّ است ، و تو از چهارپا بدترى ! اين سخن به گوش پيامبر صلى الله عليه و آله رسيد ؛ به دنبال آن مرد منافق فرستاد و از او پرسيد : چرا چنين گفتى ؟\r\nاو سوگند ياد كرد كه چنين سخنى نگفته است . مرد مؤمنى كه با او طرف بود و اين سخن را به پيامبر صلى الله عليه و آله گزارش داده بود گفت : خداوندا ! راستگو را تصديق ، و دروغگو را تكذيب فرما . آيات فوق نازل شد و وضع آنها را مشخّص ساخت .\r\n* * * يكى از نشانه‌هاى منافقان و اعمال زشت و شوم آنها كه قرآن كراراً به آن اشاره كرده ، اين است كه آنها براى پوشاندن چهرهء خود بسيارى از خلافكارىهاى خود را انكار مىكردند و با توسّل به سوگندهاى دروغين مىخواستند مردم را فريب داده و از خود راضى كنند .\r\nدر آيات فوق ، قرآن مجيد پرده از روى اين عمل زشت برداشته ، هم آنها را رسوا مىكند ، و هم مسلمانان را آگاه مىسازد كه تحت تأثير اين‌گونه سوگندهاى دروغين قرار نگيرند .\r\nنخست مىگويد : « آنها براى شما سوگند به خدا ياد مىكنند تا شما را راضى كنند ( يَحْلِفُونَ بِاللَّهِ لَكُمْ لِيُرْضُوكُمْ ) » .\r\nروشن است كه هدف آنها از اين سوگندها ، بيان حقيقت نيست ، بلكه مىخواهند با فريب و نيرنگ چهرهء واقعيّات را در نظرتان دگرگون جلوه دهند و به مقاصد خود برسند ، و گرنه اگر هدف آنها اين است كه واقعاً مؤمنان راستين را از خود خشنود سازند ، لازمتر اين است كه خدا و پيامبرش را راضى كنند ، در حالى كه آنها با اعمالشان خدا و پيامبر را به شدّت ناراضى مىكردند .\r\nلذا قرآن مىگويد : « اگر آنها راست مىگويند و ايمان دارند ، شايسته‌تر اين است كه خدا و\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nپيامبرش را راضى كنند ( وَاللَّهُ وَرَسُولُهُ أَحَقُّ أَنْ يُرْضُوهُ إِنْ كَانُوا مُؤْمِنِينَ ) » .\r\nجالب توجّه اينكه در جملهء فوق چون سخن از « خدا » و « پيامبر » در ميان است و قاعدتاً بايد « ضمير » به صورت « تثنيه » آورده شود ، ولى با اين حال ضمير مفرد به كار رفته است ( منظور ضمير « يرضوه » مىباشد ) . اين تعبير در حقيقت اشاره به اين است كه رضايت پيامبر صلى الله عليه و آله از رضايت خدا ، جدا نيست و او همان مىپسندد كه خدا مىپسندد ، و به تعبير ديگر اين اشاره به حقيقت « توحيد افعالى » است ، چرا كه پيامبر صلى الله عليه و آله در مقابل خدا از خود استقلالى ندارد ، و رضا و غضب او همه به خدا منتهى مىشود ، همه براى او و در راه اوست .\r\nدر پاره‌اى از روايات نقل شده كه در عصر پيامبر صلى الله عليه و آله مردى ضمن سخنان خود چنين گفت : « مَنْ أَطَاعَ اللَّه وَ رَسُولَهُ فَقَدْ فَازَ ، وَ مَنْ عَصَاهُمَا فَقَدْ غَوَى ؛ كسى كه خدا و پيامبرش صلى الله عليه و آله را اطاعت كند ، رستگار است و كسى كه اين دو را مخالفت كند گمراه و نارستگار است . »\r\nهنگامى كه پيامبر صلى الله عليه و آله اين تعبير را شنيد كه او خدا و پيامبر صلى الله عليه و آله را در يك رديف قرار داده و با « ضمير » ذكر كرده ، ناراحت شد و فرمود : « بِئْسَ الْخَطِيْبُ أَنْتَ ، هَلّا قُلْتَ وَ مَنْ عَصَى اللَّهَ وَ رَسُولَهُ ؟ « 1 » ؛ تو بد سخنگويى هستى ! چرا نگفتى هر كس نافرمانى خدا و پيامبرش را كند . . .\r\n( بلكه با ضمير تثنيه آوردى و گفتى هر كه آن دو را مخالفت كند ) . »\r\n* * * در آيهء بعد ، اين‌گونه افراد منافق را شديداً تهديد مىكند ، و مىگويد : « مگر نمىدانند كسى كه با خدا و رسولش دشمنى و مخالفت كند ، براى او آتش دوزخ است كه جاودانه در آن مىماند ( أَلَمْ يَعْلَمُوا أَنَّهُ مَنْ يُحَادِدِ اللَّهَ وَرَسُولَهُ فَأَنَّ لَهُ نَارَ جَهَنَّمَ خَالِداً فِيهَا ) » .\r\nسپس براى تأكيد اضافه مىكند « اين رسوايى و ذلّت بزرگى است ( ذَلِكَ الْخِزْىُ الْعَظِيمُ ) » .\r\n« يُحَادِد » از مادّهء « محادّه » و از ريشهء « حد » است كه به معناى طرف و نهايت چيزى\r\n\r\n\r\n","description":"","footnote":"\r\n( 1 ) . تفسيرابوالفتوح رازى ، ذيل آيهء مورد بحث .\r\n","page_name":" 73 ","page_number":73},
  {"content":"\r\n\r\nمىباشد ، و از آنجا كه افراد دشمن و مخالف ، در طرف مقابل قرار مىگيرند ، اين مادّه ( محادّه ) به معنى عداوت و دشمنى نيز آمده است ، همان‌گونه كه در گفتگوهاى روزمرّه كلمهء « طرفيّت » را به معناى « مخالفت و دشمنى » به كار مىبريم .\r\n\r\nجلسات سرّى منافقان\r\n\r\nآيات 64 تا 66 سورهء توبه :\r\nيَحْذَرُ الْمُنَافِقُونَ أَنْ تُنَزَّلَ عَلَيْهِمْ سُورَةٌ تُنَبِّئُهُمْ بِمَا فِى قُلُوبِهِمْ قُلِ اسْتَهْزِئُوا إِنَّ اللَّهَ مُخْرِجٌ مَّا تَحْذَرُونَ\r\nمنافقان از آن بيم دارند كه سوره‌اى بر ضدّ آنها نازل گردد و به آنها از اسرار درون قلبشان خبر دهد ، بگو : استهزا كنيد ، خداوند آنچه را از آن بيم داريد ، آشكار مىسازد .\r\nوَلَئِنْ سَأَلْتَهُمْ لَيَقُولُنَّ إِنَّمَا كُنَّا نَخُوضُ وَنَلْعَبُ قُلْ أَبِاللَّهِ وَآيَاتِهِ وَرَسُولِهِ كُنتُمْ تَسْتَهْزِئُونَ\r\nو اگر از آنها بپرسى ( چرا اين اعمال خلاف را انجام داديد ؟ ) مىگويند : « ما بازى و شوخى مىكرديم . » بگو : آيا خدا ، و آيات او ، و پيامبرش را مسخره مىكرديد !\r\nلَا تَعْتَذِرُوا قَدْ كَفَرْتُمْ بَعْدَ إِيمَانِكُمْ إِن نَّعْفُ عَنْ طَائِفَةٍ مِّنْكُمْ نُعَذِّبْ طَائِفَةً بِأَنَّهُمْ كَانُوا مُجْرِمِينَ\r\n( بگو : ) عذر ( و بهانه ) نياوريد ( كه بيهوده است ، چرا كه ) شما پس از ايمان آوردن كافر شديد . اگر گروهى از شما را ( به خاطر توبه ) مورد عفو قرار دهيم ، گروه ديگرى را به سبب مجرم بودن عذاب خواهيم كرد .\r\n* * * براى آيات فوق شأن نزولهاى متعدّدى نقل شده كه همه مربوط به كارهاى منافقان\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nپس از جنگ تبوك است .\r\nاز جمله اينكه : گروهى از منافقان در يك جلسهء سرّى ، براى قتل پيامبر صلى الله عليه و آله توطئه كردند كه پس از مراجعت از تبوك در يكى از گردنه‌هاى سر راه به صورت ناشناس كمين كرده ، شتر پيامبر صلى الله عليه و آله را رم دهند ، و حضرت را به قتل برسانند . خداوند پيامبرش را از اين نقشه آگاه ساخت ، و او دستور داد جمعى از مسلمانان مراقب باشند ، و آن‌ها را متفرّق سازند . هنگامى كه پيامبر صلى الله عليه و آله به آن عقبه ( گردنه ) رسيد ، « عمّار » مهار مركب پيامبر صلى الله عليه و آله را در دست داشت ، و « حُذَيفَه » از پشت سر آن را مىراند ؛ در اين هنگام گروه منافقان كه گويا صورتهاى خود را پوشانده بودند فرا رسيدند ؛ پيامبر صلى الله عليه و آله به حذيفه فرمود : به صورت مركبهاى آنها بزن و آنها را دور كن ! حذيفه چنين كرد .\r\nهنگامى كه پيامبر صلى الله عليه و آله بدون خطر از عقبه گذشت به حذيفه فرمود : آنها را نشناختى ؟\r\nعرض كرد نه ، هيچ يك از آنها را نشناختم ؛ سپس رسول خدا صلى الله عليه و آله نام همهء آنها را براى او برشمرد . حذيفه عرض كرد : حال كه چنين است چرا گروهى را نمىفرستى آنها را به قتل برسانند ؟ فرمود : « دوست ندارم عرب بگويند هنگامى كه محمّد بر يارانش پيروز شد ، به كشتن آنها پرداخت ! »\r\nاين شأن نزول از امام باقر عليه السلام نقل شده و در كتب متعدّدى از حديث و تفاسير نيز آمده است .\r\nدر شأن نزول ديگرى مىخوانيم : كه گروهى از منافقان هنگامى كه موضع پيغمبر صلى الله عليه و آله را در برابر دشمن در تبوك مشاهده كردند ، از روى تمسخر گفتند : « اين مرد گمان مىكند كه قصرهاى شام و دژهاى نيرومند شاميان را تسخير خواهد كرد ، چنين چيزى محال است ، محال ! » خداوند پيامبر خود را از اين واقعه آگاه ساخت ، و پيامبر صلى الله عليه و آله دستور داد راه را بر اين گروه ببندند ، سپس آنها را صدا زد و ملامت كرد و فرمود : شما چنين و چنان گفتيد ، آنها عذر آوردند و بر اين موضوع سوگند ياد كردند !\r\n* * *\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nدر آيات مورد بحث به بخش ديگرى از برنامه‌ها و روشهاى منافقان اشاره شده است .\r\nاز آيهء نخست چنين استفاده مىشود كه خداوند براى دفع خطر منافقان از پيامبر صلى الله عليه و آله گاهى پرده از روى اسرار آنها برمىداشت ، و آنان را به جمعيّت معرفى مىكرد ، تا مسلمانان به هوش باشند ، و به دام آنها گرفتار نشوند ، و آنها نيز متوجّه موقعيّت خويش شوند ، و دست و پاى خود را جمع كنند ؛ روى اين جهت غالباً آنان در يك حالت ترس و وحشت به سر مىبردند . قرآن به اين وضع اشاره كرده ، مىگويد :\r\n« منافقان مىترسند كه بر ضدّ آنها سوره‌اى نازل شود ، و آنان را به آنچه در دل دارند ، آگاه سازد ( يَحْذَرُ الْمُنَافِقُونَ أَنْ تُنَزَّلَ عَلَيْهِمْ سُورَةٌ تُنَبِّئُهُمْ بِمَا فِى قُلُوبِهِمْ ) » .\r\nولى عجيب اينكه بر اثر شدّت لجاجت و دشمنى باز هم دست از استهزا و تمسخر نسبت به كارهاى پيامبر صلى الله عليه و آله بر نمىداشتند ؛ لذا خداوند در پايان اين آيه به پيامبرش مىگويد « به آنها بگو : هر چه مىخواهيد استهزا كنيد ، امّا بدانيد خدا آنچه را از آن بيم داريد آشكار مىسازد ، و شما را رسوا مىكند ( قُلِ اسْتَهْزِئُوا إِنَّ اللَّهَ مُخْرِجٌ مَّا تَحْذَرُونَ ) ! »\r\nالبته جملهء « إِسْتَهْزِئُوا ؛ مسخره كنيد » از قبيل امر براى تهديد است ، همانند اينكه انسان به دشمنش مىگويد : « هر قدر كارشكنى و اذيّت و آزار در قدرت دارى بكن ، پاسخ آن‌ها را يك جا خواهم داد ! » اين گونه تعبيرات در مقام تهديد ذكر مىشود .\r\nضمناً بايد توجّه داشت كه از آيهء فوق استفاده مىشود كه منافقان در دل از حقّانيّت دعوت پيامبر صلى الله عليه و آله با خبر بودند ، و ارتباط او را با خدا مىدانستند ، ولى با اينحال بر اثر لجاج و عناد و دشمنى با حق ، به جاى اينكه در برابر او تسليم باشند ، كار شكنى مىكردند ، به همين دليل قرآن مىگويد : منافقان از اين بيم داشتند كه آياتى بر ضدّ آنها نازل شود ، و مكنون خاطرشان را آشكار سازد .\r\nتوجّه به اين نكته نيز لازم است كه جملهء « تُنَزَّلُ عَلَيْهِمْ » مفهومش اين نيست كه اين گونه آيات بر منافقان نازل مىشد ، بلكه منظور اين است كه درباره آنها و بر ضدّ\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nآنها بوده ، هر چند بر شخص پيامبر صلى الله عليه و آله نازل مىگرديد .\r\nدر آيهء بعد به يكى ديگر از برنامه‌هاى منافقان اشاره كرده ، مىگويد : « اگر از آنها بپرسى كه چرا چنين سخن نادرستى را گفته‌اند و يا چنين كار خلافى را انجام داده‌اند ، مىگويند : ما مزاح و شوخى مىكرديم و در واقع قصد و غرضى نداشتيم ( وَلَئِنْ سَأَلْتَهُمْ لَيَقُولُنَّ إِنَّمَا كُنَّا نَخُوضُ وَنَلْعَبُ ) ! »\r\nدر واقع اين راه فرار عجيبى بود كه توطئه‌ها را مىچيدند ، و سمپاشيها را مىكردند ، به اين قصد كه اگر رازشان آشكار نشد و هدف شومشان تحقّق يافت ، به مقصود جدّى خود رسيده باشند ، امّا اگر پرده‌ها كنار رفت و رازشان فاش شد ، خود را در زير نقاب « مزاح و شوخى » پنهان سازند ، و با اين عذر و بهانه از مجازات پيامبر صلى الله عليه و آله و مردم فرار كنند .\r\nمنافقان امروز و منافقان هر زمان كه برنامه‌هاى يكنواختى دارند از اين روش بهره برادرى فراوان مىكنند ؛ حتّى گاه مىشود جدّىترين مطالب را در لباس مزاحها و شوخىهاى ساده مطرح كنند ، اگر به هدفشان رسيدند چه بهتر ، و گرنه با عنوان كردن شوخى و مزاح از چنگال مجازات فرار مىكنند .\r\nامّا قرآن با تعبيرى قاطع و كوبنده ، به آنها پاسخ مىگويد ، و به پيامبر صلى الله عليه و آله دستور مىدهد كه « به آنها بگو : آيا خدا ، و آيات او ، و رسولش ، را مسخره مىكنيد و به شوخى مىگيريد ( قُلْ أَبِاللَّهِ وَآيَاتِهِ وَرَسُولِهِ كُنتُمْ تَسْتَهْزِئُونَ ) ! »\r\nيعنى آيا با همه چيز مىتوان شوخى كرد ، حتّى با خدا و پيامبر و آيات قرآن !\r\nآيا اين امور كه از جدّىترين مسائل هستند ، شوخى پذيرند !\r\nآيا مسالهء رم دادن شتر ، و سقوط پيامبر صلى الله عليه و آله از آن گردنه خطرناك ، چيزى است كه بتوان زير نقاب شوخى آن را پوشاند ! و يا استهزا و مسخره كردن آيات الهى ، و اخبار پيامبر صلى الله عليه و آله از پيروزيهاى آينده ، مطلبى است كه به بازى گرفته شود ! همهء اينها گواهى مىدهد كه آنان اهداف خطرناكى داشتند كه در زير اين پوششها قرار مىدادند .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nسپس به پيامبر صلى الله عليه و آله دستور مىدهد صريحاً به اين منافقان بگو : « دست از اين عذرهاى واهى و دروغين برداريد ( لَا تَعْتَذِرُوا ) ! »\r\nچراكه « شما بعد از ايمان راه كفر پيش گرفتيد ( قَدْ كَفَرْتُمْ بَعْدَ إِيمَانِكُمْ ) ! »\r\nاين تعبير نشان مىدهد كه گروه بالا از آغاز در صف منافقان نبودند ، بلكه در صف مؤمنان ضعيف الايمان بودند و پس از ماجراى فوق راه كفر پيش گرفتند .\r\nاين احتمال نيز در تفسير جملهء فوق وجود دارد كه اين گروه پيش از اين هم در صف منافقان بودند ، ولى چون ظاهراً مرتكب خلافى نشده بودند ، پيامبر صلى الله عليه و آله و مسلمانان وظيفه داشتند با آنها معاملهء افراد مؤمن كنند ، ولى هنگامى كه پس از ماجراى جنگ تبوك پرده كنار رفت ، و كفر و نفاق آنها بر ملا شد ، به آنها اخطار گرديد كه شما از اين پس در صف مؤمنان نخواهيد بود .\r\nسرانجام ، آيه را با اين جمله پايان مىدهد كه « اگر ما گروهى از شما را ببخشيم ، گروه ديگرى را به خاطر اين كه مجرم بودند ، مجازات خواهيم كرد ( إِن نَّعْفُ عَنْ طَائِفَةٍ مِّنْكُمْ نُعَذِّبْ طَائِفَةً بِأَنَّهُمْ كَانُوا مُجْرِمِينَ ) » .\r\nاينكه مىگويد گروهى را مجازات مىكنيم به خاطر جرم و گناهشان ، دليل بر آن است كه « گروه مورد عفو » افرادى هستند كه آثار جرم و گناه را با آب توبه از وجود خود شسته‌اند .\r\nدر آيات آينده مانند آيهء 74 نيز قرينه‌اى بر اين مطلب وجود دارد .\r\nروايات متعدّدى در ذيل اين آيه وارد شده كه حكايت از آن مىكند كه بعضى از اين منافقان كه وصف حالشان در آيات بالا آمده ، از كردهء خود پشيمان شدند ، و توبه كردند ، ولى بعض ديگر همچنان بر روش خود باقى بودند . « 1 »\r\n\r\n\r\n","description":"","footnote":"\r\n( 1 ) . براى توضيح بيشتر به تفسير نورالثّقلين ، ج 2 ، ص 239 ، مراجعه شود .\r\n","page_name":" 78 ","page_number":78},
  {"content":"\r\n\r\n\r\nاعمال منافقانه\r\n\r\nآيات 67 تا 70 سورهء توبه :\r\nالْمُنَافِقُونَ وَالْمُنَافِقَاتُ بَعْضُهُمْ مِّنْ بَعْضٍ يَأْمُرُونَ بِالْمُنْكَرِ وَيَنْهَوْنَ عَنْ الْمَعْرُوفِ وَيَقْبِضُونَ أَيْدِيَهُمْ نَسُوا اللَّهَ فَنَسِيَهُمْ إِنَّ الْمُنَافِقِينَ هُمُ الْفَاسِقُونَ\r\nمردان منافق و زنان منافق همه از يك گروهند ، آنها امر به منكر ، و نهى از معروف مىكنند ، و دستهايشان را ( از انفاق و بخشش ) مىبندند ، خدا را فراموش كردند و خدا ( نيز ) آنها را فراموش كرد ( و رحمتش را از آنها قطع نمود ) ؛ به يقين ، منافقان همان فاسقانند !\r\nوَعَدَ اللَّهُ الْمُنَافِقِينَ وَالْمُنَافِقَاتِ وَالْكُفَّارَ نَارَ جَهَنَّمَ خَالِدِينَ فِيهَا هِىَ حَسْبُهُمْ وَلَعَنَهُمُ اللَّهُ وَلَهُمْ عَذَابٌ مُّقِيمٌ\r\nخداوند به مردان و زنان منافق و كفّار وعدهء آتش دوزخ داده ، جاودانه در آن خواهند ماند - همان براى آنها كافى است - و خدا آنها را از رحمتش دور ساخته ، و عذابى پايدار براى آنهاست !\r\nكَالَّذِينَ مِنْ قَبْلِكُمْ كَانُوا أَشَدَّ مِنْكُمْ قُوَّةً وَأَكْثَرَ أَمْوَالًا وَأَوْلَاداً فَاسْتَمْتَعُوا بِخَلَاقِهِمْ فَاسْتَمْتَعْتُمْ بِخَلَاقِكُمْ كَمَا اسْتَمْتَعَ الَّذِينَ مِنْ قَبْلِكُمْ بِخَلَاقِهِمْ وَخُضْتُمْ كَالَّذِى خَاضُوا أُوْلَئِكَ حَبِطَتْ أَعْمَالُهُمْ فِى الدُّنْيَا وَالْآخِرَةِ وَأُوْلَئِكَ هُمُ الْخَاسِرُونَ\r\n( شما منافقان ) همانند كسانى هستيد كه قبل از شما بودند ( و راه نفاق پيمودند ، بلكه ) آنها از شما نيرومندتر و اموال و فرزندانشان فزونتر بود ؛ آنها از بهرهء خود ( در دنيا در راه هوسها و گناه ) استفاده كردند ؛ شما نيز از بهرهء خود ( در اين راه ) استفاده كرديد همان گونه كه آنها استفاده كردند ؛ شما ( در كفر و نفاق و استهزاى مؤمنان ) فرو رفتيد همان‌گونه كه آن‌ها فرو رفتند ، ( ولى سرانجام ) اعمالشان در دنيا و آخرت نابود شد و آن‌ها همان زيانكارانند !\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nأَلَمْ يَأْتِهِمْ نَبَأُ الَّذِينَ مِنْ قَبْلِهِمْ قَوْمِ نُوحٍ وَعَادٍ وَثَمُودَ وَقَوْمِ إِبْرَاهِيمَ وَأَصْحَابِ مَدْيَنَ وَالْمُؤْتَفِكَاتِ أَتَتْهُمْ رُسُلُهُمْ بِالبَيِّنَاتِ فَمَا كَانَ اللَّهُ لِيَظْلِمَهُمْ وَلَكِنْ كَانُوا أَنْفُسَهُمْ يَظْلِمُونَ\r\nآيا خبر كسانى كه پيش از آنها بودند ، به آنان نرسيده است ! قوم نوح و عاد و ثمود و قوم ابراهيم و اصحاب مدين ( قوم شعيب ) و شهرهاى زير و رو شده ( قوم لوط ) كه پيامبرانشان دلايل روشن براى آنها آوردند ( ولى نپذيرفتند ؛ ) خداوند به آنها ستم نكرد ، امّا خودشان بر خويشتن ستم مىكردند .\r\n\r\nپنج نمونهء عملى :\r\nدر اين آيات نيز بحث همچنان دربارهء منافقان و رفتار و نشانه‌هاى آنهاست . امّا در نخستين آيهء مورد بحث اشاره به يك مطلب كلّى مىكند و آن اينكه ممكن است روح نفاق به اشكال مختلف ظاهر شود ، و در چهره‌هاى متفاوت خودنمايى كند كه در ابتدا جلب توجّه نكند ، مخصوصاً خودنمايى روح نفاق در يك « مرد » با يك « زن » ممكن است متفاوت باشد ؛ امّا نبايد فريب تغيير چهره‌هاى نفاق را در ميان منافقان خورد ، بلكه با دقّت روشن مىشود كه همه در يك سلسلسه صفات كه قدر مشترك آنان محسوب مىشود شريكند ؛ لذا مىگويد : « مردان منافق و زنان منافق همه از يك قماشند ( الْمُنَافِقُونَ وَالْمُنَافِقَاتُ بَعْضُهُم مِّنْ بَعْضٍ ) . »\r\nسپس به ذكر پنج صفت از اوصاف آنان مىپردازند :\r\nاوّل و دوم : « آنها مردم را به « منكرات » تشويق ، و از « نيكىها » باز مىدارند ؛ يعنى ، درست بر عكس برنامه مؤمنان راستين كه دائماً از طريق « امر به معروف » و « نهى از منكر » در اصلاح جامعه و پيراستن آن از آلودگى و فساد كوشش دارند ، منافقان دائماً سعى مىكنند كه فساد همه جا را بگيرد ، و معروف و نيكى از جامعه برچيده شود ، تا بهتر بتوانند در چنان محيط آلوده‌اى به اهداف شومشان برسند .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nسوم : آنها دست دهنده ندارند ، بلكه « دستهايشان را مىبندند » : نه در راه خدا انفاق مىكنند ، نه به كمك محرومان مىشتابند ، و نه خويشاوند و آشنا از كمك مالى آنها بهره مىگيرند ( وَيَقْبِضُونَ أَيْدِيَهُمْ ) .\r\nروشن است آن‌ها چون ايمان به آخرت و نتايج و پاداش « انفاق » ندارند ، در بذل اموال ، سخت بخيلند ؛ هر چند آنها براى رسيدن به اغراض شوم خود ، اموال فراوانى خرج مىكنند و يا به عنوان رياكارى بذل و بخششى دارند ، امّا هرگز از روى اخلاص و براى خدا دست به چنين كارى نمىزنند .\r\nچهارم : تمام اعمال و گفتار و رفتارشان نشان مىدهد كه « آنها خدا را فراموش كرده‌اند . » و نيز وضع زندگى آنها نشان مىدهد كه « خدا هم آنها را از بركات و توفيقات و مواهب خود فراموش نموده است . » يعنى ، با آنها معاملهء فراموشكار كرده است و آثار اين دو فراموشى در تمام زندگى آنان آشكار است ( نَسُوا اللَّهَ فَنَسِيَهُمْ ) .\r\nبديهى است نسبت « نسيان » به خدا به معناى فراموشى واقعى نيست ، بلكه كنايه از اين است كه با آنها معاملهء شخص فراموشكار مىكند ؛ يعنى ، هيچ گونه سهمى از رحمت و توفيق خود براى آنها قائل نمىشود .\r\nاين‌گونه تعبير حتّى در سخنان روزمرّه نيز ديده مىشود كه مثلًا مىگوييم : چون تو وظيفهء خود را فراموش كردى ، ما هم به هنگام پرداختن مزد و پاداش تو را فراموش خواهيم كرد ؛ يعنى ، مزد و پاداشى به تو نخواهيم داد . اين معنا در روايات اهل‌بيت عليهم السلام نيز كراراً وارد شده است . « 1 »\r\nقابل توجّه اينكه : موضوع نسيان پروردگار با « فاء تفريع » بر نسيان آنها عطف شده است ؛ يعنى ، فراموشكارى آنها نسبت به فرمان الهى و ذات پاك او اثرش اين است كه خدا هم آنها را از مواهب خويش محروم سازد و اين « نتيجهء » عمل آنهاست .\r\n\r\n\r\n","description":"","footnote":"\r\n( 1 ) . به تفسير نورالثّقلين ، ج 2 ، ص 239 و 240 مراجعه فرماييد .\r\n","page_name":" 81 ","page_number":81},
  {"content":"\r\n\r\nپنجم : اينكه « منافقان فاسقند و بيرون از دايرهء اطاعت فرمان خدا ( إِنَّ الْمُنَافِقِينَ هُمْ الْفَاسِقُونَ ) » .\r\nآنچه در آيهء فوق دربارهء صفات مشترك منافقان گفته شد در هر عصر و زمانى ديده مىشود . منافقان عصر ما با چهره‌هاى جديدى كه به خود گرفته‌اند ، در اصول فوق همانند منافقان قرون پيشين هستند ؛ هم تشويق به فساد مىكنند ؛ هم جلوى كار نيك را مىگيرند ؛ هم بخيل و مسكينند ؛ و هم خدا را در تمام زندگيشان فراموش كرده‌اند ؛ و هم قانون‌شكن و فاسقند . و عجيب اينكه با تمام اين اوصاف ، مدّعى ايمان به خدا و اعتقاد محكم و مبرم به مبانى دينى و اسلامى نيز هستند !\r\nدر آيهء بعد ، مجازات شديد و دردناك آنها ، در اين جمله كوتاه بيان شده است :\r\n« خداوند مردان و زنان منافق و همهء كفّار و افراد بىايمان را وعدهء آتش جهنّم داده است ( وَعَدَ اللَّهُ الْمُنَافِقِينَ وَالْمُنَافِقَاتِ وَالْكُفَّارَ نَارَ جَهَنَّمَ ) » .\r\nهمان آتش سوزانى كه « جاودانه در آن خواهند ماند ( خَالِدِينَ فِيهَا ) » . و « همين يك مجازات ( كه تمام انواع عذابها و كيفرها را در بردارد ) براى آنها كافى است ( هِىَ حَسْبُهُمْ ) . »\r\nو به تعبير ديگر ، آنها نياز به هيچ مجازات ديگرى ندارند ؛ زيرا در دوزخ همه نوع عذاب جسمانى و روحانى وجود دارد .\r\nو در پايان آيه اضافه مىكند : « خداوند آنها را از رحمت خود دور ساخته و عذاب هميشگى نصيبشان نموده است ( وَلَعَنَهُمْ اللَّهُ وَلَهُمْ عَذَابُ مُّقِيمٌ ) » . بلكه اين دورى از خداوند ، و بُعد از پروردگار ، خود بزرگترين عذاب و دردناكترين كيفر براى آنها محسوب مىشود .\r\n* * * \r\nتكرار تاريخ و درس‌هاى عبرت :\r\nآيهء بعد براى بيدار ساختن اين گروه از منافقان ، آينهء تاريخ را پيش روى آنها مىگذارد ، و با مقايسهء زندگى آنان با منافقان و گردنكشان پيشين ، عبرت‌انگيزترين\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nدرسها را به آنها مىدهد ، و مىگويد : « شما همانند منافقان پيشين هستيد - و همان مسير و برنامه و سرنوشت شوم را تعقيب مىكنيد ( كَالَّذِينَ مِنْ قَبْلِكُمْ ) » .\r\n« همانها كه از نظر نيرو از شما قويتر ، و از نظر اموال و فرزندان از شما افزونتر بودند ( كَانُوا أَشَدَّ مِنْكُمْ قُوَّةً وَأَكْثَرَ أَمْوَالًا ) » .\r\n« آنها از نصيب و بهرهء خود در دنيا ، در طريق شهوات و آلودگى و گناه و فساد و تبهكارى ، بهره گرفتند ، شما منافقان اين امّت نيز از نصيب و بهرهء خود همان‌گونه كه منافقان پيشين بهره گرفته بودند ، بهره‌بردارى كرديد ( فَاسْتَمْتَعُوا بِخَلَاقِهِمْ فَاسْتَمْتَعْتُمْ بِخَلَاقِكُمْ كَمَا اسْتَمْتَعَ الَّذِينَ مِنْ قَبْلِكُمْ بِخَلَاقِهِمْ ) » .\r\n« خلاق » در لغت به معناى نصيب و بهره است ؛ و چنان كه « راغب » در « مفردات » مىگويد : از ريشهء « خُلق » گرفته شده است ( گويا به اين جهت كه انسان بهره‌هاى خود را متناسب با خلق و خوى خود در اين جهان دريافت مىدارد ) ؛ سپس مىگويد : « شما در كفر و نفاق و سخريه و استهزاى مؤمنان ، فرو رفتيد ، همان گونه كه آنها در اين امور فرو رفتند ( وَخُضْتُمْ كَالَّذِى خَاضُوا « 1 » ) » .\r\nسرانجام پايان كار منافقان پيشين را براى هشدار به گروه منافقان معاصر پيامبر صلى الله عليه و آله و همهء منافقان جهان ، با دو جمله بيان مىكند :\r\nنخست اينكه : « آنها كسانى هستند كه همهء اعمالشان در دنيا و آخرت بر باد رفته و مىرود ، و هيچ نتيجهء مثبتى از آن عايدشان نمىگردد ( أُوْلَئِكَ حَبِطَتْ أَعْمَالُهُمْ فِى الدُّنْيَا وَالْآخِرَةِ ) » .\r\nديگر اينكه ، « آنها زيانكاران حقيقى ، و خسران يافتگان واقعى هستند ( وَأُوْلَئِكَ هُمُ الْخَاسِرُونَ ) » .\r\n\r\n\r\n","description":"","footnote":"\r\n( 1 ) . جملهء « كَالَّذِى خَاضُوا » در واقع به معناى « خَاضُوا فِيهِ » است ، و به تعبير ديگر ، تشبيه فعل منافقان امروز به فعل منافقان پيشين است ، همان‌گونه كه در جملهء قبل بهره‌گيرى آنها را از نعمتها و مواهب الهى در راه شهوات ، به بهره‌گيرى منافقان پيشين تشبيه مىكند ؛ بنابراين ، تشبيه شخص به شخص نيست كه ناچار شويم « أَلَّذِى » را به معناى « ألَّذِينَ » ( يعنى مفرد را به معناى جمع ) بگيريم ، بلكه تشبيه عمل به عمل است .\r\n","page_name":" 83 ","page_number":83},
  {"content":"\r\n\r\nآنها ممكن است استفاده‌هاى « موقّت » و « محدودى » از اعمال نفاق‌آميز خود ببرند ، ولى اگر درست بنگريم ، مىبينيم نه در زندگى اين دنيا از اين رهگذر طرفى مىبندند ، و نه در جهان ديگر بهره‌اى دارند ؛ همان‌گونه كه تاريخ اقوام پيشين اين واقعيّت را روشن مىسازد كه چگونه نكبت‌هاى نفاق دامانشان را گرفت و آن‌ها را به زوال و نابودى كشاند ، و عاقبت شوم و شرّشان روشنگر سرنوشت آنها در جهان ديگر است .\r\nهنگامى كه مىبينيم آنها با آن همه امكانات ، و اموال و فرزندان ، به جايى نرسيدند ؛ و مالشان به خاطر بىريشه بودن ، تحت تأثير عامل نفاق همگى حبط و نابود شد ، شما كه در سطحى پايين‌تر از آنها از نظر قدرت و توانايى قرار داريد به طريق اولى به چنان سرنوشت شومى گرفتار خواهيد شد .\r\n* * * بعد روى سخن را به پيامبر صلى الله عليه و آله كرده ، به عنوان استفهام انكارى چنين مىگويد : « آيا اين گروه منافق ، از سرنوشت امّتهاى پيشين ، قوم نوح ، و ثمود ، و قوم ابراهيم ، و اصحاب مدين ( قوم شعيب ) و شهرهاى ويران شدهء قوم لوط باخبر نشدند ( أَلَمْ يَأْتِهِمْ نَبَأُ الَّذِينَ مِنْ قَبْلِهِمْ قَوْمِ نُوحٍ وَعَادٍ وَثَمُودَ وَقَوْمِ إِبْرَاهِيمَ وَأَصْحَابِ مَدْيَنَ وَالْمُؤْتَفِكَاتِ « 1 » ) ! »\r\nاين اقوام كه روزگارى بخشهاى مهمّى از جهان را در اختيار داشتند ، هر كدام بر اثر تبهكارى و طغيان و سركشى ، و فرار از حقّ و عدالت ، و پرداختن به انواع ظلم و بيدادگرى و فساد ، به نوعى گرفتار كيفر الهى گشتند .\r\nقوم نوح با امواج كوبندهء طوفان و غرقاب ؛ و قوم عاد ( قوم هود ) به وسيلهء بادهاى تند و وحشتزا ؛ و قوم ثمود ( قوم صالح ) با زلزله‌هاى ويرانگر ؛ و قوم ابراهيم با سلب انواع نعمتها ؛ و اصحاب مدين ( قوم شعيب ) به وسيله ابر آتشبار ؛ و قوم لوط با زير و\r\n\r\n\r\n","description":"","footnote":"\r\n( 1 ) . « مٌؤْتَفِكَاتْ » از ماده « إِئْتِكَافْ » به معناى انقلاب و زير و رو شدن است ، و اشاره به شهرهاى قوم لوط است كه به وسيله زلزلهء شديد زير و رو گرديد .\r\n","page_name":" 84 ","page_number":84},
  {"content":"\r\n\r\nرو شدن شهرهاى آنان ، همگى نابود شدند .\r\nتنها جسمهاى بىجان ، و استخوانهاى پوسيده در زير خاك ، و يا در ميان امواج آب ، از آنان باقى ماند .\r\nاينها ماجراهاى تكان دهنده‌اى است كه مطالعه و بررسى آن هر انسانى را كه كمترين احساس در قلب او باشد ، تكان مىدهد .\r\nهر چند خداوند آنها را هيچ‌گاه از لطف خود محروم نساخت ، « و پيامبرانشان را با دلايل روشن براى هدايت آنان فرستاد ( أَتَتْهُمْ رُسُلُهُمْ بِالْبَيِّنَاتِ ) » .\r\nولى آنها به هيچ يك از مواعظ و اندرزهاى اين مردان الهى گوش فرا ندادند و براى زحمات طاقتفرسايشان در راه روشنگرى خلق خدا ارجى ننهادند .\r\n« بنابراين ، هرگز خداوند به آنها ستم نكرد ، اين خودشان بودند كه به خويشتن ستم روا داشتند ( فَمَا كَانَ اللَّهُ لِيَظْلِمَهُمْ وَلَكِنْ كَانُوا أَنفُسَهُمْ يَظْلِمُونَ ) ! »\r\n\r\nدستور پيكار با منافقان\r\n\r\nآيهء 73 سورهء توبه :\r\nيَا أَيُّهَا النَّبِىُّ جَاهِدِ الْكُفَّارَ وَالْمُنَافِقِينَ وَاغْلُظْ عَلَيْهِمْ وَمَأْوَاهُمْ جَهَنَّمُ وَبِئْسَ الْمَصِيرُ\r\nاى پيامبر ! با كافران و منافقان جهاد كن ، و بر آنها سخت بگير ! جايگاهشان جهنّم است و چه بد سرنوشتى است !\r\n* * * اين آيه دستور به شدّت عمل در برابر كفّار و منافقان داده و مىگويد : « اى پيامبر ! با كافران و منافقان جهاد كن ( يَا أَيُّهَا النَّبِىُّ جَاهِدِ الْكُفَّارَ وَالْمُنَافِقِينَ ) ! »\r\n« و در برابر آنها روش سخت و خشنى در پيش گير ( وَاغْلُظْ عَلَيْهِمْ ) ! »\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nاين مجازات آنها در دنياست ، و در آخرت « جايگاهشان دوزخ است كه بدترين سرنوشت و جايگاه است ( وَمَأْوَاهُمْ جَهَنَّمُ وَبِئْسَ الْمَصِيرُ ) ! »\r\nالبتّه طرز جهاد در برابر « كفّار » روشن است ، و آن جهاد همه جانبه ، و مخصوصاً جهاد مسلّحانه است ؛ ولى در طرز جهاد با « منافقان » بحث است ؛ زيرا مسلّماً پيامبر صلى الله عليه و آله با منافقان جهاد مسلّحانه نداشت ، چه اينكه منافق كسى است كه ظاهراً در صفوف مسلمين قرار دارد و به حكم ظاهر ، محكوم به تمام آثار اسلام است ، هر چند در باطن كارشكنى مىكند ؛ چه بسا افرادى كه مىدانيم ايمان واقعى ندارند ، ولى به خاطر اظهار اسلام نمىتوانيم رفتار يك نامسلمان با آنها كنيم ؛ لذا همان‌گونه كه از روايات اسلامى و گفتار مفسّران استفاده مىشود بايد گفت : منظور از جهاد با منافقان انواع و اشكال ديگر مبارزه غير از مبارزه مسلّحانه است ؛ مانند مذمّت و توبيخ و تهديد و رسوا ساختن آنها ، و شايد جمله « وَاغْلُظْ عَلَيْهِمْ » اشاره به همين معنا باشد .\r\nالبتّه اين احتمال در تفسير آيه وجود دارد كه منافقان مادامى كه وضعشان آشكار ، و اسرار درونشان برملا نشده ، داراى احكام اسلامند ، امّا هنگامى كه وضعشان مشخّص شد ، به حكم كفّار حربى خواهند بود ؛ و در اين حال نبرد مسلّحانه با آنها مجاز است .\r\nولى چيزى كه اين احتمال را تضعيف مىكند ، اين است كه در اين حالت اطلاق كلمهء « منافق » بر آنها صحيح نيست ، بلكه در صف « كفّار حربى » قرار خواهند گرفت ، زيرا همانطور كه گفتيم منافق كسى است كه ظاهرش اسلام و باطنش كفر باشد .\r\n\r\nگشودن راه توبه به روى منافقان\r\n\r\nآيهء 74 سورهء توبه :\r\nيَحْلِفُونَ بِاللَّهِ مَا قَالُوا وَلَقَدْ قَالُوا كَلِمَةَ الْكُفْرِ وَكَفَرُوا بَعْدَ إِسْلَامِهِمْ وَهَمُّوا بِمَا لَمْ يَنَالُوا وَمَا نَقَمُوا إِلَّا أَنْ أَغْنَاهُمُ اللَّهُ وَرَسُولُهُ مِنْ فَضْلِهِ فَإِنْ يَتُوبُوا\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nيَكُ خَيْراً لَّهُمْ وَإِنْ يَتَوَلَّوْا يُعَذِّبْهُمُ اللَّهُ عَذَاباً أَلِيماً فِى الدُّنْيَا وَالْآخِرَةِ وَمَا لَهُمْ فِى الْأَرْضِ مِنْ وَلِىٍّ وَلَا نَصِيرٍ\r\nبه خدا سوگند ياد مىكنند كه ( در غياب پيامبر ، سخنان كفرآميز ) نگفته‌اند ؛ در حالىكه به يقين سخنان كفرآميز گفته‌اند ؛ و پس از اسلام آوردنشان ، كافر شده‌اند ؛ و تصميم ( به كار خطرناكى ) گرفتند كه به آن نرسيدند . آنها فقط از اين انتقام مىگيرند كه خداوند و رسولش آنان را به فضل ( و كرم ) خود بى نياز ساختند ! ( با اين حال ) اگر توبه كنند براى آنها بهتر است ؛ و اگر روى گردانند خداوند آنها را در دنيا و آخرت به مجازات دردناكى كيفر خواهد داد و در سراسر روى زمين نه ولىّ و حامى دارند و نه ياورى !\r\nدر شأن نزول اين آيه روايات مختلفى نقل شده كه همهء آنها نشان مىدهد بعضى از منافقان ، مطالب زننده‌اى دربارهء اسلام و پيامبر صلى الله عليه و آله گفته بودند و پس از فاش شدن اسرارشان سوگند دروغ ياد كردند كه چيزى نگفته‌اند ؛ و همچنين توطئه‌اى بر ضدّ پيامبر صلى الله عليه و آله چيده بودند كه خنثى گرديد .\r\nاز جمله اينكه ، يكى از منافقان به نام « جلاس » در ايّام غزوهء تبوك پس از شنيدن بعضى از خطبه‌هاى پيامبر صلى الله عليه و آله شديداً آن را انكار كرد و پيامبر صلى الله عليه و آله را تكذيب نمود ؛ و پس از بازگشت به مدينه شخصى به نام « عامر بن قيس » كه اين جريان را شنيده بود ، خدمت پيامبر صلى الله عليه و آله آمد و سخنان « جلاس » را بازگو كرد ولى هنگامى كه خود او نزد پيامبر صلى الله عليه و آله آمد ، موضوع را انكار نمود . پيامبر صلى الله عليه و آله به هر دو دستور داد در مسجد در كنار منبر سوگند ياد كنند كه دروغ نمىگويند . هر دو سوگند ياد كردند ، ولى « عامر » عرض كرد : خداوندا ! آيه‌اى بر پيامبرت نازل كن و آن كس كه راستگو است معرفى فرما ! پيامبر و مؤمنان آمين گفتند .\r\nجبرئيل نازل شد و آيهء فوق را به پيامبر صلى الله عليه و آله ابلاغ كرد . هنگامى كه به جملهء « فَإِنْ يَتُوبُوا يَكُ خَيْراً لَّهُمْ » رسيد « جلاس » گفت : اى رسول خدا ، پروردگار به من پيشنهاد\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nتوبه كرده است و من از گناه خود پشيمانم و توبه مىكنم ، پيامبر صلى الله عليه و آله توبهء او را پذيرفت .\r\nو نيز همان‌گونه كه در سابق اشاره كرديم ، نقل كرده‌اند كه گروهى از منافقان تصميم داشتند به هنگام بازگشت از جنگ تبوك ، در يكى از گردنه‌هاى ميان راه ، شتر پيامبر صلى الله عليه و آله را رم دهند ، تا حضرت از بالاى كوه به درّه پرت شود ؛ ولى پيامبر صلى الله عليه و آله در پرتو وحى الهى از اين ماجرا آگاه شد ، و نقشهء شوم آنها را نقش بر آب كرد ؛ مهار ناقه را به دست « عمّار » سپرد و « حذيفه » هم از پشت سر ناقه را مىراند ، تا مركب كاملًا در كنترل باشد ؛ حتّى به مردم دستور داد از راه ديگر بروند تا منافقان نتواند در لابه‌لاى مردم پنهان شوند و نقشهء خود را عملى كنند ؛ و هنگامى كه در آن تاريكى شب صداى آمدن عدّه‌اى را پشت سر خود در آن گردنه شنيد ، به بعضى از همراهان دستور داد كه فوراً آنها را باز گردانند . آنها كه حدود دوازده ، يا پانزده نفر بودند و قسمتى از صورت خود را پوشانده بودند هنگامى كه وضع را براى اجراى نقشهء خود نامساعد ديدند متوارى شدند ؛ ولى پيامبر صلى الله عليه و آله آنها را شناخت و نامهايشان را يك به يك براى بعضى از يارانش بر شمرد .\r\nولى چنان كه خواهيم ديد آيه اشاره به دو برنامه از منافقان مىكند يكى گفتار نابجايى از آنها ، و ديگرى توطئه‌اى كه خنثى شد ؛ و به اين ترتيب ، به نظر مىرسد كه هر دو شأن نزول توأماً صحيح باشند .\r\n\r\nتوطئهء خطرناك :\r\nاين آيه با آيات گذشتهء اين سوره پيوند نزديكى دارد ، زيرا همه سخن از منافقان مىگويند ؛ منتها در اين آيه پرده از روى يكى ديگر از اعمال آنان برداشته شده و آن اينكه : هنگامى كه مىبينند اسرارشان فاش شده ، واقعيّات را انكار مىكنند و حتّى براى اثبات گفتار خود به قسم‌هاى دروغين متوسّل مىشوند .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nنخست مىگويد : « منافقان سوگند ياد مىكنند كه چنان مطالبى را دربارهء پيامبر صلى الله عليه و آله نگفته‌اند ( يَحْلِفُونَ بِاللَّهِ مَا قَالُوا ) » .\r\nدر حالىكه « اينها به طور مسلّم سخنان كفرآميز مىگفته‌اند ( وَلَقَدْ قَالُوا كَلِمَةَ الْكُفْرِ ) » . و به اين جهت « پس از قبول و اظهار اسلام راه كفر را پيش گرفته‌اند ( وَكَفَرُوا بَعْدَ إِسْلَامِهِمْ ) » .\r\nالبتّه آنان از آغاز مسلمان نبودند كه كافر شوند بلكه تنها اظهار اسلام مىكردند ؛ بنابراين ، همين اسلام ظاهرى و صورى را نيز با اظهار كفر درهم شكستند . و از آن بالاتر « آنها تصميم خطرناكى داشتند كه به آن نرسيدند ( وَهَمُّوا بِمَا لَمْ يَنَالُوا ) » .\r\nاين تصميم ممكن است اشاره به همان داستان توطئه براى نابودى پيامبر صلى الله عليه و آله در « ليلة العقبة » بوده باشد كه شرح آن در شأن نزول گذشت ، و يا اشاره به تمام كارها و فعّاليّتهايى است كه براى به هم ريختن سازمان جامعهء اسلامى ، و توليد فساد و نفاق و شكاف ، انجام مىدادند ، كه هرگز به هدف نهايى منتهى نشد .\r\nقابل توجّه اينكه ، هوشيارى مسلمين در حوادث مختلف سبب مىشد كه منافقان و نقشه‌هاى آنها شناخته شوند . مسلمانان همواره در كمين آنها بودند تا اگر سخنى از آنها بشنوند ، براى پيشگيرى و اقدام لازم ، به پيامبر صلى الله عليه و آله گزارش دهند ؛ اين بيدارى و اقدام به موقع ، و به دنبال آن نزول آيات ، و تصديق خداوند ، موجب رسوايى منافقان و خنثى شدن توطئه‌هاى آنها مىشد .\r\nدر جملهء بعد ، براى اينكه زشتى و وقاحت فعّاليّتهاى منافقان و نمك نشناسى آنها كاملًا آشكار شود ، اضافه مىكند : آنها در واقع خلافى از پيامبر نديده بودند و هيچ لطمه‌اى از ناحيهء اسلام بر آنان وارد نشده بود ، بلكه به عكس در پرتو حكومت اسلام به انواع نعمت‌هاى مادّى و معنوى رسيده بودند ؛ بنابراين « آنها در حقيقت انتقام نعمتهايى را مىكشيدند كه خداوند و پيامبر صلى الله عليه و آله با فضل و كرم خود تا سر حدّ استغنا به آنها داده بودند ( وَمَا نَقَمُوا إِلَّا أَنْ أَغْنَاهُمُ اللَّهُ وَرَسُولُهُ مِنْ فَضْلِهِ ) » .\r\nشك نيست كه بى نياز ساختن و رفع احتياجاتشان در پرتو فضل پروردگار و خدمات\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nپيامبر چيزى نبود كه بخواهند انتقام آن را بگيرند ، بلكه جاى حق‌شناسى و سپاسگزارى داشت ؛ امّا اين حق ناشناسان زشت سيرت ، خدمت و نعمت را با جنايت پاسخ گفتند .\r\nو اين تعبير زيبا و رسايى است كه در بسيارى از گفته‌ها و نوشته‌ها به كار مىرود ، مثل اينكه به كسى كه سالها به او خدمت كرده‌ايم و بعد به ما خيانت مىكند ، مىگوييم : گناه ما فقط اين بود كه به تو پناه داديم و از تو دفاع كرديم و حداكثر محبّت را نموديم .\r\nسپس آنچنان كه سيرهء قرآن است راه بازگشت را به روى آنان گشوده ، مىگويد :\r\n« اگر آنان توبه كنند براى آنها بهتر است ( فَإِنْ يَتُوبُوا يَكُ خَيْراً لَّهُمْ ) » .\r\nو اين نشانهء واقع‌بينى اسلام و اهتمام به امر تربيت و مبارزه با هرگونه سخت‌گيرى و شدّت عمل نابجاست ، كه حتّى راه آشتى و توبه را به روى منافقانى كه توطئه براى نابودى پيامبر صلى الله عليه و آله كردند و سخنان كفرآميز و توهين‌هاى زننده داشتند باز گذارده ، بلكه از آنها دعوت به توبه مىكند .\r\nاين در حقيقت چهرهء واقعى اسلام است ؛ ولى چقدر بى انصافند آن كسانى كه اسلام را با چنين چهره‌اى ، دين فشار و خشونت معرفى كرده‌اند .\r\nآيا در دنياى امروز هيچ حكومتى هر چند طرفدار نهايت نرمش بوده باشد ، در برابر توطئه گرانى كه بر ضدّ او نقشه كشيده‌اند ، حاضر به چنين انعطاف و محبّتى مىباشد ؟ و همانطور كه در شأن نزول خوانديم يكى از مجريان اصلى اين برنامه‌هاى نفاق‌انگيز با شنيدن اين سخن توبه كرد و پيامبر صلى الله عليه و آله هم توبهء او را پذيرفت .\r\nدر عين حال ، براى اينكه آنها اين نرمش را دليل بر ضعف نگيرند ، به آنها هشدار مىدهد كه « اگر به روش خود ادامه دهند ، و از توبه روى برگردانند ، خداوند در دنيا و آخرت آنان را به مجازات دردناكى كيفر خواهد داد ( وَإِنْ يَتَوَلَّوْا يُعَذِّبْهُمُ اللَّهُ عَذَاباً أَلِيماً فِى الدُّنْيَا وَالْآخِرَةِ ) » .\r\nو اگر مىپندارند كسى در برابر مجازات الهى ممكن است به كمك آنان بشتابد ، سخت در اشتباهند ؛ زيرا « آنها در سراسر روى زمين نه ولى و سرپرستى خواهند داشت و نه يار\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nو ياورى ( وَمَا لَهُمْ فِى الْأَرْضِ مِنْ وَلِىٍّ وَلَا نَصِيرٍ ) » .\r\nالبتّه مجازاتهاى آنها در آخرت روشن است ، امّا عذابهاى دنياى آنها همان رسوايى و بى آبرويى و خوارى و بدبختى و مانند آن است .\r\n\r\nچهرهء ديگرى از نفاق\r\n\r\nدر آيهء 75 تا 78 سورهء توبه :\r\nوَمِنْهُم مَّنْ عَاهَدَ اللَّهَ لَئِنْ آتَانَا مِنْ فَضْلِهِ لَنَصَّدَّقَنَّ وَلَنَكُونَنَّ مِنَ الصَّالِحِينَ\r\nاز آنها كسانى هستند كه با خدا پيمان بسته‌اند كه اگر خداوند ما را از فضل خود روزى دهد ، قطعاً صدقه خواهيم داد و از صالحان ( و شاكران ) خواهيم بود .\r\nفَلَمَّا آتَاهُمْ مِّنْ فَضْلِهِ بَخِلُوا بِهِ وَتَوَلَّوا وَّهُمْ مُعْرِضُونَ\r\nامّا هنگامى كه خدا از فضل خود به آنها بخشيد ، بخل ورزيدند ، و سرپيچى كردند ، و رويگردان شدند .\r\nفَأَعْقَبَهُمْ نِفَاقاً فِى قُلُوبِهِمْ إِلَى يَوْمِ يَلْقَوْنَهُ بِمَا أَخْلَفُوا اللَّهَ مَا وَعَدُوهُ وَبِمَا كَانُوا يَكْذِبُونَ\r\nاين عمل ، ( روح ) نفاق را تا روزى كه خدا را ملاقات كنند ، در دلهايشان برقرار ساخت . اين سزاى شكستن پيمانى است كه با خدا بسته بودند و سزاى دروغ‌هايى است كه مىگفتند .\r\nأَلَمْ يَعْلَمُوا أَنَّ اللَّهَ يَعْلَمُ سِرَّهُمْ وَنَجْوَاهُمْ وَأَنَّ اللَّهَ عَلَّامُ الْغُيُوبِ\r\nآيا نمىدانستند كه خداوند اسرار و سخنان در گوشى آنها را مىداند ، و خداوند داناى اسرار نهان است !\r\n* * *\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nدر ميان مفسّران معروف است كه اين آيات دربارهء يكى از « انصار » به نام « ثَعْلَبَةَ بن حَاطِب » نازل شده است . او كه مرد فقيرى بود و مرتّب به مسجد پيامبر صلى الله عليه و آله مىآمد ، اصرار داشت كه پيامبر صلى الله عليه و آله دعا كند تا خداوند مال فراوانى به او بدهد ! پيامبر صلى الله عليه و آله به او فرمود : « قَلِيلٌ تُؤَدِّى شُكْرَهُ خَيْرٌ مِنْ كَثِيرٍ لَا تُطِيقُهُ ؛ مقدار كمى كه حقّش را بتوانى ادا كنى ، بهتر از مقدار زيادى است كه توانايى اداى حقّش را نداشته باشى ! » آيا بهتر نيست كه تو به پيامبر صلى الله عليه و آله خدا تأسّى جويى و به زندگى ساده‌اى بسازى ! ولى ثعلبه دست بردار نبود ، و سرانجام به پيامبر صلى الله عليه و آله عرض كرد به خدايى كه تو را به حق فرستاده سوگند ياد مىكنم ، اگر خداوند ثروتى به من عنايت كند تمام حقوق آن را مىپردازم ، پيامبر صلى الله عليه و آله براى او دعا كرد .\r\nچيزى نگذشت كه طبق روايتى پسر عموى ثروتمندى داشت از دنيا رفت و ثروت سرشارى به او رسيد ؛ و طبق روايت ديگرى گوسفندى خريد و به زودى زاد و ولد كرد ، آنچنان كه نگاهدارى آنها در مدينه ممكن نبود ، ناچار به آبادىهاى اطراف مدينه روى آورد و آنچنان مشغول و سرگرم زندگى مادّى شد كه در نماز جماعت و حتّى نماز جمعه نيز شركت نمىكرد .\r\nپس از مدّتى پيامبر صلى الله عليه و آله مأمور جمع آورى زكات رانزد او فرستاد ، تا زكات اموال او را بگيرد ؛ ولى اين مرد كم ظرفيّت و تازه به نوا رسيده و بخيل ، از پرداخت حقّ الهى خودارى كرد ، نه تنها خوددارى كرد ، بلكه به اصل تشريع اين حكم نيز اعتراض نمود و گفت : اين حكم برادر « جزيه » است ؛ يعنى ، ما مسلمان شده‌ايم كه از پرداخت جزيه معاف باشيم و با پرداخت زكات ، چه فرقى ميان ما و غير مسلمانان باقى مانده !\r\nدر حالى كه او نه مفهوم « جزيه » را فهميده بود ، و نه مفهوم زكات را ، و يا فهميده بود امّا دنيا پرستى اجازهء بيان حقيقت و اظهار حق به او نمىداد ؛ به هرحال ، هنگامى كه پيامبر صلى الله عليه و آله سخن او را شنيد فرمود : « يا وَيْحَ ثَعْلَبَه ! يا وَيْحَ ثَعْلَبَه ! ؛ واى بر ثعلبه ! اى واى بر ثعلبه ! » و در اين هنگام آيات فوق نازل شد .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\nامروز هم « ثعلبه » ها كم نيستند !\r\nاين آيات ، در حقيقت روى يكى ديگر از صفات زشت منافقان انگشت مىگذارد و آن اينكه : به هنگام ضعف و ناتوانى و فقر و پريشانى ، چنان دم از ايمان مىزنند كه هيچ كس باور نمىكند آنها روزى در صف منافقان قرار گيرند ، و حتّى شايد آنهايى را كه داراى امكانات وسيع هستند ، مذمّت مىكنند كه چرا از امكاناتشان به نفع مردم محروم استفاده نمىكنند !\r\nامّا همين كه خودشان به نوايى برسند چنان دست و پاى خود را گم كرده و غرق دنيا پرستى مىشوند كه همهء عهد و پيمان‌هاى خويش را با خدا به دست فراموشى مىسپارند ؛ گويا بكلّى تغيير شخصيّت داده ، و درك و ديد ديگرى پيدا مىكنند ؛ و همين كم ظرفيّتى كه نتيجه‌اش دنيا پرستى و بخل و امساك و خودخواهى است ، روح نفاق را چنان در آنان متمركز مىسازد كه راه بازگشت را به روى آنان مىبندد !\r\nدر آيهء نخست مىگويد : « بعضى از منافقان كسانى هستند كه با خدا پيمان بسته‌اند كه اگر از فضل و كرم خود به ما مرحمت كند ، قطعاً به نيازمندان كمك مىكنيم و از نيكوكاران خواهيم بود ( وَمِنْهُمْ مَّنْ عَاهَدَ اللَّهَ لَئِنْ آتَانَا مِنْ فَضْلِهِ لَنَصَّدَّقَنَّ وَلَنَكُونَنَّ مِنَ الصَّالِحِينَ ) » .\r\n* * * ولى اين سخن را تنها زمانى مىگفتند كه دستشان از همه چيز تهى بود « و به هنگامى كه خداوند از فضل و رحمتش سرمايه‌هايى به آنان داد ، بخل ورزيدند ، سرپيچى كردند و رويگردان شدند ( فَلَمَّا آتَاهُمْ مِّنْ فَضْلِهِ بَخِلُوا بِهِ وَتَوَلَّوا وَهُمْ مُعْرِضُونَ ) » .\r\nاين عمل و اين پيمان شكنى و بخل نتيجه‌اش اين شد كه « روح نفاق به طور مستمر و پايدار در دل آنها ريشه كند و تا روز قيامت و هنگامى كه خدا را ملاقات مىكنند ، ادامه يابد ( فَأَعْقَبَهُمْ نِفَاقاً فِى قُلُوبِهِمْ إِلَى يَوْمِ يَلْقَوْنَهُ ) » .\r\n« اين به خاطر آن است كه از عهدى كه با خدا بستند ، تخلّف كردند و به خاطر آن است كه مرتّباً دروغ مىگفتند ( بِمَا أَخْلَفُوا اللَّهَ مَا وَعَدُوهُ وَبِمَا كَانُوا يَكْذِبُونَ ) » .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nسرانجام آنها را با اين جمله مورد سرزنش و توبيخ قرار مىدهد كه : « آيا آنها نمىدانند خداوند اسرار درون آنها را مىداند ، و سخنان آهسته و در گوشى آنان را مىشنود ، و خداوند از همهء غيوب و پنهانىها باخبر است ( أَلَمْ يَعْلَمُوا أَنَّ اللَّهَ يَعْلَمُ سِرَّهُمْ وَنَجْوَاهُمْ وَأَنَّ اللَّهَ عَلَّامُ الْغُيُوبِ ) ! »\r\n* * * \r\nچند نكتهء مهم :\r\n1 از جملهء « فَأَعْقَبَهُمْ نِفَاقاً فِى قُلُوبِهِمْ » به خوبى استفاده مىشود كه بسيارى از گناهان و صفات زشت ، و حتّى كفر و نفاق ، « علّت » و « معلول » يكديگرند ؛ زيرا جملهء فوق با صراحت مىگويد : بخل و پيمان شكنى آنها سبب شد كه نفاق در دلهايشان ريشه دواند ، و همين‌گونه است گناهان و كارهاى خلاف ديگر ؛ و لذا در بعضى از عبارات مىخوانيم كه گاهى گناهان بزرگ سبب مىشود كه انسان ، بىايمان از دنيا برود .\r\n2 منظور از « يَوْمِ يَلْقَوْنَهُ » كه ضمير آن به « خداوند » برمىگردد همان روز « رستاخيز » است ؛ زيرا تعبير « لقاءاللَّه » و مانند آن در قرآن معمولًا دربارهء قيامت آمده است ؛ درست است كه با مرگ ، دوران عمل پايان مىيابد ، و پروندهء كار نيك و بد بسته مىشود ؛ ولى آثار آنها همچنان در روح انسان تا قيامت برقرار خواهد بود .\r\nالبتّه اين احتمال را هم داده‌اند كه ضمير « يلقونه » به « بخل » بازگردد ؛ يعنى « تا آن زمانى كه نتيجه و كيفر بخل خويش را دريابند . »\r\nهمچنين احتمال داده شده است كه منظور از ملاقات پروردگار ، لحظهء مرگ باشد .\r\nولى همهء اينها خلاف ظاهر آيه است و ظاهر ، همان است كه گفتيم .\r\n3 از آيات فوق نيز استفاده مىشود كه « پيمان شكنى » و « دروغ » از صفات « منافقان » است و آنها هستند كه پيمان خود را كه با تأكيدات فراوان با خدا بسته‌اند ، زير پا مىگذارند ؛ و حتّى به پروردگار خويش دروغ مىگويند .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nدر حديث معروفى كه از پيامبر صلى الله عليه و آله نقل شده مىخوانيم : « لِلْمُنافِقِ ثَلاثُ عَلاماتٍ ، إِذاحَدَّثَ كَذَبَ ، وَ إِذا وَعَدَ أَخْلَفَ ، وَ إِذَا ائْتُمِنَ خانَ « 1 » ؛ منافق سه نشانه دارد : به هنگام سخن گفتن دروغ مىگويد ، و به هنگامى كه وعده مىدهد ، تخلّف مىكند ، و هر گاه امانتى به او بسپارند ، در آن خيانت مىنمايد . »\r\nجالب اينكه ، در داستان فوق ( داستان ثعلبه ) هر سه نشانه وجود دارد : او هم دروغ مىگفت و هم پيمان شكنى كرد و هم در اموالى كه خداوند به عنوان امانت خويش به او سپرده بود ، خيانت نمود !\r\nحديث فوق به صورت صحيح و دقيق از امام صادق عليه السلام از پيامبر صلى الله عليه و آله در كتاب كافى آمده است ، آنجا كه مىفرمايد : « ثَلاثٌ مَنْ كُنَّ فِيهِ كانَ مُنافِقاً وَ إِنْ صامَ وَ صَلَّى وَ زَعَمَ أَنَّهُ مُسْلِمٌ : مَنْ إذَا ائْتُمِنَ خانَ ، وَ إِذا حَدَّثَ كَذَبَ ، وَ إِذا وَعَدَ أَخْلَف « 2 » ؛ سه چيز است در هر كس باشد منافق است ، هر چند روزه بگيرد و نماز بخواند ، و خود را مسلمان بداند : كسى است كه در امانت خيانت كند ، و در سخن دروغ گويد ، و به هنگام وعده تخلّف جويد . »\r\nالبتّه ممكن است به ندرت گناهان فوق از افراد باايمان صادر شود و سپس توبه كنند ، ولى استمرار آن نشانهء روح نفاق و منافق‌گرى است .\r\n4 اين نكته نيز شايان توجّه است كه آنچه در آيات فوق خوانديم يك بحث تاريخى و مربوط به گذشته نبود ، بلكه بيان يك واقعيّت اخلاقى و اجتماعى است كه در هر عصر و زمان ، و در هر جامعه‌اى ، اگر به اطراف خود نگاه كنيم ، نمونه‌هاى فراوانى دارد .\r\nچه بسيارند كسانى كه در شرايط عادّى يا به هنگامى كه تنگدستند ، در صفّ مؤمنان داغ و قرص و محكم قرار دارند ؛ در همهء جلسات مذهبى حاضرند ؛ پاى هر پرچم اصلاحى سينه مىزنند ؛ با هر منادى حقّ و عدالت هم صدا هستند ؛ و براى\r\n\r\n\r\n","description":"","footnote":"\r\n( 1 ) . تفسير مجمع البيان ، ج 5 ، ص 95 .\r\n( 2 ) . اصول كافى ، ج 2 ، ص 291 .\r\n","page_name":" 95 ","page_number":95},
  {"content":"\r\n\r\nكارهاى نيك گريبان چاك مىكنند ؛ و در برابر هر فسادى فرياد مىكشند .\r\nولى به هنگامى كه به اصطلاح ، درى به تخته مىخورد ، به نوايى مىرسند ، پست و مقامى پيدا مىكنند ، و سرى در ميان سرها در مىآورند ، يك مرتبه تغيير چهره و بالاتر از آن تغيير ماهيّت مىدهند ؛ آن شور و عشق سوزان نسبت به خدا و دين در آنها فروكش مىكند ؛ ديگر در جلسات سازنده خبرى از آنان نيست ؛ در هيچ برنامهء اصلاحى حضور ندارند ؛ نه براى حق ، گريبان چاك مىكنند و نه ديگر در برابر باطل فرياد مىكشند ! قبلًا كه نه محلّى از اعراب داشتند و نه موقعيّتى در اجتماع ، هزار گونه عهد و پيمان با خدا و خلق بسته بودند ، كه اگر روزى امكاناتى پيدا كنند ، چنين و چنان خواهند كرد ، و حتّى هزارگونه ايراد و انتقاد به متمكّنان وظيفه نشناس داشتند ، امّا آن روز كه وضعشان دگرگون شد ، تمام عهد و پيمانها را به دست فراموشى سپردند ، و همهء ايرادها و انتقادها همچون برف در تابستان آب شد .\r\nآرى ، اين كم ظرفيّتى يكى از نشانه‌هاى بارز منافقان است ! مگر نفاق چيزى جز دو چهره بودن و يا دوگانگى شخصيّت است ! تاريخچهء زندگى اين گونه افراد بارزترين نمونهء دو گانگى شخصيّت است ! اصولًا انسان با ظرفيّت ، دو شخصيّتى نمىشود !\r\nشك نيست « نفاق » همچون « ايمان » داراى مراحل مختلفى است ، بعضى آنچنان اين خوى پليد در روحشان رسوخ كرده كه در قلبشان اثرى از ايمان به خدا باقى نمانده ، هر چند خود را در صف مؤمنان جا زده‌اند !\r\nولى گروهى ديگر با اينكه داراى ايمان ضعيفى هستند ، و واقعاً مسلمانند ، اعمالى را مرتكب مىشوند كه متناسب وضع منافقان است ؛ و رنگى از دو گانگى شخصيّت دارد . آن كس كه پيوسته دروغ مىگويد ولى ظاهرش صدق و راستى است ، آيا دو چهره و منافق نيست !\r\nكسى كه ظاهراً امين است و به همين دليل مورد اعتماد مردم مىباشد كه امانتهاى خود را به او مىسپارند ، امّا در واقع در آنها خيانت مىكند ، آيا گرفتار دو گانگى\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nشخصيّت نمىباشد !\r\nهمچنين آيا آنها كه عهد و پيمان مىبندند ولى هرگز پايبند به آن نيستند ، عملشان عمل منافقان محسوب نمىشود !\r\nاتّفاقاً يكى از بزرگترين بلاهاى اجتماعى و عوامل عقب ماندگى وجود همين گونه منافقان در جوامع انسانى است ، و اگر چشم بر هم نگذاريم و به خودمان دروغ نگوييم ، چه بسيار مىتوانيم از اين منافقان « ثعلبه صفت » در اطراف خود و در جوامع اسلامى بشمريم . و عجب اينكه ، با اين همه عيب و ننگ و دور افتادگى از روح تعليمات اسلام ، باز گناه عقب افتادگى خود را به گردن اسلام مىگذاريم !\r\n\r\nپاكبازان و منافقان\r\n\r\nآيات 79 و 80 سورهء توبه :\r\nالَّذِينَ يَلْمِزُونَ الْمُطَّوِّعِينَ مِنَ الْمُؤْمِنِينَ فِى الصَّدَقَاتِ وَالَّذِينَ لَايَجِدُونَ إِلَّا جُهْدَهُمْ فَيَسْخَرُونَ مِنْهُمْ سَخِرَ اللَّهُ مِنْهُمْ وَلَهُمْ عَذَابٌ أَلِيمٌ\r\nكسانى كه از صدقات مؤمنان اطاعت پيشه ، عيب‌جويى مىكنند ، و آنهايى را كه ( براى انفاق در راه خدا ) دسترسى جز به مقدار ( ناچيز ) تواناييشان ندارند ، مسخره مىنمايند ، خدا آنها را مسخره مىكند ( كيفر استهزا كنندگان را به آنها مىدهد ) و براى آنان عذاب دردناكى است .\r\nاسْتَغْفِرْ لَهُمْ أَوْ لَاتَسْتَغْفِرْ لَهُمْ إِنْ تَسْتَغْفِرْ لَهُمْ سَبْعِينَ مَرَّةً فَلَنْ يَغْفِرَ اللَّهُ لَهُمْ ذَلِكَ بِأَنَّهُمْ كَفَرُوا بِاللَّهِ وَرَسُولِهِ وَاللَّهُ لَايَهْدِى الْقَوْمَ الْفَاسِقِينَ\r\nچه براى آنها استغفار كنى و چه نكنى ، ( حتّى ) اگر هفتاد بار براى آنها استغفار كنى ، هرگز خداوند آنها را نمىآمرزد ، چرا كه آنها خدا و پيامبرش را انكار كردند ، و خداوند جمعيّت فاسقان را هدايت نمىكند !\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nدر شأن نزول اين آيات روايات متعدّدى در كتب تفسير و حديث نقل شده ، كه از مجموع آنها چنين استفاده مىشود كه پيامبر صلى الله عليه و آله تصميم داشت لشكر اسلام را براى مقابلهء با دشمن ( احتمالًا براى جنگ تبوك ) آماده سازد ، و نياز به گرفتن كمك از مردم داشت ؛ هنگامى كه نظر خود را اظهار فرمود ، كسانى كه توانايى داشتند ، مقدار قابل ملاحظه‌اى به عنوان زكات يا كمك بلاعوض به ارتش اسلام خدمت كردند ؛ ولى بعضى از كارگران كم در آمد مسلمان مانند « ابوعقيل انصارى » يا « سالم بن عمير انصارى » با تحمّل كار اضافى و كشيدن آب در شب و تهيّهء دو من خرما كه يك من آن را براى خانوادهء خويش ذخيره كرد و يك من ديگر را خدمت پيامبر صلى الله عليه و آله آورد ، كمك ظاهراً ناچيزى به اين برنامهء بزرگ اسلامى نمود .\r\nولى منافقان به هر يك از اين دو گروه ايراد مىگرفتند : كسانى را كه زياد پرداخته بودند ، به عنوان رياكار اسرافكار معرفى مىكردند ، و كسانى را كه مقدار ظاهراً ناچيزى كمك نموده بودند ، به باد سخريّه و استهزا مىگرفتند كه آيا لشكر اسلام نياز به چنين كمكى دارد !\r\nآيات فوق نازل شد و شديداً آنها را به عذاب خداوند بيم داد !\r\n* * * \r\nكارشكنى منافقان :\r\nدر اين آيات اشاره به يكى ديگر از صفات عمومى منافقان شده است كه آنها افرادى لجوج ، بهانه جو ، و ايراد گير و كارشكن هستند ؛ هر كار مثبتى را با وصله‌هاى نامناسبى تحقير كرده و بد جلوه مىدهند ، تا هم مردم را در انجام كارهاى نيك دلسرد سازند ، و هم تخم بدبينى و سوء ظن را در افكار بپاشند ، و به اين وسيله چرخ‌هاى فعّاليّت مفيد و سازنده در اجتماع از كار بيفتد .\r\nقرآن مجيد شديداً اين روش غير انسانى آنها را نكوهش مىكند ، و مسلمانان را از\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nآن آگاه مىسازد ، تا تحت تأثير اين گونه القائات سوء قرار نگيرند و هم منافقان بدانند كه حناى آنان در جامعهء اسلامى رنگى ندارد !\r\nنخست مىفرمايد : « آنها كه به افراد نيكوكار مؤمن در پرداختن صدقات و كمك‌هاى صادقانه ، عيب مىگيرند ، و مخصوصاً آنها كه افراد با ايمان تنگدست را كه دسترسى جز به كمكهاى مختصر ندارند ، مسخره مىكنند ، خداوند آنان را مسخره مىكند ، و عذاب دردناك در انتظار آنان است ( الَّذِينَ يَلْمِزُونَ الْمُطَّوِّعِينَ مِنَ الْمُؤْمِنِينَ فِى الصَّدَقَاتِ وَالَّذِينَ لَايَجِدُونَ إِلَّا جُهْدَهُمْ فَيَسْخَرُونَ مِنْهُمْ سَخِرَ اللَّهُ مِنْهُمْ وَلَهُمْ عَذَابٌ أَلِيمٌ ) » .\r\n« يلمزون » از مادهء « لمز » بر وزن « طنز » به معناى عيب‌جويى و « المطوعين » از مادهء « طوع » بر وزن « موج » به معناى اطاعت است ، ولى معمولًا اين كلمه به افراد نيكوكار و آنهايى كه علاوه بر واجبات به مستحبّات نيز عمل مىكنند ، اطلاق مىشود .\r\nاز آيهء فوق استفاده مىشود كه منافقان از گروهى عيب‌جويى مىكردند ، و گروهى را مسخره مىنمودند . روشن است ، سخريّه دربارهء كسانى بوده كه تنها قادر به كمك مختصرى به ارتش اسلام بودند ، و لابد عيب‌جويى مربوط به كسانى بوده كه به عكس آن‌ها ، كمك‌هاى فراوانى داشتند ؛ دومى را به عنوان ريا كارى و اوّلى را به عنوان كم‌كارى تخطئه مىنمودند .\r\n* * * در آيهء بعد تأكيد بيشترى روى مجازات اين گروه از منافقان نموده و آخرين تهديد را ذكر مىكند ، به اين ترتيب كه روى سخن را به پيامبر صلى الله عليه و آله نموده مىگويد : « چه براى آنها استغفار كنى و چه نكنى ، حتّى اگر هفتاد بار براى آن‌ها از خداوند طلب آمرزش نمايى ، هرگز خدا آنها را نمىبخشد ( اسْتَغْفِرْ لَهُمْ أَوْ لَاتَسْتَغْفِرْ لَهُمْ إِنْ تَسْتَغْفِرْ لَهُمْ سَبْعِينَ مَرَّةً فَلَنْ يَغْفِرَ اللَّهُ لَهُمْ ) ! »\r\n« چرا كه آنها خدا و پيامبرش را انكار كردند و راه كفر پيش گرفتند - و همين كفر ، آنها را به درّهء نفاق و آثار شوم آن افكند ( ذَلِكَ بِأَنَّهُمْ كَفَرُوا بِاللَّهِ وَرَسُولِهِ ) . »\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nو روشن است هدايت خدا شامل حال كسانى مىشود كه در طريق حق‌طلبى گام بر مىدارند و جوياى حقيقتند ، ولى « خداوند افراد فاسق و گنهكار و منافق را هدايت نمىكند ( وَاللَّهُ لَايَهْدِى الْقَوْمَ الْفَاسِقِينَ ) » .\r\n* * * \r\nچند نكتهء مهم :\r\n1 اهمّيّت ، به كيفيّت كار است نه كمّيّت ؛ اين حقيقت به خوبى از آيات قرآن به دست مىآيد كه اسلام در هيچ موردى روى « كثرت مقدار عمل » تكيه نكرده ، بلكه همه جا اهمّيّت به « كيفيّت عمل » داده است ، و براى اخلاص و نيّت پاك ، ارزش فوق‌العاده‌اى قائل شده كه آيات فوق نمونه‌اى از اين منطق قرآن است .\r\nهمان‌گونه كه ديديم براى عمل مختصر كارگر مسلمانى كه شبى را تا صبح نخوابيده ، و با قلبى پر از عشق به خدا ، و اخلاص و احساس مسئوليّت در برابر مشكلات جامعهء اسلامى ، كار كرده و توانسته است با اين شب بيدارى يك من خرما به سپاه اسلام در لحظات حسّاس كمك كند ، فوق العاده اهمّيّت قائل شده ، و كسانى را كه اين‌گونه اعمال ظاهراً كوچك و واقعاً بزرگ را تحقير مىكنند ، شديداً توبيخ و تهديد مىكند ، و مىگويد مجازاتى دردناك در انتظار آنهاست .\r\nاز اين موضوع اين حقيقت نيز روشن مىشود كه در يك جامعهء سالم اسلامى به هنگام بروز مشكلات ، همه بايد احساس مسئوليّت كنند ، نبايد چشم‌ها تنها به متمكّنان دوخته شود ، چرا كه اسلام متعلّق به همه است ، و همه بايد در حفظ آن از جان و دل بكوشند .\r\nمهم اين است كه هركس از مقدار توانايى خود دريغ ندارد ؛ سخن از بسيار و كم نيست ؛ سخن از احساس مسئوليّت و اخلاص است . قابل توجّه اينكه در حديثى مىخوانيم كه از پيامبر صلى الله عليه و آله سؤال شد : « أَىُّ الصَّدَقَةِ أَفْضَلُ ؛ كدام صدقه و كمك از همه برتر\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nاست ؟ » پيامبر صلى الله عليه و آله فرمود : « جُهْدُ الْمُقِلّ ؛ مقدار توانايى افراد كم درآمد . »\r\n* * * 2 صفتى كه در آيات فوق دربارهء منافقان عصر پيامبر صلى الله عليه و آله خوانديم - مانند ساير صفات آنان - اختصاصى به آن گروه و آن زمان ندارد ، بلكه از صفات زشت همهء منافقان در هر عصر و زمان است . آنها با روح بدبينى خاصّى كه دارند ، سعى مىكنند هركار مثبتى را با وصله‌هاى ناجور از اثر بيندازند ؛ سعى مىكنند هر نيكوكارى را به نوعى دلسرد كنند ؛ و حتّى با سخريّه و استهزا و كم اهمّيّت جلوه دادن خدمات بى آلايش افراد كم درآمد ، شخصيّت آنها را درهم بشكنند و تحقير كنند ، تا همهء فعّاليّت‌هاى مثبت در جامعه خاموش گردد و آنها به هدف‌هاى شومشان نائل گردند .\r\nولى مسلمانان آگاه و بيدار ، در هر عصر و زمان ، بايد كاملًا متوجّه اين نقشهء شوم منافقان باشند ، و درست برعكس آن گام بردارند ؛ يعنى ، از خدمتگزاران جامعه تشويق به عمل آورند ، و براى خدمات ظاهراً كوچك توأم با اخلاص ، ارج فراوان قائل شوند ، تا كوچك و بزرگ به كار خود دلگرم و علاقه‌مند گردند ؛ و نيز بايد همگان را از اين نقشهء ويرانگر منافقان آگاه سازند تا دلسرد نشوند .\r\n* * * 3 جملهء « سَخِرَاللَّهُ مِنْهُم ؛ خداوند آنها را مسخره مىكند . » به اين معنا نيست كه خداوند اعمالى همانند آنان انجام مىدهد ، بلكه همان‌گونه كه مفسّران گفته‌اند : منظور اين است كه مجازات استهزا كنندگان را به آنها خواهد داد ، و يا آنچنان با آنها رفتار مىكند كه همچون استهزا شدگان تحقير شوند !\r\n* * * 4 شك نيست كه عدد سبعين ( هفتاد ) در آيات فوق براى « تكثير » است نه براى « تعداد » ؛ به عبارت ديگر ، مفهوم آيه اين است كه هر قدر براى آنها استغفار كنى خداوند آنان را نمىبخشد ؛ درست مانند اينكه كسى به ديگرى مىگويد : اگر صد بار\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nهم اصرار كنى قبول نخواهم كرد ؛ مفهوم اين سخن آن نيست كه اگر يك صد و يك بار اصرار كنى مىپذيرم ، بلكه منظور اين است كه مطلقاً نخواهم پذيرفت .\r\nاين گونه تعبير در حقيقت براى تأكيد مطلب است ؛ و لذا در سورهء منافقون آيهء 6 ، همين موضوع به عنوان نفى مطلق ذكر شده است ، آنجا كه مىفرمايد : « سَوَاءٌ عَلَيْهِمْ أَسْتَغْفَرْتَ لَهُمْ أَمْ لَمْ تَسْتَغْفِرْ لَهُمْ لَنْ يَغْفِرَ اللَّهُ لَهُمْ ؛ تفاوت نمىكند چه براى آنها طلب آمرزش كنى يا نكنى خدا آنها را نخواهد بخشيد ! »\r\nشاهد ديگر اين سخن ، علّتى است كه در ذيل آيه ذكر شده و آن اينكه : « آنها به خدا و پيامبرش كافر شده‌اند و خدا فاسقان را هدايت نمىكند » . روشن است كه براى اين‌گونه افراد هيچ مقدار استغفار سبب نجات نخواهد شد .\r\nولى عجب اينكه در روايات متعدّدى كه از طرق اهل تسنّن نقل شده مىخوانيم پيامبر صلى الله عليه و آله بعد از نزول آيهء فوق چنين فرمود : « لَأَزِيْدَنَّ فِى الْإِسْتِغْفارِ لَهُمْ عَلى سَبْعِينَ مَرَّةً ! رَجاءً مِنْهُ أَنْ يَغْفِرَ اللَّهُ لَهُمْ ، فَنَزَلَتْ : سَوَاءٌ عَلَيْهِمْ أَسْتَغْفَرْتَ لَهُمْ أَمْ لَمْ تَسْتَغْفِرْ لَهُمْ لَنْ يَغْفِرَ اللَّهُ لَهُمْ ؛ به خدا سوگند بيش از هفتاد بار براى آنها استغفار مىكنم به اين اميد كه خداوند آنها را بيامرزد ، در اين هنگام آيهء ( سورهء منافقان ) نازل شد كه خداوند در آن مىفرمايد : تفاوت نمىكند چه براى آنها استغفار كنى و چه نكنى ، هرگز خدا آنها را نمىآمرزد . « 1 » »\r\nمفهوم روايات فوق اين است كه پيامبر صلى الله عليه و آله از عدد هفتاد در آيه مورد بحث « تعداد » فهميده است و لذا فرموده من بيش از هفتاد بار براى آنها استغفار مىكنم ، در حالى كه همان‌طور كه گفتيم آيهء مورد بحث مخصوصاً با توجّه به علّتى كه در ذيل آن آمده ، به روشنى به ما مىفهماند كه عدد هفتاد براى « تكثير » است و كنايه از نفى مطلق توأم با تأكيد مىباشد .\r\nبنابراين ، روايات فوق چون مخالف با قرآن است ابداً قابل قبول نيست بخصوص\r\n\r\n\r\n","description":"","footnote":"\r\n( 1 ) . جامع البيان ، ج 10 ، ص 253 .\r\n","page_name":" 102 ","page_number":102},
  {"content":"\r\n\r\nكه اسناد آنها از نظر ما نيز معتبر نمىباشد .\r\nتنها توجيهى كه مىتوان براى روايات فوق كرد ( هرچند خلاف ظاهر است ) اين است كه پيامبر صلى الله عليه و آله قبل از نزول آيات فوق اين جمله را مىفرموده ، و هنگامى كه آيات فوق نازل شد ، از استغفار براى آنها صرف‌نظر فرمود .\r\nروايت ديگرى نيز در اين باره نقل شده كه ممكن است ريشهء اصلى روايات فوق باشد كه به هنگام « نقل به معنا » دگرگون شده است ، و آن اينكه پيامبر صلى الله عليه و آله فرمود : « لَوْ عَلِمْتُ أَنَّهُ لَوْ زِدْتُ عَلَى السَّبْعِيْنَ مَرَّةَ غَفَرَ لَهُمْ لَفَعَلْتُ « 1 » ؛ اگر مىدانستم كه هرگاه بيش از هفتاد بار براى آنها استغفار كنم خداوند آنان را مىبخشد ، چنين مىكردم . »\r\nمفهوم اين سخن ( مخصوصاً با توجّه به كلمهء « لو » كه براى امتناع مىباشد ) اين است كه مىدانم خدا آنها را نمىبخشد ، ولى به قدرى قلبم از عشق به هدايت بندگان خدا و نجاتشان آكنده است ، كه اگر فرضاً بيش از هفتاد بار استغفار باعث نجاتشان مىشد ، چنين مىكردم .\r\nبه هرحال ، مفهوم آيات فوق روشن است ، و هر حديثى بر خلاف آنها باشد ، يا بايد آن را توجيه كرد و يا كنار گذاشت .\r\n\r\nنمونهء ديگرى از كارشكنى منافقان\r\n\r\nآيات 81 تا 83 سورهء توبه :\r\nفَرِحَ الْمُخَلَّفُونَ بِمَقْعَدِهِمْ خِلَافَ رَسُولِ اللَّهِ وَكَرِهُوا أَنْ يُجَاهِدُوا بِأَمْوَالِهِمْ وَأَنفُسِهِمْ فِى سَبِيلِ اللَّهِ وَقَالُوا لَاتَنفِرُوا فِى الْحَرِّ قُلْ نَارُ جَهَنَّمَ أَشَدُّ حَرّاً لَّوْ كَانُوا يَفْقَهُونَ\r\nتخلّف كنندگان ( از جنگ تبوك ) از مخالفت با رسول خدا صلى الله عليه و آله خوشحال شدند و\r\n\r\n\r\n","description":"","footnote":"\r\n( 1 ) . تفسير مجمع البيان ، ج 5 ، ص 97 .\r\n","page_name":" 103 ","page_number":103},
  {"content":"\r\n\r\nكراهت داشتند كه با اموال و جان‌هاى خود در راه خدا جهاد كنند و ( به يكديگر و به مؤمنان ) گفتند : در اين گرما ( به سوى ميدان ) حركت نكنيد ؛ ( به آنها ) بگو : آتش دوزخ از اين هم گرمتر است ! اگر مىفهميدند !\r\nفَلْيَضْحَكُوا قَلِيلًا وَلْيَبْكُوا كَثِيراً جَزَاءً بِمَا كَانُوا يَكْسِبُونَ\r\nاز اين رو ، آنها بايد كمتر بخندند و بسيار بگريند ؛ ( چرا كه آتش جهنّم در انتظارشان است ) اين ، جزاى كارهايى است كه انجام مىدادند .\r\nفَإِن رَّجَعَكَ اللَّهُ إِلَى طَائِفَةٍ مِّنْهُمْ فَاسْتَأْذَنُوكَ لِلْخُرُوجِ فَقُلْ لَّنْ تَخْرُجُوا مَعِىَ أَبَداً وَلَنْ تُقَاتِلُوا مَعِىَ عَدُوّاً إِنَّكُمْ رَضِيتُمْ بِالْقُعُودِ أَوَّلَ مَرَّةٍ فَاقْعُدُوا مَعَ الْخَالِفِينَ\r\nهرگاه خداوند تو را به سوى گروهى از آنان بازگرداند و از تو اجازهء خروج ( به سوى ميدان جهاد ) بخواهند ، بگو : هيچ‌گاه با من خارج نخواهيد شد ! و هرگز همراه من با دشمنى نخواهيد جنگيد ! شما نخستين بار به كناره‌گيرى راضى شديد ، اكنون نيز با متخلّفان بمانيد !\r\n* * * در اين آيات نيز سخن همچنان پيرامون معرّفى منافقان ، به وسيلهء اعمال و رفتار و افكار آنهاست ، تا مسلمانان به روشنى اين گروه را بشناسند و تحت تأثير نقشه‌هاى شوم آنان قرار نگيرند .\r\nنخست مىفرمايد : « آنها كه ( در تبوك ) از شركت در جهاد تخلّف جستند ، و با عذرهاى واهى در خانه‌هاى خود نشستند ، و به گمان خود سلامت را بر خطرات ميدان جنگ ترجيح دادند ، از اين عملى كه بر ضدّ رسول خدا صلى الله عليه و آله مرتكب شدند ، خوشحالند ( فَرِحَ الْمُخَلَّفُونَ بِمَقْعَدِهِمْ خِلَافَ رَسُول‌ِاللَّهِ ) » .\r\n« و از اينكه در راه خدا با مال و جان خود جهاد كنند و به افتخارات بزرگ مجاهدان نائل گردند ، كراهت داشتند ( وَكَرِهُوا أَنْ يُجَاهِدُوا بِأَمْوَالِهِمْ وَأَنفُسِهِمْ فِى سَبِيلِ اللَّهِ ) » .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nآنها به تخلّف خودشان از شركت در ميان جهاد قناعت نكردند ، بلكه با وسوسه‌هاى شيطانى كوشش داشتند ، ديگران را نيز دلسرد يا منصرف سازند : « و به آنها گفتند : در اين گرماى سوزان تابستان به سوى ميدان نيز حركت نكنيد ( وَقَالُوا لَاتَنفِرُوا فِى الْحَرِّ ) ! »\r\nدر حقيقت آنها مىخواستند هم ارادهء مسلمانان را تضعيف كنند ، و هم شريك‌هاى بيشترى براى جرمشان فراهم سازند .\r\nسپس قرآن روى سخن را به پيامبر صلى الله عليه و آله كرده و با لحن قاطع و كوبنده‌اى به آنها چنين پاسخ مىگويد : « به آنها بگو آتش سوزان دوزخ از اين هم گرم‌تر و سوزان‌تر است ، اگر بفهمند ( قُلْ نَارُ جَهَنَّمَ أَشَدُّ حَرّاً لَّوْ كَانُوا يَفْقَهُونَ ) ! »\r\nولى افسوس كه بر اثر ضعف ايمان ، و عدم درك كافى ، توجّه ندارند كه چه آتش سوزانى در انتظار آنهاست ؛ آتشى كه يك جرقّهء كوچكش از تمام آتش‌هاى دنيا سوزنده‌تر است .\r\n* * * دو آيهء بعد اشاره به اين مىكند كه آنها به گمان اينكه پيروزى به دست آورده‌اند ، و با تخلّف از جهاد و دلسرد كردن بعضى از مجاهدان به هدفى رسيده‌اند ، قهقه سر مىدهند و بسيار مىخندند ، همان‌گونه كه همهء منافقان در هر عصر و زمان چنينند .\r\nولى قرآن به آنها اخطار مىكند كه : « بايد كم بخندند و بسيار بگريند ( فَلْيَضْحَكُوا قَلِيلًا وَلْيَبْكُوا كَثِيراً ) ! »\r\nگريه براى آيندهء تاريكى كه در پيش دارند ؛ گريه براى مجازات‌هاى دردناكى كه در انتظار آنهاست ؛ گريه به خاطر اينكه همهء پل‌هاى بازگشت را پشت سر خود ويران ساخته‌اند ؛ و بالاخره گريه براى اينكه ، اين همه استعداد و سرمايهء عمر را از دست داده و رسوايى و تيره روزى و بدبختى براى خود خريده‌اند . و در آخر آيه مىفرمايد : « اين جزاى اعمالى است كه آنها انجام مىدادند ( جَزَاءً بِمَا كَانُوا يَكْسِبُونَ ) ! »\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nاز آنچه گفتيم روشن شد كه منظور اين است كه اين گروه بايد در اين جهان كم بخندند و بيشتر گريه كنند ؛ زيرا مجازات‌هاى دردناكى در پيش دارند كه اگر از آن آگاه شوند ، بسيار گريه خواهند كرد و كمتر مىخندند .\r\nولى گروهى از مفسّران احتمال ديگرى در معناى اين جمله داده‌اند و آن اينكه :\r\nاينها هر قدر بخندند ، با توجّه به عمر كوتاه دنيا ، خنده‌هاى آنان كم خواهد بود ، و در آخرت آن قدر بايد گريه كنند كه گريه‌هاى دنيا در برابر آن ناچيز است ؛ ولى تفسير اوّل با ظاهر آيه و تعبيرات مشابه آن كه در گفته‌ها و نوشته‌ها مىآيد ، سازگارتر است ؛ بخصوص اينكه لازمهء تفسير دوم اين است كه صيغهء امر به معناى اخبار بوده باشد و اين بر خلاف ظاهر است .\r\nحديث معروفى كه بسيارى از مفسّران از پيامبر صلى الله عليه و آله نقل كرده‌اند كه فرمود : « لَوْ تَعْلَمُونَ مَا أَعْلَمُ لَضَحِكْتُمْ قَلِيلًا وَ لَبَكَيْتُمْ كَثِيراً « 1 » ؛ اگر آنچه را من ( از كيفرهاى هولناك قيامت ) مىدانم شما هم مىدانستيد ، كم مىخنديد و بسيار گريه مىكرديد ! » نيز شاهد معناى اوّل است ( دقّت كنيد ) .\r\nدر آخرين آيهء مورد بحث ، اشاره به يكى ديگر از روش‌هاى حساب شده و خطرناك منافقان مىكند و آن اينكه : آنها به هنگامى كه كار خلافى را آشكار انجام مىدهند ، براى تبرئهء خود ظاهراً در مقام جبران بر مىآيند و با اين نوسان‌ها و اعمال ضدّ و نقيض ، چهرهء اصلى خود را پنهان مىدارند .\r\nآيه مىگويد : « هرگاه خداوند تو را به سوى گروهى از اينها باز گرداند و از تو اجازه بخواهند كه در ميدان جهاد ديگرى شركت كنند ، به آنها بگو هيچ‌گاه با من در هيچ ميدان جهادى شركت نخواهيد كرد ، و هرگز همراه من با دشمنى نخواهيد جنگيد ( فَإِن رَّجَعَكَ اللَّهُ إِلَى طَائِفَةٍ مِّنْهُمْ فَاسْتَأْذَنُوكَ لِلْخُرُوجِ فَقُلْ لَّنْ تَخْرُجُوا مَعِىَ أَبَداً وَلَنْ تُقَاتِلُوا مَعِىَ عَدُوّاً ) ! »\r\n\r\n\r\n","description":"","footnote":"\r\n( 1 ) . تفسير مجمع البيان ، ج 5 ، ص 99 .\r\n","page_name":" 106 ","page_number":106},
  {"content":"\r\n\r\nيعنى ، پيامبر صلى الله عليه و آله بايد آنها را براى هميشه مأيوس كند ، و روشن سازد كه به اصطلاح حنايشان ديگر رنگى نخواهد داشت و كسى فريبشان را نخواهد خورد ، و اين گونه دام‌ها را چه بهتر كه بر چينند و به جاى ديگر ببرند . در اينجا بعضى به قدرى رسوا و شرمنده بودند كه حتّى حاضر به حضور در محضر پيامبر صلى الله عليه و آله و چنين پيشنهادى نمىشدند .\r\nسپس دليل عدم قبول پيشنهاد آنها را چنين بيان مىكند : « شما براى نخستين بار راضى شديد كه از ميدان جهاد كناره‌گيرى كنيد و در خانه‌ها بنشينيد ، هم اكنون نيز به متخلّفان بپيونديد ، و با آنها در خانه‌ها بنشينيد ( إِنَّكُمْ رَضِيتُمْ بِالْقُعُودِ أَوَّلَ مَرَّةٍ فَاقْعُدُوا مَعَ الْخَالِفِينَ ) ! »\r\nدر اينجا به چند نكته بايد توجّه كرد :\r\n1 . شك نيست كه اگر اين گروه از منافقان ، پس از تخلّف ، پشيمان مىشدند و توبه مىكردند ، و سپس براى شستشوى گناه سابق خود پيشنهاد شركت در ميدان‌هاى جهاد ديگر داشتند ، خدا از آنها مىپذيرفت ، و پيامبر صلى الله عليه و آله دست رد به سينهء آنها نمىگذارد ؛ بنابراين ، معلوم مىشود كه اين پيشنهاد نيز يك نوع شيطنت و كار منافقانه بوده است ، و به اصطلاح تاكتيكى بوده براى استتار چهرهء زشت خود و ادامهء اعمال سابق .\r\n2 . كلمهء « خالف » به معناى تخلّف است ، و اشاره به كسانى است كه در ميدان جهاد ، با عذر و يا بدون عذر ، شركت نداشتند .\r\nبعضى نيز گفته‌اند كه « خالف » به معناى « مخالف » است ، اشاره به اينكه شما هم برويد و با گروه مخالفان هم صدا شويد . اين كلمه را به معناى « فاسد » نيز تفسير كرده‌اند ، چه اينكه « خلوف » به معناى فساد و « خالف » به معناى فاسد در لغت آمده است .\r\nاين احتمال نيز وجود دارد كه همهء معانى بالا از اين كلمه ، در آيهء فوق اراده شده باشد ، چرا كه گروه منافقان و دوستان آنان داراى تمام اين صفات رذيله بوده‌اند .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n3 . باز تذكّر اين موضوع را لازم مىدانيم كه مسلمانان عصر ما نيز در برابر منافقان محيط خود كه از روش‌هاى مشابهى با منافقان اعصار پيشين استفاده مىكنند ، بايد از همان برنامهء محكم پيامبر صلى الله عليه و آله پيروى كرده و يك بار كه در دام آنان افتادند ، ديگر فريب آنها را نخورند و به اشك‌هاى تمساحانهء آنها وقعى ننهند كه « مرد مسلمان هيچگاه دوبار در يك دام نمىافتد » .\r\n\r\nلزوم ايستادگى در برابر منافقان\r\n\r\nآيات 84 و 85 سورهء توبه :\r\nوَلَا تُصَلِّ عَلَى أَحَدٍ مِّنْهُم مَّاتَ أَبَداً وَلَا تَقُمْ عَلَى قَبْرِهِ إِنَّهُمْ كَفَرُوا بِاللَّهِ وَرَسُولِهِ وَمَاتُوا وَهُمْ فَاسِقُونَ\r\nبر مردهء هيچ يك از آنان ، نماز نخوان ! و بر كنار قبرش ، ( براى دعا و طلب آمرزش ) نايست ! چرا كه آنها به خدا و رسولش كافر شدند ، و در حالى كه فاسق بودند از دنيا رفتند !\r\nوَلَا تُعْجِبْكَ أَمْوَالُهُمْ وَأَوْلَادُهُمْ إِنَّمَا يُرِيدُ اللَّهُ أَنْ يُعَذِّبَهُمْ بِهَا فِى الدُّنْيَا وَتَزْهَقَ أَنفُسُهُمْ وَهُمْ كَافِرُونَ\r\nمبادا اموال و اولادشان مايهء شگفتى تو گردد ، ( اين براى آنها نعمت نيست ؛ بلكه ) خدا مىخواهد به اين وسيله ، آنها را در دنيا عذاب كند ، و جانشان برآيد در حالى كه كافر باشند !\r\n* * * پس از آنكه منافقان با تخلّف صريح از شركت در ميدان جهاد ، پرده‌ها را دريدند و كارشان بر ملا شد ، خداوند به پيامبرش دستور مىدهد روش صريح‌تر و محكم‌ترى در برابر آنها اتّخاذ كند تا براى هميشه فكر نفاق و منافقگرى از مغزهاى ديگران بر\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nچيده شود ، و منافقان نيز بدانند در جامعهء اسلامى محلّى براى آنها وجود نخواهد داشت .\r\nلذا ، مىفرمايد : « بر هيچ يك از آنها ( منافقان ) كه از دنيا مىروند نماز مگزار ( وَلَا تُصَلِّ عَلَى أَحَدٍ مِّنْهُم مَّاتَ أَبَداً ) ! »\r\n« و هيچ گاه در كنار قبر او براى طلب آمرزش و استغفار نايست ( وَلَا تَقُمْ عَلَى قَبْرِهِ ) ! »\r\nدر حقيقت اين يك نوع مبارزهء منفى ، و در عين حال مؤثّر ، در برابر گروه منافقان است ؛ زيرا به جهاتى كه در گذشته گفتيم ، پيامبر صلى الله عليه و آله نمىتوانست رسماً دستور قتل آنها و پاكسازى محيط جامعهء اسلامى را از اين طريق صادر كند ؛ ولى مبارزات منفى به حدّ كافى در بى اعتبار ساختن آنان ، و انزوا و طردشان از جامعهء اسلامى ، اثر مىگذارد .\r\nزيرا مىدانيم يك فرد مؤمن راستين ، هم در حال حيات و هم پس از مرگ محترم است ؛ به همين دليل ، در برنامه‌هاى اسلامى دستور غسل و كفن و نماز و دفن او داده شده است كه با احترام هرچه بيشتر ، با تشريفات خاصّى ، او را به خاك بسپارند ؛ و حتّى پس از دفن در كنار قبر او بيايند و براى گناهان و لغزش‌هاى احتمالى او از خداوند طلب بخشش كنند .\r\nعدم انجام اين مراسم دربارهء يك فرد ، به معناى طرد او از جامعهء اسلامى است ؛ و اگر اين طرد كننده ، شخص پيامبر صلى الله عليه و آله بوده باشد ، ضربه‌اى سخت و سنگين به حيثيّت چنين فرد مطرودى وارد خواهد آمد . در حقيقت اين يك برنامهء مبارزهء حساب شده در برابر گروه منافقان در آن زمان بود كه امروز هم مسلمانان بايد از روش‌هاى مشابه آن استفاده كنند .\r\nيعنى ، مادامى كه افراد اظهار اسلام مىكنند و به ظواهر اسلام پايبندند ، بايد معاملهء يك مسلمان با آنها كرد ، هرچند باطنشان طور ديگرى باشد ؛ ولى اگر پرده‌ها را دريدند و نفاق خود را ظاهر كردند ، بايد با آنها همانند بيگانگان از اسلام رفتار نمود .\r\nدر پايان آيه ، بار ديگر دليل اين دستور را روشن مىسازد و مىفرمايد :\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n« اين حكم به خاطر آن است كه آنها به خدا و پيامبرش كافر شدند ( إِنَّهُمْ كَفَرُوا بِاللَّهِ وَرَسُولِهِ ) » .\r\n« و در حالى كه فاسق و مخالف فرمان خدا بودند ، از دنيا رفتند - نه از كردهء خود پشيمان شدند و نه با آب توبه لكّه‌هاى گناه را از دامان شستند ( وَمَاتُوا وَهُمْ فَاسِقُونَ ) » .\r\n* * * در اينجا ممكن است سؤالى براى مسلمانان مطرح شده يا بشود كه اگر منافقان براستى اين همه از رحمت خدا دورند و بايد مسلمانان هيچ‌گونه ابراز محبّت و علاقه در مورد آنان نكنند ، پس چرا خداوند به آنها اين همه محبّت كرده و اينهمه مال و فرزند ( نيروى اقتصادى و انسانى ) را در اختيارشان قرار داده است .\r\nخداوند در آيهء بعد روى سخن را به پيامبر صلى الله عليه و آله كرده و پاسخ اين سؤال را چنين مىدهد : « اموال و فرزندانشان هيچ‌گاه نبايد مايهء اعجاب تو شود ( وَلَا تُعْجِبْكَ أَمْوَالُهُمْ وَأَوْلَادُهُمْ ) ! » چرا كه به عكس آنچه مردم ظاهر بين خيال مىكنند ، اين اموال و فرزندان نه تنها باعث خوشبختى آنها نيست ، بلكه « خداوند مىخواهد آنان را به وسيلهء اين‌ها در دنيا مجازات كند ، و با حال كفر جان بدهند ( إِنَّمَا يُرِيدُ اللَّهُ أَنْ يُعَذِّبَهُمْ بِهَا فِى الدُّنْيَا وَتَزْهَقَ أَنفُسُهُمْ وَ هُمْ كَافِرُونَ ) ! »\r\nاين آيه كه نظير آن را در همين سوره ( آيهء 55 ) داشتيم ، اشاره به اين واقعيّت مىكند كه امكانات اقتصادى و نيروهاى انسانى در دست افراد ناصالح نه تنها سعادت آفرين نيست ، بلكه غالباً مايهء دردسر و بلا و بدبختى است ؛ زيرا چنين اشخاصى نه اموال خود را به مورد مصرف مىكنند ، تا از آن بهرهء مفيد و سازنده‌اى بگيرند ، و نه فرزندان سر به راه و با ايمان و تربيت يافته‌اى دارند كه مايهء روشنى چشم آنان و حلّ مشكلات زندگانيشان گردد ؛ بلكه اموالشان غالباً در راه هوس‌هاى كشنده و سركش ، توليد فساد ، و تحكيم پايه‌هاى ظلم مصرف مىگردد ، و مايهء غفلت آنها از خدا و مسايل اساسى زندگى است ؛ و فرزندانشان هم در خدمت ظالمان و فاسدان قرار مىگيرند ، و مبتلا به\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nانواع انحراف‌هاى اخلاقى مىشوند ، و سرانجام درد سر آفرين خواهند بود .\r\nمنتها براى كسانى كه ثروت و نيروى انسانى را اصيل مىپندارند و چگونگى مصرف آن ، براى آنها مطرح نيست ، زندگانى اين‌گونه اشخاص دورنماى دل انگيزى دارد ، امّا اگر به متن زندگيشان نزديك‌تر بشويم و به اين حقيقت نيز توجّه كنيم كه چگونگى بهره‌بردارى از اين امكانات مطرح است ، تصديق خواهيم كرد كه هرگز افراد خوشبختى نيستند !\r\n* * * \r\nدو نكتهء شايان دقّت :\r\n1 دربارهء شأن نزول آيهء نخست ، روايات متعدّدى وارد شده است ، كه خالى از اختلاف نيست .\r\nاز بعضى از اين روايات استفاده مىشود كه پيامبر صلى الله عليه و آله هنگامى كه عبداللَّه بن ابَىّ ( منافق مشهور ) از دنيا رفت ، بر او نماز گزارد ، و كنار قبر او ايستاد و دعا كرد ، حتّى پيراهن خود را به عنوان كفن بر او پوشانيد ، سپس آيهء فوق نازل شد و پيامبر صلى الله عليه و آله را از تكرار اين كار نهى كرد .\r\nدر حالى كه از بعضى ديگر از روايات بر مىآيد كه پيامبر صلى الله عليه و آله تصميم داشت نماز بر او بگزارد ، جبرئيل نازل شد و اين آيه را بر او خواند و او را از اين كار بازداشت . بعضى ديگر چنين مىگويند كه پيامبر صلى الله عليه و آله نه نماز بر او گزارد و نه تصميم بر اين كار داشت ، بلكه تنها پيراهن خود را براى تشويق قبيلهء « عبداللَّه » فرستاد ، تا به عنوان كفن در تن او كنند و هنگامى كه پرسيدند : چرا چنين اقدامى فرموديد ، در حالى كه او مرد بى ايمانى است ؟ فرمود : پيراهن من باعث نجات او از عذاب الهى نخواهد شد ، ولى من اميدوارم كه به خاطر اين عمل گروه زيادى مسلمان شوند ، و چنين نيز شد كه پس از اين جريان عدّهء فراوانى از قبيله خزرج مسلمان گشتند .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n2 از آنجا كه اين روايات با هم اختلاف فراوان دارد ما از ذكر آنها به عنوان يك شأن نزول صرف نظر كرديم ، بخصوص اينكه طبق گفتهء بعضى از مفسّران بزرگ ، مرگ « عبداللَّه بن أبى » در سال نهم هجرى واقع شد ، در حالى كه آيات فوق در حدود سال هشتم نازل گشته است . « 1 »\r\nولى آنچه جاى انكار نيست اين است كه از لحن آيه چنين بر مىآيد كه پيامبر صلى الله عليه و آله قبل از نزول آيه بر منافقان نماز مىگزارد ، و بر كنار قبر آنها توقّف مىكرد ، چرا كه آنها ظاهراً مسلمان بودند ولى پس از نزول اين آيه ، به طور قطع اين برنامه براى هميشه تعطيل شد .\r\n\r\nدون همّتى منافقان\r\n\r\nآيات 86 و 87 سورهء توبه :\r\nوَإِذَا أُنزِلَتْ سُورَةٌ أَنْ آمِنُوا بِاللَّهِ وَجَاهِدُوا مَعَ رَسُولِهِ اسْتَأْذَنَكَ أُوْلُوا الطَّوْلِ مِنْهُمْ وَقَالُوا ذَرْنَا نَكُنْ مَّعَ الْقَاعِدِينَ\r\nو هنگامى كه سوره‌اى نازل گردد ( و به آنان دستور دهد ) كه به خدا ايمان بياوريد و همراه پيامبرش جهاد كنيد ، افرادى از آنها ( گروه منافقان ) كه توانايى ( بر جهاد ) دارند ، از تو اجازه مىخواهند و مىگويند : بگذار ما با افراد ناتوان ( آنها كه از جهاد معافند ) باشيم .\r\nرَضُوا بِأَنْ يَكُونُوا مَعَ الْخَوَالِفِ وَطُبِعَ عَلَى قُلُوبِهِمْ فَهُمْ لَايَفْقَهُونَ\r\n( آرى ، ) آنها راضى شدند كه با واماندگان ( و افراد ناتوان ) باشند ، و بر دلهايشان مهر نهاده شده ، از اين رو ( حقايق را ) درك نمىكنند .\r\nدر اين آيات باز سخن دربارهء منافقان است ، منتها زشتكارىهاى آنان با اعمال نيك\r\n\r\n\r\n","description":"","footnote":"\r\n( 1 ) . تفسير الميزان ، ج 9 ، ص 367 .\r\n","page_name":" 112 ","page_number":112},
  {"content":"\r\n\r\nمؤمنان راستين در اينجا مقايسه شده است ، و با اين مقايسه ، انحراف و بيچارگى آنان روشن‌تر مىشود .\r\nدر آيهء نخست مىگويد : « هنگامى كه سوره‌اى دربارهء جهاد نازل مىشود و از مردم دعوت مىكند كه به خدا ايمان بياوريد ( يعنى بر ايمان خود ثابت قدم بمانيد و آن را تقويت نماييد ) و همراه پيامبر خدا صلى الله عليه و آله در راه او جهاد كنيد ، در اين هنگام منافقان قدرتمند كه توانايى كافى از نظر جسمى و مالى براى شركت در ميدان جنگ دارند ، از تو اجازه مىخواهند كه در ميدان جهاد شركت نكنند و مىگويند بگذار ما با قاعدين ( آنها كه از جهاد معذورند ) باشيم ( وَإِذَا أُنزِلَتْ سُورَةٌ أَنْ آمِنُوا بِاللَّهِ وَجَاهِدُوا مَعَ رَسُولِهِ اسْتَأْذَنَكَ أُوْلُوا الطَّوْلِ مِنْهُمْ وَقَالُوا ذَرْنَا نَكُنْ مَّعَ الْقَاعِدِينَ ) » .\r\n« طول » بر وزن « قول » به معناى امكانات و توانايى مالى آمده است ؛ بنابراين ، « اولوا الطّول » به معناى كسانى است كه داراى قدرت مادّى كافى براى حضور در ميدان جنگ هستند ، و با اين حال مايل بوده‌اند در صفّ افراد ناتوان يعنى آنها كه از نظر جسمى يا مالى توانايى جهاد نداشته‌اند ، بمانند .\r\n* * * در آيهء بعد قرآن آنها را با اين جمله مورد ملامت و مذمّت قرار مىدهد كه : « آنها راضى شدند با متخلّفان باقى بمانند ( رَضُوا بِأَنْ يَكُونُوا مَعَ الْخَوَالِفِ ) » .\r\n« خوالف » جمع « خالفه » از مادّهء « خلف » به معناى پشت سر است ؛ به همين جهت ، به زنانى كه به هنگام رفتن مردان به خارج از منزل ، در منزل باقى مىمانند ، « خالفه » گفته مىشود ، و در آيهء مورد بحث منظور از « خوالف » تمام كسانى است كه به نحوى از شركت در ميدان جنگ معذور بودند ، اعم از زنان ، پيران ، بيماران و يا كودكان .\r\nبعداً اضافه مىكند كه « اينها بر اثر گناه و نفاق به مرحله‌اى رسيده‌اند كه بر قلب‌هايشان مهر زده شده ، به همين دليل چيزى نمىفهمند ( وَطُبِعَ عَلَى قُلُوبِهِمْ فَهُمْ لَايَفْقَهُونَ ) ! »\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n\r\nعذرها و سوگندهاى دروغين\r\n\r\nآيات 94 تا 96 سورهء توبه :\r\nيَعْتَذِرُونَ إِلَيْكُمْ إِذَا رَجَعْتُمْ إِلَيْهِمْ قُل لَّاتَعْتَذِرُوا لَن نُّؤْمِنَ لَكُمْ قَدْ نَبَّأَنَا اللَّهُ مِنْ أَخْبَارِكُمْ وَسَيَرَى اللَّهُ عَمَلَكُمْ وَرَسُولُهُ ثُمَّ تُرَدُّونَ إِلَى عَالِمِ الْغَيْبِ وَالشَّهَادَةِ فَيُنَبِّئُكُمْ بِمَا كُنتُمْ تَعْمَلُونَ\r\nهنگامى كه به سوى آنها ( كه از جهاد تخلّف كردند ) بازگرديد ، براى شما عذر ( و بهانه ) مىآورند ؛ بگو : عذر نياوريد ، ما هرگز ( سخن ) شما را باور نخواهيم كرد ! چرا كه خدا ما را از اخبارتان آگاه ساخته ؛ و خدا و رسولش اعمال شما را مىبينند ، سپس به سوى كسى كه داناى پنهان و آشكار است بازگشت داده مىشويد ؛ و او شما را به آنچه انجام مىداديد ، آگاه مىكند ( و جزا مىدهد ) .\r\nسَيَحْلِفُونَ بِاللَّهِ لَكُمْ إِذَا انقَلَبْتُمْ إِلَيْهِمْ لِتُعْرِضُوا عَنْهُمْ فَأَعْرِضُوا عَنْهُمْ إِنَّهُمْ رِجْسٌ وَمَأْوَاهُمْ جَهَنَّمُ جَزَاءً بِمَا كَانُوا يَكْسِبُونَ\r\nهنگامى كه به سوى آنان باز گرديد ، براى شما به خدا سوگند ياد مىكنند تا از آنها اعراض ( و صرف نظر ) كنيد ؛ ( آرى ) از آنها اعراض كنيد ( و روى بگردانيد ) ؛ چرا كه آنها پليدند ؛ و جايگاهشان دوزخ است ، به كيفر اعمالى كه انجام مىدادند !\r\nيَحْلِفُونَ لَكُمْ لِتَرْضَوْا عَنْهُمْ فَإِنْ تَرْضَوْا عَنْهُمْ فَإِنَّ اللَّهَ لَايَرْضَى عَنِ الْقَوْمِ الْفَاسِقِينَ\r\nبراى شما قسم ياد مىكنند تا از آنها راضى شويد ؛ اگر شما از آنها راضى شويد ، خداوند ( هرگز ) از جمعيّت فاسقان راضى نخواهد شد !\r\n* * * بعضى از مفسّران مىگويند : اين آيات دربارهء گروهى از منافقان كه تعدادشان بالغ بر هشتاد نفر مىشد ، نازل گرديد ؛ زيرا هنگامى كه پيامبر صلى الله عليه و آله از تبوك بازگشت ، دستور\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nداد هيچ كس با آنها مجالست نكند و سخن نگويد و آنها كه خود را در فشار شديد اجتماعى ديدند ، در مقام عذر خواهى برآمدند ، آيات فوق نازل شد و وضع آنها را مشخّص ساخت .\r\nبه هرحال ، اين سلسله آيات همچنان پيرامون اعمال شيطانى منافقان سخن مىگويد ، و پرده از روى كارهايشان ، يكى پس از ديگرى ، بر مىدارد ، و به مسلمانان هشدار مىدهد فريب اعمال رياكارانه و سخنان ظاهراً دلپذير آنها را نخورند .\r\nدر آيهء نخست مىفرمايد : « هنگامى كه شما ( از جنگ تبوك ) به مدينه باز مىگرديد ، منافقان به سراغ شما مىآيند و عذر خواهى مىكنند ( يَعْتَذِرُونَ إِلَيْكُمْ إِذَا رَجَعْتُمْ إِلَيْهِمْ ) » .\r\nاز تعبير « يعتذرون » كه فعل مضارع است ، چنين بر مىآيد كه قبلًا خداوند پيامبر و مسلمانان را از اين موضوع آگاه كرد كه منافقان دروغگو ، به عنوان عذر خواهى ، به زودى نزد آنها خواهند آمد ، لذا طرز پاسخ‌گويى به آنها را نيز به مسلمانان تعليم داد .\r\nدر اينجا روى سخن را به پيامبرش به عنوان رهبر مسلمين كرده ، مىفرمايد :\r\n« به منافقان بگو عذر خواهى نكنيد ، ما هرگز به سخنان شما ايمان نخواهيم آورد ( قُلْ لَّا تَعْتَذِرُوا لَن نُّؤْمِنَ لَكُمْ ) ! »\r\n« چرا كه خداوند ما را از اخبار شما آگاه ساخته » بنابراين ما از نقشه‌هاى شيطانى شما به خوبى باخبريم ( قَدْ نَبَّأَنَا اللَّهُ مِنْ أَخْبَارِكُمْ ) .\r\nولى در عين حال ، راه بازگشت و توبه ، به سوى شما باز است ؛ « و به زودى خداوند و پيامبرش اعمال شما را مىبينند ( وَسَيَرَى اللَّهُ عَمَلَكُمْ وَرَسُولُهُ ) » .\r\nاين احتمال نيز در تفسير آيه داده شده است كه منظور از اين جمله مسألهء توبه نيست ، بلكه هدف آن است كه در آينده نيز خداوند و پيامبرش ( طبق وحى الهى ) از اعمال و نقشه‌هاى شما آگاه مىشود و آنها را نقش برآب خواهد كرد ؛ ولى تفسير اوّل با ظاهر آيه سازگارتر است .\r\nضمناً توجّه داشته باشيد كه دربارهء اين جمله و مسألهء عرضه داشتن همهء اعمال\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nامّت بر پيامبر صلى الله عليه و آله در ذيل آيهء 105 همين سوره ، در تفسير نمونه مشروحاً بحث شده است .\r\nبعد مىفرمايد : همهء اعمال و نيّات شما امروز ثبت و بايگانى مىشود ؛ « سپس به سوى كسى كه اسرار پنهان و آشكار را مىداند ، باز مىگرديد ، و او شما را به اعمالتان آگاه مىكند » و جزاى آن را به شما خواهد داد ( ثُمَّ تُرَدُّونَ إِلَى عَالِمِ الْغَيْبِ وَالشَّهَادَةِ فَيُنَبِّئُكُمْ بِمَا كُنتُمْ تَعْمَلُونَ ) » .\r\n* * * در آيهء بعد ، بار ديگر اشاره به سوگندهاى دروغين منافقان مىكند و مىفرمايد :\r\n« آنها براى فريب شما به زودى دست به دامن قسم مىزنند ، و هنگامى كه به سوى آنان بازگشتيد ، سوگند به خدا ياد مىكنند كه از آنها صرف نظر كنيد ، و اگر خطايى كرده‌اند مشمول عفوشان سازيد ( سَيَحْلِفُونَ بِاللَّهِ لَكُمْ إِذَا انقَلَبْتُمْ إِلَيْهِمْ لِتُعْرِضُوا عَنْهُمْ ) » .\r\nآنها تقاضاى اعراض دارند ، امّا اعراض به معناى « گذشت » ؛ شما هم اعراض كنيد ، ولى به معناى « تكذيب و انكار » ؛ و اين دو تعبير مشابه ، با دو معناى كاملًا متضاد ، لطافت و زيبايى خاصّى دارند كه بر اهل ذوق پوشيده نيست .\r\nسپس به عنوان تأكيد و توضيح و بيان دليل مىفرمايد : « چرا كه آنها موجوداتى پليدند » ، و بايد از چنين موجودات پليدى صرف نظر كرد : « إِنَّهُمْ رِجْسٌ » و چون چنينند « جايگاهى جز جهنّم نخواهند داشت ( وَمَأْوَاهُمْ جَهَنَّمُ ) ! » امّا « همهء اينها نتيجهء اعمالى است كه خودشان انجام داده‌اند ( جَزَاءً بِمَا كَانُوا يَكْسِبُونَ ) ! »\r\n* * * در آخرين آيهء مورد بحث اشاره به يكى ديگر از سوگندهاى آنها شده و آن اينكه :\r\n« با اصرار و سوگند از شما مىخواهند كه از آنها خشنود شويد ( يَحْلِفُونَ لَكُمْ لِتَرْضَوْا عَنْهُمْ ) » .\r\nسوگندى كه در آيهء قبل گذشت به خاطر اين بود كه مؤمنان عملًا واكنشى در مقابل آنها نشان ندهند ، ولى سوگندى كه در اين آيه ، به آن اشاره شده ، براى آن است كه علاوه بر جنبهء عملى ، قلباً هم از آنها خشنود شوند !\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nجالب اينكه : در اين مورد خداوند نمىفرمايد : از آنها راضى نشويد ، بلكه با تعبيرى كه بوى تهديد از آن مىآيد ، مىفرمايد : « اگر هم شما از آنها راضى شويد ، خدا هرگز از جمعيّت فاسقان راضى نخواهد شد ( فَإِنْ تَرْضَوْا عَنْهُمْ فَإِنَّ اللَّهَ لَايَرْضَى عَنِ الْقَوْمِ الْفَاسِقِينَ ) ! »\r\nشكّى نيست آنها از نظر دينى و اخلاقى اهمّيّتى براى خشنودى مسلمانان قائل نبودند ، بلكه مىخواستند از اين راه كدورت‌هاى قلبى آنان را بشويند تا در آينده از عكس العمل‌هاى آنان در امان بمانند ، ولى خداوند با تعبير « لَا يَرْضَى عَنِ الْقَوْمِ الْفَاسِقِينَ » به مسلمانان هشدار مىدهد كه اينها فاسقند و جاى اين ندارد كه از آنها راضى شوند ، اين‌ها دام‌هاى فريبنده‌اى بر سر راه شما مىگذارند ، بيدار باشيد در آن‌ها گرفتار نشويد !\r\nچه خوب است مسلمانان در هر عصر و زمان مراقب نقشه‌هاى شيطانى و شناخته شدهء منافقان باشند كه با استفاده از همان نيرنگ‌ها و دام‌هاى گذشته ، در برابر آنان ظاهر نشوند ، و مقاصد شوم خود را با استفاده از اين وسائل پياده نكنند !\r\n\r\nمنافقان سنگدل\r\n\r\nآيات 97 تا 99 سورهء توبه :\r\nالْأَعْرَابُ أَشَدُّ كُفْراً وَنِفَاقاً وَأَجْدَرُ أَلَّا يَعْلَمُوا حُدُودَ مَا أَنزَلَ اللَّهُ عَلَى رَسُولِهِ وَاللَّهُ عَلِيمٌ حَكِيمٌ\r\nعرب‌هاى باديه نشين كفر و نفاقشان شديدتر است و به ناآگاهى از حدود احكامى كه خدا بر پيامبرش نازل كرده ، سزاوارترند ؛ و خداوند دانا و حكيم است .\r\nوَمِنَ الْأَعْرَابِ مَنْ يَتَّخِذُ مَا يُنفِقُ مَغْرَماً وَيَتَرَبَّصُ بِكُمُ الدَّوَائِرَ عَلَيْهِمْ دَائِرَةُ السَّوْءِ وَاللَّهُ سَمِيعٌ عَلِيمٌ\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nگروهى از ( اين ) اعراب باديه‌نشين ، چيزى را كه ( در راه خدا ) انفاق مىكنند ، غرامت محسوب مىدارند ، و انتظار حوادث ناگوارى براى شما مىكشند ؛ حوادث بد ، سزاوار خودشان است ؛ و خداوند شنوا و داناست !\r\nوَمِنَ الْأَعْرَابِ مَن يُّؤْمِنُ بِاللَّهِ وَالْيَوْمِ الْآخِرِ وَيَتَّخِذُ مَا يُنفِقُ قُرُبَاتٍ عِنْدَ اللَّهِ وَصَلَوَاتِ الرَّسُولِ أَلَا إِنَّهَا قُرْبَةٌ لَّهُمْ سَيُدْخِلُهُمُ اللَّهُ فِى رَحْمَتِهِ إِنَّ اللَّهَ غَفُورٌ رَّحِيمٌ\r\nگروه ( ديگرى ) از عرب‌هاى باديه‌نشين ، ايمان به خدا و روز رستاخيز دارند ؛ و آنچه را انفاق مىكنند مايهء تقرّب به خدا ، و دعاهاى پيامبر مىدانند ؛ آگاه باشيد اينها مايهء تقرّب آنها است ! خداوند به زودى آنان را در رحمت خود وارد خواهد ساخت ؛ به يقين خداوند آمرزنده و مهربان است !\r\nدر اين آيات سه گانه به تناسب بحث هايى كه دربارهء منافقان مدينه گذشت ، پيرامون حال منافقان باديه‌نشين ، و نشانه‌ها و افكار آن‌ها ، و همچنين دربارهء مؤمنان مخلص و راستين باديه گفتگو شده است .\r\nشايد به اين علّت كه به مسلمانان هشدار دهد چنين نپندارند كه منافقان تنها همان گروهى هستند كه در شهرند ، بلكه منافقان باديه‌نشين از آن‌ها خشن‌ترند ؛ و به گواهى تاريخ اسلام ، مسلمانان بارها مورد هجوم اين گروه واقع شده بودند ؛ مبادا پيروزىهاى پى در پى لشكر اسلام سبب شود كه آنها اين خطر را ناديده بگيرند !\r\nبه هرحال ، در آيهء نخست مىفرمايد : « اعراب باديه‌نشين ( به حكم دورى از تعليم و تربيت و نشنيدن آيات الهى و سخنان پيامبر صلى الله عليه و آله ) كفر و نفاقشان شديدتر است ( الْأَعْرَابُ أَشَدُّ كُفْراً وَنِفَاقاً ) » .\r\n« و ( باز به همين دليل ) به جهل و بى خبرى از حدود ، فرمان‌ها و احكامى كه خدا بر پيامبرش نازل كرده است ، سزاوارترند ( وَأَجْدَرُ أَلَّا يَعْلَمُوا حُدُودَ مَا أَنزَلَ اللَّهُ عَلَى رَسُولِهِ ) » .\r\n« اعراب » از كلماتى است كه معناى جمعى دارد ، امّا مفردى براى آن از نظر لغت\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nعرب نيست و چنان كه ائمّهء لغت مانند مؤلّف « قاموس » و « صحاح » و « تاج العروس » و ديگران گفته‌اند : اين كلمه تنها به عرب‌هاى باديه نشين اطلاق مىشود ، و به هنگامى كه بخواهند معناى مفرد را ادا كنند ، همين كلمه را با ياى نسبت ، به صورت « اعرابى » مىگويند .\r\nبنابراين ، به خلاف آنچه بسيارى تصوّر مىكنند ، اعراب جمع عرب نيست .\r\n« اجدر » از مادهء « جدار » به معناى ديوار است ، سپس به هر چيز مرتفع و شايسته اطلاق شده است ؛ به همين جهت « اجدر » معمولًا به معناى شايسته‌تر استعمال مىشود .\r\nدر پايان آيه مىفرمايد : « وَاللَّهُ عَلِيمٌ حَكِيمٌ ؛ خداوند دانا و حكيم است . »\r\nيعنى اگر دربارهء عرب‌هاى باديه‌نشين چنين داورى مىكند ، روى تناسب خاصّى است كه محيط آنها با اين‌گونه صفات دارد .\r\n* * * امّا براى اينكه چنين توهّمى پيدا نشود كه همهء اعراب باديه‌نشين ، و يا همهء باديه‌نشينان ، داراى چنين صفاتى هستند ، در آيهء بعد اشاره به دو گروه مختلف در ميان آنها مىكند :\r\nنخست مىگويد : « گروهى از اين عربهاى باديه‌نشين كسانى هستند كه بر اثر نفاق يا ضعف ايمان هنگامى كه چيزى را در راه خدا انفاق كنند ، آن را ضرر و زيان و غرامت محسوب مىدارند » نه يك موفّقيّت و پيروزى و تجارت پر سود ( وَمِنَ الْأَعْرَابِ مَنْ يَتَّخِذُ مَا يُنفِقُ مَغْرَماً ) .\r\nديگر از صفات آنها اين است كه « همواره در انتظار اين هستند كه بلاها و مشكلات شما را احاطه كند ، و تيره‌روزى و ناكامى به سراغ شما بيايد ( وَيَتَرَبَّصُ بِكُمُ الدَّوَائِرَ ) . »\r\nدوائر جمع « دائره » و معنى آن معروف است ، ولى به حوادث سخت و دردناك كه انسان را احاطه مىكند ، عرب نيز دائره و در حال جمع « دوائر » مىگويد .\r\nدر واقع آنها افرادى تنگ‌نظر ، بخيل و حسودند ؛ بخل آنها سبب مىشود كه هرگونه خدمت مالى در راه خدا را ، غرامت بپندارند ؛ و حسادتشان موجب اين\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nمىشود كه هميشه در انتظار بروز مشكلات و گرفتارىها و مصائب براى ديگران باشند . سپس اضافه مىكند : آنها نبايد در انتظار بروز مشكلات و نزول بلاها بر شما باشند چرا كه اين مشكلات و ناكامىها و بدبختىها تنها به سراغ اين گروه منافق بىايمان و جاهل و نادان و تنگ‌نظر و حسود مىرود ( عَلَيْهِمْ دَائِرَةُ السَّوْءِ ) .\r\nسرانجام آيه را با اين جمله كه : « وَاللَّهُ سَمِيعٌ عَلِيمٌ ؛ خداوند شنوا و دانا است . » پايان مىدهد .\r\nهم سخنان آنها را مىشنود و هم از نيّات و مكنون ضمير آنها آگاه است .\r\nو در آخرين آيه ، به گروه دوم يعنى مؤمنان با اخلاص باديه‌نشين اشاره كرده ، مىگويد : « گروهى از اين عرب‌هاى باديه‌نشين كسانى هستند كه ايمان به خدا و روز رستاخيز دارند ( وَمِنَ الْأَعْرَابِ مَنْ يُؤْمِنُ بِاللَّهِ وَالْيَوْمِ الْآخِرِ ) » .\r\nبه همين دليل ، هيچ گاه انفاق در راه خدا را غرامت و زيان نمىدانند ، بلكه با توجّه به پاداش‌هاى وسيع الهى در اين جهان و سراى ديگر ، « اين كار را وسيلهء نزديكى به خدا و مايهء توجّه و دعاى پيامبر صلى الله عليه و آله كه افتخار و بركت بزرگى است ، مىدانند ( وَيَتَّخِذُ مَا يُنفِقُ قُرُبَاتٍ عِنْدَاللَّهِ وَصَلَوَاتِ الرَّسُولِ ) . »\r\nدر اينجا خداوند اين طرز فكر آنها را با تأكيد فراوان تصديق مىكند و مىگويد : « آگاه باشيد كه اين انفاق‌ها به طور قطع مايهء تقرّب آنها در پيشگاه خداوند است ( أَلَا إِنَّهَا قُرْبَةُ لَّهُمْ ) » .\r\nو به همين دليل ، « خدا آنان را به زودى در رحمت خود فرو مىبرد ( سَيُدْخِلُهُمُ اللَّهُ فِى رَحْمَتِهِ ) » .\r\nو اگر لغزش‌هايى از آنها سر زده باشد ، به خاطر ايمان و اعمال پاكشان آنها را مىبخشد ؛ « زيرا خداوند آمرزنده و مهربان است ( إِنَّ اللَّهَ غَفُورٌ رَّحِيمٌ ) » .\r\nتأكيدهاى پى در پىاى كه در اين آيه ديده مىشود راستى جالب است ؛ كلمهء « أَلَا » و « إِنَّ » كه هر دو براى بيان تأكيد مىباشد ، و سپس جملهء « سَيُدْخِلُهُمُ اللَّهُ فِى رَحْمَتِهِ » مخصوصاً با توجّه به « فِى » كه ورود و غوطه‌ور شدن در رحمت الهى را مىرساند ، و\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nبعداً جملهء آخر كه با « إِنَّ » شروع شده ، و دو صفت از صفات مهرآميز خدا ( غفور و رحيم ) را ذكر مىكند ، همه بيان كنندهء نهايت لطف و رحمت خدا دربارهء اين گروه است ، شايد به اين جهت كه اين گروه با محروم بودن از تعليم و تربيت ، و عدم دسترسى كافى به آيات الهى و سخنان پيامبر صلى الله عليه و آله ، باز از جان و دل اسلام را پذيرا شده‌اند و با نداشتن امكانات مالى ( كه وضع باديه‌نشينان ايجاب مىكند ) از انفاق در راه خدا خوددارى نمىكنند ؛ بنابراين ، شايستهء هرگونه تقدير و تشويقند ، بيش از آنچه شهرنشينان متمكّن شايستگى دارند .\r\nمخصوصاً توجّه به اين نكته لازم است كه در مورد « اعراب منافق » ، « عَلَيْهِمْ دَائِرَةُ السَّوْءِ » كه نشان دهندهء احاطهء بدبختىها به آنها است به كار رفته ، امّا در مورد « اعراب با ايمان و فداكار » عبارتِ « فِى رَحْمَتِهِ » كه بيانگر احاطهء رحمت الهى به آنهاست ، ذكر شده است ؛ يكى رحمت او را احاطه كرده و ديگرى را بدبختىها !\r\n\r\nمنافقان داخلى و خارجى\r\n\r\nآيهء 101 سورهء توبه :\r\nوَمِمَّنْ حَوْلَكُمْ مِّنَ الْأَعْرَابِ مُنَافِقُونَ وَمِنْ أَهْلِ الْمَدِينَةِ مَرَدُوا عَلَى النِّفَاقِ لَاتَعْلَمُهُمْ نَحْنُ نَعْلَمُهُمْ سَنُعَذِّبُهُم مَّرَّتَيْنِ ثُمَّ يُرَدُّونَ إِلَى عَذَابٍ عَظِيمٍ\r\nو از ( ميان ) اعراب باديه نشينى كه اطراف شما هستند ، جمعى منافقند ؛ و از اهل مدينه ( نيز ) ، گروهى سخت به نفاق پايبندند ، تو آنها را نمىشناسى ، ولى ما آنها را مىشناسيم . به زودى آنها را دو بار مجازات مىكنيم . ( : مجازاتى با رسوايى در دنيا ، و مجازاتى به هنگام مرگ ) ؛ سپس به‌سوى مجازات بزرگى ( در قيامت ) فرستاده مىشوند .\r\n* * *\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nدر اين آيه ، قرآن مجيد ، بحث را متوجّه اعمال منافقان و گروه‌هاى آنها كرده ، مىفرمايد : « در ميان كسانى كه در اطراف شهر شما ( مدينه ) هستند ، گروهى منافقند ( وَمِمَّنْ حَوْلَكُمْ مِّنَ الْأَعْرَابِ مُنَافِقُونَ ) » .\r\nيعنى نبايد تنها توجّه خود را به منافقان داخل بيندازيد ؛ بايد هوشيار باشيد ، منافقان بيرون را نيز زير نظر بگيريد و مراقب فعّاليّت‌هاى خطرناك آنان باشيد .\r\nكلمهء « اعراب » همان‌گونه كه سابقاً هم اشاره كرديم ، معمولًا به عرب‌هاى باديه‌نشين گفته مىشود .\r\nآنگاه اضافه مىكند : « در خود مدينه و از اهل مدينه نيز گروهى سخت به نفاق پايبندند ( وَمِنْ أَهْلِ الْمَدِينَةِ مَرَدُوا عَلَى النِّفَاقِ ) » .\r\nنفاق را تا سرحدّ سركشى و طغيان رسانده ، سخت به آن پايبند و در آن صاحب تجربه‌اند !\r\n« مَرَدُوا » از مادّهء « مَرْد » بر وزن « سرد » ، به معناى طغيان و سركشى و بيگانگى مطلق مىباشد ، و در اصل به معناى « برهنگى و تجرّد » آمده ، و به همين جهت به پسرانى كه هنوز مو در صورتشان نروييده است ، « أمْرَد » مىگويند .\r\n« شَجَرَهء مَرْدَاء » يعنى درختى كه هيچ برگ ندارد و « مارد » به معناى شخص سركشى است كه بكلّى از اطاعت فرمان خارج شده است .\r\nبعضى از مفسّران و اهل لغت ، اين مادّه را به معناى « تمرين » نيز گفته‌اند ( از جمله در « تاج العروس » و « قاموس » ، تمرين يكى از معانى آن ذكر شده است . ) و اين شايد به خاطر آن باشد كه تجرّد مطلق از چيزى ، و خروج كامل از آن بدون ممارست و تمرين ممكن نيست .\r\nبه هرحال ، اين گروه از منافقان ، چنان از حقّ و حقيقت عارى ، و چنان بركار خود مسلّط بودند كه مىتوانستند خود را در صفّ مسلمانان راستين جابزنند ، بدون اينكه كسى متوجّه نفاق آنها بشود .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nاين تفاوت تعبير ، دربارهء منافقان « داخلى » و « خارجى » در آيهء فوق ، گويا اشاره به اين نكته است كه : منافقان داخلى در كار خود مسلّطتر و طبعاً خطرناك‌ترند ، و مسلمانان بايد شديداً مراقب آن‌ها باشند ، هرچند كه منافقان خارجى را نيز نبايد از نظر دور دارند .\r\nلذا بلافاصله بعد از آن مىفرمايد : « تو آنها را نمىشناسى ولى ما مىشناسيم ( لَا تَعْلَمُهُمْ نَحْنُ نَعْلَمُهُمْ ) » .\r\nالبتّه اين اشاره به علم عادى و معمولى پيغمبر صلى الله عليه و آله است ، ولى هيچ منافات ندارد كه او از طريق وحى ، و تعليم الهى ، به اسرار آنان كاملًا واقف گردد .\r\nو در پايان آيه ، مجازات شديد اين گروه را به اين صورت بيان مىكند كه : « ما به زودى آنها را دوبار مجازات خواهيم كرد ، و پس از آن ، به سوى عذاب بزرگ ديگرى فرستاده خواهند شد ( سَنُعَذِّبُهُمْ مَّرَّتَيْنِ ثُمَّ يُرَدُّونَ إِلَى عَذَابٍ عَظِيمٍ ) » .\r\nدر اينكه « عذاب عظيم » اشاره به مجازات‌هاى روز قيامت است شكّى نيست ؛ ولى در اينكه ، آن دو عذاب ديگر چه نوع عذابى است ، در ميان مفسّران گفتگوست ، و احتمالات متعدّدى پيرامون آن داده‌اند .\r\nامّا بيشتر چنين به نظر مىرسد : يكى از اين دو عذاب همان مجازات اجتماعى آنها به خاطر رسوائيشان و كشف اسرار درونيشان مىباشد ، كه به دنبال آن تمام حيثيّت اجتماعى خود را از دست مىدهند ؛ و شاهد آن را در آيات گذشته خوانديم ؛ و در بعضى از احاديث نيز آمده كه وقتى كار اين گروه به مراحل خطرناك مىرسيد ، پيامبر صلى الله عليه و آله آنها را با نام و نشان معرّفى مىكرد ، و حتّى از مسجد بيرون مىساخت . « 1 »\r\nو مجازات دوم ، همان است كه در آيهء 50 سورهء انفال اشاره شده ، آنجا كه مىفرمايد : « وَلَوْ تَرَى إِذْ يَتَوَفَّى الَّذِينَ كَفَرُوا الْمَلَائِكَةُ يَضْرِبُونَ وُجُوهَهُمْ وَأَدْبَارَهُمْ ؛ هرگاه كافران را\r\n\r\n\r\n","description":"","footnote":"\r\n( 1 ) . در بحارالانوار ، ج 21 ، ص 121 ، حديثى به اين معنا اشاره دارد .\r\n","page_name":" 123 ","page_number":123},
  {"content":"\r\n\r\nبه هنگامى كه فرشتگان مرگ جان آنها را مىگيرند ، ببينى كه چگونه به صورت و پشت آنها مىكوبند ( و مجازات مىكنند ، به حال آنها تأسّف خواهى خورد ) . »\r\nاين احتمال نيز وجود دارد كه : مجازات دوم ، اشاره به ناراحتىهاى درونى و شكنجه‌هاى روانى بوده باشد كه بر اثر پيروزى همه جانبهء مسلمانان ، دامن اين گروه را گرفت .\r\n\r\nفريب خوردگان\r\n\r\nآيهء 102 سورهء توبه :\r\nوَآخَرُونَ اعْتَرَفُوا بِذُنُوبِهِمْ خَلَطُوا عَمَلًا صَالِحاً وَآخَرَ سَيِّئاً عَسَى اللَّهُ أَنْ يَتُوبَ عَلَيْهِمْ إِنَّ اللَّهَ غَفُورٌ رَّحِيمٌ\r\nو گروهى ديگر ( مؤمنانى هستند كه ) به گناهان خود اعتراف كرده‌اند ؛ و كار خوب و بد را به هم آميخته‌اند ؛ اميد مىرود كه خداوند توبهء آنها را بپذيرد ؛ به يقين ، خداوند آمرزنده و مهربان است !\r\n* * * در مورد شأن نزول آيهء فوق ، رواياتى نقل شده ، كه در بيشتر آنها به نام « ابولبابهء انصارى » برخورد مىكنيم . طبق روايتى : او با دو يا چند نفر ديگر از ياران پيامبر صلى الله عليه و آله ، از شركت در جنگ تبوك خوددارى كردند ، و هنگامى كه آيات قرآن در مذمّت متخلّفين را شنيدند ، بسيار ناراحت و پشيمان گشته ، خود را به ستون‌هاى مسجد پيغمبر صلى الله عليه و آله بستند .\r\nهنگامى كه پيامبر صلى الله عليه و آله از جنگ بازگشت و از حال آنها خبر گرفت ، عرض كردند :\r\nآنها سوگند ياد كرده‌اند كه خود را از ستون باز نكنند ، تا اين كه پيامبر صلى الله عليه و آله آنها را باز نمايد .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nرسول خدا صلى الله عليه و آله فرمود : من نيز سوگند ياد مىكنم ، چنين كارى را نخواهم كرد ، مگر اين كه خداوند به من اجازه دهد .\r\nآيهء فوق نازل شد كه خداوند توبهء آنها را پذيرفته ، و پيامبر صلى الله عليه و آله آنها را از ستون مسجد باز كرد .\r\nآنها به شكرانهء اين موضوع ، همهء اموال خود را به پيامبر تقديم داشتند ، و عرض كردند :\r\nاين همان اموالى است كه به خاطر دلبستگى به آن ، ما از شركت در جهاد خوددارى كرده‌ايم ، همهء اينها را از ما بپذير و در راه خدا انفاق كن !\r\nپيامبر صلى الله عليه و آله فرمود : هنوز دستورى در اين باره بر من نازل نشده است ؛ چيزى نگذشت كه آيهء بعد نازل شد ، و دستور داد : پيامبر قسمتى از اموال آنها را برگيرد ، و مطابق بعضى از روايات ، يك سوم از اموال آنها را پذيرفت .\r\nدر پاره‌اى ديگر از روايات مىخوانيم : آيهء فوق دربارهء « ابولبابه » و راجع به داستان « بنى قريظه » است .\r\nبنى قريظه ، گروهى از « يهود » بودند ، با ابو لبابه مشورت كردند آيا تسليم حكم پيامبر صلى الله عليه و آله بشوند يا نه ؟\r\nاو گفت : اگر تسليم شويد همهء شما را سر مىبرند ! سپس از اين گفتهء خود پشيمان شد و توبه كرد ، و خود را به ستون مسجد بست تا آيهء فوق نازل شد و خداوند توبهء او را پذيرفت . « 1 »\r\n\r\nتوبه كاران :\r\nپس از اشاره به وضع منافقان داخل و خارج « مدينه » در آيهء قبل ، در اينجا به وضع\r\n\r\n\r\n","description":"","footnote":"\r\n( 1 ) . تفسير مجمع‌البيان ، ذيل آيهء مورد بحث ، وتفاسير ديگر ؛ بحارالانوار ، ج 22 ، ص 67 و 93 و 94 ، و ج 21 ، ص 201 ؛ تفسير قمى ، ج 1 ، ص 303 و 304 ( دارالكتاب ، 1404 ه . ق ) .\r\n","page_name":" 125 ","page_number":125},
  {"content":"\r\n\r\nگروهى از مسلمانان گناهكار ، كه اقدام به « توبه » و جبران اعمال سوء خود كردند ، اشاره مىكند و مىفرمايد : « گروه ديگرى از آنها به گناهان خود اعتراف كردند ( وَآخَرُونَ اعْتَرَفُوا بِذُنُوبِهِمْ ) » .\r\n« و اعمال صالح و ناصالح را به هم آميختند ( خَلَطُوا عَمَلًا صَالِحاً وَآخَرَ سَيِّئاً ) » .\r\nپس از آن مىافزايد : « اميد مىرود كه خداوند توبهء آنها را بپذيرد - و رحمت خويش را به آنان بازگرداند ( عَسَى اللَّهُ أَنْ يَتُوبَ عَلَيْهِمْ ) » .\r\n« زيرا خداوند آمرزنده و مهربان است - و داراى رحمتى وسيع و گسترده ( إِنَّ اللَّهَ غَفُورٌ رَّحِيمٌ ) » .\r\nتعبير به « عَسى » در آيهء فوق ، كه معمولًا در موارد اميدوارى و احتمال پيروزى ، توأم با احتمال عدم پيروزى به كار مىرود ، شايد به خاطر آن است كه : آنها را در ميان بيم و اميد ، و خوف و رجاء ، كه دو وسيلهء تكامل و تربيت است ، قرار دهد . اين احتمال نيز وجود دارد كه : تعبير به « عَسى » اشاره به اين باشد كه : علاوه بر توبه و ندامت و پشيمانى ، بايد در آينده ، كارهاى ديگرى را انجام دهند ، و گذشته را با اعمال نيك خود جبران نمايند .\r\nولى با توجّه به اين كه ، آيه را با بيان غفران و رحمت الهى تكميل مىكند ، جنبهء اميدوارى در آن غلبه دارد .\r\nاين نكته نيز روشن است : نزول آيه دربارهء « ابولبابه » و يا ساير متخلّفان جنگ « تبوك » ، مفهوم وسيع آيه را به آن اختصاص نمىدهد ، بلكه تمام افرادى كه اعمال نيك و بد را به هم آميخته‌اند ، و از كارهاى بد خويش پشيمانند را فرا مىگيرد .\r\nو لذا از بعضى دانشمندان نقل شده : آيهء فوق اميد بخش‌ترين آيات قرآن است ، كه درها را به روى گنه‌كاران گشوده ، و توبه كاران را به سوى خود دعوت مىكند .\r\n* * *\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n\r\nداستان پراهمّيّت مسجد ضرار\r\n\r\nآيات 107 تا 110 سورهء توبه :\r\nوَالَّذِينَ اتَّخَذُوا مَسْجِداً ضِرَاراً وَكُفْراً وَتَفْرِيقاً بَيْنَ الْمُؤْمِنِينَ وَإِرْصَاداً لِّمَنْ حَارَبَ اللَّهَ وَرَسُولَهُ مِنْ قَبْلُ وَلَيَحْلِفُنَّ إِنْ أَرَدْنَا إِلَّا الْحُسْنَى وَاللَّهُ يَشْهَدُ إِنَّهُمْ لَكَاذِبُونَ\r\n( گروهى ديگر از منافقان ) كسانى هستند كه مسجدى ساختند براى زيان رساندن ( به اسلام ) و ( تقويت ) كفر و تفرقه‌افكنى ميان مؤمنان ، و كمينگاه براى كسى كه از پيش با خدا و پيامبرش مبارزه كرده بود ؛ آنها سوگند ياد مىكنند كه نظرى جز نيكى ( و خدمت ) نداشته‌ايم ، امّا خداوند گواهى مىدهد كه آنها دروغگو هستند .\r\nلَا تَقُمْ فِيهِ أَبَداً لَّمَسْجِدٌ أُسِّسَ عَلَى التَّقْوَى مِنْ أَوَّلِ يَوْمٍ أَحَقُّ أَنْ تَقُومَ فِيهِ فِيهِ رِجَالٌ يُحِبُّونَ أَنْ يَتَطَهَّرُوا وَاللَّهُ يُحِبُّ الْمُطَّهِّرِينَ\r\nهرگز در آن ( مسجد به عبادت ) نايست ! مسجدى كه از روز نخست بر پايهء تقوا بنا شده ، شايسته‌تر است كه در آن ( به عبادت ) بايستى ! در آن مردانى هستند كه دوست مىدارند پاكيزه باشند ؛ و خداوند پاكيزگان را دوست دارد !\r\nأَفَمَنْ أَسَّسَ بُنْيَانَهُ عَلَى تَقْوَى مِنَ اللَّهِ وَرِضْوَانٍ خَيْرٌ أَمْ مَّنْ أَسَّسَ بُنْيَانَهُ عَلَى شَفَا جُرُفٍ هَارٍ فَانْهَارَ بِهِ فِى نَارِ جَهَنَّمَ وَاللَّهُ لَايَهْدِى الْقَوْمَ الظَّالِمِينَ\r\nآيا كسى كه شالودهء آن را بر تقواى الهى و خشنودى او بنا كرده بهتر است ، يا كسى كه اساس آن را بر كنار پرتگاه سستى بنا نموده كه ناگهان در آتش دوزخ فرو مىريزد ! و خداوند گروه ستمگران را هدايت نمىكند !\r\nلَا يَزَالُ بُنْيَانُهُمُ الَّذِي بَنَوْا رِيبَةً فِى قُلُوبِهِمْ إِلَّا أَنْ تَقَطَّعَ قُلُوبُهُمْ وَاللَّهُ عَلِيمٌ حَكِيمٌ\r\n\r\n","description":"","footnote":"","page_name":" 127 ","page_number":127},
  {"content":"\r\n\r\n( امّا ) اين بنايى را كه آنها ساختند ، همواره به صورت يك وسيلهء شكّ و ترديد در دل‌هايشان باقى مىماند ، مگر اينكه دلهايشان پاره پاره شود ( و بميرند ؛ و گرنه ، هرگز از دل آنها بيرون نمىرود ) ؛ و خداوند دانا و حكيم است !\r\n* * * مفسّران در شأن نزول آيات فوق گفته‌اند كه اين آيات دربارهء گروهى ديگر از منافقان نازل شده كه براى تحقّق بخشيدن به نقشه‌هاى شوم خود اقدام به ساختن مسجدى در مدينه كردند كه بعداً به نام مسجد « ضرار » معروف شد .\r\nاين موضوع را همهء مفسّران اسلامى و بسيارى از كتب حديث و تاريخ ذكر كرده‌اند ، اگرچه در جزئيّات آن تفاوت‌هايى ديده مىشود .\r\nخلاصهء جريان به طورى كه از تفاسير و احاديث مختلف استفاده مىشود ، چنين است : گروهى از منافقان نزد پيامبر صلى الله عليه و آله آمدند و عرض كردند : به ما اجازه بده مسجدى در ميان قبيلهء بنىسالم ( نزديك مسجد قبا ) بسازيم تا افراد ناتوان و بيمار و پير مردان از كار افتاده در آن نماز بگزارند ، و همچنين در شب‌هاى بارانى كه گروهى از مردم توانايى آمدن به مسجد شما را ندارند ، فريضهء اسلامى خود را در آن انجام دهند ؛ و اين در موقعى بود كه پيامبر صلى الله عليه و آله عازم جنگ تبوك بود . پيامبر صلى الله عليه و آله به آنها اجازه داد ، ولى آنها اضافه كردند : آيا ممكن است شخصاً بياييد و در آن نماز بگزاريد ؟ پيامبر صلى الله عليه و آله فرمود :\r\nمن فعلًا عازم سفرم ، و هنگام بازگشت بخواست خدا به آن مسجد مىآيم و نماز در آن مىگزارم . هنگامى كه پيامبر صلى الله عليه و آله از تبوك بازگشت ، نزد او آمدند و گفتند : اكنون تقاضا داريم به مسجد ما بيايى و در آنجا نماز بگزارى ، و از خدا بخواهى ما را بركت دهد ؛ و اين در حالى بود كه هنوز پيامبر صلى الله عليه و آله وارد دروازهء مدينه نشده بود . در اين هنگام پيك وحى خدا نازل شد و آيات فوق را آورد و پرده از اسرار كار آن‌ها برداشت ، و به دنبال آن پيامبر صلى الله عليه و آله دستور داد مسجد مزبور را آتش زنند ، و بقاياى آن را ويران كنند ، و جاى آن را محلّ ريختن زباله‌هاى شهر سازند .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nاگر به چهرهء ظاهرى كار اين گروه نگاه كنيم ، از چنين دستورى در آغاز ، دچار حيرت خواهيم شد ؛ مگر ساختن مسجد ، آن هم براى حمايت از بيماران و پيران و مواقع اضطرارى كه در حقيقت ، هم يك خدمت دينى است و هم يك خدمت انسانى ، كار بدى است كه چنين دستورى دربارهء آن صادر شده .\r\nامّا هنگامى كه چهرهء باطنى مسأله را بررسى كنيم خواهيم ديد اين دستور چقدر حساب شده بوده است .\r\nتوضيح اينكه : در زمان جاهليّت مردى بود به نام « ابوعامر » كه آيين نصرانيّت را پذيرفته و در سلك راهبان درآمده بود ، و از عبّاد و زهّاد بشمار مىرفت ونفود وسيعى در طايفهء « خزرج » داشت .\r\nهنگامى كه پيامبر صلى الله عليه و آله به مدينه هجرت كرد و مسلمانان گرد او را گرفتند و كار اسلام بالا گرفت ، و هنگامى كه مسلمانان در جنگ بدر بر مشركان پيروز شدند ، ابوعامر كه خود روزى از بشارت دهندگان ظهور پيامبر صلى الله عليه و آله بود ، اطراف خود را خالى ديد ، و به مبارزه با اسلام برخاست ، و از مدينه به سوى كفّار « مكّه » گريخت ، و از آن‌ها براى جنگ با پيغمبر اكرم صلى الله عليه و آله استمداد جست و از قبائل عرب دعوت كرد .\r\nاو كه قسمتى از نقشه‌هاى جنگ « احد » را ضدّ مسلمين رهبرى مىكرد ، دستور داد در ميان دو صف لشكر گودال هايى بكنند كه اتّفاقاً پيامبر صلى الله عليه و آله در يكى از آنها افتاد و پيشانىاش مجروح شد و دندانش شكست .\r\nهنگامى كه غزوهء احد پايان يافت و با تمام مشكلاتى كه مسلمانان در اين ميدان با آن روبه‌رو شدند ، آوازهء اسلام بلندتر گرديد و در همه جا پيچيد ، كه ابوعامر از مدينه فرار كرده و به سوى « هرقل » پادشاه روم رفته است تا از او كمك بگيرد و با لشكرى براى كوبيدن مسلمانان حركت كند . ذكر اين نكته نيز لازم است كه بر اثر اين تحريكات و كارشكنىهاى او ، پيامبر صلى الله عليه و آله لقب « فاسق » به او داده بود .\r\nبعضى مىگويند مرگ به او مهلت نداد تا خواستهء خود را با هرقل در ميان بگذارد ،\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nولى در بعضى از كتب ديگر مىخوانيم كه او با هرقل تماس گرفت و به وعده‌هاى او دلگرم شد .\r\nبه هرحال ، او پيش از آنكه بميرد ، نامه‌اى براى منافقان مدينه نوشت و به آنها نويد داد كه با لشكرى از روم به كمكشان خواهد آمد ، مخصوصاً توصيه و تأكيد كرد كه مركزى براى او در مدينه بسازند تا كانون فعّاليّت‌هاى آيندهء او باشد .\r\nولى از آنجا كه ساختن چنين مركزى در مدينه به نام دشمنان اسلام عملًا امكان‌پذير نبود ، منافقان بهتر اين ديدند كه در زير نقاب مسجد ، و به عنوان كمك به بيماران و معذوران ، اين برنامه را عملى سازند .\r\nسرانجام مسجد ساخته شد و حتّى مىگويند جوانى آشنا به قرآن را از ميان مسلمانان به نام « مجمع بن حارثه » ( يا مجمع بن جاريه ) به امامت مسجد برگزيدند .\r\nولى وحى الهى پرده از روى كار آنها برداشت ؛ و شايد اينكه پيامبر صلى الله عليه و آله قبل از رفتن به تبوك دستور نداد شدّت عمل در مقابل آنها به خرج دهند ، براى اين بوده كه هم وضع كار آنها روشن‌تر شود ، و هم در سفر تبوك ناراحتى فكرى ديگرى از اين ناحيه بوجود نيايد .\r\nهرچه بود ، پيامبر صلى الله عليه و آله نه تنها در آن مسجد نماز نگزارد ، بلكه همان‌گونه كه گفتيم بعضى از مسلمانان ( مالك بن دخشم ، و معنى بن عدى ، و عامر بن سكر يا عاصم بن عدى ) را مأموريّت داد كه مسجد را بسوزانند و ويران كنند ؛ آنها چنين كردند ؛ نخست به وسيلهء آتش ، سقف مسجد را سوزاندند و بعد ديوارها را ويران ساختند و سرانجام محلّ آن را مركزى براى ريختن زباله‌ها قرار دادند . « 1 »\r\n* * *\r\n\r\n\r\n","description":"","footnote":"\r\n( 1 ) . تفسير مجمع البيان ؛ تفسير ابوالفتوح رازى ؛ تفسير المنار ؛ تفسير الميزان ؛ تفسير نورالثّقلين و كتب ديگر .\r\n","page_name":" 130 ","page_number":130},
  {"content":"\r\n\r\n\r\nبرخورد شديد قرآن با مسجد ضرار :\r\nآيات مورد بحث ، گروهى از منافقان را معرّفى مىكند كه با يك نقشهء ماهرانه و حساب شده وارد ميدان مبارزه با اسلام شدند ، ولى لطف الهى به يارى مسلمانان شتافت ، و اين نقشه نيز نقش بر آب شد .\r\nنخستين آيه مىگويد : « گروهى از آنها مسجدى در مدينه اختيار كردند » كه هدف‌هاى شومى زير اين نام مقدّس نهفته بودند ( وَالَّذِينَ اتَّخَذُوا مَسْجِداً ) .\r\nسپس هدف‌هاى آنها را در چهار قسمت زير خلاصه مىكند :\r\n1 منظور آنها اين بود كه با اين عمل ضرر و زيانى به مسلمانان برسانند ( ضِرَاراً ) .\r\n« ضرار » به معناى زيان رسانيدن تعمّدى است . آنها در واقع درست به عكس آنچه ادّعا داشتند كه هدفشان تأمين منافع مسلمانان و كمك به بيماران و از كار افتادگان است ، مىخواستند با اين مقدّمات ، پيامبر اسلام صلى الله عليه و آله را نابود و مسلمانان را در هم بكوبند و حتّى اگر توفيق يابند نام اسلام را از صفحهء جهان براندازند .\r\n2 تقويت مبانى كفر و بازگشت دادن مردم به وضع قبل از اسلام ( وَكُفْراً ) .\r\n3 ايجاد تفرقه در ميان صفوف مسلمانان ؛ زيرا با اجتماع گروهى در اين مسجد ، مسجد « قبا » كه نزديك آن بود و يا مسجد پيامبر صلى الله عليه و آله كه از آن فاصله داشت از رونق مىافتاد ( وَتَفْرِيقاً بَيْنَ الْمُؤْمِنِينَ ) .\r\nاز اين جمله - آنچنان كه بعضى از مفسّران استفاده كرده‌اند - چنين بر مىآيد كه نبايد فاصلهء ميان مساجد آنچنان كم باشد كه روى اجتماع يكديگر اثر بگذارند ؛ بنابراين ، آنها كه روى تعصّبهاى قومى و يا اغراض شخصى ، مساجد را در كنار يكديگر مىسازند ، و جماعات مسلمين را آنچنان پراكنده مىكنند كه صفوف جماعت آنها خلوت و بى رونق و بى روح مىشود ، عملى بر خلاف اهداف اسلامى انجام مىدهند .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n4 آخرين هدف آنها اين بود كه مركز و كانونى براى كسى كه با خدا و پيامبرش از پيش مبارزه كرده بود و سوابق سوئش بر همگان روشن بود بسازند تا از اين پايگاه نفاق ، برنامه‌هاى خود را عملى سازند ( وَإِرْصَاداً لِّمَنْ حَارَبَ اللَّهَ وَرَسُولَهُ مِنْ قَبْلُ ) .\r\nولى عجب اين است كه تمام اين اغراض سوء و اهداف شوم را در يك لباس زيبا و مردم فريب پيچيده بودند ، « و حتّى سوگند ياد مىكردند كه ما جز نيكى ، قصد و نظر ديگرى نداشتيم ( وَلَيَحْلِفُنَّ إِنْ أَرَدْنَا إِلَّا الْحُسْنَى ) ! »\r\nو اين است آيين منافقان در هر عصر و زمان كه علاوه بر استتار در پرده‌هاى ظاهراً زيبا ، متوسّل به انواع سوگندهاى دروغين براى منحرف ساختن افكار عمومى مىشوند .\r\nولى قرآن اضافه مىكند : « خداوندى كه از اسرار درون همه آگاه است و غيب و شهود برايش يكسان مىباشد ؛ گواهى مىدهد كه به طور مسلّم آنها دروغگو هستند ( وَاللَّهُ يَشْهَدُ إِنَّهُمْ لَكَاذِبُونَ ) ! »\r\nدر اين جمله انواع تأكيدها براى تكذيب آنان به چشم مىخورد : نخست اينكه « جملهء اسميّه » است ؛ و ديگر اينكه كلمهء « إنَّ » براى تأكيد است ؛ و نيز لام « لكاذبون » كه به اصطلاح لام ابتدا و براى تأكيد مىباشد و همچنين ذكر « كاذبون » به جاى فعل ماضى ، دليل بر استمرار و ادامهء دروغگويى آنان مىباشد ، و به اين ترتيب خداوند با شديدترين وجهى سوگندهاى غليظ و شديد آنان را تكذيب مىكند .\r\nخداوند در آيهء بعد تأكيد بيشترى روى اين موضوع حياتى كرده ، به پيامبرش صريحاً دستور مىدهد كه : « هرگز در اين مسجد قيام به عبادت مكن - و نماز مگزار ( لَا تَقُمْ فِيهِ أَبَداً ) ! »\r\nبلكه به جاى اين مسجد « شايسته‌تر اين است كه در مسجدى قيام به عبادت كنى كه شالودهء آن در روز نخست بر اساس تقوا گذارده شده است ( لَّمَسْجِدٌ أُسِّسَ عَلَى التَّقْوَى مِنْ أَوَّلِ يَوْمٍ أَحَقُّ أَنْ تَقُومَ فِيهِ ) ! » نه اين مسجدى كه شالوده و اساسش از روز نخست بر كفر و نفاق و بىدينى و تفرقه بنا شده است .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nكلمهء « احق » ( شايسته‌تر ) گرچه افعل تفضيل است ولى در اينجا به معناى « مقايسه دو چيز در شايستگى » نيامده بلكه « شايسته » و « ناشايسته » اى را مقايسه مىكند ، و اين در آيات قرآن و احاديث و سخنان روزمرّه نمونه‌هاى زيادى دارد .\r\nمثلًا گاه به شخص ناپاك و دزد مىگوييم : پاكى و درست‌كارى براى تو بهتر است ؛ معناى اين سخن آن نيست كه دزدى و ناپاكى خوب است ولى پاكى از آن بهتر است ، بلكه مفهومش اين است كه پاكى خوب و دزدى بد و ناشايست است .\r\nمفسّران گفته‌اند مسجدى كه در جملهء فوق به آن اشاره شده است كه شايسته است پيامبر صلى الله عليه و آله در آن نماز بخواند ، همان مسجد « قبا » است كه منافقان مسجد ضرار را در نزديك آن ساخته بودند .\r\nالبتّه اين احتمال نيز داده شده كه منظور مسجد پيامبر صلى الله عليه و آله و يا همهء مساجدى است كه بر اساس تقوا بنا شود ، ولى با توجّه به تعبير « اوّل يوم » ( از روز نخست ) و با توجّه به اينكه مسجد « قبا » نخستين مسجدى بود كه در مدينه ساخته شد ، احتمال اوّل مناسب‌تر به نظر مىرسد ، هرچند اين كلمه با مساجدى همچون مسجد پيامبر صلى الله عليه و آله نيز سازگار است . سپس قرآن اضافه مىكند : علاوه بر اينكه اين مسجد از اساس بر شالودهء تقوا گذارده شده ، « گروهى از مردان در آن به عبادت مشغولند كه دوست مىدارند خود را پاكيزه نگه دارند ، و خدا پاكيزگان را دوست دارد ( فِيهِ رِجَالٌ يُحِبُّونَ أَنْ يَتَطَهَّرُوا وَاللَّهُ يُحِبُّ الْمُطَّهِّرِينَ ) » .\r\nدر اينكه منظور از اين پاكيزگى ، پاكيزگى ظاهرى و جسمانى است يا معنوى و باطنى ، در ميان مفسّران گفتگوست . در روايتى كه در تفسير « تبيان » و « مجمع البيان » در ذيل اين آيه از پيامبر صلى الله عليه و آله نقل شده چنين مىخوانيم كه به اهل مسجد قبا فرمود :\r\n« ماذا تَفْعَلُونَ فِى طُهْرِكُمْ فَإِنَّ اللَّهَ تَعالى قَدْ احْسَنَ عَلَيْكُمُ الثَّناءَ ، قالُوا نَغْسِلُ أَثَرَ الْغائِطِ ؛ شما به هنگام پاك ساختن خود چه كارى انجام مىدهيد كه خداوند اين چنين شما را مدح كرده است ؟ گفتند : ما اثر مدفوع را با آب مىشوييم . »\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nرواياتى به همين مضمون از امام باقر عليه السلام و امام صادق عليه السلام نقل شده است ولى همان‌گونه كه بارها اشاره كرده‌ايم اين‌گونه روايات دليل بر منحصر بودن مفهوم آيه به اين مصداق نيست ، بلكه همان‌گونه كه ظاهراً اطلاق آيه گواهى مىدهد ، طهارت در اينجا معناى وسيعى دارد كه هرگونه پاكسازى « روحانى » از آثار شرك و گناه ، و « جسمانى » از آثار آلودگى به كثافات را شامل مىشود .\r\n* * * در سومين آيهء مورد بحث مقايسه‌اى ميان دو گروه مؤمنان كه مساجدى همچون مسجد قبا را بر پايهء تقوا بنا مىكنند با منافقانى كه شالودهء آن را بر كفر و نفاق و تفرقه و فساد قرار مىدهند به عمل آمده است ؛ نخست مىگويد : « آيا كسى كه بناى آن مسجد را بر پايهء تقوا و پرهيز از مخالفت فرمان خدا و جلب خشنودى او نهاده ، بهتر است ، يا كسى كه شالودهء آن را بر لبهء پرتگاه سستى در كنار دوزخ نهاده ، كه به زودى در آتش جهنّم سقوط خواهد كرد ( أَفَمَنْ أَسَّسَ بُنْيَانَهُ عَلَى تَقْوَى مِنَ اللَّهِ وَرِضْوَانٍ خَيْرٌ أَم مَّنْ أَسَّسَ بُنْيَانَهُ عَلَى شَفَا جُرُفٍ هَارٍ فَانْهَارَ بِهِ فِى نَارِ جَهَنَّمَ ) ! »\r\n« بنيان » مصدرى است به معناى « اسم مفعول » يعنى بنا و ساختمان ، و « شفا » به معناى لبهء چيزى است ، و « جرف » به معناى « حاشيهء » نهر و يا چاه است كه آب زير آن را خالى كرده باشند ، و « هار » به معناى شخص يا ساختمان سستى است كه در حال سقوط است .\r\nتشبيه فوق با نهايت روشنى و وضوح ، بىثباتى و سستى كار منافقان و استحكام و بقاى كار اهل ايمان و برنامه‌هاى آن‌ها را روشن مىسازد . مؤمنان به كسى مىمانند كه براى بناى يك ساختمان ، زمين بسيار محكمى را انتخاب كرده و شالودهء آن را با مصالحى پر دوام و مطمئن بنا مىكند ، امّا منافقان به كسى مىمانند كه ساختمان خود را بر لبهء رودخانه‌اى كه سيلاب زير آن را بكلّى خالى كرده و هر آن آمادهء سقوط است ، مىسازد ؛ چنين ساختمانى ظاهرى دارد بدون پايه و شالوده ، مانند نفاق كه ظاهرى\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nدارد فاقد محتوا .\r\nاين ساختمان هر آن ممكن است فرو بريزد ، مكتب اهل نفاق نيز هر لحظه ممكن است باطن خود را نشان دهد و به رسوايى بينجامد . پرهيزگارى و جلب رضاى خدا ، يعنى هماهنگى با واقعيّت و همگامى با جهان آفرينش و نواميس آن ، بدون شك عامل بقا و ثبات است ؛ امّا نفاق يعنى بيگانگى با واقعيّت‌ها و جدايى از قوانين آفرينش ، بدون ترديد عامل زوال و فناست .\r\nو از آنجا كه گروه منافقان هم به خويشتن ستم مىكنند و هم به جامعه ، در آخر آيه مىفرمايد : « خداوند ظالمان را هدايت نمىكند ( وَاللَّهُ لَايَهْدِى الْقَوْمَ الظَّالِمِينَ ) ! »\r\nهمان‌گونه كه بارها گفته‌ايم هدايت الهى يعنى فراهم ساختن مقدّمات براى رسيدن به مقصد ، تنها شامل حال گروهى مىشود كه شايستگى و استحقاق و آمادگى آن را داشته باشند ، امّا ظالمانى كه از اين شايستگى دورند هرگز مشمول چنين لطفى نخواهند بود زيرا خداوند حكيم است و مشيّت و اراده‌اش روى حساب .\r\n* * * در آخرين آيه اشاره به لجاجت و سرسختى منافقان كرده ، مىگويد : آنها چنان در كار خود سر سختند و در نفاق سرگردان ، و در تاريكى و ظلمت كفر حيرانند كه حتّى « بنايى را كه خودشان بر پا كردند ، همواره به عنوان يك عامل شكّ و ترديد ، يا يك نتيجهء شكّ و ترديد ، در قلوب آنها باقى مىماند ، مگر اين كه دلهاى آنها قطعه قطعه شود و بميرند ( لَا يَزَالُ بُنْيَانُهُمُ الَّذِى بَنَوْا رِيبَةً فِى قُلُوبِهِمْ إِلَّا أَنْ تَقَطَّعَ قُلُوبُهُمْ ) ! »\r\nآنها در يك حالت حيرت و سرگردانى دائم به سر مىبرند ، و اين كانون نفاق و مسجد ضرارى كه بر پا كرده بودند به صورت يك عامل لجاجت و ترديد در روح آنها همچنان باقى مىماند ، هرچند آن بنا را پيامبر صلى الله عليه و آله بسوزاند و ويران كند ، امّا گويى نقش آن از دل پر ترديدشان زائل نمىگردد .\r\nو در آخر آيه مىگويد : « و خداوند دانا و حكيم است ( وَاللَّهُ عَلِيمٌ حَكِيمٌ ) » .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nاگر به پيامبرش دستور مبارزه و در هم كوبيدن چنين بناى ظاهراً حق به جانبى را داد ، به خاطر آگاهى از نيّات سوء بنا كنندگان و باطن و حقيقت اين بنا بود . اين دستور عين حكمت و بر طبق مصلحت و صلاح حال جامعهء اسلامى صادر شد ؛ نه يك قضاوت عجولانه بود و نه زاييدهء يك هيجان و عصبانيّت .\r\n* * * \r\nدرسى براى همهء اعصار !\r\nداستان مسجد ضرار درسى است براى عموم مسلمانان در سراسر تاريخ زندگيشان . گفتار خداوند و عمل پيامبر صلى الله عليه و آله به روشنى نشان مىدهد كه مسلمانان هرگز نبايد آن چنان ظاهر بين باشند كه تنها به قيافه‌هاى حق بجانب نگاه كنند و از اهداف اصلى بى خبر و بر كنار مانند .\r\nمسلمان كسى است كه نفاق و منافق را در هر زمان ، در هر مكان ، و در هر لباس و چهره بشناسد حتّى اگر در چهرهء دين و مذهب ، و در لباس طرفدارى از قرآن و مسجد بوده باشد .\r\nاستفاده از « مذهب بر ضدّ مذهب » چيز تازه‌اى نيست ؛ همواره راه و رسم استعمارگران ، و دستگاه‌هاى جبّار ، و منافقان ، در هر اجتماعى اين بوده كه اگر مردم گرايش خاصّى به مطلبى دارند از همان گرايش براى اغفال ، و سپس استعمار آنها استفاده كنند ، و حتّى از نيروى مذهب بر ضدّ مذهب كمك بگيرند .\r\nاصولًا فلسفهء ساختن پيامبران قلّابى و مذاهب باطل همين بوده كه از اين راه گرايش‌هاى مذهبى مردم را در مسير دلخواهشان بيندازند .\r\nبديهى است در محيطى مانند « مدينه » آن هم در عصر پيامبر صلى الله عليه و آله با آن نفوذ فوق‌العادهء اسلام و قرآن ، مبارزهء آشكار بر ضدّ اسلام ممكن نبود ، بلكه بايد لا مذهبى را در لفّافهء مذهب ، و باطل را در لباس حق بپيچند و عرضه كنند ، تا مردم ساده دل\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nجذب شوند ، و نيّات سوء آنها لباس عمل به خود بپوشد .\r\nولى مسلمان راستين كسى نيست كه آنچنان سطحى باشد كه فريب اين‌گونه ظواهر را بخورد ، بايد با دقّت در عوامل و دست‌هايى كه براى اين‌گونه برنامه‌ها شروع به كار مىكند ، و بررسى قرائن ديگر به ماهيّت اصلى پى ببرد ، و چهرهء باطنى افراد را در پشت چهرهء ظاهرى ببيند .\r\nمسلمان كسى نيست كه هر ندايى از هر حلقومى برخاست ، همين اندازه كه ظاهراً حق به جانب باشد ، بپذيرد و به آن لبيك گويد ؛ مسلمان كسى نيست كه هر دستى به سويش دراز شد ، آن را بفشارد و هر حركت ظاهراً دينى را مشاهده كرد ، با آن همگام شود و هركسى پرچمى به نام مذهب برافراشت ، پاى آن سينه زند و هر بنايى به نام مذهب ساخته شد ، به سوى آن جذب گردد .\r\nمسلمان بايد هوشيار ، آگاه ، واقع‌بين ، آينده‌نگر و اهل تجزيه و تحليل در همهء مسائل اجتماعى باشد .\r\nديوها را در لباس فرشته بشناسد ؛ گرگ‌ها را در لباس چوپان تشخيص دهد و خود را براى مبارزه با اين دشمنان دوست‌نما آماده سازد . يك اصل اساسى در اسلام اين است كه بايد قبل از همه چيز ، نيّات بررسى شود و ارزش هر عمل بستگى به نيّت آن دارد ، نه به ظاهر آن . گرچه نيّت يك امر باطنى است ، امّا ممكن نيست كسى نيّتى در دل داشته باشد ، و اثر آن در گوشه و كنار عملش ظاهر نشود ، هرچند در پرده‌پوشى فوق‌العاده استاد و ماهر باشد .\r\nو از اينجا جواب اين سؤال روشن مىشود كه چرا پيامبر صلى الله عليه و آله با آن عظمت مقام ، دستور داد مسجد يعنى خانهء خدا را آتش بزنند ، و مسجدى كه يك ريگ آن را نمىتوان بيرون برد ، ويران سازند و مكانى را كه اگر آلوده شود بايد فوراً تطهير كنند ، مزبله گاه شهر سازند .\r\nپاسخ همهء اين سؤال‌ها يك مطلب است و آن اينكه مسجد ضرار مسجد نبود ، در\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nواقع بتخانه بود ؛ مكان مقدّس نبود ، كانون تفرقه و نفاق بود ؛ خانهء خدا نبود ، بلكه خانهء شيطان بود ؛ هرگز اسم و عنوان ظاهرى و ماسك‌ها ، واقعيّت چيزى را دگرگون نمىسازد .\r\nاين بود درس بزرگى كه داستان مسجد ضرار خطاب به همهء مسلمانان براى همهء اعصار و قرون دارد .\r\nاز اين بحث اين موضوع نيز روشن مىشود كه اهمّيّت اتّحاد در ميان صفوف مسلمين در نظر اسلام به قدرى زياد است كه حتّى اگر ساختن مسجدى در كنار مسجد ديگر باعث ايجاد تفرقه و اختلاف و شكاف در ميان صفوف مسلمانان گردد ، آن مسجد تفرقه‌انداز ، نامقدّس است .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nچهرهء نفاق در سورهء احزاب\r\n\r\nنقش منافقان در جنگ احزاب\r\n\r\nآيات 12 تا 16 سورهء احزاب :\r\nوَإِذْ يَقُولُ الْمُنَافِقُونَ وَالَّذِينَ فِى قُلُوبِهِمْ مَّرَضٌ مَّا وَعَدَنَا اللَّهُ وَرَسُولُهُ إِلَّا غُرُوراً\r\nو ( نيز به خاطر آوريد ) زمانى را كه منافقان و بيماردلان ، مىگفتند : خدا و پيامبرش جز وعده‌هاى دروغين به ما نداده‌اند .\r\nوَإِذْ قَالَتْ طَّائِفَةٌ مِنْهُمْ يَا أَهْلَ يَثْرِبَ لَامُقَامَ لَكُمْ فَارْجِعُوا وَيَسْتَأْذِنُ فَرِيقٌ مِّنْهُمُ النَّبِىَّ يَقُولُونَ إِنَّ بُيُوتَنَا عَوْرَةٌ وَمَا هِىَ بِعَوْرَةٍ إِنْ يُرِيدُونَ إِلَّا فِرَاراً\r\nو ( نيز به خاطر آوريد ) زمانى را كه گروهى از آنها گفتند : « اى اهل يثرب ( اى مردم مدينه ) ! اينجا جاى ماندن شما نيست ؛ به خانه‌هاى خود بازگرديد ! » و گروهى از آنان از پيامبر صلى الله عليه و آله اجازه ( بازگشت ) مىخواستند و مىگفتند : « خانه‌هاى ما بىحفاظ است ! » در حالى كه بىحفاظ نبود ؛ آنها فقط مىخواستند ( از جنگ ) فرار كنند .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nوَلَوْ دُخِلَتْ عَلَيْهِم مِّنْ أَقْطَارِهَا ثُمَّ سُئِلُوا الْفِتْنَةَ لَأَ تَوْهَا وَمَا تَلَبَّثُوا بِهَا إِلَّا يَسِيراً\r\nدر حالى كه اگر دشمنان از اطراف مدينه بر آنان وارد مىشدند و پيشنهاد بازگشت به فتنه ( و سوى شرك ) به آنان مىكردند مىپذيرفتند ، و جز مدّت كمى ( براى انتخاب اين راه ) درنگ نمىكردند .\r\nوَلَقَدْ كَانُوا عَاهَدُوا اللَّهَ مِنْ قَبْلُ لَايُوَلُّونَ الْأَدْبَارَ وَكَانَ عَهْدُ اللَّهِ مَسْئُولًا\r\nبا اينكه آنان قبل از اين با خدا عهد كرده بودند كه پشت به دشمن نكنند ؛ و عهد الهى مورد سؤال قرار خواهد گرفت ( و در برابر آن مسؤلند ) .\r\nقُلْ لَّنْ يَنْفَعَكُمْ الْفِرَارُ إِنْ فَرَرْتُم مِّنَ الْمَوْتِ أَوِ الْقَتْلِ وَإِذاً لَّاتُمَتَّعُونَ إِلَّا قَلِيلًا\r\nبگو : اگر از مرگ يا كشته شدن فرار كنيد ، سودى به حال شما نخواهد داشت ؛ و در آن هنگام جز بهرهء كمى از زندگانى نخواهيد داشت .\r\n* * * كورهء آزمايش جنگ احزاب چنان داغ شد ، كه همگى در اين امتحان بزرگ درگير شدند .\r\nروشن است در اين لحظات بحرانى ، افرادى كه در شرايط عادى ظاهراً در يك صف قرار دارند به صفوف مختلفى تقسيم مىشوند . در اينجا نيز مسلمانان به گروه‌هاى مختلفى تقسيم شدند :\r\nجمعى مؤمنان راستين بودند ؛ گروهى خواصّ مؤمنان ؛ جمعى افراد ضعيف الايمان ؛ جمعى منافق ؛ و بالاخره جمعى منافق لجوج و سرسخت .\r\nگروهى در فكر خانه و زندگى خويشتن و در فكر فرار بودند ؛ جمعى سعى داشتند ديگران را از جهاد باز دارند ؛ و گروهى تلاش مىكردند رشتهء اتّحاد خود را با منافقين محكم كنند .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nخلاصه ، هركس اسرار باطنى خويش را در اين رستاخيز عجيب و « يوم البروز » آشكار ساخت .\r\nدر نخستين آيات مورد بحث ، گفتگوى منافقان و بيماردلان منعكس شده است ، مىفرمايد : « به خاطر بياوريد هنگامى را كه منافقان و آنها كه دلى بيمار داشتند ، مىگفتند : خداوند و پيامبرش چيزى جز وعده‌هاى دروغين به ما نداده‌اند ( وَإِذْ يَقُولُ الْمُنَافِقُونَ وَالَّذِينَ فِى قُلُوبِهِمْ مَّرَضٌ مَّا وَعَدَنَا اللَّهُ وَرَسُولُهُ إِلَّا غُرُوراً ) » .\r\nدر تاريخ جنگ احزاب چنين آمده است كه در اثناى حفر خندق كه مسلمانان هر يك مشغول كندن بخشى از خندق بودند ، روزى به قطعه سنگ سخت و بزرگى برخورد كردند كه هيچ كلنگى در آن اثر نمىكرد ، خبر به پيامبر صلى الله عليه و آله دادند ؛ پيامبر صلى الله عليه و آله شخصاً وارد خندق شد ، و در كنار سنگ قرار گرفت و كلنگى را به دست گرفت و نخستين ضربهء محكم را بر مغز سنگ فرود آورد ، قسمتى از آن متلاشى شد و برقى از آن جستن كرد ؛ پيامبر صلى الله عليه و آله تكبير پيروزى گفت ؛ مسلمانان نيز همگى تكبير گفتند .\r\nبار دوم ضربهء شديد ديگرى بر سنگ زد ، قسمت ديگرى در هم شكست و برقى از آن جستن نمود ؛ پيامبر صلى الله عليه و آله تكبير گفت و مسلمانان نيز تكبير گفتند .\r\nسرانجام پيامبر صلى الله عليه و آله سومين ضربه را بر سنگ فرود آورد و برق جستن كرد ؛ و باقى ماندهء سنگ متلاشى شد ؛ حضرت صلى الله عليه و آله باز تكبير گفت و مسلمانان نيز صدا به تكبير بلند كردند . سلمان از اين ماجرا سؤال كرد ؛ پيامبر صلى الله عليه و آله فرمود : « در ميان برق اوّل سرزمين « حيره » و قصرهاى پادشاهان ايران را ديدم ، و جبرئيل به من بشارت داد كه امّت من بر آنها پيروز مىشوند ؛ و در برق دوم قصرهاى سرخ فام « شام و روم » نمايان گشت ، و جبرئيل به من بشارت داد كه امّت من بر آنها نيز پيروز خواهند شد ! در برق سوم قصرهاى « صنعا و يمن » را ديدم و جبرئيل باز به من خبر داد كه امّتم باز بر آنها پيروز خواهند شد ؛ بشارت باد بر شما اى مسلمانان !\r\nمنافقان نگاهى به يكديگر كردند و گفتند : چه سخنان عجيبى ! و چه حرف‌هاى\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nباطل و بىاساسى ! او از مدينه دارد سرزمين حيره و مدائن كسرى را مىبيند ، و خبر فتح آن را به شما مىدهد ، در حالى كه هم اكنون شما در چنگال يك مشت عرب گرفتاريد ( و حالت دفاعى به خود گرفته‌ايد ) و حتّى نمىتوانيد به بيت الحذر برويد ( چه خيال و پندار خامى ) !\r\nآيهء فوق نازل شد كه اين منافقان و بيماردلان مىگويند : « خدا و پيغمبرش جز فريب و دروغ وعده‌اى به ما نداده‌اند . » ( ولى آنها از قدرت بىپايان پروردگار بىخبرند ! )\r\nو راستى در آن روز چنين اخبار و بشارتى جز در نظر مؤمنان آگاه ، فريب و دروغى بيش نبود ؛ امّا ديدهء ملكوتى پيامبر صلى الله عليه و آله در لابه‌لاى جرقّه‌هاى آتشين كه از برخورد كلنگ هايى كه براى حفر خندق بر زمين كوبيده مىشد ، جستن مىكرده ، مىتوانست گشوده شدن درهاى قصرهاى پادشاهان ايران و روم و يمن را ببيند ، و به امّت جان بر كفش بشارت دهد ، و از اسرار آينده پرده بردارد .\r\nشايد نياز به تذكّر نداشته باشد كه منظور از « الَّذِينَ فِى قُلُوبِهِمْ مَّرَضٌ » همان منافقان است ، و ذكر اين جمله در واقع توضيحى است براى كلمهء « منافقين » كه قبل از آن آمده است ، و چه بيمارى بدتر از بيمارى نفاق ! چرا كه انسان سالم و داراى فطرت الهى يك چهره بيشتر ندارد ؛ انسان‌هاى دو چهره و چند چهره بيمارانى هستند كه دائماً در اضطراب و تضاد و تناقض گرفتارند .\r\nشاهد اين سخن چيزى است كه در آغاز سورهء بقره آمده است كه در توصيف منافقين مىگويد : « فِى قُلُوبِهِمْ مَّرَضٌ فَزَادَهُمُ اللَّهُ مَرَضاً « 1 » ؛ در دلهاى آنها يك نوع بيمارى است و خدا ( به خاطر اعمالشان ) بر بيمارى آنها مىافزايد . »\r\nدر آيهء بعد به شرح حال گروه خطرناكى از همين منافقان بيمار دل كه نسبت به\r\n\r\n\r\n","description":"","footnote":"\r\n( 1 ) . سورهء بقره ، آيهء 10 .\r\n","page_name":" 142 ","page_number":142},
  {"content":"\r\n\r\nديگران خباثت و آلودگى بيشترى داشتند پرداخته ، مىگويد : « و نيز به خاطر بياوريد هنگامى را كه گروهى از آنها گفتند : اى مردم يثرب ( مدينه ) ! اينجا جاى توقّف شما نيست ، به خانه‌هاى خود بازگرديد ( وَإِذْ قَالَتْ طَّائِفَةٌ مِنْهُمْ يَا أَهْلَ يَثْرِبَ لَامُقَامَ لَكُمْ فَارْجِعُوا ) ! »\r\nخلاصه ، در برابر اين انبوه دشمن ، كارى از شما ساخته نيست ، خود را از معركه بيرون كشيده و خويشتن را به هلاكت و زن و فرزندتان را به دست اسارت نسپاريد !\r\nو به‌اين ترتيب مىخواستند جمعيّت انصار را از لشكر اسلام جدا كنند ، اين از يك سو .\r\nاز سوى ديگر ، « گروهى از همين منافقان كه در مدينه خانه داشتند ، از پيامبر صلى الله عليه و آله اجازه مىخواستند كه باز گردند و براى بازگشت خود عذر تراشى مىكردند ؛ از جمله مىگفتند : خانه‌هاى ما ديوار و در و پيكر درستى ندارد ، در حالى كه چنين نبود ؛ آنها فقط مىخواستند صحنه را خالى كرده ، فرار كنند ( وَيَسْتَأْذِنُ فَرِيقٌ مِّنْهُمُ النَّبِىَّ يَقُولُونَ إِنَّ بُيُوتَنَا عَوْرَةٌ وَمَا هِىَ بِعَوْرَةٍ إِنْ يُرِيدُونَ إِلَّا فِرَاراً ) » .\r\nواژهء « عوره » در اصل از مادّهء « عار » است و به چيزى گفته مىشود كه آشكار ساختنش موجب عار باشد ؛ به شكاف‌هايى كه در لباس يا ديوار خانه ظاهر مىشود ، و همچنين به نقاط آسيب‌پذير مرزها ، و آنچه انسان از آن بيم و وحشت دارد نيز « عوره » گفته مىشود . در اينجا منظور ، خانه‌هايى است كه در و ديوار مطمئنّى ندارد و بيم حملهء دشمن به آن مىرود .\r\n« منافقان » با مطرح ساختن اين عذرها مىخواستند ميدان جنگ را ترك كرده و به خانه‌هاى خود پناه برند .\r\nدر روايتى آمده است كه طايفهء « بنى حارثه » كسى را خدمت پيامبر صلى الله عليه و آله فرستادند و گفتند خانه‌هاى ما بدون حفاظ است و هيچ يك از خانه‌هاى انصار همچون خانه‌هاى ما نيست ، و ميان ما و طايفهء « غطغان » كه از شرق مدينه هجوم آورده‌اند ، حايل و مانعى وجود ندارد ، اجازه فرما به خانه‌هاى خود باز گرديم و از زنان و فرزندانمان دفاع كنيم ؛ پيامبر صلى الله عليه و آله به آنها اجازه داد .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nاين موضوع به گوش « سعد بن معاذ » بزرگ انصار رسيد ، به پيامبر صلى الله عليه و آله عرض كرد به آنها اجازه نفرما ، به خدا سوگند تا كنون هر مشكلى براى ما پيش آمده ، اين گروه همين بهانه را پيش كشيده‌اند ، اينها دروغ مىگويند ؛ پيامبر صلى الله عليه و آله دستور داد باز گردند .\r\n« يثرب » نام قديمى مدينه است ، پيش از آنكه پيامبر صلى الله عليه و آله به آنجا هجرت كند . بعد از آن كم كم نام مدينة الرّسول ( شهر پيغمبر ) بر آن گذارده شد كه مخفّف آن همان « مدينه » بود .\r\nاين شهر نام‌هاى متعدّدى دارد ؛ سيّد مرتضى علاوه بر اين دو نام ( يثرب و مدينه ) ، يازده نام ديگر براى اين شهر ذكر كرده از جمله : « طيّبه » ، « طابه » ، « سكينه » ، « محبوبه » ، « مرحومه » و « قاصمه » ( بعضى يثرب را نام زمين اين شهر مىدانند ) .\r\nدر پاره‌اى از روايات آمده است كه پيامبر صلى الله عليه و آله فرمود : « اين شهر را يثرب نناميد » شايد به اين جهت كه يثرب در اصل از مادّهء « ثرب » ( بر وزن حرب ) به معناى ملامت كردن است ، و پيامبر صلى الله عليه و آله چنين نامى را براى اين شهر پر بركت نمىپسنديد .\r\nبه هرحال ، اينكه منافقان ، اهل « مدينه » را با عنوان « يا اهل يثرب » خطاب كردند بى دليل نيست ، شايد به خاطر اين بوده كه مىدانستند پيامبر صلى الله عليه و آله از اين نام متنفر است ، و يا مىخواستند عدم رسميّت اسلام و عنوان « مدينة الرّسول » را اعلام دارند ، و يا آنها را به دوران جاهليّت توجّه دهند .\r\n* * * آيهء بعد به سستى ايمان اين گروه اشاره كرده و مىگويد : « آنها در اظهار اسلام آن قدر سست و ضعيفند كه اگر دشمنان از اطراف و جوانب مدينه وارد آن شوند ، و اين شهر را اشغال نظامى كنند و به آنها پيشنهاد نمايند كه به سوى آيين شرك و كفر بازگرديد به سرعت مىپذيرند ، و جز مدّت كمى براى انتخاب اين راه درنگ نخواهند كرد ( وَلَوْ دُخِلَتْ عَلَيْهِمْ مِّنْ أَقْطَارِهَا ثُمَّ سُئِلُوا الْفِتْنَةَ لَآتَوْهَا وَمَا تَلَبَّثُوا بِهَا إِلَّا يَسِيراً ) » .\r\nپيداست مردمى كه اين چنين ضعيف و بى پايه‌اند ، نه آمادهء پيكار با دشمنند و نه\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nپذيراى شهادت در راه خدا ، به سرعت تسليم مىشوند و تغيير مسير مىدهند .\r\nبنابراين ، منظور از كلمهء « فتنه » در اينجا همان شرك و كفر است ( همانگونه كه در آيات ديگر قرآن ، از قبيل آيهء 193 سورهء بقره آمده است ) .\r\nولى بعضى از مفسّران احتمال داده‌اند كه مراد از « فتنه » در اينجا جنگ بر ضدّ مسلمانان است كه اگر به اين گروه منافق پيشنهاد شود ، به زودى اين دعوت را اجابت كرده و با فتنه جويان همكارى مىكنند .\r\nامّا اين تفسير با ظاهر جملهء « وَ لَوْ دُخِلَتْ عَلَيْهِمْ مِنْ أَقْطارَهَا » ( اگر از اطراف بر مدينه هجوم آورند . . . ) سازگار نيست ، و شايد به همين دليل اكثر مفسّران همان معناى اوّل را انتخاب كرده‌اند .\r\n* * * سپس قرآن ، اين گروه منافق را به محاكمه مىكشد و مىگويد : « آنها قبلًا با خدا عهد و پيمان بسته بودند كه پشت به دشمن نكنند ، و بر سر عهد خود در دفاع از توحيد و اسلام و پيامبر بايستند ؛ مگر آنها نمىدانند كه عهد الهى مورد سؤال قرار خواهد گرفت و آنها در برابر آن مسئولند ( وَلَقَدْ كَانُوا عَاهَدُوا اللَّهَ مِنْ قَبْلُ لَايُوَلُّونَ الْأَدْبَارَ وَكَانَ عَهْدُ اللَّهِ مَسْئُولًا ) ! »\r\nبعضى گفته‌اند : منظور از اين عهد و پيمان همان تعهّدى است كه طايفهء « بنى حارثه » در روز جنگ احد با خدا و پيامبر كردند ، در آن هنگام كه تصميم به مراجعت از ميدان گرفتند و بعد پشيمان شدند ، عهد بستند كه ديگر هرگز گِرد اين امور نروند ، امّا همان‌ها در ميدان جنگ احزاب باز به فكر پيمان شكنى افتادند .\r\nبعضى نيز آن را اشاره به عهدى مىدانند كه در جنگ بدر و يا در عقبهء قبل از هجرت پيامبر ، با آن حضرت بستند .\r\nولى به نظر مىرسد كه آيهء فوق مفهوم وسيع و گسترده‌اى دارد كه هم اين عهد و پيمان‌ها و هم ساير عهد و پيمان‌هاى آنها را شامل مىشود .\r\nاصولًا هركسى ايمان مىآورد و با پيامبر صلى الله عليه و آله بيعت مىكند اين عهد را با او بسته كه\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nاز اسلام و قرآن تا سرحدّ جان دفاع كند .\r\nتكيه بر عهد و پيمان در اينجا به خاطر اين است كه حتّى عرب جاهلى به مسألهء عهد و پيمان احترام مىگذاشت ، چگونه ممكن است كسى بعد از ادّعاى اسلام ، پيمان خود را زير پا بگذارد !\r\n\r\n","description":"","footnote":"","page_name":" 146 ","page_number":146},
  {"content":"\r\n\r\n\r\nچهرهء نفاق در سورهء محمد\r\n\r\nعاقبت كار منافقان\r\n\r\nآيات 25 تا 27 از اين سوره :\r\nإِنَّ الَّذِينَ ارْتَدُّوا عَلَى أَدْبَارِهِم مِّنْ بَعْدِ مَا تَبَيَّنَ لَهُمُ الْهُدَى الشَّيْطَانُ سَوَّلَ لَهُمْ وَأَمْلَى لَهُمْ\r\nبه يقين كسانى كه بعد از روشن شدن راه هدايت براى آنها ، پشت به آن كردند ، شيطان اعمال زشتشان را در نظرشان زينت داده ، و آنها را با آرزوهاى طولانى فريفته است .\r\nذَلِكَ بِأَنَّهُمْ قَالُوا لِلَّذِينَ كَرِهُوا مَا نَزَّلَ اللَّهُ سَنُطِيعُكُمْ فِى بَعْضِ الْأَمْرِ وَاللَّهُ يَعْلَمُ إِسْرَارَهُمْ\r\nاين به خاطر آن است كه آنها به كسانى كه نزول وحى الهى را كراهت داشتند گفتند :\r\n« ما در بعضى از امور از شما پيروى مىكنيم . » در حالى كه خداوند اسرار آنها را مىداند .\r\nفَكَيْفَ إِذَا تَوَفَّتْهُمُ الْمَلَائِكَةُ يَضْرِبُونَ وُجُوهَهُمْ وَأَدْبَارَهُمْ\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nحال آنها چگونه خواهد بود هنگامى كه فرشتگان ( مرگ ) بر صورت و پشت آنها مىزنند ( و جانشان را مىگيرند ) !\r\n* * * اين آيات همچنان به بحث پيرامون منافقان و موضع‌گيرىهاى مختلف آنها ادامه مىدهد ؛ مىفرمايد : « كسانى كه بعد از روشن شدن حق ، بازگشتند و پشت كردند ، شيطان اعمال زشتشان را در نظرشان زينت داده ، و آنها را به آرزوهاى دور ودراز فريفته است ( إِنَّ الَّذِينَ ارْتَدُّوا عَلَى أَدْبَارِهِم مِّنْ بَعْدِ مَا تَبَيَّنَ لَهُمُ الْهُدَى الشَّيْطَانُ سَوَّلَ لَهُمْ وَأَمْلَى لَهُمْ ) » .\r\nگرچه بعضى احتمال داده‌اند كه اين آيه پيرامون جمعى از كفّار اهل كتاب سخن مىگويد كه قبل از قيام پيامبر اسلام صلى الله عليه و آله نشانه‌هاى او را بر اساس كتب آسمانيشان مىشمردند و سخت در انتظار او بودند ، امّا بعد از قيام او و روشن شدن اين نشانه‌ها ، به او پشت كردند و شهوات و منافع مادّى ، مانع ايمانشان شد .\r\nولى قرائنى كه در آيات قبل و بعد است به خوبى نشان مىدهد اين آيه نيز دربارهء منافقان سخن مىگويد كه نزديك آمدند و دلايل حقّانيّت پيامبر صلى الله عليه و آله را به وضوح ديدند و شنيدند ، ولى به خاطر هواپرستى و تسويلات شيطانى به آن پشت كردند .\r\n« سَوَّلَ » از مادهء « سؤل » بر وزن « قفل » به معناى حاجتى است كه نفس آدمى نسبت به آن حريص است و « تسويل » به معناى ترغيب و تشويق نسبت به امورى كه به آن حريص است ، و نسبت اين امر به شيطان ، به خاطر وسوسه‌هايى است كه او در جان انسان مىكند ، و مانع هدايت او مىشود .\r\nجملهء « وَ أَمْلَى لَهُمْ » از مادّهء « املاء » به معناى ايجاد طول امل و آرزوهاى دور و دراز است كه انسان را به خود مشغول داشته و از حق باز مىدارد .\r\nآيهء بعد علّت اين تسويلات و تزيينات شيطانى را چنين شرح مىدهد : « اين به خاطر آن است كه آنان به كسانى كه از نزول وحى الهى به پيامبر صلى الله عليه و آله اسلام ناراحت بودند گفتند : ما در بعضى از امور از شما پيروى مىكنيم ( ذَلِكَ بِأَنَّهُمْ قَالُوا لِلَّذِينَ كَرِهُوا مَا نَزَّلَ اللَّهُ سَنُطِيعُكُمْ فِى\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nبَعْضِ الْأَمْرِ ) » .\r\nكار منافق همين است كه به دنبال افراد سر خورده و مخالف مىگردد ، و اگر در تمام جهات با او قدر مشترك نداشته باشد ، به همان مقدار كه وجوه مشترك موجود است همكارى ، بلكه اطاعت مىكند .\r\nمنافقان مدينه نيز به سراغ يهود آمدند ، يهود « بنى نضير » و « بنى قريظه » كه پيش از بعثت پيامبر صلى الله عليه و آله از مبلّغان اسلام بودند ، امّا بعد از ظهورش به خاطر حسد و كبر و به خطر افتادن منافعشان ، ظهور اسلام را ناخوشايند دانستند ، و از آنجا كه مخالفت با پيامبر اسلام و توطئه ضدّ او ، قدر مشتركى در ميان منافقان و يهود بود ، قول همكارى به آنها دادند .\r\nتعبير « فِى بَعْضِ الْأَمْرِ » شايد اشاره به اين است كه ما تنها در اين قسمت با شما همكارى مىكنيم ، ولى شما با بت‌پرستى مخالفيد ، و معتقد به رستاخيز هستيد ، ما در اين امور با شما همراه نيستيم .\r\nاين سخن شبيه چيزى است كه در آيهء 11 سورهء حشر آمده : « أَلَمْ تَرَ إِلَى الَّذِينَ نَافَقُوا يَقُولُونَ لِإِخْوَانِهِمُ الَّذِينَ كَفَرُوا مِنْ أَهْلِ الْكِتَابِ لَئِنْ أُخْرِجْتُمْ لَنَخْرُجَنَّ مَعَكُمْ وَلَا نُطِيعُ فِيكُمْ أَحَداً أَبَداً وَإِنْ قُوتِلْتُمْ لَنَنْصُرَنَّكُمْ ؛ آيا نديديد منافقان را كه به برادران كافرشان از اهل كتاب مىگويند : هرگاه شما را ( از وطن ) بيرون كنند ، ما هم با شما بيرون خواهيم رفت ، و از هيچ كس در مخالفت با شما اطاعت نخواهيم كرد ، و اگر با شما پيكار شود ، ياريتان خواهيم كرد . »\r\nدر پايان آيه آنها را با عبارتى كوتاه تهديد كرده ، مىگويد : « خداوند مخفىكارىها و اسرار آنها را مىداند ( وَاللَّهُ يَعْلَمُ إِسْرَارَهُمْ ) » .\r\nهم از كفر باطنى آنها و نفاقشان آگاه است ، و هم از توطئه‌چين‌ها با كمك يهود ، و به موقع آنها را مجازات خواهد كرد .\r\nو نيز از آنچه يهود از حسادت و دشمنى و عناد مخفى مىداشتند آگاه است . آنها طبق گواهى كتابشان چنان از نشانه‌هاى پيامبر اسلام صلى الله عليه و آله آگاه بودند كه او را همچون\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nفرزند خود مىشناختند ، و اين نشانه‌ها را قبلًا آشكارا مىگفتند ، ولى بعد از ظهورش همه را مخفى و پنهان كردند . خدا از اين پنهان كارى آگاه است .\r\nدر حديثى از امام باقر و امام صادق عليهما السلام آمده است كه منظور از « كَرِهُوا مَا نَزَّلَ اللَّهُ » ، « بنىاميّه » هستند كه نزول فرمان خداوند را دربارهء ولايت على عليه السلام ناخوش داشتند .\r\nروشن است كه اين نوعى تطبيق و بيان مصداق است ، نه انحصار مفهوم آيه .\r\nآيهء بعد در حقيقت توضيحى است براى اين تهديد سر بسته ، مىفرمايد : « حال آنها چگونه خواهد بود هنگامى كه فرشتگان مرگ روحشان را قبض مىكنند در حالى كه بر صورت و پشت آنها مىزنند ( فَكَيْفَ إِذَا تَوَفَّتْهُمُ الْمَلَائِكَةُ يَضْرِبُونَ وُجُوهَهُمْ وَأَدْبَارَهُمْ ) ! »\r\nآرى ، اين فرشتگان مأمورند كه در آستانهء مرگ ، مجازات آنها را شروع كنند تا طعم تلخ كفر و نفاق و لجاجت و عناد را بچشند ؛ به صورت آنها مىكوبند ، براى اينكه رو به سوى دشمنان خدا رفته‌اند ، و بر پشت آنها مىزنند به خاطر اينكه به آيات الهى و پيامبرش پشت كردند .\r\nاين معنا شبيه چيزى است كه در آيهء 50 ، سورهء انفال ، دربارهء كفر و منافقين آمده است : « وَلَوْ تَرَى إِذْ يَتَوَفَّى الَّذِينَ كَفَرُوا الْمَلَائِكَةُ يَضْرِبُونَ وُجُوهَهُمْ وَأَدْبَارَهُمْ وَذُوقُوا عَذَابَ الْحَرِيقِ ؛ اگر ببينى كافران را هنگامى كه فرشتگان مرگ جان آنها را مىگيرند ، و بر صورت و پشت آنها مىزنند و مىگويند : بچشيد عذاب سوزنده را ! »\r\n\r\nشناسايى منافقان از لحن گفتار :\r\n\r\nآيات 29 تا 31 سورهء محمد صلى الله عليه و آله :\r\nأَمْ حَسِبَ الَّذِينَ فِى قُلُوبِهِمْ مَرَضٌ أَنْ لَّنْ يُخْرِجَ اللَّهُ أَضْغَانَهُمْ\r\nآيا كسانى كه در دلهايشان بيمارى است ، گمان كردند خدا كينه‌هايشان را آشكار نمىكند !\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nوَلَوْ نَشَاءُ لَأَرَيْنَاكَهُمْ فَلَعَرَفْتَهُمْ بِسِيمَاهُمْ وَلَتَعْرِفَنَّهُمْ فِى لَحْنِ الْقَوْلِ وَاللَّهُ يَعْلَمُ أَعْمَالَكُمْ\r\nو اگر ما بخواهيم آنها را به تو نشان مىدهيم تا آنها را با قيافه‌هايشان بشناسى ، هرچند مىتوانى از طرز سخنانشان آنها را بشناسى ، و خداوند اعمال شما را مىداند .\r\nوَلَنَبْلُوَنَّكُمْ حَتَّى نَعْلَمَ الْمُجَاهِدِينَ مِنْكُمْ وَالصَّابِرِينَ وَنَبْلُوَ أَخْبَارَكُمْ\r\nبه يقين ما همهء شما را مىآزماييم تا معلوم شود مجاهدان واقعى و صابران از ميان شما كيانند ! و اخبار شما را بيازماييم .\r\nاين آيات بخشى ديگر از صفات و نشانه‌هاى منافقين را شرح مىدهد و مخصوصاً بر اين معنا تأكيد دارد كه اينها تصوّر نكنند براى هميشه مىتوانند چهرهء درونى خود را از پيامبر صلى الله عليه و آله و مؤمنان مكتوم دارند ، و خويشتن را از رسوايى بزرگ برهانند .\r\nنخست مىگويد : « آيا كسانى كه در دلهايشان بيمارى است گمان كردند خدا كينه‌هاى شديدشان را ظاهر نمىسازد ( أَمْ حَسِبَ الَّذِينَ فِى قُلُوبِهِمْ مَرَضٌ أَنْ لَّنْ يُخْرِجَ اللَّهُ أَضْغَانَهُمْ ) ! »\r\n« اضغان » جمع « ضغن » بر وزن « حرص » ، و همچنين بر وزن « عقد » به معناى كينهء شديد است .\r\nآرى ، آنها در درون دل ، كينهء شديدى نسبت به پيامبر صلى الله عليه و آله و مؤمنان داشته و هميشه منتظر فرصتى بودند كه ضربه‌اى بر آنها وارد كنند ، قرآن به آنان هشدار مىدهد ، تصوّر نكنند هميشه مىتوانند چهرهء واقعى خود را مكتوم دارند .\r\n* * * لذا در آيهء بعد مىافزايد : « اگر بخواهيم آنها را به تو نشان مىدهيم ، تا آنها را با قيافه‌هايشان بشناسى ( وَلَوْ نَشَاءُ لَأَرَيْنَاكَهُمْ فَلَعَرَفْتَهُمْ بِسِيمَاهُمْ ) » .\r\nدر چهره‌هاى آنها علامتى مىگذاريم كه با مشاهدهء آن علامت از نفاقشان آگاه\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nشوى ، و به « رأى العين » آنها را ببينى .\r\nسپس مىافزايد : « هرچند الان هم مىتوانى از طرز سخنانشان آنها را بشناسى ( وَلَتَعْرِفَنَّهُمْ فِى لَحْنِ الْقَوْلِ ) » .\r\n« راغب » در « مفردات » مىگويد : « لحن » عبارت از اين است كه سخن را از قواعد و سنن خود منحرف سازند ، يا حركات حروف را تغيير دهند ، و يا از صورت صراحت به كنايه و اشاره بكشانند ، و منظور در آيهء مورد بحث ، همان معناى سوم است يعنى اين منافقان بيمار دل را از كنايه و نيش‌ها و تعبيرات موذيانه و منافقانهءشان مىتوان شناخت ؛ هرجا سخن از جهاد است ، آنها به نحوى در تضعيف ارادهء مردم مىكوشند ؛ هرجا سخن از حقّ و عدالت است ، آن را به سوى ديگرى منحرف مىسازند ؛ و آنجا كه از نيكان و پاكان و پيشگامان اسلام سخن به ميان مىآيد ، به نحوى مىكوشند آنها را لكّه‌دار و كم اعتبار كنند .\r\nلذا در حديث معروفى از « ابو سعيد خدرى » نقل شده است كه مىگويد : « لَحْنُ الْقُوْلِ : بُغْضُهُمْ عَلِىِّ بْنِ ابِى طَالِبٍ ، وَ كُنَّا نَعْرِفُ الْمُنَافِقِينَ عَلَى عَهْدِ رَسُولِ اللَّهِ صلى الله عليه و آله بِبُغْضِهِمْ عَلِىّ بْنِ ابِى طَالِبٍ ؛ منظور از لحن القول ، بغض علىّ بن ابىطالب عليه السلام است ، و ما منافقان را در عصر پيامبر صلى الله عليه و آله از طريق عداوت با على عليه السلام مىشناختيم . »\r\nآرى اين يكى از نشانه‌هاى بارز منافقان بود كه نسبت به اوّلين مؤمن از ميان مردان ، و نخستين پيشگام جانباز اسلام عداوت مىورزيدند .\r\nاصولًا ممكن نيست انسان چيزى را در دل داشته باشد و بتواند براى مدّت طولانى آن را چنان مكتوم دارد كه حتّى در كنايات و اشارات و لحن كلام او ظاهر نشود ؛ لذا در حديثى از اميرمؤمنان على عليه السلام مىخوانيم : « مَا أَضْمَرَ أَحَدٌ شَيْئاً إِلَّا ظَهَرَ فِى فَلَتَاتِ لِسَانِهِ وَ صَفَحَاتِ وَجْهِهِ ؛ هيچ كس چيزى را در دل پنهان نمىكند مگر اينكه در سخنانى كه از دهان او نا آگاه مىپرد و بر صفحهء صورتش ، آشكار مىشود . »\r\nدر آيات ديگر قرآن سخنان موذيانهء منافقان كه مصداق اين لحن القول است ، يا\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nحركات مشكوك آنها ، نقل شده است ؛ و شايد به همين دليل بعضى از مفسّران گفته‌اند كه بعد از نزول آيهء مورد بحث ، ديگر پيامبر صلى الله عليه و آله به خوبى منافقان را از نشانه‌هاى آن‌ها مىشناخت .\r\nشاهد گوياى اين سخن اينكه به آن حضرت دستور داده شد كه هرگاه يكى از آنها از دنيا برود بر او نماز نخواند ، و كنار قبرش براى دعا و طلب آمرزش نايستد : « وَلَا تُصَلِّ عَلَى أَحَدٍ مِّنْهُمْ مَّاتَ أَبَداً وَلَا تَقُمْ عَلَى قَبْرِهِ . « 1 » »\r\nمخصوصاً از مواقعى كه منافقان به خوبى چهرهء واقعى خود را آشكار مىكردند ، موقع جهاد بود ؛ قبل از جنگ به هنگام جمع آورى كمك‌ها و آماده شدن براى ميدان نبرد ، و در ميدان جنگ به هنگام حملات شديد دشمن ، و بعد از جنگ به هنگام تقسيم غنائم ، كه در آيات فراوانى از قرآن مجيد - مخصوصاً در سورهء توبه و احزاب - به آنها اشاره شده است ، و كار به جايى رسيده بود كه حتّى افراد عادى مسلمانان نيز منافقان را در اين صحنه‌ها مىشناختند .\r\nامروز هم شناختن منافقان از لحن قول و موضع‌گيرىهاى خلافشان در مسائل مهمّ اجتماعى ، و مخصوصاً در بحران‌ها يا جنگ‌ها كار مشكلى نيست و با كمى دقّت از گفتار و رفتارشان شناسايى مىشوند . و چه خوب است مسلمانان بيدار باشند و از اين آيه الهام گيرند و اين گروه خطرناك و كينه توز را بشناسند و افشا كنند .\r\nدر پايان آيه مىافزايد : « خداوند اعمال همهء شما را مىداند ( وَاللَّهُ يَعْلَمُ أَعْمَالَكُمْ ) ! »\r\nهم اعمال مخفى و آشكار مؤمنان ، و هم اعمال منافقان را ؛ به فرض كه بتوانند چهرهء اصلى خود را از مردم پنهان دارند ، آيا از خدا كه در ظاهر و باطن و خلوت و جلوت با آنهاست ، مىتوانند مكتوم دارند !\r\n* * *\r\n\r\n\r\n","description":"","footnote":"\r\n( 1 ) . سورهء توبه ، آيهء 84 .\r\n","page_name":" 153 ","page_number":153},
  {"content":"\r\n\r\nدر آيهء بعد براى تأكيد بيشتر و نشان دادن طرق شناخت مؤمنان از منافقان مىافزايد : « ما همهء شما را قطعاً آزمايش مىكنيم ، تا معلوم شود مجاهدان واقعى شما و صابران كيانند - و مجاهد نماها و سست عنصران منافق كيانند - ( وَلَنَبْلُوَنَّكُمْ حَتَّى نَعْلَمَ الْمُجَاهِدِينَ مِنْكُمْ وَالصَّابِرِينَ ) ! »\r\nگرچه اين آزمايش دامنهء وسيع و گسترده‌اى دارد و صبر و شكيبايى در انجام همهء وظايف را شامل مىشود ، ولى به تناسب كلمهء مجاهدين و آيات قبل و بعد ، بيشتر منظور آزمايش در ميدان جهاد است . و راستى ميدان جهاد ميدان آزمايش بزرگ و سختى است ، و كمتر كسى مىتواند چهرهء واقعى خود را در چنين ميدان‌هايى از نظرها مستور دارد .\r\nو در ذيل آيه مىفرمايد : علاوه بر اينكه شما را مىآزماييم « اخبار شما را نيز آزمايش مىكنيم ( وَنَبْلُوَ أَخْبَارَكُمْ ) ! »\r\nبسيارى از مفسّران گفته‌اند كه مراد از « اخبار » در اينجا عمل انسان‌هاست ، چرا كه وقتى عملى از انسان سر مىزند ، به صورت « خبر » در ميان مردم پخش مىشود . بعضى نيز گفته‌اند منظور از « اخبار » در اينجا اسرار درونى است ، چرا كه اعمال مردم از اين اسرار خبر مىدهد . اين احتمال نيز وجود دارد كه « اخبار » در اينجا به معناى خبرهايى باشد كه مردم از وضع خود يا از تعهّدات خويش مىدهند ، مثلًا منافقان با پيامبر صلى الله عليه و آله عهد كرده بودند كه پشت به ميدان نبرد نكنند در حالى كه عهد و پيمان خود را شكستند ( وَلَقَدْ كَانُوا عَاهَدُوا اللَّهَ مِنْ قَبْلُ لَايُوَلُّونَ الْأَدْبَارَ « 1 » ) .\r\nو نيز « بعضى از آنها از پيامبر صلى الله عليه و آله اجازهء بازگشت از ميدان جهاد مىطلبيدند و مىگفتند :\r\nخانه‌هاى ما بدون حفاظ است در صورتى كه بدون حفاظ نبود ؛ هدفشان اين بود كه فرار كنند ( وَيَسْتَأْذِنُ فَرِيقٌ مِّنْهُمُ النَّبِىَّ يَقُولُونَ إِنَّ بُيُوتَنَا عَوْرَةٌ وَمَا هِىَ بِعَوْرَةٍ إِنْ يُرِيدُونَ إِلَّا فِرَاراً ) » .\r\n\r\n\r\n","description":"","footnote":"\r\n( 1 ) . سورهء احزاب ، آيهء 15 .\r\n","page_name":" 154 ","page_number":154},
  {"content":"\r\n\r\nبه اين ترتيب خداوند هم اعمال انسان‌ها را مىآزمايد و هم گفتار و اخبار آنها را .\r\nمطابق اين تفسير اين دو جمله در آيهء مورد بحث دو معناى متفاوت دارد ، در حالى كه طبق تفسيرهاى قبلى تأكيد يكديگر است .\r\nبه هرحال ، اين نخستين بار نيست كه خداوند به مردم اعلام مىكند كه شما را مىآزماييم تا صفوفتان از هم مشخّص شود ، و مؤمنان راستين از ضعيف الايمان‌ها و منافقان شناخته شوند ؛ در آيات فراوانى از قرآن مسألهء ابتلاء و امتحان مطرح شده است .\r\nضمناً جملهء : « حَتَّى نَعْلَمَ الْمُجَاهِدِينَ مِنْكُمْ ؛ تا مجاهدان شما را بشناسيم » به اين معنا نيست كه خداوند از اين گروه آگاهى ندارد بلكه منظور تحقّق اين معلوم الهى است و مشخّص شدن اين گونه افراد است ؛ يعنى ، تا اين علم الهى تحقّق خارجى يابد و عينيّت حاصل كند و صفوف مشخّص شود .\r\n\r\n","description":"","footnote":"","page_name":" 155 ","page_number":155},
  {"content":"\r\n . \r\n","description":"","footnote":"","page_name":" 156 ","page_number":156},
  {"content":"\r\n\r\n\r\nچهرهء نفاق در سورهء حشر\r\n\r\nنقش منافقان در فتنه‌هاى يهود\r\n\r\nآيات 11 و 12 سورهء حشر :\r\nأَلَمْ تَرَ إِلَى الَّذِينَ نَافَقُوا يَقُولُونَ لِإِخْوَانِهِمُ الَّذِينَ كَفَرُوا مِنْ أَهْلِ الْكِتَابِ لَئِنْ أُخْرِجْتُمْ لَنَخْرُجَنَّ مَعَكُمْ وَلَا نُطِيعُ فِيكُمْ أَحَداً أَبَداً وَإِنْ قُوتِلْتُمْ لَنَنْصُرَنَّكُمْ وَاللَّهُ يَشْهَدُ إِنَّهُمْ لَكَاذِبُونَ\r\nآيا منافقان را نديدى كه پيوسته به برادران كفّارشان از اهل كتاب مىگفتند : « اگر شما را ( از وطن ) بيرون كنند ما هم با شما بيرون خواهيم رفت ، و هرگز از هيچ كس دربارهء شما اطاعت نخواهيم كرد ؛ و اگر با شما پيكار شود ياريتان خواهيم كرد . » و خداوند شهادت مىدهد كه آنها دروغگويانند .\r\nلَئِنْ أُخْرِجُوا لَايَخْرُجُونَ مَعَهُمْ وَلَئِنْ قُوتِلُوا لَايَنْصُرُونَهُمْ وَلَئِن نَّصَرُوهُمْ لَيُوَلُّنَّ الْأَدْبَارَ ثُمَّ لَايُنْصَرُونَ\r\nاگر آنها را بيرون كنند با آنان بيرون نمىروند ؛ و اگر با آنها پيكار شود ياريشان نخواهند كرد ؛ و اگر ياريشان كنند پشت ( به ميدان ) كرده فرار مىكنند ؛ سپس كسى آنها را يارى نمىكند .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nبعضى از مفسّران شأن نزولى براى آيات فوق نقل كرده‌اند كه خلاصهء آن چنين است :\r\nجمعى از منافقان مدينه مانند « عبداللَّه بن أُبَىّ » و يارانش مخفيانه كسى را به سراغ يهود « بنى نضير » فرستادند و گفتند : شما محكم در جاى خود بايستيد ، از خانه‌هاى خود بيرون نرويد ، و دژهاى خود را محكم سازيد ، ما دو هزار نفر ياور از قوم خود و ديگران داريم و تا آخرين نفس با شما هستيم ، طايفهء بنى قريظه و ساير همپيمان‌هاى شما از قبيلهء غطفان نيز با شما همراهى مىكنند .\r\nهمين امر سبب شد كه يهود « بنى نضير » بر مخالفت پيامبر صلى الله عليه و آله تشويق شوند ، امّا در اين هنگام يكى از بزرگان بنىنضير به نام « سلام » به « حُيَىِّ بن اخطب » كه سرپرست برنامه‌هاى بنىنضير بود گفت : « اعتنايى به حرف عبداللَّه بن ابى نكن ، او مىخواهد تو را تشويق به جنگ با محمّد كند ، و خودش در خانه بنشيند و شما را تسليم حوادث نمايد . » حيى گفت : « ما جز دشمنى محمد و پيكار با او چيزى را نمىشناسيم . » سلام در پاسخ او گفت : « به خدا سوگند من مىبينم سرانجام ما را از اين سرزمين بيرون مىكنند ، و اموال و شرف ما بر باد مىرود ، كودكان ما اسير ، و جنجگويان ما كشته مىشوند . »\r\nآيات فوق سرانجام اين ماجرا را بازگو مىكند .\r\nبعضى معتقدند اين آيات قبل از ماجراى يهود بنىنضير نازل شده و حكايت از حوادث آيندهء اين ماجرا مىكند ، و به همين دليل آن را از خبرهاى غيبى قرآن مىشمرند .\r\nلحن آيات كه به صورت فعل مضارع ذكر شده گرچه اين نظر را تأييد مىكند ولى پيوند اين آيات با آيات پيشين كه بعد از ماجراى شكست بنى نضير و تبعيد آنها نازل گرديد ، نشان مىدهد كه اين آيات نيز بعد از اين ماجرا نازل شده و تعبير به فعل مضارع به عنوان حكايت حال است .\r\n* * *\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n\r\nاكنون به بررسى آيات فوق مىپردازيم :\r\nدر آيات پيشين اين سوره ماجراى فتنهء يهود بنىنضير بيان شده است .\r\nآيات مورد بحث به شرح حال گروهى از منافقان و نقش آنها در اين ماجرا مىپردازد ، تا وضع حال هر دو را در مقايسه با يكديگر روشن‌تر سازد ، و اين روش قرآن است كه براى معرّفى گروه‌ها آنها را در مقام مقايسه با يكديگر قرار مىدهد .\r\nنخست روى سخن را به پيامبر صلى الله عليه و آله كرده و مىفرمايد : « آيا منافقان را نديدى كه پيوسته به برادران كفّارشان از اهل كتاب مىگفتند : اگر شما را از وطن بيرون كنند ما هم با شما خواهيم بود ، و سخن هيچ كس را دربارهء شما اطاعت نخواهيم كرد ، و اگر هم با شما پيكار شود شما را يارى خواهيم كرد ( أَلَمْ تَرَ إِلَى الَّذِينَ نَافَقُوا يَقُولُونَ لِإِخْوَانِهِمْ الَّذِينَ كَفَرُوا مِنْ أَهْلِ الْكِتَابِ لَئِنْ أُخْرِجْتُمْ لَنَخْرُجَنَّ مَعَكُمْ وَلَا نُطِيعُ فِيكُمْ أَحَداً أَبَداً وَإِنْ قُوتِلْتُمْ لَنَنْصُرَنَّكُمْ ) » .\r\nو به اين ترتيب اين گروه از منافقان به طايفهء يهود سه مطلب را قول دادند كه در همه دروغ مىگفتند :\r\nنخست اينكه ، اگر شما را از اين سرزمين بيرون رانند ، ما هم بعد از شما در اينجا نمىمانيم تا جاى خالى شما را ببينيم .\r\nديگر اينكه ، اگر دستورى بر ضدّ شما صادر شود از هر كسى و هر مقام باشد ، نه حالا ، هيچ وقت اطاعت نمىكنيم !\r\nسوم اينكه ، اگر پاى كارزار به ميان آيد ، ما دوش به دوش شما ايستاده‌ايم و در يارى شما هيچ گونه ترديدى به خود راه نمىدهيم !\r\nآرى ، اينها قولهايى بود كه منافقان قبل از اين ماجرا به يهود دادند ، ولى حوادث بعد نشان داد كه همه دروغ بود .\r\nو به همين دليل ، قرآن با صراحت مىگويد : « خداوند شهادت مىدهد كه آنها دروغگويانند ( وَاللَّهُ يَشْهَدُ إِنَّهُمْ لَكَاذِبُونَ ) » .\r\nچه تعبير تكاندهنده‌اى كه با انواع تأكيدها همراه است ؛ ذكر خداوند به عنوان\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nشاهد و گواه ، و آوردن جمله به صورت جملهء اسميّه ، و نيز استفاده از « إِنَّ » ، و « لام تأكيد » ، همه نشان مىدهد كه « دروغ » و « نفاق » چنان به هم آميخته است كه جدايى در ميان اين دو ممكن نيست ، هميشه منافقان دروغگو بوده‌اند ، و غالباً دروغگويان منافقانند .\r\nتعبير به « إِخْوَانِهِمْ » ( برادرانشان ) نشان مىدهد كه رابطه و پيوند بسيار نزديكى ميان منافقان و كفّار است ، همان‌گونه كه در آيات قبل روى رابطهء اخوّت در ميان مؤمنان تكيه شده بود ، با اين تفاوت كه مؤمنان در اخوّت خود صادقند ، و لذا از هيچ‌گونه ايثار و فداكارى مضايقه نمىكنند ، و به عكس منافقان هيچ‌گونه وفادارى و همدردى ندارند ، و در سخت‌ترين لحظات دست از برادران خود بر مىدارند و اين است تفاوت اخوّت مؤمنان و كافران .\r\nجملهء « وَلَا نُطِيعُ فِيكُمْ أَحَداً أَبَداً ؛ ما هرگز سخن هيچ كس را در مورد شما اطاعت نخواهيم كرد . » اشاره به اين است كه توصيه‌ها و هشدارها و اخطارهاى محمّد صلى الله عليه و آله را در مورد شما كاملًا ناديده خواهيم گرفت .\r\nسپس براى توضيح بيشتر دربارهء دروغگويى آنها مىافزايد : « اگر يهود را بيرون كنند اين منافقان با آنها بيرون نمىروند ( لَئِنْ أُخْرِجُوا لَايَخْرُجُونَ مَعَهُمْ ) » .\r\n« و اگر با آنها پيكار شود ياريشان نخواهند كرد ( وَلَئِن نَّصَرُوهُمْ لَيُوَلُّنَّ الْأَدْبَارَ ) ! »\r\n« و بعد از آن هرگز يارى نخواهند داشت ( ثُمَّ لَايُنْصَرُونَ ) ! »\r\nلحن قاطع وكوبندهء اين‌آيات لرزه بر اندام هرمنافق و مخالفى مىافكند ، بخصوص اينكه آيه گرچه در مورد خاصّى نازل شده ولى به طور مسلّم مخصوص آن نيست ؛ اين يك اصل كلّى است در رابطهء « منافقان » با « ساير دشمنان اسلام » و همكارى نزديك آنان با يكديگر و وعده و وعيدهايى كه به هم مىدهند ، و بى پايه بودن تمام اين قول و قرارها .\r\nاين امر نه تنها در گذشتهء تاريخ اسلام رخ داد كه امروز هم نمونه‌هاى زندهء آن را در\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nهمكارى منافقان در كشورهاى اسلامى با دشمنان اسلام به چشم مىبينيم ، و در فردا و فرداها نيز صادق است ؛ و مسلّماً اگر مؤمنان راستين به وظايف خود عمل كنند بر آنها پيروز خواهند شد و نقشه هايشان نقش بر آب مىگردد .\r\n\r\nهمكارى بى سرانجام با اهل نفاق\r\n\r\nآيات 16 و 17 سورهء حشر :\r\nكَمَثَلِ الشَّيْطَانِ إِذْ قَالَ لِلْإِنسَانِ اكْفُرْ فَلَمَّا كَفَرَ قَالَ إِنِّى بَرِىءٌ مِّنْكَ إِنِّى أَخَافُ اللَّهَ رَبَّ الْعَالَمِين\r\nآنها مثل شيطانند كه به انسان گفت : « كافر شو ( تا مشكلات تو را حل كنم ! ) » امّا هنگامى كه كافر شد گفت : « من از تو بيزارم ، من از خداوندى كه پروردگار جهانيان است بيم دارم ! »\r\nفَكَانَ عَاقِبَتَهُمَا أَنَّهُمَا فِى النَّارِ خَالِدَيْنِ فِيهَا وَذَلِكَ جَزَاؤُا الظَّالِمِينَ\r\nسرانجام كار آن دو اين شد كه در آتش دزوخ خواهند بود ، جاودانه در آن مىمانند ، و اين است كيفر ستمكاران !\r\n* * * قرآن در اين آيات دربارهء منافقان به نكتهء جالبى اشاره مىكند ، مىگويد :\r\n« داستان آنها نيز همانند داستان شيطان است كه به انسان گفت كافر شو تا مشكلات تو را حل كنم ، امّا هنگامى كه كافر شد گفت من از تو بيزارم ، من از خداوندى كه پروردگار عالميان است بيم دارم ( كَمَثَلِ الشَّيْطَانِ إِذْ قَالَ لِلْإِنسَانِ اكْفُرْ فَلَمَّا كَفَرَ قَالَ إِنِّى بَرِىءٌ مِّنْكَ إِنِّى أَخَافُ اللَّهَ رَبَّ الْعَالَمِين ) ! »\r\nدر اينكه منظور از « انسان » در اين آيه كيست ؟ آيا مطلق انسانهايى است كه تحت تأثير شيطان قرار گرفته ، فريب وعده‌هاى دروغين او را مىخورند و راه كفر مىپويند ،\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nو سر انجام شيطان آنها را تنها گذاشته و از آنان بيزارى مىجويد ؟\r\nيا منظور انسان خاصّى است همانند « ابوجهل » و پيروان او كه در جنگ بدر به وعده‌هاى فريبندهء شيطان دلگرم شدند ، و عاقبت طعم تلخ شكست را چشيدند ، چنان كه در آيهء 48 سورهء انفال مىخوانيم : « وَإِذْ زَيَّنَ لَهُمُ الشَّيْطَانُ أَعْمَالَهُمْ وَقَالَ لَا غَالِبَ لَكُمُ الْيَوْمَ مِنْ النَّاسِ وَإِنِّى جَارٌ لَّكُمْ فَلَمَّا تَرَاءَتِ الْفِئَتَانِ نَكَصَ عَلَى عَقِبَيْهِ وَقَالَ إِنِّى بَرِىءٌ مِّنْكُمْ إِنِّى أَرَى مَا لَاتَرَوْنَ إِنِّى أَخَافُ اللَّهَ وَاللَّهُ شَدِيدُ الْعِقَابِ ؛\r\nو ( به ياد آور ) هنگامى را كه شيطان ، اعمال مشركان را در نظرشان جلوه داد ، و گفت : امروز هيچ‌كس از مردم بر شما پيروز نمىگردد ؛ و من در كنار شما ( و پناه‌دهندهء شما ) هستم . ولى هنگامى كه دو گروه ( كافران و مؤمنان ) در برابر يكديگر قرار گرفتند ، به عقب برگشت ، و گفت : من از شما ( پيروانم ) بيزارم ، من چيزى مىبينم كه شما نمىبينيد ؛ من از خدا مىترسم ! و خداوند سخت كيفر است ! »\r\nو يا اينكه ، منظور از « انسان » همان « برصيصاى » عابد بنىاسرائيل است كه فريب شيطان را خورد و كافر شد ، و در لحظات حسّاس شيطان از او بيزارى جست و از او جدا شد .\r\nولى تفسير اوّل با مفهوم آيه سازگارتر است و تفسير دوم و سوم مىتواند بيان مصداقى از آن مفهوم گسترده باشد ؛ و به هرحال ، عذابى را كه شيطان از آن اظهار وحشت مىكند ظاهراً عذاب دنيا است ؛ و بنابراين ، ترس او جدّى است نه شوخى و استهزا ، و بسيارند كسانى كه از مجازاتهاى نزديك مىترسند ولى نسبت به مجازاتهاى دراز مدت بى اعتنا هستند .\r\nآرى ، چنين است حال منافقان كه دوستان خود را با وعده‌هاى دروغين و نيرنگ به وسط معركه مىفرستند ، سپس آنها را تنها گذارده فرار مىكنند ؛ چرا كه در نفاق ، وفادارى نيست .\r\nدر آيهء بعد سر انجام كار اين دو گروه : « شيطان و اتباعش » و « منافقان و دوستانشان\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nاز اهل كفر » را روشن ساخته ، مىافزايد :\r\n« سرانجام كار آنها اين شد كه هر دو در آتش دوزخند ، جاودانه در آن مىمانند ، و اين است كيفر ظالمان ( فَكَانَ عَاقِبَتَهُمَا أَنَّهُمَا فِى النَّارِ خَالِدَيْنِ فِيهَا وَذَلِكَ جَزَاؤُا الظَّالِمِينَ ) ! »\r\nاين يك اصل كلّى است كه عاقبت همكارى كفر و نفاق ، و شيطان و يارانش ، شكست و ناكامى و عذاب دنيا و آخرت است ؛ در حالى كه همكارى مؤمنان و دوستانشان همكارى مستمر و جاودانى و سرانجامش پيروزى و برخوردارى از رحمت واسعهء الهى در هر دو جهان است .\r\n\r\nدو درس مهم\r\n\r\n1 خار كِشتى ، ثمرت خار دهد !\r\nآنچه در آيات فوق در مورد پيمان شكنى منافقان و تنها گذاشتن دوستان خود در لحظات سخت و حسّاس آمده مطلبى است كه بارها در زندگى خود نمونه‌هاى آن را ديده‌ايم .\r\nآنها مثل شيطان اغواگر ، به وسوسهء اين و آن مىپردازند ؛ و قول هرگونه مساعدت و كمك به آنها مىدهند ، و آنان را به ميدان حوادث مىفرستند و آلودهء انواع گناه مىكنند ؛ امّا در بحرانىترين حالات آنها را در وسط ميدان رها كرده براى حفظ جان يا منافع خويش فرار مىكنند .\r\nو اين است سرنوشت كسانى كه با منافقان همكار و همپيمانند .\r\nنمونهء زندهء آن در عصر ما پيمان‌هايى است كه قدرت‌هاى بزرگ و شياطين زمان ما با سران دولت‌هايى كه به آنها وابسته‌اند امضا مىكنند ، و بارها ديده‌ايم اين دولت‌هاى وابسته كه همه چيز خود را در طبق اخلاص گذارده و نثار آن حاميان شيطان صفت كرده‌اند ، در حوادث سخت كاملًا تنها مانده ، و از همه جا رانده شده‌اند ؛ و اينجاست كه\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nبر عمق پيام قرآنى آشناتر مىشويم كه مىگويد : « كَمَثَلِ الشَّيْطَانِ إِذْ قَالَ لِلْإِنسَانِ اكْفُرْ فَلَمَّا كَفَرَ قَالَ إِنِّى بَرِىءٌ مِّنْكَ إِنِّى أَخَافُ اللَّهَ رَبَّ الْعَالَمِينَ ؛ كار آنها مانند شيطان است كه به انسان گفت : كافر شو ؛ و هنگامى كه كافر شد گفت : من از تو بيزارم ، من از خداوندى كه پروردگار عالميان است بيم دارم ! »\r\n\r\n2 عاقبت شوم برصيصاى عابد\r\nبعضى از مفسّران و ارباب حديث در ذيل اين آيات ، روايتى پر معنا از عابدى از بنى اسرائيل به نام « برصيصا » نقل كرده‌اند كه مىتواند درس بزرگى براى همهء افراد باشد تا هرگز با طناب پوسيدهء شيطان و منافقان به چاه نروند كه رفتن همان ، و سرنگون شدن در قعر چاه همان !\r\nو خلاصهء داستان چنين است :\r\nدر ميان بنى اسرائيل عابدى بود به نام « برصيصا » كه زمانى طولانى عبادت كرده بود ، و به آن حد از مقام قرب رسيده بود كه بيماران روانى را نزد او مىآوردند و با دعاى او سلامت خود را باز مىيافتند ؛ روزى زن جوانى را از يك خانوادهء با شخصيّت به وسيلهء برادرانش نزد او آوردند ، و بنا شد مدّتى بماند تا شفا يابد ؛ شيطان در اينجا به وسوسه‌گرى مشغول شد ، و آن قدر صحنه را در نظر او زينت داد تا آن مرد عابد به او تجاوز كرد ! چيزى نگذشت كه معلوم شد آن زن باردار شده ( و از آنجا كه گناه هميشه سرچشمهء گناهان عظيم‌تر است ) زن را به قتل رسانيد ، و در گوشه‌اى از بيابان دفن كرد !\r\nبرادرانش از اين ماجرا با خبر شدند كه مرد عابد دست به چنين جنايت هولناكى زده ؛ اين خبر در تمام شهر پيچيد ، و به گوش امير رسيد ؛ او با گروهى از مردم حركت كرد تا از ماجرا با خبر شود ؛ هنگامى كه جنايات عابد مسلّم شد او را از عبادتگاهش فرو كشيدند ؛ پس از اقرار به گناه دستور داد او را به دار بياويزند ؛ هنگامى كه بر بالاى\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nچوبهء دار قرار گرفت شيطان در نظرش مجسّم شد ، گفت : من بودم كه تو را به اين روز افكندم ! و اگر آنچه را مىگويم اطاعت كنى موجبات نجات تو را فراهم خواهم كرد !\r\nعابد گفت : چه كنم ؟ گفت : تنها يك سجده براى من كنى كافى است ! عابد گفت : در اين حالتى كه مىبينى ، توانايى ندارم . شيطان گفت : اشاره‌اى كفايت مىكند . عابد باگوشهء چشم ، يا با دست خود ، اشاره‌اى كرد و سجده به شيطان آورد و در دم جان سپرد و كافر از دنيا رفت .\r\nآرى ، چنين است سرانجام وسوسه‌هاى شياطين ، و منافقانى كه در خطّ آنها هستند .\r\n\r\n","description":"","footnote":"","page_name":" 165 ","page_number":165},
  {"content":"\r\n . \r\n","description":"","footnote":"","page_name":" 166 ","page_number":166},
  {"content":"\r\n\r\n\r\nچهرهء نفاق در سورهء منافقين\r\n\r\nسرچشمه‌هاى نفاق\r\n\r\nآيات 1 تا 4 سورهء منافقين :\r\nإِذَا جَاءَكَ الْمُنَافِقُونَ قَالُوا نَشْهَدُ إِنَّكَ لَرَسُولُ اللَّهِ وَاللَّهُ يَعْلَمُ إِنَّكَ لَرَسُولُهُ وَاللَّهُ يَشْهَدُ إِنَّ الْمُنَافِقِينَ لَكَاذِبُونَ\r\nهنگامى كه منافقان نزد تو آيند ، مىگويند : « ما شهادت مىدهيم كه به يقين تو پيامبر خدا هستى ! » - خداوند مىداند كه تو پيامبر او هستى - ولى خداوند شهادت مىدهد كه منافقان دروغگو هستند ( زيرا به گفتهء خود ايمان ندارند ) .\r\nاتَّخَذُوا أَيْمَانَهُمْ جُنَّةً فَصَدُّوا عَنْ سَبِيلِ اللَّهِ إِنَّهُمْ سَاءَ مَا كَانُوا يَعْمَلُونَ\r\nآنها سوگندهايشان را پوششى قرار دادند ( تا مردم را ) از راه خدا باز دارند ، و چه بد است آنچه انجام مىدادند .\r\nذَلِكَ بِأَنَّهُمْ آمَنُوا ثُمَّ كَفَرُوا فَطُبِعَ عَلَى قُلُوبِهِمْ فَهُمْ لَايَفْقَهُونَ\r\nاين به خاطر آن است كه آنها ( نخست ) ايمان آوردند ، سپس كافر شدند ؛ از اين رو ، بر دل‌هاى آنها مُهر نهاده شده ، و ( حقيقت را ) درك نمىكنند .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nوَإِذَا رَأَيْتَهُمْ تُعْجِبُكَ أَجْسَامُهُمْ وَإِنْ يَقُولُوا تَسْمَعْ لِقَوْلِهِمْ كَأَنَّهُمْ خُشُبٌ مُّسَنَّدَةٌ يَحْسَبُونَ كُلَّ صَيْحَةٍ عَلَيْهِمْ هُمُ الْعَدُوُّ فَاحْذَرْهُمْ قَاتَلَهُمُ اللَّهُ أَنَّى يُؤْفَكُونَ\r\nهنگامى كه آنها را مىبينى ، ظاهر ( آراستهء ) آنان تو را در شگفتى فرو مىبرد ؛ و اگر سخن بگويند به سخنانشان گوش فرار مىدهى ؛ امّا گويى چوب‌هاى خشكى هستند كه به ديوار تكيه داده شده است ! هر فريادى ( از هر جا ) بلند شود بر ضدّ خود مىپندارند ؛ آنها دشمنان واقعى ( تو ) هستند ؛ از آنان بر حذر باش ! خداوند آنها را بكشد ، چگونه ( از حقّ ) منحرف مىشوند !\r\n* * * \r\nسرچشمهء نفاق :\r\nقبل از ورود در تفسير اين آيات ، ذكر مقدّمه‌اى لازم به نظر مىرسد و آن اينكه ، مسألهء نفاق و منافقان در اسلام از زمانى مطرح شد كه پيامبر صلى الله عليه و آله به مدينه هجرت فرمود و پايه‌هاى اسلام قوى ، و پيروزى آن آشكار شد ؛ و گرنه در مكّه تقريباً منافقى وجود نداشت ؛ زيرا مخالفان قدرتمند هرچه مىخواستند آشكارا بر ضدّ اسلام مىگفتند ، و انجام مىدادند ، و از كسى پروا نداشتند و نيازى به كارهاى منافقانه نبود ؛ امّا هنگامى كه نفوذ و گسترش اسلام در مدينه ، دشمنان را در ضعف و ناتوانى قرار داد ، ديگر اظهار مخالفت به طور آشكار مشكل ، و گاه غير ممكن بود ؛ و لذا دشمنان شكست خورده براى ادامهء برنامه‌هاى تخريبى خود تغيير چهره داده ، ظاهراً به صفوف مسلمانان پيوستند ، ولى در خفا به اعمال خود ادامه مىدادند .\r\nهمان گونه كه قبلًا هم اشاره كرديم طبيعت هر انقلابى چنين است كه بعد از پيروزى چشمگير ، با صفوف منافقان روبه‌رو خواهد شد ، و دشمنان سرسخت ديروز به صورت عوامل نفوذى امروز در لباس دوستان ظاهرى ، جلوه‌گر مىشوند ؛ و از\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nاينجاست كه مىتوان فهميد چرا اين همه آيات مربوط به منافقين در مدينه نازل شده نه در مكّه .\r\nاين نكته را نيز مجدّداً يادآورى مىكنيم كه مسألهء نفاق و منافقان مخصوص به عصر پيامبر صلى الله عليه و آله نبود ، بلكه هر جامعه‌اى - مخصوصاً جوامع انقلابى - با آن روبه‌رو هستند ؛ به همين دليل بايد تحليل‌ها و موشكافىهاى قرآن را روى اين مسأله نه به عنوان يك مسألهء تاريخى ، بلكه به عنوان يك مسألهء مورد نياز فعلى ، مورد بررسى دقيق قرار داد ، و از آن براى مبارزه با روح نفاق و خطوط منافقين در جوامع اسلامى امروز الهام گرفت ؛ و نيز بايد نشانه‌هاى آنها را كه قرآن به طور گسترده بازگو كرده است دقيقاً شناخت ؛ و از طريق اين نشانه‌ها به خطوط و نقشه‌هاى آنها پى برد .\r\nنكتهء مهم ديگر اينكه ، خطر منافقان براى هر جامعه از خطر هر دشمنى بيشتر است ؛ چرا كه از يك سو شناخت آنها غالباً آسان نيست ، و از سوى ديگر ، دشمنان داخلى هستند ، و گاه چنان در تار و پود جامعه نفوذ مىكنند كه جدا ساختن آنها كار بسيار مشكلى است ؛ و از سوى سوم روابط خويشاوندى و اقتصادى و عاطفى آنها با ساير اعضاى جامعه ، كار مبارزه را با آنها دشوار مىسازد .\r\nبه همين دليل ، اسلام در طول تاريخ خود بيشترين ضربه را از منافقان خورده ؛ و نيز به همين دليل قرآن سخت‌ترين حملات خود را متوجّه منافقان ساخته و آن قدر كه آنها را كوبيده ، هيچ دشمنى را نكوبيده است .\r\nبا توجّه به اين مقدّمه به تفسير آيات باز مىگرديم .\r\n* * * نخستين سخنى را كه قرآن در اينجا دربارهء منافقان مطرح مىكند همان اظهار ايمان دروغين آنهاست كه پايهء اصلى نفاق را تشكيل مىدهد ؛ مىفرمايد : « هنگامى كه منافقان نزد تو مىآيند مىگويند : ما شهادت مىدهيم كه حتماً تو رسول خدايى ( إِذَا جَاءَكَ الْمُنَافِقُونَ قَالُوا نَشْهَدُ إِنَّكَ لَرَسُولُ اللَّهِ ) ! »\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nسپس قرآن مىافزايد : « خداوند مىداند كه تو فرستادهء او هستى ، ولى خداوند گواهى مىدهد كه منافقان دروغگو هستند ( وَاللَّهُ يَعْلَمُ إِنَّكَ لَرَسُولُهُ وَاللَّهُ يَشْهَدُ إِنَّ الْمُنَافِقِينَ لَكَاذِبُونَ ) ! »\r\nو از اينجا نخستين نشانهء نفاق روشن مىشود و آن دوگانگى ظاهر و باطن است كه با زبان مؤكّداً اظهار ايمان مىكنند ، ولى در دل آنها مطلقاً خبرى از ايمان نيست . اين دروغگويى و كذب ، اين دوگانگى درون و برون ، محور اصلى نفاق را تشكيل مىدهد .\r\nقابل توجّه اينكه : صدق و كذب بر دو گونه است : صدق و كذب خبرى ، صدق و كذب « مخبرى » . در قسم اوّل ، معيار ، موافق و مخالف واقع بودن است در حالى كه در قسم دوم ، موافقت و مخالفت با اعتقاد مطرح مىباشد ، به اين معنا كه اگر انسان ، خبرى مىدهد كه مطابق با واقع است ، ولى بر خلاف عقيدهء او ، آن را كذب مخبرى مىناميم ، و اگر موافق عقيدهء او است ، صدق .\r\nروى اين حساب ، شهادت منافقان به رسالت پيامبر اسلام صلى الله عليه و آله از نظر اخبار ، هرگز كذب نبود ، يك واقعيّت بود ، ولى از نظر گوينده و مخبر چون بر خلاف عقيدهء آنها بود كذب محسوب مىشد ؛ لذا قرآن مىگويد : تو پيغمبر خدا هستى امّا اينها دروغ مىگويند !\r\nبه تعبير ديگر : منافقان نمىخواستند ، خبر از رسالت پيامبر صلى الله عليه و آله بدهند ، بلكه مىخواستند از اعتقاد خود به نبوّت او خبر دهند ، و مسلّماً در اين خبر دروغگو بودند .\r\nاين نكته نيز قابل توجّه است كه آنها در شهادت خود انواع تأكيدها را به كار بردند و خداوند نيز با قاطعيّت با همان لحن ، آنها را تكذيب مىكند ؛ اشاره به اينكه در برابر آن قاطعيّت ، چنين قاطعيّتى لازم است .\r\nذكر اين نكته نيز در اينجا لازم است كه « منافق » در اصل از مادّهء « نفق » بر وزن « نفخ » به معناى نفوذ و پيشروى است ؛ و « نفق » بر وزن « شفق » به معناى كانال‌ها و نقب‌هايى\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nاست كه زير زمين مىزنند تا براى استتار يا فرار از آن استفاده كنند .\r\nبعضى از مفسّران گفته‌اند بسيارى از حيوانات مانند موش صحرايى و روباه و سوسمار براى لانهء خود دو سوراخ قرار مىدهند : يكى آشكار كه از آن وارد و خارج مىشوند ، و ديگرى پنهانى كه اگر احساس خطرى كنند از آن مىگريزند ، اين سوراخ پنهانى را « نافقاء » مىگويند .\r\nو به اين ترتيب ، منافق كسى است كه طريقى مرموز و مخفيانه براى خود برگزيده ، تا بامخفى كارى و پنهان كارى در جامعه نفوذ كند ، و به هنگام خطر از طريق ديگر فرار نمايد .\r\n* * * آيهء بعد به دومين نشانهء آنها پرداخته چنين مىگويد : « آنها سوگندهايشان را سپر ساخته‌اند ، تا مردم را از راه خدا باز دارند ( اتَّخَذُوا أَيْمَانَهُمْ جُنَّةً فَصَدُّوا عَنْ سَبِيلِ اللَّهِ ) . » « آنها كارهاى بسيار بدى انجام مىدهند ( إِنَّهُمْ سَاءَ مَا كَانُوا يَعْمَلُونَ ) » .\r\nچرا كه در ظاهر ابراز ايمان مىكنند ، و در باطن كفر مىورزند ؛ و در طريق هدايت مردم به آيين حق ، ايجاد مانع مىنمايند ؛ و چه عملى ازاين بدتر و زشت‌تر !\r\n« جُنَّه » از مادّهء « جن » بر وزن « فن » در اصل به معناى پنهان كردن چيزى از حس است . و « جن » بر وزن « سن » به خاطر اين كه موجودى است نا پيدا ، اين واژه بر او اطلاق مىشود ؛ و از آنجا كه « سپر » ، انسان را از ضربات اسلحهء دشمن ، مستور مىدارد در لغت عرب به آن « جُنَّة » گفته مىشود ، و باغ‌هاى پر درخت را نيز به خاطر مستور شدن زمين‌هايشان ، « جنّت » مىگويند . به هر حال ، يكى از آثار نفاق است كه خود را در زير پوششى از نام مقدّس خداوند ، و سوگندهاى غلاظ و شداد ، قرار مىدهند تا چهرهء واقعى خويش را مكتوم دارند ؛ عواطف مردم را به سوى خود جلب كرده و از اين طريق به اغفال آنها بپردازند و « صدّ عن سبيل اللَّه » كنند .\r\nاين تعبير ضمناً نشان مىدهد كه آنها دائماً با مؤمنان در حال جنگ و ستيزند ، و\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nهرگز نبايد فريب اين ظاهرسازى و چرب زبانى آنها را خورد ، زيرا انتخاب سپر مخصوص ميدان‌هاى نبرد است .\r\nدرست است كه در بعضى از مواقع ، انسان چاره‌اى جز سوگند ندارد ، و يا لا اقل سوگند كمك به بيان اهمّيّت موضوع مورد نظر مىكند ، ولى نه سوگند دروغ ، و نه سوگند براى هر چيز و هركار كه اين شيوهء منافقان است .\r\nدر آيهء 74 سورهء توبه مىخوانيم : « يَحْلِفُونَ بِاللَّهِ مَا قَالُوا وَلَقَدْ قَالُوا كَلِمَةَ الْكُفْرِ ؛ آنها به خدا سوگند ياد مىكنند كه ( سخنان زننده در غياب پيامبر صلى الله عليه و آله ) نگفته‌اند ، در حالى كه قطعاً سخنان كفرآميز گفته‌اند ! »\r\nمفسّران براى جملهء « صَدُّوا عَنْ سَبِيلِ اللَّهِ » دو معنا ذكر كرده‌اند : نخست اعراض از راه خدا و ديگر باز داشتن ديگران از اين راه ، گرچه جمع ميان هر دو معنا در آيهء مورد بحث امكان‌پذير است ، ولى با توجّه به توسّل آنها به سوگندهاى دروغ ، معناى دوم ، مناسب‌تر به نظر مىرسد ، چرا كه هدف از اين سوگندها ، اغفال ديگران است .\r\nيك جا « مسجد ضرار » بر پا مىكنند ، و هنگامى كه از آنها سؤال مىشد هدفتان چيست ؟ سوگند ياد مىكنند كه جز هدف خير ندارند . « 1 »\r\nدر جاى ديگر براى شركت در جنگ هايى كه فاصلهء آن نزديك و احتمال غنائم در آن زياد است اظهار آمادگى مىكنند ولى براى شركت در ميدان « تبوك » كه پر از مشكلات است ، هزار عذر و بهانه مىآورند و سوگند ياد مىكنند كه اگر توانايى داشتيم همراه شما حركت مىكرديم . « 2 »\r\nآنها نه فقط براى مردم سوگند دروغين ياد مىكنند بلكه همان‌گونه كه در آيهء 63 سورهء قصص آمده در عرصهء محشر نيز در پيشگاه خداوند متوسّل به دروغ مىشوند\r\n\r\n\r\n","description":"","footnote":"\r\n( 1 ) . سورهء توبه ، آيهء 107 .\r\n( 2 ) . سورهء توبه ، آيهء 42 .\r\n","page_name":" 172 ","page_number":172},
  {"content":"\r\n\r\nو اين نشان مىدهد كه اين عمل جزء بافت وجودشان شده است كه حتّى در عرصهء محشر و در پيشگاه خدا نيز دست بردار نيستند .\r\n* * * آيهء بعد به علّت اصلى اين گونه اعمال ناروا پرداخته مىافزايد : « اين به خاطر آن است كه آنها نخست ايمان آوردند ، سپس كافر شدند ، و لذا بر دل‌هاى آنها مهر نهاده شده و حقيقت را درك نمىكنند ( ذَلِكَ بِأَنَّهُمْ آمَنُوا ثُمَّ كَفَرُوا فَطُبِعَ عَلَى قُلُوبِهِمْ فَهُمْ لَايَفْقَهُونَ ) ! »\r\nجمعى از مفسّران معتقدند كه منظور از اين ايمان در اينجا ايمان ظاهرى است ، در حالى كه در باطن كافر بودند .\r\nولى ظاهر آيه نشان مىدهد كه آنها در آغاز حقيقتاً مؤمن شدند ، و بعد از آن كه طعم ايمان را چشيدند و نشانه‌هاى حقّانيّت اسلام و قرآن را ديدند راه كفر را پيش گرفتند ، امّا كفرى توأم با نفاق ، نه آشكارا و با صراحت ، و همين سبب شد كه خدا حسّ تشخيص را از آنها سلب كند ، و از درك حقائق محروم بمانند ، زيرا اگر از اوّل حق را تشخيص نداده بودند عذرى داشتند ، امّا بعد از تشخيص حقّ و ايمان آوردن اگر به آن پشت پا بزنند خداوند توفيق را از آنها سلب مىكند .\r\nدر حقيقت منافقان دو گروهند ، گروهى از اوّل ايمانشان صورى و ظاهرى بوده ، و گروه ديگر در آغاز ايمان حقيقى داشته‌اند سپس راه ارتداد و نفاق را پيش گرفته‌اند ؛ ظاهر آيهء مورد بحث ، گروه دوم را مىگويد .\r\nدر حقيقت اين آيه شبيه آيهء 74 سورهء توبه است كه مىگويد : « وَكَفَرُوا بَعْدَ إِسْلَامِهِمْ ؛ آنها پس از اسلام كافر شدند . »\r\nبه هرحال ، اين سومين نشانه از نشانه‌هاى آنهاست كه از درك حقائق روشن غالباً محرومند ، و ناگفته پيداست كه اين هرگز منتهى به جبر نمىشود چرا كه مقدّمات آن را خودشان فراهم كرده‌اند .\r\n* * *\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nآيهء بعد نشانه‌هاى بيشترى را از آنها ارائه داده ، مىگويد : « هنگامى كه آنها را مىبينى ، جسم و قيافهء آنان تو را در شگفتى فرو مىبرد ( وَإِذَا رَأَيْتَهُمْ تُعْجِبُكَ أَجْسَامُهُمْ ) » .\r\nظاهرى آراسته و قيافه‌هايى جالب دارند .\r\nعلاوه بر اين ، چنان شيرين و جذّاب سخن مىگويند كه : « وقتى حرف مىزنند تو نيز به سخنانشان گوش فرا مىدهى ( وَإِنْ يَقُولُوا تَسْمَعْ لِقَوْلِهِمْ ) » .\r\nجايى كه پيامبر صلى الله عليه و آله ظاهراً تحت تأثير جذّابيّت سخنان آنها قرار گيرد تكليف ديگران روشن است .\r\nاين از نظر ظاهر و امّا از نظر باطن : « گويى چوب‌هاى خشكى هستند كه بر ديوار تكيه داده شده است ( كَأَنَّهُمْ خُشُبٌ مُّسَنَّدَةٌ ) » .\r\nاجسامى بىروح ، و صورت‌هايى بىمعنا و هيكل‌هايى تو خالى دارند ، نه از خود استقلالى ، نه در درون نور و صفايى ، و نه اراده و تصميم محكم و ايمانى دارند ، درست همچون چوب‌هاى خشك تكيه زده بر ديوار !\r\nبعضى از مفسّران روايت كرده‌اند كه « عبداللَّه بن أبى » سركردهء منافقان مردى درشت اندام ، خوش قيافه و فصيح و چرب زبان بود ؛ هنگامى كه با گروهى از يارانش وارد مجلس رسول خدا صلى الله عليه و آله مىشد ، اصحاب از ظاهر آنها تعجّب مىكردند ، و به سخنانشان گوش فرا مىدادند ولى آنها ( به خاطر غرور و نخوتى كه داشتند ) كنار ديوار رفته و به آن تكيه كرده ، و مجلس را تحت تأثير قيافه و سخنان خود قرار مىدادند و آيه ناظر به حال آنهاست .\r\nسپس مىافزايد : آنها چنان تو خالى و فاقد توكّل بر خدا و اعتماد بر نفس هستند كه : « هر فريادى از هر جا بلند شود آن را بر ضدّ خود مىپندارند ( يَحْسَبُونَ كُلَّ صَيْحَةٍ عَلَيْهِمْ ) » .\r\nترس و وحشتى عجيب هميشه بر قلب و جان آنان حكمفرما است ، و يك حالت سوء ظن و بدبينى جانكاه سر تا سر روح آنها را فرا گرفته ، و به حكم « الخائن خائف » از همه چيز ، حتّى از سايهء خود مىترسند ، و اين است نشانهء ديگرى از نشانه‌هاى منافقان .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nو در پايان آيه به پيامبر صلى الله عليه و آله هشدار مىدهد كه : « اينها دشمنان واقعى تواند از آنها بر حذر باش ( هُمُ الْعَدُوُّ فَاحْذَرْهُمْ ) ! »\r\nسپس مىگويد : « خدا آنها را بكشد ، چگونه از حق منحرف مىشوند ( قَاتَلَهُمُ اللَّهُ أَنَّى يُؤْفَكُونَ ) ! »\r\nروشن است كه اين تعبير ، اخبار نيست ، بلكه به صورت نفرين است ، و براى مذمّت و سرزنش و تحقير اين گروه ، ذكر شده ، شبيه تعبيرات روزمرّه‌اى كه انسان‌ها دربارهء يكديگر دارند ، كه قرآن با زبان خود مردم با آنها سخن مىگويد .\r\nبه اين ترتيب ، در آيهء مورد بحث نشانه‌هاى ديگرى از منافقان مطرح شده از جمله :\r\nوضع فريبندهء ظاهرى توأم با خالى بودن درون ، همچنين ترس و وحشت و بدگمانى نسبت به هر چيز و هر حادثه .\r\n\r\nآخرين سخن دربارهء منافقان\r\n\r\nآيات 5 تا 8 سورهء منافقين :\r\nوَإِذَا قِيلَ لَهُمْ تَعَالَوْا يَسْتَغْفِرْ لَكُمْ رَسُولُ اللَّهِ لَوَّوْا رُءُوسَهُمْ وَرَأَيْتَهُمْ يَصُدُّونَ وَهُمْ مُّسْتَكْبِرُونَ\r\nهنگامى كه به آنها گفته شود : « بياييد تا رسول خدا براى شما طلب آمرزش كند » ، سرهاى خود را ( از روى استهزا و كبر و غرور ) تكان مىدهند ؛ و آنها را مىبينى كه از سخنان تو اعراض كرده و تكبّر مىوزند .\r\nسَوَاءٌ عَلَيْهِمْ أَسْتَغْفَرْتَ لَهُمْ أَمْ لَمْ تَسْتَغْفِرْ لَهُمْ لَنْ يَغْفِرَ اللَّهُ لَهُمْ إِنَّ اللَّهَ لَا يَهْدِى الْقَوْمَ الْفَاسِقِينَ\r\nبراى آنها آمرزش بخواهى يا نخواهى برايشان تفاوت نمىكند ، هرگز خداوند آنها را نمىبخشد ؛ زيرا خداوند گروه فاسق ( لجوج و منافق ) را هدايت نمىكند .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nهُمُ الَّذِينَ يَقُولُونَ لَاتُنْفِقُوا عَلَى مَنْ عِنْدَ رَسُولِ اللَّهِ حَتَّى يَنْفَضُّوا وَللَّهِ خَزَائِنُ السَّمَاوَاتِ وَالْأَرْضِ وَلَكِنَّ الْمُنَافِقِينَ لَايَفْقَهُونَ\r\nآنها كسانى هستند كه مىگويند : « به افرادى كه نزد رسول خدا صلى الله عليه و آله هستند انفاق نكنيد تا پراكنده شوند » ؛ ( غافل از اين كه ) خزائن آسمان‌ها و زمين از آن خداست ، ولى منافقان نمىفهمند .\r\nيَقُولُونَ لَئِنْ رَّجَعْنَا إِلَى الْمَدِينَةِ لَيُخْرِجَنَّ الْأَعَزُّ مِنْهَا الْأَذَلَّ وَ للَّهِ الْعِزَّةُ وَلِرَسُولِهِ وَلِلْمُؤْمِنِينَ وَلَكِنَّ الْمُنَافِقِينَ لَايَعْلَمُونَ\r\nآنها مىگويند : « اگر به مدينه باز گرديم ، عزيزان ، ذليلان را بيرون مىكنند ! » در حالى كه عزّت مخصوص خدا و رسول او و مؤمنان است ؛ ولى منافقان نمىدانند .\r\n* * * براى آيات فوق ،\r\n\r\nشأن نزول\r\nمشروحى در كتب « تاريخ » و « حديث » و « تفسير » آمده است كه خلاصهء آن چنين است :\r\nبعد از غزوهء « بنى المصطلق » ( جنگى كه در سال ششم هجرت در سرزمين « قديد » واقع شد . ) دو نفر از مسلمانان ، يكى از طايفهء انصار و ديگرى از مهاجران ، به هنگام گرفتن آب از چاه با هم اختلاف پيدا كردند ؛ يكى انصار را به يارى خود طلبيد ، و ديگرى مهاجران را ؛ يك نفر از مهاجران به يارى دوستش آمد ، و « عبداللَّه بن ابى » كه از سركرده‌هاى معروف منافقان بود به يارى مرد انصارى شتافت ؛ و مشاجرهء لفظى شديدى در ميان آن دو در گرفت ؛ عبداللَّه بن ابى ، سخت خشمگين شد ، در حالى كه جمعى از قومش نزد او بودند گفت : « ما اين گروه مهاجران را پناه داديم و كمك كرديم امّا كار ما شبيه ضرب‌المثل معروفى است كه مىگويد : سَمِّنْ كَلْبَكَ يَأْكُلْكَ ؛ سگت را فربه كن تا تو را بخورد ! »\r\n« وَاللَّهِ لَئِنْ رَجَعْنا إِلَى الْمَدِينَةِ لَيُخْرِجَنَّ الْأَعَزُّ مِنْهَا الْأَذَلَّ ؛ به خدا سوگند اگر به مدينه باز گرديم ، عزيزان ، ذليلان را بيرون خواهند كرد ! » و منظورش از عزيزان ، خود و اتباعش بود و از\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nذليلان ، مهاجران ؛ سپس رو به اطرافيانش كرد و گفت : اين نتيجهء كارى است كه شما به سر خودتان آورديد ! اين گروه را در شهر خود جاى داديد و اموالتان را با آنها قسمت كرديد ، هرگاه باقى ماندهء غذاى خودتان را به مثل اين مرد ( اشاره به مرد مهاجرى كه طرف دعوى بود ) نمىداديد برگردن شما سوار نمىشدند ، از سرزمين شما مىرفتند و به قبائل خود ملحق مىشدند !\r\nدر اينجا « زيد بن ارقم » كه در آن وقت جوانى نوخاسته بود ، رو به « عبداللَّه بن ابى » كرد و گفت : به خدا سوگند ذليل و قليل تويى ! و محمّد صلى الله عليه و آله در عزّت الهى و محبّت مسلمين است ، و به خدا قسم من بعد از اين تو را دوست ندارم . « عبداللَّه » صدا زد :\r\nخاموش باش تو بايد بازى كنى اى كودك !\r\nزيد بن ارقم خدمت رسول خدا صلى الله عليه و آله آمد و ماجرا را نقل كرد .\r\nپيامبر صلى الله عليه و آله كسى را به سراغ « عبداللَّه » فرستاد ، فرمود : اين چيست كه براى من نقل كرده‌اند ؟ عبداللَّه گفت : به خدايى كه كتاب آسمانى بر تو نازل كرده من چيزى نگفتم ! و « زيد » دروغ مىگويد .\r\nجمعى از انصار كه حاضر بودند عرض كردند : اى رسول خدا ! عبداللَّه بزرگ ماست ، سخن كودكى از كودكان انصار را بر ضدّ او نپذير ! پيامبر عذر آنها را پذيرفت .\r\nدر اينجا طايفهء انصار « زيد بن ارقم » را ملامت كردند .\r\nپيامبر صلى الله عليه و آله دستور حركت داد ؛ يكى از بزرگان انصار به نام « اسيد » خدمتش آمد و عرض كرد : اى رسول خدا ! در ساعت نامناسبى حركت كردى ! فرمود : بله ، آيا نشنيدى رفيقتان عبداللَّه چه گفت ، او گفته است : هرگاه به مدينه باز گردد عزيزان ، ذليلان را خارج خواهند كرد .\r\nاسيد عرض كرد : تو اى رسول خدا اگر اراده كنى او را بيرون خواهى راند ، واللَّه تو عزيزى و او ذليل است ! سپس عرض كرد : يا رسول اللَّه ! با او مدارا كنيد !\r\nسخنان عبداللَّه بن ابى به گوش فرزندش رسيد ، خدمت رسول خدا صلى الله عليه و آله آمد و\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nعرض كرد : شنيده‌ام مىخواهيد پدرم را به قتل برسانيد ، اگر چنين است به خود من دستور دهيد سرش را جدا كرده براى شما مىآورم ؛ زيرا مردم مىدانند كسى نسبت به پدر و مادرش از من نيكوكارتر نيست ؛ از اين مىترسم ديگرى او را به قتل برساند و من نتوانم بعد از آن به قاتل پدرم نگاه كنم ، و خداى ناكرده او را به قتل برسانم و مؤمنى را كشته باشم و به دوزخ بروم ! پيغمبر صلى الله عليه و آله فرمود : مسألهء كشتن پدرت مطرح نيست ، مادامى كه او با ماست با او مدارا و نيكى كن !\r\nسپس پيامبر صلى الله عليه و آله دستور داد تمام آن روز و تمام شب را لشكريان به راه ادامه دهند .\r\nفردا هنگامى كه آفتاب برآمد دستور توقّف داد . لشكريان به قدرى خسته شده بودند كه همين كه سر به زمين گذاشتند به خواب عميقى فرو رفتند ( و هدف پيغمبر اين بود كه مردم ماجراى ديروز و حرف عبداللَّه بن ابى را فراموش كنند . . . ) .\r\nسرانجام پيامبر صلى الله عليه و آله وارد مدينه شد . زيد بن ارقم مىگويد : من از شدّت اندوه و شرم در خانه ماندم و بيرون نيامدم . در اين هنگام سورهء منافقين نازل شد ، و زيد را تصديق ، و عبداللَّه را تكذيب كرد . پيامبر صلى الله عليه و آله گوش زيد را گرفت و فرمود : اى جوان ! خداوند سخن تو را تصديق كرد همچنين آنچه را به گوش شنيده بودى و در قلب حفظ نموده بودى ؛ خداوند آياتى از قرآن را دربارهء آنچه تو گفته بودى نازل كرد !\r\nدر اين هنگام « عبداللَّه بن ابى » نزديك مدينه رسيده بود ، وقتى خواست وارد شهر شود پسرش آمد و راه را بر پدر بست ، گفت : واى بر تو ، چه مىكنى ! به خدا سوگند جز به اجازهء رسول خدا نمىتوانى وارد مدينه شوى و امروز مىفهمى عزيز و ذليل كيست !\r\n« عبداللَّه » شكايت پسرش را خدمت رسول خدا فرستاد ؛ پيامبر صلى الله عليه و آله به پسرش پيغام داد كه بگذار پدرت داخل شهر شود ؛ فرزندش گفت : حالا كه اجازهء رسول خدا آمد ، مانعى ندارد .\r\nعبداللَّه وارد شهر شد ، امّا چند روزى بيشتر نگذشت كه بيمار گشت و از دنيا رفت\r\n\r\n","description":"","footnote":"","page_name":" 178 ","page_number":178},
  {"content":"\r\n\r\n( و شايد دق مرگ شد ) .\r\nهنگامى كه اين آيات نازل شد و دروغ عبداللَّه ظاهر گشت ، بعضى به او گفتند : آيات شديدى دربارهء تو نازل شده ، خدمت پيامبر برو تا براى تو استغفار كند ؛ عبداللَّه سرش را تكان داد ، گفت : به من گفتيد ايمان بياور ، آوردم ؛ گفتيد : زكات بده ، دادم ؛ چيزى باقى نمانده كه بگوييد براى محمد سجده كن ! و در اينجا آيهء « وَإِذَا قِيلَ لَهُمْ تَعَالَوْا » نازل گرديد .\r\n\r\nمنافقان ، متعصّب و مستكبرند :\r\nاين آيات همچنان ادامهء بيان اعمال منافقان و نشانه‌هاى گوناگون آنهاست ، مىفرمايد : « هنگامى كه به آنها گفته شود بياييد تا رسول خدا صلى الله عليه و آله براى شما استغفار كند ، سرهاى خود را از روى استهزا و كبر و غرور تكان مىدهند و مشاهده مىكنى كه از سخنان تو اعراض كرده ، تكبّر مىورزند ( وَإِذَا قِيلَ لَهُمْ تَعَالَوْا يَسْتَغْفِرْ لَكُمْ رَسُولُ اللَّهِ لَوَّوْا رُءُوسَهُمْ وَرَأَيْتَهُمْ يَصُدُّونَ وَهُمْ مُّسْتَكْبِرُونَ ) » .\r\nآرى ، در برابر لغزش هايى كه از آنها سر مىزند و فرصت توبه و جبران آن را دارند ، كبر و غرور به آنان اجازه نمىدهد كه در مقام جبران برآيند ؛ نمونهء بارز اين مطلب ، همان عبداللَّه بن ابى بود كه ماجراى عجيب او را در شأن نزول خوانديم ؛ هنگامى كه آن سخن بسيار زشت و ناروا را دربارهء پيامبر صلى الله عليه و آله و مؤمنان مهاجر گفت كه وقتى به مدينه باز گرديم عزيزان ، ذليلان را بيرون خواهند كرد ؛ و آيات قرآن نازل شد و سخت او را نكوهش نمود ؛ به او پيشنهاد كردند كه نزد رسول خدا صلى الله عليه و آله بيايد تا براى او از درگاه خداوند آمرزش بطلبد ، سخن نارواى ديگرى گفت كه حاصلش اين بود :\r\nگفتيد ايمان بياورم ، آوردم ؛ گفتيد زكات بده ، دادم ؛ چيزى نمانده كه بگوييد براى محمّد سجده كن !\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nروشن است كه روح اسلام ، تسليم در برابر حقّ است و كبر و غرور ، هميشه مانع اين تسليم است ؛ به همين دليل ، يكى از نشانه‌هاى منافقان ، بلكه يكى از انگيزه‌هاى نفاق را همين خودخواهى و خود برتر بينى و غرور مىتوان شمرد .\r\n« لَوَّوْا » از مادهء « لَىَّ » در اصل به معناى « تابيدن طناب » است ، و به همين مناسبت به معناى برگرداندن سر و يا تكان دادن سر ، نيز آمده است . « يَصُدُّونَ » چنان كه قبلًا نيز گفتيم در دو معنا به كار مىرود : « منع كردن » و « اعراض نمودن » ، و مناسب آيهء مورد بحث ، معناى دوم ، و مناسب آيهء گذشته معناى اوّل است .\r\n* * * در آيهء بعد ، براى رفع هرگونه ابهام در اين زمينه ، مىافزايد : « به فرض كه آنها نزد تو بيايند و براى آنها استغفار كنى ، زمينهء آمرزش در آنها وجود ندارد ؛ بنابراين ، تفاوتى نمىكند كه براى آنها استغفار كنى يانكنى ، هرگز خداوند آنها را نمىبخشد ( سَوَاءٌ عَلَيْهِمْ أَسْتَغْفَرْتَ لَهُمْ أَمْ لَمْ تَسْتَغْفِرْ لَهُمْ لَنْ يَغْفِرَ اللَّهُ لَهُمْ ) ! »\r\nدليل آن هم اين است كه : « خداوند ، قوم فاسق را هدايت نمىكند ( إِنَّ اللَّهَ لَايَهْدِى الْقَوْمَ الْفَاسِقِينَ ) ! »\r\nو به تعبير ديگر ، استغفار پيامبر صلى الله عليه و آله علّت تامّه براى آمرزش نيست ، بلكه مقتضى است ؛ و تنها در صورتى اثر مىگذارد كه زمينهء مساعد و قابليّت لازم فراهم شود ؛ اگر به راستى آنها توبه كنند و تغيير مسير دهند و از مركب كبر و غرور پياده شوند و سر تسليم در مقابل حق فرود آورند ، استغفار پيامبر صلى الله عليه و آله و شفاعت او مسلّماً مؤثّر است ، و در غير اين صورت كمترين اثرى نخواهد داشت .\r\nشبيه همين معنا در آيهء 80 سورهء توبه نيز آمده است كه دربارهء گروه ديگرى از منافقين مىگويد : « اسْتَغْفِرْ لَهُمْ أَوْ لَاتَسْتَغْفِرْ لَهُمْ إِنْ تَسْتَغْفِرْ لَهُمْ سَبْعِينَ مَرَّةً فَلَنْ يَغْفِرَ اللَّهُ لَهُمْ ذَلِكَ بِأَنَّهُمْ كَفَرُوا بِاللَّهِ وَرَسُولِهِ وَاللَّهُ لَايَهْدِى الْقَوْمَ الْفَاسِقِينَ ؛ و چه براى آنها استغفار كنى و چه نكنى ، تأثيرى ندارد ، حتّى اگر هفتاد بار براى آنها ، استغفار كنى ، خداوند آنها را\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nنمىبخشد ، چرا كه آنها به خدا و رسولش كافر شدند و خداوند قوم فاسق را هدايت نمىكند ! »\r\nروشن است كه عدد هفتاد عدد تكثير است ؛ يعنى ، هر قدر هم براى آنها استغفار كنى سودى ندارد !\r\nاين نكته نيز معلوم است كه منظور از فاسق هرگونه گناهكارى نيست ، چرا كه پيغمبر صلى الله عليه و آله براى نجات گناهكاران آمده ، بلكه منظور آن دسته از گناهكاران است كه در گناه اصرار مىورزند و لجاجت دارند ، و در برابر حق مستكبرند .\r\n* * * سپس به يكى از گفته‌هاى بسيار زشت آنها كه روشن‌ترين گواه نفاق آنها محسوب مىشود اشاره كرده مىفرمايد : « آنها همان كسانى هستند كه مىگويند به افرادى كه نزد رسول خدا صلى الله عليه و آله هستند انفاق نكنيد ، و از اموال و امكانات خود در اختيار آنها قرار ندهيد ، تا پراكنده شوند ( هُمْ الَّذِينَ يَقُولُونَ لَاتُنْفِقُوا عَلَى مَنْ عِنْدَ رَسُولِ اللَّهِ حَتَّى يَنْفَضُّوا ) ! »\r\n« غافل از اين كه تمام خزائن آسمان‌ها و زمين از آنِ خداست ولى منافقان درك نمىكنند ( وَللَّهِ خَزَائِنُ السَّمَاوَاتِ وَالْأَرْضِ وَلَكِنَّ الْمُنَافِقِينَ لَايَفْقَهُونَ ) ! »\r\nاين بينواها نمىدانند كه هركس هرچه دارد از خدا دارد ، و همهء بندگان از خوان گستردهء او روزى مىخورند ؛ اگر « انصار » مىتوانند به « مهاجران » پناه دهند و آنها را در اموال خود سهيم كنند ، اين بزرگ‌ترين افتخارى است كه نصيبشان شده ، نه تنها نبايد منّتى بگذارند ، بلكه بايد خدا را بر اين توفيق بزرگ شكر گويند ؛ ولى همان‌گونه كه در شأن نزول خوانديم منافقان مدينه ، منطق ديگرى داشتند .\r\nسپس به يكى ديگر از نفرت‌انگيزترين سخنان آنها اشاره كرده ، مىافزايد : « آنها مىگويند اگر به مدينه باز گرديم ، عزيزان ، ذليلان را بيرون مىكنند ( يَقُولُونَ لَئِنْ رَّجَعْنَا إِلَى الْمَدِينَةِ لَيُخْرِجَنَّ الْأَعَزُّ مِنْهَا الْأَذَلَّ ) ! »\r\nاين همان گفتارى است كه از دهان آلودهء « عبداللَّه بن ابى » خارج شد ، و منظورش اين بود كه ما ساكنان مدينه ، رسول اللَّه صلى الله عليه و آله و مؤمنان مهاجر را بيرون مىكنيم ؛ و مراد از\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nبازگشت به مدينه بازگشت از غزوهء « بنى المصطلق » بود كه مشروحاً در شأن نزول ، به اين مطلب اشاره شد . درست است كه اين سخن از يك نفر صادر شد ، ولى چون همهء منافقان همين خطّ مشى را داشتند ، قرآن به صورت جمع از آن تعبير مىكند و مىفرمايد : يَقُولُونَ . . . ( آنها مىگويند ) .\r\nسپس قرآن پاسخ دندان شكنى به آنان داده ، مىگويد : « عزّت مخصوص خدا و رسول او و مؤمنان است ولى منافقان نمىدانند ( وَللَّهِ الْعِزَّةُ وَلِرَسُولِهِ وَلِلْمُؤْمِنِينَ وَلَكِنَّ الْمُنَافِقِينَ لَا يَعْلَمُونَ ) ! »\r\nتنها منافقان مدينه نبودند كه اين سخن را در برابر مؤمنان مهاجر گفتند ، بلكه قبل از آن‌ها نيز سران قريش در مكّه مىگفتند : اگر اين گروه اندك مسلمان فقير را در محاصرهء اقتصادى قرار دهيم ، يا از مكّه بيرونشان كنيم ، مطلب تمام است .\r\nامروز نيز دولت‌هاى استعمارى به پندار اينكه خزائن آسمان و زمين را در اختيار دارند مىگويند ملّت‌هايى را كه در برابر ما تسليم نمىشوند بايد در محاصرهء اقتصادى قرار داد تا بر سر عقل آيند و تسليم شوند .\r\nاين كوردلان تاريخ كه شيوهء آنها ديروز و امروز يكسان بوده و هست ، خبر ندارند كه با يك اشارهء خداوند تمام ثروت‌ها و امكاناتشان بر باد مىرود و عزّت پوشالى آنها دستخوش فنا مىگردد .\r\nبه هرحال ، اين طرز تفكّر ( خود را عزيز دانستن و ديگران را ذليل ، و خود را ولى نعمت و ديگران را محتاج شمردن ) يك تفكّر منافقانه است كه از غرور و تكبّر از يك سو ، و گمان استقلال در برابر خدا از سوى ديگر ، ناشى مىشود . اگر آنها به حقيقت عبوديّت آشنا بودند و مالكيّت خدا را بر همه چيز مسلّم مىدانستند ، هرگز گرفتار اين اشتباهات خطرناك نمىشدند !\r\nقابل توجّه اينكه ، در آيهء قبل در مورد منافقان تعبير به « لَا يَفْقَهُونَ ؛ نمىفهمند » آمده ، و در اين جا « لَا يَعْلَمُونَ ؛ نمىدانند » اين تفاوت تعبير ممكن است براى پرهيز از تكرار\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nكه مخالف فصاحت است بوده باشد ، و نيز ممكن است از اين جهت باشد كه درك مسألهء مالكيّت خداوند نسبت به تمام خزائن آسمان‌ها و زمين ، مطلب پيچيده‌ترى است كه احتياج به دقّت و فهم بيشترى دارد ، در حالى كه اختصاص عزّت به خدا و پيامبر و مؤمنان بر كسى مخفى نيست .\r\n\r\n","description":"","footnote":"","page_name":" 183 ","page_number":183},
  {"content":"\r\n . \r\n","description":"","footnote":"","page_name":" 184 ","page_number":184},
  {"content":"\r\n\r\n\r\nجمع‌بندى نهايى\r\n\r\nالف ) ده نشانه براى شناخت منافق\r\nاز مجموع آيات فوق ، نشانه‌هاى متعدّدى براى منافقان ، استفاده مىشود كه در يك جمع بندى مىتوان ، آن را در ده نشانه ، خلاصه كرد :\r\n1 دروغگويى صريح و آشكار : « وَاللَّهُ يَشْهَدُ إِنَّ الْمُنَافِقِينَ لَكَاذِبُونَ »\r\n2 استفاده از سوگندهاى دروغين براى گمراه ساختن مردم : « اتَّخَذُوا أَيْمَانَهُمْ جُنَّةً »\r\n3 عدم درك واقعيّات ، بر اثر رها كردن آيين حق ، بعد از شناخت آن : « لَا يَفْقَهُونَ »\r\n4 داشتن ظاهرى آراسته و زبانى چرب ، على رغم تهى بودن درون و باطن : « وَإِذَا رَأَيْتَهُمْ تُعْجِبُكَ أَجْسَامُهُمْ »\r\n5 بيهودگى در جامعه و عدم انعطاف در مقابل حق ، همچون يك قطعه چوب خشك : « كَأَنَّهُمْ خُشُبٌ مُّسَنَّدَةٌ »\r\n6 بدگمانى و ترس و وحشت از هر حادثه و هر چيز به خاطر خائن بودن : « يَحْسَبُون‌َكُلَّ صَيْحَةٍ عَلَيْهِمْ »\r\n7 حق را به باد سخريّه و استهزا گرفتن : « لَوَّوْا رُءُوسَهُمْ »\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n8 فسق و گناه : « إِنَّ اللَّهَ لَايَهْدِى الْقَوْمَ الْفَاسِقِينَ »\r\n9 خود را مالك همه چيز دانستن ، و ديگران را محتاج به خود پنداشتن : « هُمُ الَّذِين‌َيَقُولُونَ لَاتُنْفِقُوا عَلَى مَنْ عِنْدَ رَسُولِ اللَّهِ حَتَّى يَنْفَضُّوا »\r\n10 خود را عزيز و ديگران را ذليل ، تصوّر كردن : « لَيُخْرِجَنَّ الْأَعَزُّ مِنْهَا الْأَذَلَّ »\r\nبدون شك نشانه‌هاى منافق منحصر به اينها نيست ، و از آيات ديگر قرآن و روايات اسلامى و نهج‌البلاغه نيز نشانه‌هاى متعدّد ديگرى براى آنها استفاده مىشود ، حتّى در معاشرت‌هاى روزمرّه مىتوان به اوصاف و ويژگىهاى ديگرى از آنها پى برد ، ولى آنچه در اين آيات آمده ، قسمت مهم و قابل توجّهى از اين اوصاف است .\r\nدر نهج‌البلاغه خطبه‌اى مخصوص توصيف منافقان است ، در قسمتى از آن خطبه چنين آمده است :\r\nاى بندگان خدا شما را به تقوا و پرهيزكارى سفارش مىكنم و از منافقان برحذر مىدارم ، چرا كه آنها گمراه و گمراه كننده‌اند ؛ خطاكار و غلط اندازند ؛ هر روز به رنگ تازه‌اى در مىآيند ، و به قيافه‌ها و زبان‌هاى مختلف خودنمايى مىكنند .\r\nاز هر وسيله‌اى براى فريفتن و در هم شكستن شما بهره مىگيرند و در هر كمين گاهى به كمين شما نشسته‌اند .\r\nبد باطن و خوش ظاهرند ، و پيوسته مخفيانه براى فريب مردم گام بر مىدارند ، و از بيراهه‌ها حركت مىكنند .\r\nگفتارشان به ظاهر شفا بخش ، امّا كردارشان دردى است درمان‌ناپذير .\r\nبر رفاه و آسايش مردم ، حسد مىورزند ؛ اگر كسى گرفتار بلايى شود خوشحالند .\r\nهمواره اميدواران را مأيوس مىكنند و همه جا آيهء يأس مىخوانند ؛ آنها در هر راهى كشته‌اى دارند ! و براى نفوذ در هر دلى راهى ! و براى هر مصيبتى اشك ساختگى مىريزند !\r\nمدح و ثنا به يكديگر ، قرض مىدهند و از يكديگر انتظار پاداش دارند ؛ در\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nتقاضاهاى خود اصرار مىورزند ؛ و در ملامت پرده درى مىكنند ؛ و هرگاه حكمى كنند از حد تجاوز مىنمايند .\r\nدر برابر هر حقّى باطلى ساخته ، و در مقابل هر دليلى شبهه‌اى ؛ براى هر زنده‌اى عامل مرگى ، براى هر درى كليدى ، و براى هر شبى چراغى تهيه ديده‌اند !\r\nبراى رسيدن به مطامع خويش و گرمى بازار خود و فروختن كالا به گران‌ترين قيمت ، تخم يأس در دل‌ها مىپاشند .\r\nباطل خود را شبيه حق جلوه مىدهند ، و در توصيف‌ها راه فريب پيش مىگيرند .\r\nطريق وصول به خواستهء خود را آسان ، و طريق خروج از دامشان را تنگ و پرپيچ و خم جلوه مىدهند ؛ آنها دار و دستهء شيطان و شراره‌هاى آتش دوزخند ، همان‌گونه كه خداوند فرموده : « أُوْلَئِكَ حِزْبُ الشَّيْطَانِ أَلَا إِنَّ حِزْبَ الشَّيْطَانِ هُم‌ُالْخَاسِرُونَ ؛ آنها حزب شيطانند ، بدانيد حزب شيطان زيانكارند ! »\r\nدر اين خطبهء غرّا به اوصاف زيادى از آنها اشاره شده كه بحث‌هاى گذشته را تكميل مىكند .\r\n\r\nب ) خطر منافقان براى تمام جوامع انسانى\r\nهمان‌گونه كه در مقدّمهء اين بحث گفتيم منافقان خطرناك‌ترين افراد هر اجتماعند ، چرا كه :\r\nاوّلًا : در درون جامعه‌ها زندگى مىكنند و از تمام اسرار با خبرند .\r\nثانياً : شناختن آنها هميشه كار آسانى نيست ، و گاه خود را چنان در لباس دوست نشان مىدهند كه انسان باور نمىكند .\r\nثالثاً : چون چهرهء اصلى آنها براى بسيارى از مردم ناشناخته است ، درگيرى مستقيم و مبارزهء صريح با آنها كار مشكلى است .\r\nرابعاً : آنها پيوندهاى مختلفى بامؤمنان دارند ( پيوندهاى سببى و نسبى و غير اينها ) و وجود همين پيوندها ، مبارزه با آنها را پيچيده‌تر مىسازد .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nخامساً : آنها از پشت خنجر مىزنند و ضرباتشان غافلگيرانه است . اين جهات و جهات ديگرى سبب مىشود كه آنها ضايعات جبران ناپذيرى براى جوامع به بار آورند ؛ و به همين دليل ، براى رفع شرّ آنها بايد برنامه‌ريزى دقيق و وسيعى داشت .\r\nدر حديثى آمده است كه پيامبر صلى الله عليه و آله فرمود :\r\n« انّي لا اخَافُ عَلى امَّتِي مُؤْمِناً وَ لا مُشْرِكاً امَّاالْمُوْمِنُ فَيَمْنَعَهُ اللَّهُ بِايمَانِهِ ، وَ امَّا الْمُشْرِكُ فَيُخْزيهِ اللَّهُ بِشِرْكِه ، وَ لَكِنِّى اخافُ عَلَيْكُمْ كُلَّ مُنافِقٍ عالِم‌ُاللِّسانِ ، يَقُولُ مَا تَعْرِفُونَ وَ يَفْعَلُ مَا تَنْكِرُونَ ؛\r\nمن بر امّتم نه از مؤمنان بيمناكم ، نه از مشركان ، امّا مؤمن ايمانش مانع ضرر اوست ، و امّا مشرك خداوند او را به خاطر شركش رسوا مىكند ؛ ولى من از « منافق » بر شما مىترسم كه از زبانش علم مىريزد ( و در قلبش كفر و جهل است ) سخنانى مىگويد كه براى شما دلپذير است ، امّا اعمالى ( در خفا ) انجام مىدهد كه زشت و بد است . »\r\nدربارهء منافقان بحث‌هاى مشروح ديگرى در تفسير وزين نمونه ، جلد اوّل ، ذيل آيات 8 تا 16 سورهء بقره ، و در جلد 7 ذيل آيهء 43 تا 45 سورهء توبه ، و در جلد 8 ، ذيل آيات 60 تا 85 سورهء توبه ، و در جلد 17 ذيل آيات 12 تا 17 سورهء احزاب ، آمده است .\r\nكوتاه سخن اينكه ، كمتر گروهى است كه قرآن دربارهء آنها اين همه بحث كرده باشد ؛ و نشانه‌ها و اعمال و خطرات آنها را بازگو نموده باشد ؛ اين سرمايه‌گذارى وسيع قرآن در اين باره دليل بر خطر فوق‌العادهء منافقان است .\r\n\r\nج ) منافق خشك و شكننده است\r\nدر طول زندگى طوفان‌هايى مىوزد ، و امواج خروشانى پديدار مىگردد ؛ مؤمنان با استفاده از نيروى ايمان و توكّل ، و نقشه‌هاى صحيح ، گاه جنگ و گريز ، و گاه حمله‌هاى پى در پى ، آنها را از سر مىگذرانند و پيروز مىشوند ؛ امّا منافق يكدنده و لجوج مىايستد تا مىشكند ، در حديثى ( از پيغمبر گرامى اسلام ) آمده :\r\n« مَثَلُ الْمُؤْمِنِ كَمَثَلِ الزَّرْعِ لَا تَزَالُ الْرِّيْحُ تَمِيلُهُ ، وَ لَا يَزَالُ الْمُؤْمِنُ يُصِيبُهُ الْبَلَاءُ ، وَ مَثَلُ الْمُنَافِقُ كَمَثَلِ شَجَرَةِ الْأُرُزِ لَا تَهْتَزُّ حَتَّى تُسْتَحْصَدُ ؛\r\nمؤمن همچون ساقه‌هاى زراعت است ، بادها او را\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nمىخواباند امّا بعداً به پا مىخيزد و پيوسته حوادث سخت و بلاها را تحمّل كرده از سر مىگذراند ، امّا منافق همانند درخت صنوبر است ، نرمشى از خود نشان نمىدهد و مىايستد تا از ريشه كنده شود . »\r\n\r\nد ) شاخه‌هاى نفاق\r\nنفاق معناى وسيعى دارد كه هرگونه دو گانگى ظاهرى و باطن را در بر مىگيرد ؛ مصداق بارز آن ، نفاق عقيدتى است ، كه آيات منافقين معمولًا ناظر به آن است و آن مربوط به كسانى است كه در ظاهر اظهار ايمان مىكنند ، ولى در دل ، شرك و كفر ، پنهان مىدارند .\r\nامّا نفاق عملى در مورد كسانى است كه اعتقاد باطنى آنها اسلام است ، ولى اعمالى بر خلاف اين تعهّد باطنى انجام مىدهند كه دوگانگى چهرهء درون و برون را نشان مىدهد ، مانند : پيمان شكنى ؛ دروغ ؛ خيانت در امانت ؛ لذا در حديثى از پيامبر گرامى اسلام صلى الله عليه و آله آمده است :\r\n« ثَلَاثٌ مَنْ كُنَّ فِيهِ كَانَ مُنَافِقاً وَ إِنْ صَامَ وَ صَلَّى ، وَ زَعَمَ أَنَّهُ مُسْلِمٌ : مَنْ إِذَا ائْتُمِنَ خَانَ ، وَ إِذَا حَدَّثَ كَذَبَ ، وَ إِذَا وَعَدَ أَخْلَفَ ؛\r\nسه چيز است در هر كس باشد منافق است ، هرچند نماز بخواند و روزه بگيرد و خود را مسلمان بداند : كسى كه در امانت خيانت مىكند ؛ و به هنگام سخن گفتن دروغ مىگويد ؛ و هرگاه وعده‌اى مىدهد تخلّف مىكند . »\r\nدر حديث ديگرى از رسول خدا صلى الله عليه و آله مىخوانيم :\r\n« مَا زَادَ خُشُوعُ الْجَسَدِ عَلَى مَا فِى الْقَلْبِ فَهُوَ عِنْدَنَا نِفَاقٌ ؛\r\nهر مقدار خشوع ظاهر بر آنچه در قلب است افزون گردد ، آن در نزد ما نفاق است . »\r\nو در جاى ديگر از امام على بن الحسين عليه السلام مىخوانيم :\r\n« أَلْمُنَافِقُ يَنْهَى وَ لا يَنْتَهِى وَ يَأْمُرُ بِمَا لَايَأْتِى ؛\r\nمنافق ، نهى از منكر مىكند ، امّا خود ، آن را ترك نمىگويد ؛ و امر به معروف مىكند امّا خودش انجام نمىدهد . »\r\nو از شعب مهمّ نفاق عملى ، مسألهء شرك و رياكارى است كه در روايات اسلامى نيز به آن اشاره شده است .\r\n* * *\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nبارالها ! تو بهتر مىدانى دامنهء نفاق در عصر ما وسيع و گسترده شده است و جز به لطف و مرحمتت راه نجات از آن نيست ؛ ما را از گرفتار شدن به صفات منافقان و افتادن در دام آنها رهايى بخش !\r\nپروردگارا ! تو آگاهى كه نفاق بسيار پيچيده و خزنده است ، و رگه‌هاى نامرئى دارد ؛ ما را از نفاق آشكار و پنهان در اعتقاد و ايمان ، و گفتار و بيان و عمل به اركان محفوظ دار !\r\n« آمين يا رب‌ّالعالمين »\r\nجمادى الثّانى 1429\r\nتيرماه 1387\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n\r\nفهرست آيات\r\nرديف / قسمتى از آيه\r\nنام سوره\r\nآيه / صفحه\r\n1 . وَمِنَ النَّاسِ . . . وَمَا كَانُوا مُهْتَدِينَ\r\nبقره\r\n8 تا 16 / 13\r\n2 . مَثَلُهُمْ كَمَثَلِ . . . إِنَّ اللَّهَ عَلَى كُلِّ شَىْءٍ قَدِيرٌ\r\n/ / 17 تا 20 / 28\r\n3 . يَا أَيُّهَا الَّذِينَ آمَنُوا\r\nآل عمران\r\n156 / 37\r\n4 . الَّذِينَ قَالُوا لِإِخْوَانِهِمْ . . .\r\n/ / 168 / 40\r\n5 . إِنَّ الَّذِينَ آمَنُوا . . . الْعِزَّةَ للَّهِ جَمِيعاً\r\nنساء\r\n137 تا 139 / 43\r\n6 . وَقَدْ نَزَّلَ عَلَيْكُمْ . . .\r\n/ / 140 / 45\r\n7 . الَّذِينَ يَتَرَبَّصُونَ بِكُمْ . . .\r\n/ / 141 / 47\r\n8 . إِنَّ الْمُنَافِقِينَ . . . فَلَنْ تَجِدَ لَهُ سَبِيلًا\r\n/ / 142 و 143 / 50\r\n9 . يَا أَيُّهَا الَّذِينَ . . . أَجْراً عَظِيماً\r\n/ / 144 تا 146 / 52\r\n10 . إِذْ يَقُولُ الْمُنَافِقُونَ . . .\r\nانفال\r\n49 / 55\r\n11 . عَفَا اللَّهُ عَنْكَ . . . يَتَرَدَّدُونَ\r\nتوبه\r\n43 تا 45 / 57\r\n12 . وَمِنْهُم مَّنْ يَقُولُ . . .\r\n/ / 49 / 61\r\n13 . إِنْ تُصِبْكَ . . . فَلْيَتَوَكَّلِ الْمُؤْمِنُونَ\r\n/ / 50 و 51 / 64\r\n14 . وَيَحْلِفُونَ بِاللَّهِ . . . وَهُمْ يَجْمَحُونَ\r\n/ / 56 و 57 / 67\r\n15 . وَمِنْهُمْ مَّنْ . . . إِلَى اللَّهِ رَاغِبُونَ\r\n/ / 58 و 59 / 68\r\n16 . يَحْلِفُونَ بِاللَّهِ . . . الْخِزْىُ الْعَظِيمُ\r\n/ / 62 و 63 / 71\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nرديف / قسمتى از آيه\r\nنام سوره\r\nآيه / صفحه\r\n17 . يَحْذَرُ الْمُنَافِقُونَ . . . كَانُوا مُجْرِمِينَ\r\nتوبه\r\n64 تا 66 / 74\r\n18 . الْمُنَافِقُونَ . . . أَنْفُسَهُمْ يَظْلِمُونَ\r\n/ / 67 تا 70 / 79\r\n19 . يَا أَيُّهَا النَّبِىُّ . . .\r\n/ / 73 / 85\r\n20 . يَحْلِفُونَ بِاللَّهِ مَا قَالُوا . . .\r\n/ / 74 / 86\r\n21 . وَمِنْهُم مَّنْ . . . عَلَّامُ الْغُيُوبِ\r\n/ / 75 تا 78 / 91\r\n22 . الَّذِينَ يَلْمِزُونَ . . . الْقَوْمَ الْفَاسِقِينَ\r\n/ / 79 و 80 / 97\r\n23 . فَرِحَ الْمُخَلَّفُونَ . . . مَعَ الْخَالِفِينَ\r\n/ / 81 تا 83 / 103\r\n24 . وَلَا تُصَلِّ . . . وَهُمْ كَافِرُونَ\r\n/ / 84 و 85 / 108\r\n25 . وَإِذَا . . . فَهُمْ لَايَفْقَهُونَ\r\n/ / 86 و 87 / 112\r\n26 . يَعْتَذِرُونَ . . . الْقَوْمِ الْفَاسِقِينَ\r\n/ / 94 تا 96 / 114\r\n27 . الْأَعْرَابُ . . . إِنَّ اللَّهَ غَفُورٌ رَّحِيمٌ\r\n/ / 97 تا 99 / 117\r\n28 . وَمِمَّنْ حَوْلَكُمْ . . .\r\n/ / 101 / 121\r\n29 . وَآخَرُونَ اعْتَرَفُوا . . .\r\n/ / 102 / 124\r\n30 . وَالَّذِينَ اتَّخَذُوا . . . وَاللَّهُ عَلِيمٌ حَكِيمٌ\r\n/ / 107 تا 110 / 127\r\n31 . وَإِذْ يَقُولُ . . . إِلَّا قَلِيلًا . . .\r\nاحزاب\r\n12 تا 16 / 139\r\n32 . إِنَّ الَّذِينَ . . . وَأَدْبَارَهُمْ . . .\r\nمحمد صلى الله عليه و آله\r\n25 تا 27 / 147\r\n33 . أَمْ حَسِبَ الَّذِينَ . . . أَخْبَارَكُمْ . . .\r\n/ / 29 تا 31 / 150\r\n34 . أَلَمْ تَرَ . . . لَايُنْصَرُونَ . . .\r\nحشر\r\n11 و 12 / 157\r\n35 . كَمَثَلِ الشَّيْطَانِ . . . الظَّالِمِينَ . . .\r\n/ / 16 و 17 / 161\r\n36 . إِذَا جَاءَكَ . . . أَنَّى يُؤْفَكُونَ\r\nمنافقين\r\n1 تا 4 / 167\r\n37 . وَإِذَا قِيلَ لَهُمْ . . . لَايَعْلَمُونَ\r\n/ / 5 تا 8 / 175\r\n\r\n\r\n","description":"","footnote":"","page_name":" 192 ","page_number":192}
  ]