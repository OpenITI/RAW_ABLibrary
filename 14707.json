[
  {"content":"\r\n\r\nكتاب برگزيدهء سال 82\r\nپيام امام\r\nاميرالمؤمنين ( ع )\r\nشرح تازه وجامعى بر نهج البلاغه\r\nجلد ششم\r\nآية الله العظمى ناصر مكارم شيرازى\r\nبا همكارى : جمعى از فضلا ودانشمندان\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمكارم شيرازى ، ناصر ، 1305 -\r\nپيام امام امير المؤمنين عليه السلام : شرح تازه وجامعى بر نهج البلاغه / مكارم شيرازى ؛ با همكارى جمعى از فضلا ودانشمندان . - تهران : دار الكتب الاسلامية - 1375 .\r\nج . ( دوره ) isbn - set : 964 - 440 - 066 - 6\r\n( ج . 6 ) : 45000 ريال isbn : 964 - 440 - 242 - 1\r\nفهرست نويسى براساس اطلاعات فيپا .\r\nكتابنامه .\r\nج . 6 ( چاپ دوم : 1385 )\r\n1 . على بن ابى طالب عليه السلام ، امام اول 23 قبل از هجرت - 40 ق . - - نهج البلاغه - - نقد و تفسير ، 2 . على بن ابى طالب عليه السلام ، امام اول ، 23 قبل از هجرت - 40 ق - - خطبه ها . 3 . على بن ابى طالب عليه السلام ، امام اول ، 23 قبل از هجرت - 40 ق . - - كلمات قصار ، الف . على بن ابى طالب عليه السلام ، امام اول ، 23 قبل از هجرت - 40 ق . ب . عنوان . ج . عنوان : نهج البلاغه . شرح . د . عنوان : شرح تازه وجامعى بر نهج البلاغه .\r\n7 م / 02 / 38 bp\r\n9515 / 207\r\nم ش / ن\r\nكتابخانه ملى ايران 8370 - 77 م\r\nبا همكارى دانشمندان محترم حجج اسلام آقايان :\r\nمحمد جعفر امامى - محمد رضا آشتيانى - محمد جواد ارسطا - ابراهيم بهادرى\r\nسعيد داودى - احمد قدسى\r\nنام كتاب : پيام امام امير المؤمنين عليه السلام جلد 6\r\nمؤلف : آيت الله العظمى مكارم شيرازى وهمكاران\r\nتيراژ : 5000 جلد\r\nنوبت چاپ : دوم\r\nتاريخ انتشار : 1385 ه‍ . ش . سال پيامبر اعظم صلى الله عليه وآله و سلم\r\nتعداد صفحه و قطع : 656 صفحه ، وزيرى\r\nچاپ : چاپخانه گوهر انديشه\r\nناشر : دارالكتب الاسلاميه - تهران - بازار سلطانى - 99\r\nتلفن : 5627449 تلفكس : 5620410 فاكس : 3916944\r\nقيمت : 60000 ريال\r\nحق چاپ براى ناشر محفوظ است\r\nشابك 1 - 242 - 440 - 964 1 - 242 - 440 - 964 isbn\r\nشابك دوره اى : 6 - 066 - 440 - 964 6 - 066 - 440 - 964 : isbn - set\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n[ جلد ششم 
  ]\r\n\r\nفهرست مطالب\r\nفهرست مطالب 3 خطبهء 151 17 خطبه در يك نگاه 17 بخش اوّل 19 شرح و تفسير : خورشيدى كه در تاريكى درخشيد 20 بخش دوّم 23 شرح و تفسير : فتنه‌هايى در پيش است ، به هوش باشيد 24 نكته 28 ويژگىهاى حاكمان دنيا پرست ! 28 بخش سوّم 29 شرح و تفسير : ويژگىهاى اين فتنه بزرگ ! 30 بخش چهارم 35 شرح و تفسير : وظيفهء شما در اين فتنه 36 * * * خطبهء 152 39 خطبه در يك نگاه 39 بخش اوّل 41 شرح و تفسير : گوشه‌اى از صفات جمال و جلال خدا 42 بخش دوّم 51 شرح و تفسير : خليفهء حق آشكار شد 52 * * *\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nخطبهء 153 61 خطبه در يك نگاه 61 بخش اوّل 63 شرح و تفسير : انسان‌هاى گمراه و غافل 63 بخش دوّم 65 شرح و تفسير : اندرزى سودمند و گرانبها 66 بخش سوّم 71 شرح و تفسير : به هوش باش ! 72 بخش چهارم 77 شرح و تفسير : از اين سه خوى زشت بپرهيز 78 * * * خطبهء 154 85 خطبه در يك نگاه 85 بخش اوّل 87 شرح و تفسير : ما درهاى علوم پيامبريم ! 88 نكته‌ها 90 1 . تفاوت خودستايى و معرفى خويشتن 90 2 . حسن دلبران در زبان ديگران ! 92 بخش دوّم 95 شرح و تفسير : ويژگى رهروان راه حق 96 نكته 100 مشكل بزرگ در دنياى كنونى 100 بخش سوّم 101 شرح و تفسير : راه شناخت نيكان و بدان 102 * * *\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nخطبه 155 107 خطبه در يك نگاه 107 بخش اوّل 109 شرح و تفسير : يك درس مهم خداشناسى 110 بخش دوّم 115 شرح و تفسير : اين پرنده عجيب و استثنايى 116 بخش سوّم 121 شرح و تفسير : شگفتىهاى ديگرى از اين پرنده 122 نكته 124 آفرينش حيرت انگيز خفاش ! 124 * * * خطبهء 156 129 خطبه در يك نگاه 130 بخش اوّل 131 شرح و تفسير : آشكار شدن كينه‌هاى درونى به بهانهء واهى 132 بخش دوّم 137 شرح و تفسير : پيشروى به سوى سر منزل مقصود 137 بخش سوّم 141 شرح و تفسير : اسباب نجات در قيامت 142 بخش چهارم 149 شرح و تفسير : آزمون و فتنهء بزرگ ! 150 نكته‌ها 152 1 - پاسخ به چند سؤال 152 2 - شهادت ، افتخار است نه مصيبت 154 بخش پنجم 155 شرح و تفسير : حرام خدا را با كلاه شرعى حلال مىشمرند ! 156\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nنكته 158 رگ ، رگ است اين آب شيرين ، آب شور 158 * * * خطبهء 157 161 خطبه در يك نگاه 161 بخش اوّل 163 شرح و تفسير : توجهى ديگر به مبدأ و معاد 164 نكته 168 چگونه تاريخ تكرار مىشود ؟ 168 بخش دوّم 171 شرح و تفسير : ناپايدارى دنيا 172 بخش سوّم 179 شرح و تفسير : حضور در دادگاه الهى 180 نكته‌ها 186 1 - خيل گواهان عمل 186 2 - سه جملهء پر معنا 187 * * * خطبهء 158 189 خطبه در يك نگاه 190 بخش اوّل 191 شرح و تفسير : كتابى كه همه چيز در آن است 192 بخش دوّم 195 شرح و تفسير : حكومتى ظلمانى و وحشتناك در پيش است 196 نكته‌ها 199 1 - مسئوليت سنگين حاكمان و مردم 199 2 - پايان نكبت‌بار حكومت بنى اميّه 200\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nخطبهء 159 203 خطبه در يك نگاه 203 بخش اوّل 205 شرح و تفسير : حمايت همه جانبه 205 * * * خطبهء 160 209 خطبه در يك نگاه 209 بخش اوّل 211 شرح و تفسير : ناتوانى انديشه‌ها در برابر عظمت او 212 بخش دوّم 221 شرح و تفسير : بردگان دنيا 222 نكته 227 دو بال براى پرواز به سوى خدا ! 227 بخش سوّم 229 شرح و تفسير : اقتدا به رسول خدا صلّى اللّه عليه و آله 229 بخش چهارم 233 شرح و تفسير : زندگى زاهدانهء انبيا 234 نكته‌ها 239 1 . مزامير داوود عليه السّلام 239 2 . نغمه داوودى 240 3 . زهد انبيا 240 بخش پنجم 241 شرح و تفسير : سيره پيامبر اسلام صلّى اللّه عليه و آله در برابر دنياپرستان 242 بخش ششم 247 شرح و تفسير : زندگى زاهدانهء پيامبر صلّى اللّه عليه و آله 248 بخش هفتم 253\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nشرح و تفسير : چرا به پيامبر خدا صلّى اللّه عليه و آله تأسّى بجوييم ؟ 254 نكته 259 * * * خطبهء 161 263 خطبه در يك نگاه 263 بخش اوّل 265 شرح و تفسير : اوصاف ديگرى از پيامبر صلّى اللّه عليه و آله 266 نكته 270 به گوينده بنگريم يا به سخنش ؟ ! 270 بخش دوّم 273 شرح و تفسير : به قربانگاه‌هاى قرون پيشين بنگريد ! 274 * * * خطبهء 162 283 خطبه در يك نگاه 284 بخش اوّل 285 شرح و تفسير : چرا خلافت علوى غصب شد ؟ 286 بخش دوّم 291 شرح و تفسير 292 نكته‌ها 295 1 . حق پرسشگرى 295 2 . هدف اصلى اين پرسش و پاسخ 298 3 . بنى اميه و توطئهء محو اسلام 300 * * * خطبهء 163 303 خطبه در يك نگاه 303 بخش اوّل 305\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nشرح و تفسير : شرح عميق ديگرى از صفات جمال و جلال او 306 نكته 315 خدا يك حقيقت نامتناهى است 315 بخش دوّم 319 شرح و تفسير : علم نامحدود خدا 319 نكته 321 بازتاب ايمان به علم خدا در اعمال انسان‌ها 321 بخش سوّم 323 شرح و تفسير : اى برتر از خيال و قياس و وهم 324 نكته 327 دوران عجيب جنين 327 * * * خطبهء 164 331 خطبه در يك نگاه 332 بخش اوّل 333 شرح و تفسير : اتمام حجت امام عليه السّلام با عثمان 334 نكته 338 بهترين راه نفوذ در ديگران 338 بخش دوّم 341 شرح و تفسير : نشانه‌هاى پيشوايان عادل و ستمگر 343 چند نكته دربارهء حادثه قتل عثمان 350 * * * خطبهء 165 353 خطبه در يك نگاه 353 بخش اوّل 355 شرح و تفسير : آفرينش انواع پرندگان 356\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nنكته 362 دنياى عجيب پرندگان 362 بخش دوّم 367 شرح و تفسير : عجيب‌ترين پرنده جهان 368 بخش سوّم 375 شرح و تفسير : ترسيم دقيق و بسيار ظريفى از بال و پر طاووس 376 بخش چهارم 381 شرح و تفسير : ترسيم دقيقى از زيبايىهاى طاووس 382 بخش پنجم 385 شرح و تفسير : به راستى عقل در وصفش حيران است 386 نكته 389 شگفتىهاى طاووس ! 389 بخش ششم 391 شرح و تفسير : از پشه‌هاى ريز گرفته تا نهنگ‌ها و فيل‌ها 391 نكته 393 اندكى از شگفتىهاى ماهىهاى بزرگ و فيل‌ها 393 بخش هفتم 397 شرح و تفسير : جلوه‌ها ، نعمت‌ها و زيبايىهاى بهشت 398 تفسير بعضى از لغات پيچيدهء اين خطبه ( از زبان سيّد رضى ) 403 نكته 404 كدام زيباتر است ؟ 404 * * * خطبهء 166 407 خطبه در يك نگاه 407 بخش اوّل 409 شرح و تفسير : سه دستور مهم اخلاقى 409\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nبخش دوّم 413 شرح و تفسير : سرنوشت مرگ‌بار بنى اميّه 414 نكته 418 قيام‌هاى خونين بر ضد بنى اميّه 418 بخش سوّم 421 شرح و تفسير : دليل اصلى عقب ماندگى 422 نكته 423 همانند بنى اسرائيل 423 * * * خطبهء 167 425 خطبه در يك نگاه 425 بخش اوّل 427 شرح و تفسير : مسير حق را بشناسيد 428 بخش دوّم 433 شرح و تفسير : در برابر همه چيز مسئول هستيد 434 نكته 437 حفظ محيط زيست و حمايت از حيوانات در اسلام 437 * * * خطبهء 168 441 خطبه در يك نگاه 441 بخش اوّل 443 شرح و تفسير : علل تأخير در مجازات قاتلان عثمان 444 نكته 449 1 - مشكلات در راه اجراى عدالت 449 2 - ايراد عمدهء كار شورشيان 450 * * *\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nخطبهء 169 451 خطبه در يك نگاه 451 بخش اوّل 453 شرح و تفسير : اگر قيام نكنيد حكومت اسلامى از دست مىرود 453 بخش دوّم 457 شرح و تفسير : اگر فتنه جويان ادامه دهند تحمّل نخواهم كرد 458 * * * خطبهء 170 461 خطبه در يك نگاه 462 بخش اوّل 463 شرح و تفسير : چرا بيعت نمىكنى ؟ ! 464 نكته 466 جاذبه گفتار امام عليه السّلام 466 * * * خطبهء 171 471 خطبه در يك نگاه 471 بخش اوّل 473 شرح و تفسير : بهشت پيش شماست ! 475 نكته 480 * * * خطبهء 172 481 خطبه در يك نگاه 481 بخش اوّل 483 شرح و تفسير : كارشكنىهاى قريش در امر خلافت 484 نكته‌ها 489 1 - چشم بستن در برابر واقعيات 489\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n2 - آيا بخشى از حق را بايد رها كرد ؟ 491 بخش دوّم 493 شرح و تفسير : رسوايى آتش افروزان جنگ جمل 494 * * * خطبهء 173 501 خطبه در يك نگاه 501 بخش اوّل 503 شرح و تفسير : شايسته‌ترين فرد براى زعامت مردم 504 بخش دوّم 509 شرح و تفسير : دستوراتى دربارهء نبرد يا فتنه جويان 509 نكته 512 گفتگويى با عمار ياسر در جنگ صفين 512 بخش سوّم 515 شرح و تفسير : اين جهان منزلگاه اصلى شما نيست ! 516 * * * خطبهء 174 521 خطبه در يك نگاه 521 بخش اوّل 523 شرح و تفسير : كارهاى ضد و نقيض طلحه دليل رسوايى اوست 524 خطبهء 175 529 خطبه در يك نگاه 529 بخش اوّل 531 شرح و تفسير : اين همه غفلت چرا ؟ 532 بخش دوّم 535 شرح و تفسير : پيامبر صلّى اللّه عليه و آله همه چيز را به من خبر داد 536\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nخطبهء 176 541 خطبه در يك نگاه 541 بخش اوّل 543 شرح و تفسير : بهشت در ناراحتىها و جهنم در شهوات پيچيده شده است 544 نكته 546 آن‌ها كه به طاعات عشق مىورزند 546 بخش دوّم 549 شرح و تفسير : نقد خويشتن ! 549 چند نكتهء مهم 551 بخش سوّم 553 شرح و تفسير : درمان دردهاى شما در قرآن است 554 نكته 557 قرآن و درمان بيمارىها 557 بخش چهارم 559 شرح و تفسير : قرآن شفاعت كننده روز جزاست ! 560 بخش پنجم 563 شرح و تفسير : با اين شرط من مدافع شما در قيامتم ! 563 بخش ششم 567 شرح و تفسير 568 نكته 571 استقامت در مسير ولايت 571 بخش هفتم 573 شرح و تفسير : فرق مؤمن و منافق در اصلاح زبان است 574 نكته‌ها 579 1 - زبان عجيب‌ترين عضو بدن 579 2 - سرمايه‌هاى اصلى انسان 581\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nبخش هشتم 583 شرح و تفسير : خطرات بدعت‌ها 584 نكته 588 بدعت چيست ؟ 588 بخش نهم 591 شرح و تفسير : در قرآن بهار دل‌ها و چشمه جوشان علوم است 592 بخش دهم 597 شرح و تفسير : خوشا به حال آن‌ها كه مشغول اصلاح خويش‌اند 598 نكته 602 اجتماعى زيستن يا انزواگرايى ؟ 602 * * * خطبهء 177 607 خطبه در يك نگاه 607 بخش اوّل 609 شرح و تفسير : با انحراف حكمين حكم آنها باطل است 610 نكته 613 حكمين پشت به قرآن كردند 613 * * * خطبهء 178 615 خطبه در يك نگاه 615 بخش اوّل 617 شرح و تفسير : عظمت خداوند و كرامت پيامبرش 618 نكته 623 1 - كليد حل معماى صفات 623 2 - اهداف بعثت پيامبر اكرم صلّى اللّه عليه و آله 624 بخش دوّم 625\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nشرح و تفسير : با صدق نيّت به درگاه خدا رويد 626 * * * خطبهء 179 633 خطبه در يك نگاه 634 بخش اوّل 635 شرح و تفسير : آيا خدا را ديده‌اى ؟ 636 * * * خطبهء 180 643 خطبه در يك نگاه و شأن ورود آن 643 بخش اوّل 645 شرح و تفسير : يا جهاد يا در انتظار مرگ و ذلت بودن 646 بخش دوّم 649 شرح و تفسير : همهء گفتنىها را گفتم اما 650 نكته‌ها 655 1 - فرق ميان « معونه » و « عطا » 655 2 - خدمات چهار گانه فرهنگى امام عليه السّلام 656\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\n[ ادامهء خطبه‌هاى امام امير مؤمنان عليه السلام 
  ]\r\n\r\nخطبهء 151 « 1 » و من خطبة له عليه السّلام يحذر من الفتن\r\nاز خطبه‌هاى امام عليه السّلام كه در آن مردم را از فتنه‌ها بر حذر مىدارد .\r\n\r\nخطبه در يك نگاه\r\nعمدهء اين خطبه از دو بخش تشكيل شده است : بخش اوّل را حمد و ثناى الهى و سپس شهادت به رسالت پيغمبر اكرم صلّى اللّه عليه و آله و اوصاف مهمى از آن حضرت را در بر مىگيرد .\r\nدر اين بخش ، امام عليه السّلام به وضع نابسامان عصر جاهليّت اشاره كرده تا مسلمانان ضمن مقايسه با آن ، نعمت‌هاى عظيمى را كه خداوند به بركت اسلام به آنان ارزانى داشت ، درك كنند .\r\n\r\n\r\n","description":"","footnote":"\r\n( 1 ) سند خطبه :\r\nاين خطبه در منابع ديگر ديده نشده ؛ تنها چيزى كه نويسندهء « مصادر نهج البلاغه » بر آن تكيه مىكند ، مطلبى است كه سيّد يمانى در كتاب « الطراز » آورده و به چند جمله از اين خطبه استشهاد كرده است . گرچه او بعد از « سيّد رضى » مىزيسته ، ولى تفاوتى كه در بعضى از تعبيرات او با نهج البلاغه ديده مىشود ، نشان مىدهد آن را از منبع ديگرى غير از نهج البلاغه گرفته است . ( به مصادر نهج البلاغه ، جلد 2 ، صفحهء 341 ، مراجعه شود ) .\r\n","page_name":" 17 ","page_number":17},
  {"content":"\r\n\r\nدر بخش دوّم از ظهور و بروز فتنه‌ها در آينده و بازگشت‌هايى به افكار و رفتار عصر جاهليّت خبر مىدهد . فتنه‌هايى كه ستمكاران آن را رهبرى مىكنند و يكى پس از ديگرى از ديگرى نقش محورى آن را دارند .\r\nو در پايان خطبه ، به مردم سفارش مىكند كه فريب فتنه‌گران را نخورند و آلت دست آن‌ها نشوند ، در راه‌هاى شيطان گام نگذارند ، و از لقمهء حرام بپرهيزند و خود را در همه حال در محضر خداوند بدانند .\r\n* * *\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\nبخش اوّل\r\nو أحمد اللّه و أستعينه على مداحر الشّيطان و مزاجره و الاعتصام من حبائله و مخاتله . و أشهد أن لا إله إلّا اللّه . و أشهد أنّ محمّدا عبده و رسوله ، و نجيبه و صفوته . لا يؤازى فضله ، و لا يجبر فقده . أضاءت به البلاد بعد الضّلالة المظلمة ، و الجهالة الغالبة ، و الجفوة الجافية ؛ و النّاس يستحلّون الحريم ، و يستذلّون الحكيم ؛ يحيون على فترة ، و يموتون على كفرة !\r\n\r\nترجمه\r\n: خداى را ستايش مىكنم ، و از او براى كارهايى كه موجب طرد شيطان است كمك مىجويم و براى مصون ماندن از گرفتار شدن در دام‌ها و فريب‌هاى شيطان يارى مىطلبم و گواهى مىدهم جز خداوند يكتا معبودى نيست و شهادت مىدهم كه محمّد صلّى اللّه عليه و آله ، بنده و فرستاده و برگزيده و انتخاب شدهء اوست . در فضل و برترى همتا ندارد و فقدان او قابل جبران نيست ؛ به بركت وجودش شهرهايى كه غرق در ضلالت و ظلمت بود و جهل بر افكار مردمش غلبه داشت و قساوت و سنگدلى بر آن‌ها چيره شده بود ، روشن گشت .\r\nدر زمانى كه مردم حرام را حلال مىشمردند ، دانشمندان را تحقير مىكردند ، و در دوران فترت ( و غيبت اولياى الهى ) قدم به عرصه حيات مىگذاشتند و در كفر و بىدينى جان مىسپردند .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n\r\nشرح و تفسير خورشيدى كه در تاريكى درخشيد\r\nاين خطبه از خطبه‌هاى ملاحم است كه بخشى از حوادث خطرناك آينده را بازگو مىكند و به مردم هشدار مىدهد كه مراقب خويش باشند و آلودهء فتنه‌ها و ظلم و فسادها نشوند . امام عليه السّلام اين خطبه را با حمد و ثناى الهى و پناه بردن به ذات پاك او از شر شياطين آغاز مىكند و مىفرمايد :\r\n« خداى را ستايش مىكنم و از او براى كارهايى كه موجب طرد و منع شيطان است كمك مىجويم و براى مصون ماندن از گرفتار شدن در دام‌ها و فريب‌هاى شيطان يارى مىطلبم » ( و أحمد اللّه و أستعينه على مداحر « 1 » الشّيطان و مزاجره « 2 » و الاعتصام من حبائله و مخاتله « 3 » ) .\r\nامام عليه السّلام در اين دو جمله از خداوند ، توفيق اطاعت و عبادت و پرهيز از گناه و معصيت مىطلبد ؛ زيرا « مداحر » و « مزاجر » شيطان و به تعبير ديگر ، امورى كه او را از انسان دور مىسازد ، چيزى جز اطاعت فرمان خدا نيست و « حبائل » و « مخاتل » ( دام‌ها و فريب‌هاى ) شيطان چيزى جز گناهان و معاصى نيست و به يقين بدون يارى خداوند و امدادهاى الهى نه اطاعت ممكن است و نه پرهيز از گناه ؛ چرا كه راه اين دو بسيار سخت است و پر پيچ و خم .\r\nسپس به سراغ شهادت بر يكتايى خدا و رسالت پيغمبر اكرم صلّى اللّه عليه و آله مىرود و چنين مىفرمايد : « گواهى مىدهم جز خداوند يكتا معبودى نيست و شهادت مىدهم كه محمّد ،\r\n\r\n\r\n","description":"","footnote":"\r\n( 1 ) « مداحر » جمع « مدحر » به معناى امرى است كه سبب طرد و دورى چيزى مىشود و از مادهء « دحور » به معناى راندن و دور ساختن آمده است .\r\n( 2 ) « مزاجر » جمع « مزجر » به معناى باز دارنده از چيزى است و از مادهء « زجر » به معناى بازداشتن است .\r\n( 3 ) « مخاتل » جمع « مختل » به معناى كارى است كه به وسيلهء آن فريب مىدهند ، از مادهء « ختل » ( بر وزن قتل ) ، به معناى خدعه و نيرنگ است .\r\n","page_name":" 20 ","page_number":20},
  {"content":"\r\n\r\nبنده و فرستاده و برگزيده و انتخاب شدهء اوست » ( و أشهد أن لا إله إلّا اللّه . و أشهد أنّ محمّدا عبده و رسوله ، و نجيبه و صفوته ) .\r\nبسيارى از شارحان نهج البلاغه « نجيبه » و « صفوته » را به يك معنا تفسير كرده - به معناى منتخب و برگزيده - و تأكيد يكديگر دانسته‌اند ؛ ولى با توجه به اين كه « نجيب » به معناى « نفيس » و پر ارزش است . تفاوتى ميان اين دو واژه وجود دارد كه اوّلى در واقع ، زمينه ساز دوّمى است ؛ زيرا هنگامى كه چيزى نفيس و پر ارزش شد به هنگام انتخاب ، آن را بر مىگزينند .\r\nدر ادامه آن حضرت به دو وصف ديگر اشاره كرده ، مىفرمايد : « در فضل و برترى همتا ندارد و فقدان او قابل جبران نيست » ( لا يؤازى فضله ، و لا يجبر فقده ) .\r\nبه يقين چيزى كه در فضيلت همتا ندارد ، هنگامى كه از دست رود جانشينى نخواهد داشت .\r\nدر هفتمين و آخرين وصف به آثار وجودى آن حضرت در شرايط عصر جاهليّت اشاره كرده ، مىفرمايد : « به بركت وجود او شهرهايى كه غرق در ضلالت و ظلمت بود و جهل بر افكار مردمش غلبه داشت و قساوت و سنگدلى بر آن‌ها چيره شده بود روشن گشت » ( أضاءت به البلاد بعد الضّلالة المظلمة ، و الجهالة الغالبة ، و الجفوة الجافية « 1 » ) .\r\nو در ادامه مىافزايد : « در زمانى كه مردم حرام را حلال مىشمردند ، دانشمندان را تحقير مىكردند ، در دوران فترت ( و غيبت اولياى الهى ) قدم به عرصهء حيات مىگذاشتند و در كفر و بىدينى جان مىسپردند » ( و النّاس يستحلّون الحريم ، و يستذلّون الحكيم ؛ يحيون على فترة ، و يموتون على كفرة ! ) .\r\nاين اوصاف هفتگانه كه در عبارات كوتاهى دربارهء عصر جاهليّت بيان شده ترسيم گويايى از آن زمان است . گمراهى و جهل و قساوت ، حلال شمردن حرام و تحقير\r\n\r\n\r\n","description":"","footnote":"\r\n( 1 ) « جفوه » به معناى قساوت است .\r\n","page_name":" 21 ","page_number":21},
  {"content":"\r\n\r\nدانشمندان ، نداشتن رهبر و سرانجام ، بىايمان از دنيا رفتن .\r\nگمراهى آن‌ها چنان تاريك و ظلمانى بود كه به جنايات خود افتخار مىكردند ، كشتن و زنده به گور كردن فرزندان ، نشانهء غيرت ، و غارتگرى دليل شجاعت شمرده مىشد .\r\nجهل و خرافات آن چنان بر جامعهء آن‌ها سايه افكنده بود كه خدايانشان را با دست خود مىساختند ؛ گاه از سنگ و چوب و گاه از مواد غذايى و سپس در زمان قحطى آن را مىخوردند .\r\nقساوت و سنگدلى آن چنان بود كه كينه‌ها را از نسلى به نسلى منتقل مىساختند و خونريزى و آدمكشى براى آن‌ها يك امر ساده بود ، و همچنين مفاسد ديگر .\r\nدر اين زمان مىتوان به عظمت خدمات پيامبر اكرم صلّى اللّه عليه و آله و اهميّت رسالت او در آن محيط تاريك و ظلمانى پى برد ، كه در مدت كوتاهى از آن قوم وحشى و خرافى و جاهل ، قومى متمدّن و عالم و آگاه ساخت .\r\n* * *\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nبخش دوّم\r\nثمّ إنّكم معشر العرب أغراض بلايا قد اقتربت ، فاتّقوا سكرات النّعمة ، و احذروا بوائق النّقمة ، و تثبّتوا في قتام العشوة ، و اعوجاج الفتنة عند طلوع جنينها ، و ظهور كمينها ، و انتصاب قطبها ، و مدار رحاها . تبدأ في مدارج خفيّة ، و تؤول إلى فظاعة جليّة . شبابها كشباب الغلام ، و آثارها كآثار السّلام ، يتوارثها الظّلمة بالعهود ! أوّلهم قائد لآخرهم ، و آخرهم مقتد بأوّلهم ؛ يتنافسون في دنيا دنيّة ، و يتكالبون على جيفة مريحة . و عن قليل يتبرّأ التّابع من المتبوع ، و القائد من المقود ، فيتزايلون بالبغضاء ، و يتلاعنون عند اللّقاء .\r\n\r\nترجمه\r\n: شما اى گروه عرب در آينده هدف بلاهايى هستيد كه نزديك شده است از مستى نعمت بپرهيزيد و از بلاهايى كه كيفر اعمال شماست بر حذر باشيد و هنگامى كه گرد و غبار حوادث ناشناخته بر مىخيزد و پيچيدگىهاى فتنه آشكار مىشود نوزادش تولد مىيابد و باطن آن ظاهر مىگردد ، قطب و محورش بر جاى خود قرار مىگيرد و آسياى آن به حركت در مىآيد ( به هوش باشيد و ) با احتياط گام برداريد . ( آرى ) فتنه‌ها كم كم از مراحل ناپيدا شروع به حركت مىكنند و سرانجام به صورت خطرناك آشكار مىشوند .\r\nرشد آن‌ها همچون رشد جوانان سريع است و آثارشان ( بر پيكر جامعه ) همچون آثار سنگ‌هاى سخت و محكم است ( كه بر پيكر انسان وارد مىشود ) ستمگران آن را طبق\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nپيمان‌هايى از يكديگر به ارث مىبرند ، نخستين آن‌ها رهبر آخرينشان هستند و آخرينشان پيرو نخستين آن‌ها . ( آرى ) آن‌ها ، براى به دست آوردن دنياى پست بر يكديگر سبقت مىجويند و همچون سگانى كه بر سر مردار گنديده‌اى ريخته باشند با يكديگر به نزاع بر مىخيزند ( گر چه در ظاهر متحدند ) ولى به زودى پيروان ، از پيشوايان خود برائت مىجويند و رهبران از پيروانشان و سرانجام با بغض و كينه از هم جدا مىشوند و به هنگام ملاقات ( در اين جهان و يا در آخرت ) يكديگر را لعن و نفرين مىكنند .\r\n\r\nشرح و تفسير فتنه‌هايى در پيش است ، به هوش باشيد\r\nامام عليه السّلام در اين بخش از خطبه ، مردم را از فتنه‌هايى كه در پيش است با خبر مىكند و بر حذر مىدارد و به آن‌ها آگاهى مىدهد ، تا آن جا كه ممكن است از ضربات فتنه در امان بمانند و از ضايعات آن بكاهند و جالب اين كه امام عليه السّلام در اين بخش به سرچشمه‌هاى فتنه و كيفيت شكل گيرى و مراحل مختلف آن با بيان لطيفى اشاره مىكند و مىفرمايد :\r\n« شما اى گروه عرب ! در آينده هدف بلاهايى هستيد كه نزديك شده است ؛ از مستى نعمت بپرهيزيد ، و از بلاهايى كه كيفر اعمال شماست بر حذر باشيد » ( ثمّ إنّكم معشر العرب أغراض بلايا قد اقتربت ، فاتّقوا سكرات النّعمة ، و احذروا بوائق « 1 » النّقمة ) .\r\nامام عليه السّلام در اين عبارت به دو عامل مهم از عوامل فتنه‌ها اشاره فرموده است كه : يكى از آن‌ها مستى حاصل از نعمت است و ديگرى مجازات اعمال ؛ كه نتيجه آن فتنه‌هايى است كه دامان مردم را مىگيرد و آن‌ها را هدف بلاها قرار مىدهد .\r\nسپس براى كم كردن ضايعات فتنه چنين دستور مىدهد : « هنگامى كه گرد و غبار حوادث ناشناخته بر مىخيزد ، و پيچيدگىهاى فتنه به هنگام تولّد نوزاد آن آشكار\r\n\r\n\r\n","description":"","footnote":"\r\n( 1 ) « بوائق » جمع « بائقه » به معناى حادثهء مهم و مرگبار است و از مادهء « بوق » ( بر وزن فوق ) به معناى فاسد شدن مىباشد .\r\n","page_name":" 24 ","page_number":24},
  {"content":"\r\n\r\nمىشود و باطن آن ظاهر مىگردد ، قطب و محور آن بر جاى خود قرار مىگيرد و آسياى آن به حركت در مىآيد ، ( به هوش باشيد و ) با احتياط گام برداريد » ( و تثبّتوا في قتام « 1 » العشوة « 2 » ، و اعوجاج الفتنة عند طلوع جنينها ، و ظهور كمينها ، و انتصاب قطبها ، و مدار رحاها ) .\r\nامام عليه السّلام در اين عبارت گاه ، فتنه را به جنينى تشبيه مىكند كه به طور پنهانى پرورش پيدا مىكند و ناگهان متولّد مىشود و گاه همانند آسيايى مىشمرد كه نخست قطب و محور آن را بر پا مىسازند و سپس سنگ آسيا به چرخش در مىآيد . تجربيات تاريخى نيز نشان مىدهد كه واقعا فتنه‌ها چنين‌اند ؛ مراحل كمونى دارند كه بر اثر عوامل مختلف اجتماعى شكل مىگيرد ؛ ناگهان انفجارى رخ مىدهد و آن چه در درون جامعه است ، ظاهر مىشود .\r\nدر ادامه اين سخن ، امام عليه السّلام نشانه‌هاى ديگرى از شكل گيرى فتنه‌ها بيان مىكند و مىفرمايد : ( آرى ) « فتنه‌ها كم كم از مراحل ناپيدا شروع به حركت مىكنند و سرانجام به صورت خطرناك آشكار مىشوند . رشد آن‌ها همچون رشد جوانان ( سريع است ) و آثارشان ( بر پيكر جامعه ) همچون آثار سنگ‌هاى سخت و محكم است ( كه بر پيكر انسان وارد شود ) » ( تبدأ في مدارج خفيّة ، و تؤول إلى فظاعة جليّة . شبابها كشباب « 3 » الغلام ، و آثارها كآثار السّلام « 4 » ) .\r\nدر اين كه اين فتنه‌هايى كه امام عليه السّلام در اين بخش از خطبه به آن اشاره فرموده و دربارهء آن هشدار مىدهد كدام فتنه است ؟ در ميان شارحان « نهج البلاغه » گفتگوست ؛\r\n\r\n\r\n","description":"","footnote":"\r\n( 1 ) « قتام » به معناى غبار است .\r\n( 2 ) « عشوه » به معناى پرداختن به كارى بدون آگاهى است .\r\n( 3 ) « شباب » ( به كسر شين ) به معناى سر حال بودن اسب و بلند شدن بر روى پاها و « شباب » ( به فتح شين ) به معناى جوانى و آغاز هر چيزى است ؛ اين واژه در بعضى نسخه‌هاى نهج البلاغه با كسر و در برخى ديگر با فتح آمده است .\r\n( 4 ) « السّلام » ( به كسر سين ) جمع « سلمه » ( بر وزن كلمه ) به معناى سنگ سخت است .\r\n","page_name":" 25 ","page_number":25},
  {"content":"\r\n\r\nولى ظاهر اين است كه اشاره به فتنهء « بنى اميّه » باشد كه از زمان عثمان شروع شد و دوران كمون خود را طى كرد و با قتل « عثمان » ، ظهور و بروز پيدا كرد و با حكومت « معاويه و يزيد و عبد الملك مروان » و مانند آن‌ها به اوج خود رسيد و به قدرى اين فتنه آشكار گشت و به رسوايى كشيده شد كه علنا بر منابر ، على عليه السّلام را سبّ مىكردند و دشنام مىدادند و ضرباتى كه از اين ناحيه بر پيكر اسلام وارد شد مانند ضرباتى بود كه در يك زلزلهء وحشتناك از متلاشى شدن كوه‌ها و سقوط سنگ‌ها بر آبادىها رخ مىدهد .\r\nو در ادامهء اين بحث به ويژگىهاى ديگرى از اين فتنه اشاره مىكند و مىفرمايد ، سردمداران فتنه چنان با هم متحد و متفقند كه : « آن را بر طبق پيمان‌ها از يكديگر به ارث مىبرند ، نخستين آنها رهبر آخرينشان هستند و آخرينشان پيرو نخستين آن‌ها » ( يتوارثها الظّلمة بالعهود ! أوّلهم قائد لآخرهم ، و آخرهم مقتد بأوّلهم ) .\r\nآرى ! فتنه انگيزان خطرناك اين گونه‌اند كه اسباب فتنه را از يكديگر به ارث مىبرند و همه در خط واحدى سير مىكنند و در مسير واحدى گام بر مىدارند و اين هماهنگى و توارث از يكديگر خطر آن‌ها را افزايش مىدهد و آثار شوم فتنه‌هاشان را مضاعف مىسازد .\r\nآن گاه به انگيزه‌هاى اصلى فتنه جويان و ستمگران خود كامه اشاره كرده ، مىفرمايد :\r\n« آن‌ها براى به دست آوردن دنياى پست بر يكديگر سبقت مىجويند و همچون سگانى كه بر سر مردار گنديده‌اى ريخته‌اند با يكديگر به نزاع بر مىخيزند » ( گر چه در ظاهر متحدند و مسير واحدى را طى مىكنند ، ولى در باطن با يكديگر در ستيزند و هر يك مىخواهد در رأس فتنه باشد و ديگران پيرو او باشند ) . ( يتنافسون في دنيا دنيّة ، و يتكالبون على جيفة مريحة « 1 » ) .\r\nسپس در عبارتى كوتاه و گويا به عاقبت كار آن‌ها اشاره مىكند و مىفرمايد : « ولى به زودى پيروان ، از پيشوايان خود بيزارى مىجويند و رهبران از پيروانشان ؛ و سرانجام با\r\n\r\n\r\n","description":"","footnote":"\r\n( 1 ) « مريح » به معناى بدبو و گنديده است كه از مادهء ريح به معناى بو گرفته شده است .\r\n","page_name":" 26 ","page_number":26},
  {"content":"\r\n\r\nبغض و كينه از هم جدا مىشوند و به هنگام ملاقات ( در اين جهان يا در آخرت ) يكديگر را لعن و نفرين مىكنند ! ( و عن قليل يتبرّأ التّابع من المتبوع ، و القائد من المقود ، فيتزايلون بالبغضاء ، و يتلاعنون عند اللّقاء ) .\r\nاين قسمت ممكن است اشاره به فتنه جويان « بنى عباس » باشد ؛ گر چه آن‌ها همان خط نفاق و تكالب بر دنيا و ضربه زدن بر پيكر اهل بيت عليهم السّلام - كه رهبران الهى امت بودند - همان خط بنى اميه را ادامه مىدادند ، ولى در ظاهر به آن‌ها لعن و نفرين مىفرستادند و از اعمال آن‌ها بيزارى مىجستند و شعار قيامشان كه براى فريب مردم بود « الرضا لآل محمّد » بود ، آن‌ها كشتار عجيبى از بقاياى بنى اميه كردند و سيل خون جارى ساختند و آثارشان را محو و نابود كردند و اموالشان را بر باد دادند .\r\nبعضى از شارحان نهج البلاغه جملهء « و يتلاعنون عند اللقاء » را اشاره به « لقاء الله » و روز قيامت مىدانند ، همان گونه كه در قرآن مىفرمايد :  « إِذْ تَبَرَّأَ الَّذِينَ اتُّبِعُوا مِنَ الَّذِينَ اتَّبَعُوا وَ رَأَوُا الْعَذابَ وَ تَقَطَّعَتْ بِهِمُ الْأَسْبابُ »  ؛ در آن هنگام رهبران ( گمراه و گمراه كننده ) از پيروان بيزارى مىجويند و كيفر خدا را مشاهده مىكنند و دستشان از همه جا كوتاه مىشود » . « 1 » همان گونه كه تابعين نيز از پيشوايان خود بيزارى مىجويند ؛ چنان كه در قرآن مجيد مىخوانيم :   « وَ يَوْمَ نَحْشُرُهُمْ جَمِيعاً ثُمَّ نَقُولُ لِلَّذِينَ أَشْرَكُوا أَيْنَ شُرَكاؤُكُمُ الَّذِينَ كُنْتُمْ تَزْعُمُونَ ثُمَّ لَمْ تَكُنْ فِتْنَتُهُمْ إِلَّا أَنْ قالُوا وَ اللَّهِ رَبِّنا ما كُنَّا مُشْرِكِينَ »   ؛ آن روز كه همهء آن‌ها را محشور مىكنيم ؛ سپس به مشركان مىگوييم معبودهايتان كه همتاى خدا مىپنداشتيد كجايند ؟\r\nسپس پاسخ و عذر آن‌ها چيزى جز اين نيست كه مىگويند : سوگند به خداوندى كه پروردگار ماست كه ما مشرك نبوديم » . « 2 »\r\n\r\n\r\n","description":"","footnote":"\r\n( 1 ) بقره ، آيهء 166 .\r\n( 2 ) انعام ، آيات 23 - 22 .\r\n","page_name":" 27 ","page_number":27},
  {"content":"\r\n\r\nجملهء « يتكالبون على جيفه » ، اين گروه ستمگر و دنيا پرست را به سگ‌هايى تشبيه مىكند كه به مردار گنديده‌اى حمله‌ور شده‌اند و از دست و دهان يكديگر مىربايند . چه تشبيه دقيق گويايى !\r\n\r\nنكته ويژگىهاى حاكمان دنيا پرست !\r\nاز عبارت ياد شده از كلام امام عليه السّلام به خوبى استفاده مىشود كه ستمگران خود كامه ويژگىهايى دارند كه تاريخ بشر نيز گواه و شاهد آن است ؛ از جمله :\r\n1 - استفاده از بهانه‌ها و فتنه‌ها براى پيش بردن اهداف خود ، همان گونه كه « بنى اميّه » از ماجراى خون خواهى عثمان ، حدّاكثر بهره گيرى را كردند .\r\n2 - هماهنگى نقشه‌ها در آغاز كار و انسجام در برنامه‌هاى مخرب و فتنه خيز .\r\n3 - رقابت شديد به هنگام پيروزى به گونه‌اى كه گويى سگانىاند كه بر جيفه‌اى افتاده‌اند و هر يك سعى دارند آن را از ديگرى بربايد .\r\n4 - سرانجام ، هر فردى ديگرى را لعن و نفرين مىكند و گناهان را به گردن ديگرى مىاندازد .\r\nتاريخ گذشته و معاصر ، شاهد و گوياى اين گفتار پر بار امام عليه السّلام است .\r\n* * *\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\nبخش سوّم\r\nثمّ يأتي بعد ذلك طالع الفتنة الرّجوف ، و القاصمة الزّحوف ، فتزيغ قلوب بعد استقامة ، و تضلّ رجال بعد سلامة ؛ و تختلف الأهواء عند هجومها ، و تلتبس الآراء عند نجومها . من أشرف لها قصمته ، و من سعى فيها حطمته ؛ يتكادمون فيها تكادم الحمر في العانة ! قد اضطرب معقود الحبل ، و عمي وجه الأمر . تغيض فيها الحكمة ، و تنطق فيها الظّلمة ، و تدقّ أهل البدو بمسحلها ، و ترضّهم بكلكلها يضيع في غبارها الوحدان ، و يهلك في طريقها الرّكبان ؛ ترد بمرّ القضاء ، و تحلب عبيط الدّماء ، و تثلم منار الدّين ، و تنقض عقد اليقين . يهرب منها الأكياس ، و يدبّرها الأرجاس . مرعاد مبراق ، كاشفة عن ساق ! تقطع فيها الأرحام ، و يفارق عليها الإسلام ! بريّها سقيم ، و ظاعنها مقيم !\r\n\r\nترجمه\r\n: سپس فتنه‌اى اضطراب‌آور ، در هم شكننده و نابود كننده آغاز خواهد شد ؛ در آن هنگام قلب‌ها پس از استوارى مىلغزد و گروهى از شخصيت‌ها پس از سلامت فكر و انديشه گمراه مىشوند ، آرا به هنگام هجوم اين فتنه ، پراكنده و مختلف مىگردد ، و عقايد با آشكار شدن آن به خطا و اشتباه آلوده مىشود . آن كس كه به مقابلهء با آن برخيزد پشتش را مىشكند و كسى كه براى فرونشاندنش تلاش مىكند او را در هم مىكوبد و فتنه جويان در اين ميان همچون گور خران وحشىاند كه يكديگر را گاز مىگيرند ؛\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nرشته‌هاى سعادت و آيين الهى كه محكم بود سست و لرزان مىشود و چهرهء واقعى امور پنهان مىگردد ؛ حكمت و دانش فروكش مىكند و ستمگران به سخن در مىآيند ، اين فتنه ( از شهرها به روستاها كشيده مىشود و ) باديه نشينان را با ابزار خود درهم مىكوبد و با سينه خود آن‌ها را له مىكند ؛ افراد پياده و تنها در غبار آن گم مىشوند و افراد سواره در مسير آن نابود مىگردند ، اين فتنه با تلخىها و با شدت وارد مىشود و خون‌هاى تازه‌اى مىدوشد ، علايم دين را خراب مىكند و رشته‌هاى يقين را از هم مىگسلد ، ( به گونه‌اى كه ) عاقلان از آن مىگريزند و پليدان تدبير آن را به دست مىگيرند ، بسيار پر رعد و برق است و هر انسانى را به مشقت مىاندازد ، پيوندهاى خويشاوندى در آن قطع مىگردد و از اسلام جدايى حاصل مىشود ، سالم‌هايش بيمار و كوچ كنندگانش مقيمند !\r\n\r\nشرح و تفسير ويژگىهاى اين فتنه بزرگ !\r\nامام عليه السّلام در اين خطبه به فتنهء مهم ديگرى اشاره مىكند كه مسلمانان در پيش دارند ؛ فتنه‌اى وحشتناك و كوبنده كه ويژگىهاى آن در تعبيرات امام عليه السّلام در اين بخش از خطبه آمده است ؛ به اين اميد كه مؤمنان آن را بشناسند و از آن دورى گزينند و ضايعات آن به حدّاقل برسد . مىفرمايد : « سپس فتنه‌اى اضطراب‌آور ، در هم شكننده و نابود كننده آغاز خواهد شد ؛ در آن هنگام ، قلب‌ها پس از استوارى مىلغزند ، و گروهى از شخصيت‌ها پس از سلامت فكر و انديشه گمراه مىشوند ؛ آرا به هنگام هجوم اين فتنه ، پراكنده و مختلف مىگردد و عقايد با آشكار شدن آن به خطا و اشتباه آلوده مىشود » ( ثمّ يأتي بعد ذلك طالع الفتنة الرّجوف « 1 » ، و القاصمة « 2 » الزّحوف « 3 » ، فتزيغ قلوب بعد استقامة ،\r\n\r\n\r\n","description":"","footnote":"\r\n( 1 ) « رجوف » از مادهء « رجف » ( بر وزن حذف ) به معناى شدت اضطراب گرفته شده و به شايعاتى كه جامعه را به شدت مضطرب مىكند « اراجيف » مىگويند .\r\n( 2 ) « قاصمه » از مادهء « قصم » ( بر وزن خصم ) به معناى شكستن توأم با شدت است .\r\n( 3 ) « زحوف » از مادهء « زحف » ( بر وزن حرف ) به معناى سنگين راه رفتن گرفته شده و به حركت لشكر انبوه نيز گفته مىشود و « زحوف » در جمله بالا اشاره شده به فتنه گرانى است كه به صورت انبوه به مردم حمله مىكنند .\r\n","page_name":" 30 ","page_number":30},
  {"content":"\r\n\r\nو تضلّ رجال بعد سلامة ؛ و تختلف الأهواء عند هجومها ، و تلتبس الآراء عند نجومها « 1 » ) .\r\nدر اين كه اين فتنه مربوط به كدام فتنه است ، بسيارى از شارحان نهج البلاغه آن را اشاره به فتنهء « مغول » و « تاتار » دانسته‌اند و تقريبا احتمالى غير از اين ذكر نكرده‌اند ؛ ولى اين احتمال بسيار بعيد به نظر مىرسد ؛ زيرا مغول‌ها جز غارت اموال و تخريب شهرها و سلطه بر حكومت كشورهاى اسلامى هدفى نداشتند ؛ در حالى كه امام عليه السّلام در اين عبارت از خطبه از فتنه‌اى خبر مىدهد كه افكار و اعتقادات مردم را هدف گيرى مىكند و آن‌ها را به گمراهى و اختلافات فكرى و مذهبى مىكشاند .\r\nاز اين رو ممكن است اين فتنه اشاره به فتنه « بنى عباس » باشد كه بعد از فتنهء « بنى اميّه » - كه در عبارات قبل به آن اشاره شده بود - به وجود آمد .\r\nمىدانيم « بنى اميّه و بنى عباس » گر چه هر دو يك هدف شيطانى را تعقيب مىكردند ، ولى « بنى اميّه » همان گونه كه سردمدار آن‌ها معاويه گفت كار به نماز و روزه و برنامه‌هاى دينى مردم نداشتند ، مگر در جايى كه با حكومت خود كامه آن‌ها مزاحمت داشت ؛ در حالى كه « بنى عباس » پنجه در عقايد مردم افكندند و مىدانيم بسيارى از مكتب‌هاى انحرافى و مذاهب فاسد در عصر آن‌ها به وجود آمد و اختلاف در مسائلى مانند « حدوث و قدم قرآن » و « جبر و تفويض » و اختلافات « اشاعره و معتزله » در زمان آن‌ها بالا گرفت و به يقين بنى عباس به دنبال آن بودند تا مردم و حتى دانشمندان و علما و متفكران را به اين مباحث سرگرم كنند و خودشان به حكومت ادامه دهند .\r\nنمىگوييم « بنى اميّه » مطلقا دنبال اين مسائل نمىرفتند ، بلكه مىگوئيم اين گونه مباحث در آن زمان ظهور و به روزى همچون عصر « بنى عباس » نداشت .\r\n\r\n\r\n","description":"","footnote":"\r\n( 1 ) « نجوم » در اين جا معناى مصدرى دارد و به معناى آشكار شدن است .\r\n","page_name":" 31 ","page_number":31},
  {"content":"\r\n\r\nبعضى از شارحان نيز احتمال داده‌اند كه اين بخش اشاره به فتنهء « دجال » در آخر الزمان است كه سبب گمراهى گروهى از مردم مىشود ؛ ولى با تعبيراتى كه در كلام امام عليه السّلام آمده است اين احتمال بعيد به نظر مىرسد .\r\nدر ادامهء بيان ويژگىهاى اين فتنه ، امام عليه السّلام به شدت و فشار آن اشاره كرده ، مىفرمايد : « آن كس كه به مقابله با اين فتنه برخيزد ، پشتش را مىشكند و كسى كه براى فرو نشاندنش تلاش كند ، او را درهم مىكوبد ، و فتنه جويان در اين ميان همچون گور خران وحشىاند كه يكديگر را گاز مىگيرند » ( من أشرف لها قصمته ، و من سعى فيها حطمته ؛ يتكادمون « 1 » فيها تكادم الحمر « 2 » في العانة ! ) .\r\nاين تعبير ، تأكيدى است بر آن چه در بخش پيشين خطبه دربارهء فتنهء اوّل ذكر شد كه سردمداران فتنه‌ها در آغاز متحدند ؛ ولى هنگامى كه پيروز شدند براى حذف يكديگر تلاش مىكنند .\r\nو دربارهء وضع دينى و اخلاقى مردم در آن زمان مىفرمايد : « رشته‌هاى سعادت و آيين الهى كه محكم بود ، سست و لرزان مىشود و چهرهء واقعى امور ناپيدا مىگردد ، حكمت و دانش فروكش مىكند و ستمگران به سخن در مىآيند ( و زمام كارها را به دست مىگيرند ) اين فتنه ( از شهرها به روستاها كشيده مىشود و ) باديه نشينان را با ابزار خود مىكوبد و با سينهء خود آن‌ها را له مىكند ! » ( قد اضطرب معقود الحبل ، و عمي وجه الأمر . تغيض فيها الحكمة ، و تنطق فيها الظّلمة ، و تدقّ أهل البدو بمسحلها « 3 » ، و ترضّهم « 4 » بكلكلها « 5 » ) .\r\n\r\n\r\n","description":"","footnote":"\r\n( 1 ) « يتكادمون » از مادهء « كدم » ( بر وزن شرم ) به معناى گاز گرفتن است و « تكادم » آن است كه دو حيوان به جان هم بيفتند و يكديگر را گاز بگيرند .\r\n( 2 ) « حمر » جمع « حمار » در اين جا به معناى گور خر است ؛ به قرينهء « عانه » كه به معناى گلهء گور خران مىباشد .\r\n( 3 ) « مسحل » از مادهء « سحول » به معناى تيشه و « سوهان » و مانند آن است كه چيزى را با آن مىتراشند .\r\n( 4 ) « ترض » از « رضّ » به معناى كوبيدن و نرم كردن است .\r\n( 5 ) « كلكل » به معناى سينه است .\r\n","page_name":" 32 ","page_number":32},
  {"content":"\r\n\r\nآرى ! هنگامى كه صحنهء اجتماع از دانشمندان خالى شود ، رشتهء سخن به دست ظالمان بى منطق مىافتد و هر چه مىخواهند مىگويند و مردم مجبورند عملى كنند .\r\nفتنه به اندازه‌اى فراگير مىشود كه آبادىهاى كوچك و دورترين نقاط را تسخير مىكند .\r\nو در ادامهء اين سخن دربارهء خطرهاى فوق العادهء اين فتنه مىفرمايد : ( وضع به گونه‌اى خواهد بود كه ) « افراد پياده و تنها در غبار آن گم مىشوند و گروه سواران در مسير آن نابود مىگردند ! » ( يضيع في غبارها الوحدان ، و يهلك في طريقها الرّكبان ) .\r\nاشاره به اين كه فتنه به اندازه‌اى عظيم و سنگين است كه غبار آن براى نابود كردن مخالفان محدود كافى است و مخالفان كثير و متشكل نيز هنگامى كه در مسير آن قرار گرفتند در هم كوبيده مىشوند و هيچ كس را ياراى مقابله با آن نيست .\r\nبعضى از شارحان در تفسير اين جمله گفته‌اند : منظور از « وحدان » فضلا و دانشمندانند كه به غبار شبهه‌ها گرفتار مىشوند و حق را از دست مىدهند و « ركبان » كنايه از گروه‌هاى نيرومند است كه آن‌ها هم تاب مقاومت در برابر فتنه گران ندارند و از ميان برداشته مىشوند ؛ ولى تفسير اوّل صحيح‌تر به نظر مىرسد ؛ چرا كه « وحدان » اشاره به افراد تنها يا پياده نظام است و « ركبان » به افراد قوى يا سواره نظام گفته مىشود .\r\nو در ادامه مىفرمايد : « اين فتنه با تلخىها و با شدت وارد مىشود و خون‌هاى تازه مىدوشد ، علايم دين را خراب مىكند و رشته‌هاى يقين را از هم مىگسلد ، ( به گونه‌اى كه ) عاقلان از آن مىگريزند و پليدان ، تدبير آن را به دست مىگيرند ! » ( ترد بمرّ القضاء ، و تحلب عبيط « 6 » الدّماء ، و تثلم منار الدّين ، و تنقض عقد اليقين ، يهرب منها الأكياس ، و يدبّرها الأرجاس ) .\r\nآرى ! هنگامى كه هوشمندان و دانشمندان از صحنهء اجتماع كنار زده شوند و ناپاكان ،\r\n\r\n\r\n","description":"","footnote":"\r\n( 6 ) « عبيط » از مادهء « عبط » ( بر وزن خبط ) به معناى سر بريدن حيوان است و دم عبيط به خون تازه مىگويند كه از بدن انسان يا حيوان جارى مىشود .\r\n","page_name":" 33 ","page_number":33},
  {"content":"\r\n\r\nزمام امور را به دست گيرند ، رشته‌هاى ايمان و يقين گسسته مىشود و جان و مال و نواميس مردم به خطر مىافتد .\r\nسرانجام ، امام عليه السّلام در بيان آخرين ويژگىهاى اين فتنهء عظيم چنين مىفرمايد :\r\n« فتنه‌اى است بسيار پر رعد و برق و هر انسانى را به مشقت مىاندازد ؛ پيوندهاى خويشاوندى در آن قطع مىگردد و به خاطر آن از اسلام جدايى حاصل مىشود ( آن فتنه چنان شديد است كه ) سالم‌هاى آن بيمار و كوچ كنندگانش مقيمند » ( مرعاد مبراق « 1 » ، كاشفة عن ساق ! تقطع فيها الأرحام ، و يفارق عليها الإسلام ! بريّها سقيم ، و ظاعنها مقيم ! ) .\r\nتوصيف به « پر رعد و برق » كنايه از شدت وحشتناك بودن اين فتنه است ؛ چرا كه اين تعبير ، غالبا به همين معنا به كار مىرود ؛ ولى بعضى از شارحان آن را اشاره به صداى ضربات شمشيرها و برق آن‌ها دانسته‌اند ؛ اما معناى اول مناسب‌تر است .\r\nتعبير به « كاشفة عن ساق » ( ساق پا را برهنه مىكنند ) كنايه از شدت مشقت آن است ، زيرا هنگامى كه انسان مىخواهد كار پر مشقتى را انجام دهد آستين‌ها و پاچه‌ها را بالا مىزند و دامن‌ها را به كمر مىبندد .\r\nتعبير به « قطع رحم » اشاره به اين است كه سردمداران فتنه نه برادر مىشناسند ، نه پدر و نه مادر ؛ هر كس بر خلاف خواسته‌هاى نامشروع آن‌ها گام بردارد از دم شمشير مىگذرانند و طبيعى است كه در چنين شرايطى تعليمات اسلام به كلى كنار مىرود .\r\nتعبير « بريها سقيم و ظاعنها مقيم » كه اشاره به اين است كه حتى كسانى كه فكر مىكنند از آسيب‌هاى اين فتنه بر كنارند باز هم گوشه‌اى از دامانشان را مىگيرد و آن‌ها كه گمان مىكنند مىتوانند از آن فرار كنند باز در آن مىافتند ، فتنه‌اى است فراگير كه كمتر كسى از آن رهايى مىيابد .\r\n\r\n\r\n","description":"","footnote":"\r\n( 1 ) « مرعاد » از مادهء « رعد » به معناى شىء پر سر و صدا است و « مبراق » از مادهء « برق » به معناى شىء « برّاق » و خيره كننده است .\r\n","page_name":" 34 ","page_number":34},
  {"content":"\r\n\r\n\r\nبخش چهارم\r\nبين قتيل مطلول ، و خائف مستجير ، يختلون به عقد الأيمان و بغرور الإيمان ؛ فلا تكونوا أنصاب الفتن ، و أعلام البدع ؛ و الزموا ما عقد عليه حبل الجماعة ، و به نيت عليه أركان الطّاعة ؛ و اقدموا على اللّه مظلومين ، و لا تقدموا عليه ظالمين ؛ و اتّقوا مدارج الشّيطان و مهابط العدوان ؛ و لا تدخلوا بطونكم لعق الحرام ، فإنّكم به عين من حرّم عليكم المعصية ، و سهّل لكم سبل الطّاعة .\r\n\r\nترجمه\r\n: مردم ( در آن زمان ) يا كشته مىشوند و خونشان به هدر مىرود ، و يا ترسان هستند ( و به گوشه‌اى پناه مىبرند ) و طالب امانند . فتنه‌گران با سوگندها و تظاهر به ايمان مردم را فريب مىدهند . در چنين شرايطى سعى كنيد شما پرچم‌هاى فتنه و نشانه‌هاى بدعت نباشيد ، و از آن چه پيوند جماعت به آن گره خورده و اركان اطاعت بر آن نباشد ، جدا نشويد . مظلوم بر خداوند وارد شويد و ظالم وارد نشويد . از گام نهادن در راه‌هاى شيطان و سراشيبىهاى ظلم و عدوان بپرهيزيد . لقمه‌هاى حرام هر چند اندك باشد ، وارد شكم خود نسازيد ؛ چرا كه شما زير نظر كسى هستيد كه گناه را بر شما حرام كرده و راه‌هاى اطاعت را براى شما آسان ساخته است .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n\r\nشرح و تفسير وظيفهء شما در اين فتنه\r\nبعضى از شارحان نهج البلاغه چنين پنداشته‌اند كه اين بخش از خطبه ، ارتباط خاصى با بخش‌هاى سابق خطبه ندارد و مرحوم سيّد رضى طبق روش گزينشى خود آن را انتخاب كرده و قسمت‌هايى را كه قبل از آن بوده ذكر نكرده است ؛ در حالى كه رابطهء نزديكى ميان اين بخش و بخش‌هاى گذشته ديده مىشود ، زيرا در بخش‌هاى پيشين ويژگىهاى فتنه‌هايى كه در برابر مردم در آينده وجود داشته است ، بيان شده و در اين بخش ، نتيجهء آن فتنه‌ها و سپس وظيفهء مردم در برابر آن بيان مىشود .\r\nنخست مىگويد : « مردم ( در آن زمان ) يا كشته مىشوند و خونشان به هدر مىرود و يا ترسان هستند ( و به گوشه‌اى پناه مىبرند ) و طالب امانند » ( بين قتيل مطلول « 1 » ، و خائف مستجير ) .\r\nو در ادامهء اين سخن مىافزايد : « فتنه‌گران مردم را با سوگندها و تظاهر به ايمان فريب مىدهند » ( يختلون « 2 » به عقد الأيمان و بغرور الإيمان ) .\r\nآرى ! فتنه‌گر براى پيشبرد اهداف شيطانى خود از هر وسيله‌اى استفاده مىكند ، كشتن و در هم كوبيدن و در صورت لزوم ، تظاهر به ايمان كردن و امان نامه براى افراد نوشتن و بعد همه را به دست فراموشى سپردن .\r\nسپس امام عليه السّلام به بخشى از وظايف مردم در اين فتنه‌ها و آشوب‌هاى سخت اشاره كرده و دستورات پنجگانه‌اى براى پيروان حق بيان مىكنند . نخست مىفرمايد : « سعى كنيد شما پرچم‌هاى فتنه‌ها و نشانه‌هاى بدعت نباشيد » ( فلا تكونوا أنصاب الفتن ، و\r\n\r\n\r\n","description":"","footnote":"\r\n( 1 ) « مطلول » كسى است كه خون او به هدر رفته است و از مادهء « طل » ( بر وزن حل ) به معناى به هدر رفتن خون است .\r\n( 2 ) « يختلون » يعنى خدعه و نيرنگ مىزنند و از مادهء « ختل » ( بر وزن قتل ) به معناى نيرنگ زدن است .\r\n","page_name":" 36 ","page_number":36},
  {"content":"\r\n\r\nأعلام البدع ) .\r\nاشاره به اين كه با سردمداران فتنه‌ها و بدعت‌ها همكارى نكنيد و خود را از اين معركه‌هاى خطرناك كنار بكشيد . و در دوّمين دستور مىافزايد : « از آن چه پيوند جماعت ( و جامعهء اسلامى ) به آن گره خورده و اركان اطاعت بر آن نباشد ، جدا مشويد » ( و الزموا ما عقد عليه حبل الجماعة ، و به نيت عليه أركان الطّاعة ) .\r\nاشاره به اين كه تا مىتوانيد قوانين و دستورات الهى را كه ضامن بقاى جامعه اسلامى و اطاعت پروردگار است ، حتى درگير و دار فتنه‌ها تا آن جا كه مىتوانيد محترم بشمريد ؛ چرا كه اگر راه نجاتى از فتنه باشد پيروى از اين دستورات است . اين سخن مخصوصا برنامه‌هايى همچون جمعه و جماعت و حج و كمك به محرومان و ستمديدگان را شامل مىشود ؛ چرا كه حفظ آن‌ها سبب نجات از فتنه‌هاست .\r\nدر سوّمين دستور مىفرمايد : « مظلوم بر خداوند وارد شويد و ظالم وارد نشويد » ( و اقدموا على اللّه مظلومين ، و لا تقدموا عليه ظالمين ) .\r\nمفهوم اين سخن آن نيست كه تن به ظلم بدهيد و تسليم ظالم شويد ؛ زيرا اين كار از نظر اسلام ممنوع و نوعى كمك به ظالم و اعانت بر اثم است ؛ بلكه منظور آن است كه اگر بر سر دو راهى قرار گرفتيد كه يا حقوق مردم را ببريد يا حق شما را ببرند ، ترجيح دهيد كه از حق خود بگذريد تا به ظلم بر ديگران آلوده نشويد . با توجه به قاعدهء تقديم اهم بر مهم اين كار يك برنامهء عادلانه و خدا پسندانه است .\r\nو در چهارمين دستور مىافزايد : « از گام نهادن در راه‌هاى شيطان و سراشيبىهاى ظلم و عدوان بپرهيزيد ! » ( و اتّقوا مدارج الشّيطان و مهابط العدوان ) .\r\nاشاره به اين كه به منطقه خطر ( ظلم و فساد ) نزديك نشويد ؛ چرا كه لغزشگاه انسان است . تعبير به « مدارج » ( پله‌ها ) و « مهابط » ( سراشيبىها ) اشاره به نكتهء لطيفى است ؛ يعنى شيطان ، انسان را از پله‌هاى طغيان بالا مىبرد و هنگامى كه به اوج رسيد او را به پايين پرتاب مىكند و گاه به كنار دره‌هاى گناه مىكشاند تا پايشان بلغزد و در اعماق كباير\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nسقوط كنند .\r\nدر پنجمين و آخرين دستور مىافزايد : « لقمه‌هاى حرام را هر چند اندك باشد وارد شكم خود نسازيد ؛ چرا كه شما در معرض نگاه كسى هستيد كه گناه را بر شما حرام كرده و راه‌هاى اطاعت را براى شما آسان ساخته است » ( و لا تدخلوا بطونكم لعق « 1 » الحرام ، فإنّكم به عين من حرّم عليكم المعصية ، و سهّل لكم سبل الطّاعة ) .\r\nبى شك ، به هنگام سلطهء ظالمان و بروز فتنه‌ها اموال حرام در دست مردم زياد مىشود و استفادهء از آن آثار بسيار شومى در وجود انسان دارد ؛ قلب را تاريك و انسان را از خدا دور مىسازد و در مسير شيطان قرار مىدهد . امام عليه السّلام در اين زمينه هشدار مىدهد و در ضمن مىفرمايد : هيچ گاه راه طاعت و كسب حلال به روى شما بسته نمىشود ؛ زيرا در هر شرايطى خداوند طرقى براى نجات از معاصى و روى آوردن به طاعت الهى به روى مردم گشوده است .\r\nبه گفته نويسندهء معروف « مغنيه » بهترين تفسير براى اين جمله و ما بعد آن ، همان سخنى است كه در خطبهء 114 گذشت كه مىفرمود : إنّ الّذي أمرتم به أوسع من الّذي نهيتم عنه . و ما أحلّ لكم أكثر ممّا حرّم عليكم . فذروا ما قلّ لما كثر ، و ما ضاق لما اتّسع ؛ آن چه به آن مأمور شده‌ايد گسترده‌تر است از آن چه نهى شده‌ايد و آن چه بر شما حلال شده بيش از آن است كه حرام گرديده ؛ بنابر اين كم را به سبب زياد ترك گوييد و محدودتر را به خاطر گسترده‌تر رها سازيد » .\r\n* * *\r\n\r\n\r\n","description":"","footnote":"\r\n( 1 ) « لعق » جمع در « لعقه » به معناى چيز كم است ، به اندازه‌اى كه قاشق يا انگشت مىتواند از يك مادهء غذايى بردارد .\r\n","page_name":" 38 ","page_number":38},
  {"content":"\r\n\r\n\r\nخطبهء 152 « 1 » و من خطبة له عليه السّلام فى صفات اللّه جل جلاله ، و صفات أئمة الدين\r\nاز خطبه‌هاى امام عليه السّلام است كه دربارهء صفات خداوند و اوصاف پيشوايان دين ايراد فرموده است .\r\n\r\nخطبه در يك نگاه\r\nاين خطبه به طور كلى از سه بخش تشكيل شده است : در بخش اوّل ، امام عليه السّلام به نكات مهمى دربارهء صفات خداوند اشاره مىكند كه به گفتهء بعضى از شارحان نهج البلاغه مانند آن در هيچ كتابى ديده نشده است و فراتر از مطالبى است كه فلاسفه و حكيمان و عرفا دربارهء صفات خدا گفته‌اند .\r\n\r\n\r\n","description":"","footnote":"\r\n( 1 ) سند خطبه :\r\nاين خطبه را امام ، زمانى ايراد فرمود كه خلافت ظاهرى به او رسيد . اين سخنى است كه ابن ابى الحديد دارد و نشان مىدهد كه در جاى ديگرى غير از نهج البلاغه ديده است ؛ زيرا نهج البلاغه اشاره به اين مطلب ندارد . مرحوم « كلينى » نيز بخش‌هايى از آن را در جلد اوّل « اصول كافى » نقل كرده است . « آمدى » نيز در « غرر الحكم » به قسمت‌هايى از آن اشاره مىكند . ( مصادر نهج البلاغه ، جلد 2 ، صفحهء 344 ) .\r\n","page_name":" 39 ","page_number":39},
  {"content":"\r\n\r\nو در بخش دوّم به موقعيت پيشوايان دينى و امامان هدايت اشاره مىكند و مقام آن‌ها را در پيشگاه حق و موقعيتشان را در جامعه انسانى ، بيان مىفرمايد .\r\nدر بخش سوّم از نعمت بزرگ الهى يعنى اسلام و قرآن سخن مىگويد ، و نكات جالبى دربارهء اين كتاب آسمانى ذكر مىكند تا مردم قدرش را بدانند و از اين منبع فيض پروردگار بيشتر بهره گيرند .\r\n* * *\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n\r\nبخش اوّل\r\nالحمد للّه الدّالّ على وجوده بخلقه ، و بمحدث خلقه على أزليّته ؛ و باشتباههم على أن لا شبه له . لا تستلمه المشاعر ، و لا تحجبه السّواتر ، لافتراق الصّانع و المصنوع ، و الحادّ و المحدود ، و الرّبّ و المربوب ؛ الأحد بلا تأويل عدد ، و الخالق لا بمعنى حركة و نصب ، و السّميع لا بأداة ، و البصير لا بتفريق آلة ، و الشّاهد لا بمماسّة ، و البائن لا بتراخي مسافة ، و الظّاهر لا برؤية ، و الباطن لا بلطافة . بان من الأشياء بالقهر لها ، و القدرة عليها ، و بانت الأشياء منه بالخضوع له ، و الرّجوع إليه . من وصفه فقد حدّه ، و من حدّه فقد عدّه ، و من عدّه فقد أبطل أزله ، و من قال : « كيف » فقد استوصفه ، و من قال : « أين » فقد حيّزه . عالم إذ لا معلوم ، و ربّ إذ لا مربوب ، و قادر إذ لا مقدور .\r\n\r\nترجمه\r\n: ستايش ، مخصوص خداوندى است كه با آفرينش مخلوقات همگان را به وجود خود رهنمون شده است و به حدوث آن‌ها ازليّت خود را نشان داده و با شباهت داشتن آن‌ها به يكديگر روشن مىسازد كه شبيه و نظيرى ندارد ؛ عقل‌ها به كنه ذاتش نرسد و حجاب‌ها وجودش را مستور نسازد ؛ چرا كه خالق و مخلوق با هم فرق دارند و محدود كننده و محدود شونده و پرورش دهنده و پرورده شده با هم متفاوتند . يگانه است ؛ ولى نه به معناى وحدت عددى ( بلكه به اين معنا كه شبيه و نظير ندارد ) و خالق و آفريننده است ؛\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nاما نه به اين معنا كه حركت و رنج و تعبى در اين راه متحمل شود . شنواست ؛ بى آن كه از ابزار شنوايى استفاده كند و بيناست ولى نه از طريق باز و بسته كردن پلك‌ها . در همه جا حاضر است ؛ نه اين كه با اشيا مماس باشد و از همه چيز جداست ؛ بى آن كه مسافتى ميان او و موجودات باشد . آشكار است ؛ نه با ديد چشم‌ها و پنهان است نه به سبب كوچكى و لطافت . با سلطه و قدرتش ، از همهء اشيا جداست و همهء آنها از او جدا هستند ؛ چرا كه در برابر او خاضع و بازگشتشان به سوى اوست . آن كس كه او را ( با صفات مخلوقات ) وصف كند ، محدودش ساخته و كسى كه براى او حدى قائل شود ، او را به شمارش در آورده و آن كس كه او را به شمارش درآورد ازليّتش را انكار كرده و آن كس كه بپرسد : چگونه است ؟\r\nوصفش نموده و آن كس كه بگويد : كجاست ؟ مكانى براى او قائل شده . او عالم بود ، در آن هنگام كه معلومى وجود نداشت و پروردگار بود آن زمان كه پرورده‌اى نبود و قادر و توانا بود آن زمان كه مقدورى وجود نداشت .\r\n\r\nشرح و تفسير گوشه‌اى از صفات جمال و جلال خدا\r\nهمان گونه كه در بخش مصادر خطبه گفته شد ، اين خطبه را امام عليه السّلام هنگامى ايراد كرد كه مردم عثمان را به علت ناراحتىهايى كه از او و اطرافيانش داشتند ، كشتند و به دنبال آن با امام على عليه السّلام بيعت نمودند .\r\nدر آغاز خطبه به معرفة اللّه و بيان صفات جمال و جلال خدا مىپردازد ، چرا كه ريشهء تمام خوشبختىها و اصلاحات فردى و اجتماعى ، معرفت او است . هيجده وصف از اوصاف الهى را در قالب عباراتى كوتاه و پر معنا و روشن بيان مىفرمايد كه فلاسفه و متكلمان در پيچ و خم آن مانده‌اند .\r\nنخست مىفرمايد : « ستايش ، مخصوص خداوندى است كه با آفرينش مخلوقات ، همگان را به وجود خود رهنمون شده است » ( الحمد للّه الدّالّ على وجوده بخلقه ) .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nآرى ! هنگامى كه عجايب آفرينش را مطالعه كنيم و اسرار و نظامات و شگفتىهاى خلقت زمين و آسمان ، يا حيوان و انسان را بررسى نماييم به خوبى مىفهميم كه اين همه آثار بديع ، زاييدهء طبيعت كور و كر نيست ؛ بلكه در پشت اين دستگاه حكيمى قادر و عالمى مدبر قرار دارد ، و اين همان برهان نظم است كه در قرآن مجيد و روايات اسلامى به عنوان روشن‌ترين دليل خداشناسى به آن اشاره شده است .\r\nدر دوّمين وصف مىفرمايد : « به وسيله حدوث آن‌ها ، ازليّت خود را نشان داده » ( و بمحدث خلقه على أزليّته ) .\r\nاين در واقع اشاره به برهان وجوب و امكان است ؛ زيرا سلسلهء مخلوقات ، كه پشت سر هم لباس وجود به تن مىپوشند ، نمىتواند تا بىنهايت ادامه يابد و هر حادثى مخلوق حادث ديگر باشد ؛ زيرا بىنهايت معلول ، سرانجام نياز به علتى دارند كه ازلى باشد و بىنياز از خالق و به تعبير ديگر واجب الوجود باشد .\r\nدر سوّمين وصف مىفرمايد : « و با شباهت داشتن مخلوقات به يكديگر ، نشان داد كه شبيه و نظيرى ندارد » ( و باشتباههم على أن لا شبه له ) .\r\nچگونه شباهت مخلوقات به يكديگر دليل بر اين است كه خداوند شبيه ندارد ؟\r\nپاسخ ، آن است كه اين شباهت ، دليل بر تركيب آن‌هاست ؛ زيرا قدر مشتركى دارند از قبيل زمان و مكان و بعضى از اشكال و عوارض ظاهرى ؛ و جهات مختلفى دارند كه آن‌ها را از هم متمايز مىكند ؛ بنابر اين هر موجودى مركب است از ما به الاشتراك و ما به الامتياز ( جهات مشتركه و جهات مختلفه ) و طبيعى است كه چنين موجوداتى كه مركبند ، نيازمندند ( نيازمند به اجزاى خود و به كسى كه آن‌ها را با هم تركيب كند ) و از اين جا مىفهميم كه خداوند ، شبيه و نظيرى ندارد و گر نه تركيب و احتياج در ذات پاك او پيدا مىشد .\r\nدر بيان چهارمين و پنجمين وصف مىفرمايد : « عقل‌ها به كنه ذاتش نرسد و پرده‌ها وجودش را مستور نسازد ، چرا كه خالق و مخلوق با هم فرق دارند و محدود كننده و\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nمحدود شونده ، و پرورش دهنده و پرورده شده با هم متفاوتند » ( لا تستلمه « 1 » المشاعر ، و لا تحجبه السّواتر ، لافتراق الصّانع و المصنوع ، و الحادّ و المحدود ، و الرّبّ و المربوب ) .\r\nاما اين كه : مشاعر انسان اعم از حواس ظاهر و باطن و عقل و خرد به كنه ذات او نمىرسد ، دليلش روشن است ؛ زيرا او وجودى است نامحدود و غير متناهى از هر جهت ؛ و عقول انسانى محدود از هر جهت ؛ و نامحدود هرگز در محدود نمىگنجد . از سوى ديگر آن قدر آثار وجود مقدّس او عالم را پر كرده كه هيچ پرده‌اى نمىتواند او را بپوشاند . كنه ذاتش بر همه كس پنهان و آثارش در همه جا پيدا .\r\nجملهء « لافتراق الصانع . . . » دليلى است بر پنهان بودن ذات پاك او و آشكار بودن آثارش ؛ زيرا خالق و مخلوق و حاد و محدود و رب و مربوب با هم متفاوتند . مصنوع كه ممكن الوجود است نمىتواند صانع را كه واجب الوجود است درك كند و آفريدگان كه محدودند نمىتوانند آفريدگار را كه نامحدود است دريابند و موجودات كه تحت ربوبيت خداوندند ، رب و پروردگار خويش را آن گونه كه هست درك نمىكنند .\r\nاين احتمال نيز از سوى جمعى از شارحان نهج البلاغه داده شده كه اين استدلال‌ها براى تمام صفاتى است كه قبلا ذكر شد ، ولى تفسير اوّل مناسب‌تر به نظر مىرسد .\r\nدر بيان ششمين و هفتمين صفات او مىفرمايد : « يگانه است ؛ ولى نه معناى وحدت عددى ( بلكه به اين معنا كه شبيه و نظير ندارد ) و خالق و آفريننده است ؛ اما نه به اين معنا كه حركت و رنج و تعبى در اين راه متحمل مىشود » ( الأحد بلا تأويل عدد ، و الخالق لا بمعنى حركة و نصب « 2 » ) .\r\nهنگامى كه مىگوييم خداوند واحد است ، بعضى تصور مىكنند مفهومش اين است كه او يكى است و دو نيست ؛ در حالى كه اشتباه است ؛ زيرا مفهوم اين سخن آن است كه\r\n\r\n\r\n","description":"","footnote":"\r\n( 1 ) « لا تستلمه » از مادهء « استلام » به معناى تماس پيدا كردن با چيزى است .\r\n( 2 ) « نصب » به معناى خستگى و درد و رنج است .\r\n","page_name":" 44 ","page_number":44},
  {"content":"\r\n\r\nدوّمى براى او تصور مىشود اما وجود ندارد ؛ حال آن كه براى ذات خداوند دوّمى تصور نمىشود . مگر ذاتى كه از هر جهت نامحدود است تعدد در آن تصور مىشود ؟ اگر تعددى تصور شود مفهومش اين است كه هر دو محدودند . بنابر اين توحيد ذات پروردگار به معناى وحدت عددى نيست ؛ بلكه به معناى يكتايى از نظر شبيه و مانند است ؛ نه در ذهن و نه در خارج .\r\nو هنگامى كه مىگوييم او خالق و آفريننده است ، ممكن است اين توهم براى بعضى پيدا شود كه او براى خلقت موجودات آستين بالا مىزند و از اين جا به آن جا مىرود و زحمت مىكشد تا به مقصود خود برسد ؛ آن گونه كه ما در مورد مصنوعات خود انجام مىدهيم ؛ نه ، او چنان است كه وقتى اراده كند موجودى كوچك يا جهانى عظيم ايجاد شود ، فرمان مىدهد : « موجود باش » آن هم فورا موجود مىشود ،  « إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ »  . « 1 » سپس هشتمين و نهمين وصف را چنين بيان مىكند ، « او شنواست ؛ ولى نه با استفاده از ابزار شنوايى و بيناست ؛ نه به وسيله باز و بسته كردن پلك‌ها » ( و السّميع لا بأداة ، و البصير لا بتفريق آلة ) .\r\nاين توضيحات امام عليه السّلام به علت اين است كه وقتى از بينايى و شنوايى و صفات ديگرى همانند آن‌ها به ميان مىآيد ، فورا ذهن ما متوجه بينايى و شنوايى خودمان مىشود كه با ابزار و آلاتى مانند گوش و كرهء چشم با آن ساختمان‌هاى مخصوصشان مىشنود ، در حالى كه بينايى و شنوايى او با آلات و ابزار ممكن نيست ؛ بلكه با حضور ذاتش در همه جا و در ظاهر و باطن همه اشياست .\r\nتعبير « لا تفريق آلة » ممكن است اشاره به اين نكته باشد كه انسان براى ديدن يك منظرهء كامل - مثلا از يك خانه - بايد چشم خود را متوجه نقاط مختلف آن خانه كند ؛ بالا و پايين و شرق و غرب آن را ببيند و عكس‌هاى متعددى از آن به مغز مخابره شود و مغز\r\n\r\n\r\n","description":"","footnote":"\r\n( 1 ) يس ، آيهء 82 .\r\n","page_name":" 45 ","page_number":45},
  {"content":"\r\n\r\nآن‌ها را در كنار هم بچيند و ترسيم كاملى از آن خانه درست كند ؛ بنابر اين ، كار اوّل چشم تصورهاى جداگانه برداشتن و كار دوّم را كه مغز انجام مىدهد تركيب آن‌ها با يكديگر است .\r\nدر مورد مشاهدهء يك حركت - مثلا حركت يك انسان باز همين كار انجام مىشود كه دقيقا شبيه فيلمبردارى معمولى ، چشم ، از شكل و هيئت آن انسان در هر لحظه عكسى بر مىدارد و به مغز مخابره مىكند . هنگامى كه اين عكس‌ها در كنار هم چيده شود صحنه حركت تجسم مىشود .\r\nدر بيان دهمين و يازدهمين وصف چنين مىفرمايد : « او در همه جا حاضر است ؛ نه اين كه با اشيا مماس باشد و از همه چيز جداست ؛ بى آن كه مسافتى بين او و موجودات باشد » ( و الشّاهد لا بمماسّة ، و البائن لا بتراخي مسافة ) .\r\nاشاره به اين كه حضور خداوند در همه جا نه به معناى حضور مكانى است كه تماس با اشيا داشته باشد ؛ بلكه حضور او به معناى احاطهء وجودى او به همه چيز است ؛ و جدايى او از اشيا نه به معناى فاصلهء مكانى يا زمانى است ؛ بلكه به اين معناست كه ذات او در غايت كمال و غير او در نهايت نقصان است .\r\nممكن است تصور شود كه اين صفات و صفاتى كه بعد از آن مىآيد با هم متناقض است . نزديك بودن و دور بودن ، حاضر بودن و جدا بودن ، ظاهر بودن و باطن بودن ، از صفاتى است كه در انديشهء ما با هم جمع نمىشود . درست است ؛ مطلب همين گونه است ؛ ولى در آن هنگام كه اين صفات دربارهء مخلوقات به كار رود كه همه از نظر زمان و مكان و جهات مختلف محدودند ؛ اما هنگامى كه سخن از ذات بى نهايت خداوند به ميان مىآيد اين اوصاف به ظاهر متضاد در او جمع مىشود ، با اين كه در همه جا حضور دارد ( يعنى احاطهء علمى به همه چيز دارد ) حضور مكانى در هيچ جا ندارد ؛ زيرا جسم نيست كه مكان بخواهد .\r\nسپس امام عليه السّلام به بيان دوازدهمين و سيزدهمين وصف پرداخته ، مىفرمايد :\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n« آشكار است ؛ نه با ديد چشم‌ها ، پنهان است نه به سبب كوچكى و لطافت » ( و الظّاهر لا برؤية ، و الباطن لا بلطافة ) .\r\nآرى ! او از همه چيز آشكارتر است ؛ چرا كه آثار او سراسر جهان را پر كرده و جهان پرتوى از صفات جمال و جلال اوست ، و او پنهان است ، نه مانند اشيا كوچك و بسيار لطيف مانند هوا ، بلكه به اين معنا كه به كنه ذاتش خرد پى نمىبرد .\r\nآن گاه چهاردهمين وصف از اوصاف ، او را چنين بيان مىفرمايد : « با سلطه و قدرت از همه موجودات جداست و همه موجودات براى خضوع در برابر او و بازگشتشان به سوى او از او جدايند » ( بان من الأشياء بالقهر لها ، و القدرة عليها ، و بانت الأشياء منه بالخضوع له ، و الرّجوع إليه ) .\r\nاشاره به اين كه اگر مىگوييم خدا از همه چيز جداست ، نه به اين معنا است كه او از ما دور است ؛ بلكه به مقتضاى دلايل قطعى فلسفى و صريح آيهء قرآن از ما به ما نزديك‌تر است ، «  « وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ »  ؛ ما به انسان از رگ گردن او نزديك تريم » . « 1 » بلكه به اين معناست كه قدرت و قاهريت او بر همه چيز سايه افكنده . ما كجا و او كجا ؟ « چه نسبت ، خاك را با اوج افلاك ؟ » و همچنين جدايى اشيا از او كه مفهومش خضوع همه چيز در برابر اراده و فرمان اوست .\r\nدر بيان پانزدهمين وصف چنين مىفرمايد : ( ذات او قابل وصف نيست ؛ چرا كه ) « آن كس كه او را با صفات مخلوقات ) وصف كند محدودش ساخته و كسى كه براى او حدّى تعيين كند ، او را به شمارش درآورده و كسى او را به شمارش در آورد ، ازليّتش را انكار كرده و آن كس كه بپرسد : چگونه است ؟ وصفش كرده و آن كس كه بگويد : كجاست ؟ مكانى براى او قائل شده » ( من وصفه فقد حدّه ، و من حدّه فقد عدّه ، و من عدّه فقد أبطل أزله ، و من قال : « كيف » فقد استوصفه ، و من قال : « أين » فقد حيّزه « 2 » ) .\r\n\r\n\r\n","description":"","footnote":"\r\n( 1 ) ق ، آيهء 16 .\r\n( 2 ) « حيزه » از مادهء « حيز » به معناى مكان گرفته شده است .\r\n","page_name":" 47 ","page_number":47},
  {"content":"\r\n\r\nتوضيح اين سخن اين كه : ما آفريده شدگان كه در جهان ممكنات به سر مىبريم ، همه چيز را با خود مقايسه مىكنيم و در بسيارى از مواقع ، خدا را با صفات ناقص و محدود خود وصف مىكنيم و اوصافى همچون اوصاف ممكنات براى او قائل مىشويم و اين درهء خطرناك تشبيه است كه ما را در آيات و روايات از آن بر حذر داشته‌اند ؛ به همين جهت امام عليه السّلام مىفرمايد : كسى كه او را به اين صفات وصف كند او را همچون ممكنات محدود دانسته و كسى كه حدى براى او قائل شود ، به يقين شبيه و مانندى نيز براى او تصور مىكند و بنابر اين او را در قالب اعدادى مىآورد و كسى كه او را در قالب اعداد آورد ، ازليّت و ابديّت او را انكار نموده است ؛ چرا كه اين دو وصف از نامحدود بودن ذات پاك او سر چشمه مىگيرد .\r\nهمچنين كسى كه از چگونگى ذات او سؤال كند ، اوصاف مخلوقات را براى او قائل شده و آن كس كه از مكان يا زمان او بپرسد ، او را همچون اجسام در محدودهء زمان و مكان فرض كرده است .\r\n از شب و روزم چه مىپرسى كه من با يار خويش * در مكانى زندگى دارم كه صبح و شام نيست !\r\nاوّل و آخر ندارد داستان عاشقى * كانچه را آغاز نبود همچنين انجام نيست \r\nممكن است كسانى وصف ياد شده را در قوهء سه وصف از اوصاف سلبيه خداوند بدانند :\r\nعدم محدوديت ، نفى كيفيت و نفى مكان براى ذات پاك خدا و سرانجام امام عليه السّلام اوصاف شانزدهم ، هفدهم و هيجدهم را به اين صورت بيان مىفرمايد : « او عالم بود در آن هنگام كه معلومى وجود نداشت . پروردگار بوده آن زمان كه پرورده‌اى نبود . و قادر و توانا بود آن زمان كه مقدورى نبود ! » ( عالم إذ لا معلوم ، و ربّ إذ لا مربوب ، و قادر إذ لا مقدور ) .\r\nاما اين كه خداوند پيش از اين كه معلومى وجود داشته باشد عالم بوده است ، به اين\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nدليل است كه او عالم به ذاتش بوده و ذات او سرچشمهء همهء موجودات است ؛ پس علم به ذات ، در واقع علم به همهء موجوداتى است كه به تدريج در عالم ، لباس وجود مىپوشند .\r\nو اما اين كه قبل از وجود موجودات ، او پروردگار بوده ، به دليل آن است كه قدرت به ربوبيت و پرورش موجودات عين ذات پاك اوست ؛ درست مثل اين كه مىگوييم فلان كس مدير و مدبّر است ، در حالى كه هنوز اداره و تدبير تشكيلاتى بر عهده نگرفته است .\r\nهمچنين اگر مىگوييم او قادر است قبل از اين كه مقدورى وجود داشته باشد به دليل اين است كه قدرتش عين ذات اوست ؛ همان گونه كه مىگوييم : فلان كس توان انجام دادن چنين كارى را دارد ، در حالى كه هنوز انجام نداده است .\r\nكوتاه سخن اين كه صفاتى همچون علم و قدرت و تمام صفات ثبوتيه ، عين ذات اوست ؛ بنابر اين او همه چيز بود ، پيش از اين كه چيزى وجود داشته باشد ؛ و اگر درست بنگريم او الآن هم همه چيز است و ديگران هيچ !\r\n* * *\r\n\r\n","description":"","footnote":"","page_name":" 49 ","page_number":49},
  {"content":"\r\n . \r\n","description":"","footnote":"","page_name":" 50 ","page_number":50},
  {"content":"\r\n\r\n\r\nبخش دوّم\r\nمنها : قد طلع طالع ، و لمع لامع ، و لاح لائح ، و اعتدل مائل ؛ و استبدل اللّه بقوم قوما ، و بيوم يوما ؛ و انتظرنا الغير انتظار المجدب المطر . و إنّما الأئمّة قوّام اللّه على خلقه ، و عرفاؤه على عباده ؛ و لا يدخل الجنّة إلّا من عرفهم و عرفوه . و لا يدخل النّار إلّا من أنكرهم و أنكروه . إنّ اللّه تعالى خصّكم بالإسلام ، و استخلصكم له ، و ذلك لأنّه اسم سلامة ، و جماع كرامة .\r\nاصطفى اللّه تعالى منهجه ، و بيّن حججه ، من ظاهر علم ، و باطن حكم . لا تفنى غرائبه ، و لا تنقضي عجائبه . فيه مرابيع النّعم ، و مصابيح الظّلم ، لا تفتح الخيرات إلّا بمفاتيحه ، و لا تكشف الظّلمات إلّا بمصابيحه . قد أحمى حماه ، و أرعى مرعاه . فيه شفاء المستشفي ، و كفاية المكتفي .\r\n\r\nترجمه\r\n: طلوع كننده‌اى طلوع كرد . درخشنده‌اى درخشيد و آشكار شونده‌اى آشكار شد و آنچه از مسير حق منحرف شده بود ، به اعتدال ( و مسير صحيح ) بازگشت و خداوند ، گروهى را به گروه ديگر مبدل ساخت و روزگار ديگرى را به جاى روزگار موجود نشاند و ما از پيش در انتظار دگرگونىها بوديم ؛ همچون كسى كه در خشكسالى در انتظار باران باشد .\r\nپيشوايان دين ( امامان معصوم ) مديران الهى بر مردمند ، و رؤسا و عارفان او بر بندگانش . هيچ كس داخل بهشت نمىشود ، مگر كسى كه آن‌ها را بشناسد و آنان نيز او را بشناسند و هيچ كس وارد دوزخ نمىشود ، مگر كسى كه آن‌ها را انكار كند و آنان نيز\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nانكارش نمايند .\r\nخداوند ، اسلام را ويژهء شما قرار داد و شما را ( براى حمايت از ) اسلام برگزيد . اين همه اهميّت به علت آن است كه اسلام نامى است براى سلامت و كانونى است از بزرگوارىها و كرامت . خداوند ، راه آن را برگزيد و دلايلش را روشن ساخت ، ( و قرآن را فرو فرستاد كه ) ظاهرش علم و باطنش حكمت است . تعليمات عالى قرآن هرگز فانى نمىشود و شگفتىها و نو آورىهايش پايان نمىگيرد . در آن نعمت‌هايى است همچون سرزمين‌هاى پر گياه در فصل بهار و چراغ‌هاى روشنى بخش تاريكىها ؛ درهاى خيرات جز با كليدهاى آن گشوده نمىشود و ظلمت‌ها جز با چراغ‌هاى پر فروغش بر طرف نمىگردد . حدود محرمات را تعيين كرده و موارد مباح و حلال را نشان داده ؛ درمان شفا جويان در قرآن است و همهء نيازهاى طالبان در آن جمع است .\r\n\r\nشرح و تفسير خليفهء حق آشكار شد\r\nجمعى از شارحان نهج البلاغه - چنان كه قبلا اشاره شد - معتقدند كه اين خطبه ، مخصوصا اين بخش از آن كه ناظر به مسائل خلافت است بعد از قتل عثمان و انتقال خلافت به آن حضرت ايراد شده است و تعبيرات اين بخش به ويژه آن چه را دربارهء امامان و پيشوايان مردم بيان فرموده ، گواه اين مدعا است .\r\nبه هر حال امام عليه السّلام در اين بخش ، نخست به ظهور خلافت حق اشاره مىكند و مىفرمايد : « طلوع كننده‌اى طلوع كرد و درخشنده‌اى درخشيد و آشكار شونده‌اى آشكار شد و آن چه از مسير حق منحرف شده بود به اعتدال ( و مسير صحيح ) بازگشت » ( قد طلع طالع ، و لمع لامع ، و لاح لائح ، و اعتدل مائل ) .\r\nاين تعبيرات به خوبى نشان مىدهد كه زمان حكومت عثمان از دوران‌هاى تاريك تاريخ اسلام بود ؛ چرا كه خويشاوندان او در تمام پست‌ها و مقام‌هاى كليدى سيطره\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nيافتند و اموال بيت المال به ملك خصوصى آن‌ها در آمد و فرياد محرومان به آسمان بلند شد . بعد از او خورشيد فروزان عدالت از پشت ابرهاى تيره نمايان گشت و حكومت اسلامى به شكل حكومت عصر پيغمبر اكرم صلّى اللّه عليه و آله در آمد .\r\nدر اين كه جمله‌هاى سه گانهء اوّل ، عطف تفسيرى است و يك مطلب را ( طلوع خورشيد ولايت حق ) با چند تعبير بيان مىكند يا هر يك اشاره به نكته‌اى است ، در ميان مفسّران نهج البلاغه گفتگوست ؛ ولى حق اين است كه هر يك معناى خاص خود را دارد ؛ زيرا خورشيد به هنگام طلوع ، سه مرحله را مىپيمايد : نخست بيرون آمدن از پشت افق ، سپس گسترده شدن شعاع آن بر پهنه زمين و سرانجام بالا آمدن و در وسط آسمان قرار گرفتن و آشكار شدن براى همگان است .\r\nاين جمله‌هاى سه گانه هر يك اشاره به يكى از اين مراحل سه گانه دارد ؛ يعنى خورشيد ولايت طلوع كرد و شعاع خود را بر صفحه زمين گسترانيد و سپس بالا آمد و در دل آسمان جاى گرفت .\r\nو در ادامه مىافزايد : « خداوند گروهى را به گروه ديگر مبدّل ساخت و روزگار ديگرى را به جاى روزگار موجود نشاند و ما از پيش در انتظار دگرگونىهايى بوديم ؛ همچون كسى كه در خشكسالى در انتظار باران باشد » ( و استبدل اللّه بقوم قوما ، و بيوم يوما ؛ و انتظرنا الغير انتظار المجدب المطر ) .\r\nاين تعبيرات به خوبى نشان مىدهد كه حوادث مربوط به عثمان ، غير منتظره نبود ؛ زيرا هر شخص هوشيارى پيش بينى مىكرد كه اين حكومت فاميلى كه همهء مقدرات يك كشور پهناور را به دست يك فاميل و اقوام و بستگان خود بسپارد پايدار نخواهد ماند ، و نطفهء يك شورش و قيام عمومى را در دل خود پرورش مىدهد . اين يك سنت الهى در تمام طول تاريخ است .\r\nآن‌ها كه بر اين سخن ايراد گرفته‌اند كه آيا على عليه السّلام انتظار قتل عثمان را مىكشيد ؟ از نكتهء بالا غفلت كرده‌اند كه اين گونه حوادث براى هيچ هوشيارى دور از انتظار نيست و به\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nتعبير ديگر نتيجهء طبيعى اعمال خود آن‌ها بود .\r\nاضافه بر اين ، امام عليه السّلام نمىفرمايد : ما در انتظار قتل عثمان بوديم - بلكه به احتمال قوى امام عليه السّلام راضى به قتل او نبود - ما انتظار تغييرات داشتيم ، انتظار كسى كه در خشكسالى آرزوى باران دارد ؛ چه تعبير جالبى ! سرزمين اسلام به علت ظلم و بيدادگرى بى حدّ و حساب اطرافيان عثمان ، گويى به بيابان خشك و سوزانى تبديل شده بود كه به هنگام كنار رفتن عثمان و ظهور حكومت عدل علوى ، باران رحمت الهى بر آن نازل شد .\r\n« ابن ابى الحديد » معتزلى ، در اين جا به پرسش و پاسخى پرداخته كه ذكر آن مناسب به نظر مىرسد .\r\nنخست از خود مىپرسد : آيا بنابر عقيدهء « معتزله » از اهل سنت صحيح است كه على عليه السّلام انتظار قتل عثمان را بكشد ، همچون انتظار باران در خشكسالى ؟ و آيا اين دليل بر حقانيّت مذهب شيعه نيست ؟\r\nبعد در پاسخ مىگويد : امام عليه السّلام نفرموده كه ما انتظار قتل او را داشتيم ؛ بلكه فرموده :\r\nانتظار تغييرات يعنى عزل او از خلافت داشتيم ؛ زيرا به عقيدهء ما على عليه السّلام او را به علت اعمالش مستحق عزل از خلافت مىدانست ؛ نه مستحق قتل ؛ و اين با مذهب ما سازگار است .\r\nسپس ايراد ديگرى مطرح مىكند كه : آيا « معتزله » از اهل سنت معتقدند كه على عليه السّلام عثمان را فاسق و مستحق عزل از خلافت مىدانست ؟ به دليل فسقش ؟\r\nدر پاسخ مىگويد : ابدا معتزله چنين اعتقادى ندارند ؛ بلكه مىگويند : على عليه السّلام عثمان را فرد ضعيفى مىدانست كه توان تدبير خلافت را نداشت و به همين دليل ، خويشاوندان او تمام امور و بيت المال مسلمين را به تسخير خود در آوردند و فرياد مسلمين برخاست . « 1 » امام عليه السّلام در ادامهء اين سخن به سراغ بيان موقعيت امامان و پيشوايان حق مىرود و\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 9 ، صفحهء 153 و 154 .\r\n","page_name":" 54 ","page_number":54},
  {"content":"\r\n\r\nمقامات آن‌ها را اين گونه بيان مىفرمايد : « پيشوايان دين ( امامان معصوم ) مدبّران الهى بر مردمند و رؤسا و عارفان او بر بندگانش ؛ هيچ كس داخل بهشت نمىشود ، مگر كسى كه آن‌ها را بشناسد و آنان نيز او را بشناسد و هيچ كس وارد دوزخ نمىشود ، مگر كسى كه آن‌ها را انكار كند و آن‌ها نيز انكارش نمايند » ( و إنّما الأئمّة قوّام اللّه على خلقه ، و عرفاؤه « 1 » على عباده ؛ و لا يدخل الجنّة إلّا من عرفهم و عرفوه . و لا يدخل النّار إلّا من أنكرهم و أنكروه ) .\r\nاين تعبير نشان مىدهد كه امامان و پيشوايان عليه السّلام از سوى خدا تعيين مىشوند ؛ نه از سوى مردم و اگر بيعت و انتخابى لازم است براى انسجام كار و پيشرفت امور آن‌هاست .\r\nتعبير به « قوّام » ( جمع قائم ) اشاره به تدبير امور خلق است و تعبير به « عرفاء » ( جمع عريف ) اشاره به اين است كه آن‌ها به علت شناختى كه دربارهء مردم و شرايط زمان و مكان دارند و به مصالح و مفاسد آن‌ها آشنايند ، هر كس را در جاى مناسب مىنشانند و هر كار را در موقع مناسب انجام مىدهند .\r\nجملهء « لا يدخل الجنة . . . » و « لا يدخل النار . . . » تأكيدهايى است بر آن چه در جمله‌هاى قبل گفته شد ؛ زيرا هنگامى كه بپذيريم آن‌ها از طرف خدا تعيين شدند ، كسى كه آن‌ها را به رسميت بشناسد و آنان اعمالش را صحيح بشناسند به يقين ، اهل بهشتند و كسى كه آن‌ها را انكار كند ، در واقع ، فرمان خدا را انكار كرده ، و چنين كسى سزاوار دوزخ است ؛ همچنين كسى كه آن‌ها اعمالش را منكر بشمرند او نيز دوزخى است .\r\nبديهى است همه اين تعبيرات با مذهب شيعه سازگار است كه تعيين امام را از سوى خدا به وسيلهء پيغمبر يا امام پيشين مىدانند و او را معيار تشخيص حق از باطل مىشمرند و به يقين كسى كه مردم او را با فكر برگزينند و اى بسا خطا كار و ستمكار از آب در آيد داراى چنين مقاماتى نيست . حديث معروف « من مات و لم يعرف امام زمانه\r\n\r\n\r\n","description":"","footnote":"\r\n( 1 ) « عرفاء » جمع « عريف » به معناى رييس و سرشناس يك قوم است كه همه او را مىشناسند و امورشان را تدبير مىكند .\r\n","page_name":" 55 ","page_number":55},
  {"content":"\r\n\r\nمات ميتة جاهليّة ؛ كسىكه بميرد و امام زمان خود را نشناسند ، مرگ او مرگ جاهليّت است » . « 1 » عجب اين است كه « ابن ابى الحديد » در اين جا اصرار دارد كه جمله‌هاى بالا دربارهء تمام خلفا كه بعد از پيامبر صلّى اللّه عليه و آله روى كار آمدند صادق است ؛ در حالى كه امام عليه السّلام در جملهء قبل از آن نكوهش شديدى از حكومت عثمان كرده بود و اين مطلب با آن چه « ابن ابى الحديد » استنباط كرده در تناقض آشكار است .\r\nچگونه ممكن است پيشواى ضعيفى كه تمام مقامات كشور اسلامى و بيت المال را در اختيار اقوام و بستگان فرصت طلب و هوا پرست خود گذاشته است و به همين جهت ، مسلمانان قيام كردند و خون او را مباح شمردند و غالب صحابه نيز در برابر آن سكوت نمودند ، و مصداق « قوّام اللّه على خلقه و عرفائه على عباده » باشد ؟ و هر كس او را انكار كند وارد دوزخ شود و هر كس او را قبول كند وارد بهشت گردد ؟\r\nدر حديثى از پيغمبر اكرم صلّى اللّه عليه و آله مىخوانيم كه به امير مؤمنان على عليه السّلام فرمود : « ثلاثة اقسم أنّهنّ حقّ ، إنّك و الأوصياء من بعدك عرفاء ، لا يعرف اللّه إلّا بسبيل معرفتكم و عرفاء لا يدخل الجنّة إلّا من عرفكم و عرفتموه و عرفاء لا يدخل النّار إلّا من أنكركم و أنكرتموه ؛ سه چيز است كه سوگند ياد مىكنم ، همه حق است ، تو و امامان بعد از تو عرفاء و سرشناسانى هستيد ، كه خدا را جز از طريق معرفت شما ( و راهنمايى و هدايتتان ) نمىتوان شناخت . و عرفايى هستيد كه هيچ كس وارد بهشت نمىشود مگر كسى كه شما او را شناخته‌ايد و او شما را شناخته ، و عرفايى هستيد كه هيچ كس داخل دوزخ نمىشود ، مگر آنها كه شما را انكار كنند و شما آنها را انكار كنيد » . « 2 » سپس امام عليه السّلام به مهمترين نعمتى كه به مسلمانان ارزانى داشته ، اشاره كرده ،\r\n\r\n\r\n","description":"","footnote":"\r\n( 1 ) اصول كافى ، جلد 1 ، صفحهء 371 و 378 ؛ بحار الأنوار ، جلد 23 ، صفحهء 92 ؛ مستدرك الوسائل ، جلد 18 ، صفحهء 187 .\r\n( 2 ) خصال صدوق ، باب الثلاثه ، حديث 183 .\r\n","page_name":" 56 ","page_number":56},
  {"content":"\r\n\r\nمىفرمايد : « خداوند ، اسلام را ويژهء شما قرار داد و شما را براى ( حمايت از ) اسلام برگزيد » ( إنّ اللّه تعالى خصّكم بالإسلام ، و استخلصكم له ) .\r\nآرى ! اين موهبت عظيم را به شما بخشيد و شما را شايسته پاسدارى از آن ديد .\r\nبه دنبال آن مىافزايد : « اين همه اهميّت به خاطر آن است كه اسلام نامى است براى سلامت و كانونى است از بزرگوارىها و كرامت » ( و ذلك لأنّه اسم سلامة ، و جماع كرامة ) .\r\nو در توضيح آن مىفرمايد : « خداوند ، راه اسلام را برگزيد و دلايلش را روشن ساخت ( و قرآن را فرو فرستاد كه ) ظاهرش علم و باطنش حكمت است ! » ( اصطفى اللّه تعالى منهجه ، و بيّن حججه ، من ظاهر علم ، و باطن حكم ) .\r\nضمير در « منهجه » و « حججه » ممكن است به خداوند باز گردد يا به اسلام و نتيجهء هر دو يكى است و تعبير به « ظاهر علم » اشاره به ادلهء عقليه است كه بر حقانيت اسلام گواهى مىدهد ؛ همان گونه كه تعبير به « باطن حكم » اشاره به اسرار احكام الهى است كه در ادلهء نقليه بيان شده است .\r\nآرى ! اسلام آيين سلامت و كانون كرامت است . هميشه و در همه جا دعوت به محبّت و دوستى و همزيستى مسالمت آميز مىكند و از خشونت و عداوت و كينه‌توزى بر حذر مىدارد و خطاب به مؤمنان مىگويد :  « يا أَيُّهَا الَّذِينَ آمَنُوا ادْخُلُوا فِي السِّلْمِ كَافَّةً وَ لا تَتَّبِعُوا خُطُواتِ الشَّيْطانِ إِنَّهُ لَكُمْ عَدُوٌّ مُبِينٌ »  ؛ اى كسانى كه ايمان آورده‌ايد ! همگى در صلح و آشتى در آييد و از گام‌هاى شيطان ( كه شما را به نفاق و دشمنى و عداوت فرا مىخواند ) پيروى نكنيد ، كه او دشمن آشكار شماست » . « 1 » اضافه بر اين ، كانون كرامت انسانى است و منادى عدل و مساوات و برابرى انسان‌ها و حريت و آزادگى و تقوا و مكارم اخلاق و آگاهى و آزاد انديشى است .\r\nو به يقين ، مسلمين بهترين پاسداران اسلام و مدافعان آن هستند و در طول تاريخ\r\n\r\n\r\n","description":"","footnote":"\r\n( 1 ) بقره ، آيهء 208 .\r\n","page_name":" 57 ","page_number":57},
  {"content":"\r\n\r\nوفادارى خود را در دفاع از اسلام نشان داده و در حفظ آن كوشيده‌اند .\r\nو از آن جا كه در اين تعبيرات ، اشارهء روشنى به قرآن مجيد است ، به دنبال آن اوصاف مهمى براى اين كتاب الهى بيان مىكند كه بالغ بر ده وصف مىشود ؛ مىفرمايد :\r\n« تعليمات علمى قرآن هرگز فانى نمىشود و شگفتىها و نوآورىهايش پايان نمىگيرد ، در آن نعمت‌هايى است همچون سرزمين‌هاى پر گياه در فصل بهار و چراغ‌هاى روشنى بخش تاريكىها ، درهاى خيرات جز با كليدهاى آن گشوده نمىشود و ظلمت‌ها جز با چراغ‌هاى پرفروغش بر طرف نمىگردد » ( لا تفنى غرائبه ، و لا تنقضي عجائبه . فيه مرابيع « 1 » النّعم ، و مصابيح الظّلم ، لا تفتح الخيرات إلّا بمفاتيحه ) .\r\nامام عليه السّلام در اين شش جمله به اوصاف مهمى از قرآن مجيد اشاره مىكند كه هر يك از ديگرى جالب‌تر است . نخست مىفرمايد : « غرائب » ( صفات برجسته بىنظير ) قرآن هرگز فانى نمىشود و گرد و غبار كهنگى و فرسودگى بر آن نمىنشيند ؛ هميشه نو و با طراوت است .\r\nو در وصف دوّم اشاره به نوآورىها و شگفتىهايى مىكند كه هر روز چهرهء تازه‌اى از آن نمايان مىشود ؛ مىفرمايد : اين‌ها پايان نمىگيرد ؛ بنابر اين فرق ميان « غرائب » و « عجائب » و « فنا » و « انقضا » اين است كه اوّلى اشاره به صفات برجسته‌اى است كه هميشه قرآن داشته و همواره خواهد داشت و دوّمى اشاره به نكات مهمى است كه با گذشت زمان و مطالعهء بيشتر هر روز آشكار مىگردد .\r\nاين همان چيزى است كه در حديث معروف امام صادق عليه السّلام آمده است كه شخصى از او پرسيد : « ما بال القرآن لا يزداد على النّشر و الدّرس إلّا غضاضة ؛ چرا قرآن هر چه بيشتر منتشر و خوانده مىشود ، كهنه نمىگردد ، بلكه طراوت آن بيشتر مىشود ؟ » فرمود : « لأنّ اللّه تعالى لم يجعله لزمان دون زمان و لا لناس دون ناس فهو في\r\n\r\n\r\n","description":"","footnote":"\r\n( 1 ) « مرابيع » جمع « مرباع » ( بر وزن مثقال ) به معناى زمينى است كه در آغاز بهار در آن گياهان مىرويد . بعضى نيز گفته‌اند : به معناى باران‌هايى است كه در آغاز بهار مىبارد .\r\n","page_name":" 58 ","page_number":58},
  {"content":"\r\n\r\nكلّ زمان جديد و عند كلّ قوم غضّ إلى يوم القيامة ؛ اين به دليل آن است كه خداوند متعال آن را براى زمان خاص يا گروه معينى قرار نداده است ؛ لذا در هر زمانى نو و نزد هر قوم و ملتى با طراوت است تا روز قيامت » . « 1 » در سوّمين وصف ، آن را به سرزمين‌هاى پر گياهى تشبيه مىكند كه در فصل بهار غرق انواع نعمت‌هاست و مىدانيم گياهان بهارى داراى طراوت و لطافت و كيفيت و طعم ممتازى است .\r\nو در وصف چهارم آن را به چراغ‌هاى پر نورى تشبيه مىكند كه امواج ظلمت‌ها را مىشكافد و همه جا را روشن مىسازد .\r\nدر وصف پنجم و ششم راه رسيدن به خيرات و بر طرف كردن ظلمت‌ها را منحصر به قرآن مىشمرد . اشاره به اين كه آن‌ها كه كليد خيرات را در غير قرآن جستجو مىكنند و براى زدودن تيرگىهاى دل و نورانيّت صحنهء اجتماع از غير قرآن يارى مىجويند در اشتباهند .\r\nو در پايان به چهار وصف ديگر اشاره كرده مىفرمايد : « قرآن ، مناطق ممنوعه و حدود محرمات را تعيين كرد و موارد مباح و حلال را نشان داده . درمان شفا جويان در قرآن است و همه نيازهاى طالبان در آن جمع است » ( قد أحمى حماه « 2 » ، و أرعى « 3 » مرعاه . فيه شفاء المستشفي ، و كفاية المكتفي ) .\r\n\r\n\r\n","description":"","footnote":"\r\n( 1 ) بحار الأنوار ، جلد 89 ، صفحهء 15 ، حديث 8 ؛ شرح بيشترى در اين زمينه ذيل خطبهء 18 در جلد اوّل ، صفحهء 635 ذكر كرديم .\r\n( 2 ) « حمى » به معناى منطقهء ممنوعه‌اى است كه تعلق به شخص يا گروهى دارد و ديگران بدون اجازه حق ورود در آن را ندارند و در خطبه بالا اشاره به محرمات الهى است .\r\n( 3 ) « ارعى » از مادهء « رعى » به معناى مراقبت از چيزى ، گرفته شده و به همين جهت بردن گوسفندان را به چراگاه « رعى » مىگويند ، و از آن جا كه حيوان را در چراگاه آزاد مىگذارند واژه « ارعاء » به معناى آزاد گذاردن نيز به كار رفته است و در خطبه بالا همين معنا اراده شده يعنى خداوند آنچه را بايد آزاد بگذارد در قرآن حكم به آزادى آن كرده است .\r\n","page_name":" 59 ","page_number":59},
  {"content":"\r\n\r\nامام عليه السّلام در اين اوصاف به نظم قانونى قرآن اشاره مىكند كه اصول كلى حلال و حرام را به طور كامل نشان داده و طرق مبارزه با بيمارىهاى اخلاقى و مفاسد اجتماعى را ارائه كرده و در پايان فرموده است : هر چه بخواهيد در قرآن است و به راستى تا انسان با قرآن آشنا نشود عمق اين سخنان را درك نمىكند .\r\nآرى ! درمان انواع بيمارىهاى اخلاقى و انحرافات فكرى و مشكلات اجتماعى در قرآن است و در واقع ، آن كس كه قرآن دارد و با قرآن همراه است همه چيز دارد ؛ همان گونه كه امام عليه السّلام در خطبهء ديگرى مىفرمايد :\r\n« و اعلموا أنّه ليس على أحد بعد القرآن من فاقة و لا لأحد قبل القرآن من غنى ؛ بدانيد هيچ كس با داشتن قرآن فقر و بيچارگى ندارد و هيچ كس بدون قرآن ، غنى و بىنيازى نخواهد داشت » . « 1 » به همين دليل ، جامعهء نيمه وحشى عصر جاهليّت كه در نهايت فقر و بدبختى از نظر اخلاقى و اقتصادى و اجتماعى زندگى مىكردند ، در سايهء تعليمات قرآن به اوج افتخار و قدرت در دين و دنيا رسيدند .\r\nبعضى از شارحان نهج البلاغه اين اوصاف ده گانه را مربوط به اسلام دانسته ( نه قرآن ) و ضميرهاى اين جمله‌ها را به آن باز گردانده‌اند ؛ گرچه از نظر نتيجه تفاوت چندانى در كار نيست ، ولى با توجه به اين كه عين اين تعبيرات در خطبه‌هاى ديگر نهج البلاغه دربارهء قرآن آمده معلوم مىشود كه منظور بيان اوصاف قرآن است ؛ هر چند كلمه قرآن در متن خطبه نيست . « 2 »\r\n* * *\r\n\r\n\r\n","description":"","footnote":"\r\n( 1 ) خطبه 176 .\r\n( 2 ) مرحوم علامهء شوشترى در شرح نهج البلاغه مىگويد : « گويا واژهء قرآن يا « كتاب انزله » از نسخه موجود نهج البلاغه ساقط شده . ( بهج الصباغه ، جلد 13 ، صفحهء 33 ) .\r\n","page_name":" 60 ","page_number":60},
  {"content":"\r\n\r\n\r\nخطبهء 153 « 1 » و من خطبة له عليه السّلام\r\nاز خطبه‌هاى امام عليه السّلام است ( كه در آن به صفات گمراهان و غافلان اشاره شده است ) .\r\n\r\nخطبه در يك نگاه\r\nاين خطبه گلچينى است از چند بخش از خطبهء مفصلى كه امام ايراد فرموده است :\r\nدر بخش اوّل ، برخى از صفات افراد فاسد و مفسد و گمراه را بيان مىكند تا مردم بدانند و از آن‌ها فاصله گيرند .\r\nدر بخش ديگرى ، به صفات غافلان اشاره مىكند كه وقتى بيدار مىشوند كه كار از\r\n\r\n\r\n","description":"","footnote":"\r\n( 1 ) سند خطبه :\r\nدر « مصادر نهج البلاغه » نقل شده است : در برخى از نسخه‌هاى « نهج البلاغه » اين خطبه به صورت جزئى از خطبه گذشته ذكر شده است ، « ابن ابى الحديد » مىگويد ، « اين خطبه را امام در حالى ايراد كرد كه به سوى « بصره » ( براى جنگ جمل و خاموش كردن آتش فتنه ) در حركت بود و شك نيست كه او اين خطبه را در جاى ديگر ديده است كه آن را چنين معرفى مىكند . قبل از سيّد رضى در كتاب « تحف العقول » اين خطبه به صورت مشروح‌ترى آمده است و مرحوم « كلينى » بخش‌هايى از آن را در جلد پنجم كتاب « كافى » آورده و در كلمات قصار نيز يك جمله از اين خطبه به صورت كلمه 398 ذكر شده است . ( ضع فخرك ، و احفظ كبرك و اذكر قبرك ) . ( مصادر نهج البلاغه ، جلد 2 ، صفحهء 347 ) .\r\n","page_name":" 61 ","page_number":61},
  {"content":"\r\n\r\nكار مىگذرد و گرفتار آثار سوء اعمال خود مىشوند .\r\nدر بخش سوّم ، همگان را مخاطب ساخته و اندرزهاى مفيد و مؤثر به آن‌ها مىدهد تا از خواب غفلت بيدار شوند و به فكر آخرت خويش باشند .\r\nدر بخش چهارم ، به چند صفت خطرناك اشاره مىكند كه هر كس گرفتار آن باشد هر عملى انجام دهد ، مقبول نخواهد شد و اهل نجات نخواهد بود .\r\nدر پنجمين و آخرين بخش ، صفات چهارپايان و درندگان و انسان‌هاى دنيا پرست و مؤمنان بيدار را در يك مقايسه كوتاه روشن مىسازد و به اين ترتيب خطبه پايان مىگيرد .\r\n* * *\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n\r\nبخش اوّل\r\nو هو في مهلة من اللّه يهوي مع الغافلين ، و يغدو مع المذنبين ، بلا سبيل قاصد ، و لا إمام قائد .\r\n\r\nترجمه\r\n: او ( انسان گمراه ) در اين چند روزى كه خدا به او مهلت داده ( تا با اعمال صالح ، سعادت جاودان را براى خود فراهم سازد ) پيوسته با غافلان به سوى سقوط مىرود و همه روز با گنهكاران بسر مىبرد ؛ بى آن كه در طريقى گام نهد كه او را به حق رساند يا پيشوايى برگزيند كه قائد و راهنماى او باشد .\r\n\r\nشرح و تفسير انسان‌هاى گمراه و غافل\r\nهمان گونه كه در بيان سند خطبه اشاره شد ، بعضى از شارحان نهج البلاغه گفته‌اند :\r\nاين خطبه را امام عليه السّلام در حال حركت به سوى « بصره » براى خاموش كردن فتنه « طلحه و زبير و عايشه » ايراد و نصايح مؤثرى براى بيدارى همگان بيان فرموده است .\r\nدر اين بخش ، از انسان‌هاى گمراه - كه نمونهء روشن آن آتش افروزان « جنگ جمل » بودند - سخن مىگويد و چهار وصف از اوصاف آن‌ها را بيان مىدارد ؛ مىفرمايد :\r\n« او ( انسان گمراه ) در اين چند روزى كه خدا به او مهلت داده ( تا با اعمال صالح ، سعادت جاويدان را براى خود فراهم سازد ) پيوسته با غافلان به سوى سقوط مىرود و همه روز با گنهكاران به سر مىبرد ، بى آن كه در طريقى گام نهد كه او را به حق رساند ، يا\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nپيشوايى برگزيند كه قائد و راهنماى او باشد » ( و هو في مهلة من اللّه يهوي « 1 » مع الغافلين ، و يغدو مع المذنبين ، بلا سبيل قاصد ، و لا إمام قائد ) .\r\nآرى ! اسباب بدبختى او در اين چهار امر خلاصه مىشود ، با غافلان همراه بودن و سقوط كردن و با گنهكاران همنشين شدن ، از راه راست حركت نكردن و پيشواى صالحى برنگزيدن .\r\nتعبير به « امام قائد » ممكن است اشاره به امامان عليهم السّلام معصوم باشد يا هر پيشواى عالم و با تقوايى كه پيرو معصومين عليهم السّلام است و در هر حال ، نقش رهبرى صالحان را در هدايت و نجات انسان‌ها را مشخص مىكند ؛ همان گونه كه نقش همنشينى با غافلان و گنهكاران را در بدبختى و سقوط انسان روشن مىسازد .\r\n* * *\r\n\r\n\r\n","description":"","footnote":"\r\n( 1 ) « يهوى » از مادهء « هوى » ( بر وزن تهى ) در اصل به معناى سقوط كردن از بلندى است و « هوى » ( بر وزن هوا ) به معناى تمايل به چيزى است و معمولا در مورد تمايلات نفسانى به امور باطل به كار مىرود و در جملهء بالا به همان معناى اوّل است ؛ يعنى شخص دنيا پرست همراه غافلان در وادى بدبختى سقوط مىكند .\r\n","page_name":" 64 ","page_number":64},
  {"content":"\r\n\r\n\r\nبخش دوّم\r\nمنها : حتّى إذا كشف لهم عن جزاء معصيتهم ، و استخرجهم من جلابيب غفلتهم استقبلوا مدبرا ، و استدبروا مقبلا ، فلم ينتفعوا بما أدركوا من طلبتهم ، و لا بما قضوا من وطرهم .\r\nإنّي أحذّركم ، و نفسي ، هذه المنزلة . فلينتفع امرؤ بنفسه ، فإنّما البصير من سمع فتفكّر ، و نظر فأبصر ، و انتفع بالعبر ، ثمّ سلك جددا واضحا يتجنّب فيه الصّرعة في المهاوي ، و الضّلال في المغاوي و لا يعين على نفسه الغواة بتعسّف في حقّ ، أو تحريف في نطق ، أو تخوّف من صدق .\r\n\r\nترجمه\r\n: ( اين وضع دنيا پرستان غافل همچنان ادامه مىيابد ) تا هنگامى كه خداوند پرده از كيفر گناهانشان بردارد و آن را به آن‌ها نشان دهد و آنان را از پشت پرده‌هاى غفلت بيرون كشد .\r\nدر اين هنگام به استقبال آن چه پشت كرده بودند مىشتابند و به آن چه روى آورده بودند ، پشت مىكنند . آن‌ها ( مىبينند ) نه از آن چه به آن رسيدند نفعى بردند و نه از مواهبى كه به دست آوردند بهره‌اى گرفتند .\r\nمن شما و خويشتن را از چنين وضعى بر حذر مىدارم ؛ هر كس بايد از ( مواهب و امكانات ) خويشتن بهره گيرد ؛ چرا كه شخص بصير و بينا كسى است كه ( با گوش خود ) بشنود و بينديشد و با ( چشم خود ) ببيند و عبرت گيرد ؛ سپس در جادهء روشنى گام نهد كه\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nدر آن از راه‌هايى كه به سقوط و گمراهى و شبهات اغواگر منتهى مىشود ، دورى جويد و گمراهان را از طريق سازشكارى در حق ، يا تحريف در سخن ، يا ترس از راستگويى ( بر خود ) مسلط نكند .\r\n\r\nشرح و تفسير اندرزى سودمند و گرانبها\r\nاز آن جا كه در بخش گذشته ، امام عليه السّلام به غفلت شديد دنيا پرستان اشاره فرمود ، در اين بخش مىفرمايد : اين غفلت چندان طولانى نمىشود و به زودى حجاب‌ها كنار مىرود و هنگامى كه سيلى مرگ بر صورت آنان نواخته شود از خواب غفلت بيدار مىشوند ، ولى چه سود ! مىفرمايد :\r\n( اين وضع دنيا پرستان غافل ادامه مىيابد ) « تا هنگامى كه خداوند پرده از كيفر گناهانشان بردارد و آن را به آن‌ها نشان دهد و آنان را از پشت پرده‌هاى غفلت بيرون كشد ؛ در اين هنگام به استقبال آن چه پشت كرده بود مىشتابند و به آن چه روى آورده بودند پشت مىكنند » ( حتّى إذا كشف لهم عن جزاء معصيتهم ، و استخرجهم من جلابيب « 1 » غفلتهم استقبلوا مدبرا ، و استدبروا مقبلا ) .\r\nآرى ! عمر دنيا كوتاه است و به زودى پايان مىگيرد و هنگامى كه انسان در آستانهء مرگ قرار گرفت چشم برزخى پيدا مىكند . پرده‌هاى غفلت كنار مىرود و هر انسانى نتايج اعمالش را با چشم خود مىبيند و به استقبال آن چه را از خود دور مىديد يعنى سراى ديگر مىشتابد و به اين دنيا كه به او روى آورده بود پشت مىكند . همه چيز دگرگون مىشود و تمام رشته‌هايى كه او را به هم تابيده بود ، پاره مىشود .\r\nاز اين رو در يك نتيجه گيرى روشن مىفرمايد : « آن‌ها ( مىبينند ) نه از آن چه به آن رسيدند نفعى بردند ، و نه از مواهبى كه به دست آوردند بهره‌اى گرفتند » ( فلم ينتفعوا\r\n\r\n\r\n","description":"","footnote":"\r\n( 1 ) « جلابيب » جمع « جلباب » به معناى چادر و پرده است .\r\n","page_name":" 66 ","page_number":66},
  {"content":"\r\n\r\nبما أدركوا من طلبتهم ، و لا بما قضوا من وطرهم « 1 » ) .\r\nآرى ! آن‌ها اموال و مقامات قصرهاى پرشكوه باغ‌هاى پرطراوتى و خادمان و چاكرانى براى خود فراهم ساختند ؛ به گمان اين كه ، ساليان دراز از آن بهره مىگيرند ؛ اما در برابر توفان حوادث ، همچون يك پر كاه از جا كنده شدند و به نقطهء دور دستى پرتاب گشتند و در زير خاك‌هاى سرد آرميدند .\r\nگويى در جملهء اوّل اشاره به كسانى مىفرمايد كه از امكانات خود به هيچ وجه استفاده نكردند ( مثلا قصرى ساخته و پيش از آن كه ساكن آن شود ، دست اجل گريبان او را گرفته است ) .\r\nو جملهء دوّم اشاره به كسانى است كه شروع به بهره‌گيرى از امكانات خود كرده‌اند ؛ ولى پيش از آن كه بهرهء خود را كامل كنند ، مرگ ميان آن‌ها و خواسته‌هايشان جدايى افكند ( همچون كسى كه قصرى ساخته ، چند روزى در آن ساكن شده ، سپس دعوت حق را لبيك گفته و از دنيا رخت بربسته است ) .\r\nامام عليه السّلام در ادامهء اين سخن به نصايح بسيار سودمندى مىپردازد كه راه سعادت در آن‌ها نشان داده شده است . اشاره به زندگى پر درد و رنج غافلان كرد ، مىفرمايد : « من شما و خويشتن را از چنين وضعى بر حذر مىدارم » ( إنّي أحذّركم ، و نفسي ، هذه المنزلة ) .\r\nو به دنبال آن راه نجات را از اين غفلت مرگبار ضمن اشاره به پنج دستور بيان مىكند ؛ مىفرمايد : « هر كس بايد از ( مواهب و امكانات ) خويشتن بهره گيرد ؛ چرا كه شخص بصير و بينا كسى است كه ( با گوش خود ) بشنود و بينديشد و ( با چشم خود ) ببيند و عبرت گيرد ؛ سپس در جادهء روشنى گام نهد كه در آن از راه‌هايى كه به سقوط و گمراهى و شبهات اغواگر منتهى مىشود دورى جويد » ( فلينتفع امرؤ بنفسه ، فإنّما البصير من\r\n\r\n\r\n","description":"","footnote":"\r\n( 1 ) « وطر » به معناى حاجت و نياز است و « قضاء وطر » به معناى بهره گيرى كامل از چيزى است .\r\n","page_name":" 67 ","page_number":67},
  {"content":"\r\n\r\nسمع فتفكّر ، و نظر فأبصر ، و انتفع بالعبر ، ثمّ سلك جددا « 1 » واضحا يتجنّب فيه الصّرعة في المهاوي « 2 » ، و الضّلال في المغاوي « 3 » ) .\r\nدر اين تعبيرات امام عليه السّلام نخست خود و مخاطبان را خطاب مىكند تا سخن تأثير بيشترى بگذارد ؛ چرا كه شنونده هنگامى كه ببيند گوينده سخنان خود را باور دارد و به كار مىبندد ، تأثير بيشترى خواهد پذيرفت .\r\nو به دنبال آن به همگان هشدار مىدهد كه خداوند مواهب بسيارى در اختيارشان گذاشته و استعدادهاى مهمى در درونشان نهفته ، بايد از آن‌ها به نفع خويش بهره گيرند و راه بهره‌گيرى را در گوش شنوا و چشم بينا و استفاده از تجارب ديگران و سپس گام نهادن در جاده‌هاى روشن دور از پرتگاه‌ها و عوامل گمراهى مىشمرد .\r\nو در آخرين دستور ، هشدار مهمى مىدهد كه از مسلّط كردن گمراهان بر خويش كه سبب انواع مزاحمت‌ها مىشود ، بپرهيزد . مىفرمايد : « گمراهان را از طريق سازشكارى در حق يا تحريف در سخن يا ترس از راستگويى بر خود مسلّط نكند » ( و لا يعين على نفسه الغواة « 4 » بتعسّف « 5 » في حقّ ، أو تحريف في نطق ، أو تخوّف من صدق ) .\r\nاشاره به اين كه بعضى از افراد ضعيف النفس و عافيت طلب هنگامى كه در برابر افراد گمراه قرار مىگيرند سعى دارند با چشم پوشى از بعضى حقايق يا تحريف در بيان مطالب\r\n\r\n\r\n","description":"","footnote":"\r\n( 1 ) « جدد » و « جاده » يك معنا دارد و به راه‌هاى صاف و محكم كه پا در آن فرو نمىرود ، گفته مىشود .\r\n( 2 ) « مهاوى » جمع « مهواة » ( بر وزن مقداد ) به معناى گودالى يا پرتگاهى است كه انسان در آن سقوط مىكند .\r\n( 3 ) « مغاوى » جمع « مغواة » ( بر وزن مقداد ) به معناى شبهات گمراه كننده است .\r\n( 4 ) « غواة » جمع « غاوى » به معناى شخص گمراه است .\r\n( 5 ) « تعسف » از مادهء « عسف » ( بر وزن است ) به معناى بى راهه رفتن است و به افراد ظالم و زورگو « متعسف » مىگويند چون در واقع بى راهه مىروند .\r\n","page_name":" 68 ","page_number":68},
  {"content":"\r\n\r\nحق يا ترس از راستگويى و صراحت در بيان ، مخالفت‌هاى آن‌ها را كاهش دهند و همين امر سبب مىشود كه آن‌ها بر انسان مسلّط شوند و جسور گردند كه جلوگيرى از آنان بعد از آن مشكل خواهد شد .\r\nبايد با صراحت آميخته با ادب و دلسوزى حقايق را بيان كرد و از مخالفت گمراهان نترسيد ، آن‌ها غالبا در برابر موضع‌گيرىهاى شجاعانه عقب نشينى مىكنند و اجازهء جسارت به خود نمىدهند .\r\nدر طول تاريخ ، نمونه‌هاى زيادى ديده مىشود كه افراد ، با تحريف حقايق و كتمان واقعيات ، مشكلات زيادى براى خود و جامعه‌اى كه در آن مىزيسته‌اند به وجود آورده‌اند .\r\nداستان قريهء « حوأب » در « جنگ جمل » معروف است . « عايشه » از پيغمبر اكرم صلّى اللّه عليه و آله شنيده بود كه رو به او كرد و فرمود : گويا مىبينم يكى از شما همسرانم را ( كه در يك مسير باطل ) به قريهء « حوأب » مىرسيد و سگ‌هاى آن در برابر او پارس مىكنند . اى « عايشه » بترس كه تو آن فرد باشى . اتفاقا در مسير آتش افروزان در جنگ جمل به سوى « بصره » هنگامى كه « عايشه » همراه لشكر به « حوأب » رسيد ، صداى پارس كردن سگ‌ها را شنيد . سؤال كرد : اين جا كجاست ؟ گفتند : « حوأب » است . « عايشه » در وحشت فرو رفت .\r\nگفت : من از همين جا به « مدينه » بر مىگردم . « محمّد بن طلحه » گفت : اين سخنان را كنار بگذار ! ديگرى گفت : كه اين جا به يقين « حوأب » نيست و گروه زيادى از مردم آن محل را آوردند كه به دروغ شهادت دهند . اين جا « حوأب » نيست . عايشه پذيرفت و به راه خود ادامه داد .\r\nنظير اين داستان در گذشته و حال بسيار بوده و هست . « 1 »\r\n\r\n\r\n","description":"","footnote":"\r\n( 1 ) شرح نهج البلاغهء شوشترى ، جلد 12 ، صفحهء 74 .\r\n","page_name":" 69 ","page_number":69},
  {"content":"\r\n . \r\n","description":"","footnote":"","page_name":" 70 ","page_number":70},
  {"content":"\r\n\r\n\r\nبخش سوّم\r\nفأفق أيّها السّامع من سكرتك ، و استيقظ من غفلتك ، و اختصر من عجلتك ، و أنعم الفكر فيما جاءك على لسان النّبىّ الأمّىّ - صلّى اللّه عليه و آله و سلّم - ممّا لا بدّ منه و لا محيص عنه ؛ و خالف من خالف ذلك إلى غيره ، و دعه و ما رضى لنفسه ؛ وضع فخرك ، و احطط كبرك ، و اذكر قبرك ، فإنّ عليه ممرّك ، و كما تدين تدان ، و كما تزرع تحصد ، و ما قدّمت اليوم تقدم عليه غدا ، فامهد لقدمك ، و قدّم ليومك . فالحذر الحذر أيّها المستمع ! و الجدّ الجدّ أيّها الغافل ! و لا ينبّئك مثل خبير .\r\n\r\nترجمه\r\n: اى شنونده ! از مستى خود به هوش آى ! و از غفلت بيدار شو ! و از عجله و شتاب خود ( در امر دنيا ) بكاه . در آن چه از زبان پيامبر امّى صلّى اللّه عليه و آله به تو رسيده و راه گريزى از آن نيست درست بينديش ( و دستوراتش را به كار بند ) . با كسى كه از اين دستورات سرپيچى مىكند همراه مشو . و او را به آن چه براى خود راضى شده واگذار . فخر فروشى را كنار بگذار و از مركب تكبر به زير آى ! و به ياد قبرت باش كه گذرگاهت به سوى عالم آخرت است . ( بدان ! ) همان گونه كه جزا مىدهى جزا داده خواهى شد و همان چيز را كه زراعت مىكنى درو خواهى كرد و آن چه امروز از پيش مىفرستى فردا بر آن وارد خواهى شد . پس براى ورود خود در سراى ديگر جايى فراهم ساز ! و براى آن روزت چيزى از پيش بفرست . به هوش باش ، به هوش باش اى شنونده ! و كوشش و تلاش كن اى غافل و ( بدان ) هيچ كس مانند شخص آگاه تو را از حقايق امور با خبر نمىسازد !\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n\r\nشرح و تفسير به هوش باش !\r\nامام عليه السّلام در اين بخش از خطبه بعد از هشدارهايى كه در بخش قبل آمد ، به موعظه و نصيحت شنوندگان پرداخته و اندرزهاى بسيار سودمندى با عبارات كوتاه و پر معنايى بيان مىدارد . شنوندهء خود را مخاطب ساخته ، مىفرمايد : « اى شنونده ! از مستى خود به هوش آى و از غفلت بيدار شو و از عجله و شتاب خود ( در امر دنيا ) بكاه » ( فأفق « 1 » أيّها السّامع من سكرتك ، و استيقظ من غفلتك ، و اختصر من عجلتك ) .\r\nاشاره به اين كه زرق و برق دنيا و مال و مقام و شهوت انسان را مست مىكند و در خواب غفلت ، فرو مىبرد و او را بدون مطالعه به شتاب وا مىدارد و اين امور سه گانه موجب انواع اشتباهات و خطاها و گناهان است . از آدم مست و خواب و شتابزده چه انتظارى جز اشتباه و خطا مىتوان داشت ؟ ! سپس مىافزايد : « در آن چه از زبان پيامبر امى صلّى اللّه عليه و آله به تو رسيده و راه فرارى از آن نيست ، درست بينديش ( و دستورات آن بزرگوار را به كار بند ) و با كسى كه نسبت به اين دستورات مخالفت كند همراه مشو و او را به آن چه براى خود راضى شده واگذار ! » ( و أنعم الفكر فيما جاءك على لسان النّبىّ الأمّىّ « 2 » - صلّى اللّه عليه و آله و سلّم - ممّا لا بدّ منه و لا محيص عنه ؛ و خالف من خالف ذلك إلى غيره ، و دعه و ما\r\n\r\n\r\n","description":"","footnote":"\r\n( 1 ) « افق » از مادهء « افاقه » به معناى به هوش آمدن است .\r\n( 2 ) « امى » منسوب به « ام » يعنى مادر به معناى درس نخوانده است . گويى به همان حالتى كه از مادر متولّد شده باقى مانده و مكتب استاد را نديده . بديهى است درس نخواندن پيغمبر اكرم صلّى اللّه عليه و آله به اين معناست كه علوم و دانش‌هاى آن حضرت همه الهى بود و به وسيلهء انسانى تعليم نيافته بود و به گفته شاعر :\r\n نگار من كه به مكتب نرفت و خط ننوشت * به غمزه مسأله آموز صد مدرس شد \r\nدر تفسير اين واژه ديدگاه‌هاى ديگرى هست كه شرح آن را در « تفسير نمونه » ، جلد 6 ، ذيل آيهء 157 سورهء اعراف ، مطالعه فرماييد .\r\n","page_name":" 72 ","page_number":72},
  {"content":"\r\n\r\nرضى لنفسه ) .\r\nدر اين سه دستور نيز نخست به پيروى بى قيد و شرط از پيغمبر اكرم صلّى اللّه عليه و آله دعوت مىكند ؛ چرا كه آن چه را او فرموده وحى الهى و سبب سعادت دنيا و آخرت و نجات انسان‌هاست و بعد مىگويد : اگر كسانى با اين روش مخالفت كنند ، هر چند گروه زيادى از مردم باشند ، مخالفت كن و در پيروى از حق ترديد به خود راه مده ! و آن‌ها را به حال خود واگذار .\r\nو در ادامه اين نصايح مىفرمايد : فخر فروشى را كنار بگذار ، و از مركب تكبر به زير آى و به ياد قبرت باش كه گذرگاهت به سوى عالم آخرت است » ( وضع فخرك ، و احطط « 1 » كبرك ، و اذكر قبرك ) .\r\nدر اين سه دستور امام نخست به خمير مايهء شرّ و فساد يعنى فخر فروشى و تكبر اشاره مىكند كه تا انسان آن را كنار نگذارد روى سعادت نخواهد ديد و به همان سرنوشتى گرفتار خواهد شد كه شيطان متكبّر و فخر فروش گرفتار شد ، سپس به ياد آورى مرگ و قبر اشاره مىفرمايد كه فراموش كردن آن موجب « طول امل » و غرق شدن در زرق و برق دنياست ؛ همان قبرى كه سهميهء ثروتمند و درويش در آن يكسان است و چنان در كنار هم مىخوابند كه گويى هميشه با هم بوده‌اند . نه درويش بى كفن مىميرد و نه ثروتمند يك كفن دارد بيش . عين اين سه جمله در كلمات قصار ( حكمت 398 ) آمده است و نشان مىدهد كه مرحوم « سيّد رضى » كلمات قصار را گاه از خطبه‌هاى طولانى بر مىگزيده است .\r\nو در ادامهء اين بحث ، سه اندرز ديگر كه هماهنگ با هم است بيان مىكند و مىفرمايد :\r\n( بدان ) « همان گونه كه جزا مىدهى جزا داده خواهى شد و همان چيز كه زراعت مىكنى درو خواهى كرد و آن چه امروز از پيش مىفرستى فردا بر آن وارد خواهى شد ؛ پس براى\r\n\r\n\r\n","description":"","footnote":"\r\n( 1 ) « احطط » از مادهء « حط » ( بر وزن خط ) به معناى پايين آمدن و پايين آوردن ( لازم و متعدى ) هر دو آمده است و در خطبه مزبور به معناى دوّم است .\r\n","page_name":" 73 ","page_number":73},
  {"content":"\r\n\r\nقدوم خود در سراى ديگر جايى فراهم ساز و براى آن روزت چيزى از پيش بفرست » ( كما تدين تدان ، و كما تزرع تحصد ، و ما قدّمت اليوم تقدم عليه غدا ، فامهد « 1 » لقدمك ، و قدّم ليومك ) .\r\nچگونه انسان مىتواند به ديگران ظلم و ستم كند و جزاى نيكى را به بدى بدهد ولى از خداوند انتظار داشته باشد جزاى اعمال بد او را به نيكى بدهد ؟ و چگونه انسان مىتواند بذر خام بپاشد و انتظار داشته باشد گل درو كند و به گفتهء شاعر :\r\n تخم گل كاشتى آخر گل شد * بر سرش نغمه سرا بلبل شد\r\nخار كشتى ثمرت خار دهد * خار جز خار كجا بار دهد ؟\r\nدر زمين دل خود كشتى خار * خار بار آمد و دادت آزار ! \r\nدر واقع اين اندرزها از آيات قرآنى و روايات نبوى مايه مىگيرد ؛ آن جا كه خدا را «  « مالِكِ يَوْمِ الدِّينِ »  » و دنيا را « مزرعهء آخرت » مىشمريم و در سورهء « حشر » مىفرمايد :\r\n « وَ لْتَنْظُرْ نَفْسٌ ما قَدَّمَتْ لِغَدٍ »  ؛ هركس بايد بنگرد كه براى فردايش چه چيز از پيش فرستاد » . « 2 » و در سورهء « بقره » مىخوانيم : «  « وَ ما تُقَدِّمُوا لِأَنْفُسِكُمْ مِنْ خَيْرٍ تَجِدُوهُ عِنْدَ اللَّهِ »  ؛ و هر كار خيرى را براى خود از پيش مىفرستيد ، آن را نزد خدا ( در سراى ديگر ) خواهيد يافت » . « 3 » و امام عليه السّلام در پايان اين بخش به همان مطلبى كه در آغاز از آن شروع كرد باز مىگرداند و مخاطبان خويش را از خواب غفلت بيدار مىكند و به جدّ و جهد وا مىدارد و مىفرمايد :\r\n« به هوش باش ، به هوش باش اى شنونده ! و كوشش و تلاش كن اى غافل و ( بدان ) هيچ كس مانند شخص آگاه تو را از حقايق امور با خبر نمىسازد ! » ( فالحذر الحذر أيّها\r\n\r\n\r\n","description":"","footnote":"\r\n( 1 ) « فامهد » از مادهء « مهد » ( بر وزن عهد ) در اصل به معناى گاهواره يا محلى است كه براى كودك آماده مىكنند ، سپس به معناى آماده سازى به كار رفته است كه در خطبه ياد شده نيز به همين معناست .\r\n( 2 ) حشر ، آيهء 18 .\r\n( 3 ) بقره ، آيهء 110 .\r\n","page_name":" 74 ","page_number":74},
  {"content":"\r\n\r\nالمستمع ! و الجدّ الجدّ أيّها الغافل !  « وَ لا يُنَبِّئُكَ مِثْلُ خَبِيرٍ »  ) .\r\nجملهء اخير كه اقتباس از آيهء 14 سورهء « فاطر » است اشاره به اين است كه هيچ كس همچون گويندهء اين سخنان نمىتواند ، حقيقت مرگ و زندگى و امروز و فرداى آدمى و سرنوشت او را در اين جهان بيان كند و به گفتهء يكى از شارحان نهج البلاغه ، كسى كه در خطبه‌ها و نامه‌ها و كلمات قصار امام أمير المؤمنين عليه السّلام دقت كند به يقين مىداند كسى با اين دقت و ظرافت دربارهء دنيا و ماهيّت آن و آغاز و انجامش سخن نگفته ، سخنى تكان دهنده و بيدارگر .\r\nشاعر عرب در زمينه نصايح اخير چنين مىگويد :\r\n « هى الدّنيا تقول بملأ فيها * حذار ! حذار ! من بطشى و فتكي\r\nفلا يغرركم حسن ابتسامي * فقولي مضحك و الفعل مبكي \r\nاين دنيا پيوسته با تمام دهان مىگويد : از جملات و كشتارهاى غافلگيرانه من بر حذر باشيد ، بر حذر ! تبسّم زيباى من شما را نفريبد ؛ چرا كه سخنانم شيرين و خنده آفرين است ؛ ولى كار من گريه آور است » . « 1 »\r\n* * *\r\n\r\n\r\n","description":"","footnote":"\r\n( 1 ) اشعار بالا از « ابو الفرج ساوى » است . ( شرح ابن ابى الحديد ، جلد 3 ، صفحهء 335 ) .\r\n","page_name":" 75 ","page_number":75},
  {"content":"\r\n . \r\n","description":"","footnote":"","page_name":" 76 ","page_number":76},
  {"content":"\r\n\r\n\r\nبخش چهارم\r\nإنّ من عزائم اللّه في الذّكر الحكيم ، الّتي عليها يثيب و يعاقب ، و لها يرضى و يسخط ، إنّه لا ينفع عبدا - و إن أجهد نفسه ، و أخلص فعله - أن يخرج من الدّنيا ، لاقيا ربّه بخصلة من هذه الخصال لم يتب منها : أن يشرك باللّه فيما افترض عليه من عبادته ، أو يشفي غيظه بهلاك نفس ، أو يعرّ بأمر فعله غيره ، أو يستنجح حاجة إلى النّاس بإظهار بدعة في دينه ، أو يلقى النّاس بوجهين ، أو يمشي فيهم بلسانين . اعقل ذلك فإنّ المثل دليل على شبهه .\r\nإنّ البهائم همّها بطونها ؛ و إنّ السّباع همّها العدوان على غيرها ؛ و إنّ النّساء همّهنّ زينة الحياة الدّنيا و الفساد فيها ؛ إنّ المؤمنين مستكينون .\r\nإنّ المؤمنين مشفقون . إنّ المؤمنين خائفون .\r\n\r\nترجمه\r\n: از امور قطعى و مسلّم الهى در كتاب حكيم و استوار او ( قرآن مجيد ) كه خداوند به آن پاداش و كيفر مىدهد ، و براى آن خشنود مىشود يا خشم مىگيرد ، اين است كه هرگاه انسان با يكى از اين خصلت‌ها بدون توبه از دنيا برود و پروردگار خود را با آن ملاقات كند ، اعمالش سودى براى او نخواهد داشت ؛ هر چند خود را به زحمت افكند و عملش را خالص گرداند .\r\n( نخست ) اين كه همتايى براى خدا در عبادتى كه بر او فرض كرده قرار دهد يا خشم\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nخود را با كشتن بىگناهى فرو نشاند يا كسى را به سبب عملى كه ديگرى انجام داده نكوهش كند . ( و او را متّهم سازد ) .\r\nيا براى به دست آوردن حاجتى كه به مردم دارد بدعتى در دين خدا بگذارد يا مردم را با دو چهره ملاقات كند و در ميان آنان با دو زبان سخن بگويد ( و نفاق و دو رويى پيشه كند ) در آن چه گفتم بينديش ؛ ( و بقيه را بر آن قياس كن ) چرا كه هر چيز را با مثل و مانندش مىتوان شناخت .\r\n( بدان ) چهار پايان تمام همّتشان شكم‌هاى شان است و درّندگان تمام همّتشان تجاوز و تعدى به ديگران است و زنان ( هوسباز ) تمام فكرشان زينت زندگى و فساد در آن است ؛ در حالى كه مؤمنان ، خاضع و متواضعند و نسبت به ديگران بيمناكند ( مبادا آسيبى به آن‌ها برسد ) . و ( در برابر مسئوليت‌هاى شان در پيشگاه خدا ) خائف و ترسانند .\r\n\r\nشرح و تفسير از اين سه خوى زشت بپرهيز\r\nبه دنبال بخش پيشين اين خطبه كه امام عليه السّلام مخاطبان خود را به شدّت هشدار مىدهد تا از خواب غفلت به در آيند و به تلاش و كوشش بپردازند ، در اين بخش ، انگشت روى پنج گناه كبيره و خطرناك مىگذارد و تصريح مىكند : هر كس بدون توبه از اين گناهان از دنيا برود هيچ عملى از او مقبول نيست ؛ مىفرمايد :\r\n« از امور قطعى و مسلّم الهى در كتاب حكيم و استوار او ( قرآن مجيد ) كه خداوند به آن پاداش و كيفر مىدهد ، و براى آن خرسند مىشود يا خشم مىگيرد ، اين است كه هرگاه انسان با يكى از اين خصلت‌ها بدون توبه از دنيا برود و پروردگار خود را با آن ملاقات كند ، اعمالش سودى براى او نخواهد داشت ؛ هر چند خود ( براى انجام دادن كارهاى خير ) را به زحمت افكند و عملش را خالص گرداند » ( إنّ من عزائم اللّه في الذّكر الحكيم ، الّتي عليها يثيب و يعاقب ، و لها يرضى و يسخط ، إنّه لا ينفع عبدا - و إن أجهد\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nنفسه ، و أخلص فعله « 1 » - أن يخرج من الدّنيا ، لاقيا ربّه بخصلة من هذه الخصال لم يتب منها ) .\r\nسپس امام عليه السّلام به شرح اين خصلت‌ها كه عبارتند از : شرك ، قتل نفس ، تهمت ، بدعت و نفاق پرداخته و هر يك از اين امور پنج گانه را در عبارت كوتاهى بيان مىكند و مىفرمايد :\r\n« همتايى براى خدا در عبادتى كه بر او فرض كرده قرار دهد يا خشم خود را با كشتن بيگناهى فرو نشاند يا كسى را به سبب عملى كه ديگرى انجام داده نكوهش كند . ( و او را متّهم سازد ) .\r\nيا براى به دست آوردن حاجتى كه به مردم دارد بدعتى در دين خدا بگذارد يا مردم را با دو چهره ملاقات كند و در ميان آنان با دو زبان سخن بگويد ( و نفاق و دو رويى پيشه كند ) در آن چه گفتم بينديش ؛ ( و بقيه را بر آن قياس كن ) چرا كه هر چيز را با مثل و مانندش مىتوان شناخت » ( أن يشرك باللّه فيما افترض عليه من عبادته ، أو يشفي غيظه بهلاك نفس ، أو يعرّ « 2 » بأمر فعله غيره ، أو يستنجح حاجة إلى النّاس بإظهار بدعة في دينه ، أو يلقى النّاس بوجهين ، أو يمشي فيهم بلسانين .\r\nاعقل ذلك فإنّ المثل دليل على شبهه ) .\r\nبه اين ترتيب ؛ نخستين گناه بسيار خطرناك ، شرك در عبوديّت پروردگار است ؛ كارى كه اگر انسان از آن توبه نكند هرگز مشمول عفو الهى نخواهد شد : «  « إِنَّ اللَّهَ لا يَغْفِرُ أَنْ\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nيُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ »  ؛ خداوند هرگز شرك را نمىبخشد و كمتر از آن را براى هر كس بخواهد و شايسته بداند مىبخشد » . « 1 » ديگر اين كه انسان با ريختن خون ديگرى خشم خود را فرو نشاند همان گونه كه قرآن مىفرمايد : «  « وَ مَنْ يَقْتُلْ مُؤْمِناً مُتَعَمِّداً فَجَزاؤُهُ جَهَنَّمُ خالِداً فِيها »  ؛ هر كس انسان با ايمانى را به قتل برساند كيفر او جهنم است كه جاودانه در آن خواهد ماند » « 2 » .\r\nبعضى از شارحان نهج البلاغه اين جمله را شامل انتحار و خودكشى نيز دانسته‌اند ولى ظاهر عبارت همان معناى اوّل است و به هر حال بعضى آيهء فوق را دليل بر اين مىدانند كه قتل بى گناهان سبب مىشود قاتل بى ايمان از دنيا برود ؛ چرا كه خلود و جاودانگى مخصوص افراد بىايمان است .\r\nدر مورد سوّمين وصف كه متّهم ساختن افراد به اعمالى است كه انجام نداده‌اند و در واقع ، كشتن شخصيت و ريختن آبروى آن‌هاست . در روايات اسلامى مىخوانيم كه اهميّت آبروى انسان به اندازهء اهميّت خون اوست .\r\nدربارهء چهارمين وصف يعنى بدعت‌گزارى در دين خدا براى رسيدن به مال و مقام دنيا همين بس كه از پيامبر اكرم صلّى اللّه عليه و آله مىخوانيم : « اهل البدع شرّ الخلق و الخليقة ، اهل البدع كلاب اهل النّار ؛ بدعت گزاران ، بدترين خلق خدا هستند ، اهل بدعت سگان دوزخيانند ! » « 3 » و در مورد وصف پنجم يعنى نفاق و دو رويى و دو گويى همين بس كه قرآن مجيد دربارهء منافقان مىفرمايد : «  « وَ إِذا لَقُوا الَّذِينَ آمَنُوا قالُوا آمَنَّا وَ إِذا خَلَوْا إِلى شَياطِينِهِمْ قالُوا إِنَّا مَعَكُمْ إِنَّما نَحْنُ مُسْتَهْزِؤُنَ »  ؛ و هنگامى كه افراد با ايمان را ملاقات مىكنند مىگويند : ما ايمان آورده‌ايم ( ولى ) هنگامى كه با شيطان‌هاى خود\r\n\r\n\r\n","description":"","footnote":"\r\n( 1 ) نساء ، آيهء 48 .\r\n( 2 ) نساء ، آيهء 93 .\r\n( 3 ) كنز العمال ، حديث 1095 و 1126 .\r\n","page_name":" 80 ","page_number":80},
  {"content":"\r\n\r\nخلوت مىكنند مىگويند : ما با شماييم ما فقط ( آن‌ها ) را مسخره مىكنيم » . « 1 » و در آيات بعد از آن تصريح شده است كه اعمال آن‌ها سودى به حالشان ندارد و مشمول هدايت‌هاى الهى واقع نمىشوند .\r\nبه راستى اگر جامعه بشرى از آلودگى به اين صفات پنج گانه پاك شود ، چه آرامش و امنيّتى بر آن حاكم خواهد شد ! جان و مال و آبروى مردم محفوظ مىماند ؛ مردم با صفا و صميميّت با هم گفتگو مىكنند . شرك و بدعت رخت بر مىبندد و از نظر جنبه‌هاى معنوى نيز رشد و نمو كافى پيدا مىكنند .\r\nبعضى از شارحان نهج البلاغه جملهء « او يلقى الناس بوجهين » را اشاره به معنايى دانسته‌اند و جمله « او يمشى فيهم بلسانين » را اشاره به معناى ديگرى ؛ اوّلى دو رويى خود شخص را بيان مىكند و دوّمى دو گويى نسبت به ديگران را ؛ به همين دليل اوصاف ياد شده را شش صفت شمرده‌اند ؛ ولى بديهى است هر دو از آثار نفاق است : يكى با زبان و ديگرى با چهره ؛ لذا بهتر است كه هر دو را با يك عنوان مطرح كنيم .\r\nاز نكات قابل ملاحظه اين كه به گفتهء بعضى از شارحان نهج البلاغه با توجه به اين كه اين خطبه قبل از جنگ جمل ايراد شده ، اشاره به اين است كه اوصاف مزبور در آتش افروزان جنگ جمل وجود داشت ؛ زيرا از يك سو آن‌ها هواى نفس خويش را به جاى مقدّس خدا پرستيدند و از سوى ديگر خشمشان را نسبت به على عليه السّلام با ريختن خون بى گناهان فرو نشاندند و از سويى قتل عثمان كه به دست ديگران و با تحريك آنان واقع شده بود به على عليه السّلام نسبت دادند و از طرف چهارم مسألهء امامت و جانشينى على عليه السّلام را نسبت به پيامبر اكرم صلّى اللّه عليه و آله انكار كردند و بدعت در دين خدا گذاشتند و از سوى پنجم از يك طرف مردم را از قتل عثمان باز مىداشتند و از طرف ديگر به طور پنهانى بر ضدّ او تحريك مىكردند و جملهء « اعقل ذلك » ( در آن چه گفته‌ام بينديش ) را اشاره به همين\r\n\r\n\r\n","description":"","footnote":"\r\n( 1 ) بقره ، آيهء 14 .\r\n","page_name":" 81 ","page_number":81},
  {"content":"\r\n\r\nنكته دانسته‌اند . « 1 » امام عليه السّلام به دنبال اين تذكّرات پر معنا مىفرمايد : « آن چه گفته‌ام بينديش و امثال و مانند آن را درك كن و به تعبير ديگر تو خود حديث مفصل بخوان از اين مجمل » .\r\nبعضى از شارحان نهج البلاغه جملهء « اعقل ذلك » را اشاره به مطالبى كه در جمله‌هاى بعد آمده است مىدانند ؛ ولى اين خلاف ظاهر تعبير « ذلك » مىباشد .\r\nبه هر حال ، امام عليه السّلام در پايان اين خطبه به چند نكتهء مهم ديگر كه بى ارتباط به مسألهء جنگ جمل نيست اشاره مىكند و مىفرمايد : « چهار پايان تمام همّتشان شكم‌هاىشان است و درّندگان تمام همّتشان تجاوز و تعدى به ديگران است و زنان ( هوسباز ) تمام فكرشان زينت زندگى و فساد در آن است ؛ در حالى كه مؤمنان ، خاضع و متواضعند و مؤمنان نسبت به ديگران بيمناكند ( مبادا آسيبى به آن‌ها برسد ) . و ( در برابر مسئوليت‌هاىشان در پيشگاه خدا ) خائف و ترسانند » ( إنّ البهائم همّها بطونها ؛ و إنّ السّباع همّها العدوان على غيرها ؛ و إنّ النّساء همّهنّ زينة الحياة الدّنيا و الفساد فيها ؛ إنّ المؤمنين مستكينون « 2 » . إنّ المؤمنين مشفقون . إنّ المؤمنين خائفون ) .\r\nآرى ! مؤمنان صالح و درستكار و وظيفه شناس هم در برابر خالق خائفند و هم در برابر خلق خدا . در برابر خالق به دليل وظايف سنگينى كه بر عهده دارند و در برابر خلق به علت اين كه مبادا حقى از حقوق كسى را پايمال كنند ؛ به عكس انسان‌هاى درنده خو و هوسباز و شكم پرور كه جز اسطبل و علف نشناسند و غير از غارت و چپاول ديگران كارى ندارند .\r\nدر واقع ، امام عليه السّلام مظاهر دنيوى را در سه چيز خلاصه كرده : شكم پرورى ، درنده خويى و بهره‌گيرى از تجملات و زينت‌ها . يكى را برنامهء چهار پايان ذكر كرده و يكى را حيوانات\r\n\r\n\r\n","description":"","footnote":"\r\n( 1 ) اقتباس از : شرح نهج البلاغه ، ابن ابى الحديد ، جلد 9 ، صفحهء 162 .\r\n( 2 ) « مستكينون » از مادهء « سكون » است كه معناى روشنى دارد . سپس به خضوع و خشوع نيز اطلاق شده است .\r\n","page_name":" 82 ","page_number":82},
  {"content":"\r\n\r\nدرنده و ديگرى را زنان هوسباز .\r\nاين تعبيرات ممكن است اشاره به سردمداران جنگ جمل باشد كه با همين انگيزه‌ها آتش آن جنگ را برافروختند و گروه زيادى را به كشتن دادند و خودشان نيز ناكام شدند .\r\n( توجه داشته باشيد كه طبق بعضى از روايات امام عليه السّلام اين خطبه را در آستانهء جنگ جمل ايراد فرمود ) .\r\n* * *\r\n\r\n","description":"","footnote":"","page_name":" 83 ","page_number":83},
  {"content":"\r\n . \r\n","description":"","footnote":"","page_name":" 84 ","page_number":84},
  {"content":"\r\n\r\n\r\nخطبهء 154 « 1 » و من خطبة له عليه السّلام يذكر فيها فضائل اهل البيت عليهم السّلام\r\nاز خطبه‌هاى امام عليه السّلام است كه در آن فضايل اهل بيت عليهم السّلام را بيان كرده است .\r\n\r\nخطبه در يك نگاه\r\nمطالب اين خطبه عمدتا بر سه محور مىگردد :\r\n1 . فضايل اهل بيت عليهم السّلام و علم و دانش فوق العاده آن بزرگواران و توصيه مردم به پيروى از آنان .\r\n2 . بحثى پيرامون ارتباط ظاهر و باطن با يكديگر و اين كه غالبا در مواقعى كه باطن\r\n\r\n\r\n","description":"","footnote":"\r\n( 1 ) سند خطبه :\r\n« آمدى » در « غرر الحكم » كه بر اساس حروف الفبا تنظيم شده بخش‌هاى مختلفى از اين خطبه را در حرف « ق » و « ن » و « ه » و « الف » با تفاوت‌هايى آورده است . گرچه « آمدى » بعد از مرحوم سيّد رضى مىزيسته ، ولى تفاوت تعبيرات او با نهج البلاغه نشان مىدهد كه اين جمله‌ها را از منبع ديگرى اخذ كرده است .\r\nو « سيّد » در كتاب « طراز » بخش‌هايى از خطبه را با تفاوت‌هايى آورده كه نشان مىدهد آن را از منبع ديگرى غير از نهج البلاغه نقل نموده است .\r\n","page_name":" 85 ","page_number":85},
  {"content":"\r\n\r\nانسان پاك باشد ، ظواهر اعمال او نيز پاك است و آن‌ها كه از درون آلوده‌اند نيز غالبا ظاهرى آلوده دارند .\r\n3 . براى اصلاح هر چيز بايد به ريشه‌هاى نخستين ، بازگشت و اصلاحات را از اساس و بنيان شروع كرد .\r\n* * *\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n\r\nبخش اوّل\r\nو ناظر قلب اللّبيب به يبصر أمده ، و يعرف غوره و نجده داع دعا ، و راع رعى ، فاستجيبوا للدّاعي ، و اتّبعوا الرّاعي .\r\nقد خاضوا بحار الفتن ، و أخذوا بالبدع دون السّنن . و أرز المؤمنون ، و نطق الضّالّون المكذّبون . نحن الشّعار و الأصحاب ، و الخزنة و الأبواب ؛ و لا تؤتى البيوت إلّا من أبوابها ؛ فمن أتاها من غير أبوابها سمّي سارقا .\r\n\r\nترجمه\r\n: عاقل با چشم دل ، پايان كار را مىنگرد و اعماق و بلندىهاى آن را درك مىكند .\r\nدعوت كننده‌اى دعوت ( به حق ) كرد و رهبرى به امر سرپرستى قيام نمود . اكنون بر شما لازم است دعوت او را اجابت كنيد و از رهبرتان پيروى نماييد .\r\nآن‌ها ( دشمنان حق ) در درياهاى فتنه فرو رفتند ؛ بدعت‌ها را گرفته و سنت‌ها را رها نمودند ( و كار به جايى رسيد كه ) مؤمنان كنار رفتند ( و سكوت اختيار كردند ؛ ) ولى گمراهان و تكذيب كنندگان به سخن در آمدند .\r\nما محرم اسرار ( پيامبر خدا صلّى اللّه عليه و آله ) و ياران راستين او و گنجينه داران و درهاى علوم وى هستيم و ( البتّه ) هيچ خانه‌اى را جز از درش وارد نمىشوند و هر كس از غير در وارد شود سارقش مىنامند !\r\n* * *\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n\r\nشرح و تفسير ما درهاى علوم پيامبريم !\r\nبحث‌هاى گوناگون اين خطبه نشان مىدهد كه مرحوم سيّد رضى مطابق معمول اين خطبه را از بخش‌هاى خطبه طولانىترى گزينش كرده و به همين دليل ، ارتباط ميان بخش‌هاى اين خطبه اندكى پيچيده است .\r\nامام عليه السّلام براى بيان فضايل اهل بيت عليهم السّلام نخست به سراغ مقدمه‌اى مىرود و اوصافى از نيكان هدايت يافته و منحرفان گمراه بيان مىكند ، نخست مىفرمايد :\r\n« عاقل با چشم دل ، پايان كار را مىنگرد و اعماق و بلندىهاى آن را درك مىكند » ( و ناظر « 1 » قلب اللّبيب « 2 » به يبصر أمده ، و يعرف غوره و نجده « 3 » ) .\r\nاشاره به اين كه انسان عاقل به ظواهر امر قناعت نمىكند ؛ بلكه سعى مىكند فراز و نشيب‌ها و عاقب كار را بنگرد و مسير خود را به درستى تعيين كند ؛ از بيراهه نرود و در كنار پرتگاه‌ها گام برندارد .\r\nسپس مىافزايد : « دعوت كننده‌اى دعوت ( به حق ) كرد و رهبرى به امر سرپرستى قيام نمود . اكنون بر شما لازم است دعوت او را اجابت كنيد و از رهبرتان پيروى نماييد » ( داع دعا ، و راع رعى ، فاستجيبوا للدّاعي ، و اتّبعوا الرّاعي ) .\r\nروشن است كه منظور از دعوت كننده ، پيامبر اسلام صلّى اللّه عليه و آله است كه اساس و بنيان اسلام را بنا نهاد و منظور از راعى ، امام أمير المؤمنين عليه السّلام است كه سرپرستى امّت را به فرمان خدا و پيامبر صلّى اللّه عليه و آله بر عهده گرفت .\r\nاين سخن اشاره به آن دارد كه اگر با دقت بنگريد هم پيامبر خدا صلّى اللّه عليه و آله را مىشناسيد و\r\n\r\n\r\n","description":"","footnote":"\r\n( 1 ) « ناظر » به معناى سياهى چشم است كه در وسط آن مردمك واقع شده است .\r\n( 2 ) « لبيب » از مادهء « لبّ » ( بر وزن حبّ ) به معناى مغز است و « لبيب » به كسى گفته مىشود كه خردمند و عاقل و هوشيار باشد .\r\n( 3 ) « نجد » به معناى زمين مرتفع است .\r\n","page_name":" 88 ","page_number":88},
  {"content":"\r\n\r\nهم جانشين به حق او را و با شناخت آن دو بزرگوار ، ترديد و تأملى در اجابت دعوت و پيروى از رهبر باقى نخواهد ماند .\r\nآن گاه به گروه ديگرى كه در نقطهء مقابل گروه اوّل قرار دارند اشاره كرده ، مىفرمايد :\r\n« آن‌ها ( دشمنان حق ) در درياهاى فتنه فرو رفتند ؛ بدعت‌ها را گرفته و سنت‌ها را رها نمودند ( و كار به جايى رسيد كه ) مؤمنان كنار رفتند ( و سكوت اختيار كردند ؛ ) ولى گمراهان و تكذيب كنندگان به سخن درآمدند » ( قد خاضوا بحار الفتن ، و أخذوا بالبدع دون السّنن . و أرز « 1 » المؤمنون ، و نطق الضّالّون المكذّبون ) .\r\nاين تعبيرات اشاره به گروه‌هاى منحرفى دارد كه بعد از پيامبر صلّى اللّه عليه و آله اطراف غاصبان خلافت را گرفتند و سرانجام كار به دست معاويه و يزيد و خونخواران « بنى اميّه و بنى مروان » رسيد .\r\nآرى ، كار آن‌ها ايجاد فتنه‌ها مانند فتنهء « جمل » و « صفين » و « نهروان » و بهره‌گيرى از آن بود و همچنين ايجاد بدعت‌ها در دين خدا و رها كردن سنت‌هاى پيامبر صلّى اللّه عليه و آله كه در عصر خليفهء سوّم و « بنى اميّه » از هر زمان آشكارتر بود .\r\nامام عليه السّلام بعد از ذكر اين مقدمه ( بيان اوصاف عاقلان و گمراهان ) به بيان بخشى از فضايل اهل بيت عليهم السّلام پرداخته ، چنين مىگويد : « ما محرم اسرار ( پيامبر خدا صلّى اللّه عليه و آله ) و ياران راستين او و گنجينه داران و درهاى علوم وى هستيم و به خانه‌ها تنها بايد از درهاى آن وارد شد ، و هر كس كه از غير در وارد شود سارقش مىنامند ! » ( نحن الشّعار و الأصحاب ، و الخزنة و الأبواب ؛ و لا تؤتى البيوت إلّا من أبوابها ؛ فمن أتاها من غير أبوابها سمّي سارقا ) .\r\nاشاره به اين كه ما از همه به پيامبر صلّى اللّه عليه و آله نزديك‌تريم ( توجه داشته باشيد كه شعار به\r\n\r\n\r\n","description":"","footnote":"\r\n( 1 ) « ارز » از مادهء « ارز » ( بر وزن فرض ) در اصل به معناى جمع شدن و منقبض گرديدن است ؛ سپس به معناى گوشه گيرى و كنار رفتن از اجتماع استعمال شده است كه در جملهء ياد شده منظور همين است .\r\n","page_name":" 89 ","page_number":89},
  {"content":"\r\n\r\nمعناى لباس زيرين است كه با پوست تن تماس دارد ) و علم و دانش آن حضرت به ما رسيده است و هر كس مىخواهد به تعليمات آن وجود مقدّس و هدايت‌هاى او راه يابد بايد از طريق ما وارد شود .\r\nاين تعبيرات در واقع برگرفته از روايات خود پيامبر اكرم صلّى اللّه عليه و آله دربارهء اهل بيت عليهم السّلام عموما و على عليه السّلام خصوصا مىباشد . احاديثى مانند حديث ثقلين كه تمام مسلمين را تا روز قيامت به قرآن و اهل بيت عليهم السّلام ارجاع مىدهد و حديث « انا مدينة العلم و علىّ بابها فمن اراد العلم فليأت الباب ؛ من شهر علمم و على در آن است هر كس علم مىخواهد بايد از در وارد شود » . « 1 » جالب اين كه ابن ابى الحديد هنگامى كه به تفسير اين بخش از خطبه مىپردازد ، مىگويد : آن چه على عليه السّلام در اين خطبه به آن اشاره كرده ، تنها عشرى از اعشار فضايلى است كه پيامبر اكرم صلّى اللّه عليه و آله در روايات بسيار دربارهء آن حضرت بيان فرموده است .\r\nسپس مىافزايد : منظور من در اين‌جا رواياتى كه اماميه در زمينهء امامت على عليه السّلام به آن استدلال كرده‌اند ، نيست ، بلكه منظور رواياتى است كه بزرگان حديث اهل سنت در كتاب‌هاى خود از فضايل على عليه السّلام آورده‌اند و من مختصرى از آن را در اين جا مىآورم .\r\nو به دنبال آن بيست و چهار روايت ناب در فضايل آن حضرت نقل مىكند كه در بخش نكات به قسمتى از آن‌ها اشاره خواهد شد . ( ان شاء اللّه )\r\n\r\nنكته‌ها\r\n\r\n1 . تفاوت خودستايى و معرفى خويشتن\r\nگاه افراد بهانه جو مىپرسند : چرا امام عليه السّلام در اين‌جا به معرفى خويشتن پرداخته و\r\n\r\n\r\n","description":"","footnote":"\r\n( 1 ) اين حديث مشهورى است كه در كتب معروف اهل سنت مانند « مستدرك حاكم » و « معجم الكبير طبرانى » و غير آن‌ها نقل شده است . ( براى آگاهى از مدارك اين حديث در كتب اهل سنت به كتاب احقاق الحق ، جلد 5 ، صفحهء 469 به بعد مراجعه شود ) .\r\n","page_name":" 90 ","page_number":90},
  {"content":"\r\n\r\nخودستايى مىكند ؟ آيا اين كار دون از شأن امام عليه السّلام نيست ؟\r\nتا آن جا كه « ابن ابى الحديد » در « شرح نهج البلاغه » نقل مىكند كه بعضى به « عمر » گفتند : على عليه السّلام را به فرماندهى لشكر برگزين ! او گفت : على خود را برتر از اين حرف‌ها مىداند ! ولى اين گونه خرده گيرىها كه غالبا از ناآگاهى يا حسد سرچشمه مىگيرد در برابر منطق عقل مردود است ؛ چرا كه بسيارى از مردم ممكن است به موقعيت شخص بزرگى آشنا نباشند و از افكار و علوم و برنامه‌هاى تربيتى او بهره نگيرند ؛ آيا او نبايد خود را به مردم معرفى كند ؟\r\nاين موضوع به آن مىماند كه شخص طبيب ماهر و متخصص در رشته‌هاى مختلف طبى تابلو بزرگى بر سر در مطب خود نصب كند و رتبه‌هاى علمى خود را يكى بعد از ديگرى بر آن بنويسد تا مردم او را بشناسند و از علم و تجربه او بهره گيرند . آيا اين كار خودستايى است يا معرفى كردن در برابر ناآگاهان ؟\r\nاز اين گذشته يكى از مراحل شكر نعمت‌هاى الهى بازگو كردن آن است ؛ قرآن مىفرمايد : «  « وَ أَمَّا بِنِعْمَةِ رَبِّكَ فَحَدِّثْ »  ؛ نعمت پروردگارت را بازگو كن » . « 1 » در حديثى از امام صادق عليه السّلام مىخوانيم كه فرمود : تفسير آيهء فوق چنين است :\r\n« حدّث بما أعطاك اللّه و فضّلك و رزقك و أحسن إليك و هداك ؛ آن چه را خدا به تو بخشيده و برترى داده و روزىهايى را كه به تو عطا فرموده و آن چه را به تو نيكى كرده و هدايت نموده ، همه را باز گو كن » . « 2 » و لذا در بعضى از احاديث نقل شده است كه وقتى از على عليه السّلام در مورد بعضى از فضايل آن حضرت سؤال شد ، امام عليه السّلام در پاسخ فرمود : گرچه خودستايى زشت است ، ولى من با الهام از آيهء  « وَ أَمَّا بِنِعْمَةِ رَبِّكَ فَحَدِّثْ »  و براى بازگويى نعمت‌هاى پروردگار به تو پاسخ مىگويم ( سپس بخشى از فضايل خود را بيان فرمود ) .\r\n\r\n\r\n","description":"","footnote":"\r\n( 1 ) الضحى ، آيهء 11 .\r\n( 2 ) مجمع البيان ، ذيل آيهء مورد بحث .\r\n","page_name":" 91 ","page_number":91},
  {"content":"\r\n\r\n\r\n2 . حسن دلبران در زبان ديگران !\r\nهمان گونه كه قبلا اشاره شد ، ابن ابى الحديد هنگامى كه به اين بخش از خطبه مىرسد روايات زيادى از منابع اهل تسنن در فضيلت على عليه السّلام نقل مىكند كه بالغ بر بيست و چهار حديث مىشود و تصريح مىكند كه اين روايات غير از احاديثى است كه شيعه اماميه در مقام اثبات امامت على عليه السّلام بدان تمسك مىجويند .\r\nمناسب است در اين جا به بعضى از اين روايات بسيار پر محتوا اشاره كنيم :\r\n1 . پيامبر اكرم صلّى اللّه عليه و آله به على عليه السّلام فرمود : « يا علىّ إنّ اللّه قد زيّنك بزينة لم يزيّن العباد بزينة أحبّ إليه منها هى زينة الأبرار عند اللّه تعالى ؛ الزّهد في الدّنيا جعلك لا ترزء من الدّنيا شيئا ، و لا ترزء الدّنيا منك شيئا و وهب لك حبّ المساكين فجعلك ترضى بهم أتباعا و يرضون بك إماما ؛ اى على ! خداوند تو را به زينتى آراسته است كه بندگانش را به زينتى بهتر از آن نياراسته است و آن ، زينت نيكان در نزد خداست كه همان زهد در دنياست . خداوند تو را چنان قرار داده كه چيزى از دنيا گردآورى نمىكنى و دنيا نيز چيزى از تو بر نمىگيرد و نمىكاهد . خداوند به تو محبّت مستمندان را بخشيده و تو را آن گونه قرار داده كه از چنين پيروانى خشنود شوى ؛ آن‌ها نيز به پيشوايى همچون تو خشنود باشند » . « 1 » 2 . پيامبر صلّى اللّه عليه و آله فرمود : « إنّ اللّه عهد إلىّ في علىّ عهدا فقلت يا ربّ بيّنه لي .\r\nقال : اسمع أنّ عليّا راية الهدى و إمام أوليائي و نور من أطاعنى و هو الكلمة الّتي ألزمتها المتّقين من أحبّه فقد أحبّني و من أطاعه فقد أطاعني فبشّره بذلك ؛ خداوند با من دربارهء على عليه السّلام عهدى فرمود ( و اشاره به مقامات و فضايل على كرد ) عرض كردم : پروردگارا ، آن را براى من بيان كن ؛ فرمود : بشنو ! على ، پرچم هدايت و پيشواى دوستان من و نور كسانى است كه اطاعتم كنند و او كلمه‌اى است كه پرهيزكاران\r\n\r\n\r\n","description":"","footnote":"\r\n( 1 ) ابن ابى الحديد در شرح نهج البلاغهء خود اين حديث را از « ابو نعيم اصفهانى » در « حلية الاولياء » و « مسند احمد بن حنبل » نقل كرده است . ( شرح نهج البلاغه ، جلد 9 ، صفحهء 166 ) .\r\n","page_name":" 92 ","page_number":92},
  {"content":"\r\n\r\nرا به آن ملزم ساختم ، كسى كه او را دوست دارد ، مرا دوست داشته و كسى كه از وى اطاعت كند ، مرا اطاعت نموده است . او را به اين فضايل بشارت ده .\r\n3 . پيامبر صلّى اللّه عليه و آله فرمود : « من سرّه أن يحيا حياتي و يموت مماتي و يسكن جنّة عدن الّتي غرسها ربّي فليوال عليّا من بعدي و ليوال وليّه و ليقتد بالأئمّة من بعدي فإنّهم عترتي خلقوا من طينتي و رزقوا فهما و علما فويل للمكذّبين من أمّتي ، القاطعين فيهم صلتي لا أنا لهم اللّه شفاعتي ؛ كسى كه مسرور مىشود همچون من زندگى كند و همچون من از دنيا برود و ساكن بهشت جاويدانى شود كه خداوند آن را غرس كرده پس بايد على را بعد از من دوست دارد و دوست او را نيز دوست داشته باشد و به امامان پس از من اقتدا كند كه آن‌ها از عترت من‌اند ؛ از باقيماندهء گل من سرشته شدند و خداوند فهم و دانش به آنان داده است . واى بر كسانى از امت من كه آن‌ها را تكذيب كنند و نسبت به من قطع رحم كنند ! خداوند هرگز آن‌ها را مشمول شفاعت من نكند ! » .\r\n* * *\r\n\r\n","description":"","footnote":"","page_name":" 93 ","page_number":93},
  {"content":"\r\n . \r\n","description":"","footnote":"","page_name":" 94 ","page_number":94},
  {"content":"\r\n\r\n\r\nبخش دوّم\r\nمنها : فيهم كرائم القرآن ، و هم كنوز الرّحمن . إن نطقوا صدقوا ، و إن صمتوا لم يسبقوا . فليصدق رائد أهله ، و ليحضر عقله ، و ليكن من أبناء الآخرة ، فإنّه منها قدم ، و إليها ينقلب .\r\nفالنّاظر بالقلب ، العامل بالبصر ، يكون مبتدأ عمله أن يعلم : أعمله عليه أم له ؟ ! فإن كان له مضى فيه ، و إن كان عليه وقف عنه . فإنّ العامل به غير علم كالسّائر على غير طريق . فلا يزيده بعده عن الطّريق الواضح إلّا بعدا من حاجته . و العامل بالعلم كالسّائر على الطّريق الواضح . فلينظر ناظر :\r\nأ سائر هو أم راجع ؟ !\r\n\r\nترجمه\r\n: آيات كريمهء قرآن دربارهء آن‌ها ( پيامبر و اهل بيتش ) ( عليهم السّلام ) نازل شده ، آن‌ها گنجينه‌هاى علوم خداى رحمانند . اگر سخن بگويند راست مىگويند و اگر سكوت كنند كسى بر آن‌ها پيشى نمىگيرد . راهنماى جمعيّت بايد به افراد خود راست بگويد و عقل و خرد را حاضر سازد و از فرزندان آخرت باشد ؛ چرا كه از آن جا آمده و به آن جا باز مىگردد .\r\nآن كس كه با چشم دل مىبيند و با بينايى عمل مىكند بايد در آغاز هر كار بينديشد كه آيا آن عمل به سود اوست يا به زيان او ؛ اگر به سود اوست ادامه دهد و اگر به زيانش مىباشد از عمل باز ايستد ؛ زيرا آن كس كه بدون آگاهى به انجام دادن كار مىپردازد همچون كسى است كه از بيراهه مىرود و چنين كسى هر قدر جلوتر مىرود از منزل مقصود فاصلهء\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nبيشترى مىگيرد ولى آن كس كه از روى آگاهى عمل مىكند همچون رهروى است كه در جادهء روشن گام بر مىدارد ( و به زودى به مقصد مىرسد ) . حال كه چنين است هر شخص بايد بنگرد آيا ( به سوى مقصد ) پيش مىرود يا به عقب باز مىگردد ؟ !\r\n\r\nشرح و تفسير ويژگى رهروان راه حق\r\nدر اين بخش از خطبه امام عليه السّلام براى خنثى كردن تبليغاتى كه « بنى اميّه » به طور مستمر بر ضد اهل بيت عليهم السّلام داشتند و هماهنگىهايى بعضى از جيره خواران و مزدوران كه ظاهرا در لباس ارباب حديث با آن‌ها مىنمودند ، اشاره به گوشه‌اى از فضايل اهل بيت عليهم السّلام مىكند تا در برابر آن هجمهء سنگين تبليغاتى مردم آن‌ها را فراموش نكنند ؛ مىفرمايد :\r\n« آيات كريمهء قرآن دربارهء آن‌ها ( پيامبر و اهل بيتش عليهم السّلام ) نازل شده ، آن‌ها گنجينه‌هاى علوم خداى رحمانند . اگر سخن بگويند راست مىگويند و اگر سكوت كنند كسى بر آن‌ها پيشى نمىگيرد » ( فيهم كرائم « 1 » القرآن ، و هم كنوز الرّحمن . إن نطقوا صدقوا ، و إن صمتوا لم يسبقوا ) .\r\nجملهء « فيهم كرائم القرآن » ممكن است به همان معنا باشد كه گفته شد يا به اين معنا كه آيات كريمهء قرآن و تفسير آن نزد آن‌هاست . مطابق اين تفسير ، جملهء مزبور اشاره‌اى به مفهوم حديث « ثقلين » است كه مىگويد : اهل بيت عليهم السّلام هرگز از قرآن جدا نمىشوند .\r\nتعبير به « كنوز » ( گنج‌ها ) اشاره به اين است كه تعليمات و احكام گران بهاى الهى نزد آنهاست ؛ زيرا هميشه اشياى نفيس را در گنج ذخيره مىكنند .\r\n\r\n\r\n","description":"","footnote":"\r\n( 1 ) « كرائم » جمع « كريمه » است و اشاره به آيات مباركى است كه در شأن اهل بيت عليهم السّلام نازل شده است .\r\n","page_name":" 96 ","page_number":96},
  {"content":"\r\n\r\nجملهء « إن نطقوا صدقوا » يكى از اوصاف برجستهء اهل بيت عليهم السّلام را كه همان صدق در كلام است و با آيهء  « كُونُوا مَعَ الصَّادِقِينَ »  « 1 » هماهنگ است ، بازگو مىكند .\r\nجملهء « إن صمتوا لم يسبقوا » اشاره به اين است كه سكوت آن‌ها هرگز به معناى ناتوانى در پاسخ‌گويى نيست ؛ بلكه به مقتضاى مصلحت و حكمت است لذا كسى نمىتواند بر آن پيشى بگيرد . يا اين كه ابهت آن‌ها به قدرى است كه هرگاه سكوت كنند ، كسى را ياراى سخن و اظهار وجود در برابر آن‌ها نيست .\r\nبه هر حال ، اين صفات چهار گانه كه در اهل بيت پيامبر صلّى اللّه عليه و آله است ، مقام آن‌ها را از ديگران ممتاز مىسازد و عظمت الهى و علمى آن‌ها را نشان مىدهد .\r\nسپس براى تأكيد اين مطلب كه هدف ستايش و مداحى نيست ، مىافزايد : « راهنماى جمعيّت بايد به افراد خود راست بگويد و عقل و خرد را حاضر سازد و از فرزندان آخرت باشد ؛ چرا كه از آن جا آمده و به آن جا باز مىگردد » ( فليصدق رائد أهله « 2 » ، و ليحضر عقله ، و ليكن من أبناء الآخرة ، فإنّه منها قدم ، و إليها ينقلب ) .\r\nواژهء « رائد » در اصل به معناى كسى است كه در پيشاپيش قافله حركت مىكند و براى يافتن آب و چراگاه جستجو مىنمايد . اگر چنين كسى دروغگو باشد ، اهل قافله خود را گرفتار خطر مىسازد ، انتخاب اين تعبير در جملهء ياد شده اشاره به اين نكتهء لطيف است كه اگر من ويژگىهاى اهل بيت عليهم السّلام را براى شما شرح مىدهم به منزلهء كسى هستم كه ضرورىترين وسيلهء زندگى را براى پيروانش فراهم مىسازد .\r\n\r\n\r\n","description":"","footnote":"\r\n( 1 ) اين ، آيه 119 توبه است و دستور مىدهد كه اهل ايمان در هر عصر و زمان و مكان بايد با راستگويان همراه و همگام باشند و اين آيه طبق روايات متعددى كه در منابع شيعه و سنى وارد شد به امامان معصوم تفسير شده است . ( براى آگاهى از منابع اين حديث به كتاب پيام قرآن ، جلد 9 ، صفحهء 221 مراجعه شود ) .\r\n( 2 ) « رائد » از مادهء « رود » بر وزن قوم به معناى تلاش براى انجام دادن چيزى است و همان گونه كه در متن آمده است معمولا به كسى مىگويند كه در جستجوى مرتع و چراگاه ، پيشاپيش قافله حركت مىكند .\r\n","page_name":" 97 ","page_number":97},
  {"content":"\r\n\r\nجملهء « فإنّه منها قدم و . . . » ( انسان از آخرت آمده و به سوى آن باز مىگردد ) ممكن است اشاره به مفهوم  « إِنَّا لِلَّهِ وَ إِنَّا إِلَيْهِ راجِعُونَ »  ( ما از خداييم و به سوى او باز مىگرديم ) باشد . يا به تعبير ديگر آخرت در اين جا به معناى ماوراى طبيعت است .\r\nبعضى از شارحان نهج البلاغه گفته‌اند : معناى اين جمله آن است كه « ما براى آخرت آفريده شده‌ايم » همان گونه كه در بعضى از كلمات امام عليه السّلام آمده است : « الا فما يصنع بالدّنيا من خلق للآخرة ؛ كسى را كه براى آخرت آفريده شده با دنيا چكار ؟ » « 1 » آن گاه در ادامهء اين سخن با توجه به آن چه در فراز قبل دربارهء امامان اهل بيت عليهم السّلام آمده هشدار مىدهد كه با دقت هر چه بيشتر ، مراقب اعمال خويش باشند و راهى كه را آن امامان يعنى گنجينه‌هاى علم الهى و آگاهان بر قرآن ارائه مىدهند ، بپويند و در آغاز هر كار در نتيجه و پايان آن بينديشند و تصميم بگيرند ؛ مىفرمايد :\r\n« آن كس كه با چشم دل مىبيند و با بينايى عمل مىكند بايد در آغاز هر كار بينديشد كه آيا آن عمل به سود اوست يا به زيان او ؛ اگر به سود اوست ادامه دهد و اگر به زيانش مىباشد از عمل باز ايستد » ( فالنّاظر بالقلب ، العامل بالبصر ، يكون مبتدأ عمله أن يعلم : أعمله عليه أم له ؟ ! فإن كان له مضى فيه ، و إن كان عليه وقف عنه ) .\r\nدر واقع ، امام عليه السّلام شرط پيروزى را سه چيز شمرده كه هر سه از شاخه‌هاى علم و دانش است . انديشيدن در اصل كار و عمل كردن با بصيرت و آگاهى و مطالعه دربارهء نتيجه آن كار كه آيا به سود است يا زيان ؟\r\nسپس به دليل آن پرداخته و با تشبيه زيبايى فرق ميان عالم و جاهل را روشن مىسازد و مىفرمايد : « زيرا آن كس كه بدون آگاهى ( و مطالعه كافى ) به انجام دادن كار پردازد همچون كسى است كه از بى راهه مىرود و چنين كسى هر قدر جلوتر مىرود از منزل مقصود فاصله بيشترى مىگيرد ولى آن كس كه از روى آگاهى عمل مىكند همچون رهروى است كه در جادهء روشن گام بر مىدارد ( و به زودى به مقصد مىرسد ) »\r\n\r\n\r\n","description":"","footnote":"\r\n( 1 ) خطبهء 157 .\r\n","page_name":" 98 ","page_number":98},
  {"content":"\r\n\r\n( فإنّ العامل به غير علم كالسّائر على غير طريق . فلا يزيده بعده عن الطّريق الواضح إلّا بعدا من حاجته . و العامل بالعلم كالسّائر على الطّريق الواضح ) .\r\nچه تشبيه جالبى ! افراد دانا و نادان هر دو در تلاشند ؛ ولى دانا چون در جادهء اصلى حركت مىكند لحظه به لحظه به مقصد نزديك‌تر مىشود ؛ ولى نادان چون در بى راهه گام بر مىدارد لحظه به لحظه از مقصد دور تر مىشود و به تعبير ديگر تلاش‌هاى او نتيجه معكوس دارد .\r\nدر سخنان رسول خدا صلّى اللّه عليه و آله تعبير جالب ديگرى از اين مطلب نقل شده است : « من عمل على غير علم كان ما يفسد اكثر ممّا يصلح ؛ كسى كه بدون آگاهى عملى انجام دهد آن چه را خراب مىكند بيش از آن است كه آباد مىكند » . « 1 » و در حديثى از امام صادق عليه السّلام مىخوانيم : « العامل على غير بصيرة كالسّائر على غير الطّريق لا يزيده سرعة السّير إلّا بعدا ؛ كسى كه بدون آگاهى عمل كند مانند رهروى است كه در غير مسير گام بر مىدارد كه هر چه سريع‌تر سير كند از مقصد دور تر مىشود » . « 2 » و در پايان اين بخش امام عليه السّلام چنين نتيجه مىگيرد ، مىفرمايد : « حال كه چنين است هر شخص بايد بنگرد آيا ( به سوى مقصد ) پيش مىرود يا به عقب باز مىگردد ؟ ! » ( فلينظر ناظر أسائر هو أم راجع ؟ ! ) .\r\nاين تعبير نشان مىدهد كه افراد نا آگاه نه تنها با تلاش‌هاى خود به مقصد نزديك نمىشوند بلكه گاهى با تلاش‌هاى خود درست در جهت ضد آن گام بر مىدارند .\r\n* * *\r\n\r\n\r\n","description":"","footnote":"\r\n( 1 ) اصول كافى ، جلد اوّل ، صفحهء 44 ، باب عمل به غير علم حديث 3 .\r\n( 2 ) همان مدرك ، صفحهء 43 ، حديث 1 .\r\n","page_name":" 99 ","page_number":99},
  {"content":"\r\n\r\n\r\nنكته مشكل بزرگ در دنياى كنونى\r\nدر جهانى كه زندگى مىكنيم امكانات و وسايل زندگى بيش از هر زمان آماده است .\r\nقواى مختلف طبيعت به تسخير انسان در آمده و زحمت‌ها را از دوش او برداشته و بر دوش صنايع سبك و سنگين افكنده است . ذخاير زمين يكى پس از ديگرى كشف شده و در اختيار انسان‌ها قرار گرفته است . حجم ثروت و نعمت از هر زمانى بيشتر است ؛ ولى با اين حال گروه عظيمى از مردم دنيا با فقر و بدبختى دست به گريبانند و هر سال جمعيّت عظيمى از گرسنگى جان مىدهند ؛ جنگ‌ها و بيمارىها قربانى زيادى مىگيرد .\r\nاگر درست بنگريم ، مىبينيم عامل اصلى يا ضعف مديريت‌هاست و يا خيانت در امانت‌هاى الهى كه آن نيز با دقت به ضعف مديريت باز مىگردد ؛ زيرا پيشرفت در امانت است نه خيانت . خيانت آثار مقطعى دارد ولى در دراز مدت نتيجه منفى آن دامان خائن را مىگيرد . اساسا در يك جامعه بدبخت نمىتوان خوشبخت زندگى كرد .\r\nاگر به توصيهء ياد شده كه در كلام امام و سائر معصومين عليهم السّلام آمده است عمل مىشد آگاهان را براى مديريت‌ها بر مىگزيدند و هر كارى را به اهلش مىسپردند . آنها نيز مرتكب خيانت نمىشدند ؛ دنيا چهرهء ديگرى داشت . ولى افسوس چون كارها به دست اهلش نيست ، تلاش‌ها نتيجهء معكوس مىدهد و مردم جهان را از مقصد اصلى ، يعنى آرامش و بىنيازى و سعادت دور مىسازد و نعمت‌هاى عظيم خداداد در مسيرهاى غلط تباه و نابود مىشود .\r\n* * *\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\nبخش سوّم\r\nو اعلم أنّ لكلّ ظاهر باطنا على مثاله ، فما طاب ظاهره طاب باطنه ، و ما خبث ظاهره خبث باطنه . و قد قال الرّسول الصّادق - صلّى اللّه عليه و آله - « إنّ اللّه يحبّ العبد ، و يبغض عمله ، و يحبّ العمل و يبغض بدنه » .\r\nو اعلم أنّ لكلّ عمل نباتا . و كلّ نبات لا غنى به عن الماء ، و المياه مختلفة ؛ فما طاب سقيه ، طاب غرسه و حلت ثمرته ، و ما خبث سقيه ، خبث غرسه و أمرّت ثمرته .\r\n\r\nترجمه\r\n: بدان هر ظاهرى باطنى دارد همانند خود ، آن چه ظاهرش پاك و خوب است باطنش نيز پاك و خوب است و آن چه ظاهرش خبيث و بد است باطنش نيز خبيث است . پيامبر صادق صلّى اللّه عليه و آله فرمود : گاه خداوند بنده‌اى را دوست مىدارد ولى عملش را مبغوض مىشمرد و گاه عملش را دوست مىدارد و شخصش را مبغوض مىدارد .\r\nبدان هر عملى رويشى دارد و هيچ رويشى از آب بىنياز نيست و آب‌ها مختلفند آن چه آبيارىاش پاكيزه باشد نهالش پاك و ميوه‌اش شيرين است و آن چه آبياريش ناپاك باشد نهالش ناپاك و ميوه‌اش تلخ است .\r\n* * *\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n\r\nشرح و تفسير راه شناخت نيكان و بدان\r\nدر اين بخش از خطبه ، امام عليه السّلام براى تكميل آن چه در بخش‌هاى سابق آمد راه شناخت نيكان از بدان را نشان مىدهد ، مىفرمايد : « بدان هر ظاهرى باطنى دارد همانند خود ، آن چه ظاهرش پاك و خوب است باطنش نيز پاك و خوب است و آن چه ظاهرش خبيث و بد است باطنش نيز خبيث است » ( و اعلم أنّ لكلّ ظاهر باطنا على مثاله ، فما طاب ظاهره طاب باطنه ، و ما خبث ظاهره خبث باطنه ) .\r\nاين يك قاعدهء كلى است كه مىتواند در بسيارى از موارد راهگشاى انسان در مسألهء شناخت افراد و جوامع بشرى و تشكيلات مختلف اجتماعى و سياسى و عقيدتى باشد ( هر چند مانند هر قاعدهء كلى ممكن است استثناهايى داشته باشد ) زيرا معمولا اعمال انسان‌ها بازتاب افكار و اخلاق و صفات درونى آن‌هاست و ظاهر آنان تراوشى از باطن‌شان است ؛ همان گونه كه در ضرب المثل معروف نقل شده : « از كوزه همان برون طراود كه در اوست » .\r\nبر اين اساس هنگامى كه باطن كسى براى ما مشكوك شود بايد در اعمال او دقت كنيم و از لابه‌لاى آن به باطن او پى ببريم . قرآن مجيد نيز اين حقيقت را در آيات مختلف تأييد كرده و دربارهء منافقان گاه مىفرمايد :  « قَدْ بَدَتِ الْبَغْضاءُ مِنْ أَفْواهِهِمْ وَ ما تُخْفِي صُدُورُهُمْ أَكْبَرُ »  ؛ نشانه‌هاى عداوت آن‌ها از دهان و كلامشان آشكار شده و آن چه در دل‌هايشان پنهان مىدارند از آن مهم‌تر است » . « 1 » و در جاى ديگر مىفرمايد :  « وَ لَوْ نَشاءُ لَأَرَيْناكَهُمْ فَلَعَرَفْتَهُمْ بِسِيماهُمْ وَ لَتَعْرِفَنَّهُمْ فِي لَحْنِ الْقَوْلِ »  ؛ اگر ما بخواهيم منافقان را به تو نشان مىدهيم تا آن‌ها را به قيافه‌هاشان بشناسى ، هر چند مىتوانى آن‌ها را از سخنانشان بشناسى » . « 2 »\r\n\r\n\r\n","description":"","footnote":"\r\n( 1 ) آل عمران ، آيهء 118 .\r\n( 2 ) محمّد ، آيهء 30 .\r\n","page_name":" 102 ","page_number":102},
  {"content":"\r\n\r\nو در جاى ديگر مىفرمايد : «  « وَ الْبَلَدُ الطَّيِّبُ يَخْرُجُ نَباتُهُ بِإِذْنِ رَبِّهِ وَ الَّذِي خَبُثَ لا يَخْرُجُ إِلَّا نَكِداً »  ؛ سرزمين پاكيزه گياهش ( پاكيزه ) به فرمان پروردگار مىرويد ؛ اما سرزمين خبيث و بد جز گياه ناچيز و بى ارزش از آن نمىرويد » . « 1 » در روايات اسلامى و كلمات فقها نيز اين مسأله ديده مىشود :\r\nامير مؤمنان على عليه السّلام مىفرمايد : « ما أضمر أحد شيئا إلّا ظهر في فلتات لسانه و صفحات وجهه ؛ كسى چيزى را در دل پنهان نمىكند مگر اين كه در سخنانى كه از دهانش بيرون مىپرد و در چهره‌اش ، آشكار مىشود » . « 2 » فقها نيز در بحث عدالت مىگويند : حسن ظاهر و عمل به وظايف شرع حكايت از وجود ملكهء عدالت در باطن مىكند .\r\nجالب اين كه در عصر ما وسايلى ساخته‌اند به نام دروغ سنج كه از تغيير حركات نبض و قلب و فشار خون و غير آن مىتوان راستگو بودن يا دروغ‌گو بودن شخص را به هنگامى كه مطلبى را اظهار مىدارد ، شناخت .\r\nهمان گونه كه اشاره شد اين قاعدهء كلى مانند ساير قواعد بدون استثنا نيست ؛ زيرا افرادى هستند بسيار پيچيده و به تعبير عاميانه « تودار » كه به آسانى نمىتوان آن‌ها را از اعمالشان شناخت ؛ چنان ريا كار و متظاهر و مردم فريبند كه گاه افراد عاقل و هوشيار را نيز به خطا مىافكنند و به همين جهت امام عليه السّلام در ادامهء سخن چنين مىفرمايد : « پيامبر راستگو صلّى اللّه عليه و آله فرمود : گاه خداوند بنده‌اى را دوست دارد ولى عملش را مبغوض مىشمرد و گاه عملش را دوست دارد و شخصش را مبغوض مىداند » ( و قد قال الرّسول الصّادق - صلّى اللّه عليه و آله - : « إنّ اللّه يحبّ العبد ، و يبغض عمله ، و يحبّ العمل و يبغض بدنه » ) .\r\nدليل جدايى ظاهر از باطن و عمل از عقيده در اين گونه موارد ، عوامل فوق العاده‌اى\r\n\r\n\r\n","description":"","footnote":"\r\n( 1 ) اعراف ، آيهء 58 .\r\n( 2 ) كلمات قصار ، 26 .\r\n","page_name":" 103 ","page_number":103},
  {"content":"\r\n\r\nاست كه رخ مىدهد و شخص را از آن اصل كلى دور مىسازد ؛ مثلا همنشينى با بدان و خوبان و قرار گرفتن در محيطهاى سالم يا فاسد و همچنين تعصب‌ها ، كينه‌ها ، حسادت‌ها ، هوس‌هاى شديد و تبليغات مسموم يا سالم و فقر و تنگدستى فوق العاده و مانند آن ، اين‌هاست كه گاهى هماهنگى ظاهر و باطن را بر هم مىزند و از كوزه چيزى برون مىتراود كه در آن نيست .\r\nمرحوم علامه خويى در شرح اين جمله ، مطلب ديگرى دارد . او بعد از آن اشاره به تناقض صورى صدر و ذيل اين بخش از خطبه مىگويد : من بعد از تدبّر و تفكر بسيار در چند روز و توسّل به جدم امير مؤمنان ، به اين نتيجه رسيدم كه حضرت به استناد كلام پيامبر صلّى اللّه عليه و آله مىخواهد اشاره به اين نكته كند كه اگر كسى بر خلاف آن اصل كلى ، ظاهر و باطن خود را هماهنگ نديد بايد كوشش كند آن را در جهت صلاح ، هماهنگ سازد ؛ يعنى اگر باطن خوب بود و عمل بد ، سعى در اعمال صالحه كند و اگر عمل ، خوب بود و باطن بد ، تلاش در اصلاح باطن نمايد . « 1 » گر چه اين سخن ، سخنى است صحيح ؛ ولى استفادهء اين معنا از جمله‌هاى ياد شده خالى از اشكال نيست و به نظر مىرسد تفسير اوّل مناسب‌تر است .\r\nسپس در بخش پايانى اين خطبه ، امام عليه السّلام در تكميل گفتار سابق در زمينهء هماهنگى ظاهر و باطن و لزوم پاكسازى درون براى پاك شدن برون ، چنين مىفرمايد : « بدان هر عملى رويشى دارد و هيچ رويشى از آب بىنياز نيست و آب‌ها مختلفند آن چه آبيارىاش پاكيزه باشد نهالش پاك و ميوه‌اش شيرين است و آن چه آبياريش ناپاك باشد نهالش ناپاك و ميوه‌اش تلخ خواهد بود » ( و اعلم أنّ لكلّ عمل نباتا . و كلّ نبات لا غنى به عن الماء ، و المياه مختلفة ؛ فما طاب سقيه ، طاب غرسه و حلت ثمرته ، و ما خبث سقيه ، خبث غرسه و أمرّت ثمرته ) .\r\nامام عليه السّلام در اين تشبيه زيبا ، انسان و اعمالش را به درختان و ميوه‌هايش تشبيه نموده\r\n\r\n\r\n","description":"","footnote":"\r\n( 1 ) منهاج البراعه ، جلد 9 ، صفحهء 248 . ( با تلخيص ) .\r\n","page_name":" 104 ","page_number":104},
  {"content":"\r\n\r\nاست ؛ همان گونه كه درختان و گياهان از آب براى رويش بىنياز نيستند ، انسان‌ها نيز به تعليم و تربيت و تبليغ نياز دارند . آن كس كه از تعليم و تربيت و تبليغ صحيحى برخوردار باشد اعمالش پاك و آن كس كه تحت تأثير تبليغات سوء قرار گيرد ، عملى ناپاك خواهد داشت .\r\nبه تعبير ديگر ارزش ميوه‌هاى درختان در واقع از سه چيز نشأت مىگيرد : بذر خوب و زمين خوب و آب خوب . به يقين بذر انسان‌ها با توجه به فطرت پاك خداداد خوب است .\r\nهر گاه وراثت محيط كه به منزلهء زمين است و تعليم و تربيت كه به منزلهء آب است پاك و پاكيزه باشد ، آثار وجودى انسان‌ها ارزشمند و پاك و پاكيزه خواهد بود .\r\n* * *\r\n\r\n","description":"","footnote":"","page_name":" 105 ","page_number":105},
  {"content":"\r\n . \r\n","description":"","footnote":"","page_name":" 106 ","page_number":106},
  {"content":"\r\n\r\n\r\nخطبه 155 « 1 » و من خطبة له عليه السّلام يذكر فيها بديع خلقة الخفاش\r\nاز خطبه‌هاى امام عليه السّلام است كه در آن از شگفتىهاى آفرينش خفاش سخن مىگويد .\r\n\r\nخطبه در يك نگاه\r\nاين خطبه در واقع يكى از خطبه‌هاى مهم توحيدى نهج البلاغه است كه از دو بخش تشكيل شده :\r\nدر بخش اوّل ، به حمد و ستايش پروردگار و بيان عظمتش كه عقل‌ها را در حيرت فرو برده مىپردازد و از قدرت نمايى او در آفرينش موجودات بدون هيچ نقشهء قبلى سخن مىگويد ، مخلوقاتى كه هر يك از ديگرى عجيب‌تر و اسرار آميزتر است .\r\n\r\n\r\n","description":"","footnote":"\r\n( 1 ) سند خطبه :\r\nدر كتاب « مصادر نهج البلاغه » سند قابل ملاحظه‌اى از كتب ديگر براى اين خطبه ذكر نشده و به نظر مىرسد كه سند عمدهء اين خطبه ، همان نقل مرحوم سيّد رضى است ؛ ولى محتواى خطبه آن قدر بلند و عالى است كه سند آن را تقويت مىكند و نشان مىدهد تنها از فكر نيرومندى همچون امام أمير المؤمنين عليه السّلام مىتواند سرچشمه گرفته باشد .\r\n","page_name":" 107 ","page_number":107},
  {"content":"\r\n\r\nو در بخش دوّم ، براى نمونه ، انگشت روى يكى از شگفت‌انگيزترين پرندگان يعنى خفاش گذارده و عجايب خلقت او را يكى بعد از ديگرى شرح مىدهد ؛ آن چنان كه گويى سال‌ها دربارهء اين مخلوق اسرار آميز مطالعه و بررسى كرده و به اسرار وجود او دست يافته است .\r\n* * *\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n\r\nبخش اوّل\r\nالحمد للّه الّذي انحسرت الأوصاف عن كنه معرفته ، و ردعت عظمته العقول ، فلم تجد مساغا إلى بلوغ غاية ملكوته ! هو اللّه الحقّ المبين ، أحقّ و أبين ممّا ترى العيون ، لم تبلغه العقول بتحديد فيكون مشبّها ، و لم تقع عليه الأوهام بتقدير فيكون ممثّلا . خلق الخلق على غير تمثيل ، و لا مشورة مشير ، و لا معونة معين ، فتمّ خلقه بأمره ، و أذعن لطاعته ، فأجاب و لم يدافع ، و انقاد و لم ينازع .\r\n\r\nترجمه\r\n: ستايش مخصوص خداوندى است كه اوصاف از بيان كنه ذات او عاجز است و عظمتش عقل‌ها را از درك ذاتش باز داشته و به همين جهت عقل و خرد راهى براى وصول به منتهاى ملكوتش نيافته است . او خداوندى است ثابت و آشكار ، ثابت‌تر و آشكارتر از آن چه چشم‌ها مىبيند و با اين حال عقل‌ها نمىتواند حدّى براى او بيان كند تا شبيهى براى او يافت شود و انديشه‌ها هرگز اندازه‌اى براى او تعيين نمىكند تا همانندى داشته باشد . آفريدگان را بدون نمونهء قبلى و مشورت مشاوران و بدون يارى كمك كاران آفريد ، و خلقت موجودات به فرمان او كامل شد . همه اطاعتش را پذيرفتند و فرمانش را اجابت كردند و رد نكردند و رام و تسليم وى شدند و به مخالفت برنخاستند .\r\n* * *\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n\r\nشرح و تفسير يك درس مهم خدا شناسى\r\nهمان گونه كه پيش‌تر اشاره شد امام عليه السّلام در آغاز خطبه ، به ستايش ذات پروردگار و اوصاف جمال و جلال او مىپردازد و قبل از هر چيز به عدم امكان معرفت كنه ذات او اشاره مىكند و مىفرمايد :\r\n« ستايش ، مخصوص خداوندى است كه اوصاف از بيان كنه ذاتش عاجز است و عظمتش عقل‌ها را از درك ذاتش باز داشته ؛ و به همين جهت راهى براى وصول به منتهاى ملكوتش نيافته است » ( الحمد للّه الّذي انحسرت « 1 » الأوصاف عن كنه معرفته ، و ردعت عظمته العقول ، فلم تجد مساغا « 2 » إلى بلوغ غاية ملكوته « 3 » ! ) .\r\nچرا « اوصاف » توان شرح ذات پاك او را ندارند ؟ به دليل اين كه تمام الفاظى كه براى بيان اوصاف وضع شده ، مربوط به صفات مخلوقان است كه صفاتى است محدود و مخلوق ، و به تعبير ديگر ذات خداوند كه از هر نظر نامحدود و بىپايان است براى عقل‌هاى محدود ما قابل درك نيست و الفاظ و افكار ما توان بيان آن را ندارد ، و همين معنا سبب شده است كه عقول انسانى از درك عظمتش باز ماند و راهى به معرفت ذاتش نيابد .\r\nاين بدان معنا نيست كه ما معرفة اللّه را براى بشر غير ممكن بدانيم يا به تعبير ديگر به\r\n\r\n\r\n","description":"","footnote":"\r\n( 1 ) « انحسرت » از مادهء « حسر » ( بر وزن قصر ) در اصل به معناى برهنه كردن است ؛ سپس به معناى ضعف و ناتوانى به كار رفته ؛ زيرا در اين حالت ، انسان از نيروهاى خود برهنه مىشود .\r\n( 2 ) « مساغ » در اصل از مادهء « سوغ » به معناى آسان خوردن آب يا غذاست ؛ سپس به هر مسير راحت و آسانى اطلاق مىشود و در خطبهء مزبور از همين قبيل است .\r\n( 3 ) « ملكوت » از مادهء « ملك » ( بر وزن قفل ) به معناى حكومت و مالكيت ، گرفته شده است و اضافهء واو و تاء ، تأكيد و مبالغه را مىرساند و هنگامى كه دربارهء خداوند به كار مىرود اشاره به حكومت مطلقهء او بر سراسر جهان است .\r\n","page_name":" 110 ","page_number":110},
  {"content":"\r\n\r\nتعطيل معرفت و شناخت قائل شويم ؛ بلكه مقصود اين است كه علم ما به آن ذات با عظمت بىنهايت از هر نظر تنها علم اجمالى است كه مىتوانيم از طريق آثارش به او اشاره كنيم و نه علم تفصيلى .\r\nاين مسأله جاى تعجب نيست ؛ عظمت خداوند كه جاى خود دارد ؛ ما نسبت به بسيارى از موجودات عالم امكان ايمان داريم و مثل آفتاب براى ما روشن است در حالى كه از كنه آن بىخبريم ، ما مىدانيم روح وجود دارد ؛ نيروى جاذبه همه جا در دسترس ماست ، زمان و مكان موجودند ؛ اما حقيقت و كنه اين امور چيست ؟ كمتر كسى از آن خبر دارد و قرن‌هاست كه فلاسفه و علماى علوم طبيعى دربارهء آن‌ها بحث مىكنند و هنوز به يك نقطهء مورد اتفاق نرسيدند .\r\nاز همه چيز نزديك‌تر به ما خود ما هستيم ؛ ما هنوز بسيارى از اسرار وجود خودمان را نمىدانيم تا آن جا كه نويسندهء معروف غربى « الكسيس كارل » كتاب‌هايى با عنوان « انسان موجود ناشناخته » يا مانند آن نوشته‌اند .\r\nامام در ادامهء اين سخن به بيان يكى ديگر از اوصاف خداوند - كه تأكيدى است بر آن چه گذشت - مىفرمايد : « او خداوندى است ثابت و آشكار ، ثابت‌تر و آشكارتر از آن چه چشم‌ها مىبيند و با اين حال دست تواناى عقل‌ها نمىتواند حدّى براى او بيان كند تا شبيهى براى او يافت شود و ( نيروى پرجولان ) انديشه‌ها هرگز اندازه‌اى براى او تعيين نمىكند تا همانندى داشته باشد » ( هو اللّه الحقّ المبين ، أحقّ و أبين ممّا ترى العيون ، لم تبلغه العقول بتحديد فيكون مشبّها ، و لم تقع عليه الأوهام بتقدير فيكون ممثّلا ) .\r\nآرى ، وجود او اظهر الاشياست و كنهش در نهايت خفا ، آن چه با چشم مىبينيم ممكن است خطاب باصره باشد - كه دانشمندان انواع زيادى براى آن ذكر كرده‌اند - ولى علم به وجود خداوند خطايى در آن نيست . حضور او را در همه جا و در هر زمان و در هر حال احساس مىكنيم ؛ ولى با اين حال ، در فهم حقيقت ذات او حيرانيم و هرگاه در اين\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nمرحله قدم بگذاريم و يك گام به پيش برويم دو گام به عقب بر مىگرديم و به گفتهء آن شاعر نكته سنج :\r\n كلّما قدّم فكري في * ك شبرا فرّ ميلا\r\nناكصا يخبط في * عمياء لا يهدي سبيلا \r\nهر زمان فكر من يك وجب به تو نزديك شود يك ميل فرار مىكند .\r\nو به عقب بر مىگردد ، در تاريكىها غرق مىشود و راهى به جلو پيدا نمىكند .\r\nاين موضوع به آن مىماند كه انسان منبع نور فوق العاده شديد و خيره كننده‌اى را ببيند ، آهسته به آن نزديك شود ، ناگهان برق خيره كنندهء نور ، چنان او را تكان دهد كه سراسيمه به عقب برگردد .\r\nبه يقين با توجه به آن چه گفته شد هر گونه تشبيه و اندازه‌گيرى وصفى از كنه ذات او كنيم به راه خطا مىافتيم ؛ چرا كه او را تشبيه به مخلوقات كرده‌ايم و گرفتار نوعى شرك شده‌ايم . در سوّمين وصف ، اشاره‌اى به آفرينش خداوند كرده ، مىفرمايد : « آفريدگان را بدون نمونهء قبلى و مشورت با مشاورى و بدون يارى كمك كارى آفريد ، و آفرينش موجودات به فرمان او كامل شد . همه اطاعتش را پذيرفتند و فرمانش را اجابت نمودند و رد نكردند و رام و تسليم وى شدند و به مخالفت برنخاستند » ( خلق الخلق على غير تمثيل ، و لا مشورة مشير ، و لا معونة معين ، فتمّ خلقه بأمره ، و أذعن « 1 » لطاعته ، فأجاب و لم يدافع ، و انقاد و لم ينازع ) .\r\nقابل توجه اين كه تمام ابداعات انسانى برگرفته از نقشه‌هاى قبلى در جهان طبيعت است . گاه عين آن را به وجود مىآورد و گاه در ميان چند چيز پيوند مىدهد و چند صورت را با هم تركيب مىكند و اشكال تازه‌اى مىآفريند ؛ ولى هيچ يك در واقع تازه نيست ؛ اما هنگامى كه به جهان آفرينش بنگريم ميليون‌ها انواع گياه و حيوان دريايى و صحرايى و پرندگان و اشياى ديگر ، كه هر يك طرحى نو و بديع دارد ، به فرمان او آفريده شده است .\r\n\r\n\r\n","description":"","footnote":"\r\n( 1 ) « أذعن » از مادهء « اذعان » به معناى اقرار كردن و فرمان بردن است .\r\n","page_name":" 112 ","page_number":112},
  {"content":"\r\n\r\nدر واقع امام عليه السّلام در اين بخش از خطبه به سه موضوع مهم اشاره فرموده : نخست عاجز بودن انسان از درك كنه ذات خداوند ؛ سپس آشكار بودن اصل وجود او در نهايت روشنى و سرانجام ابداع بىنظيرش در جهان آفرينش .\r\n* * *\r\n\r\n","description":"","footnote":"","page_name":" 113 ","page_number":113},
  {"content":"\r\n . \r\n","description":"","footnote":"","page_name":" 114 ","page_number":114},
  {"content":"\r\n\r\n\r\nبخش دوّم\r\nو من لطائف صنعته ، و عجائب خلقته ، ما أرانا من غوامض الحكمة في هذه الخفافيش الّتي يقبضها الضّياء الباسط لكلّ شيء ، و يبسطها الظّلام القابض لكلّ حيّ ؛ و كيف عشيت أعينها عن أن تستمدّ من الشّمس المضيئة نورا تهتدي به في مذاهبها ، و تتّصل بعلانية برهان الشّمس إلى معارفها .\r\nو ردعها بتلألؤ ضيائها عن المضيّ في سبحات إشراقها ، و أكنّها في مكامنها عن الذّهاب في بلج ائتلاقها ، فهي مسدلة الجفون بالنّهار على حداقها ، و جاعلة اللّيل سراجا تستدلّ به في التماس أرزاقها ؛ فلا يردّ أبصارها إسداف ظلمته ، و لا تمتنع من المضيّ فيه لغسق دجنّته . فإذا ألقت الشّمس قناعها ، و بدت أوضاح نهارها ، و دخل من إشراق نورها على الضّباب في وجارها ، أطبقت الأجفان على مآقيها ، و تبلّغت بما اكتسبته من المعاش في ظلم لياليها . فسبحان من جعل اللّيل لها نهارا و معاشا ، و النّهار سكنا و قرارا !\r\n\r\nترجمه\r\n: از لطيف‌ترين مصنوعات و شگفت‌انگيزترين مخلوقات پروردگار اسرار پيچيدهء حكمتى است كه در وجود اين شب‌پره‌ها به ما نشان داده شده است ؛ همان موجوداتى كه روشنايى روز ، با آن كه همه چيز را مىگشايد چشمان آن‌ها را مىبندد و تاريكى كه همهء\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nموجودات زنده را فشرده مىكند ، چشمان آن‌ها را باز و گسترده مىسازد چگونه چشمان آن‌ها آن قدر ناتوان است كه نمىتواند از نور خورشيد پرفروغ بهره گيرد ؟ و به راه‌هاى خود هدايت شود و در پرتو روشنايى آفتاب ، به مقصود شناخته شدهء خود برسد ، چگونه درخشش شعاع آفتاب آن‌ها را از حركت در ميان امواج روشنايى باز داشته ، و آنان را در پناه‌گاه خود ، از حركت صبحگاهان به همراه نور پنهان ساخته است ؟ ( آرى ) ، به هنگام روز پلك‌هاى چشمانش روى هم مىافتد ، اما شب را براى خود چراغ روشن قرار مىدهد تا بدين وسيله روزهاى خود را به دست آورد .\r\nنه تاريكى شديد شب چشمانشان را از ديدن باز مىدارد و نه ظلمت شديد آن از حركت آن‌ها در شب مانع مىشود .\r\nهنگامى كه خورشيد نقاب را از چهره برگرفت و روشنايى روز آشكار شد و نور خود را درون لانه سوسمارها پاشيد ( اين پرندهء عجيب ) پلك‌هاى خود را بر هم مىنهد و به آن چه در تاريكى براى ادامه زندگى فراهم ساخته است قناعت مىكند ! پاك و منزه است خدايى كه شب را براى آن‌ها روز و زمان تلاش براى معاش قرار داده و روز را هنگام آسايش و آرامش .\r\n\r\nشرح و تفسير اين پرنده عجيب و استثنايى\r\nامام عليه السّلام بعد از بيانات كلى و جامعى كه در بخش قبل دربارهء آفرينش عالم هستى به امر پروردگار بيان فرمود در اين بخش از خطبه انگشت روى يكى از عجيب‌ترين و شگفت‌انگيزترين مخلوقات الهى مىگذارد و آن خفّاش و شب‌پره است كه همه چيز او استثنايى است ، گرچه اگر درست بينديشيم همه موجودات شگفت انگيز است ؛ ولى موجودات استثنايى از آن هم شگفت‌انگيزتر مىباشد .\r\nامام عليه السّلام مخصوصا روى دو قسمت از جنبه‌هاى استثنايى اين حيوان تكيه مىكند :\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nيكى مسألهء چشم‌هاى او و ديگرى بال‌ها . در قسمت اوّل مىفرمايد : « از لطيف‌ترين مصنوعات و شگفت‌انگيزترين مخلوقات پروردگار اسرار پيچيدهء حكمتى است كه در وجود اين شب‌پره‌ها به ما نشان داده شده است ؛ همان موجوداتى كه روشنايى روز ، با آن كه همه چيز را مىگشايد چشمان آن‌ها را مىبندد و تاريكى كه همهء موجودات زنده را فشرده مىكند ، چشمان آن‌ها را باز و گسترده مىسازد » ( و من لطائف صنعته ، و عجائب خلقته ، ما أرانا من غوامض الحكمة في هذه الخفافيش الّتي يقبضها الضّياء الباسط لكلّ شيء ، و يبسطها الظّلام القابض لكلّ حيّ ) .\r\nو در ادامه مىافزايد : « چگونه چشمان آن‌ها آن قدر ناتوان است كه نمىتواند از نور خورشيد پرفروغ بهره گيرد ؟ و به راه‌هاى خود هدايت شود و در پرتو روشنايى آفتاب ، به مقصود شناخته شدهء خود برسد ، آرى ! درخشش شعاع آفتاب آن‌ها را از حركت در ميان امواج روشنايى بازداشته ، و آنان را در پناه‌گاه خود ، از حركت صبحگاهان به همراه نور پنهان ساخته است » ( و كيف عشيت « 1 » أعينها عن أن تستمدّ من الشّمس المضيئة نورا تهتدى به في مذاهبها ، و تتّصل بعلانية برهان الشّمس إلى معارفها . و ردعها بتلألؤ ضيائها عن المضيّ في سبحات « 2 » إشراقها ، و أكنّها « 3 » في مكامنها « 4 » عن الذّهاب في بلج « 5 » ائتلاقها « 6 » ) .\r\n\r\n\r\n","description":"","footnote":"\r\n( 1 ) « عشيت » از مادهء « عشو » ( بر وزن مشق ) به معناى تاريكى گرفته شده است ؛ اشاره به اين كه چشمان آن‌ها از ديدن نور آفتاب ، تاريك و ناتوان مىشود .\r\n( 2 ) « سبحات » جمع « سبحه » ( بر وزن لقمه ) به معناى نور و گاه به معناى عظمت مىآيد .\r\n( 3 ) « اكنها » از مادهء « كن » ( بر وزن جنّ ) در اصل به معناى ظرفى است كه چيزى را در آن محفوظ يا مستور مىدارند ؛ سپس به تمام وسايلى كه سبب مستور شدن است اطلاق شده است .\r\n( 4 ) « مكامن » جمع « مكمن » از مادهء « كمون » به معناى مخفى شدن گرفته شده و « مكمن » به معناى جايگاهى است كه در آن جا كسى يا چيزى مخفى مىشود .\r\n( 5 ) « بلج » جمع « بلجة » به معناى اوّلين روشنايى صبح است .\r\n( 6 ) « ائتلاق » از مادهء « الق » ( بر وزن برق ) و به معناى برق گرفته شده است و « بلج ائتلاق » به معناى نخستين نور و درخشش آفتاب است .\r\n","page_name":" 117 ","page_number":117},
  {"content":"\r\n\r\nنكتهء قابل ملاحظه اين است كه امام عليه السّلام در تأثير منفى نور آفتاب بر آن‌ها به سه نكته مختلف در سه جمله اشاره فرموده : گاه مىگويد : نور آفتاب به آن‌ها اجازه نمىدهد راه‌هاى خود را پيدا كنند . و گاه مىفرمايد : اشعه خورشيد مانع از آن مىشود كه مقاصدشان را در اين راه‌ها ( مانند طعمه‌ها و لانه‌ها ) را پيدا كنند و گاه مىگويد : اگر آن‌ها در مسير باشند ناگهان آفتاب طلوع كند آن‌ها را از ادامه سير باز مىدارد و زمين‌گير مىكند . در نتيجه چاره‌اى جز اين ندارند كه در لانه‌هاى تاريك پنهان شوند تا از درخشش آفتاب در امان بمانند .\r\nبه اين ترتيب ، آن نور و روشنايى آفتاب عالمتاب كه به همه موجودات زنده كمك مىكند تا راه خود را پيدا كنند و ادامه مسير دهند و به مقاصد خود برسند ، براى اين موجود استثنايى يعنى « خفاش » در تمام اين آثار جنبه منفى دارد و به عكس ظلمت و تاريكى كه همه زندگان را خانه نشين مىكند ، اين پرندهء استثنايى را به جولان و حركت باز مىدارد .\r\nلذا در ادامه مىافزايد : « در نتيجه ، به هنگام روز پلك‌هاى چشمانش روى هم مىافتد ، اما شب را براى خود چراغ روشنى قرار مىدهد تا بدين وسيله روزىهاى خود را به دست آورد .\r\n( آرى ) نه تاريكى شديد شب چشمان آن‌ها را از ديدن باز مىدارد و نه ظلمت سختش آن از حركت آن‌ها در شب مانع مىشود » ( فهي مسدلة « 1 » الجفون « 2 » بالنّهار على حداقها « 3 » ، و جاعلة اللّيل سراجا تستدلّ به في التماس أرزاقها ؛ فلا يردّ\r\n\r\n\r\n","description":"","footnote":"\r\n( 1 ) « مسدلة » از مادهء « سدل » ( بر وزن عدل ) در اصل به معناى پايين آمدن چيزى از بالاست ؛ به گونه‌اى كه آن را بپوشاند و در اين جا اشاره به افتادن پلك‌هاى خفاش به پايين است .\r\n( 2 ) « جفون » جمع « جفن » ( بر وزن قفل ) به معناى پلك چشم است .\r\n( 3 ) « حداق » جمع « حدقه » به معناى سياهى چشم است .\r\n","page_name":" 118 ","page_number":118},
  {"content":"\r\n\r\nأبصارها إسداف « 1 » ظلمته ، و لا تمتنع من المضيّ فيه لغسق « 2 » دجنّته « 3 » ) .\r\nسپس در ادامهء اين سخن وضع خفاش را به هنگام طلوع آفتاب و روى آوردن و پاشيدن نور خورشيد بر كوه و صحرا چنين بيان مىفرمايد : « هنگامى كه خورشيد نقاب را از چهره برگرفت و روشنايى روز آشكار شد و نور خود را درون لانه سوسمارها پاشيد پلك‌هاى خود را بر هم مىنهد و به آن چه در تاريكى براى ادامه زندگى فراهم ساخته است قناعت مىكند ! » ( فإذا ألقت الشّمس قناعها ، و بدت أوضاح « 4 » نهارها ، و دخل من إشراق نورها على الضّباب « 5 » في وجارها « 6 » ، أطبقت الأجفان على ماقيها « 7 » ، و تبلّغت « 8 » بما اكتسبته من المعاش في ظلم لياليها ) .\r\nچه تشبيه زيبايى ! خورشيد را در دل شب ، به زنى تشبيه كرده كه مقنعه و نقاب بر سر و صورت افكنده و به هنگام طلوع نقاب را كنار مىزند و مقنعه را از سر بر مىگيرد و نور اين\r\n\r\n\r\n","description":"","footnote":"\r\n( 1 ) « اسداف » از مادهء « سدفة » ( بر وزن وزنه ) گرفته شده كه گاه به معناى ظلمت و تاريكى و گاه به معناى نور و روشنايى به كار مىرود و در اين جا به معناى تاريكى است .\r\n( 2 ) « غسق » به معناى شدت ظلمت و تاريكى است و از آن جا كه شدت تاريكى در نيمه شب است به معناى نيمه شب نيز به كار رفته است .\r\n( 3 ) « دجنّه » از مادهء « دجون » به معناى ابر و باران داشتن گرفته شده و از آن جا كه ابر و باران باعث تاريكى مىشود واژهء دجنة به معناى ظلمت و تاريكى به كار مىرود . و « غسق دجنته » به معناى شدت تاريكى است .\r\n( 4 ) « اوضاح » جمع « وضح » ( بر وزن شفق ) به معناى روشنايى است .\r\n( 5 ) « ضباب » جمع « ضبّ » ( بر وزن سدّ ) به معناى سوسمار است .\r\n( 6 ) « وجار » به معناى لانه است .\r\n( 7 ) « مآقى » جمع « مؤق » ( بر وزن قفل ) به معناى گوشهء چشم در طرف بينى است و بعضى آن را به مجراى اشك تفسير كرده‌اند كه در گوشهء چشم قرار دارد و در جملهء ياد شده اشاره به اين است كه پلك‌هاى شب‌پره تمام چشم او حتى گوشه‌هاى آن را مىپوشاند . اين تعبير شايد اشاره به نكته لطيفى باشد كه به هنگام بستن چشم ، آخرين نقطه‌اى كه بسته مىشود گوشه‌هاى طرف بينى است .\r\n( 8 ) « تبلغت » از مادهء « تبلّغ » به معناى اكتفا كردن به چيزى است .\r\n","page_name":" 119 ","page_number":119},
  {"content":"\r\n\r\nمادر مهربان بر سراسر زمين كه گهوارهء فرزندان او است ، مىتابد .\r\nتعبير جالب ديگر اين كه ، مىفرمايد : حتى نور آن به درون لانهء سوسمارها مىتابد ، زيرا معروف است كه سوسمار علاقهء خاصى به طلوع آفتاب دارد و در آن هنگام سر از لانه بيرون مىكند تا در پرتو نور آفتاب قرار گيرد .\r\nو نيز اشاره به اين دارد كه شب‌پره‌ها صيد شبانه خود براى روزها ذخيره مىكنند .\r\nو در پايان اين بخش از خطبه ، در يك جملهء كوتاه به صورت نتيجه‌گيرى مىفرمايد :\r\n« پاك و منزه است خدايى كه شب را براى آن‌ها روز و زمان تحصيل معاش قرار داده و روز را هنگام آسايش و آرامش » ( فسبحان من جعل اللّيل لها نهارا و معاشا ، و النّهار سكنا و قرارا ! ) .\r\nاشاره به اين كه اين موجود استثنايى بر خلاف اصل كلى موجودات زنده - مخصوصا انسان‌ها - كه روز براى آن‌ها ميدان تلاش معاش و شب قرارگاه استراحت آن‌هاست   « وَ جَعَلْنَا اللَّيْلَ لِباساً وَ جَعَلْنَا النَّهارَ مَعاشاً »   « 1 » روزها به استراحت و شب‌ها به تلاش براى معاش تا خلايق بدانند كه قدرت بىانتهاست و هر چه را اراده كند ، انجام مىشود .\r\nدربارهء عجايب خلقت خفاش و مخصوصا چشم‌هاى او در پايان خطبه به خواست خدا بحث خواهيم كرد .\r\n* * *\r\n\r\n\r\n","description":"","footnote":"\r\n( 1 ) نبأ ، آيات 10 و 11 .\r\n","page_name":" 120 ","page_number":120},
  {"content":"\r\n\r\n\r\nبخش سوّم\r\nو جعل لها أجنحة من لحمها تعرج بها عند الحاجة إلى الطّيران ، كأنّها شظايا الآذان غير ذوات ريش و لا قصب ، إلّا أنّك ترى مواضع العروق بيّنة أعلاما . لها جناحان لمّا يرقّا فينشقّا ، و لم يغلظا فيثقلا . تطير و ولدها لاصق بها لاجىء إليها ، يقع إذا وقعت ، و يرتفع إذا ارتفعت ، لا يفارقها حتّى تشتدّ أركانه ، و يحمله للنّهوض جناحه ، و يعرف مذاهب عيشه ، و مصالح نفسه . فسبحان البارىء لكلّ شيء ، على غير مثال خلا من غيره !\r\n\r\nترجمه\r\n: خداوند براى او از گوشت بدنش بال‌هايى آفريده كه به هنگام نياز با آن پرواز مىكند ؛ گويى اين بال‌ها مانند لالهء گوشند ؛ بال‌هايى بدون پر ! و بدون نىهايى در ميان آن . اما ( اگر دقت كنى ) مىبينى محل رگ‌ها به روشنى در آن پيداست ( آرى ) آن‌ها دو بال دارند ؛ نه آن قدر نازك كه پاره شود و نه آن قدر ضخيم كه سنگينى كند .\r\nاو پرواز مىكند ، در حالى كه نوزادش به او چسبيده و به او پناهنده شده ! هر زمان مىنشيند نوزادش نيز همراه او به زمين مىآيد و هر زمان بالا مىرود او نيز بالا مىرود و از او جدا نمىشود تا اعضاى پيكرش محكم گردد و بال‌هايش قدرت پرواز پيدا كند ، راه زندگى را بياموزد و مصالح خويش را بشناسد ! پاك و منزه است آفرينندهء همهء اشيا ، كه در آفرينش آن‌ها از هيچ نمونه و الگويى كه از ديگرى به جاى مانده باشد پيروى نكرده است .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\nشرح و تفسير شگفتىهاى ديگرى از اين پرنده\r\nامام عليه السّلام در اين بخش از خطبه به دو قسمت ديگر از عجايب آفرينش خفاش اشاره مىكند ( بال‌هاى عجيب او و طرز پرورش فرزندان ) .\r\nنخست مىفرمايد : « خداوند براى او از گوشت بدنش بال‌هايى آفريده كه به هنگام نياز با آن پرواز مىكند ؛ گويى اين بال‌ها مانند لاله‌هاى گوشند ؛ بال‌هايى بدون پر ! و بدون نىهايى در ميان آن . اما مىبينى محل رگ‌ها به روشنى در آن پيداست ( آرى ) آن‌ها دو بال دارند ؛ نه آن قدر نازك كه پاره شود و نه آن قدر ضخيم كه سنگينى كند » ( و جعل لها أجنحة من لحمها تعرج بها عند الحاجة إلى الطّيران ، كأنّها شظايا « 1 » الآذان غير ذوات ريش « 2 » و لا قصب ، إلّا أنّك ترى مواضع العروق بيّنة أعلاما . لها جناحان لمّا يرقا فينشقّا ، و لم يغلظا فيثقلا ) .\r\nبه راستى اين از عجايب خلقت است ؛ بال‌هاى تمام پرندگان از پر تشكيل يافته كه در وسط آن چيزى شبيه به نى وجود دارد و به علت سبك بودن آن‌ها به آسانى مىتوانند پرواز كنند ؛ ولى « خفاش » كه از پرندگان سريع السير است ، جنبهء كاملا استثنايى دارد ؛ بال‌هايش پرده‌اى از گوشت است كه در وسط آن استخوان‌هاى باريك غضروف مانندى وجود دارد . اين پرده در عين نازكى بسيار مقاوم است ؛ هم سبك است و هم پردوام ؛ شبيه لاله گوش آدمى ؛ و جالب اين كه اگر در برابر نور آفتاب يا چراغ به آن نگاه كنيم لوله كشى ظريف و گسترده و پيچيده‌اى از رگ‌هاى خونين كه آن را تغذيه مىكند مشاهده مىشود كه هنگام پرواز بسيار فعّال مىشوند تا مواد غذايى لازم را به بال‌ها براى حركت سريع برسانند .\r\nو در آخرين بخش اين خطبه امام عليه السّلام به ويژگى شگفت‌انگيز ديگرى از اين پرندهء\r\n\r\n\r\n","description":"","footnote":"\r\n( 1 ) « شظايا » جمع « شظية » به معناى قطعه‌اى از چوب يا گوشت يا مانند آن است .\r\n( 2 ) « ريش » به معناى پر است .\r\n","page_name":" 122 ","page_number":122},
  {"content":"\r\n\r\nاستثنايى اشاره مىكند و آن مربوط به پرورش نوزاد اوست ؛ مىفرمايد : « او پرواز مىكند ، در حالى كه نوزادش به او چسبيده و به او پناهنده شده ! هرگاه مىنشيند نوزادش نيز همراه او به زمين مىآيد و هر زمان بالا مىرود او نيز بالا مىرود و از او جدا نمىشود تا اعضاى پيكرش محكم گردد و بال‌هايش قدرت پرواز پيدا كند ، راه زندگى را بياموزد و مصالح خويش را بشناسد ! » ( تطير و ولدها لاصق بها لاجىء إليها ، يقع إذا وقعت ، و يرتفع إذا ارتفعت ، لا يفارقها حتّى تشتدّ أركانه ، و يحمله للنّهوض جناحه ، و يعرف مذاهب عيشه ، و مصالح نفسه ) .\r\nمعروف است كه اين حيوان مانند ساير پستانداران عادت ماهيانه دارد و باردار مىشود و وضع حمل مىكند ؛ بر خلاف پرندگان ديگر كه تخم مىگذارند و جوجه‌هاى آن‌ها در درون تخم پرورش مىيابند . پرندگان ديگر جوجه‌ها را با خود حمل نمىكنند ولى خفاش جوجه‌اش را با خود حمل مىكند و به پرواز در مىآيد . راه و رسم پرواز را به او نشان مىدهد و طريقهء تهيه غذا و صيد كردن حشرات و مسيرهاى رفت و برگشت به لانه را به او مىآموزد شايد به اين دليل كه پرندگان ديگر در روز پرواز مىكنند و جوجه‌ها مىتوانند در روشنايى با آن‌ها همراه باشند ؛ ولى اين پرنده كه در تاريكى شب پرواز مىكنند ممكن است جوجه‌هايش نتوانند با او همراه باشند و يكديگر را گم كنند لذا ناگزير آن‌ها را با خود حمل مىكند . در هر صورت همه چيز اين پرنده عجيب است و اين هم يكى ديگر از عجايب خلقت اوست كه انسان را به تنوع آفرينش و تدبير پروردگار آشناتر مىسازد .\r\nسپس امام عليه السّلام در جملهء پايانى خطبه سر تعظيم به پيشگاه خداوند فرود آورده ، به تسبيح او مىپردازد ؛ مىفرمايد : « پاك و منزه است آفرينندهء همهء اشيا ، كه از هيچ نمونه و الگويى كه از ديگرى به جاى مانده باشد پيروى نكرده است ! » ( فسبحان البارىء لكلّ شيء ، على غير مثال خلا من غيره ! ) .\r\nو همان گونه كه امام عليه السّلام در اين بحث توحيدى ، خطبه را با حمد و ستايش پروردگار آغاز كرد با تسبيح و تنزيه ذات پاك او پايان مىدهد تا حسن شروع با حسن ختام همراه گردد .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\n\r\nنكته آفرينش حيرت انگيز خفاش !\r\nدر اين خطبه امام عليه السّلام از آفرينش بديع خفاش سخن به ميان آورده كه تقريبا همه چيز او بر خلاف ساير پرندگان است تا آن جا كه در بعضى از كتب علمى تصريح مىكنند كه خفاش ، جزء پرندگان نيست ؛ بلكه جزء پستانداران است .\r\nبدن خفاش ، پوشيده از مو است ؛ در حالى كه پرندگان پر دارند .\r\nخفاش دندان دارد ؛ در حالى كه پرندگان منقار دارند .\r\nبال‌هاى خفاش از پرده‌هاى نازك گوشتى تشكيل شده ؛ در حالى كه پرندگان چنين نيستند .\r\nخفاش دو دست و دو پا دارد و روى زمين مانند چهار پايان با دست‌ها و پاهايش راه مىرود ؛ در حالى كه پرندگان چنين نيستند .\r\nپرندگان از طريق تخم گذارى صاحب بچه مىشوند ؛ در حالى كه خفاش باردار مىشود و بچه مىزايد .\r\nپرندگان نوزادان خود را با مواد غذايى مناسب سير مىكنند ؛ ولى خفاش نوزاد خود را شير مىدهد .\r\nپرندگان معمولا روزها در تلاش معاشند و خفاش در تاريكى شب .\r\nخفاش‌ها عموما هنگام روز مىخوابند و پس از غروب آفتاب به پرواز در مىآيند و هنگام خواب ؛ خود را از پاهاى عقب از درختان يا سقف غارها آويزان مىكنند .\r\nغذاى خفاش از حشرات است و هنگام پرواز دهان خود را باز نگه مىدارد و ده‌ها يا صدها حشره را مىبلعد و شايد بوى بد خفاش به علت همين حشره خوارى او باشد ؛ امّا خفاش‌ها به خاطر همين كارشان خدمت زيادى به انسان‌ها در پاك‌سازى محيط از حشرات مىكنند ؛ لذا در برخى از مناطق كه حشرات زيادند برج‌هايى براى پرورش خفاش‌ها مىسازند تا محيطشان را پاك‌سازى كنند .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nبر خلاف آن چه بعضى تصور مىكنند كه چشم خفاش ضعيف است و مىگويند : فلان كس مثل خفاش كور است ، بينايى خفاش بسيار خوب است ؛ ليكن چشمانش در برابر نور ، حساسيت زيادى دارد كه قادر به تحمل آن نيست .\r\nخفاش با سرعت و مهارت در شب پرواز مىكند ؛ حتى در تاريكى شديد بى آن كه به مانعى برخورد كند . خفاش در اين پرواز سريع تنها از چشم كمك نمىگيرد ؛ بلكه مديون دستگاه صوتى خاصى شبيه رادار است . خفاش در حين پرواز ، صدايى از بينى خود بيرون مىآورد كه ما قادر به شنيدن آن نيستيم ؛ اما اين صدا به هر چيزى كه بر سر راه آن باشد برخورد مىكند و منعكس مىشود . گوش‌هاى بزرگ خفاش صداى منعكس شده را مىگيرد و از وجود مانع بر سر راه خود به طور دقيق آگاه مىشود و تغيير جهت مىدهد و اين جاست كه مىگويند : خفاش با گوش خود مىبيند .\r\nبعضى از دانشمندان ، آزمايش جالبى درباره خفاش كرده‌اند . آنان تونل باريك پر پيچ و خمى را به وجود آوردند كه ديوارهء داخلى آن با دوده آغشته شده بود . خفاشى را از يك طرف تونل وارد كرده و با نهايت تعجب ديدند از طرف ديگر بيرون آمد ؛ بى آن كه بر بال‌هايش كم‌ترين اثر دوده باشد .\r\nخفاش‌ها معمولا حشره خوارند ؛ ولى بعضى از خفاشان ميوه مىخورند و بعضى از آن‌ها خونخوار و خطرناكند كه تعداد آن‌ها بسيار كم است . آن‌ها حتى به انسان در موقع خواب با ظرافت خاصى حمله مىكنند و جايى از بدن او را كه رشته‌هاى عصبى در آن كم‌تر است و حساس نيست مانند نرمه گوش در نظر مىگيرند و دندان‌هاى خود را آهسته در آن فرو مىكنند و خون او را مىخورند ؛ و از آن خطرناك‌تر اين كه ممكن است آنها از اين طريق ناقل ميكروب‌هاى مهلكى همچون تب زرد كه از بيمارىهاى خطرناك است ، باشند .\r\nخفاش‌ها به هنگام پرواز از روى آب‌ها با فاصلهء بسيار كم مىگذرند و آب مىنوشند ؛ اما آب خوردن آن‌ها مانند گربه با زبان است .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nخفاش‌هاى سبك وزن گاهى چهار بچه مىآورند و همه آن‌ها را در حال پرواز به خود آويزان كرده حركت مىكنند ؛ ولى خفاش‌هاى بزرگ جثه كه گاهى به اندازهء يك گربه هستند و آن‌ها را روباه پرنده مىنامند ، تنها يك بچه مىآورند . اين در حالى است كه بعضى از خفاش‌ها به قدرى كوچكند كه وزن بدنشان به اندازه يك سكه بيشتر نيست .\r\nخفاش‌ها در زمستان در گوشه تاريكى به صورت آويزان به وسيله پاها مىخوابند ؛ اين خواب زمستانى مدت زيادى ادامه دارد تا هوا گرم شود . در اين موقع بيدار مىشوند و به حركت در مىآيند . « 1 » در كتاب « توحيد مفضّل » نيز عبارات كوتاه و پر معنايى دربارهء آفرينش عجيب « خفاش » نقل شده است و با توجه به اين كه اين سخنان را زمانى امام صادق عليه السّلام فرمود كه علم و دانش بشر دربارهء جانداران بسيار محدود بود ، جالب و قابل ملاحظه است ؛ مىفرمايد :\r\n« خداوند به خفاش آفرينش عجيبى داده است ؛ آفرينشى ما بين پرندگان و چهار پايان ( پستاندار ) ؛ اين به علت آن است كه دو گوش بلند و دندان و پشم دارد ؛ فرزند خود را مىزايد و شير مىدهد و بول مىكند و روى چهار دست و پا راه مىرود ؛ تمام اين‌ها بر خلاف صفات پرندگان است . او همچنين در شب بيرون مىآيد و غذاى او از پروانه‌ها و مانند آن ( از حشرات ) است كه در هوا در حركتند ؛ بعضى گمان مىكنند خفاش غذايى نمىخورد و غذاى او فقط هواست و اين باطل است ؛ زيرا اوّلا از او فضله و بول خارج مىشود و اين بدون خوردن غذا ممكن نيست و ديگر اين كه او داراى دندان است اگر غذايى نمىخورد وجود دندان براى او معنايى نداشت و مىدانيم در آفرينش چيزى بى\r\n\r\n\r\n","description":"","footnote":"\r\n( 1 ) فرهنگنامه ، جلد 7 ، صفحهء 658 . ( اين كتاب به وسيله دانشمند غربى ( موريس پاركر ) تأليف شده و به وسيلهء آقاى « رضا اقصى » با همكارى ده نفر از نويسندگان معروف كشور ترجمه و نگارش يافته است ) و همچنين كتاب « المعجم الزولوجى الحديث » ( جانور شناسى جديد ) تأليف « محمّد كاظم الملكى » ، جلد 2 ، صفحهء 636 و كتاب « در جستجوى خدا » نوشته « آية اللّه العظمى مكارم شيرازى » .\r\n","page_name":" 126 ","page_number":126},
  {"content":"\r\n\r\nهدف نيست » . « 1 » به هر حال هر چه دربارهء خفاش بيشتر دقت كنيم اسرار شگفت‌انگيز بيشترى را پيدا خواهيم كرد و اين جا است كه به عظمت كلام امام عليه السّلام پى مىبريم كه اين موجود استثنايى را كه گويى خدا براى قدرت نمايى آفريده است به عنوان يكى از لطايف صنعت و عجايب خلقت پروردگار در خطبه مذكور بيان كرده و روى قسمت‌هاى مهمى از شگفتىهاى آفرينش او تكيه فرموده است .\r\n* * *\r\n\r\n\r\n","description":"","footnote":"\r\n( 1 ) بحار الانوار ، جلد 3 ، صفحهء 107 .\r\n","page_name":" 127 ","page_number":127},
  {"content":"\r\n . \r\n","description":"","footnote":"","page_name":" 128 ","page_number":128},
  {"content":"\r\n\r\n\r\nخطبهء 156 « 1 » و من كلام له عليه السّلام خاطب به اهل البصرة على جهة اقتصاص الملاحم\r\nاز سخنان امام عليه السّلام است كه در آن اهل بصره را مخاطب ساخته و از حوادث آينده آن‌ها را با خبر مىسازد .\r\n\r\n\r\n","description":"","footnote":"\r\n( 1 ) سند خطبه :\r\nاين خطبه را امام عليه السّلام در « بصره » بعد از « جنگ جمل » بيان فرمود و در آن به سؤالات مختلف گروه‌هايى پاسخ گفت كه چگونه جنگ با لشكر جمل و تقسيم غنايم جنگى مجاز بوده ، ولى تقسيم اموال آن‌ها و اسارت زنان و فرزندانشان به عنوان اسيران جنگى و اموال اسيران جايز نبوده است و همچنين توضيحاتى دربارهء ايمان و كفر و امر به معروف و نهى از منكر و بحث‌هايى دربارهء بدعت و فتنه‌ها .\r\nنويسندهء كتاب « مصادر » بعد از اشاره به مطلب مذكور مىگويد : هرگاه بخش كلمات قصار نهج البلاغه كلماتى با شمارهء 31 ، 32 ، 266 و 374 بنگريم خواهيم ديد كه همهء آن‌ها با خطبهء مزبور تطبيق مىكند و از يك جا گرفته شده است .\r\nسپس از كتاب « مختصر بصائر الدرجات » نقل مىكند كه او مىگويد : من كتابى با عنوان « خطب لمولانا امير المؤمنين » ديدم كه مرحوم « سيّد بن طاووس » در حاشيهء آن نوشته است :\r\nاين كتاب به اقرار نويسنده‌اش با دو واسطه به امام صادق عليه السّلام مىرسد ؛ بنابر اين ممكن است تاريخ كتابتش بعد از سنهء 200 هجرى بوده باشد و در اين كتاب بخش‌هايى از خطبهء مورد بحث نقل شده است . ( مصادر نهج البلاغه ، جلد 2 ، صفحهء 357 ) .\r\n","page_name":" 129 ","page_number":129},
  {"content":"\r\n\r\n\r\nخطبه در يك نگاه\r\nامام عليه السّلام در اين خطبه ، به مسائل گوناگونى اشاره مىكند كه در عين استقلال هر يك از آن‌ها ، پيوند روشنى با هم دارند .\r\nاين خطبه بر چند محور دور مىزند :\r\nنخست اين كه امام عليه السّلام مردم را به اطاعت خويش فرا مىخواند و راه بهشت را كه راه پر مشقتى است به آن‌ها نشان مىدهد .\r\nدوّم اين كه دليل شركت عايشه را در جنگ جمل بيان مىكند تا مردم گمان نبرند شركت او در اين جنگ دليل بر مشروعيت كار طلحه و زبير بوده است .\r\nدر بخش سوّم ، دربارهء پايان زندگى و قيام قيامت سخن مىگويد و مردم را براى آن از طريق ايمان و عمل صالح و كسب علم و دانش آماده مىسازد .\r\nدر چهارمين بخش ، به چگونگى حشر مردم از قبور در سراى آخرت اشاره مىكند .\r\nو در بخش پنجم ، از امر به معروف و نهى از منكر كه انجام دادن آن بر خلاف پندار بعضى از ناآگاهان هيچ مشكلى در زندگى ايجاد نمىكند ، سخن به ميان مىآورد .\r\nدر بخش ششم ، از اهميّت قرآن و آثار عظيم آن در اصلاح فرد و جامعه بحث مىكند .\r\nو سرانجام در بخش هفتم ، در پاسخ اين پرسش كه شخصى از آن حضرت مىپرسد :\r\nدر مورد فتنه با ما سخن بگو و آيا از رسول خدا صلّى اللّه عليه و آله در اين باره پرسشى داشته‌اى ، به شرح جامعى دربارهء اين موضوع پرداخته و در ضمن از شهادت خود در آينده نيز خبر مىدهد .\r\n* * *\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n\r\nبخش اوّل\r\nفمن استطاع عند ذلك أن يعتقل نفسه على اللّه ، عزّ و جلّ ، فليفعل . فإن أطعتموني فإنّي حاملكم إن شاء اللّه على سبيل الجنّة ، و إن كان ذا مشقّة شديدة و مذاقة مريرة .\r\nو أمّا فلانة فأدركها رأي النّساء ، و ضغن غلا في صدرها كمرجل القين ، و لو دعيت لتنال من غيري ما أتت إلىّ ، لم تفعل . و لها بعد حرمتها الأولى ، و الحساب على اللّه تعالى .\r\n\r\nترجمه\r\n: آن كس كه در آن هنگام ( در فتنه‌ها ) بتواند خود را وقف بر خداى متعال سازد بايد چنين كند و اگر مرا اطاعت كنيد من ( در ميان انبوه فتنه‌ها ) به خواست خدا شما را به راه بهشت خواهم برد ؛ هر چند راهى است پر مشقّت و داراى تلخىهاى فراوان . امّا فلان زن ( اشاره به عايشه است ) افكار زنانه دامنش را گرفت و كينه‌هايى را كه در سينهء خود پنهان مىداشت ، همچون كورهء آهنگران به جوشش در آمد ( و آشكار شد ) و اگر او را دعوت مىكردند كه مانند همين كار را كه در مورد من انجام داد دربارهء ديگرى انجام دهد ، هرگز اقدام نمىكرد ( و به خون خواهى عثمان بر نمىخاست اين يك بهانه بود ) به هر حال ، همان احترام نخستين را ( به خاطر پيامبر صلّى اللّه عليه و آله ) دارد ؛ ولى حسابش با خداوند متعال است !\r\n* * *\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n\r\nشرح و تفسير آشكار شدن كينه‌هاى درونى به بهانهء واهى\r\nهمان گونه كه در بحث سند خطبه گفته شد ، امام عليه السّلام اين خطبه را بعد از پايان جنگ جمل بيان فرموده و تعبيرات آغاز اين خطبه نشان مىدهد كه امام عليه السّلام قبل از اين جمله‌ها اشاره‌اى به فتنه‌هايى كه در پيش است كرده و به مردم هشدار داده كه فتنهء جمل ، اوّلين و آخرين فتنه نيست و به دنبال آن چنين مىفرمايد :\r\n« آن كس كه در آن هنگام ( در فتنه‌ها ) بتواند خود را وقف بر اطاعت خداوند متعال سازد ، بايد چنين كند و اگر مرا اطاعت كنيد من ( در ميان انبوه فتنه‌ها ) به خواست خدا شما را به راه بهشت خواهم برد ؛ هر چند راهى است پر مشقت و داراى تلخىهاى فراوان ! » ( فمن استطاع عند ذلك أن يعتقل نفسه على اللّه ، عزّ و جلّ ، فليفعل . فإن أطعتموني فإنّي حاملكم إن شاء اللّه على سبيل الجنّة ، و إن كان ذا مشقّة شديدة و مذاقة مريرة « 1 » ) .\r\nمفهوم « يعتقل نفسه » - با توجه به اين كه « يعتقل » از مادهء عقل به معناى باز داشتن است - آن است كه نفس خويش را تنها وقف فرمان خدا كند كه بالاترين درجهء عبوديّت و اطاعت است و در جملهء ( و ان كان ذا مشقة . . . ) اشاره به اين مىفرمايد كه بهشت و سعادت را ارزان به كسى نمىدهند ، اگر خواهان آن هستيد بايد خود را آماده سازيد ؛ چرا كه مبارزه با هواى نفس همچون مبارزه با دشمن ، پر مشقت است :\r\n ناز پرورده تنعّم نبرد راه به دوست * عاشقى شيوهء رندان بلاكش باشد \r\nدر خطبهء 176 امام عليه السّلام همين مطلب را از زبان رسول خدا صلّى اللّه عليه و آله به تعبير معناى ديگرى بيان فرموده است : ( إنّ الجنّة حفّت بالمكاره و إنّ النّار حفّت بالشّهوات ) به يقين بهشت در ميان ناراحتىها و دوزخ در ميان شهوات پيچيده شده است .\r\nسپس امام عليه السّلام به دليل شركت عايشه در جنگ جمل - كه يكى از فتنه‌هاى جهان\r\n\r\n\r\n","description":"","footnote":"\r\n( 1 ) « مريرة » از مادهء « مرّ » ( بر وزن حرّ ) به معناى تلخ و ناگوار است .\r\n","page_name":" 132 ","page_number":132},
  {"content":"\r\n\r\nاسلام بود - اشاره كرده و ضمن پنج جملهء پر معنا تمام گفتنىها را بيان مىكند ؛ مىفرمايد : « امّا فلان زن ، افكار زنانه دامنش را گرفت و كينه‌هايى كه در سينهء خود پنهان مىداشت ، همچون كورهء آهنگران به غليان آمده بود ( و آشكار ساخت ) و اگر او را دعوت مىكردند كه مانند همين كار را كه دربارهء من انجام داد در مورد ديگرى انجام دهد هرگز اقدام نمىكرد ( و به خون خواهى عثمان بر نمىخاست ) با اين حال ، همان احترام نخستين را ( به سبب احترام پيامبر صلّى اللّه عليه و آله ) دارد ؛ ولى حسابش با خداى متعال است ! » ( و أمّا فلانة فأدركها رأي النّساء ، و ضغن غلا في صدرها كمرجل « 1 » القين « 2 » ، و لو دعيت لتنال من غيري ما أتت إلىّ ، لم تفعل . و لها بعد حرمتها الأولى ، و الحساب على اللّه تعالى ) .\r\nبى شك ، منظور از « فلانة » در عبارت ياد شده ، عايشه است و با توجه به اين كه اين خطبه پس از جنگ جمل ايراد شده هدف امام عليه السّلام اين بوده كه به بعضى شبهات پاسخ دهد ؛ از جمله اين كه اگر اين جنگ ، نامشروع بود چرا عايشه كه يكى از رهبرانش بود ، در آن شركت كرد ؟\r\nامام عليه السّلام در پاسخ به اين سؤال به دو انگيزهء عايشه براى همكارى با طلحه و زبير اشاره مىكند : نخست ، داشتن افكار سست زنانه كه طلحه و زبير به آسانى توانستند فكر او را بدزدند و او را با خود همراه سازند و لذا در تواريخ مىخوانيم كه عايشه مدتى بعد ، از كار خود پشيمان شد و اظهار توبه مىكرد .\r\nديگر اين كه او كينه‌هايى از من ( امام على بن ابى طالب عليه السّلام ) در سينه داشت كه بسيار پر جوش و خروش بود تا آن جا كه به او اجازه نمىداد درست در عواقب اين كار بينديشد و بداند با كه مبارزه مىكند و براى چه مبارزه مىكند و سرانجام اين مبارزه چه خواهد شد ؟ ! دربارهء عوامل اين كينهء داغ درونى ، شارحان نهج البلاغه سخنان بسيار گفته‌اند ؛ ولى از\r\n\r\n\r\n","description":"","footnote":"\r\n( 1 ) « مرجل » به معناى ديگ است .\r\n( 2 ) « قين » به معناى آهنگر است .\r\n","page_name":" 133 ","page_number":133},
  {"content":"\r\n\r\nهمهء آنها جامع‌تر ، چيزى است كه ابن ابى الحديد از استادش ابو يعقوب نقل مىكند كه به بخشى از آن اشاره مىكنيم :\r\n1 . على عليه السّلام همسر فاطمه عليها السّلام بود و فاطمه عليها السّلام دختر خديجه بود و حساسيت عايشه نسبت به خديجه با عنوان يك رقيب حتى بعد از وفات او در تواريخ معروف است .\r\n2 . احترام فوق العادهء رسول اكرم صلّى اللّه عليه و آله نسبت به فاطمهء زهرا عليها السّلام كه نشانهء شخصيت فوق العادهء فاطمه عليها السّلام بود و فراتر از محبّت پدر و فرزندى ديده مىشد تا آن جا كه طبق روايات معتبر او را « سيدة نساء العالمين » خواند و مىفرمود : « هر كس فاطمه عليها السّلام را آزار دهد مرا آزار داده و هر كس او را به خشم آورد مرا به خشم آورده و او پارهء تن من است » ، « 1 » حساسيّت زيادى در عايشه برانگيخت ؛ چرا كه او خود را شايستهء اين القاب مىپنداشت نه ديگرى را و همين حساسيّت نيز نسبت به على عليه السّلام در دل او پيدا شده بود .\r\n3 . احترام خاص رسول خدا صلّى اللّه عليه و آله نسبت به شخص على عليه السّلام و فضايل زيادى كه ( خاص و عام ) براى على عليه السّلام از پيامبر اكرم صلّى اللّه عليه و آله نقل كرده‌اند عامل ديگرى براى اين حسادت بود ؛ چرا كه او پدرش ابو بكر را شايستهء اين اوصاف خيال مىكرد .\r\n4 . فرزنددار شدن فاطمه عليها السّلام و گسترش نسل پيامبر صلّى اللّه عليه و آله از طريق او و على عليه السّلام و عدم وجود فرزند براى عايشه و احترام فوق العاده‌اى كه پيامبر صلّى اللّه عليه و آله براى حسن عليه السّلام و حسين عليه السّلام قائل بود ، عامل مهم ديگرى براى اين حسادت محسوب مىشد .\r\n5 . بسته شدن تمام درهاى خانه‌هاى اصحاب كه به مسجد باز مىشد ، حتى در خانه ابوبكر ( پدر عايشه ) و باز بودن در خانهء على عليه السّلام و فاطمه عليها السّلام نيز سبب افروخته شدن خشم و حسادت آن زن بود ؛ چرا كه تنها درى بود كه بعد از در خانهء پيامبر صلّى اللّه عليه و آله به مسجد گشوده مىشد و همهء مسلمين از آن به عظمت ياد مىكردند .\r\nو عوامل متعدد ديگرى كه به جهت اختصار از آن‌ها صرف نظر شد . « 2 »\r\n\r\n\r\n","description":"","footnote":"\r\n( 1 ) بحار الانوار ، جلد 43 ، صفحهء 76 .\r\n( 2 ) شرح نهج البلاغه ، ابن ابى الحديد ، جلد 9 ، صفحهء 192 به بعد ؛ با تلخيص .\r\n","page_name":" 134 ","page_number":134},
  {"content":"\r\n\r\nقابل توجّه اين كه ابن ابى الحديد در اين بخش از كلمات استادش ( شيخ ابى يعقوب ) اين نكته را نقل مىكند كه عايشه پس از آن كه على عليه السّلام ( به ناچار ) با ابو بكر بيعت كرد بسيار اظهار خوشحالى مىكرد و اين تظاهر به خشنودى در تمام مدّت خلافت پدرش ابو بكر و سپس عمر و عثمان ادامه داشت ؛ در حالى كه كينه‌ها در درون او در جوشش بود تا زمانى كه عثمان كشته شد ؛ در حالى كه عايشه از كسانى بود كه مردم را بر ضد عثمان تحريك مىكرد و آرزويش اين بود كه خلافت به طلحه برسد ؛ اما هنگامى كه شنيد مردم با على بن ابى طالب عليه السّلام بيعت كرده‌اند فرياد كشيد و نداى واعثمانا ! سر داد و گفت : عثمان را مظلوم كشتند و كينه‌هاى درونىاش به غليان آمد و ماجراى جمل از آن تولّد يافت . « 1 » و عجب اين كه جمعى از دانشمندان اهل سنت در عين اين كه اعتراف مىكنند ، عايشه راه خطا پوييد و در آتش افروزى جنگ جمل مرتكب گناه شد ، مىگويند : او بعدا توبه كرد و مشمول عفو خدا شد . سؤال اين است كه آيا ريختن خون هفده هزار و به روايتى بيست هزار مسلمان ! در جمل به اضافه مشكلات عظيمى كه از ناحيهء اين جنگ در تمام جهان اسلام پيدا شد و سال‌ها يا قرن‌ها ادامه يافت با يك « استغفر اللّه » بخشوده مىشود ؟ ! آيا خداوند از حقّ النّاس به اين آسانى مىگذرد آن همچنين حقّ النّاسى ؟\r\nجالب اين كه به گفتهء « ابن عبد ربّه » در « عقد الفريد » بعد از جنگ جمل ، زنى به نام « أمّ اوفى » بر عايشه وارد شد و گفت :\r\nاى امّ المؤمنين ، چه مىگويى دربارهء كسى كه بچهء صغير خود را كشته است ؟ عايشه بلافاصله گفت : آتش دوزخ بر او واجب شده . آن زن سؤال كرد : دربارهء زنى كه بيست هزار فرزند بزرگ خود را در يك صحنه كشته باشد چه مىگويى ؟ ( عايشه فهميد كه اشاره به او و ماجراى جنگ جمل مىكند ) گفت : بياييد اين دشمن خدا را بگيريد و بيرون بياندازيد . « 2 »\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 9 ، صفحهء 198 - 199 .\r\n( 2 ) عقد الفريد ، جلد 5 ، صفحهء 79 .\r\n","page_name":" 135 ","page_number":135},
  {"content":"\r\n\r\nو امّا جملهء سوّم كه مىفرمايد : « اگر عايشه دعوت مىشد كه آن چه را دربارهء من انجام داد دربارهء ديگرى انجام دهد ، نمىپذيرفت » ، اشاره به اين است كه هر گاه مردم مسلمان با ديگرى غير از من بيعت كرده بودند اين زن هرگز به خون خواهى عثمان بر نمىخاست ؛ بنابر اين ، انگيزهء او هرگز دفاع از خون عثمان نبود كه خودش در آن شركت داشت ؛ بلكه هدفش تحريك مردم بر ضد من بود .\r\nو اين كه در جملهء چهارم مىفرمايد : « با اين حال او احترام گذشته را دارد » به دليل اين بود كه همسر رسول خدا صلّى اللّه عليه و آله بود و براى احترام پيامبر صلّى اللّه عليه و آله از مجازاتش در دنيا صرف نظر شد ؛ ولى در جملهء پنجم تصريح مىكند : « حساب او بر خداست » ، اشاره به اين كه هرگز خداوند از گناه او نخواهد گذشت .\r\nقرآن مجيد تكليف او را در آيهء 30 سورهء احزاب روشن ساخته است : «  « يا نِساءَ النَّبِيِّ مَنْ يَأْتِ مِنْكُنَّ بِفاحِشَةٍ مُبَيِّنَةٍ يُضاعَفْ لَهَا الْعَذابُ ضِعْفَيْنِ وَ كانَ ذلِكَ عَلَى اللَّهِ يَسِيراً »  ؛ اى همسران پيامبر ، هر يك از شما گناه آشكار و فاحش مرتكب شود ، عذاب او دو چندان خواهد بود و اين براى خدا آسان است » .\r\n* * *\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\nبخش دوّم\r\nمنه : سبيل أبلج المنهاج ، أنور السّراج ، فبالإيمان يستدلّ على الصّالحات ، و بالصّالحات يستدلّ على الإيمان ، و بالإيمان يعمر العلم ، و بالعلم يرهب الموت ، و بالموت تختم الدّنيا ، و بالدّنيا تحرز الآخرة ، و بالقيامة تزلف الجنّة ، و تبرّز الجحيم للغاوين . و إنّ الخلق لا مقصر لهم عن القيامة ، مرقلين في مضمارها إلى الغاية القصوى .\r\n\r\nترجمه\r\n: ( ايمان ) روشن‌ترين راه ، با نورانىترين چراغ است . انسان به سبب ايمان به اعمال صالح رهنمون مىشود و به وسيلهء اعمال صالح ، ايمان ، آشكار مىگردد . با ايمان ، كاخ علم و دانش آباد مىشود و به وسيلهء علم ، هراس از مرگ ( و مسئوليت‌هاى بعد از آن ) حاصل مىگردد . با مرگ ، دنيا پايان مىگيرد و با دنيا مىتوان آخرت را به دست آورد . با برپا شدن قيامت ، بهشت ، نزديك مىشود و دوزخ براى گمراهان آشكار مىگردد . مردم به جز قيامت اقامتگاهى ندارند و به سرعت در اين ميدان به سوى آن سر منزل آخرين پيش مىروند .\r\n\r\nشرح و تفسير پيشروى به سوى سر منزل مقصود\r\nدر اين بخش از خطبه ، امام عليه السّلام نخست از ايمان و سپس آثار آن - كه اعمال صالح و علم و دانش و ترس از مجازات قيامت و آمادگى براى اين سفر پر خطر و سرانجام رسيدن\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nبه بهشت است - سخن مىگويد .\r\nنخست مىفرمايد : « ايمان ، روشن‌ترين راه ، با نورانىترين چراغ است » ( سبيل أبلج « 1 » المنهاج ، أنور السّراج « 2 » ) .\r\nاز آن جا كه بهترين راه ، راهى است كه در روزها روشن و بدون هيچ گونه مانع ، و شب‌ها نيز داراى چراغ باشد ، امام عليه السّلام ايمان را به چنين راهى تشبيه كرده است . اين احتمال نيز وجود دارد كه مراد از سراج چراغ‌هايى است كه به صورت علامت در جاده‌ها نصب مىگردد تا مسافران به بيراهه نروند يعنى ايمان ، راهش روشن و نشانه‌هايش آشكار است .\r\nسپس مىافزايد : « به سبب ايمان ، انسان به اعمال صالح رهنمون مىشود و به وسيلهء اعمال صالح ، ايمان آشكار مىگردد . با ايمان ، كاخ علم و دانش آباد مىشود و به وسيلهء علم ، هراس از مرگ ( و مسئوليت‌هاى بعد از آن ) حاصل مىگردد » ( فبالإيمان يستدلّ على الصّالحات ، و بالصّالحات يستدلّ على الإيمان ، و بالإيمان يعمر العلم ، و بالعلم يرهب الموت ) .\r\nبه يقين ، ايمان در هر دو جمله به معناى عقيدهء باطنى است ؛ در حالى كه « يستدلّ » در جملهء اوّل به معناى عليّت است و در جملهء دوم ، كاشفيّت ، يعنى ايمان سبب عمل صالح مىشود و عمل صالح ، كشف از ايمان مىكند ؛ ولى اين احتمال نيز وجود دارد كه « يستدلّ » در هر دو به معناى عليّت باشد ؛ يعنى همان گونه كه ايمان ، سبب عمل صالح مىشود ، عمل صالح نيز سبب قوّت ايمان است .\r\nو اين كه مىفرمايد : « به وسيلهء ايمان ، عالم علم آباد مىشود » ممكن است اشاره به دو نكته باشد :\r\n\r\n\r\n","description":"","footnote":"\r\n( 1 ) « ابلج » از مادهء « ولوج » به معناى روشن شدن ، مخصوصا روشنايى آغاز صبح است .\r\n( 2 ) معروف در ميان شارحان نهج البلاغه اين است كه « سبيل » خبر مبتداى محذوفى است و آن ايمان است به قرينهء آن چه در جملهء بعد آمده است . بعضى نيز احتمال داده‌اند كه مبتداى محذوف « سبيل الجنّة » است كه در بخش قبل آمده و در واقع ، جملهء « و أمّا فلانه . . . » به صورت جملهء معترضه‌اى است كه در اين ميان ذكر شده است .\r\n","page_name":" 138 ","page_number":138},
  {"content":"\r\n\r\nنخست اين كه هرگاه انسان به آفريدگارى دانا و حكيم ايمان داشته باشد و آفرينش را هدفمند بداند ، يقين پيدا مىكند كه چيزى در اين عالم ، بى دليل و بى هدف نيست و به دنبال آن تلاش مىكند علل و عوامل اشيا و اسرار پديده‌ها و آثار آن‌ها را دريابد . تعبير يكى از بزرگ‌ترين دانشمندان علوم طبيعى « چيزى كه دانشمندان بزرگ را وادار به تلاش براى كشف اسرار طبيعت در طول ساليان دراز مىكرد ، ايمان آن‌ها به هدفمند بودن آفرينش بود و اين كه چيزى در اين جهان بى حساب و كتاب نيست » .\r\nديگر اين كه يكى از موانع علم و معرفت ، تعصّب‌هاى كور و كر ، غرور و هواهاى نفسانى است ؛ ولى هنگامى كه ايمان آمد ، همهء اين موانع برچيده مىشود و راه وصول به سر چشمه‌هاى ايمان هموار مىگردد .\r\nاضافه بر اين ، علم بى عمل ، علمى است ويران و هم سنگ با جهل ؛ و چيزى كه علم را با عمل قرين مىكند و آن را آباد مىسازد ، ايمان است ؛ همان گونه كه در حديثى از پيامبر اكرم صلّى اللّه عليه و آله مىخوانيم : « إنّ العلم ليتفّ بالعمل فإن أجابه و إلّا ارتحل عنه ؛ علم ، عمل را فرا مىخواند ؛ اگر دعوت او را اجابت كرد ، مىماند و گر نه مىرود » . « 1 » و اين كه مىفرمايد : « انسان به سبب علم از مرگ مىترسد » به اين دليل است كه مرگ را پايان زندگى نمىداند ؛ بلكه آغاز زندگى نوينى تلقى مىكند كه انسان در آن با نتيجهء اعمال خود رو به رو خواهد بود .\r\nسپس در ادامهء اين بيان كه علّت و معلول‌ها و لازم و ملزوم‌ها را پشت سر هم ذكر مىكند ، مىفرمايد : « با مرگ ، دنيا پايان مىگيرد ، و با دنيا مىتوان آخرت را به دست آورد و با بر پا شدن قيامت ، بهشت نزديك مىشود و دوزخ براى گمراهان آشكار مىگردد ؛ مردم به جز قيامت ، اقامتگاهى ندارند و به سرعت در اين ميدان به سوى آن سر منزل آخرين پيش مىروند » ( و بالموت تختم الدّنيا ، و بالدّنيا تحرز الآخرة ، و بالقيامة تزلف\r\n\r\n\r\n","description":"","footnote":"\r\n( 1 ) بحار الانوار ، جلد 2 ، صفحهء 33 .\r\n","page_name":" 139 ","page_number":139},
  {"content":"\r\n\r\nالجنّة ، و تبرّز الجحيم للغاوين . و إنّ الخلق لا مقصر « 1 » لهم عن القيامة ، مرقلين « 2 » في مضمارها إلى الغاية القصوى ) .\r\nآرى ، مرگ پايان زندگى دنياست و سرآغاز زندگى ابدى ؛ و با مرگ پروندهء اعمال بسته مىشود ؛ چرا كه مزرعهء آخرت ، تنها دنياست و در قيامت ، دو چيز بيش نيست : يا بهشت است و سعادت جاويدان و يا دوزخ است و عذاب ابدى ؛ و همهء انسان‌ها بدون استثنا به سوى يكى از اين دو سرنوشت پيش مىروند .\r\nبعيد نيست ذكر اين عبارت به دنبال بيان به داستان جنگ جمل و آتش افروزان آن ، اشاره به اين نكته باشد كه اگر آن‌ها ايمان قوى داشتند ، گرفتار آن جنگ خانمان سوز و پر مسئوليت نمىشدند . اگر ايمان سالمى داشتند آگاهى پيدا مىكردند و زندگى باقى آخرت را به زندگى فانى اين دنيا نمىفروختند ؛ ولى افسوس كه حجاب هوا پرستى ، عقل انسان را از درك حقايق باز مىدارد ؛ با اين كه جادّه روشن است و نشانه‌ها آشكار .\r\nجملهء « و بالقيامة تزلف الجنّة ، و تبرّز الجحيم للغاوين » بر گرفته از آيات 90 و 91 سورهء شعراست :   « وَ أُزْلِفَتِ الْجَنَّةُ لِلْمُتَّقِينَ وَ بُرِّزَتِ الْجَحِيمُ لِلْغاوِينَ »   .\r\n* * *\r\n\r\n\r\n","description":"","footnote":"\r\n( 1 ) « مقصر » از مادهء « قصر » ( بر وزن فصل ) يكى از معانى آن منع كردن است و از آن جا كه توقفگاه ، انسان را از حركت بيشتر باز مىدارد مقصر به عمل توقف اطلاق شده است .\r\n( 2 ) « مرقل » از مادهء « ارقال » به معناى با سرعت رفتن است .\r\n","page_name":" 140 ","page_number":140},
  {"content":"\r\n\r\n\r\nبخش سوّم\r\nمنه : قد شخصوا من مستقرّ الأجداث ، و صاروا إلى مصائر الغايات . لكلّ دار أهلها ، لا يستبدلون بها و لا ينقلون عنها .\r\nو إنّ الأمر بالمعروف ، و النّهي عن المنكر ، لخلقان من خلق اللّه سبحانه ؛ و إنّهما لا يقرّبان من أجل ، و لا ينقصان من رزق . و عليكم بكتاب اللّه ، « فإنّه الحبل المتين ، و النّور المبين » ، و الشّفاء النّافع ، و الرّيّ النّاقع ، و العصمة للمتمسّك ، و النّجاة للمتعلّق . لا يعوجّ فيقام ، و لا يزيغ فيستعتب ، « و لا تخلقه كثرة الرّدّ » ، و ولوج السّمع . « من قال به صدق ، و من عمل به سبق » .\r\n\r\nترجمه\r\n: آنان از قرارگاه قبرها خارج مىشوند و به سوى آخرين منزل رهسپار مىگردند . هر يك از خانه‌ها ( ى بهشت و دوزخ ) ساكنانى دارد كه نه آن را به خانهء ديگر تبديل مىكنند و نه از آن به جايى ديگرى انتقال مىيابند .\r\nبه يقين ، امر به معروف و نهى از منكر ، دو صفت از صفات خداوند سبحان است و عمل به آن دو نه از عمر كسى مىكاهد و نه روزى كسى را كم مىكند . كتاب خدا را محكم بگيريد ؛ چرا كه رشته‌اى است مستحكم و نورى است آشكار ؛ شفا بخش و پر منفعت است و سيراب كننده و فرو نشانندهء عطش ( تشنگان حقّ ) . تمسّك جويان را حفظ مىكند و نجات بخش كسانى است كه به دامنش چنگ زنند . كژى در آن راه ندارد تا آن را راست كنند و هرگز راه خطا نمىپويد تا به راه حقّش باز گردانند . خواندن و شنيدن مكرّرش سبب\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nكهنگى آن نمىگردد ، آن كس كه با قرآن سخن بگويد راست مىگويد ، و آن كس كه به آن عمل كند به پيش مىرود .\r\n\r\nشرح و تفسير اسباب نجات در قيامت\r\nامام عليه السّلام در اين بخش از خطبه به دنبال بخش پيشين - كه در آن سخن از مرگ و قيامت و بهشت و دوزخ به ميان آمد - نخست به مسألهء حشر و نشر مردم در آن روز مىپردازد و بعد با بحث جامعى دربارهء امر به معروف و نهى از منكر و اهميّت قرآن مجيد كه هر دو از مهم‌ترين اسباب نجات در قيامت‌اند ، سخن به ميان مىآورد و مىفرمايد :\r\n« آن‌ها از قرارگاه قبرها خارج مىشوند و به سوى آخرين منزل رهسپار مىگردند . هر يك از خانه‌ها ( ى بهشت و دوزخ ) ساكنانى دارد كه نه آن را به ديگرى تبديل مىكنند و نه از آن به جاى ديگر انتقال مىيابند » ( قد شخصوا « 1 » من مستقرّ الأجداث « 2 » ، و صاروا إلى مصائر الغايات . لكلّ دار أهلها ، لا يستبدلون بها و لا ينقلون عنها ) .\r\nنخست اشاره به اين مىفرمايد كه همه از قبرها بر مىخيزند ؛ همان چيزى كه در قرآن مجيد كرارا بيان شده است : «  « يَوْمَ يَخْرُجُونَ مِنَ الْأَجْداثِ سِراعاً »  ؛ روزى كه آن‌ها از قبرها به سرعت خارج مىشوند . . . » . « 3 » و از اين تعبير استفاده مىشود كه ذرّات بدن آن‌ها كه تبديل به خاك شده ، هر جا باشد به قبرها باز مىگردد و در آن جا زنده مىشوند و سر از خاك بر مىدارند .\r\nدر اين جا اين سؤال پيش مىآيد كه آيات قرآن با صراحت مىگويد : « پايان دنيا\r\n\r\n\r\n","description":"","footnote":"\r\n( 1 ) « شخصوا » از مادهء « شخوص » ( بر وزن خلوص ) به معناى خارج شدن از منزل و گاه به معناى خيره شدن چشم به يك نقطه آمده است ؛ گويى چشم مىخواهد از جايگاه خود بيرون آيد و در اين جا به معناى خارج شدن است .\r\n( 2 ) « اجداث » جمع « جدث » ( بر وزن قفس ) به معناى قبر است .\r\n( 3 ) معارج ، آيهء 43 .\r\n","page_name":" 142 ","page_number":142},
  {"content":"\r\n\r\nزلزله‌هاى عظيمى به وقوع مىپيوندد و همه چيز درهم مىريزد » با اين حال چگونه قبرها باقى مىماند و مردگان از قبرها برمىخيزند ؟\r\nپاسخ اين سؤال را در جلد سوّم همين كتاب ، صفحهء 367 بيان كرده‌ايم .\r\nسپس اشاره به اين مىكند كه خانه‌هاى بهشتيان و دوزخيان قابل تغيير و تبديل نيست . هر كس جايگاه ويژهء خود را مطابق اعمال و عقايد خود دارد ؛ مقصود اين كه پاداش و كيفر در آن جهان براى مؤمن و كافر جاودانى است ؛ نه قابل تبديل است و نه قابل نقل و انتقال . اين سراها به قدرى حساب شده است كه كاملا هماهنگ با صاحبان آن عقايد و اعمال است ؛ گويى خانه‌ها به سراغ آن‌ها مىروند نه آن‌ها به سوى خانه‌ها .\r\nسپس با توجه به اين كه واقعهء جمل يكى از نمونه‌هاى بارز امر به معروف و نهى از منكر بود ، به اهميّت اين مسأله اشاره كرده ، مىفرمايد : « به يقين ، امر به معروف و نهى از منكر ، دو صفت از صفات خداوند سبحان است و عمل به اين دو نه اجل كسى را نزديك مىكند و نه از روزى كسى مىكاهد ! » ( و إنّ الأمر بالمعروف ، و النّهي عن المنكر ، لخلقان من خلق « 1 » اللّه سبحانه ؛ و إنّهما لا يقرّبان من أجل ، و لا ينقصان من رزق ) .\r\nهمان گونه قرآن مجيد مىگويد : «  « إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى وَ يَنْهى عَنِ الْفَحْشاءِ وَ الْمُنْكَرِ وَ الْبَغْيِ »  ؛ خداوند به عدل و احسان و بخشش به نزديكان امر مىكند و از فحشا و منكر و ستم نهى مىنمايد » . « 2 » بعضى از شارحان نهج البلاغه تعبير به « خلق » را دربارهء خداوند ، تعبيرى مجازى ( مجاز در كلمه يا مجاز در نسبت ) مىدانند ؛ زيرا « خلق » حالت يا ملكه‌اى است نفسانى كه اعمال نيك و بد از آن سرچشمه مىگيرد و خداوند از چنين عوارض و حالات امكانى پاك و منزّه\r\n\r\n\r\n","description":"","footnote":"\r\n( 1 ) « خلق » ( بر وزن افق ) و « خلق » ( بر وزن قفل ) به معناى صفتى است كه از انسان جدا نمىشود و جمع آن « اخلاق » است .\r\n( 2 ) نحل ، آيهء 90 .\r\n","page_name":" 143 ","page_number":143},
  {"content":"\r\n\r\nاست ولى اگر « خلق » را به معناى وصف بدانيم ، اعمّ از اين كه به صورت حالت نفسانى باشد يا وصفى كه عين ذات است اطلاق آن بر خداوند مشكلى نخواهد داشت .\r\nبه هر حال ، وظايفى كه در اسلام براى انسان‌ها تعيين شده ، گاه مخصوص انسان است ؛ مانند عبادات و بسيارى از محرّمات ؛ ولى در ميان آن‌ها امورى وجود دارد كه بسيار گسترده است و حتّى دربارهء خداوند نيز صدق مىكند ؛ مانند عدالت و ترك ظلم و ارشاد جاهل و تنبيه غافل و امر به معروف و نهى از منكر و اساسا نزول كتاب‌هاى آسمانى و فرستادن انبيا بر اساس همين امر به معروف و نهى از منكر يا ارشاد جاهل است ؛ بنابراين در اهمّيّت وظيفهء امر به معروف و نهى از منكر همين بس كه تمام برنامه‌هاى انبيا از آن سرچشمه مىگيرد و خداوند متعال بنيانگذار آن است .\r\nو اين كه مىفرمايد : « انجام دادن اين دو دستور از عمر و روزى كسى نمىكاهد » اشاره به اين است كه بسيارى از مردم كوتاه فكر ، تصور مىكنند امر به معروف و نهى از منكر سبب درگيرى با ارباب معاصى مىشود و اين درگيرى گاه سبب جرح و قتل و گاه سبب پراكندگى مردم از اطراف انسان و در نتيجه كاهش روزى مىشود .\r\nولى اگر امر به معروف و نهى از منكر به صورت صحيح و معقول انجام شود و از افراط و تفريط پرهيز گردد ، خداوند انسان را حفظ مىكند و بركاتش را از او دريغ نمىفرمايد .\r\nامر به معروف و نهى از منكر شرايطى دارد ، از جمله احتمال اثر و عدم ضرر و همچنين امر به معروف و نهى از منكر داراى دو بخش است : بخش عمومى كه وظيفهء همهء مردم است ( از طريق قلب و زبان ) و بخش خصوصى كه وظيفهء حكومت اسلامى است ( از طريق اقدامات عملى ) ، اگر اين جهات در آن رعايت شود و توأم با ادب و احترام باشد نه تنها صاحبان آن منفور نمىشوند ، بلكه محبوبيّت هم پيدا مىكنند و اگر به فرض در بعضى از موارد گرفتار مشكلاتى شوند ، خداوند متعال حلّ مشكلات آن‌ها را تضمين كرده است .\r\nكوتاه سخن اين كه امر به معروف و نهى از منكر ، اساس و پايهء نظام جامعه و پاكى و قداست و ترقّى و پيشرفت آن است . در جامعه‌اى كه امر به معروف و نهى از منكر بميرد ،\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nفرار از زير بار مسئوليّت‌ها به صورت گسترده نمايان مىگردد ؛ انواع گناهان و معاصى در هر كوى و برزن آشكار مىشود و جامعه در لجنزار فساد و گناه غوطه‌ور مىگردد .\r\nو از آن جا كه راه وصول به خوشبختى و حلّ مشكلات فردى و اجتماعى ، بازگشت به سوى قرآن است ، امام عليه السّلام در پايان اين سخن به سراغ اهمّيّت قرآن مىرود و با تعبيرات زنده و تشبيهات پر معنا ، اهمّيّت قرآن را ضمن يازده جمله - كه هر يك اشاره به يكى از ويژگىهاى قرآن است - گوشزد مىكند ؛ در آغاز مىفرمايد :\r\n« كتاب خدا را محكم بگيريد چرا كه رشته‌اى است مستحكم و نورى است آشكار » ( و عليكم بكتاب اللّه ، فإنّه الحبل المتين ، و النّور المبين ) .\r\nانسان‌ها قبل از پذيرش تعليم و تربيت ، گويى در چاه طبيعت گرفتارند و براى نجات از آن بايد به رشته‌اى چنگ زنند و خود را نجات دهند . اين رشته بايد محكم باشد كه در وسط راه آنان را رها نسازد ؛ لذا از قرآن به « الحبل المتين » ياد شده كه وسيلهء نجات انسان‌هاست و با توجه به اين كه پيمودن راه در ظلمات ، سبب گمراهى و سقوط در پرتگاه‌هاست ، قرآن تشبيه به نور آشكارى شد ، كه انسان را تا رسيدن به سر منزل مقصود بدرقه مىكند .\r\nدر سوّمين و چهارمين ويژگى مىفرمايد : « قرآن شفا بخش و پر منفعت و سيراب كننده و فرونشانندهء عطش ( تشنگان حق ) است » ( و الشّفاء النّافع ، و الرّيّ « 1 » النّاقع « 2 » ) .\r\nصفات نكوهيده و رذايل اخلاقى ، چه آن‌ها كه به فرد باز مىگردد و چه آن‌ها كه مربوط به جمعيّت است ، همچون بيمارىهاى جانكاه و گاه كشنده است كه داروى آن در جاى جاى قرآن مجيد آمده است و از آن جا كه مهم‌ترين عامل حيات ، آب است در حيات\r\n\r\n\r\n","description":"","footnote":"\r\n( 1 ) « رىّ » به معناى سيراب شدن است .\r\n( 2 ) « ناقع » از مادهء « نقع » ( بر وزن نفع ) در اصل به معناى فرورفتن آب است و در اين جا به معناى سيراب شدن كامل است ؛ به گونه‌اى كه تشنگى كاملا فرو نشيند .\r\n","page_name":" 145 ","page_number":145},
  {"content":"\r\n\r\nمعنوى انسان نيز قرآن مجيد نقش آب را ايفا مىكند ، لذا امام عليه السّلام آن را وسيلهء سيراب شدن تشنگان حق ، شمرده است .\r\nدر پنجمين و ششمين وصف مىفرمايد : « قرآن ، حافظ تمسّك جويان و سبب نجات كسانى است كه به دامنش چنگ مىزنند » ( و العصمة للمتمسّك ، و النّجاة للمتعلّق ) .\r\nانسان در مسير خود به سوى سعادت جاويدان ، گاه لغزش‌هايى دارد و بايد چيزى باشد كه او را در لغزش‌ها حفظ كند تا سقوط نكند و پرتگاه‌هايى در پيش دارد كه براى نجات از خطرها آن‌ها بايد به جايى وابسته باشد .\r\nدر هفتمين و هشتمين ويژگى مىفرمايد : « كژى در آن راه ندارد تا آن را راست كنند و هرگز خطا نمىكند تا به راه حقّش بازگردانند » ( لا يعوجّ فيقام ، و لا يزيغ فيستعتب « 1 » ) .\r\nبه يقين ، كلام خدا كه متّكى به علم بىپايان پروردگار است هيچ‌گونه خلاف و انحراف و اشتباه و خطا در آن راه ندارد ؛ چرا كه خطا را كسى مىكند كه علمش محدود و قدرتش ناچيز باشد ؛ نه آن كس كه علم و قدرت بىپايان دارد و مىدانيم يكى از نشانه‌هاى اعجاز قرآن ، عدم وجود اختلاف و تضادّ و خطا در آن است :  « وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً »  . « 2 » در سورهء كهف نيز مىخوانيم : «   « الْحَمْدُ لِلَّهِ الَّذِي أَنْزَلَ عَلى عَبْدِهِ الْكِتابَ وَ لَمْ يَجْعَلْ لَهُ عِوَجاً »   ؛ حمد ، مخصوص خدايى است كه اين كتاب ( آسمانى ) را بر بندهء ( برگزيده‌اش ) نازل كرد و هيچ‌گونه كژى در آن قرار نداد » . « 3 » و در نهمين ويژگى مىفرمايد : « خواندن و شنيدن مكرّرش موجب كهنگى آن\r\n\r\n\r\n","description":"","footnote":"\r\n( 1 ) « يستعتب » از مادهء « عتب » ( بر وزن ثبت ) در اصل به معناى ناراحتى درونى است و هنگامى كه به باب استفعال مىرود ، به معناى جلب رضايت و خشنودى طرف است ؛ گويا از طرف مقابل تقاضاى عتاب و سرزنش مىكند تا راحتى درونىاش فرو نشيند و به راه حق بازگردد .\r\n( 2 ) نساء ، آيهء 82 .\r\n( 3 ) كهف ، آيهء 1 .\r\n","page_name":" 146 ","page_number":146},
  {"content":"\r\n\r\nنمىگردد » ( « و لا تخلقه كثرة الرّدّ » ، و ولوج السّمع ) .\r\nآرى ! مسلّما هر قدر آن را بخوانند و تكرار كنند باز هم روح پرور و شيرين‌تر و دلپذيرتر است ؛ چرا ؟ زيرا قرآن ، كلام خداست و كلام او همچون ذاتش نامتناهى است و هر چه در آن تدبّر شود حقايق تازه‌اى كشف مىشود و با پيشرفت علم و دانش بشرى ابعاد تازه‌اى از آن آشكار مىگردد و همان گونه كه در حديث معروف پيامبر اكرم صلّى اللّه عليه و آله آمده است : « لا تحصى عجائبه و لا تبلى غرائبه ؛ شگفتىهاى آن به شماره در نمىآيد و نو آورىهايش به كهنگى نمىگرايد » . « 1 » و يا آن گونه كه در حديث معروف امام رضا عليه السّلام بيان شده است ، در پاسخ اين سؤال كه چرا قرآن بر اثر فزونى انتشار و تكرار تلاوت كهنه نمىشود ؛ بلكه هر روز شاداب‌تر است ؟\r\nفرمود : اين به سبب آن است كه خداوند آن را براى زمان معينى يا گروه خاصى قرار نداده ؛ به همين دليل در هر زمان تازه است و تا دامنهء قيامت ، نزد هر قومى با طراوت و شاداب مىباشد . « 2 » و سرانجام در دهمين و يازدهمين ويژگى مىفرمايد : « آن كس كه با قرآن سخن بگويد ، راست مىگويد ، و آن كس كه به آن عمل كند پيشى مىگيرد » ( من قال به صدق ، و من عمل به سبق ) .\r\nاشاره به اين كه قرآن ، معيار حقّ و باطل و پيروزى و شكست است . آن‌ها كه هماهنگ با قرآن ، سخن مىگويند ، گفتارشان عين حقيقت است و آن‌ها كه هماهنگ با آن عمل مىكنند پيروزند . محتواى قرآن ، عين واقعيت است و راه‌هايى كه ارائه داده به سر منزل سعادت مىرسد ؛ چرا كه در كلام خدا هيچ خطايى نيست ؛ به همين دليل هماهنگى با آن در گفتار و كردار انسان را به حقيقت مىرساند .\r\n\r\n\r\n","description":"","footnote":"\r\n( 1 ) اصول كافى ، جلد 2 ، صفحهء 599 .\r\n( 2 ) بحار الانوار ، جلد 92 ، صفحهء 15 .\r\n","page_name":" 147 ","page_number":147},
  {"content":"\r\n . \r\n","description":"","footnote":"","page_name":" 148 ","page_number":148},
  {"content":"\r\n\r\n\r\nبخش چهارم\r\nو قام اليه رجل فقال : يا أمير المؤمنين ، أخبرنا عن الفتنة ، و هل سألت رسول اللّه صلّى اللّه عليه و آله عنها ؟ فقال عليه السّلام :\r\nإنّه لمّا أنزل اللّه سبحانه ، قوله :    « الم أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَ هُمْ لا يُفْتَنُونَ »    علمت أنّ الفتنة لا تنزل بنا و رسول اللّه - صلّى اللّه عليه و آله - بين أظهرنا . فقلت : يا رسول اللّه ، ما هذه الفتنة الّتي أخبرك اللّه تعالى بها ؟ فقال : « يا عليّ ، إنّ أمّتي سيفتنون من بعدي » ، فقلت :\r\nيا رسول اللّه ، أو ليس قد قلت لي يوم أحد حيث استشهد من استشهد من المسلمين ، و حيزت عنّي الشّهادة ، فشقّ ذلك عليّ ، فقلت لي : « أبشر ، فإنّ الشّهادة من ورائك ؟ » فقال لي : « إنّ ذلك لكذلك ، فكيف صبرك إذن ؟ » فقلت : يا رسول اللّه ، ليس هذا من مواطن الصّبر ، و لكن من مواطن البشرى و الشّكر .\r\n\r\nترجمه\r\n: ( در ادامهء اين خطبه ) مردى به پا خاست ، عرض كرد : اى امير مؤمنان ، ما را از آن فتنهء ( بزرگ ) آگاه ساز ! آيا در اين باره از رسول خدا صلّى اللّه عليه و آله سؤال كردى ؟ فرمود : ( آرى ) هنگامى كه خداوند آيهء    « الم أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَ هُمْ لا يُفْتَنُونَ »    ، را نازل فرمود ، من مىدانستم آن فتنه و آن آزمايش بزرگ ، تا زمانى كه رسول خدا صلّى اللّه عليه و آله در ميان ماست نازل نمىشود ؛ از همين رو عرض كردم : اى رسول خدا صلّى اللّه عليه و آله ، منظور از اين\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nآزمايش و فتنهء بزرگ چيست كه خدا تو را از آن آگاه ساخته است ؟\r\nفرمود : اى على ! بعد از من امّتم در بوتهء آزمايش قرار مىگيرند ، عرض كردم : اى رسول خدا صلّى اللّه عليه و آله ! ( دربارهء شهادت من چه مىفرماييد ؟ ) مگر در جنگ « احد » ، بعد از آن كه جمعى از مسلمانان شهيد شدند و من به سعادت شهادت نرسيدم و اين بر من سخت آمد ، به من نفرموديد بشارت باد بر تو كه شهادت در پيش رو دارى ؟\r\nرسول خدا صلّى اللّه عليه و آله فرمود : مطلب همان گونه است كه گفته‌ام ؛ ولى در آن موقع چگونه صبر خواهى كرد ؟ عرض كردم : اى رسول خدا صلّى اللّه عليه و آله ! اين از موارد صبر نيست ( زيرا صبر در برابر مصيبت است ) بلكه از موارد بشارت و شكر است ( چرا كه شهادت در راه خدا بزرگ‌ترين افتخار است ) .\r\n\r\nشرح و تفسير آزمون و فتنهء بزرگ !\r\nدر ادامهء اين خطبه چنين آمده است : « مردى به پا خاست ، عرض كرد : اى امير مؤمنان ! ما را از آن فتنه و آزمون ( بزرگ ) آگاه ساز و آيا در اين باره از رسول خدا صلّى اللّه عليه و آله سؤال كردى ؟ » ( و قام إليه رجل فقال : يا أمير المؤمنين ، أخبرنا عن الفتنة ، و هل سألت رسول اللّه صلّى اللّه عليه و آله عنها ؟ ) .\r\nاين تعبير نشان مىدهد كه در ذهن مردم چنين بوده كه فتنهء مهمّى در پيش است و سؤال كننده مىخواهد بداند آيا رسول خدا صلّى اللّه عليه و آله دربارهء اين فتنهء خطرناك و ويرانگر ، سخنى بيان فرموده است ؟\r\nامام عليه السلام در پاسخ او چنين فرمود : « ( آرى ) هنگامى كه خداوند آيهء «    « الم أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَ هُمْ لا يُفْتَنُونَ »    ؛ آيا مردم گمان كردند همين كه گفتند : ايمان آورديم ، بدون آزمايش رها مىشوند ؟ » ، نازل فرمود ، من مىدانستم آن فتنه و آزمايش بزرگ تا زمانى كه رسول خدا صلّى اللّه عليه و آله در بين ماست نازل\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nنمىشود ؛ از همين رو عرض كردم : اى رسول خدا صلّى اللّه عليه و آله ! منظور از اين آزمايش و فتنه چيست كه خدا تو را از آن آگاه ساخته است ؟ » ( فقال إنّه لمّا أنزل اللّه سبحانه ، قوله :\r\n   « الم أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَ هُمْ لا يُفْتَنُونَ »    « 1 » علمت أنّ الفتنة لا تنزل بنا و رسول اللّه - صلّى اللّه عليه و آله - بين أظهرنا . فقلت : يا رسول اللّه ، ما هذه الفتنة الّتي أخبرك اللّه تعالى بها ؟ ) .\r\nسپس در ادامه چنين مىافزايد كه پيامبر اكرم صلّى اللّه عليه و آله فرمود : « اى على بعد از من امّتم در بوتهء آزمايش قرار مىگيرند ، عرض كردم : اى رسول خدا صلّى اللّه عليه و آله ، ( دربارهء شهادت من چه مىفرماييد ؟ ) مگر در جنگ « احد » ، بعد از آن كه جمعى از مسلمانان شهيد شدند و من به سعادت شهادت نرسيدم و اين بر من سخت آمد به من نفرمودى بشارت باد بر تو كه شهادت از پى توست ؟\r\nرسول خدا صلّى اللّه عليه و آله فرمود : مطلب همان گونه است كه گفته‌ام ؛ ولى بگو : در آن هنگام چگونه صبر خواهى كرد ؟ عرض كردم : اى رسول خدا صلّى اللّه عليه و آله ! اين از موارد صبر نيست ( زيرا صبر در برابر مصيبت است ) بلكه از موارد بشارت و شكر است » ( فقال : « يا عليّ ، إنّ أمّتي سيفتنون من بعدي » ، فقلت : يا رسول اللّه ، أو ليس قد قلت لي يوم أحد حيث استشهد من استشهد من المسلمين ، و حيزت « 2 » عنّي الشّهادة ، فشقّ ذلك عليّ ، فقلت لي : « أبشر ، فإنّ الشّهادة من ورائك « 3 » ؟ » فقال لي : « إنّ ذلك لكذلك ، فكيف صبرك إذن ؟ » فقلت : يا رسول اللّه ، ليس هذا من مواطن الصّبر ، و لكن من مواطن البشرى و الشّكر ) .\r\n\r\n\r\n","description":"","footnote":"\r\n( 1 ) عنكبوت ، آيات 1 - 2 .\r\n( 2 ) « حيزت » از مادهء « حيازت » است ؛ اگر با « الى » متعدى شود به معناى رسيدن به چيزى است و اگر با « عن » متعدى شود ، مانند خطبه مذكور به معناى نرسيدن به آن است .\r\n( 3 ) « وراء » گاه به معناى پشت سر و گاه به معناى پيش رو مىآيد .\r\n","page_name":" 151 ","page_number":151},
  {"content":"\r\n\r\n\r\nنكته‌ها\r\n: \r\n1 - پاسخ به چند سؤال\r\nنخست اين كه تعبيرات ياد شده نشان مىدهد كه آيهء    « الم أَ حَسِبَ النَّاسُ »    مدّتى بعد از جنگ احد در مدينه نازل شده ؛ در حالى كه مفسّران اتفاق نظر دارند كه اين سوره ( عنكبوت ) در مكّه نازل شده است ؛ در زمانى كه خبرى از جهاد نبود .\r\nدر پاسخ اين سؤال گفته‌اند : معناى مكّى بودن يك سوره اين نيست كه تمام آن در مكّه نازل شده است ؛ بلكه مانعى ندارد اكثر آن در مكه و يك يا چند آيهء آن در مدينه نازل شده باشد ، و به دستور پيامبر اكرم صلّى اللّه عليه و آله آن آيه را در اين جا قرار داده باشند ؛ همان گونه كه سورهء نحل به اتفاق علما جز سوره‌هاى مكى است ؛ در حالى كه سه آيهء آخر آن ، به يقين بعد از جنگ احد نازل شده است .\r\nسؤال دوّم اين كه على عليه السّلام بعد از نزول آيهء مزبور از كجا دانست كه در زمان حيات پيامبر صلّى اللّه عليه و آله آن فتنهء بزرگ واقع نمىشود ، در حالى كه آيه ، اشاره اى به اين مطلب ندارد ؟\r\nپاسخ اين سؤال نيز روشن است ؛ زيرا منظور از فتنه و آزمايش بزرگ ، خطر انحرافاتى است كه از اصول و فروع دين ، دامن امت را مىگيرد و پيداست تا شخص پيامبر صلّى اللّه عليه و آله زنده است ، جلوى چنين انحرافاتى را مىگيرد ؛ هنگامى كه خورشيد غروب كند ، خفّاش‌ها به پرواز در مىآيند و هنگامى كه خورشيد وجود رسول خدا صلّى اللّه عليه و آله غروب كند منافقان به جولان در مىآيند و آزمون بزرگ شروع مىشود ! سؤال سوّم اين كه فتنه و آزمونى كه پيامبر صلّى اللّه عليه و آله در اين خطبه اشاره كرد - كه بعد از من رخ مىدهد - چه بوده است ؟ در روايتى كه مشروح‌تر از روايت نهج البلاغه است چنين مىخوانيم : پيامبر صلّى اللّه عليه و آله فرمود : « إنّ أمّتي ستفتن من بعدي فتتأوّل القرآن و تعمل بالرّأى و تستحلّ الخمر بالنّبيذ و السّحت بالهديّة و الرّبا بالبيع و تحرّف الكتاب عن مواضعه و تغلب كلمة الضّلال فكن جليس بيتك حتّى تقلّدها فإذا قلّدتها جاشت عليك الصّدور و قلّبت لك الأمور ؛ امت من بعد از من\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nآزمايش مىشوند . قرآن را مطابق ميل خود تفسير مىكنند ( و به هر بهانه‌اى حرام خدا را حلال مىكنند ) ؛ شراب را به بهانهء نبيذ « 1 » و حرام و رشوه به صورت هديه و ربا را با نام بيع ، مجاز مىشمرند و كتاب خدا را تحريف معنوى مىكنند و سخن گمراهان غلبه مىكند . تو در آن روز در خانه بنشين تا زمانى كه به حكومت رسى ؛ ولى هنگامى كه حكومت در دست تو قرار گرفت ، حسد در سينه‌ها به حركت در مىآيد و ( مخالفان و حاسدانت ) كارهاى تو را به هم مىريزند ( ولى تو استقامت كن ) » . « 2 » اين حديث را كه ابن ابى الحديد در تفسير اين خطبه بيان كرده ، به خوبى نشان مىدهد كه فتنه بزرگ ، كدام فتنه بوده است . « 3 » چهارمين و آخرين سؤال اين كه : چرا على عليه السّلام دربارهء شهادت خود سؤال كرد ؟ مگر پيامبر صلّى اللّه عليه و آله هنگامى كه دربارهء اين فتنه سخن گفت به شهادت او اشاره كرد ؟ حال آن كه در خطبهء مورد بحث چيزى در اين زمينه ديده نمىشود .\r\nپاسخ اين سؤال چنين است : همان گونه كه گفتيم ، مرحوم سيّد رضى ( ره ) خطبه را خلاصه كرده ؛ در روايات مشروح‌تر چنين آمده است : على عليه السّلام بعد از آن كه ماجراى اين فتنه را از پيامبر اكرم صلّى اللّه عليه و آله شنيد عرض كرد : يا رسول اللّه صلّى اللّه عليه و آله ، تو به من وعدهء شهادت دادى ؛ از خدا بخواه زودتر نصيب من كند .\r\nپيامبر صلّى اللّه عليه و آله فرمود : اگر تو به زودى شهيد شوى چه كسى با « ناكثين » ، « قاسطين » و « مارقين » ( آتش افروزان جمل و اصحاب معاويه و خوارج ) پيكار مىكند ؟ آرى ، من به تو\r\n\r\n\r\n","description":"","footnote":"\r\n( 1 ) منظور از « نبيذ » - همان گونه كه در روايات اهل بيت عليهم السّلام وارد شده - اين است كه پيغمبر صلّى اللّه عليه و آله براى رفع سردى آب مدينه به ياران خود دستور داده بود ، در ظرف‌هاى بزرگ ذخيرهء آب ، تعدادى خرما بيندازند ( نه به گونه‌اى كه آب مضاف شود ) ولى بعدا گروهى از منافقان اين موضوع را بهانه كردند ؛ مقدار زيادى خرما در آب مىريختند ؛ تخمير مىشد و شراب رقيقى به دست مىآمد و مىخوردند !\r\n( 2 ) بحار الانوار ، جلد 32 ، صفحهء 243 .\r\n( 3 ) شرح نهج البلاغه ، ابن ابى الحديد ، جلد 9 ، صفحهء 206 .\r\n","page_name":" 153 ","page_number":153},
  {"content":"\r\n\r\nوعدهء شهادت داده‌ام و شهيد هم خواهى شد و محاسن تو از خون فرقت رنگين خواهد شد . ( أما إنّي وعدتك الشّهادة و ستشهد ، تضرب على هذه فتخضب هذه ) . « 1 »\r\n\r\n2 - شهادت ، افتخار است نه مصيبت\r\nنكته بسيار جالبى كه در اين بخش از خطبه ديده مىشود سخنى است كه ميان پيامبر صلّى اللّه عليه و آله و على عليه السّلام رد و بدل مىشود ؛ و آن اين كه پيغمبر سخن از صبر در برابر شهادت مىگويد و على عليه السّلام سخن از شكر و بشارت . واكنشى اين گونه با موضوع شهادت ، نشانهء اوج ايمان و عشق نسبت به ايثار در راه خدا و ارزش‌هاى والاى اسلامى است كه تاكنون از شخص ديگرى جز آن حضرت نقل نشده است و گفتار آن حضرت به هنگامى كه در محراب عبادت در خون خود غلطيد « فزت و ربّ الكعبة ؛ به خداوند كعبه پيروز شدم » ادامهء همين جريان است .\r\n* * *\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 9 ، صفحهء 206 .\r\n","page_name":" 154 ","page_number":154},
  {"content":"\r\n\r\n\r\nبخش پنجم\r\nو قال : « يا عليّ ، إنّ القوم سيفتنون بأموالهم ، و يمنّون بدينهم على ربّهم ، و يتمنّون رحمته ، و يأمنون سطوته ، و يستحلّون حرامه بالشّبهات الكاذبة ، و الأهواء السّاهية ، فيستحلّون الخمر بالنّبيذ ، و السّحت بالهديّة ، و الرّبا بالبيع » قلت : يا رسول اللّه ، فبأىّ المنازل أنزلهم عند ذلك ؟ أ بمنزلة ردّة ، أم بمنزلة فتنة ؟ فقال : « بمنزلة فتنة » .\r\n\r\nترجمه\r\n: ( پيامبر اكرم صلّى اللّه عليه و آله ) فرمود : اى على ، مردم بعد از من با ثروتشان آزمايش مىشوند .\r\nديندار بودن را منّتى بر خدا قرار مىدهند و ( با اين كه مرتكب گناهان بزرگى مىشوند ) انتظار رحمت خدا دارند و خود را از خشمش در امان مىبينند . حرام خدا را با شبهات دروغين و هوس‌هاى غفلت‌زا حلال مىشمارند . شراب را به نام « نبيذ » ، و رشوه را به نام « هديه » و ربا را به اسم « تجارت » حلال مىپندارند . عرض كردم : اى رسول خدا صلّى اللّه عليه و آله ، در چنين شرايطى ، اين افراد را كه داراى چنين صفاتى هستند در چه مرتبه‌اى قرار دهم ؟ آيا كار آن‌ها به منزلهء ارتداد و بازگشت از دين است يا به منزلهء فتنه و انحراف از احكام خدا ؟\r\nفرمود : به منزلهء فتنه بدان ( و با آنان همچون مسلمانان خطا كار رفتار كن ) .\r\n* * *\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\nشرح و تفسير حرام خدا را با كلاه شرعى حلال مىشمرند !\r\nامام عليه السّلام در اين بخش از خطبه كه آخرين بخش آن است در ادامهء نقل كلام پيامبر صلّى اللّه عليه و آله در خصوص فتنه و آزمون بزرگ كه بعد از آن حضرت رخ مىدهد ، چنين مىگويد : « آن حضرت ( به من ) فرمود : اى على ، مردم بعد از من با ثروتشان آزمايش مىشوند . ديندار بودن را منّتى بر خدا قرار مىدهند و ( با اين كه مرتكب گناهان بزرگى مىشوند ) انتظار رحمت از خدا دارند و خود را از خشمش در امان مىبينند . حرام خدا را با شبهات دروغين و هوس‌هاى غفلت‌زا حلال مىشمرند . شراب را به نام « نبيذ » ، و رشوه را به نام « هديه » و ربا را به اسم « تجارت » ، حلال مىپندارند ! » ( و قال : « يا عليّ ، إنّ القوم سيفتنون بأموالهم ، و يمنّون بدينهم على ربّهم ، و يتمنّون رحمته ، و يأمنون سطوته ، و يستحلّون حرامه بالشّبهات الكاذبة ، و الأهواء السّاهية ، فيستحلّون الخمر بالنّبيذ ، و السّحت « 1 » بالهديّة ، و الرّبا بالبيع » ) .\r\nرسول خدا صلّى اللّه عليه و آله در اين بخش از سخنش بر جزئياتى از اين آزمون بزرگ و فتنهء فراگير انگشت مىنهد و به پنج وصف از اوصاف گروهى كه امتحان مىشوند اشاره مىكند . قبل از هر چيز تصريح مىكند كه آن‌ها به اموالشان امتحان مىشوند ؛ اشاره به اين كه مال ، عمده‌ترين وسيلهء امتحان آن‌هاست ؛ همان گونه كه در هر عصر و زمانى چنين است و ديگر اين كه آن‌ها گرفتار غرور بى دليلىاند ؛ چرا كه مسلمان بودن خود را به رخ مردم مىكشند و گويا منّتى بر خدا دارند ؛ با تمام آلودگىها خود را مشمول رحمت خدا و در امان از عذاب او مىپندارند و چنين است حال تمام گنهكاران مغرور و از خود راضى . قرآن مجيد دربارهء گروهى از اعراب تازه مسلمان كه داراى همين صفات بودند ، مىگويد :\r\n\r\n\r\n","description":"","footnote":"\r\n( 1 ) « سحت » در اصل به معناى جدا كردن پوست چيزى است ، سپس به هر مال نامشروعى مخصوصا « رشوه » اطلاق شده است ؛ زيرا اين گونه اموال ، صفا و طراوت و بركت را از انسان دور مىكند ؛ همان گونه كه درخت پوست كنده پژمرده مىشود .\r\n","page_name":" 156 ","page_number":156},
  {"content":"\r\n\r\n«  « يَمُنُّونَ عَلَيْكَ أَنْ أَسْلَمُوا قُلْ لا تَمُنُّوا عَلَيَّ إِسْلامَكُمْ بَلِ اللَّهُ يَمُنُّ عَلَيْكُمْ أَنْ هَداكُمْ لِلْإِيمانِ إِنْ كُنْتُمْ صادِقِينَ »  ؛ آن‌ها بر تو منّت مىنهند كه اسلام آورده‌اند ؛ بگو :\r\nاسلام آوردن خود را بر من منّت نگذاريد ؛ بلكه خدا بر شما منّت مىنهد كه شما را به سوى ايمان هدايت كرده است اگر ( در ادعاى ايمان ) راستگوييد » . « 1 » و از ويژگىهاى ديگر آن‌ها اين است كه كارهاى حرام را كه مورد علاقهء آن‌هاست ، زير پوشش‌هاى فريبنده‌اى قرار مىدهند يا براى اين كه مردم را بفريبند و يا حتى وجدان خود را نيز فريب دهند ، به سراغ شراب مىروند . وقتى به آن‌ها گفته شود : شراب از محرّمات مسلّم است مىگويند : اين همان نبيذى است كه پيامبر اكرم صلّى اللّه عليه و آله و اصحابش از آن مىنوشيدند ؛ در حالى كه آن نبيذ نه مسكر بود و نه حرام ؛ بلكه پيامبر اكرم صلّى اللّه عليه و آله هنگامىكه يارانش بعد از ورود به مدينه از سرد بودن طبيعت آب مدينه و ناراحتىهاى گوارشى شكايت كردند ، به آنها فرمود : چند دانه‌اى خرما درون خمرهء آب بريزيد تا مشكل شما بر طرف گردد . اين آب نه مضاف مىشد و نه خرما در حدّى بود كه مسكر شود . از آن مىنوشيدند و وضو مىگرفتند ؛ ولى بعضى از گمراهان آن را بهانه كردند ؛ مقدار زيادى خرما در آب مىريختند و در جاى گرمى قرار مىدادند تا تخمير و به مسكر تبديل شود و آن را به نام نبيذ مىنوشيدند . « 2 » همچنين بسيارى از افراد گناهكار و ضعيف الايمان در گذشته و حال ، نام رشوه را هديه مىگذاشتند و نيز در پوشش معاملات صورى به ربا خوارى مشغول شده و مىشوند .\r\nبديهى است در محيطهاى مذهبى كه گناه آشكار ، مشكلات زيادى دارد گنهكاران ترجيح مىدهند كه اعمال خود را در پوشش عناوين فريبنده‌اى انجام دهند . اين همان است كه به نام فتنه و آزمون بزرگ از آن خبر داده‌اند .\r\nو در آخرين جمله از اين بخش از خطبه مىخوانيم كه على عليه السّلام مىگويد : « عرض كردم :\r\n\r\n\r\n","description":"","footnote":"\r\n( 1 ) حجرات ، آيهء 17 .\r\n( 2 ) به كتاب كافى ، جلد 6 ، صفحهء 416 ، حديث 3 مراجعه كنيد .\r\n","page_name":" 157 ","page_number":157},
  {"content":"\r\n\r\nاى رسول خدا ، در چنين شرايطى اين گونه افراد را كه داراى چنين صفاتى دارند ، در چه مرتبه‌اى قرار دهم ؟ آيا كار آن‌ها به منزلهء ارتداد و بازگشت از دين است و يا به منزلهء فتنه و انحراف از احكام خدا ؟ فرمود : آن را به منزلهء فتنه بدان ( و با آن‌ها همچون مسلمانان خطا كار رفتار كن ) » ( قلت : يا رسول اللّه ، فبأىّ المنازل أنزلهم عند ذلك ؟\r\nأبمنزلة ردّة « 1 » ، أم بمنزلة فتنة ؟ فقال : « بمنزلة فتنة » ) .\r\nبا توجه به اين كه اين افراد ظاهرا دو اصل اساسى دين ( توحيد و نبوّت ) را قبول داشتند و انحراف شديد آن‌ها در برنامه‌هاى عملى بود ؛ حتى ضروريات دين را به ظاهر انكار نمىكردند و مخالفت‌هاى خود را در پوشش عناوين حلال به اصطلاح انجام مىدادند ؛ لذا حكم ارتداد بر آن‌ها جارى نمىشد و على عليه السّلام هم هرگز با آنان همچون مرتد عمل نكرد .\r\n\r\nنكته رگ ، رگ است اين آب شيرين ، آب شور\r\nآن چه پيامبر اكرم صلّى اللّه عليه و آله در مورد فتنه و آزمون بزرگ در اين حديث بيان فرموده نه تنها در عصر حكومت على عليه السّلام كه در عصر ما نيز با تمام ويژگىها خود نمايى مىكند . بسيارى از افراد ، هنگامى كه پاى مال و ثروت نامشروع به ميان مىآيد ، گام‌هاىشان مىلغزد ؛ خود را در صف مؤمنان مىپندارند ؛ گويى بر خدا منّت مىنهند كه مسلمانند و اميد به رحمت او دارند ! و از همه بدتر ارتكاب گناهان بزرگ در پوشش‌هاى عناوين مباح و فريبنده يا به تعبير ديگر تقلّب نسبت به قانون يعنى از پوشش‌هاى ظاهرا قانونى براى فرار از واقعيت قانون استفاده مىكنند .\r\n\r\n\r\n","description":"","footnote":"\r\n( 1 ) « ردّة » ( بر وزن مكّه ) به معناى يك بار بازگشت از چيزى است و « ردّة » ( بر وزن فتنه ) به معناى ارتداد و بازگشت از دين است . در خطبهء مذكور معناى دوّم مورد نظر است .\r\n","page_name":" 158 ","page_number":158},
  {"content":"\r\n\r\nامروز با چشم خود مىبينيم بسيارى از ربا خواران به انواع حيله‌ها متوسّل مىشوند ؛ گاه به اسم فروختن اسكناس به اسكناس ؛ گاه از طريق « ضمّ ضميمه » يعنى شىء ارزانى را به مال مورد نظر ضميمه كردن و آن را به قيمت‌هاى گزاف فروختن ؛ گاهى به نام كارمزد و گاه بيع شرطهاى دروغين يا حق العمل و پورسانت و جريمهء دير كرد و بهانهء تورم و امثال اين عناوين كاذبه ربا را حلال مىشمرند و كار به جايى رسيده كه تحقق حديث معروف پيامبر اكرم صلّى اللّه عليه و آله را كاملا احساس مىكنيم كه فرمود :\r\n« يأتي على النّاس زمان لّا يبقى أحد إلّا أكل الرّبا فإن لم يأكله أصابه من غباره « 1 » ؛ زمانى بر مردم مىرسد كه ربا دامان همه را مىگيرد ؛ حتى كسانى كه از آن بر كنارند گرد و غبارش بر دامانشان مىنشيند » .\r\nبه يقين ، اين نوع مخالفت با قوانين الهى از مخالفت صريح و آشكار بدتر و خطرناك‌تر است ؛ زيرا ممكن است به سرعت در جامعه فراگير شود ، بى آن كه به مانعى برخورد كند ؛ در حالى كه گناهان آشكار چنين نيست و در يك جامعه مذهبى با موانع زيادى برخورد مىكند . افزون بر اين ، اين گونه فرار از قانون ، گناه مضاعفى است ؛ هم گناه ربا خوارى است و هم ريا كارى و بازى با احكام دين .\r\nبه تعبير ديگر ، در اين نوع فرار از قانون ، تنها صورتى از قانون و حكم الهى باقى مىماند ؛ بى آن كه محتوا و فلسفهء آن وجود داشته باشد ؛ مثلا تحريم ربا خوارى به دليل مفاسد زيادى است كه در نظام اقتصادى جامعه به وجود مىآيد و سبب فاصلهء طبقاتى و ثروتمندتر شدن ثروتمندان و فقيرتر شدن فقيران مىگردد ؛ به همين جهت زشتى آن از زناى با محارم بيش‌تر شمرده شده و به جنگ با خدا معرفى شده است و در احاديث اسلامى ، هفت نوع مفسدهء مختلف براى آن ذكر شده كه در بحث ربا شرح داده‌ايم . « 2 » آيا با يك صورت سازى و مثلا اضافه كردن يك سير نبات يا يك قوطى كبريت با يك\r\n\r\n\r\n","description":"","footnote":"\r\n( 1 ) مستدرك الوسائل ، جلد 13 ، صفحهء 333 .\r\n( 2 ) به كتاب « ربا و بانكدارى » تأليف « آية اللّه العظمى مكارم شيرازى » مراجعه كنيد .\r\n","page_name":" 159 ","page_number":159},
  {"content":"\r\n\r\nمعاملهء سنگين ربوى ، همه اين مفاسد حل مىشود ؟ ! ! هرگز ! آيا به گفتهء مرحوم وحيد بهبهانى تمام مشكل در كلمه سحت و رباست ؟ و تمام گناه ربا فقط به اين الفاظ بر مىگردد يا حكمتى در اين حكم بوده ، كه بايد ملحوظ شود ؟ !\r\n* * *\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nخطبهء 157 « 1 » و من خطبة له عليه السّلام يحثّ الناس على التّقوى\r\nاز خطبه‌هاى امام عليه السّلام است كه در آن ، مردم را به تقوا ، تشويق و ترغيب مىكند .\r\n\r\nخطبه در يك نگاه\r\nدر اين خطبه ، امام عليه السّلام مانند بسيارى از خطبه‌هاى نهج البلاغه ، سخن را با حمد و ثناى الهى شروع مىكند ؛ سپس در چند بخش به مسائل حساسى مىپردازد . در بخش اوّل از عبرت گرفتن از تاريخ پيشينيان - كه سرنوشت مشابهى با ما دارند - سخن مىگويد و ما را به اعماق تاريخ گذشته فرو مىبرد تا آيندهء خويش را آشكارا ببينيم و راه\r\n\r\n\r\n","description":"","footnote":"\r\n( 1 ) سند خطبه :\r\nگرچه محتواى خطبه به قدرى والاست و الفاظ فصيح و بليغ كه صادر شدن آن مانند ساير خطبه‌هاى نهج البلاغه از غير امام معصوم عليه السّلام بسيار بعيد است ؛ ولى با اين حال به بعضى از مداركى كه در كتاب مصادر نهج البلاغه آمده اشاره مىكنيم : « ابن اثير » عالم لغوى در « نهاية » در مادهء « شول » و همچنين مادهء « ربك » به بخش‌هايى از اين خطبه اشاره مىكند و در غرر الحكم نيز بعضى از جمله‌هاى اين خطبه با مقدارى تفاوت بيان شده است كه نشان مىدهد از منبعى غير از نهج البلاغه گرفته شده است .\r\n","page_name":" 161 ","page_number":161},
  {"content":"\r\n\r\nسعادت را پيدا كنيم .\r\nدر بخش دوّم ، به اهمّيّت تقوا و برگرفتن زاد و توشه از زندگى دنيا براى آخرت اشاره مىكند و هشدار مىدهد كه پايان زندگى هيچ كس نمايان نيست . بكوشيد تا غافلگير نشويد .\r\nدر بخش سوّم از مراقبان الهى نسبت به اعمال انسان از جمله اعضاى پيكر هر شخص و فرشتگانى كه حافظان اعمالند ، ياد مىكند .\r\nدر بخش چهارم به پايان زندگى و عالم غربت قبر و خانهء تنهايى و فناى دنيا و بر پايى قيامت اشاره كرده ، با جملات كوتاه و تكان دهنده‌اى در اين زمينه ، خطبه را به پايان مىبرد .\r\n* * *\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n\r\nبخش اوّل\r\nالحمد للّه الّذي جعل الحمد مفتاحا لذكره ، و سببا للمزيد من فضله ، و دليلا على آلائه و عظمته .\r\nعباد اللّه ، إنّ الدّهر يجري بالباقين كجريه بالماضين ؛ لا يعود ما قد ولّى منه ، و لا يبقى سرمدا ما فيه .\r\nآخر فعاله ، كأوّله . متشابهة أموره ، متظاهرة أعلامه . فكأنّكم بالسّاعة تحدوكم حدو الزّاجر بشوله : فمن شغل نفسه به غير نفسه تحيّر في الظّلمات ، و ارتبك في الهلكات ، و مدّت به شياطينه في طغيانه ، و زيّنت له سيّىء أعماله . فالجنّة غاية السّابقين ، و النّار غاية المفرّطين .\r\n\r\nترجمه\r\n: حمد و ستايش ، مخصوص خداوندى است كه « حمد » را كليد ذكر و ياد خود قرار داده و آن را سبب فزونى فضل و رحمتش و دليل بر نعمت‌ها و عظمتش ساخته است .\r\nبندگان خدا ! روزگار بر بازماندگان ، آن سان مىگذرد كه بر پيشينيان گذشت . آن چه از زندگى دنيا گذشته است باز نمىگردد و آن چه در آن هستيم جاودان نمىماند . آخرين كار اين جهان ، همچون نخستين كار اوست . امورش شبيه به يكديگر و نشانه‌هايش روشن و آشكار است . گويا ساعت ( پايان زندگى ) شما را با سرعت به پيش مىراند ؛ همان گونه كه ساربان ، شتران سبكبار را . آن كس كه به غير خويش پردازد و از خود غافل شود ، در تاريكىها سرگردان مىماند و در مهلكه‌ها گرفتار مىشود . شياطين او را در طغيانش به\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nپيش مىرانند و اعمال بدش را در نظرش نيك جلوه مىدهند . بهشت سر منزل پيش تازان ( در طاعت خدا ) و آتش دوزخ پايان كار كوتاهى كنندگان و تقصير كاران است .\r\n\r\nشرح و تفسير توجهى ديگر به مبدأ و معاد\r\nامام عليه السّلام خطبه را با حمد خداوند اما با تعبيرات تازه‌اى آغاز مىكند و مىفرمايد : « حمد و ستايش ، مخصوص خداوندى است كه « حمد » را كليد ذكر و ياد خود قرار داده و آن را سبب فزونى فضل و رحمتش و دليل بر نعمت‌ها و عظمتش ساخته است » ( الحمد « 1 » للّه الّذي جعل الحمد مفتاحا لذكره ، و سببا للمزيد من فضله ، و دليلا على آلائه و عظمته ) .\r\nدر اين كه منظور از « ذكر » در اين جا چيست ؟ گاه گفته شده : قرآن مجيد است كه در بعضى از آيات قرآن از آن به ذكر تعبير شده ؛ چرا كه سورهء حمد سرآغاز آن مىباشد ( بنابر اين كه سورهء حمد ، نخستين سوره‌اى باشد كه بر پيامبر اكرم صلّى اللّه عليه و آله نازل شده يا قرآن به صورت كنونى در زمان پيامبر صلّى اللّه عليه و آله به دستور حضرتش گردآورى شده و سورهء حمد سرآغاز آن بوده باشد « 2 » ) .\r\nو يا اين كه به چندين سوره از قرآن اشاره است كه با حمد خدا آغاز مىشود ( سوره‌هاى حمد ، انعام ، كهف ، سبأ و فاطر ) .\r\nيا اين كه ذكر ، اشاره به هر گونه ياد خداست و در احاديث اسلامى از پيامبر اكرم صلّى اللّه عليه و آله وارد شده كه « كلّ كلام لا يبدأ فيه به حمد اللّه فهو أجذم ؛ هر سخنى كه با حمد خدا\r\n\r\n\r\n","description":"","footnote":"\r\n( 1 ) « حمد » در لغت به معناى ستايش كردن در مقابل كار يا صفت نيك اختيارى است و از آن جا كه يكى از كارهاى بسيار نيك ، بخشيدن نعمت به نيازمندان است ، اين واژه به معناى شكر نيز به كار مىرود .\r\n( 2 ) اين احتمال را در تفسير نمونه در بحث سورهء حمد تقويت كرده‌ايم و نام گذارى اين سوره به « فاتحة الكتاب » را در روايات نبوى دليل بر آن مىدانيم .\r\n","page_name":" 164 ","page_number":164},
  {"content":"\r\n\r\nشروع نشود بريده است » . « 1 » به همين دليل ، سرآغاز غالب خطبه‌هاى پيامبر اكرم و معصومين عليهم السّلام را حمد و ستايش پروردگار مشاهده مىكنيم و جملهء « سببا للمزيد من فضله » اشاره به آيهء شريفهء  « لَئِنْ شَكَرْتُمْ لَأَزِيدَنَّكُمْ »  مىباشد كه شكر و حمد خدا را مايهء فزونى نعمت قرار داده است . « 2 » توجه داشته باشيد كه در بسيارى از آيات قرآن ، حمد به معناى شكر به كار رفته است .\r\nو جملهء « دليلا على آلائه و عظمته » اشاره به اين است كه هنگامى كه حمد و ستايش و شكر خدا را به جا مىآوريم هم به نعمت‌هاى گوناگون او توجّه مىكنيم و هم به مقام عظمتش .\r\nسپس امام عليه السّلام بندگان خدا را مخاطب قرار داده و نسبت به ناپايدارى دنيا هشدار مىدهد و به عبرت گرفتن از پيشينيان توصيه مىكند و مىفرمايد : « بندگان خدا ! روزگار بر بازماندگان ، آن سان مىگذرد كه بر پيشينيان گذشت ! » ( عباد اللّه ، إنّ الدّهر « 3 » يجري بالباقين كجريه بالماضين ) .\r\nاين سخن ، اشاره به مطلب معروفى است كه مىگوييم تاريخ همواره تكرار مىشود و حوادث امروز - با تفاوت مختصرى - همچون حوادث ديروز است . و بعد در توضيح آن مىفرمايد : « آن چه از زندگى دنيا گذشته است باز نمىگردد و آن چه در آن هستيم جاودان نمىماند . آخرين كار اين جهان ، همچون نخستين كار اوست ؛ امورش شبيه به يكديگر و\r\n\r\n\r\n","description":"","footnote":"\r\n( 1 ) فقه السّنة ، جلد 2 ، صفحهء 230 . ( در اين زمينه روايات ديگرى در كتاب « مغنى ابن قدامه » و « نيل الأوطار شوكانى » نيز نقل شده است ) .\r\n( 2 ) اين جمله ، نشان مىدهد كه از ميان احتمالات سه گانهء مزبور در مورد حمد ، احتمال سوّم مناسب‌تر است .\r\n( 3 ) « دهر » به گفتهء راغب در مفردات ، در اصل اسمى است براى مجموع عمر جهان ؛ سپس به معناى وسيع‌ترى كه عبارت از روزگار و زمان و تاريخ زندگى بشر است اطلاق شده ؛ گاه به معناى مردم زمانه و گاه به معناى خالق زمان نيز به كار مىرود .\r\n","page_name":" 165 ","page_number":165},
  {"content":"\r\n\r\nنشانه‌هايش روشن و آشكار است » ( لا يعود ما قد ولّى منه ، و لا يبقى سرمدا ما فيه .\r\nآخر فعاله ، كأوّله . متشابهة أموره ، متظاهرة أعلامه ) .\r\nآرى ، اگر دقت كنيم سلسله‌اى از اصول كلى را بر تاريخ بشر حاكم مىبينيم كه هر روز در چهرهء جديدى خود را نشان مىدهد و به همين دليل ، هر كس مىتواند به آيندهء خود با دقت در تاريخ گذشتگان ، آگاه شود ؛ چرا كه تاريخ ديروز آينه تمام نماى امروز است .\r\nپيوسته گروهى به قدرت مىرسند و همه چيز را در قبضهء خود مىگيرند ؛ چيزى نمىگذرد كه ناتوان مىشوند و قدرت را به اختيار يا به اجبار به ديگران مىسپارند .\r\nهنگامى كه سرآمد حكومت آن‌ها فرا رسيد به حكم قطعى پروردگار بايد جاى خود را به ديگران دهند :  « فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ »  .\r\nهمواره گروهى متولّد مىشوند ؛ سپس به جوانى مىرسند بعد وارد مرحلهء پيرى و ناتوانى مىشوند و همچون برگ خشكيده‌اى در برابر تندباد اجل قرار مىگيرند و به مردگان مىپيوندند و در زير خاك‌هاى تيره و تار پنهان مىشوند .\r\n زادن و كشتن و پنهان كردن * چرخ را رسم و ره ديرين است ! \r\nسپس امام عليه السّلام با ذكر اين مقدمه به چند نصيحت و اندرز پر معنا پرداخته ، مىفرمايد :\r\nگويا ساعت ( پايان زندگى ) شما را با سرعت به پيش مىراند ؛ همان گونه كه ساربان شتران سبكبار را ! ( فكأنّكم بالسّاعة تحدوكم « 1 » حدو الزّاجر بشوله ) .\r\nبا توجه به اين كه زاجر به ساربانى گفته مىشود كه با شدت ، شتران را مىراند و « شول » ( جمع شائله ) به شترانى گفته مىشود كه سبكبار باشند ؛ يعنى مدتى از وضع حملشان گذشته و پستانشان خشكيده است و طبيعتا ساربان ملاحظهء حال آن‌ها را نمىكند ، چنين نتيجه مىگيريم كه روزگار و سرآمد عمر با شدت هر چه بيش‌تر مردم را به سوى فنا مىراند .\r\n\r\n\r\n","description":"","footnote":"\r\n( 1 ) « تحدو » از مادّهء « حدو » و « حدى » به معناى راندن شتر همراه با آواز مخصوصى است كه ساربان‌ها مىخوانند ؛ ولى سپس به هر گونه راندن و سوق دادن اطلاق شده است .\r\n","page_name":" 166 ","page_number":166},
  {"content":"\r\n\r\nشب‌ها و روزها به سرعت مىگذرد . سال و ماه‌ها طى مىشود . حوادث غير منتظره ، بيمارىها ، بلاها ، جنگ‌ها و امور ديگرى از اين قبيل همه و همه ، انسان‌ها را هدف گرفته‌اند .\r\nبعد از اين هشدار ، همگان را به اين حقيقت متوجّه مىسازد و مىفرمايد : « آن كس كه به غير خويش پردازد و از خود غافل شود ، در تاريكىها سرگردان مىماند و در مهلكه‌ها گرفتار مىشود . شياطين او را در طغيانش به پيش مىرانند و اعمال بدش را در نظرش جلوه مىدهند ! » ( فمن شغل نفسه به غير نفسه تحيّر في الظّلمات ، و ارتبك « 1 » في الهلكات ، و مدّت به شياطينه في طغيانه ، و زيّنت له سيّىء أعماله ) .\r\nهر انسانى مجموعه‌اى از عيوب و نقصان‌ها و نقاط ضعف را در خود دارد و تنها راه نجات او پرداختن به اصلاح آن‌هاست تا به تدريج به صورت انسان كاملى درآيد و شايستهء قرب خدا و نام والاى خليفة اللّه شود ؛ ولى كسى كه به بيرون خويش يعنى به انسان‌هاى ديگر يا مسايلى از قبيل : مال و مقام و ثروت و جاه بپردازد ، سرگردانى و گرفتارى او يقينى است و از آن اسفبارتر اين كه شياطين ، چنين انسان غافلى را در طغيانش تشويق مىكنند و اعمال زشت او را چنان زينت مىدهند كه جزو نقاط قوّت خود مىشمرد و به آن افتخار مىكند . بديهى است چنين انسان گرفتارى راه نجاتى نخواهد داشت .\r\nقرآن مجيد دربارهء اين گونه افراد مىفرمايد : «  « كَمَنْ مَثَلُهُ فِي الظُّلُماتِ لَيْسَ بِخارِجٍ مِنْها كَذلِكَ زُيِّنَ لِلْكافِرِينَ ما كانُوا يَعْمَلُونَ »  ؛ آن‌ها همچون كسىاند كه در ظلمت‌ها گرفتار شده و از آن خارج نمىگردد . آرى ، اين گونه براى كافران ، اعمال زشتى را كه انجام مىدادند ، تزيين شده است » . « 2 » و در پايان اين بخش به سرنوشت نهايى و سرانجام كار اشاره كرده ، مىفرمايد :\r\n\r\n\r\n","description":"","footnote":"\r\n( 1 ) « ارتبك » از مادهء « ربك » ( بر وزن ربط ) به معناى پريشان و درهم شدن كار است ؛ به گونه‌اى كه نجات براى انسان مشكل شود .\r\n( 2 ) انعام ، آيهء 122 .\r\n","page_name":" 167 ","page_number":167},
  {"content":"\r\n\r\n« بهشت ، سرمنزل پيش تازان و آتش دوزخ پايان كار تقصير كاران است » ( فالجنّة غاية السّابقين ، و النّار غاية المفرّطين ) .\r\nمنظور از « سابقين » سبقت گيرندگان در مسير طاعت خداست ؛ كه سرمنزل مقصودشان بهشت است ؛ همان گونه كه قرآن مىفرمايد :  « سابِقُوا إِلى مَغْفِرَةٍ مِنْ رَبِّكُمْ وَ جَنَّةٍ عَرْضُها كَعَرْضِ السَّماءِ وَ الْأَرْضِ أُعِدَّتْ لِلَّذِينَ آمَنُوا »  . « 1 » و جملهء « و النّار غاية المفرّطين » اشاره به كسانى است كه به علت كوتاهى و تقصير و از دست دادن فرصت‌ها گرفتار خسران و زيان شده و سرانجام‌شان دوزخ است ؛ همان گونه كه قرآن دربارهء اين افراد مىگويد : « روز قيامت مىگويند : اى افسوس بر ما كه دربارهء قيامت كوتاهى كرديم ! »  « قالُوا يا حَسْرَتَنا عَلى ما فَرَّطْنا فِيها »  . « 2 »\r\n\r\nنكته چگونه تاريخ تكرار مىشود ؟\r\nتاريخ بشر مجموعه‌اى است از حوادث بىشمار و بسيار متنوّع و گوناگون ؛ ولى هنگامى كه درست در آن دقّت مىكنيم مىتوانيم ويژگىهايى براى حوادث گوناگون آن پيدا كنيم و همه را در گروه‌هاى معيّن و عناوين خاصّى بگنجانيم ، بخشى از آن ويژگىها چنين است :\r\n1 - زوال سريع نعمت‌ها و قدرت‌ها : آرى نعمت‌ها و قدرت‌ها به سرعت مىآيند و مىروند و جاى خود را به ديگرى مىسپارند .\r\n2 - ناپايدارى : از ويژگىهاى حوادث اين جهان ، ناپايدارى است . تا انسان به چيزى دل خوش مىكند ، آن را از دست مىدهد و تا به كسى دل مىبندد ، جاى خالى او را مشاهده مىكند .\r\n\r\n\r\n","description":"","footnote":"\r\n( 1 ) حديد ، آيهء 21 .\r\n( 2 ) انعام ، آيهء 31 .\r\n","page_name":" 168 ","page_number":168},
  {"content":"\r\n\r\n3 - بىوفايى در مردم دنيا و حوادث اين جهان ، يكى ديگر از صفات چشمگير است ؛ تا آن جا كه به صورت ضرب المثل درآمده ، مىگويند : « دنيا به چه كسى وفا كرده كه به ما كند ؟ » .\r\n4 - غرورها و شكست‌هاى ناشى از آن : تاريخ جهان ، افراد و گروه‌هاى زيادى را به خاطر دارد كه روزى پيروز شدند و در پى پيروزى مغرور گشتند ؛ ولى سرانجام غرورشان آن‌ها را بر خاك ذلّت نشاند و بينى آن‌ها را به خاك ماليد .\r\n5 - تغيير حالات و روحيات : نزديك‌ترين دوستان انسان ، گاه خطرناك‌ترين دشمن او مىشوند . گاهى دوستان ديروز ، دشمنان امروزند . اين ويژگى مخصوصا در ميان حاكمان و سياستمداران جهان كاملا به چشم مىخورد .\r\n6 - زمينه‌هاى محبّت و نفرت : آن چه باقى مىماند و مايهء ياد نيك مردم جهان است نيكىها ، محبّت‌ها ، جوانمردىها و اخلاص‌هاست و آن چه مايهء نفرين و لعنت و بدنامى مىشود ، ظلم و ستم‌ها و ناجوانمردىهاست .\r\n* * *\r\n\r\n","description":"","footnote":"","page_name":" 169 ","page_number":169},
  {"content":"\r\n . \r\n","description":"","footnote":"","page_name":" 170 ","page_number":170},
  {"content":"\r\n\r\n\r\nبخش دوّم\r\nاعلموا ، عباد اللّه ، أنّ التّقوى دار حصن عزيز ، و الفجور دار حصن ذليل ، لا يمنع أهله ، و لا يحرز من لجأ إليه . ألا و بالتّقوى تقطع حمة الخطايا ، و باليقين تدرك الغاية القصوى .\r\nعباد اللّه ، اللّه اللّه في أعزّ الأنفس عليكم ، و أحبّها إليكم : فإنّ اللّه قد أوضح لكم سبيل الحقّ و أنار طرقه . فشقوة لازمة ، أو سعادة دائمة ! فتزوّدوا في أيّام الفناء لأيّام البقاء . قد دللتم على الزّاد ، و أمرتم بالظّعن ، و حثثتم على المسير ؛ فإنّما أنتم كركب وقوف ، لا يدرون متى يؤمرون بالسّير . ألا فما يصنع بالدّنيا من خلق للآخرة ! و ما يصنع بالمال من عمّا قليل يسلبه ، و تبقى عليه تبعته و حسابه ! عباد اللّه ، إنّه ليس لما وعد اللّه من الخير مترك ، و لا فيما نهى عنه من الشّرّ مرغب .\r\nعباد اللّه ، أحذروا يوما تفحص فيه الأعمال ، و يكثر فيه الزّلزال و تشيب فيه الأطفال .\r\n\r\nترجمه\r\n: بندگان خدا بدانيد كه تقوا دژى است محكم و استوار ( كه ساكنان خود را از گزند عذاب دنيا و آخرت حفظ مىكند ) و فجور و بىتقوايى ، حصارى است سست و بىدفاع كه ساكنانش را ( از خطرها ) باز نمىدارد و كسى را كه به آن پناه برد حفظ نمىكند . آگاه باشيد\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nبا تقوا مىتوان نيش زهر آلود گناهان را قطع كرد و با يقين به برترين مرحلهء مقصود رسيد .\r\nبندگان خدا ! خدا را خدا را ؛ مراقب عزيزترين و محبوب‌ترين نفوس نسبت به خويش باشيد ( دست كم بر خود رحم كنيد ؛ ) چرا كه خداوند راه حق را براى شما آشكار ساخته و طرق آن را روشن نموده است و سرانجام كار ( از دو حال خارج نيست ) يا بدبختى دايمى است و يا نيكبختى هميشگى ؛ حال كه چنين است در اين ايّام فانى براى ايّام باقى زاد و توشه فراهم سازيد ، زاد و توشه لازم به شما معرفى شده و فرمان كوچ داده شده است و با سرعت شما را به حركت در آورده‌اند . شما همچون كاروانى هستيد كه در منزلگاهى توقف كرده و نمىدانيد چه وقت دستور حركت به او داده مىشود . بدانيد آن‌كس كه براى آخرت آفريده شده با دنيا ( و دنيا پرستى ) چه كار دارد ؟ و آن كس كه به زودى ثروتش را از او مىگيرند ، با اموال و ثروت دنيا چه مىكند ؟ ثروتى كه ( سودش براى دگران است و ) مؤاخذه و حسابش بر او . اى بندگان خدا ! آن چه را خداوند وعدهء نيك نسبت به آن داده است جاى ترك نيست و آن چه را از بدىها نهى كرده قابل دوست داشتن نمىباشد . اى بندگان خدا ! از روزى كه اعمال بررسى دقيق مىشود ، بر حذر باشيد ؛ روزى كه تزلزل و اضطراب در آن بسيار است و كودكان در آن پير مىشوند !\r\n\r\nشرح و تفسير ناپايدارى دنيا\r\nدر اين بخش از خطبهء امام عليه السّلام بعد از بيانات گذشته پيرامون ناپايدارى دنيا و آماده ساختن مخاطبان خود براى شنيدن اندرزهاى نافع و سودمند مىفرمايد : « بندگان خدا بدانيد كه تقوا دژى است محكم و استوار ( كه ساكنان خود را از گزند عذاب دنيا و آخرت حفظ مىكند ) و فجور و بىتقوايى ، حصارى سست و بىدفاع كه ساكنانش را ( از خطرها ) باز نمىدارد و كسى را كه به آن پناه برد حفظ نمىكند » ( اعلموا ، عباد اللّه ، أنّ التّقوى دار حصن عزيز ، و الفجور دار حصن ذليل ، لا يمنع أهله ، و لا يحرز من لجأ إليه ) .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nاشاره به اين كه تقوا كه يك ملكهء نيرومند باز دارندهء باطنى است ، انسان را از آلودگى به گناهان باز مىدارد و همين امر سبب مىشود از پيامدهاى نامطلوب گناه در دنيا و آخرت در امان بماند ؛ به عكس افراد بىتقوا در برابر وسوسه‌هاى نفس و شياطين جن و انس نفوذ پذيرند و به آسانى در پرتگاه گناه مىلغزند و سقوط آن‌ها سبب رسوايى در دنيا و عذاب الهى در آخرت مىشود .\r\nسپس دوّمين اثر مهم تقوا را چنين بيان مىفرمايد : « آگاه باشيد با تقوا مىتوان نيش زهر آلود گناهان را قطع كرد و با يقين به برترين مرحلهء مقصود رسيد » ( ألا و بالتّقوى تقطع حمة « 1 » الخطايا ، و باليقين تدرك الغاية القصوى ) .\r\nامام عليه السّلام در اين جا گناهان را به حيوانات گزندهء سمى همچون مار و عقرب تشبيه كرده كه تقوا نيش زهر آلود آن‌ها را قطع مىكند . آرى ! تقوا پادزهرى است مؤثر و حيات بخش و از آن جا كه تقوا و يقين ، لازم و ملزوم يكديگرند مىفرمايد : كسى كه بر مركب يقين سوار شود به سر منزل مقصود خواهد رسيد . يقين ، عامل حركت است و تقوا بر طرف كنندهء موانع راه . هميشه بىتقوايىها از ضعف يقين سرچشمه مىگيرد . آيا كسى كه به اين آيه يقين دارد كه مىفرمايد :  « إِنَّ الَّذِينَ يَأْكُلُونَ أَمْوالَ الْيَتامى ظُلْماً إِنَّما يَأْكُلُونَ فِي بُطُونِهِمْ ناراً »  ؛ به يقين كسانى كه اموال يتيمان را به ظلم و ستم مىخورند ( در حقيقت ) تنها آتش مىخورند » « 2 » ، مىتواند مال يتيم بخورد ؟\r\nآيا كسى را پيدا مىكنيد كه قطعه‌اى از آتش سوزان را بردارد و در دهان بگذارد ؟ ! ! آن گاه امام عليه السّلام براى تحريك مخاطبان و تشويق آن‌ها به برگرفتن زاد و توشه از اين دنياى فانى مىفرمايد : « اى بندگان خدا ، خدا ، خدا را خدا را ؛ مراقب عزيزترين و محبوب‌ترين نفوس نسبت به خويش باشيد » ( عباد اللّه ، اللّه اللّه في أعزّ الأنفس عليكم ، و\r\n\r\n\r\n","description":"","footnote":"\r\n( 1 ) « حمة » كه گاه « حمّة » ( بر وزن قوّه ) نيز تعبير شده به معناى نيش حشرات و مار و عقرب و مانند آن است و گاه به سمّ آن‌ها اطلاق شده است .\r\n( 2 ) نساء ، آيهء 10 .\r\n","page_name":" 173 ","page_number":173},
  {"content":"\r\n\r\nأحبّها إليكم ) .\r\nبه يقين منظور از عزيزترين نفوس در اين عبارت ، خود انسان است ؛ چرا كه حبّ ذات ، طبيعى هر انسانى است و اگر به اشخاص و اشياى ديگر علاقه دارد از پرتو حبّ ذات است ؛ چرا كه آن‌ها را در سرنوشت خود مؤثر مىداند ( بگذريم از گروه بسيار اندكى كه خويشتن خويش را به كلى فراموش مىكنند ؛ جز خدا نمىبينند و جز خدا نمىجويند و جز خدا نمىخواهند ) .\r\nبه هر حال ، مقصود اين است كه شما اگر به هيچ كس رحم نمىكنيد دست كم به خود رحم كنيد و اگر منافع هيچ كس را در نظر نمىگيريد ، حدّاقل منافع خود را در نظر بگيريد كه اين علاقهء به خويشتن ، جزء فطرت شماست .\r\nو به دنبال آن ، هشدار مىدهد : « خداوند راه حق را براى شما آشكار ساخته و طرق آن را روشن نموده است ، و سرانجام كار ( از دو حال خارج نيست ) يا بدبختى دايمى است و يا نيكبختى هميشگى » ( فإنّ اللّه قد أوضح لكم سبيل الحقّ و أنار طرقه . فشقوة لازمة ، أو سعادة دائمة ! ) .\r\nآن گاه امام عليه السّلام به بيان اسباب رسيدن به سعادت دايمى و پرهيز از شقاوت هميشگى پرداخته ، چنين مىفرمايد : « حال كه چنين است در اين ايّام فانى براى ايّام باقى زاد و توشه تهيه كنيد . زاد و توشهء لازم به شما معرفى شده و فرمان كوچ داده شده است ، و با سرعت شما را به حركت در آورده‌اند » ( فتزوّدوا في أيّام الفناء لأيّام البقاء . قد دللتم على الزّاد ، و أمرتم بالظّعن « 1 » ، و حثثتم « 2 » على المسير ) .\r\nناگفته پيداست كه منظور از تهيهء زاد و توشه همان زاد و توشهء تقوا و اعمال صالح است كه در قرآن مجيد به آن اشاره شده : «  « وَ تَزَوَّدُوا فَإِنَّ خَيْرَ الزَّادِ التَّقْوى »  ؛ زاد و توشه بيندوزيد كه بهترين زاد و توشه ، تقواست » . « 3 »\r\n\r\n\r\n","description":"","footnote":"\r\n( 1 ) « ظعن » به معناى كوچ كردن از مكانى به مكان ديگر است .\r\n( 2 ) « حثثتم » از مادهء « حثّ » ( بر وزن صفّ ) به معناى برانگيختن و با شتاب بردن است .\r\n( 3 ) بقره ، آيهء 197 .\r\n","page_name":" 174 ","page_number":174},
  {"content":"\r\n\r\nجملهء « أمرتم بالظّعن . . . » مىتواند اشاره به امر تشريعى الهى باشد كه در آيات مربوط به فناى دنيا و اين كه هر كسى سرانجام طعم مرگ را مىچشد به دلالت التزامى آمده است و مىتواند اشاره به امر تكوينى باشد ؛ زيرا خداوند اسباب و عوامل حركت را چنان آفريده كه كودكان به سرعت جوان و جوانان پير و پيران به سوى ديار بقا مىشتابند و با جملهء  « وَ سارِعُوا إِلى مَغْفِرَةٍ مِنْ رَبِّكُمْ »  « 1 » دستور سير سريع را به سوى اسباب آمرزش و مغفرت صادر فرموده است .\r\nدر نامهء 31 نهج البلاغه نيز مىخوانيم كه امام عليه السّلام خطاب به فرزندش ( امام حسن عليه السّلام ) مىفرمايد : « يا بنىّ أنّ من كانت مطيّته اللّيل و النّهار ، فإنّه يسار به و إن كان واقفا ، و يقطع المسافة و إن كان مقيما وادعا ؛ پسرم ! آن كس كه مركبش شب و روز است ، همواره در حركت خواهد بود ؛ هر چند ظاهرا ساكن است و قطع مسافت مىكند ؛ گرچه در جاى خود ايستاده و راحت است » .\r\nو در ادامهء سخن تشبيه رسا و گويايى براى مردم دنيا ذكر كرده ، مىفرمايد : « شما همچون كاروانى هستيد كه در منزلگاهى توقف كرده ، و نمىدانيد چه وقت دستور حركت به شما داده مىشود » ( فإنّما أنتم كركب « 2 » وقوف ، لا يدرون متى يؤمرون بالسّير ) .\r\nممكن است اين سؤال مطرح شود كه امام عليه السّلام در جملهء « أمرتم بالظّعن . . . » مىفرمايد :\r\nفرمان حركت صادر شده ، در حالى كه در جملهء « لا يدرون متى يؤمرون بالسّير » ( نمىدانند چه وقت دستور حركت داده مىشود ) مىفرمايد : هنوز دستور حركت صادر نشده ؛ اين دو تعبير چگونه با يكديگر سازگار است ؟\r\nبا قدرى توجه در مىيابيم كه اوّلى اشاره به حركت در دنيا به سوى كمال و سرعت\r\n\r\n\r\n","description":"","footnote":"\r\n( 1 ) آل عمران ، آيهء 133 .\r\n( 2 ) « ركب » جمع راكب در اصل به معناى شتر سوار است ؛ ولى معمولا اين واژه به معناى كاروان به كار مىرود .\r\n","page_name":" 175 ","page_number":175},
  {"content":"\r\n\r\nو شتاب در فراهم كردن اسباب مغفرت و دوّمى اشاره به كوچ كردن از دنيا به سوى آخرت مىباشد و ابهام بر طرف مىگردد .\r\nبه هر حال ، اين تشبيه به صورت ديگرى در كلمات قصار آمده است ؛ آن جا كه مىفرمايد : « أهل الدّنيا كركب يسار بهم و هم نيام ؛ اهل دنيا همچون قافله‌اىاند كه آن‌ها را به پيش مىرانند ، در حالى كه در خوابند » . « 1 » اين خواب ، همان حالت غفلتى است كه براى بسيارى از مردم حاصل است .\r\nسپس براى روشن‌تر شدن اين حقيقت ، چنين مىفرمايد : « آگاه باشيد ! آن كس كه براى آخرت آفريده شده با دنيا ( و دنيا پرستى ) چه كار دارد ؟ ! و آن كس كه به زودى ثروتش را از او مىگيرند ديگران با اموال و ثروت دنيا چه مىكند ؟ ! ثروتى كه ( سودش براى است و ) مؤاخذه و حسابش بر او است ! » ( ألا فما يصنع بالدّنيا من خلق للآخرة ! و ما يصنع بالمال من عمّا قليل يسلبه ، و تبقى عليه تبعته « 2 » و حسابه ! ) .\r\nاگر منزلگاه اصلى ما آخرت است و دنيا گذرگاهى بيش نيست ، چرا اين قدر به دنيا دل بسته‌ايم ؟ و اموالى كه چند روزى به رسم امانت در دست ما سپرده شده و سرانجام آن را به ديگران مىسپاريم و در قيامت حساب و كتابش را بايد پس دهيم چرا اين همه براى به دست آوردنش جانفشانى مىكنيم و حلال و حرام را به هم مىآميزيم ؟\r\nامام عليه السّلام در ادامهء اين سخن براى ترغيب و تشويق مردم به خيرات و نيكىها و پرهيز از بدىها از دو منطق مؤثر ديگر بهره مىگيرد :\r\nنخست مىگويد : « اى بندگان خدا ! آن چه را خداوند وعدهء نيك بر آن داده است جاى ترك نيست و آن چه را از بدىها نهى كرده قابل دوست داشتن نمىباشد ! » ( عباد اللّه ، إنّه ليس لما وعد اللّه من الخير مترك ، و لا فيما نهى عنه من الشّرّ مرغب ) .\r\n\r\n\r\n","description":"","footnote":"\r\n( 1 ) كلمات قصار ، شمارهء 64 .\r\n( 2 ) « تبعة » از مادهء تبع ( بر وزن خبر ) به معناى متابعت كردن است و « تبعه عمل » به كيفرهايى گفته مىشود كه پس از ارتكاب گناه ، دامان انسان را مىگيرد .\r\n","page_name":" 176 ","page_number":176},
  {"content":"\r\n\r\nاشاره به اين كه آن كس كه امر و نهى كرده و وعدهء پاداش و كيفر داده يك فرد عادى نيست كه جاى گفتگو و ترديد در آن باشد ؛ خداوند قادر قهار چنين فرموده است .\r\nو در تعبير دوّم مىفرمايد : « اى بندگان خدا ! از روزى كه اعمال بررسى دقيق مىشود ، بر حذر باشيد ؛ روزى كه تزلزل و اضطراب در آن بسيار است و كودكان در آن پير مىشوند » ( عباد اللّه ، احذروا يوما تفحص فيه الأعمال ، و يكثر فيه الزّلزال ، و تشيب « 1 » فيه الأطفال ) .\r\nدر آن روز ، تمام اعمال ، هر چند ظاهرا كوچك و ناچيز باشد با دقت و سخت‌گيرى بررسى خواهد شد ؛ همان گونه كه قرآن مجيد مىگويد : «  « يا بُنَيَّ إِنَّها إِنْ تَكُ مِثْقالَ حَبَّةٍ مِنْ خَرْدَلٍ فَتَكُنْ فِي صَخْرَةٍ أَوْ فِي السَّماواتِ أَوْ فِي الْأَرْضِ يَأْتِ بِهَا اللَّهُ إِنَّ اللَّهَ لَطِيفٌ خَبِيرٌ »  ؛ اگر به اندازه سنگينى دانهء خردلى ( كار نيك يابد ) باشد و در دل سنگى يا در ( گوشه‌اى از ) آسمان‌ها و زمين قرار گيرد خداوند آن را ( در قيامت براى حساب ) مىآورد ؛ خداوند دقيق و آگاه است » . « 2 » و منظور از فزونى زلزله در آن روز ، تزلزل افكار و لرزيدن دل‌ها از هول محشر و وحشت از نتيجه اعمال است .\r\nدرست است كه در پايان اين جهان ، زلزله به معناى حقيقى ، تمام جهان را به لرزه در مىآورد و همه چيز زير و رو مىشود ؛ ولى آن چه در بالا آمده مربوط به صحنهء محشر است كه در آن جا زلزله به معناى حقيقى آن وجود دارد ؛ بلكه هر چه هست اضطراب است و وحشت و تزلزل خاطرها .\r\nتعبير به « تشيب فيه الأطفال » كنايه از شدت و عمق وحشت آن صحنه است كه در\r\n\r\n\r\n","description":"","footnote":"\r\n( 1 ) « تشيب » از مادهء « شيب » ( بر وزن عيب ) در اصل به معناى سفيد شدن مو است و معمولا به پيرى اطلاق مىشود و « شيب » ( بر وزن سيب ) جمع « اشيب » به معناى پيران يا سپيد مويان است در مقابل « شباب » و « شبيبة » كه به معناى جوانى است .\r\n( 2 ) لقمان ، آيهء 16 .\r\n","page_name":" 177 ","page_number":177},
  {"content":"\r\n\r\nتعبيرات روزمرّه نيز به كار مىرود . مىگوييم حادثه به اندازه‌اى سنگين است كه انسان را پير مىكند ؛ همان‌گونه كه در قرآن مجيد مىفرمايد : «  « فَكَيْفَ تَتَّقُونَ إِنْ كَفَرْتُمْ يَوْماً يَجْعَلُ الْوِلْدانَ شِيباً »  ؛ اگر كافر شويد ، چگونه خود را ( از عذاب الهى ) بر كنار مىداريد ، در آن روز كه كودكان را پير مىكند ؟ ! » . « 1 » بعضى چنين پنداشته‌اند كه پير شدن اطفال در آن جا به معناى حقيقى آن است ؛ نه معناى كنايى ؛ ولى اين احتمال بسيار بعيد است ؛ زيرا در آن روز طفلى كه محكوم به مجازات الهى باشد و بر اثر وحشت گرفتار پيرى زودرس شود ، وجود ندارد .\r\n* * *\r\n\r\n\r\n","description":"","footnote":"\r\n( 1 ) مزّمّل ، آيهء 17 .\r\n","page_name":" 178 ","page_number":178},
  {"content":"\r\n\r\n\r\nبخش سوّم\r\nاعلموا ، عباد اللّه ، أنّ عليكم رصدا من أنفسكم ، و عيونا من جوارحكم ، و حفّاظ صدق يحفظون أعمالكم ، و عدد أنفاسكم ، لا تستركم منهم ظلمة ليل داج ، و لا يكنّكم منهم باب ذو رتاج و إنّ غدا من اليوم قريب .\r\nيذهب اليوم بما فيه ، و يجيء الغد لاحقا به ، فكأنّ كلّ امرىء منكم قد بلغ من الأرض منزل وحدته ، و مخطّ حفرته . فيا له من بيت وحدة ، و منزل وحشة ، و مفرد غربة ! و كأنّ الصّيحة قد أتتكم ، و السّاعة قد غشيتكم ، و برزتم لفصل القضاء ، قد زاحت عنكم الأباطيل ، و اضمحلّت عنكم العلل ، و استحقّت بكم الحقايق ، و صدرت بكم الأمور مصادرها ، فاتّعظوا بالعبر ، و اعتبروا بالغير ، و انتفعوا بالنّذر .\r\n\r\nترجمه\r\n: اى بندگان خدا بدانيد كه مراقبانى از خودتان بر شما گماشته شده و ديده بانانى از اعضاى پيكرتان ، و نيز حسابدارانى راستگو مراقب شمايند كه اعمالتان و حتى شمارهء نفس‌هايتان را ثبت مىكنند . نه ظلمت شب تاريك شما را از آن‌ها پنهان مىدارد و نه درهاى محكم و فرو بسته . فردا به امروز نزديك است ، امروز آن چه را در آن است با خود مىبرد و فردا پشت سر آن فرا مىرسد ( و به اين ترتيب ، عمر به سرعت سپرى مىشود ) .\r\nگويى هر يك از شما به سر منزل تنهايى و حفره گور خويش رسيده است . اى واى از آن خانهء تنهايى و منزلگاه وحشت و جايگاه غربت . گويى نفخهء صور و صيحهء قيامت فرا رسيده ، رستاخيز ، شما را در بر گرفته و در صحنهء دادگاه الهى حاضر شده‌ايد . باطل از شما\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nرخت بربسته ؛ عذر تراشىها از ميان رفته ؛ حقايق براىتان مسلّم شده و حوادث ، شما را به سرچشمهء اصلى رسانده است ( و نتايج اعمال خود را آشكارا مىبينيد ) . حال كه چنين است از عبرت‌ها پند گيريد ، از دگرگونى نعمت‌ها اندرز پذيريد و از هشدار هشدار دهندگان بهره گيريد .\r\n\r\nشرح و تفسير حضور در دادگاه الهى\r\nامام عليه السّلام در اين بخش از خطبه براى تكميل نصايح گذشته به سه نكتهء مهم اشاره مىفرمايد : نخست دربارهء مراقبان و كاتبان و حافظان اعمال و سپس دربارهء مرگ و قبر و مشكلات آن و سرانجام دربارهء حساب و كتاب قيامت كه در مجموع ، روح خفتگان را بيدار و غافلان را هشيار مىكند .\r\nدر قسمت اوّل مىفرمايد : « اى بندگان خدا بدانيد كه مراقبانى از خودتان بر شما گماشته شده و ديده‌بانانى از اعضاى پيكرتان ، و نيز حسابدارانى راستگو كه مراقب شمايند كه اعمالتان و حتى شمارهء نفس‌هايتان را ثبت مىكنند » ( اعلموا ، عباد اللّه ، أنّ عليكم رصدا من أنفسكم ، و عيونا من جوارحكم ، و حفّاظ صدق يحفظون أعمالكم ، و عدد أنفاسكم ) .\r\nو در ادامه در وصف اين مراقبان اعمال مىفرمايد : « نه ظلمت شب تاريك شما را از آن‌ها پنهان مىدارد و نه درهاى محكم و فرو بسته ! » ( لا تستركم منهم ظلمة ليل داج « 1 » ، و لا يكنّكم « 2 » منهم باب ذو رتاج « 3 » ) .\r\n\r\n\r\n","description":"","footnote":"\r\n( 1 ) « داج » از مادهء « دجو » ( بر وزن هجو ) به معناى تاريك شدن است و « ليل داج » به معناى شب تاريكى است كه حتى ماه و ستارگان در آن ديده نشوند .\r\n( 2 ) « يكنّكم » از مادهء « كنّ » ( بر وزن جنّ ) در اصل به ظرفى مىگويند كه چيزى در آن محفوظ مىدارند ( ظرف در دار ) سپس اين معنا توسعه يافته به هر چيزى كه اشيا يا اشخاص را محفوظ و مستور مىدارد ، اطلاق شده است .\r\n( 3 ) « رتاج » و « رتج » ( بر وزن كرج ) به درهاى بزرگ يا درهاى بسته گفته مىشود .\r\n","page_name":" 180 ","page_number":180},
  {"content":"\r\n\r\nجملهء « أنّ عليكم رصدا من أنفسكم . . . » اشاره به گواهى اعضاى پيكر انسان و حتى پوست تن او در قيامت است ؛ آن گونه كه قرآن مىگويد : «  « يَوْمَ تَشْهَدُ عَلَيْهِمْ أَلْسِنَتُهُمْ وَ أَيْدِيهِمْ وَ أَرْجُلُهُمْ بِما كانُوا يَعْمَلُونَ »  ؛ روزى كه زبان‌ها و دست‌ها و پاهاى آن‌ها بر ضدّ آن‌ها گواهى مىدهد و اعمالشان را بازگو مىكند » . « 1 » و نيز مىفرمايد : «   « حَتَّى إِذا ما جاؤُها شَهِدَ عَلَيْهِمْ سَمْعُهُمْ وَ أَبْصارُهُمْ وَ جُلُودُهُمْ بِما كانُوا يَعْمَلُونَ وَ قالُوا لِجُلُودِهِمْ لِمَ شَهِدْتُمْ عَلَيْنا قالُوا أَنْطَقَنَا اللَّهُ الَّذِي أَنْطَقَ كُلَّ شَيْءٍ »   ؛ وقتى ( كنار آتش دوزخ ) مىرسند گوش‌ها و چشم‌ها و پوست‌هاى تنشان به آن چه مىكردند گواهى مىدهند . به پوست‌هاى تنشان مىگويند : چرا بر ضدّ ما گواهى داديد آن‌ها جواب مىدهند : همان خدايى كه هر موجودى را به نطق درآورده ، ما را گويا ساخته است » . « 2 » با توجه به اين كه « رصد » به معناى مراقب است و « عيونا » به معناى ديده‌بان‌ها ، روشن مىشود كه اين دو از قبيل اجمال و تفصيل است ؛ يعنى مراقبان اعمال انسان در درجهء اوّل ، همان اعضا و جوارح اويند كه در قيامت به نطق مىآيند و تمام اعمال را گواهى مىدهند . اين كه جمعى از شارحان نهج البلاغه « رصد » را به معناى وجدان اخلاقى انسان گرفته‌اند كه او را بر بدىها ملامت مىكند ، اشتباه است ؛ زيرا وجدان قاضى درون است ؛ نه مراقب و گواه كه در مفهوم « رصد » نهفته است .\r\nآيا اين گواهى با زبان قال و نطق معمولى است و يا با زبان حال و شهادت آثار است ؟\r\nهر دو احتمال ممكن است ؛ چرا كه انسان هر عملى انجام مىدهد در تمام اعضاى او اثر مىگذارد و در قيامت ، اين آثار بازگو كنندهء تمام اعمالى است كه انسان در طول عمر خود انجام داده و نيز قابل تبديل به امواج صوتى است كه همگان آن را بشنوند .\r\nو جملهء « و حفّاظ صدق . . . » اشاره به فرشتگانى است كه مأمور ثبت و ضبط اعمال\r\n\r\n\r\n","description":"","footnote":"\r\n( 1 ) نور ، آيهء 24 .\r\n( 2 ) فصلت ، آيات 20 و 21 .\r\n","page_name":" 181 ","page_number":181},
  {"content":"\r\n\r\nانسان است ؛ آن گونه كه قرآن كريم مىفرمايد : «    « وَ إِنَّ عَلَيْكُمْ لَحافِظِينَ كِراماً كاتِبِينَ يَعْلَمُونَ ما تَفْعَلُونَ »    ؛ و بىشك ، نگاهبانانى بر شما گمارده شده و الا مقام و نويسنده ( اعمال نيك و بد شما ) كه مىدانند شما چه مىكنيد » . « 1 » در اين جا سؤال معروفى مطرح است و آن اين است كه با وجود علم خداوند به همه حقايق جهان هستى و اين كه به ما از خود ما نزديك‌تر است چه نيازى به اين مراقبان و گواهان است ؟\r\nپاسخ اين پرسش با توجه به يك نكته روشن مىشود . انسان موجودى است مادى و با جهان ماوراى ماده آشنايى زيادى ندارد و نزديك بودن خداوند را به خود احساس نمىكند ؛ اما هنگامى كه گفته شود اعضاى پيكر و پوست تن شما در قيامت گواه تن شماست اين مطلب را به خوبى درك مىكند ؛ همچنين اگر گفته شود : دو فرشتهء الهى هميشه با شماست و اعمال و كردار شما را ثبت و ضبط مىكند ، اين گونه امور او را به موضوع مراقبت توجّه بيشترى مىدهد و عامل بازدارندهء مؤثرى در برابر گناهان اوست .\r\nخداوند متعال مىخواهد به هر وسيله بندگانش را از گناهان باز دارد و گواه قرار دادن اعضاى پيكر و فرشتگان يكى از اين وسائل است .\r\nجالب اين كه اين گواهان همه چيز حتى تعداد نفس كشيدن‌هاى ما را ثبت مىكنند و براى نوشتن نامهء اعمال ما نيازى به روشنايى چراغ ندارند ؛ حتى در ظلمت مطلق نيز مىنويسند و ثبت مىكنند ؛ اما نوشتن آن‌ها چگونه است ؟ به يقين مانند نوشتن ما نيست ؛ هر چند جزئيات آن را نمىدانيم .\r\nدر ادامهء بحث حافظان و مراقبان اعمال از مرگ و قبر سخن به ميان مىآيد ؛ مرگ و قبرى كه توجّه به آن ، خفتگان را بيدار و هوسبازان را هشيار مىكند ؛ مىفرمايد : « فردا به امروز نزديك است ، امروز آن چه را در آن است با خود مىبرد و فردا پشت سر آن فرا مىرسد ( و به اين ترتيب ، عمر به سرعت سپرى مىشود ) » ( و إنّ غدا من اليوم قريب .\r\n\r\n\r\n","description":"","footnote":"\r\n( 1 ) انفطار ، آيات 10 - 12 .\r\n","page_name":" 182 ","page_number":182},
  {"content":"\r\n\r\nيذهب اليوم بما فيه ، و يجيء الغد لاحقا به ) .\r\nمنظور از « فردا » فرداى مرگ و پايان عمر است كه اگر انسان آن را دور پندارد ، در گرداب غفلت فرو مىرود و هنگامى كه آن را نزديك ببيند مراقب اعمال خويش و تسويه حساب و اداى حقوق و توبه از گناهان مىشود .\r\nو به راستى پايان عمر دور نيست ، حتى اگر انسان عمر طبيعى طولانى كند ؛ چرا كه سال و ماه به سرعت مىگذرد و كودكان ، جوان و جوانان پير مىشوند ؛ ضمن اين كه حوادث غير منتظره توفان بلاها و بيمارىها همواره در كمين عمرند و گاه در يك چشم بر هم زدن همه چيز پايان مىيابد .\r\nبعضى از شارحان نهج البلاغه « غد » را در عبارت بالا به معناى فرداى قيامت تفسير كرده‌اند ؛ گرچه آن هم نزديك است ، ولى با توجه به جمله‌هاى بعد كه سخن از قبر است ، معناى اوّل صحيح‌تر به نظر مىرسد .\r\nسپس همگان را به تنهايى در قبر توجه مىدهد و مىفرمايد : « گويى هر يك از شما به سر منزل تنهايى و حفره گور خويش رسيده است . اى واى از آن خانهء تنهايى و منزلگاه وحشت و جايگاه غربت » ( فكأنّ كلّ امرىء منكم قد بلغ من الأرض منزل وحدته ، و مخطّ « 1 » حفرته . فيا له من بيت وحدة ، و منزل وحشة ، و مفرد غربة ! ) .\r\nآرى ، انسانى كه يك ساعت تنهايى را به آسانى تحمل نمىكرد و هميشه در جمع دوستان و بستگان و ياران مىزيست ، هنگامى كه چشم از اين دنيا مىپوشد از همه دوستان و ياران و خويشان براى هميشه فاصله مىگيرد و در گورى سرد و تاريك و وحشتناك در تنهايى مطلق گرفتار مىشود و چه سخت و دردناك است ؛ مگر اين كه\r\n\r\n\r\n","description":"","footnote":"\r\n( 1 ) « مخط » از مادهء « خط » به معناى خط كشيدن و علامت گذارى كردن است ؛ بنابر اين « مخط » كه اسم مكان است در خطبه مزبور به معناى جايگاهى است كه خط كشيده‌اند تا براى گور حفر كنند .\r\n","page_name":" 183 ","page_number":183},
  {"content":"\r\n\r\nتوفيق يابد ياران جديدى از ميان اعمال صالح خود و فرشتگان پروردگار برگزيند و قبر او روضه‌اى از رياض جنّت و باغى از باغ‌هاى بهشت شود ؛ نه حفره‌اى از حفره‌هاى جهنم .\r\nدر حديثى از امام صادق عليه السّلام مىخوانيم : « ان للقبر كلاما في كلّ يوم يقول : أنا بيت الغربة ؛ أنا بيت الوحشة ؛ أنا بيت الدّود ؛ أنا القبر ؛ أنا روضة من رياض الجنّة أو حفرة من حفر النّار ؛ قبر هر روز اين سخن را تكرار مىكند : من خانهء غربت ، خانهء وحشت ، خانهء حشرات ، خانهء قبرم . من باغى از باغ‌هاى بهشت يا حفره‌اى از حفره‌هاى دوزخم » . « 1 » سرانجام امام عليه السّلام در آخرين بخش از سخنان خود بعد از بيان پديده مرگ و داستان قبر به سراغ صحنهء قيامت و دادگاه عدل الهى مىرود و به همگان هشدار مىدهد و مىفرمايد : « گويى نفخهء صور و صيحهء نشور فرا رسيده ، و قيامت ، شما را در بر گرفته و در آن صحنهء دادگاه الهى حاضر شده‌ايد . باطل‌ها از شما رخت بربسته ؛ عذر تراشىها از ميان رفته ؛ حقايق براىتان مسلّم شده و حوادث ، شما را به سرچشمهء اصلى رسانده است ( و به نتايج اعمال خود رسيده‌ايد ) » ( و كأنّ الصّيحة قد أتتكم ، و السّاعة قد غشيتكم ، و برزتم لفصل القضاء ، قد زاحت عنكم الأباطيل ، و اضمحلّت عنكم العلل ، و استحقّت بكم الحقايق ، و صدرت بكم الأمور مصادرها ) .\r\n« صيحه » در جملهء « و كأنّ الصّيحة . . . » اشاره به صيحهء رستاخيز است ؛ فرياد عظيمى كه مردگان را از خواب مرگ بيدار مىسازد و از قبرها بيرون مىفرستد و آمادهء حسابرسى مىكند .\r\nاز آيات و روايات استفاده مىشود كه جهان با صيحه و فرياد عظيمى پايان مىگيرد كه آن را « نفخهء صور اوّل » مىگويند : سپس با صيحهء عظيم ديگرى كه فرمان حيات است قيامت آغاز مىگردد و آن را « نفخهء صور دوم » مىنامند و آن چه در خطبه بيان شده به قرينهء جمله‌هاى بعد از آن ، اشاره به صيحهء دوم است .\r\n\r\n\r\n","description":"","footnote":"\r\n( 1 ) بحار الانوار ، جلد 6 ، صفحهء 267 ؛ اصول كافى ، جلد 3 ، صفحهء 242 .\r\n","page_name":" 184 ","page_number":184},
  {"content":"\r\n\r\nتعبير به ساعت ، اشاره به قيامت است ؛ زيرا ساعت در اصل به معناى جزئى از زمان يا لحظاتى زودگذر است و از آن جا كه قيام قيامت سريع و حسابرسى بندگان نيز به مقتضاى سريع الحساب بودن خداوند به سرعت انجام مىگيرد از قيامت به ساعت تعبير شده است .\r\nو « فصل القضاء » به معناى داورى صحيح است كه حق را از باطل جدا مىسازد و زوال اباطيل و اضمحلال علل ، اشاره به اين است كه در صحنهء قيامت ، مطالب دروغين و چهره‌هاى تو خالى و عذر تراشىهاى بى اساس وجود ندارد . هر چه هست حق است و حقيقت است و واقعيت .\r\nو جملهء « و صدرت بكم الأمور مصادرها » اشاره به اين است كه هر كس به نتيجهء اعمال خود مىرسد و هر چيز جايگاه اصلى خود را در آن جا پيدا مىكند .\r\nامام عليه السّلام در اين جا قيامت را چنان نزديك مىبيند كه مىفرمايد : گويى همه اين امور واقع شده است : نفخ صور ، قيام قيامت ، زنده شدن مردگان ، تشكيل دادگاه‌هاى عدل الهى و رسيدن به نتايج اعمال و به راستى با توجّه به كوتاهى عمر دنيا در برابر آخرت مطلب همين گونه است .\r\nقرآن مجيد دربارهء قيامت چنين تعبير مىكند : «  « يَوْمَ يَسْمَعُونَ الصَّيْحَةَ بِالْحَقِّ ذلِكَ يَوْمُ الْخُرُوجِ »  ؛ روزى كه صيحهء رستاخيز را به حق مىشنوند آن روز ، روز خروج ( از قبرها ) است » . « 1 » و نيز از قيامت تعبير به « يوم الفصل » يعنى روز جداسازى حق از باطل و داورى سريع كرده است و در جايى ديگر مىگويد : «  « وَ لا يُؤْذَنُ لَهُمْ فَيَعْتَذِرُونَ »  ؛ به آن‌ها اجازه داده نمىشود تا عذر خواهى كنند » . « 2 » و نيز از قيامت به  « يَوْمَ هُمْ بارِزُونَ »  « 3 » ( روز ظهور ) و  « يَوْمَ تُبْلَى السَّرائِرُ »  « 4 » ( روز آشكار شدن\r\n\r\n\r\n","description":"","footnote":"\r\n( 1 ) ق ، آيهء 42 .\r\n( 2 ) مرسلات ، آيهء 36 .\r\n( 3 ) مؤمن ، آيهء 16 .\r\n( 4 ) طارق ، آيهء 9 .\r\n","page_name":" 185 ","page_number":185},
  {"content":"\r\n\r\nپنهانىها ) تعبير شده است .\r\nو در آخرين جمله بعد از بيان آن همه هشدارها مىفرمايد : « حال كه چنين است از عبرت‌ها پند گيريد ، از دگرگونى نعمت‌ها اندرز پذيريد و از هشدار هشدار دهندگان بهره گيريد » ( فاتّعظوا بالعبر ، و اعتبروا بالغير ، و انتفعوا بالنّذر ) .\r\n« عبر » ( جمع عبرت ) اشاره به حوادث عبرت انگيزى است كه در طول تاريخ به چشم مىخورد و در عمر خود نيز فراوان ديده‌ايم و « غير » ( جمع غيرة به معناى تغيير ) اشاره به انقلاب‌ها و تغييرهاى روزگار و دگرگونى نعمت‌ها و نزول بلاهاست و « نذر » ( جمع نذير ) به معناى انذار كننده و هشدار دهنده است ؛ اعم از : پيامبران و امامان يا آيات الهى و روايات آن‌ها و يا حوادث روزگار .\r\n\r\nنكته‌ها\r\n\r\n1 - خيل گواهان عمل\r\nبا اين كه خداوند ، شاهد و ناظر اعمال ما در همه حال و در هر زمان و مكان است و علم او به همه چيز براى ثبت و ضبط اعمال به يقين كفايت مىكند ، براى اثبات حجت بيشتر و جلب توجّه نيكوكاران و بد كاران ، مراقبان مختلفى بر ما گمارده كه شاهدان اعمال مايند ؛ از جمله :\r\n1 . اعضا و جوارح بدن ما و حتى پوست تن ، مطابق آياتى كه نازل شده ، گواه اعمال مايند . جالب اين كه بعد از مطرح شدن موضوع « شبيه سازى » اين حقيقت براى همه روشن شده كه هر ذره‌اى از ذرات بدن انسان يك انسان كامل را در خود جاى داده است ! و جالب‌تر اين كه اخيرا براى شبيه سازى از پوست تن استفاده كرده‌اند .\r\n2 . « حفظه » و « كتّاب » يعنى فرشتگان مأمور ثبت اعمال .\r\n3 . زمينى كه در آن زندگى مىكنيم نيز شاهد و گواه ديگرى است ؛ قرآن مجيد\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nمىفرمايد : «   « يَوْمَئِذٍ تُحَدِّثُ أَخْبارَها بِأَنَّ رَبَّكَ أَوْحى لَها »   ؛ در آن روز ، زمين تمام خبرهايش را بازگو مىكند ؛ چرا كه پروردگارش به آن وحى كرده و آن را به نطق در آورده است » . « 1 » 4 . زمانى كه در آن زندگى مىكنيم نيز از گواهان روز قيامت است ؛ چنان كه امير مؤمنان عليه السّلام مىفرمايد : « ما من يوم يمرّ على ابن آدم إلّا قال له ذلك اليوم : يا بن آدم أنا يوم جديد و أنا عليك شهيد ، فقل فىّ خيرا و اعمل فىّ خيرا أشهد لك به يوم القيامة ؛ روزى بر انسان نمىگذرد مگر اين كه آن روز به انسان مىگويد : اى فرزند آدم ! من روز تازه‌اى هستم و بر اعمالت گواهم ، در من سخنان خوب بگو و اعمال خوب بجا آور تا روز قيامت براى تو شهادت دهم » . « 2 » 5 . و از همه فراتر گواهى پيامبران است ؛ چرا كه به گواهى قرآن مجيد ، پيامبر هر امّتى روز قيامت گواه اعمال امت خويش است و پيامبر اسلام صلّى اللّه عليه و آله گواه بر همه آنهاست :\r\n « فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ وَ جِئْنا بِكَ عَلى هؤُلاءِ شَهِيداً »  . « 3 » به اين ترتيب هر انسانى در تمام عمر خود در ميان اين گواهان و مراقبانى كه از شش جهت ، متوجّه اعمال اويند قرار گرفته و كسى كه ايمان به حقيقت و حقانيت اين گواهان داشته باشد سزاوار است كه كم‌ترين خطايى از او سر نزند .\r\n\r\n2 - سه جملهء پر معنا\r\nعبارت ( فاتّعظوا بالعبر ، و اعتبروا بالغير ، و انتفعوا بالنّذر ) داراى سه جملهء كوتاه و بسيار پر معناست كه براى بيدار ساختن غافلان بهترين عامل است و در هر يك از اين سه جمله به حقيقتى جداگانه اشاره شده است .\r\n\r\n\r\n","description":"","footnote":"\r\n( 1 ) زلزال ، آيات 4 و 5 .\r\n( 2 ) بحار الانوار ، جلد 74 ، صفحهء 379 .\r\n( 3 ) نساء ، آيهء 41 .\r\n","page_name":" 187 ","page_number":187},
  {"content":"\r\n\r\nدر جملهء اوّل ، عبرت‌ها را اندرز دهنده مىشمارد . اين واژه ، شامل تمام حوادث تكان دهنده‌اى كه در گذشته و حال بوده است و تاريخ پيشين و معاصر آن را در بر گرفته است ، مىشود و حتى طبق آيات قرآن حوادث طبيعى مانند رفت و آمد شب و روز مىتواند عبرت باشد : «  « يُقَلِّبُ اللَّهُ اللَّيْلَ وَ النَّهارَ إِنَّ فِي ذلِكَ لَعِبْرَةً لِأُولِي الْأَبْصارِ »  « 1 » ؛ خداوند ، شب و روز را دگرگون و جانشين يكديگر مىسازد در اين عبرتى است براى صاحبان بصيرت » .\r\nدر دوّمين جمله ، تغييراتى كه در زندگى انسان‌ها و در مجموعهء جهان پيدا مىشود وسيلهء ديگرى براى پند گرفتن شمرده است . عزيزان ديروز ذليلان امروزند و ذليلان ديروز ، عزيزان امروز ، حاكمان به سرعت محكوم و محكومان به سرعت حاكم مىشوند .\r\nجوانان رعنا پيران خميده مىشوند و كودكان ضعيف و ناتوان ، جوانانى نيرومند و قوى بنيه . همه چيز در حال تغيير است و چيزى پايدار نيست . از اجتماع پر شور و پر هياهوى يك قرن قبل ، امروز چيزى جز يك قبرستان خاموش باقى نمانده و از اين شور و غوغايى كه امروز بر پاست يكصد سال بعد خبرى نيست كه نيست . چه پند و اندرزى از اين بهتر ؟\r\nدر سوّمين جمله ، اشاره به اين مىفرمايد كه فرياد انذار كنندگان و هشدار دهندگان از هر سو بلند است . انبيا و اوليا ، بزرگان و صلحا ، آيات و روايات هر يك با زبان حال يا قال هشدار مىدهند . مىفرمايد از اين هشدارها بهره‌مند شويد .\r\n\r\n\r\n","description":"","footnote":"\r\n( 1 ) نور ، آيهء 44 .\r\n","page_name":" 188 ","page_number":188},
  {"content":"\r\n\r\n\r\nخطبهء 158 « 1 » و من خطبة له عليه السّلام ينبّه فيها على فضل الرسول الاعظم و فضل القرآن ثم حال دولة بنى اميّة\r\nاز خطبه‌هاى امام عليه السّلام است كه در آن از فضايل پيامبر بزرگ اسلام و عظمت قرآن مجيد و سپس از وضع دولت بنى اميّه سخن مىگويد .\r\n\r\n\r\n","description":"","footnote":"\r\n( 1 ) سند خطبه :\r\nسرآغاز اين خطبه همانند خطبهء 89 است كه در جلد سوّم صفحهء 615 گذشت . از اين جهت بعضى تصور كرده‌اند كه هر دو يك خطبه بوده و مرحوم سيّد رضى در يك جا مشروح‌تر و در يك جا فشرده‌تر آورده است ؛ در حالى كه چنين نيست و اين دو خطبه تنها در دو جمله با هم شباهت دارند و بقيه مطالب آن دو از يكديگر جداست . به هر حال ، تنها سندى غير از نهج البلاغه كه در كتاب مصادر براى آن ذكر شده اين است كه « ابن اثير » در كتاب « نهايه » به تفسير لغاتى از اين خطبه پرداخته و تعبيراتى ذكر مىكند كه با آن چه در اين خطبه آمده تفاوت‌هايى دارد و اين نشان مىدهد كه ابن اثير آن را از منبع ديگرى غير از نهج البلاغه گرفته است . ( مصادر نهج البلاغه ، جلد 2 ، صفحهء 364 ) .\r\nمرحوم كلينى در كتاب كافى بخشى از اين خطبه را با تفاوت‌هايى نيز آورده است . ( اصول كافى ، جلد 1 ، صفحهء 60 - 61 ) . همچنين در تفسير قمى ، جلد 1 ، صفحهء 2 .\r\n","page_name":" 189 ","page_number":189},
  {"content":"\r\n\r\n\r\nخطبه در يك نگاه\r\nاين خطبه از دو بخش تشكيل مىشود : در بخش اوّل امام عليه السّلام ترسيمى از عصر بعثت و سپس اهمّيّت و عظمت قرآن ارائه داده است و بر اين معنا تأكيد مىكند كه داروى تمام دردها و آگاهى مربوط به آينده و گذشته در اين قرآن است .\r\nو در بخش دوّم اشاره به فتنهء بنى اميّه و ستم‌هاى عظيم و گستردگى ظلم آن‌ها مىكند ؛ ولى در ادامه سخن مىگويد : حكومت آن‌ها چندان نمىپايد و چنان از ميان مىروند كه هرگز باز نخواهند گشت .\r\n* * *\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n\r\nبخش اوّل\r\nأرسله على حين فترة من الرّسل ، و طول هجعة من الأمم ، و انتقاض من المبرم ؛ فجاءهم بتصديق الّذي بين يديه ، و النّور المقتدى به . ذلك القرآن فاستنطقوه ، و لن ينطق ، و لكن أخبركم عنه : ألا إنّ فيه علم ما يأتي ، و الحديث عن الماضي ، و دواء دائكم ، و نظم ما بينكم .\r\n\r\nترجمه\r\n: خدا او ( پيامبر اسلام صلّى اللّه عليه و آله ) را در زمانى فرستاد كه مردم از پيامبران پيشين فاصله گرفته بودند ( و تعليمات آن‌ها به فراموشى سپرده شده بود ) ملت‌هاى جهان به خواب عميقى فرو رفته بودند و تار و پود نظام زندگى انسان‌ها و حقايق مبرم از هم گسسته بود .\r\nاو در اين هنگام براى مردم كتابى آورد كه كتب آسمانى پيشين را تصديق مىكرد و نورى كه بايد به آن اقتدا شود ، ( در پرتو آن پيش روند ) اين كتاب همان قرآن است . آن را به سخن آريد ( تا همه چيز را بازگو كند ) ؛ هر چند هرگز براى شما ( نسبت به تمام اين امور ) سخن نمىگويد ؛ ولى من از جانب او به شما خبر مىدهم ( و اسرار مكتومش را فاش مىسازم ) . آگاه باشيد ! در آن علم آينده و اخبار پيشين و داروى بيمارىهاى شما و نظم و سامان بخش روابط ميان شماست .\r\n* * *\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\nشرح و تفسير كتابى كه همه چيز در آن است\r\nامام عليه السّلام در آغاز اين خطبه اشارهء كوتاه و پر معنا به وضع زمان جاهليّت ، مقارن قيام پيامبر اكرم صلّى اللّه عليه و آله كرده ، مىفرمايد : « خدا او را در زمانى فرستاد كه فاصله‌اى از پيامبران پيشين گرفته بود ( و امّت‌ها تعليمات آنان را به فراموشى سپرده بودند ) ملت‌هاى جهان به خواب عميقى فرو رفته و تار و پود حقايق مبرم ( نظام زندگى انسان‌ها ) از هم گسسته بود » ( أرسله على حين فترة من الرّسل ، و طول هجعة « 1 » من الأمم ، و انتقاض من المبرم « 2 » ) .\r\nمحتواى اين سه جمله ، از قبيل علّت و معلول است . فاصله افتادن در ميان عصر ظهور پيامبران پيشين و پيامبر بعد ، سبب غلبهء خواب غفلت بر امّت‌ها شد و اين خواب ، موجب « انتقاض مبرم » يعنى از هم گسستن تار و پود حقايق و نظام زندگى انسان‌ها گشت و مردم در ظلمت جهل و گناه ، گرفتار شدند .\r\nو به دنبال آن مىافزايد : « در اين هنگام پيامبر اسلام صلّى اللّه عليه و آله براى مردم كتابى آورد كه كتب آسمانى پيشين را تصديق مىكرد و نورى كه بايد به آن اقتدا شود ، ( در پرتو آن پيش روند ) » ( فجاءهم بتصديق الّذي بين يديه ، و النّور المقتدى به ) .\r\nدر چنان شرايطى پيامبر اكرم صلّى اللّه عليه و آله دو كار كرد : معارف و احكامى كه در اصول كلّى با معارف و احكام انبياى پيشين هماهنگ بود براى مردم تبيين كرد و ديگر اين كه براى نجات آن‌ها از ظلمات جهل و گمراهى ، چراغ پر فروغى فرا راه آن‌ها قرار داد .\r\nسپس به معرفى اين چراغ پرفروغ و اين نور الهى پرداخت ؛ مىفرمايد : « اين همان قرآن است . آن را به سخن آريد ( تا همه چيز را بازگو كند ) ؛ هر چند هرگز براى شما ( نسبت\r\n\r\n\r\n","description":"","footnote":"\r\n( 1 ) « هجعة » از مادهء « هجوع » به معناى خواب شبانه است و از آن جا كه خواب شبانه عميق‌تر مىباشد وضع اقوام جاهلى به آن تشبيه شده است .\r\n( 2 ) « مبرم » از مادهء « ابرام » به معناى محكم كردن و تابيدن است در اصل به تابيدن ريسمان گفته شده سپس گسترش يافته و به هر كار محكم و متقن اطلاق مىشود .\r\n","page_name":" 192 ","page_number":192},
  {"content":"\r\n\r\nبه تمام اين امور ) سخن نمىگويد ؛ ولى من از جانب آن به شما خبر مىدهم ( و اسرار مكتومش را فاش مىسازم ) » ( ذلك القرآن فاستنطقوه ، و لن ينطق ، و لكن أخبركم عنه ) .\r\nدر آيات بسيارى از آن ، قرآن به نور تشبيه شده است . در سورهء مائده مىفرمايد : «  « قَدْ جاءَكُمْ مِنَ اللَّهِ نُورٌ وَ كِتابٌ مُبِينٌ »  ؛ به يقين از سوى خدا نور و كتاب آشكارى به سوى شما آمد » . « 1 » ، در سورهء اعراف مىفرمايد : «  « فَالَّذِينَ آمَنُوا بِهِ وَ عَزَّرُوهُ وَ نَصَرُوهُ وَ اتَّبَعُوا النُّورَ الَّذِي أُنْزِلَ مَعَهُ أُولئِكَ هُمُ الْمُفْلِحُونَ »  ؛ كسانى كه به او ايمان آوردند و او را بزرگ داشتند و يارى كردند و از نورى كه با او نازل شده بود پيروى كردند ، آن‌ها رستگارانند » . « 2 » همان گونه كه نور ، فضاى زندگى را روشن مىسازد و انسان را از گمراهى و سقوط در پرتگاه‌ها حفظ مىكند ، گياهان را مىروياند و تمام موجودات زنده را پرورش مىدهد ، قرآن مجيد نيز در جنبه‌هاى معنوى و مادّى ، نجات بخش و پرورش دهنده است .\r\nمنظور از « تصديق الّذي بين يديه » ( با توجّه به اين كه « بين يديه » در اين گونه موارد به معناى قبل است ) اين نيست كه تورات و انجيل تحريف يافته را تصديق مىكند ؛ بلكه اشاره به آن كتب آسمانى است كه بر موسى و مسيح نازل شد و نيز منظور از تصديق اين نيست كه اسلام در تمام جزئيات با آن‌ها هماهنگ است ؛ بلكه مقصود ، همان اصول كلّىاى است كه بر تمام اديان آسمانى حاكم بوده ؛ هر چند اسلام در سطحى برتر و بالاتر آن‌ها را پياده كرده است .\r\nجملهء « و لن ينطق » مفهومش اين نيست كه قرآن با هيچ كس ( جز با امامان معصوم عليهم السّلام ) سخن نمىگويد ؛ چرا كه قرآن به « لسان عربى مبين » و با منطق روشن و آشكار نازل شده و همگان مأمور به تدبّر در قرآنند و دستور داده شده به مواعظ قرآن كه\r\n\r\n\r\n","description":"","footnote":"\r\n( 1 ) مائده ، آيهء 15 .\r\n( 2 ) اعراف ، آيهء 157 .\r\n","page_name":" 193 ","page_number":193},
  {"content":"\r\n\r\nمىرسند گوش جان به آن فرا دهند تا آيات بشارت آن سبب تشويق و آيات بيم و ترس سبب وحشت آنان گردد .\r\nبنابر اين منظور از جملهء « لن ينطق » ، بطون قرآن و اسرار نهفته‌اى است كه اضافه بر ظواهر آن دارد . اين بطون در اختيار پيامبر اكرم صلّى اللّه عليه و آله و جانشينان معصوم اوست .\r\nبه همين جهت ، در جملهء بعد چنين اضافه مىفرمايد : « ليكن من به شما خبر مىدهم ؛ آگاه باشيد ! در آن علم آينده و اخبار پيشين و داروى بيمارىهاى شما و نظم و سامان دادن به روابط ميان شماست » ( ألا إنّ فيه علم ما يأتي ، و الحديث عن الماضي ، و دواء دائكم ، و نظم ما بينكم ) .\r\nجملهء « علم ما يأتي » به گفتهء بعضى از شارحان اشاره به مسائل مربوط به آخرت است : از حساب و كتاب و صراط و بهشت و دوزخ ؛ ولى ظاهر اين است كه اشاره به حوادث آيندهء اين جهان است كه در بطون اين قرآن قرار دارد و معصومين عليهم السّلام از آن آگاهند ؛ به قرينهء جملهء بعد « و الحديث عن الماضي » كه اشاره به أمم پيشين و شرح سرگذشت آن‌هاست . گاه گفته‌اند : اشاره به آغاز آفرينش و دوران‌هاى نخستين خلقت اين جهان نيز مىباشد .\r\nتعبير به « دواء دائكم » ، اشاره به تعليمات و معارف و دستوراتى است كه داروى انواع بيمارىهاى اخلاقى و اجتماعى است و در سايهء آن مىتوان در عافيت و سلامت زندگى كرد . قرآن مجيد نيز مىگويد :  « وَ نُنَزِّلُ مِنَ الْقُرْآنِ ما هُوَ شِفاءٌ وَ رَحْمَةٌ لِلْمُؤْمِنِينَ »  . « 1 » و آخرين تعبير يعنى « و نظم ما بينكم » اشاره به تمام قوانينى است كه نظام مجتمع انسانى را حفظ مىكند و به نابسامانىها و بىنظمىها پايان مىدهد و امنيّت و آرامش را براى جامعه به ارمغان مىآورد و قيام به قسط را كه ركن اساسى حفظ نظام است ، تأمين مىكند .\r\n\r\n\r\n","description":"","footnote":"\r\n( 1 ) اسراء ، آيهء 82 .\r\n","page_name":" 194 ","page_number":194},
  {"content":"\r\n\r\n\r\nبخش دوّم\r\nو منها : فعند ذلك لا يبقى بيت مدر و لا و بر إلّا و أدخله الظّلمة ترحة ، و أولجوا فيه نقمة . فيومئذ لا يبقى لهم في السّماء عاذر ، و لا في الأرض ناصر . أصفيتم بالأمر غير أهله ، و أوردتموه غير مورده ، و سينتقم اللّه ممّن ظلم ، مأكلا بمأكل ، و مشربا بمشرب ، من مطاعم العلقم ، و مشارب الصّبر و المقر ، و لباس شعار الخوف ، و دثار السّيف . و إنّما هم مطايا الخطيئات و زوامل الآثام . فأقسم ، ثمّ أقسم ، لتنخمنّها أميّة من بعدي كما تلفظ النّخامة ، ثمّ لا تذوقها و لا تطعم بطعمها أبدا ما كرّ الجديدان !\r\n\r\nترجمه\r\n: در آن هنگام خانه‌اى در شهر و خيمه‌اى در بيابان باقى نمىماند ، جز اين كه ستمگران غم و اندوه را در آن فرو مىريزند و بلا و بدبختى را در آن وارد مىكنند . در آن روز براى آن‌ها ( مردم ستمديده ) نه در آسمان عذر پذيرى وجود دارد و نه در زمين يار و ياورى . ( و به آن‌ها خطاب مىشود : ) شما حكومت را به غير اهلش سپرديد و آن را در غير محلّش قرار داديد ( و اين نتيجهء كار خود شماست ) و به زودى خداوند از ستمگران انتقام مىگيرد ( و كارهايشان را مو به مو كيفر مىدهد ) خوردنى به خوردنى و آشاميدنى به آشاميدنى ، در برابر هر لقمهء لذيذى كه خوردند لقمه‌اى بس ناگوار و زهر آلود خواهند خورد و در مقابل هر جرعهء گوارايى ، جامى تلخ و مسموم خواهند نوشيد . از درون ، وحشت و از برون ، شمشير بر آن‌ها مسلّط خواهد كرد ؛ چرا كه اين گروه مركب‌هاى معاصى و\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nشتران باركش گناهانند .\r\nسوگند ياد مىكنم باز هم سوگند ياد مىكنم كه بعد از من بنى اميّه خلافت را همچون اخلاط سر و سينه بيرون مىافكنند ، سپس هرگز طعم آن را نخواهند چشيد و تا آن زمان كه شب و روز در پى هم مىآيند از آن بهره‌اى نخواهند گرفت .\r\n\r\nشرح و تفسير حكومتى ظلمانى و وحشتناك در پيش است\r\nامام عليه السّلام در اين بخش از خطبه به فتنهء فراگير بنى اميّه اشاره مىكند كه تمام مسلمين را در غم و اندوه فرو مىبرد و ظلم و ستم آن‌ها در تمام خانواده‌ها وارد مىشود ؛ در حالى كه راه فرارى از آن ندارند ؛ چرا كه نتيجهء اعمال خود مردم است ؛ مىفرمايد : « در آن هنگام خانه‌اى در شهر و خيمه‌اى در بيابان باقى نمىماند ، جز اين كه ستمگران غم و اندوه را در آن فرو مىريزند و بلا و بدبختى را در آن وارد مىكنند » ( فعند ذلك لا يبقى بيت مدر « 1 » و لا و بر « 2 » إلّا و أدخله الظّلمة ترحة « 3 » ، و أولجوا فيه نقمة ) .\r\nممكن است در خانه‌اى غم و اندوه بيايد ، ولى ظلم نيايد ؛ غم و اندوه ديگران ، دوستان و بستگان و تودهء مردم ، ولى ظلم بنى اميّه چنان بود كه هم غم و اندوه را با خود به همه جا مىبرد و هم مصيبت و بلا و بدبختى را ؛ چرا كه دستياران ظالمان هميشه از ميان افرادى همانند خود آن‌ها انتخاب مىشوند . گويى روح آن‌ها در تمام پيكر حكومتشان دميده مىشود و همه به ظلم و ستم مىپردازند تا چند صباحى بر سر قدرت بمانند .\r\nسپس مىافزايد : « در آن روز براى آن‌ها ( مردم ستمديده ) نه در آسمان عذر پذيرى\r\n\r\n\r\n","description":"","footnote":"\r\n( 1 ) در لغت گاه به معناى گل‌هاى به هم فشرده و گاه به معناى خشت خام و گاه به معناى آجر سنگ آمده است و « بيت مدر » معمولا به خانه‌هاى شهرى گفته مىشود .\r\n( 2 ) « و بر » به معناى كرك و پشم است و « بيت و بر » به خانه‌هاى بيابانى كه به صورت چادرهاى پشمى است ، اطلاق مىشود .\r\n( 3 ) « ترحه » به معناى اندوه و حزن است .\r\n","page_name":" 196 ","page_number":196},
  {"content":"\r\n\r\nوجود دارد و نه در زمين يار و ياورى . ( و به آن‌ها خطاب مىشود : ) شما حكومت را به غير اهلش سپرديد و آن را در غير محلّش قرار داديد ( و اين نتيجهء كار خود شماست ) » ( فيومئذ لا يبقى لهم في السّماء عاذر ، و لا في الأرض ناصر . أصفيتم بالأمر غير أهله ، و أوردتموه غير مورده ) .\r\nبنابر اين ، مخاطب در اين چند جمله مردمىاند كه بر اثر كوتاهى و فرار از زير بار مسئوليت و سكوت در برابر ظالمان گرفتار ظلم و ستم شده‌اند و جمله‌هاى « أصفيتم بالأمر غير أهله ، و أوردتموه غير مورده » شاهد گوياى اين معناست ؛ زيرا خطاب به مردم مىگويد : شما كار را به غير اهل سپرديد و حكومت را به دست افراد ناشايست داديد .\r\nشبيه اين معنا در خطبهء 192 آمده است ؛ آن جا كه مىفرمايد : « و إنّكم إن لجأتم إلى غيره حاربكم أهل الكفر ثمّ لا جبرائيل و لا ميكائيل و لا مهاجرون و لا أنصار ينصرونكم ؛ شما اگر به غير اسلام پناه بريد كافران با شما نبرد مىكنند و بر شما مسلّط مىشوند ؛ سپس نه جبرئيل و نه ميكائيل نه مهاجران و نه انصار نمىتوانند شما را يارى دهند » .\r\nو اين كه بعضى از شارحان مخاطبان اين جمله را حاكمان ظالم قرار داده‌اند ، به هيچ وجه با مجموعه خطبه سازگار نيست .\r\nسپس امام عليه السّلام در ادامهء اين سخن اشاره به انتقام خداوند از ظالمان مىكند ؛ انتقامى سخت و درهم كوبنده ؛ مىفرمايد : « و به زودى خداوند از ستمگران انتقام مىگيرد ( و كارهايشان را مو به مو كيفر مىدهد ) خوردنى به خوردنى و آشاميدنى به آشاميدنى ، در برابر هر لقمهء لذيذى كه خوردند لقمه‌اى بس ناگوار و زهر آلود خواهند خورد و در مقابل هر جرعه گوارائى ، جامى تلخ و مسموم خواهند نوشيد . از درون ، وحشت و از برون ، شمشير بر آن‌ها مسلّط خواهد كرد ؛ چرا كه اين گروه مركب‌هاى معاصى و شتران باركش گناهانند » ( و سينتقم اللّه ممّن ظلم ، مأكلا بمأكل ، و مشربا بمشرب ، من مطاعم\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nالعلقم « 1 » ، و مشارب الصّبر « 2 » و المقر « 3 » ، و لباس شعار الخوف ، و دثار السّيف . و إنّما هم مطايا « 4 » الخطيئات و زوامل « 5 » الآثام ) .\r\nاشاره به اين كه هر بلايى بر سر مردم آوردند خداوند بر سر آن‌ها خواهند آورد و در برابر هر لذتى كه از مقام بردند خداوند تلخى ذلت را در كام آن‌ها فرو خواهد ريخت . در حكومت خود مردم را در ترس و وحشت و در زير برق شمشيرها قرار دادند ، خداوند گروهى بر آن‌ها مسلّط مىكند كه همين كار را با آن‌ها خواهند كرد .\r\nتاريخ مىگويد تمام اين پيش بينىها به واقعيت پيوست و خداوند چنان خاندان بنى اميّه و وابستگان به آن‌ها را متلاشى و نابود كرد كه بازماندگان آن‌ها از ترس و وحشت به مناطق دور دست فرار كردند و از ديدهء مردم پنهان شدند و چيزى جز نام ننگين و تاريخ سياه از آنان باقى نماند .\r\nتعبير ( إنّما هم مطايا الخطيئات ) تشبيه جالب و گويايى است . آن‌ها را به حيواناتى تشبيه مىفرمايد كه از سر نادانى و نداشتن ايمان و عقل و شعور كافى ، باركش گناهان مردم شده‌اند و همان گونه كه قرآن دربارهء گروهى از كافران مىگويد : «  « وَ لَيَحْمِلُنَّ أَثْقالَهُمْ وَ أَثْقالًا مَعَ أَثْقالِهِمْ وَ لَيُسْئَلُنَّ يَوْمَ الْقِيامَةِ عَمَّا كانُوا يَفْتَرُونَ »  ؛ آن‌ها بارهاى سنگين گناهان خويش را بر دوش مىكشند و نيز بارهاى سنگين ديگران را اضافه بر بارهاى سنگين خود ؛ و روز قيامت به يقين از تهمت‌هايى كه مىبستند سؤال خواهند شد » . « 6 »\r\n\r\n\r\n","description":"","footnote":"\r\n( 1 ) « علقم » بوته‌اى است كه ميوه‌اى بسيار تلخ دارد و به آن « حنظل » نيز گفته مىشود .\r\n( 2 ) « صبر » ( با كسر « ب » ) جمع صبر ( بر وزن فقر ) نام شيرهء تلخ درختى است كه در تلخى آن هم ضرب المثل است و گاه به خود آن درخت هم اطلاق مىشود .\r\n( 3 ) « مقر » گياهى است سمى و گاه به هر گونه سم نيز گفته مىشود .\r\n( 4 ) « مطايا » جمع « مطيّة » به معناى مركب راهوار و سريع السير است .\r\n( 5 ) « زوامل » جمع « زاملة » به معناى حيوان باربر است .\r\n( 6 ) عنكبوت ، آيهء 13 .\r\n","page_name":" 198 ","page_number":198},
  {"content":"\r\n\r\nدر پايان خطبه ، پيش‌گويى قاطع ديگرى دربارهء سرنوشت بنى اميّه مىكند و مىفرمايد : « سوگند ياد مىكنم باز هم سوگند ياد مىكنم ! كه بعد از من بنىاميّه خلافت را همچون اخلاط سر و سينه بيرون مىافكنند ، سپس هرگز طعم آن را تا ابد نخواهند چشيد و از آن بهره نمىگيرند تا آن زمان كه شب و روز در پى هم آيند ! » ( فأقسم ، ثمّ أقسم ، لتنخمنّها « 1 » أميّة من بعدي كما تلفظ النّخامة ، ثمّ لا تذوقها و لا تطعم بطعمها أبدا ما كرّ الجديدان ! ) .\r\nدر اين جمله ، امام عليه السّلام تعبير عجيبى دربارهء حكومت بنىاميّه مىكند ؛ مىفرمايد :\r\nحكومت اسلامى را آن قدر آلوده و كثيف و با ظلم و فساد آميخته مىكنند كه همچون اخلاط سر و سينه خواهد شد و كار به جايى خواهد رسيد كه خود آن‌ها نيز تحمل آن را نخواهند داشت و همانند كسى كه اخلاط درون را برون مىريزد ، آن را از دست خواهند داد و چنان مبغوض و منفور خواهند شد كه هرگز مردمان مسلمان به سراغ آن‌ها نخواهند رفت .\r\n\r\nنكته‌ها\r\n\r\n1 . مسئوليت سنگين حاكمان و مردم\r\nامام عليه السّلام در اين بخش از خطبه به دو مسألهء مهمّ در ارتباط با حوادث تلخ تاريخى اشاره مىفرمايد : نخست مسئوليت حاكمان و ديگر ، مسئوليت حكومت پذيران . امام عليه السّلام گناه حاكمان ظالم را يك طرفه نمىشمارد ، بلكه حكومت پذيرانى را به ظلم تن دادند نيز شريك جنايات آن‌ها مىشمارد .\r\nحاكمان جور و دار و دسته آن‌ها معمولا گروه محدودىاند ، اگر تودهء مردم در برابر آن‌ها سكوت نكنند و وظيفهء الهى امر به معروف و نهى از منكر را در تمام ابعادش انجام\r\n\r\n\r\n","description":"","footnote":"\r\n( 1 ) « تنخمنها » از مادهء « نخامة » گرفته شده و به معناى اخلاطى است كه در سر و سينه قرار دارد و بيرون افكنده مىشود .\r\n","page_name":" 199 ","page_number":199},
  {"content":"\r\n\r\nدهند ، هرگز آنان به قدرت نمىرسند و دمار از روزگار مظلومان در نمىآورند .\r\nامام عليه السّلام در اين خطبه مىفرمايد : بلاهايى كه در حكومت بنىاميه به شما مىرسد و مظالم بىسابقه‌اى كه نسبت به شما روا مىدارند از يك نظر ، نتيجهء اعمال خود شماست .\r\nشماييد كه آن‌ها را تقويت مىكنيد . شماييد كه كار را به دست غير اهلش سپرده و مىسپاريد . آرى ، شماييد با سكوت و تسليم خود ، راه را براى به قدرت رسيدن آن‌ها هموار كرده‌ايد ، و شايد اين وضع نابسامان نيز يكى از الطاف خفيه الهى باشد كه بيدار شويد و ديگر از اين راه نرويد ؛ همان گونه كه قرآن مجيد مىفرمايد : «  « ظَهَرَ الْفَسادُ فِي الْبَرِّ وَ الْبَحْرِ بِما كَسَبَتْ أَيْدِي النَّاسِ لِيُذِيقَهُمْ بَعْضَ الَّذِي عَمِلُوا لَعَلَّهُمْ يَرْجِعُونَ »  ؛ فساد در خشكى و دريا به سبب اعمال مردم آشكار شد . خدا مىخواهد نتيجهء قسمتى از اعمال آن‌ها را به آنان بچشاند ؛ شايد ( به سوى حق ) باز گردند » . « 1 » بديهى است ، مسئوليت حكومت پذيران به معناى تبرئه حاكمان ظالم نيست ؛ لذا امام عليه السّلام مجازات شديد آن‌ها را هم در اين خطبه بيان كرده و در عباراتى كوتاه و بسيار پر معنا سرانجام شوم و مرگبارشان را شرح مىدهد .\r\n\r\n2 . پايان نكبت‌بار حكومت بنىاميّه\r\nمىدانيم حكومت بنىاميّه بيش از هشتاد و چند سال طول نكشيد و در اين مدت ، 14 تن از حكّام بنى اميّه به حكومت رسيدند كه حكومت بعضى از آنان بيش از دو ماه يا دو ماه و ده روز ادامه نيافت ؛ ولى چنان ظلم و ستمى بر عموم مردم ، به خصوص بنى هاشم روا داشتند كه تاريخ به خاطر ندارد .\r\nبنىاميّه در اين دوران كوتاهى كه حاكمانش پى در پى عوض مىشدند آرامشى نداشتند ؛ با قيام‌ها و شورش‌ها از هر سو درگير بودند و در هر قيام و شورشى ، گروه ديگرى را به قتل مىرساندند ؛ بدين ترتيب ، منفورتر و منفورتر مىشدند .\r\n\r\n\r\n","description":"","footnote":"\r\n( 1 ) روم ، آيهء 41 .\r\n","page_name":" 200 ","page_number":200},
  {"content":"\r\n\r\nسرانجام ، نفرت عمومى مسلمين ، سبب قيام فراگير براى دفاع از آل محمّد صلّى اللّه عليه و آله شد .\r\nكه شعار آن قيام « الرّضا لآل محمّد » « 1 » بود ؛ ولى نتيجه‌اش پيش دستى بنى عباس و به حكومت رسيدن آنان بود . نخستين خليفهء عباسى هنگامى كه به حكومت رسيد ، دستور قتل عام بنى اميّه را صادر كرد و چنان كشتارى از آنان شد كه عدد كشتگانش به شمار نمىآمد ؛ حتى قبرهاى آن‌ها را شكافتند و جنازه‌هاى آن‌ها را بيرون آوردند و سوزاندند .\r\nبخشى از ماجراى سرانجام عبرت انگيز بنىاميّه در بخش پايانى خطبهء 106 ( جلد چهارم اين كتاب ، صفحهء 495 ) و پايان خطبهء 93 از همين جلد ، صفحهء 242 به بعد و جلد سوّم ، صفحهء 593 به بعد آمده است .\r\nمرحوم علّامهء شوشترى در جلد ششم شرح نهج البلاغه‌اش داستان عبرت انگيزى نقل مىكند ، مىنويسد : هنگامى كه مروان ، آخرين خليفهء بنى اميّه كشته شد « عامر بن اسماعيل » به خانه‌اى كه در آن مروان و زنانش بودند حمله كرد . آن‌ها درها را بستند و فرياد و شيون بلند كردند . عامر مردى را كه از آن‌ها مراقبت مىكرد گرفت و دربارهء خانوادهء مروان سؤال كرد ، او گفت : مروان به من دستور داده كه اگر كشته شدم گردن تمام دختران و كنيزانم را بزن ( تا به دست ديگران نيفتند ) ولى من چنين كارى را نكردم . در اين حال دو دختر مروان را نزد عامر آوردند . او سفارش كرد ، سر مروان را در دامان دختر بزرگ‌ترش بگذارند و به او گفت : بسيار پوزش مىطلبم ؛ اين كار در برابر كارى است كه شما با سر « يحيى بن زيد » كرديد كه سر او را در دامان مادرش گذارديد و شما كه ابتدا به اين كار كرديد ، ستم‌كارتريد ( و بعد همهء آن‌ها را به قتل رساند ) . « 2 »\r\n\r\n\r\n","description":"","footnote":"\r\n( 1 ) اين شعار در موارد زيادى در تاريخ به چشم مىخورد ؛ از جمله دربارهء ابو مسلم خراسانى مىخوانيم : « قد قام يدعو الى الرضا من آل محمّد » او قيام كرد و مردم را به منظور خشنودى آل محمّد صلّى اللّه عليه و آله به قيام دعوت كرد . ( كتاب شرح الاخبار ، نعمان بن محمد ، جلد 3 ، صفحهء 418 ) .\r\n( 2 ) شرح نهج البلاغهء ، علّامهء شوشترى ، جلد 6 ، صفحهء 116 .\r\n","page_name":" 201 ","page_number":201},
  {"content":"\r\n . \r\n","description":"","footnote":"","page_name":" 202 ","page_number":202},
  {"content":"\r\n\r\n\r\nخطبهء 159 « 1 » و من خطبة له عليه السّلام يبيّن فيها حسن معاملته لرعيته\r\nاز خطبه‌هاى امام عليه السّلام است كه در آن از حسن رفتار خود با مردمى كه تحت حكومت او مىزيستند ، سخن مىگويد .\r\n\r\nخطبه در يك نگاه\r\nامام عليه السّلام در اين خطبه به نكتهء ظريفى اشاره مىكند و مىفرمايد : در برابر خوش رفتارىهاى كم و بدرفتارىهاى بسيار شما ، من تا آن جا كه ميسر بود ، دربارهء شما نيكى كردم ؛ از ظلم و ذلت رهايىتان بخشيدم و در برابر دشمنان درونى و برونى از شما پاسدارى نمودم .\r\n* * *\r\n\r\n\r\n","description":"","footnote":"\r\n( 1 ) سند خطبه :\r\nدر مصادر نهج البلاغه ، دربارهء اين خطبه ، سند خاصى غير از آن چه در نهج البلاغه آمده ، نقل نشده است ؛ ولى در كتبى كه بعد از نهج البلاغه تأليف شده اين خطبه از نهج البلاغه گرفته شده است ؛ از جمله علّامهء مجلسى در جلد 34 بحار الانوار ، صفحهء 210 آن را ذكر كرده است .\r\n","page_name":" 203 ","page_number":203},
  {"content":"\r\n . \r\n","description":"","footnote":"","page_name":" 204 ","page_number":204},
  {"content":"\r\n\r\n\r\nبخش اوّل\r\nو لقد أحسنت جواركم ، و أحطت بجهدي من ورائكم . و أعتقتكم من ربق الذّلّ ، و حلق الضّيم ، شكرا منّي للبرّ القليل و إطراقا عمّا أدركه البصر ، و شهده البدن ، من المنكر الكثير .\r\n\r\nترجمه\r\n: به يقين ، وظيفهء حسن جوار را در مورد شما انجام دادم . من در پشت سر نيز به پاسدارى از شما پرداختم و شما را از بند ذلّت و حلقه‌هاى زنجير ستم آزاد كردم . همهء اين‌ها به منظور سپاس فراوان من در برابر نيكى اندكى از سوى شما و چشم پوشى از بدىهاى فراوانى بود كه نسبت به من انجام داديد ؛ بدىهاى آشكارى كه چشم ، آن را مىديد و بدن ، آن را لمس مىكرد .\r\n\r\nشرح و تفسير حمايت همه جانبه\r\nامام عليه السّلام در اين سخن كوتاه به گوشه‌اى از خدماتش به مسلمين و كسانى كه تحت حكومت او مىزيستند اشاره مىكند و آن را در چهار جمله بيان مىدارد و مىفرمايد : « به يقين ، وظيفهء حسن جوار را در مورد شما به كار بستم » ( و لقد أحسنت جواركم ) .\r\nمنظور از حسن جوار اين است كه انسان ، در برابر معاشران و دوستان همزيستى مسالمت آميز و توأم با ادب و احترام و خوش رفتارى و تحمل ناملايمات داشته باشد ؛ به\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nگونه‌اى كه از حضور او در جمعشان احساس آرامش و خوش وقتى كنند .\r\nبررسى تاريخ زندگانى امام عليه السّلام به خصوص در دوران حكومت ، نشان مىدهد كه در همه جا با مهر و محبّت با مردم رفتار مىكرد ؛ حتى خانه‌هاى يتيمان و بيوه زنان را شبانه سركشى مىنمود و با دست خود ، آن‌ها را تغذيه مىكرد ؛ يتيمان را نوازش مىداد ؛ بيوه زنان را تسليت مىگفت ؛ با رنجوران همدردى مىكرد ؛ با مخالفان مدارا مىنمود و با دوستان ، نهايت محبّت را مبذول مىداشت .\r\nبه عكس دوران حكومت عثمان كه با نهايت خشونت با مردم رفتار مىكردند ؛ حتى بر بزرگان اسلام ، همچون ابوذر ، عمار ياسر و عبد اللّه بن مسعود رحم نكردند و همان گونه كه مىدانيم ابوذر را با خشونت زياد به منطقهء بسيار بد آب و هواى ربذه تبعيد كردند و در آن جا از دنيا رفت و اطرافيان خليفه يا خود او عمار ياسر را به علت انتقاد مختصرى از نابسامانىهاى موجود در زمان عثمان چنان زدند كه به فتق مبتلا شد و يكى از دنده‌هايش شكست و عبد اللّه بن مسعود ، قارى و حافظ معروف قرآن را نيز چنان بر زمين كوبيدند كه بدنش ناقص شد و بعضى گفته‌اند : همين امر باعث مرگ او شد .\r\nاگر امام عليه السّلام حتى برادرش عقيل را با ديگران در سهم بيت المال كاملا يكسان مىشمرد ، اطرافيان عثمان ، چنان بر اموال بيت المال چنگ انداخته بودند كه مردم ، عراق را بستان قريش و بنىاميّه مىناميدند . « 1 » در دوّمين خدمت خود به مردم مىفرمايد : « من در پشت سر نيز به پاسدارى از شما پرداختم » ( و أحطت بجهدي من ورائكم ) .\r\nاشاره به اين كه شما را در مسير اطاعت و بندگى خدا از وسوسه‌هاى شياطين جن و انس حفظ كردم و در برابر گزند دشمن از شما نگهدارى نمودم .\r\nو در سوّمين و چهارمين خدمت به آزاد ساختن مردم از بند ذلّت و زنجيرهاى ظلم و\r\n\r\n\r\n","description":"","footnote":"\r\n( 1 ) شرح ابن ابى الحديد ، جلد 2 ، صفحهء 129 ؛ از قول « سعيد بن عاص » فرماندار كوفه از جانب عثمان .\r\n","page_name":" 206 ","page_number":206},
  {"content":"\r\n\r\nاسارت اشاره مىفرمايد : « و شما را از بند ذلّت و حلقه‌هاى زنجير ستم آزاد كردم » ( و أعتقتكم من ربق « 1 » الذّلّ ، و حلق « 2 » الضّيم « 3 » ) .\r\nچرا كه در دوران حكومت عثمان و سيطرهء بنىاميّه و بنى مروان بر حكومت اسلامى ، دامنهء ظلم و ستم در همه جا گسترده بود و كسى جز آن گروه خود كامه ، ارزش و نفوذى در جامعه نداشت ؛ امير مؤمنان على عليه السّلام آن‌ها را از اين حكومت خود كامهء فاميلى و قبيلگى كه به دست افرادى شرور همچون بنى مروان و بنى اميّه اداره مىشد ، رهايى بخشيد .\r\nو در پايان اين سخن به نكتهء لطيفى اشاره مىكند كه اين خدمات خالصانه نه به جهت حق شناسى و قدردانى شايستهء شما در برابر من است ، بلكه « همهء اين‌ها براى سپاس فراوان من در برابر نيكى اندكى از سوى شما و چشم پوشى از بدىهاى فراوانى بود كه نسبت به من انجام داديد ؛ بدىهاى آشكارى كه چشم ، آن را مىديد و بدن ، آن را لمس مىكرد » ( شكرا منّي للبرّ القليل و إطراقا « 4 » عمّا أدركه البصر ، و شهده البدن ، من المنكر الكثير ) .\r\nدر حقيقت ، منظور امام اين است كه شما خدمتى به من نكرديد كه خدمات من براى شكر گزارى آن باشد ؛ بلكه مشكلات و دردسرهايى كه براى من آفريديد بسيار زياد است ؛ اگر من خدمتى به شما كردم براى خدا و اداى وظيفهء الهى بوده است .\r\nمطابق اين تفسير ، « المنكر الكثير » در اين عبارت ، اشاره به نافرمانىها و سرپيچىها و بى وفايىهاى مردم در برابر امام است ؛ ولى جمعى از شارحان نهج البلاغه آن را به معناى منكرات و اعمال زشت و گناهان تفسير كرده‌اند و بعد گرفتار اين مشكل شده‌اند\r\n\r\n\r\n","description":"","footnote":"\r\n( 1 ) « ربق » جمع « ربقة » ( بر وزن فتنه ) به معناى طناب است كه با آن شخص يا چيزى را مىبندند . بعضى آن را به معناى طنابى كه دستگيره‌هاى متعدد داشته باشد ، تفسير كرده‌اند .\r\n( 2 ) « حلق » جمع « حلقه » است ؛ همان چيزى كه در فارسى نيز به كار مىرود .\r\n( 3 ) « ضيم » به معناى ظلم و ستم است .\r\n( 4 ) « اطراق » به معناى چشم به زير انداختن و سپس به معناى سكوت و چشم پوشى نمودن از مطلبى نقل شده است .\r\n","page_name":" 207 ","page_number":207},
  {"content":"\r\n\r\nكه چگونه ممكن است چنين منكرات گسترده‌اى در زمان امام باشد و ايشان از آنان نهى نكند ؟ و در جواب آن گفته‌اند : امام عليه السّلام توان جلوگيرى از بعضى منكرات ريشه‌دار را نداشت يا اگر مىخواست جلوگيرى كند ، به مفسدهء عظيم‌ترى منتهى مىشد .\r\nولى همان گونه كه گفته شد ، منظور از منكر ، چيزى نيست كه اين جمع از شارحان از آن برداشت كرده‌اند تا اشكالى متوجّه شود و نياز به پاسخى داشته باشد . منظور ، بدىها و نافرمانىها و بىوفايىهاى در حق امام است ؛ به قرينهء « البرّ القليل » كه در جملهء قبل بيان شده است .\r\nشبيه همين معنا در خطبه‌هاى ديگر نهج البلاغه به چشم مىخورد . در خطبهء 97 مىفرمايد : « و لقد أصبحت الأمم تخاف ظلم رعاتها و أصبحت أخاف ظلم رعيّتي ؛ همواره امت‌ها از ظلم زمامدارشان در وحشت بوده‌اند ؛ ولى من از ظلم پيروانم بيمناكم » .\r\n* * *\r\n\r\n","description":"","footnote":"","page_name":" 208 ","page_number":208},
  {"content":"\r\n\r\n\r\nخطبهء 160 « 1 » و من خطبة له عليه السّلام\r\nاز خطبه‌هاى امام عليه السّلام است ( كه مطالب متنوعى را در آن مطرح فرموده )\r\n\r\nخطبه در يك نگاه\r\nاين خطبهء طولانى و گسترده از مطالب متنوعى بحث مىكند كه در مجموع ، تعليمات گرانبهايى دربارهء معرفة اللّه و خودسازى ارائه مىدهد و مىتوان آن را در پنج بخش خلاصه كرد :\r\nدر بخش اوّل ، از عظمت خداوند و حمد و ستايش او با ذكر اسما و صفات پروردگار سخن به ميان آمده است .\r\nدر بخش دوّم ، دربارهء حقيقت رجا و اميدوارى - كه يكى از اركان سعادت انسان است - سخن مىگويد .\r\n\r\n\r\n","description":"","footnote":"\r\n( 1 ) سند خطبه :\r\nدربارهء سند اين خطبه چنين گفته شده است : « زمخشرى » متوفاى 538 ق . كه تقريبا يك قرن بعد از مرحوم « رضى » مىزيسته است ، بخشى از اين خطبه را در كتاب خود « ربيع الابرار » با تفاوت‌هايى نقل كرده كه نشان مىدهد آن را از غير « نهج البلاغه » گرفته است . ( مصادر نهج البلاغه ، جلد 2 ، صفحهء 373 ) .\r\n","page_name":" 209 ","page_number":209},
  {"content":"\r\n\r\nدر بخش سوّم ، گوشه‌اى از صفات پيغمبر اكرم صلّى اللّه عليه و آله و گفتار و رفتار او - كه مىتواند براى همه الگو و اسوه‌اى باشد - و همچنين صفات پيامبران ديگرى همچون : موسى ، داوود و عيسى عليهم السّلام آمده است .\r\nدر بخش چهارم ، بار ديگر به صفات پيغمبر اكرم صلّى اللّه عليه و آله باز مىگردد ، صفاتى كه بايد سرمشق همگان قرار گيرد .\r\nو سرانجام در بخش پنجم ، ( آخرين بخش خطبه ) امام عليه السّلام از ساده زيستى خود سخن به ميان آورده و با ضرب المثل زيبايى « فعند الصّباح يحمد القوم السّرى » ( صبحگاهان رهروان شب مورد ستايش قرار مىگيرند ) خطبه را به پايان مىبرد .\r\n* * *\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\nبخش اوّل\r\nأمره قضاء و حكمة ، و رضاه أمان و رحمة ، يقضي بعلم ، و يعفو بحلم .\r\nاللّهمّ لك الحمد على ما تأخذ و تعطي ، و على ما تعافي و تبتلي ؛ حمدا يكون أرضى الحمد لك ، و أحبّ الحمد إليك ، و أفضل الحمد عندك . حمدا يملأ ما خلقت ، و يبلغ ما أردت . حمدا لا يحجب عنك ، و لا يقصر دونك .\r\nحمدا لا ينقطع عدده ، و لا يفنى مدده ، فلسنا نعلم كنه عظمتك إلّا أنّا نعلم أنّك « حيّ قيّوم ، لا تأخذك سنة و لا نوم » . لم ينته إليك نظر ، و لم يدركك بصر . أدركت الأبصار ، و أحصيت الأعمال ، و أخذت بالنّواصي و الأقدام .\r\nو ما الّذي نرى من خلقك ، و نعجب له من قدرتك ، و نصفه من عظيم سلطانك ، و ما تغيّب عنّا منه ، و قصرت أبصارنا عنه ، و انتهت عقولنا دونه ، و حالت ستور الغيوب بيننا و بينه أعظم . فمن فرّغ قلبه ، و أعمل فكره ، ليعلم كيف أقمت عرشك ، و كيف ذرأت خلقك ، و كيف علّقت في الهواء سماواتك ، و كيف مددت على مور الماء أرضك ، رجع طرفه حسيرا ، و عقله مبهورا ، و سمعه و الها ، و فكره حائرا .\r\n\r\nترجمه\r\n: فرمان او قطعى و حكيمانه است و رضاى او امان و رحمت . با علم و آگاهى داورى مىكند و با حلم و بردبارى عفو مىنمايد . خداوندا سپاس و ستايش مخصوص توست ، در برابر آن چه مىگيرى و آن چه عطا مىكنى و بر عافيت و بلايى كه مىفرستى ؛ حمد و\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nسپاسى كه رضايت بخش‌ترين حمدها نزد تو باشد ؛ حمدى كه محبوب‌ترين حمدها در پيشگاه توست ؛ حمدى كه برترين حمدها نزد تو خواهد بود . حمدى كه تمام جهان خلقت را پر كند و تا آن جا كه خواسته‌اى ، برسد ؛ حمدى كه از تو محجوب و پوشيده نماند و در پيشگاه تو كاستى نداشته باشد ؛ حمدى كه عددش پايان نگيرد و در پهنهء زمان ، فنا در آن راه نيابد .\r\n( خداوندا ) كنه عظمت تو را هرگز درك نمىكنيم ، جز اين كه مىدانيم تو زنده و قائم به ذات خود و ديگران قائم به تواند . هيچ گاه خواب سبك و سنگين ، تو را فرا نمىگيرد ( تا از بندگانت غافل شوى ) . افكار ( بلند پرواز ) هرگز به تو نمىرسد و چشم‌ها ( ى تيزبين ) تو را نمىبيند ؛ ولى تو چشم‌ها ( و حركات آن‌ها ) را مىبينى و اعمال و كردار ( بندگان ) را احصا مىكنى و زمام همگان به دست توست .\r\n( خداوندا ) آن چه از مخلوقات را مشاهده مىكنيم و از قدرتت در شگفتى فرو مىرويم و وصف عظمت سلطنت تو را بيان مىكنيم ، چه اهمّيّتى دارد ؟ ! در حالى كه آن چه از ما پوشيده و پنهان است و چشمانمان از ديدن آن قاصر و عقل ما در برابر دركشان ناتوان است و پرده‌هاى غيب ميان ما و آن‌ها فاصله افكنده ، بس عظيم‌تر است .\r\n( آرى ! ) آن كس كه قلبش را از همه چيز تهى كند و فكرش را به كار گيرد تا بداند چگونه عرش را بر پا ساخته‌اى و مخلوقاتت را آفريده‌اى ، چگونه كرات آسمان را در هوا معلق كرده‌اى ، زمينت را بر روى امواج آب ، گسترده‌اى ، به يقين ديدهء فهمش وا مىماند ؛ عقلش مبهوت مىشود ؛ شنوايىاش حيران ، و انديشه‌اش سرگردان مىماند ! !\r\n\r\nشرح و تفسير ناتوانى انديشه‌ها در برابر عظمت او\r\nامام عليه السّلام در بخش اوّل خطبه ، نخست به چهار موضوع به صورت بسيار فشرده اشاره مىفرمايد : امر خداوند ، رضا ، داورى و عفو او . مىفرمايد :\r\n\r\n","description":"","footnote":"","page_name":" 212 ","page_number":212},
  {"content":"\r\n\r\n« فرمان او قطعى و حكيمانه است » ( أمره قضاء و حكمة ) .\r\nيعنى در عين قاطعيت ، آميخته با حكمت است ؛ نه همچون اوامر مستبدان و قدرتمندان زورگو كه فرمان قطعى مىدهند ، اما حكمتى در آن وجود ندارد .\r\n« امر » در اين جمله ، معناى وسيعى دارد ؛ هم اوامر تكوينى را شامل مىشود ، مانند «  « إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ »  ؛ فرمان او هنگامى كه چيزى را اراده كند ، مىگويد : موجود باش ، آن هم فورا موجود مىشود ! » . « 1 » و هم اوامر تشريعيه را مانند : «  « إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى »  ؛ خداوند شما را به عدالت و احسان و كمك به خويشان امر مىكند » « 2 » و در هر حال اوامر او داراى حكمت ، و فوايد بىشمارى است كه عايد بندگان مىشود .\r\nسپس مىافزايد : « و رضاى او امان و رحمت » ( و رضاه أمان و رحمة ) .\r\nممكن است كسانى از فردى راضى شوند و به او امان دهند ، اما امان آميخته با وحشت باشد ؛ اما امان الهى چنين نيست ؛ آميخته با رحمت است .\r\nدر جملهء سوّم از داورى خدا سخن مىگويد و مىفرمايد : « با علم و آگاهى داورى مىكند » ( يقضي بعلم ) .\r\nنه مانند بسيارى از انسان‌ها كه داورىشان نا آگاهانه و آميخته با جهل است .\r\nو در چهارمين جمله مىفرمايد : « و با حلم و بردبارى عفو مىكند » ( و يعفو بحلم ) آرى ، عفو او با حلم او آميخته است و كسانى را كه عفو كرد ، مؤاخذه و مجازات نمىكند .\r\nنه همچون انسان‌ها كه گاه بر سر لطف مىآيند و عفو مىكنند و گاه بر سر غضب مىنشينند و عفو شدگان را مجازات مىكنند .\r\nسپس امام عليه السّلام ، با ذكر اين اوصاف چهار گانه به سراغ حمد و ستايش خدا مىرود ؛ حمدى كه هشت بار در اين بخش تكرار شده و در هر مرحله ، وصف خاصى براى آن شده\r\n\r\n\r\n","description":"","footnote":"\r\n( 1 ) يس ، آيهء 82 .\r\n( 2 ) نحل ، آيهء 90 .\r\n","page_name":" 213 ","page_number":213},
  {"content":"\r\n\r\nاست . آن گاه امام عليه السّلام به حمد و ستايش پروردگار مىپردازد ؛ حمد و ستايشى بسيار فصيح و بليغ و پر مايه . عرض مىكند : « خداوندا سپاس و ستايش مخصوص توست ، در برابر آن چه مىگيرى و بر آن چه عطا مىكنى و بر عافيت و بلايى كه مىفرستى » ( اللّهمّ لك الحمد على ما تأخذ و تعطي ، و على ما تعافي و تبتلي ) .\r\nاشاره به اين كه در همه حال ، تو را حمد و ستايش مىكنم ؛ چرا كه مىدانم از ناحيهء توست خير و سعادت ؛ اگر نعمتى مىبخشى كرامت است و اگر مىگيرى عنايت . اگر سلامت و عافيت مىدهى ، سعادت است و اگر بيمارى و گرفتارى مىدهى ، آن نيز داراى مصلحت است . كارى بدون حكمت نمىكنى و هر چه از سوى توست ، رحمت است .\r\nسپس به اوصاف اين حمد مىپردازد و شش وصف براى آن ذكر مىكند كه با وصفى كه در عبارت قبل ذكر شد هفت وصف مىشود و آن را حمد و سپاسى جامع از هر نظر مىسازد .\r\nعرض مىكند : « حمد و سپاسى كه رضايت بخش‌ترين حمدها نزد تو باشد ؛ حمدى كه محبوب‌ترين حمدها در پيشگاه توست ؛ حمدى كه برترين حمدها نزد توست .\r\nحمدى كه تمام جهان خلقت را پر كند و تا آن جا كه خواسته‌اى ، برسد ؛ حمدى كه از تو محجوب و پوشيده نماند و در پيشگاه تو كاستى نداشته باشد ؛ حمدى كه عددش پايان نگيرد و در پهنهء زمان ، فنا در آن راه نيابد » ( حمدا يكون أرضى الحمد لك ، و أحبّ الحمد إليك ، و أفضل الحمد عندك . حمدا يملأ ما خلقت ، و يبلغ ما أردت .\r\nحمدا لا يحجب عنك ، و لا يقصر دونك . حمدا لا ينقطع عدده ، و لا يفنى مدده ) .\r\nاين حمد و سپاس ، جامع‌ترين حمدها است ؛ نه زمان محدودى دارد ، نه تعداد معين ، نه مكان خاصى دارد و نه قصور و حجابى . سراسر زمان و مكان را پر مىكند و به پيشگاه حق مىرسد و برترين حمدهاست .\r\nاضافه بر اين ، حمدى است بر عافيت و بلا و گرفتن و اعطا كه از اين نظر هم جامعيّت\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nدارد . بنابر اين حمدى است بر همه چيز ، در هر زمان و هر مكان ، در هر حال و در هر شكل و در هر صورت .\r\nسپس امام عليه السّلام در ادامهء اين سخن به بحث صفات جمال و جلال خدا مىپردازد و وصفى بليغ در اين زمينه دارد . نخست از درك عظمت خدا ابراز عجز مىكند و مىگويد :\r\n« خداوندا ، كنه عظمت تو را هرگز درك نمىكنيم » ( فلسنا نعلم كنه عظمتك ) .\r\nچرا كه خداوند وجودى نامحدود و بى پايان است از هر نظر و موجود محدودى چون بشر ، هر كس كه باشد ، از درك آن نامحدود عاجز و ناتوان است . اما براى اين كه تصور نشود اين سخن به معناى عدم امكان شناخت خدا و تعطيل صفات است بلافاصله به ذكر معرفت اجمالى از طريق بيان هشت وصف از اوصاف ثبوتيه و سلبيه او مىپردازد و مىگويد : ( گر چه ما به درك كنه ذات تو قادر نيستيم ) « جز اين كه مىدانيم تو زنده و قائم به ذات خود و ديگران قائم به تواند . هيچ‌گاه خواب سبك و سنگين ، تو را فرا نمىگيرد ( تا از بندگانت غافل شوى ) » ( إلّا أنّا نعلم أنّك « حيّ قيّوم ، لا تأخذك سنة و لا نوم » ) .\r\nو در ادامه مىافزايد : « افكار ( بلند پرواز ) هرگز به تو نمىرسد و چشم‌ها ( ى تيزبين ) تو را نمىبيند ؛ ولى تو چشم‌ها ( و حركات آن‌ها ) را مىبينى و اعمال و كردار ( بندگان ) را احصا مىكنى و زمام همگان به دست توست » ( لم ينته إليك نظر ، و لم يدركك بصر .\r\nأدركت الأبصار ، و أحصيت الأعمال ، و أخذت بالنّواصي و الأقدام ) .\r\nوصف خداوند به « حىّ » نه به معناى حيات ظاهرى و مادى است كه آثارش نمو و رشد و توليد مثل و حس و حركت است ؛ بلكه حيات واقعى است كه به معناى « علم » بى پايان و « قدرت » بر همه هستى مىباشد .\r\n« قيوم » كسى است كه قائم به ذات و همه چيز قائم به او باشد ؛ زيرا او واجب الوجود است و واجب الوجود به چيزى نياز ندارد و همگان نيازمند اويند .\r\nجملهء « لا تأخذك سنة و لا نوم » اشاره به اين كه علم و آگاهى و لطف و عنايت او نسبت به بندگان ، دائمى است ؛ چنين نيست كه گاهى بيدار باشد و بداند و بندگان را\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nمشمول عنايت فرمايد و گاه در خواب فرو رود و از آن‌ها غافل شود .\r\nجملهء « لم ينته إليك نظر . . . » اشاره به اين است كه نه علم و دانش انسان احاطه به ذات پاك او پيدا مىكند - چرا كه ذاتش نامحدود است - و نه چشم ظاهر او را مىبيند ؛ چرا كه نه جسم است و نه جهت دارد و نه رنگ ؛ ولى او گردش چشم‌ها را مىبيند و كوچك‌ترين اعمال را حساب مىكند .\r\nمنظور از « أخذت بالنّواصي و الأقدام » - با توجه به اين كه « نواصى » جمع « ناصية » به معناى موهاى جلوى سر است و « اقدام » جمع « قدم » به معناى پاها است - قدرت و غلبه خداوند بر همه كس و همه چيز است ؛ زيرا هر گاه موى پيش سر انسان يا حيوانى را بگيرند و يا پاى كسى را ببندند ، قدرت به طور كامل از او سلب مىشود .\r\nسپس امام عليه السّلام براى اثبات اين اوصاف جمال و جلال و معرفى پروردگار متعال به سراغ جهان خلقت مىرود و از عظمت آن ، سخن مىگويد ؛ سخنى بسيار عميق و پر مايه ؛ و نشان مىدهد جهانى را كه مىبينيم و درك مىكنيم با تمام عظمتى كه دارد در برابر آن چه نمىبينيم و درك نمىكنيم قطره‌اى در برابر درياست . مىفرمايد : « ( خداوندا ) آن چه از مخلوقات را مشاهده مىكنيم و از قدرتت در شگفتى فرو مىرويم و وصف عظمت سلطنت تو را بيان مىكنيم ، چه اهمّيّتى دارد ؟ ! در حالى كه آن چه از ما پوشيده و پنهان است و چشمانمان از ديدن آن قاصر و عقل ما در برابر دركشان ناتوان است و پرده‌هاى غيب ميان ما و آن‌ها فاصله افكنده ، بس عظيم‌تر است » ( و ما الّذي نرى من خلقك ، و نعجب له من قدرتك ، و نصفه من عظيم سلطانك ، و ما تغيّب عنّا منه ، و قصرت أبصارنا عنه ، و انتهت عقولنا دونه ، و حالت ستور الغيوب بيننا و بينه أعظم ) .\r\nآرى ، آن چه امروز مىبينيم - با آن كه علوم و دانش‌ها در مورد جهان آفرينش فوق العاده گسترش پيدا كرده است - در برابر آن چه نمىبينيم و درك نمىكنيم بسيار كوچك است . دانشمندان امروز از عوالمى خبر مىدهند كه كرهء زمين ما در برابر آن مانند نقطهء\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nكوچكى است در گوشهء كتاب بزرگى از يك كتابخانهء عظيم ! از كرات بزرگى در آسمان خبر مىدهند كه سى ميليارد برابر كرهء زمين است ! از سياه چاله‌هاى بزرگى سخن مىگويند كه سه ميليارد برابر خورشيد ماست ( سياه چاله‌ها اجرام فوق العاده سنگينىاند كه همه چيز را در خود جذب مىكنند ؛ حتى نور را كه در برخورد با ساير اجرام بازگشت دارد و به همين دليل در نظر ما در پهنهء آسمان ، به صورت چاله‌هاى سياهى خودنمايى مىكند ) .\r\nدر همين كرهء زمين ما كه سيارهء بسيار كوچكى است ، ميليون‌ها نوع گياه و حيوان در اعماق درياها و جنگل‌ها وجود دارد كه هنوز ديدهء تيز بين دانشمندان امروز آن را شناسايى نكرده است .\r\nآرى ، عالم ملك و ملكوت ، آن قدر گسترده است كه عقول از درك آن ، عاجز است و افكار دربارهء آن حيران و توجّه به اين حقيقت ما را به عظمت آفرينندهء آن آشنا مىسازد و اين بزرگ‌ترين درس توحيد و خداشناسى است . در حديثى از امام سجاد على بن الحسين عليه السّلام مىخوانيم كه فرمود : « لو اجتمع أهل السّماء و الأرض أن يصفوا اللّه بعظمته لم يقدروا ؛ اگر تمام اهل آسمان و زمين جمع شوند كه عظمت خدا را به وصف درآورند ، قادر نيستند ! » . « 1 » سپس در تكميل اين سخن مىافزايد : « ( آرى ! ) آن كس كه قلبش را از همه چيز تهى كند و فكرش را به كار گيرد تا بداند چگونه عرش را بر پا ساخته‌اى و مخلوقاتت را آفريده‌اى ، چگونه كرات آسمان را در هوا معلّق كرده‌اى ، و زمينت را بر روى امواج آب ، گسترده‌اى ، به يقين ديدهء فهمش وا مىماند ؛ عقلش مبهوت مىشود ؛ شنوايىاش حيران ، و انديشه‌اش سرگردان مىماند ! ! » ( فمن فرّغ قلبه ، و أعمل فكره ، ليعلم كيف أقمت عرشك ، و كيف ذرأت « 2 » خلقك ، و كيف علّقت في الهواء\r\n\r\n\r\n","description":"","footnote":"\r\n( 1 ) اصول كافى ، جلد 1 ، صفحهء 102 .\r\n( 2 ) « ذرأت » از مادهء « ذرء » ( بر وزن زرع ) به معناى آفرينش و ايجاد و اظهار است .\r\n","page_name":" 217 ","page_number":217},
  {"content":"\r\n\r\nسماواتك ، و كيف مددت على مور « 1 » الماء أرضك ، رجع طرفه « 2 » حسيرا « 3 » ، و عقله مبهورا « 4 » ، و سمعه و الها ، و فكره حائرا ) .\r\nامام عليه السّلام در اين تعبيرات زيبا و پر معنا انگشت اشارت روى چهار موضوع از عظمت آفرينش نهاده : بر پا كردن عرش ، آغاز آفرينش ، معلّق بودن كرات در آسمان و پيدايش زمين از زير آب كه هر يك از ديگرى شگفت‌انگيزتر است و به دنبال آن روى چهار گونه از آثار حيرت و سرگردانى تكيه كرده : خستگى چشم ، مبهوت شدن عقل ، واله شدن گوش ، حيران شدن فكر .\r\nدربارهء تفسير عرش ، سخن بسيار است ؛ اما آن چه از آية الكرسى استفاده مىشود اين است كه عرش ، عالمى است فوق اين آسمان و زمينى كه ما مىبينيم ؛ زيرا مىفرمايد :\r\n«  « وَسِعَ كُرْسِيُّهُ السَّماواتِ وَ الْأَرْضَ »  » ( توجّه داشته باشيد كه شاهان سابق داراى دو گونه تخت بودند : تخت كوتاهى كه كرسى ناميده مىشد و در روزهاى عادى از آن استفاده مىكردند و تخت بلند پايه‌اى كه عرش نام داشت و در اعياد و روزهاى رسمى بر فراز آن مىنشستند ؛ سپس اين دو تعبير كنايه‌اى از درجات مختلف عظمت شد . قرآن آسمان و زمينى را كه ما مىبينيم كرسى خدا مىشمارد ؛ بنابر اين عرش او مرتبه‌اى بالاتر از آن است ) .\r\nاز اين رو ممكن است عرش اشاره به عالم ماوراى طبيعت يعنى عالم فرشتگان و كروبيان باشد و « 5 » يا عالمى از جهان ماده ، ماوراى آنچه در دسترس ماست .\r\nجملهء ( و كيف مددت على مور الماء أرضك ) ممكن است اشاره به\r\n\r\n\r\n","description":"","footnote":"\r\n( 1 ) « مور » ( بر وزن قول ) در لغت به معانى مختلفى آمده ؛ از جمله به معناى جريان سريع ( يا جريان امواج آب ) است .\r\n( 2 ) « طرف » ( بر وزن حرف ) به معناى پلك چشم است .\r\n( 3 ) « حسير » از مادهء « حسر » ( بر وزن قصر ) به معناى خستگى و ضعف است .\r\n( 4 ) « مبهور » از مادهء « بهر » ( بر وزن قهر ) به معناى غلبه كردن و به حيرت افكندن است .\r\n( 5 ) شرح اين مطلب در تفسير نمونه در تفسير آية الكرسى بيان شده است .\r\n","page_name":" 218 ","page_number":218},
  {"content":"\r\n\r\n« دحو الارض » و سر بر آوردن خشكىها از زير آب‌ها باشد ؛ زيرا در آغاز تمام كره زمين را آب فرا گرفته بود ؛ به تدريج آب‌ها در خلل و فرج زمين فرو رفت و خشكىها از زير آب پيدا شدند .\r\nآرى ، به يقين هر چه انسان دربارهء نظام جهان آفرينش و شگفتىهاى آن ، چه در مورد آغاز خلقت و چه در ادامه راه مىانديشد ، حيران‌تر مىشود ؛ حيرتى آميخته با عشق آفرينندهء اين دستگاه با عظمت و حيرتى توأم با شناخت و معرفت ذات پاك او .\r\n* * *\r\n\r\n","description":"","footnote":"","page_name":" 219 ","page_number":219},
  {"content":"\r\n . \r\n","description":"","footnote":"","page_name":" 220 ","page_number":220},
  {"content":"\r\n\r\n\r\nبخش دوّم\r\nمنها : يدّعي بزعمه أنّه يرجو اللّه ، كذب و العظيم ! ما باله لا يتبيّن رجاؤه في عمله ؟ فكلّ من رجا عرف رجاؤه في عمله . و كلّ رجاء - إلّا رجاء اللّه تعالى - فإنّه مدخول و كلّ خوف محقّق ، إلّا خوف اللّه فإنّه معلول يرجو اللّه في الكبير ، و يرجو العباد في الصّغير ، فيعطي العبد ما لا يعطي الرّبّ ! فما بال اللّه جلّ ثناؤه يقصّر به عمّا يصنع به لعباده ؟ أتخاف أن تكون في رجائك له كاذبا ؟ أو تكون لا تراه للرّجاء موضعا ؟ و كذلك إن هو خاف عبدا من عبيده ، أعطاه من خوفه ما لا يعطي ربّه ، فجعل خوفه من العباد نقدا ، و خوفه من خالقه ضمارا و وعدا . و كذلك من عظمت الدّنيا في عينه ، و كبر موقعها من قلبه ، آثرها على اللّه تعالى ، فانقطع إليها ، و صار عبدا لها .\r\n\r\nترجمه\r\n: او گمان مىبرد ، به خدا اميدوار است ؛ اما سوگند به خدا دروغ مىگويد ( اگر راست مىگويد ) چرا اين اميدوارى در عملش ديده نمىشود ؟ زيرا هر كس به چيزى اميد دارد ، در عملش مشاهده مىشود ( همه بايد بدانند ) هر اميدى جز اميد به خداى متعال نابجا ، و هر ترس جز ترس از ( مخالفت با ) خدا نادرست است . ( اين مدعى دروغين ) در مسائل مهم به خدا اميد دارد و در مسائل كوچك به بندگان خدا ؛ در حالى كه تواضع و احترامش در برابر بندگان ( براى همان مسائل كوچك ) بيش از خداست . چه شده است كه تواضع و احترام او براى خداوند متعال كم‌تر از بندگان است ؟ آيا مىترسى در اظهار اميد به خدا\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nدروغگو باشى ؟ يا او را شايستهء اميد نمىدانى ؟ ( كه اين هر دو خيالى است باطل ) همچنين اگر او از يكى از بندگان خدا بترسد به سبب اين خوف ، براى او اهمّيّتى قائل مىشود كه براى خدا قائل نيست ؛ در واقع خوف از بندگان را نقد مىشمرد و خوف از پروردگار خويش را وعده‌اى دور از انتظار ! ( آرى ) كسى كه دنيا در چشم او بزرگ جلوه كند و جايگاه آن در قلبش مهم باشد ، آن را بر خداى متعال مقدّم مىدارد . از همه چيز مىبرد و به دنيا مىپيوندد و بردهء آن مىشود .\r\n\r\nشرح و تفسير بردگان دنيا\r\nامام عليه السّلام در اين بخش از خطبه بعد از بيان عظمت پروردگار و حمد و سپاس او و نشانه‌هاى ذات پاكش در جهان هستى - كه در بخش پيشين گذشت - به پند و اندرز غافلان مىپردازد و به سراغ يكى از مهم‌ترين مسائل يعنى موضوع خوف و رجا مىرود ؛ حقيقت آن را مىشكافد و نشانه‌هاى آن را شرح مىدهد و مدعيان دروغينش را رسوا مىسازد ؛ مىفرمايد : « او گمان مىبرد ، به خدا اميدوار است ؛ اما سوگند به خدا دروغ مىگويد » ( يدّعي بزعمه أنّه يرجو اللّه ، كذب و العظيم ! ) . « 1 » سپس به ذكر دليل مىپردازد و مىفرمايد : « ( اگر راست مىگويد ) چرا اين اميدوارى در عملش ديده نمىشود ؟ زيرا هر كس به چيزى اميد دارد ، در عملش مشاهده مىشود » ( ما باله لا يتبيّن رجاؤه في عمله ؟ فكلّ من رجا عرف رجاؤه في عمله ) .\r\nاين دليل بسيار روشنى است . كشاورزى و باغبانى كه به گرفتن محصول از زمين و باغش اميد دارد به آبيارى مرتب و دفع آفات و فراهم كردن تمام مقدمات و وسايل نمو و\r\n\r\n\r\n","description":"","footnote":"\r\n( 1 ) تعبير به « و العظيم » به جاى « و اللّه العظيم » به دليل اين است كه گاهى حذف موصوف و تكيه بر صفت ، تأكيد بيشترى نشان مىدهد ؛ يعنى آن قدر اين وصف عظمت براى ذات پاك او ثابت و مسلّم است كه گويى نامى از نام‌هاى اوست .\r\n","page_name":" 222 ","page_number":222},
  {"content":"\r\n\r\nپرورش محصول مىپردازد . اگر باغبان و كشاورزى ادّعاى چنين اميدى را كرد ، ولى در خانه‌اش نشست و دست به كارى نزد ، همه مىدانند اين يك اميد كاذب است ؛ خيال اميد است ، نه اميد . اميد به لطف پروردگار ، هنگامى اميد راستين است كه همگام با اطاعت فرمان او و قدم گذاشتن در مسير رضاى او باشد .\r\nدر حديثى نيز از امام صادق عليه السّلام مىخوانيم : « خدمتش عرض كردند : گروهى به سراغ گناه مىروند و مىگويند : به لطف خدا اميد داريم . امام عليه السّلام فرمود : « كذّبوا ليسوا براجين إنّ من رجا شيئا طلبه و من خاف شيئا هرب منه ؛ آن‌ها دروغ مىگويند ؛ داراى رجا و اميد نيستند . كسى كه به چيزى اميد دارد ، به دنبال آن مىرود و كسى كه از چيزى مىترسد از آن مىگريزد » . « 1 » و بعد در ادامهء اين سخن به بيان كسى كه مبدأ اصلى خوف و رجاست پرداخته ، مىفرمايد : « هر اميدى جز اميد به خداوند متعال نابجا ، و هر ترس واقعى جز ترس از ( مخالفت با ) خدا نادرست است » ( و كلّ رجاء - إلّا رجاء اللّه تعالى - فإنّه مدخول « 2 » و كلّ خوف محقّق « 3 » إلّا خوف اللّه ) .\r\n\r\n\r\n","description":"","footnote":"\r\n( 1 ) اصول كافى ، جلد 2 ، صفحهء 68 .\r\n( 2 ) « مدخول » از مادهء « دخل » ( بر وزن اجل ) به معناى فساد كردن گرفته شده ؛ بنابر اين مدخول يعنى چيزى كه فاسد يا غش در آن است .\r\n( 3 ) « محقق » به معناى معلوم و قطعى در جمله بالا صفت براى خوف است - و بايد مجرور باشد - اشاره به اين كه ترس واقعى تنها از خداست ؛ چرا كه اوست كه بدكاران را كيفر مىدهد ؛ بنابر اين اگر از خدا بترسيم و نافرمانى او نكنيم از هيچ چيز و هيچ كس نخواهيم ترسيد ؛ ولى بسيارى از شارحان و مترجمان « محقق » را خبر « كل خوف » گرفته‌اند و در مرجع ضمير « فانه » و همچنين استثنا و مفهوم مجموع جمله گرفتار مشكلات زيادى شده‌اند ؛ حال آن كه اگر « محقق » را صفت خوف بگيرند ، مفهوم اين جمله كاملا واضح است . قابل توجه اين كه جملهء قبل كه دربارهء رجا صحبت مىكند ، قرينهء خوبى بر معنايى است كه بيان شد .\r\nبه تعبير ديگر ، امام عليه السّلام مىفرمايد : هر اميدى جز اميد به خدا باطل و هر خوفى جز خوف از خدا نادرست است .\r\n","page_name":" 223 ","page_number":223},
  {"content":"\r\n\r\nدليل آن روشن است ؛ زيرا هيچ مبدأ خيرى جز خدا وجود ندارد ، و هر كسى جز او بتواند خيرى انجام دهد به كمك اوست ( لا مؤثّر في الوجود إلّا اللّه ) .\r\nبنابر اين بايد تنها دل به او ببنديم و به او اميدوار باشيم . كسى كه مىتواند زيانى برساند و كيفر دهد و مجازات كند ، فقط اوست و از ديگران ، بىارادهء او كارى ساخته نيست ؛ همان گونه كه قرآن مجيد مىگويد : «  « وَ ما هُمْ بِضارِّينَ بِهِ مِنْ أَحَدٍ إِلَّا بِإِذْنِ اللَّهِ »  ؛ ولى هيچ گاه نمىتوانند بدون اجازه خداوند به كسى ضررى برسانند » . « 1 » درست است كه خداوند به بندگان ، آزادى عمل داده ، ولى اين آزادى هرگز از ذات پاك او سلب قدرت نمىكند .\r\nبنابر اين تنها بايد به ذات پاك او اميدوار و فقط از مخالفت فرمان او بيمناك باشيم .\r\nسپس اشاره به نكتهء مهمّى مىفرمايد و آن تضادّى است كه در اعمال مردم در خصوص موضوع خوف و رجا وجود دارد . هرگاه در يك مسألهء جزئى به بنده‌اى اميد داشته باشند هزار گونه خضوع و خشوع در مقابل او مىكنند و هرگاه از موضوع كوچكى بترسند خود را جمع و جور مىكنند ؛ در حالى كه نه در مورد اميد به خدا در امور مهمّه و ترس از او در مسائل بزرگ هرگز واكنش مناسبى نشان نمىدهند ؛ مىفرمايد : « اين مدعى كاذب در مسائل مهمّ به خدا اميد دارد و در مسائل كوچك به بندگان خدا ؛ در حالى كه تواضع و احترامش در برابر بندگان ( براى همان مسائل كوچك ) بيش از خداست » ( فإنّه معلول يرجو اللّه في الكبير ، و يرجو العباد في الصّغير ، فيعطي العبد ما لا يعطي الرّبّ ! ) .\r\nدر ادامهء اين سخن به علت اين موضوع پرداخته ، مىفرمايد : « چه شده است كه تواضع و احترام او براى خداوند متعال كمتر از بندگان است ؟ آيا مىترسى در اظهار اميد به خدا دروغگو باشى ؟ يا او را شايستهء اميد نمىدانى ؟ ( كه اين هر دو خيالى است باطل ) » ( فما بال اللّه جلّ ثناؤه يقصّر به عمّا يصنع به لعباده ؟ أتخاف أن تكون في رجائك\r\n\r\n\r\n","description":"","footnote":"\r\n( 1 ) بقره ، آيهء 102 .\r\n","page_name":" 224 ","page_number":224},
  {"content":"\r\n\r\nله كاذبا ؟ أو تكون لا تراه للرّجاء موضعا ؟ ) .\r\nبه يقين ، كسى كه به خدا اعتقاد دارد و او را بر هر چيز قادر مىشمرد ، به رحمانيّت و رحيميّت وجود و كرمش نيز ايمان دارد . امكان ندارد اميدش به خدا اميد كاذبى باشد و يا اين كه او را شايستهء اميد نداند . اگر درست در اين گونه افكار بينديشيم ، انحراف از اصل توحيد و خدا شناسى را در آن به وضوح در مىيابيم .\r\nدر حقيقت عصارهء كلام مولا اين است كه ما افرادى را مىبينيم كه به اميد عطاى كوچكى در خانه كسى مىروند ، همه گونه خضوع و احترام مراسم ثنا و تكريم به جا مىآورند و خود را مطيع فرمانش مىشمرند ، حال آن كه هنگامى كه براى بزرگ‌ترين حاجات خود در خانهء خدا مىآيند آن اظهارات و احترامات و فرمان بردارىها از آن‌ها مشاهده نمىشود و اين نيست ، جز بر اثر ضعف و ناتوانى در معرفة اللّه و شناخت صفات جلال و جمال او .\r\nسپس امام عليه السّلام از رجا به خوف منتقل مىشود و همين مقايسه را در مورد خوف بيان مىدارد ؛ مىفرمايد : « همچنين اگر او از يكى از بندگان خدا بترسد به سبب اين خوف ، براى او اهمّيّتى قائل مىشود كه براى خدا قائل نيست ؛ در واقع خوف از بندگان را نقد مىشمرد و خوف از پروردگار خويش را ( نسيه و ) و وعده‌اى دور از انتظار ! » ( و كذلك إن هو خاف عبدا من عبيده ، أعطاه من خوفه ما لا يعطي ربّه ، فجعل خوفه من العباد نقدا ، و خوفه من خالقه ضمارا « 1 » و وعدا ) .\r\nبه طور مسلّم اين برخورد دو گانه ، ناشى از ضعف ايمان است ؛ چرا كه بندگان ضعيف ، قدرتى ناچيز دارند كه قابل مقايسه با قدرت خدا نيست . اگر تمام قدرت آن‌ها را به اندازهء جرقه‌اى فرض كنيم ، قدرت عظيم پروردگار از درياها آتش سوزان ، برتر است . چگونه ممكن است انسانى به چگونگى اين دو مبدأ خوف آشنا باشد ، ولى از جرقه بترسد و از\r\n\r\n\r\n","description":"","footnote":"\r\n( 1 ) « ضمار » به معناى وعده دور و دراز است . اين واژه به معناى مخفى و پنهان و چيزى كه اميد چندانى به آن نيست به كار مىرود .\r\n","page_name":" 225 ","page_number":225},
  {"content":"\r\n\r\nدرياى آتش نهراسد ؟ ! البتّه ممكن است منشأ اين تفاوت ، اميد بيش از حد به كرم و لطف خدا باشد كه آن نيز ناشى از غفلت است ؛ زيرا او ارحم الراحمين است در موضع عفو و رحمت و اشدّ المعاقبين است در موضع عذاب و نقمت .\r\nاز آن جا كه اين برخورد دو گانه با خدا و خلق ، ناشى از ضعف شناخت و كوته بينى است ، امام عليه السّلام در پايان اين بخش از سخنان و دلنشينش به برخورد دو گانه اين گونه افراد با دنيا و آخرت مىپردازد ؛ مىفرمايد : « همچنين كسى كه دنيا در چشم او بزرگ جلوه كند و جايگاه آن در قلبش مهمّ باشد ، آن را بر خداوند متعال مقدّم مىدارد . از همه چيز مىبرد و به دنيا مىپيوندد و بردهء آن مىشود ! » ( و كذلك من عظمت الدّنيا في عينه ، و كبر موقعها من قلبه ، آثرها على اللّه تعالى ، فانقطع إليها ، و صار عبدا لها ) .\r\nآرى ، اين هوا پرستان بىمعرفت ، متاع ناچيز و فانى دنيا را نقد و مواهب عظيم و جاويدان آخرت را نسيه مىپندارند و همين سبب مىشود كه دنيا را بر آخرت ترجيح دهند و رضاى خلق را بر رضاى خالق مقدّم بشمرند .\r\nدرست ، عكس پرهيزگاران با ايمان كه امام عليه السّلام در خطبهء متقين دربارهء آن‌ها فرموده است : ( عظم الخالق في أنفسهم فصغر ما دونه في أعينهم ) خدا در نظر آنان با عظمت جلوه كرده در نتيجه ، غير خدا هر چه هست در نظر آن‌ها كوچك است .\r\nجملهء ( فانقطع إليها ، و صار عبدا لها ) اشاره به اين حقيقت است كه اين دنيا پرستان ، سرانجام كارشان به جايى مىرسد كه از عبوديت پروردگار خارج مىشوند و به عبوديت دنيا و هواى نفس و شيطان در مىآيند . از توحيد و خدا پرستى عملا كنار مىروند و به شرك و دنيا پرستى روى مىآورند .\r\nكار آن‌ها به جايى مىرسد كه همچون عمر سعد بر اين عقيده پافشارى مىكنند كه رها كردن ملك رى به جهت ترس از عذاب قيامت و متنعم شدن به نعمت‌هاى بهشتى ، نقد را با نسيه معامله كردن است و هيچ عاقلى تن به اين معامله نمىدهد :\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n « الا إنّما الدّنيا لخير معجّل * فما عاقل باع الوجود بدين » \r\n« 1 »\r\n\r\nنكته دو بال براى پرواز به سوى خدا !\r\nخوف و رجا يعنى بيم از كيفر و اميد به لطف و رحمت خدا ، قوىترين انگيزهء حركت به سوى تقوا و پاكيزگىهاست .\r\nهيچ كس بدون اين دو نمىتواند در آسمان قرب حق پرواز كند و به اوج قاف قرب او راه يابد .\r\nهمان گونه كه اميد به نتايج لذت بخش پيروزى در امتحان و بيم از آثار سقوط و رفوزه شدن تمام نيروهاى يك محصل و دانشجو را براى پيمودن مسير علوم و دانش‌ها بسيج مىكند ، در پيمودن راه معنويت نيز بهره‌گيرى از اين بيم و اميد ضرورى است . در حديثى از پيغمبر اكرم صلّى اللّه عليه و آله مىخوانيم : « أعلى النّاس منزلة عند اللّه أخوفهم منه ؛ برترين مردم از نظر مقام در پيشگاه خدا خائف‌ترين آن‌هاست » . « 2 » امام صادق عليه السّلام مىفرمايد : « لا يكون المؤمن مؤمنا حتّى يكون خائفا راجيا ، و لا يكون خائفا راجيا حتّى يكون عاملا لما يخاف و يرجو ؛ مؤمن ، مؤمن نخواهد بود تا داراى خوف و رجا باشد و خوف و رجا نخواهد داشت مگر اين كه با آن چه مىترسد يا اميد دارد هماهنگ عمل كند » . « 3 » ولى بهره‌گيرى از اين دو در صورتى امكان دارد كه خوف و رجا كاذب نباشد و نشانهء\r\n\r\n\r\n","description":"","footnote":"\r\n( 1 ) اين مضمون اشعار معروفى است كه از عمر سعد هنگامى كه ابن زياد پيشنهاد جنگ با امام حسين عليه السّلام را به او كرد و وعدهء فرماندارى رى را به او داد و او نخست در انتخاب ميان اين دو ، حيران گشت و سرانجام تصميم به جنگ گرفت ، نقل شده است . اين اشعار را مرحوم سيّد بن طاووس در لهوف ، صفحهء 193 به طور كامل آورده و مورخ معروف ، طبرى نيز در حوادث سال 61 هجرى بخشى از آن را نقل كرده است .\r\n( 2 ) بحار الانوار ، جلد 74 ، صفحهء 180 .\r\n( 3 ) اصول كافى ، جلد 2 ، صفحهء 71 .\r\n","page_name":" 227 ","page_number":227},
  {"content":"\r\n\r\nكاذب نبودنش ، عمل هماهنگ با آن است .\r\nولى متأسفانه بسيارى از مردم ، نسبت به امور دنيا و خوف و رجاى صادقى دارند ؛ در حالى كه نسبت به آخرت گرفتار خوف و رجاى كاذبند .\r\nدر همين زمان كه اين ستور را مىنويسيم نوعى بيمارى شديد « ذات الرّيه » به نام « سارس » پيدا شده كه به نوعى كشنده است ( حدّاكثر از يك صد نفر مبتلا به اين بيمارى شش نفر قربانى مىشود ) ولى براى پرهيز از ابتلاى به آن چنان اقدامات احتياطى شروع شده كه فراتر از آن امكان ندارد . در مناطق آلوده همه جا را سمپاشى مىكنند ؛ همه با ماسك حركت مىكنند ؛ هر شخص مظنونى را معاينه مىكنند ؛ مراكز تجمع را تعطيل كرده‌اند ؛ جشن شادى و مجلس عزا نمىگيرند ؛ در فرودگاه‌ها همهء مسافران به دقت از اين نظر كنترل مىشوند . اين همان خوف صادق است . آيا مؤمنان در مورد خوف از كيفرهاى الهى در قيامت كه به مراتب از اين سنگين‌تر است چنين عكس العملى نشان مىدهند ؟ ! ! امام أمير المؤمنين عليه السّلام در خطبهء مذكور تعجب مىكنند كه چگونه بعضى از مردم در مقابل خوف اندكى از انسان‌ها عكس العمل سريع و قوى نشان مىدهند ، ولى در برابر خوف خدا چنين نيستند ! دربارهء رجا هم همين گونه است ؛ ولى اولياء اللّه چنان بودند كه از خوف خدا در محراب عبادت مانند بيد مىلرزيدند و گاه صيحه مىزدند و مدهوش مىشدند .\r\nسخن در اين زمينه بسيار است . هدف در اين جا اشارهء كوتاهى براى تكميل بحث‌ها بود . با حديث نابى اين گفتار را پايان مىدهيم .\r\nامام صادق عليه السّلام مىفرمايد : كان ابى يقول : إنّه ليس من عبد مؤمن إلّا و في قلبه نوران ، نور خيفة و نور رجاء لو وزن هذا لم يزد على هذا و لو وزن هذا لم يزد على هذا ؛ پدرم مىفرمود : هر بندهء مؤمنى در قلبش دو نور است نور خوف و نور رجا ، هر يك وزن شود اضافه بر ديگرى نخواهد بود . « 1 »\r\n\r\n\r\n","description":"","footnote":"\r\n( 1 ) اصول كافى ، جلد 2 ، صفحهء 67 .\r\n","page_name":" 228 ","page_number":228},
  {"content":"\r\n\r\n\r\nبخش سوّم\r\nو لقد كان في رسول اللّه - صلّى اللّه عليه و آله - كاف لك في الأسوة ، و دليل لك على ذمّ الدّنيا و عيبها ، و كثرة مخازيها و مساويها ، إذ قبضت عنه أطرافها ، و وطّئت لغيره أكنافها ، و فطم عن رضاعها ، و زوي عن زخارفها .\r\n\r\nترجمه\r\n: براى تو ( اى دلباختهء دنيا ) كافى است كه روش رسول خدا صلّى اللّه عليه و آله را سرمشق خود قرار دهى و دليل و راهنماى خود در نكوهش دنيا و مذمت آن و رسوايى فراوان و بدىهايش بشمارى ؛ چه اين كه مواهب دنيا از او گرفته شد و براى ديگران آماده گشت . او از پستان دنيا جدا و از زخارف و زيبايىهايش بر كنار شده بود .\r\n\r\nشرح و تفسير اقتدا به رسول خدا صلّى اللّه عليه و آله\r\nدر آخرين جمله‌هاى بخش سابق اين خطبه ، امام عليه السّلام از دنيا پرستانى سخن به ميان آورد كه عبد ذليل و بندهء اسير دنيا شده‌اند ؛ همه چيز را رها كرده و به دنيا چسبيده‌اند .\r\nامام عليه السّلام براى بيدار ساختن اين گروه ، نسخه‌هاى عملى بسيار مفيدى از زندگى پيامبر اكرم صلّى اللّه عليه و آله و انبياى پيشين مىدهد . نخست از رسول خدا صلّى اللّه عليه و آله سخن مىگويد و مىفرمايد :\r\n« براى تو ( اى دلباختهء دنيا ) كافى است كه روش رسول خدا را - كه درود حق بر او و خاندانش باد - سرمشق خود قرار دهى و دليل و راهنماى خود در نكوهش دنيا و عيب آن\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nو رسوايى فراوان و بدىهايش بشمارى » ( و لقد كان في رسول اللّه - صلّى اللّه عليه و آله - كاف لك في الأسوة ، و دليل لك على ذمّ الدّنيا و عيبها ، و كثرة مخازيها « 1 » و مساويها ) .\r\nقابل توجه اين كه امام عليه السّلام در اين جا پيامبر اكرم صلّى اللّه عليه و آله را هم اسوه مىشمرد و هم دليل .\r\nدر واقع اين دو تعبير هر دو به يك نتيجه مىرسد و آن پيروى كردن از آن پيشواى بزرگ و تطبيق دادن زندگى خويش با زندگى اوست ؛ ولى از نظر معنا تفاوت لطيفى با هم دارد .\r\nاسوه ، اشاره به اين مىكند كه ما زندگى خود را با زندگى پيامبر اكرم صلّى اللّه عليه و آله تطبيق دهيم ؛ ولى دليل اشاره به اين دارد كه او ما را به سوى خود فرا مىخواند .\r\nامام عليه السّلام در ادامهء اين سخن به ذكر دليل مىپردازد و مىفرمايد : « چه اين كه جوانب دنيا از او ( پيامبر صلّى اللّه عليه و آله ) گرفته شد و براى ديگران آماده گشت . ( او چيزى از متاع دنيا در اختيار نداشت و دنيا پرستان همه چيز داشتند ) او از پستان دنيا جدا و از زخارف و زيبايىهايش بر كنار شده بود » ( إذ قبضت عنه أطرافها ، و وطّئت لغيره أكنافها ، و فطم « 2 » عن رضاعها ، و زوي « 3 » عن زخارفها « 4 » ) .\r\nاو در زمانى مىزيست كه قيصرها و كسرىها در كاخ‌هاى افسانه‌اى در ناز و نعمت و در لا به لاى انواع زينت مىزيستند ؛ در جزيرة العرب بعضى ثروتمندان بزرگ بودند كه امكانات فراوان داشتند . حتى در زمانى كه به قدرت رسيد و غنايم فراوان در اختيارش قرار گرفت ، زندگى بسيار ساده و فقيرانه و زاهدانه داشت و به آن زندگى افتخار مىكرد « الفقر\r\n\r\n\r\n","description":"","footnote":"\r\n( 1 ) « مخازى » جمع « مخزاة » از مادهء « خزى » به معناى رسوايى گرفته شده است .\r\n( 2 ) « فطم » از مادهء « فطام » به معناى از شير باز گرفتن است .\r\n( 3 ) « زوى » از مادهء « زىّ » ( بر وزن حىّ ) به معناى جمع كردن و دور بردن است .\r\n( 4 ) « زخارف » جمع « زخرف » ( بر وزن هرمز ) در اصل به معناى هرگونه زينت و تجمل توأم با نقش و نگار است و اين كه به سخنان بيهوده ، مزخرف گفته شده به علت زرق و برق و آب و رنگى است كه به آن مىدهند .\r\n","page_name":" 230 ","page_number":230},
  {"content":"\r\n\r\nفخري » « 1 » مىفرمود : اين سخن نه بدان معنا است كه پيامبر اكرم صلّى اللّه عليه و آله توان و قدرت دستيابى به اين امور را نداشت ؛ بلكه او خود به چنين زندگىاى مايل نبود ؛ لذا در روايات آمده است كه فرشته‌اى نزد پيامبر اكرم صلّى اللّه عليه و آله آمد و كليد خزائن زمين را در دست داشت ؛ عرض كرد : « يا محمّد هذه مفاتيح خزائن الأرض يقول لك ربّك إفتح و خذ منها ما شئت من غير أن تنقص شيئا عندي ؛ اى محمد ! اين‌ها كليدهاى خزائن زمين است . پروردگارت مىگويد : هر يك را مىخواهى بگشا و هر چه مىخواهى از آن بردار ؛ بى آن كه چيزى از مقام تو نزد من كاسته شود » . رسول خدا صلّى اللّه عليه و آله فرمود : « الدّنيا دار من لا دار له و لها يجمع من لا عقل له ؛ دنيا سراى كسى است كه از سراى آخرت بىبهره است و كسى براى دنيا جمع مىكند كه عقل و خرد ندارد » . آن فرشته عرض كرد : « سوگند به خدايى كه تو را به حق ، به نبوّت برانگيخته است ، من همين سخن را از فرشته‌اى در آسمان چهارم هنگامى كه كليدها به من سپرده شد ، شنيدم » . « 2 » عبارت « إذ قبضت عنه أطرافها » اشاره به اين است كه پيامبر صلّى اللّه عليه و آله حاكميت و مالكيت و سلطنت همچون قيصرها و كسرىها را بر شهرها و كشورها نداشت و جملهء « و فطم عن رضاعها » اشاره به اين است كه از چرب و شيرين و غذاهاى رنگارنگ بهره نمىگرفت و عبارت « و زوي عن زخارفها » ناظر به اين است كه او هرگز از كاخ‌ها و مركب‌ها و لباس‌هاى پر زرق و برق بهره نمىگرفت .\r\nبه هر حال ، امام عليه السّلام در برابر دلباختگان به دنيا بهترين اسوه و الگو را برگزيده و انگشت اشاره روى زندگانى رسول خدا صلّى اللّه عليه و آله گذاشته است . كسى كه در حالاتش مىخوانيم : بر روى خاك مىنشست و همچون بردگان مىزيست و زندگانيش همچون زندگى ضعيف‌ترين افراد بود ؛ گاه جز يك پيراهن كه بر تن داشت لباس ديگرى نداشت كه اگر دستور مىداد آن را بشويند پيراهنى كه در تن كند و به مسجد بيايد در خانه او نبود ؛ حتى بر دخترش\r\n\r\n\r\n","description":"","footnote":"\r\n( 1 ) مستدرك الوسائل ، جلد 11 ، صفحهء 173 .\r\n( 2 ) اصول كافى ، جلد 2 ، صفحهء 129 .\r\n","page_name":" 231 ","page_number":231},
  {"content":"\r\n\r\nفاطمه زهرا عليها السّلام خرده گرفت كه چرا پردهء جديدى بر درب خانه افكنده و زينت الات مختصرى از نقره - نه از طلا - بر خود پوشيده است . شرح بيشترى در اين باره در پايان خطبه بيان خواهد شد .\r\n* * *\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\nبخش چهارم\r\nو إن شئت ثنّيت بموسى كليم اللّه - صلّى اللّه عليه و سلّم - حيث يقول :  « رَبِّ إِنِّي لِما أَنْزَلْتَ إِلَيَّ مِنْ خَيْرٍ فَقِيرٌ »  . و اللّه ، ما سأله إلّا خبزا يأكله ، لأنّه كان يأكل بقلة الأرض ، و لقد كانت خضرة البقل ترى من شفيف صفاق بطنه ، لهزاله و تشذّب لحمه .\r\nو إن شئت ثلّثت بداوود - صلّى اللّه عليه و سلّم - صاحب المزامير ، و قارىء أهل الجنّة ، فلقد كان يعمل سفائف الخوص بيده ، و يقول لجلسائه :\r\nأيّكم يكفيني بيعها ! و يأكل قرص الشّعير من ثمنها .\r\nو إن شئت قلت في عيسى بن مريم عليه السّلام ، فلقد كان يتوسّد الحجر ، و يلبس الخشن ، و يأكل الجشب ، و كان إدامه الجوع ، و سراجه باللّيل القمر ، و ظلاله في الشّتاء مشارق الأرض و مغاربها ، و فاكهته و ريحانه ما تنبت الأرض للبهائم ؛ و لم تكن له زوجة تفتنه ، و لا ولد يحزنه ، و لا مال يلفته ، و لا طمع يذلّه ، دابّته رجلاه ، و خادمه يداه !\r\n\r\nترجمه\r\n: اگر بخواهى دوّمين نفر يعنى موساى كليم عليه السّلام به تو معرفى مىكنم ، آن گاه كه عرضه داشت : پروردگار را ! به آن چه به من از نيكى عطا كنى نيازمندم ، به خدا سوگند ! موسى عليه السّلام غير از قرص نانى كه بخورد از خدا نخواست ؛ زيرا وى ( از زمانى كه از مصر فرار كرد و به سوى مدين آمد ) از گياهان زمين تغذيه مىكرد تا آن جا كه بر اثر لاغرى شديد و تحليل\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nرفتن گوشت بدن او رنگ سبز گياه از پشت پرده شكمش آشكار بود .\r\nو چنان چه بخواهى سوّمين نفر داوود - كه درود خدا بر او باد - صاحب « مزامير » و قارى بهشتيان را به تو معرفى مىكنم ؛ او با دست خويش از برگ درخت خرما زنبيل مىبافت و به دوستانش مىگفت كدام يك از شما حاضر است اين‌ها را براى من بفروشد ، از بهاى آن قرص نان جويى تهيه مىكرد و تناول مىنمود .\r\nو اگر بخواهى ( نمونهء ديگرى از ) زندگى عيسى بن مريم - كه درود خدا بر او باد - را برايت بازگو مىكنم ؛ او سنگ را بالش خود قرار مىداد ؛ لباس خشن مىپوشيد ؛ غذاى ناگوار مىخورد ؛ نان خورش او گرسنگى ، چراغ شب‌هايش ماه ، سر پناه او در زمستان مشرق و مغرب زمين بود ( صبح‌ها در طرف غرب و عصرها در طرف شرق رو به آفتاب قرار مىگرفت ) ميوه و گل او گياهانى بود كه از زمين براى چهارپايان مىرويد ؛ نه همسرى داشت كه او را بفريبد و نه فرزندى كه ( مشكلاتش ) او را غمگين سازد ؛ نه مالى داشت كه او را به خود مشغول دارد و نه طمعى كه خوارش كند ؛ مركبش پاهايش بود و خادمش دست‌هايش !\r\n\r\nشرح و تفسير زندگى زاهدانهء انبيا\r\nبحث كوتاهى كه در عبارت قبل از زندگى زاهدانهء پيامبر اسلام صلّى اللّه عليه و آله در مقام الگو و اسوهء مؤمنان بيان شد امام عليه السّلام در اين بخش از خطبه به زندگى زاهدانهء سه تن ديگر از پيامبران الهى كه سرمشق صالحانند ، اشاره مىكند تا روشن شود اين يك برنامه همگانى در زندگى رسولان الهى بوده است . همهء آن‌ها از اين نظر براى امّت‌هاى خود الگو و اسوه‌اى بوده‌اند .\r\nمىفرمايد :\r\n« اگر بخواهى نفر دوّم يعنى موساى كليم - كه درود خدا بر او باد - را به تو معرفى مىكنم ، در آن‌جا كه عرضه داشت : پروردگار را ! به آن چه به من از نيكى عطا كنى نيازمندم »\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n( و إن شئت ثنّيت بموسى كليم اللّه - صلّى اللّه عليه و سلّم - حيث يقول :\r\n « رَبِّ إِنِّي لِما أَنْزَلْتَ إِلَيَّ مِنْ خَيْرٍ فَقِيرٌ »  ) .\r\nسپس امام عليه السّلام به تفسير جملهء ياد شده كه آيه‌اى است از سورهء قصص و از زبان حضرت موسى عليه السّلام به هنگام ورود به دروازهء مدين نقل شده ، مىپردازد و مىفرمايد : « به خدا سوگند ! موسى عليه السّلام غير از قرص نانى كه بخورد از خدا نخواست ؛ زيرا وى ( از زمانى كه از مصر فرار كرد و به سوى مدين آمد ) از گياهان زمين تغذيه مىكرد تا آن جا كه بر اثر لاغرى شديد و تحليل رفتن گوشت بدن او رنگ سبز گياه از پشت پردهء شكمش آشكار بود » ( و اللّه ، ما سأله إلّا خبزا يأكله ، لأنّه كان يأكل بقلة الأرض ، و لقد كانت خضرة البقل ترى من شفيف « 1 » صفاق « 2 » بطنه ، لهزاله « 3 » و تشذّب « 4 » لحمه ) .\r\nهنگامى كه موسى عليه السّلام براى حمايت و دفاع از يكى از قوم بنى اسرائيل در برابر فرعونيان ، يكى از آن‌ها را كشت و همه جا در تعقيب او بودند از مصر فرار كرد و به سوى شام و شهر مدين آمد ؛ در حالى كه هيچ گونه وسيلهء سفر با خود نداشت و چون دست گدايى در برابر كسى دراز نمىكرد به ناچار از گياهان بيابان مىخورد . در اين مدّت ، موسى عليه السّلام سخت نحيف و لاغر شد ؛ زيرا فاصله ، نسبتا طولانى بود و او با پاى پياده از كشورى به كشور ديگر مىآمد . كار او به جايى رسيد كه رنگ سبز گياهان از پشت پردهء شكمش كم كم نمايان شد .\r\nاو در اين حال از خداوند تنها غذايى ساده كه گرسنگىاش را بر طرف كند تمنّا كرد ؛ در حالى كه مىتوانست از او زندگانى پر زرق و برق و سفره‌هاى رنگين بخواهد .\r\nدرست است كه موسى عليه السّلام در اين شرايط فوق العادّه به حكم اجبار و به طور طبيعى\r\n\r\n\r\n","description":"","footnote":"\r\n( 1 ) « شفيف » از مادهء « شفوف » به معناى شفاف شدن چيزى است ؛ به طورى كه آن چه در پشت آن قرار گرفته ، نمايان شود .\r\n( 2 ) « صفاق » به معناى پوسته زيرين شكم است ، كه زير پوستهء روئين قرار گرفته .\r\n( 3 ) « هزال » به معناى لاغرى است .\r\n( 4 ) « تشذب » به معناى متفرق شدن است و در اين جا به معناى تكيده شدن گوشت بدن است .\r\n","page_name":" 235 ","page_number":235},
  {"content":"\r\n\r\nبسيار در مضيقه بود ، ولى مهمّ اين است كه تنها به مقدار رفع ضرورت از خداى خود تقاضا كرد و اين دليل روشنى بر زندگى زاهدانهء او است .\r\nسپس در ادامهء اين بحث به سراغ زندگى زاهدانهء داود عليه السّلام مىرود و چنين مىفرمايد :\r\n« و چنان چه بخواهى سوّمين نفر داوود - كه درود خدا بر او باد - صاحب « مزامير » و قارى بهشتيان را به تو معرفى مىكنم ؛ او با دست خويش از ليف خرما زنبيل مىبافت و به دوستانش مىگفت كدام يك از شما حاضر است اين‌ها را براى من بفروشد ، و از بهاى آن قرص نان جويى تهيه مىكرد و تناول مىنمود » ( و إن شئت ثلّثت بداوود - صلّى اللّه عليه و سلّم - صاحب المزامير ، و قارىء أهل الجنّة ، فلقد كان يعمل سفائف « 1 » الخوص « 2 » بيده ، و يقول لجلسائه : أيّكم يكفيني بيعها ! و يأكل قرص الشّعير من ثمنها ) .\r\nمىدانيم كه حضرت داوود عليه السّلام در عين نبوّت از پادشاهان بزرگ بنى اسرائيل بود و به مقتضاى آيهء شريفهء : «  « وَ شَدَدْنا مُلْكَهُ وَ آتَيْناهُ الْحِكْمَةَ وَ فَصْلَ الْخِطابِ »  ؛ ما حكومت او را استحكام بخشيديم ؛ هم دانش به او داديم و هم مقام قضاوت » . « 3 » حكومتى قوى و گسترده داشت . آيا آن چه گفته شد ، مربوط به دوران حكومت او بود يا بعد از آن ؟ هر چه باشد دليل بر زهد فوق العادهء آن حضرت مىباشد ؛ به ويژه اين كه در روايات نقل شده كه او در دوران حكومت و سلطنت خود از بيت المال استفاده نمىكرد ؛ بلكه زره مىبافت و از پول آن زندگى خود را مىگذراند .\r\nعبارت « صاحب المزامير و قارىء أهل الجنة » اشاره به مقامات برجسته معنوى او در دنيا و آخرت است . خداوند متعال ، چنان دانش و معنويّتى به او ارزانى كرده بود كه مزامير را انشا مىكرد ( مزامير چنان كه در نكته‌ها ذكر خواهد شد ، مجموعه‌اى دعاها ، مناجات و\r\n\r\n\r\n","description":"","footnote":"\r\n( 1 ) « سفائف » جمع سفيفه به معناى چيزى است كه از برگ درخت خرما بافته شده .\r\n( 2 ) « خوص » ، برگ درخت خرما .\r\n( 3 ) ص ، آيهء 20 .\r\n","page_name":" 236 ","page_number":236},
  {"content":"\r\n\r\nپند و اندرز حكيمانه بود كه داوود عليه السّلام آن را با صداى بسيار زيبا مىخواند و با اين كار هنرى ، مردم و حتى طبق روايتى پرندگان و حيوانات را به سوى خود جذب مىكرد ! ) .\r\nو قارى اهل بهشت بودن اشاره به مقام اخروى اوست كه در آن جا نيز اولياء اللّه را با صداى زيبايش و مناجات پر محتوايش به لذّت قرب پروردگار و عشق و شوق به ذات پاك او مىرساند .\r\nجملهء « أيّكم يكفيني بيعها ؛ كدام يك از شما اين را براى من مىفروشيد ؟ » شايد اشاره به اين باشد كه او مىخواست كسى وسيلهء فروش آن زنبيل‌ها شود و حق الزحمه و بهره‌اى ببرد و اگر اين مربوط به دوران قضاوت او باشد ، اشاره به اين است كه قاضى مستقيما در اين گونه كارها با مردم روبه‌رو نمىشود تا مبادا او را بشناسند و پول بيشترى به او بدهند و انتظار حكم خلاف داشته باشند .\r\nسپس در ادامهء سخن به سراغ زندگى بسيار زاهدانهء عيسى بن مريم مىرود و در سيزده جملهء كوتاه ، تمام بخش‌هاى اين زندگى زاهدانه را خلاصه مىكند ؛ همان زندگانى عجيبى كه تصورش براى ما مشكل است ؛ تا چه رسد به عمل كردن آن . مىفرمايد : « و اگر بخواهى ( براى نمونهء ديگرى از ) زندگى عيسى بن مريم - كه درود خدا بر او باد - را برايت بازگو مىكنم ؛ او سنگ را بالش خود قرار مىداد ؛ لباس خشن مىپوشيد ؛ غذاى ناگوار ( مانند نان خشك ) مىخورد ؛ نان خورش او گرسنگى ، چراغ شب‌هايش ماه ، سر پناه او در زمستان مشرق و مغرب زمين بود ( صبح‌ها در طرف غرب و عصرها در طرف شرق رو به آفتاب قرار مىگرفت ) ميوه و گل او گياهانى بود كه از زمين براى چهار پايان مىروياند ؛ نه همسرى داشت كه او را بفريبد و نه فرزندى كه ( مشكلاتش ) او را غمگين سازد ؛ نه مالى داشت كه او را به خود مشغول دارد و نه طمعى كه خوارش كند ؛ مركبش پاهايش بود و خادمش دست‌هايش ! » ( و إن شئت قلت في عيسى بن مريم عليه السّلام ، فلقد كان يتوسّد « 1 » الحجر ، و يلبس الخشن ، و يأكل الجشب ، و كان إدامه الجوع ،\r\n\r\n\r\n","description":"","footnote":"\r\n( 1 ) « يتوسد » از مادهء « توسد » يعنى چيزى را به صورت بالش زير سر نهادن .\r\n","page_name":" 237 ","page_number":237},
  {"content":"\r\n\r\nو سراجه باللّيل القمر ، و ظلاله في الشّتاء مشارق الأرض و مغاربها ، و فاكهته و ريحانه ما تنبت الأرض للبهائم ؛ و لم تكن له زوجة تفتنه ، و لا ولد يحزنه ، و لا مال يلفته ، و لا طمع يذلّه ، دابّته رجلاه ، و خادمه يداه ! ) .\r\nمنظور از جملهء « كان إدامه الجوع » اين است كه غالبا تنها به نان قناعت مىكرد و نان خورشى نداشت . و جملهء « ظلاله في الشّتاء . . . » اشاره به اين است كه براى دفع سرماى زمستان از تابش آفتاب استفاده مىكرد كه صبح‌ها به طرف غرب مىتابد و عصرها به طرف شرق .\r\nحضرت مسيح عليه السّلام در زمانى ظهور كرد كه دنيا پرستان بنى اسرائيل زندگى پر زرق و برق ، سفره‌هاى رنگين ، كاخ‌هاى پر تجمل ، همسران زيبا ، لباس‌هاى زينتى و مركب‌هاى گرانبها داشتند .\r\nحضرت مسيح عليه السّلام براى اين كه هشدارى به همهء آن‌ها بدهد و از آن زندگى كه مايهء هزار شور و شر و گرفتارى در زنجيرهاى اسارت بود به يك زندگى ساده و عاقلانه و كم هزينه متوجّه سازد ، اين راه سخت را براى خود برگزيد و از آن جا كه اصول مشكلات زندگى انسان و انواع ذلّت‌هايى كه به آن ، تن مىدهد ، در اين چند موضوع خلاصه مىشود ، خانه‌هاى پر زرق و برق ، همسران زيبا و پر فتنه ، فرزندان پر هزينه ، اموالى كه نگهداشتن و حساب و كتاب آن‌ها مايهء رنج و مصيبت فراوان است ، مركب‌ها و خادمان پر خرجى كه هر يك بخشى از افكار انسان را به خود مشغول مىسازند و از هر چه غير آن است باز مىدارند حضرت مسيح عليه السّلام به همهء آن‌ها پشت پا زد و از رنگ همهء اين تعلّقات آزاد شد تا خفتگان را بيدار سازد و همگان را غلام همت خويش سازد .\r\n غلام همت آنم كه زير چرخ كبود * ز هر چه رنگ تعلّق پذيرد آزاد است ! \r\n\r\n","description":"","footnote":"","page_name":" 238 ","page_number":238},
  {"content":"\r\n\r\n\r\nنكته‌ها\r\n\r\n1 . مزامير داوود عليه السّلام\r\n« مزامير » جمع « مزمور » به معناى سرودهايى است كه با آهنگ مخصوص خوانده مىشود و مزامير داوود عليه السّلام اشعار روحانى ، مناجات‌ها و پند و اندرزهايى بود كه حضرت داود عليه السّلام با صداى زيبايش مىخواند تا بر دل‌ها بهتر نشيند . « 1 » مزامير داوود عليه السّلام كه الآن جزء كتب اهل عتيق است از پنج كتاب تشكيل شده و در آخر هر قسمت ، لفظ « آمين » تكرار شده است و اغلب بر آنند كه اين لفظ را جمع كنندگان كتاب در آخر هر كتاب افزوده‌اند ( بايد توجه داشت مزامير فعلى موجود در كتاب مقدس ، كلمهء آمين ندارد ) .\r\nبه هر حال ، كتاب اوّل 41 مزمور است ؛ كتاب دوّم 31 ؛ كتاب سوّم و چهارم هر يك 17 مزمور و كتاب پنجم داراى 44 مزمور مىباشد .\r\nمحتوا و مفاهيم مزامير در يك جمع بندى در عناوين زير خلاصه مىشود :\r\n1 . مزامير حمد و تسبيح كه شامل تعدادى مزمور است .\r\n2 . مزامير شكر كه در برابر الطاف الهى نسبت به اشخاص گفته شده است .\r\n3 . مزامير مربوط به توبه .\r\n4 . مزامير سياحت ( دربارهء سرگذشت كسانى كه مشمول عنايت يا غضب خداوند شدند ) .\r\n5 . مزامير تاريخى كه در مورد الطاف و رحمت خداوند دربارهء قوم بنى اسرائيل است .\r\n6 . مزامير نبوّتى كه بر اساس وعدهء خدا به داوود عليه السّلام و فرزندان اوست .\r\n7 . مزامير تعليمى كه شخص داود عليه السّلام را به امورى سفارش مىكند :\r\nالف ) خصايص عادلان و ويژگىهاى شريران ؛ ب ) مقدّس و پاك بودن شريعت الهى ؛\r\n\r\n\r\n","description":"","footnote":"\r\n( 1 ) اين واژه ، گاهى جمع « مزمار » به معناى نى نيز نقل شده است .\r\n","page_name":" 239 ","page_number":239},
  {"content":"\r\n\r\nج ) بى ارزش بودن زندگى دنيا ؛ د ) تكاليفى كه بر حاكمان واجب است ؛ 8 . مزامير دعا براى گنهكاران ( بايد توجه داشت كه اكثر اين مزامير منسوب به داوود عليه السّلام است ؛ نه همه آن‌ها ) . « 1 »\r\n\r\n2 . نغمه داوودى\r\nاز بعضى آيات و روايات استفاده مىشود كه حضرت داوود عليه السّلام نغمه بسيار زيبايى داشت ؛ آن گونه كه نه تنها انسان‌ها مجذوب صوت زيباى او مىشدند ، بلكه هنگامى كه در محراب عبادت مشغول مناجات مىشد ، پرندگان نيز مىآمدند و در كنار يا بر بدن او مىنشستند .\r\nو از آن جا كه بهشت ، كانون بهترين‌هاست در خطبه مزبور نقل شده كه داوود عليه السّلام قارى اهل بهشت است .\r\n« ابن ابى الحديد » نيز به روايتى اشاره مىكند كه همين معنا را در بر دارد ؛ مىگويد :\r\n« ورد في الخبر : داود قارىء أهل الجنّة ؛ داوود عليه السّلام قارى بهشتيان است » .\r\n\r\n3 . زهد انبيا\r\nدر اين كه چرا اين پيامبران بزرگ اين گونه زندگى را بر خود تنگ مىگرفتند ، به طورى كه براى هيچ يك از ما قابل تحمل نيست سخنى داريم كه در پايان خطبه پس از شرح زهد پيامبر اسلام صلّى اللّه عليه و آله بيان خواهد شد .\r\n* * *\r\n\r\n\r\n","description":"","footnote":"\r\n( 1 ) اقتباس از : قاموس كتاب مقدّس ، نوشته مسترهاكس .\r\n","page_name":" 240 ","page_number":240},
  {"content":"\r\n\r\n\r\nبخش پنجم\r\nفتأسّ بنبيّك الأطيب الأطهر - صلّى اللّه عليه و آله - فإنّ فيه أسوة لمن تأسّى ، و عزاء لمن تعزّى . و أحبّ العباد إلى اللّه المتأسّي بنبيّه ، و المقتصّ لأثره . قضم الدّنيا قضما ، و لم يعرها طرفا . أهضم أهل الدّنيا كشحا ، و أخمصهم من الدّنيا بطنا ، عرضت عليه الدّنيا فأبى أن يقبلها ، و علم أنّ اللّه سبحانه أبغض شيئا فأبغضه ، و حقّر شيئا فحقّره ، و صغّر شيئا فصغّره . و لو لم يكن فينا إلّا حبّنا ما أبغض اللّه و رسوله ، و تعظيمنا ما صغّر اللّه و رسوله ، لكفى به شقاقا للّه ، و محادّة عن أمر اللّه .\r\n\r\nترجمه\r\n: ( تو اى مسلمان ) ، به پيامبر پاك و پاكيزه‌ات صلّى اللّه عليه و آله تأسّى جوى ؛ زيرا در او سرمشقى است براى آن كس كه مىخواهد تأسّى جويد و رابطه‌اى است عالى براى كسى كه بخواهد به او مربوط شود ، محبوب‌ترين بندگان نزد خدا كسى است كه به پيامبرش تأسّى جويد و در پى او گام بردارد . او به اندازهء نياز از دنيا بهره گرفت و هرگز تمايلى به آن نشان نداد . اندامش از همهء مردم لاغرتر و شكمش از همه گرسنه‌تر بود . دنيا ( از سوى خدا ) به وى عرضه شد ، ولى آن را نپذيرفت . او مىدانست چه چيزى مبغوض خداست ؟ آن را مبغوض مىشمرد ، چه چيز نزد خدا حقير است آن را حقير مىدانست و چه چيز نزد او كوچك است آن را كوچك مىديد . و اگر در ما چيزى جز محبّت به آن چه مورد خشم خدا و رسولش مىباشد ، و نيز بزرگ شمردن آن چه خدا و رسولش آن را كوچك شمرده‌اند وجود نداشته باشد ، همين امر براى مخالفت ما با خدا و سرپيچى از فرمانش كافى است !\r\n\r\n","description":"","footnote":"","page_name":" 241 ","page_number":241},
  {"content":"\r\n\r\n\r\nشرح و تفسير سيره پيامبر اسلام صلّى اللّه عليه و آله در برابر دنيا پرستان\r\nمىدانيم خداوند پيامبران خود را از جنس بشر قرار داد تا بتوانند الگو و سرمشق در همهء زمينه‌ها باشند ؛ چرا كه اگر از جنس فرشته و مانند آن بودند هرگز چنين مطلبى ممكن نبود و مهم‌ترين برنامهء انبيا كه تعليمات عملى آن‌هاست به تعطيلى مىگراييد .\r\nگوينده ، هر قدر توانا و نويسنده هر قدر فصيح و بليغ باشد ، تأثير پند و اندرزهايش هرگز به اندازه سرمشق‌هاى عملى نيست و آن چه را مردم از اعمال پيشوايان الهى بهره مىگيرند قابل مقايسه با چيزى كه از سخنانشان استفاده مىكنند نيست ؛ به همين دليل ، امام عليه السّلام براى مبارزه با دنيا پرستى دلباختگان به دنيا كه در آن زمان ، بلكه در هر دورانى به سراغ برنامهء عملى آن‌ها مىرود و بعد از ذكر چند نمونه از انبياى پيشين به سراغ زندگى پيامبر اكرم صلّى اللّه عليه و آله مىرود كه از همه آموزنده‌تر است ، مىرود و پيش از ذكر جنبه‌ها عملى به ديدگاه‌هاى پيامبر اكرم صلّى اللّه عليه و آله نسبت به دنيا اشاره مىكند .\r\nمىفرمايد : « ( تو اى مسلمان ) ، به پيامبر پاك و پاكيزه‌ات - كه درود خدا بر او و خاندانش باد - تأسّى جوى ؛ زيرا در او سرمشقى است براى آن كس كه مىخواهد تأسّى جويد و نسبتى است عالى براى كسى كه بخواهد به او منسوب شود ، محبوب‌ترين بندگان نزد خدا كسى است كه به پيامبرش تأسّى كند و به دنبال او گام بردارد » ( فتأسّ بنبيّك الأطيب الأطهر - صلّى اللّه عليه و آله - فإنّ فيه أسوة لمن تأسّى ، و عزاء لمن تعزّى .\r\nو أحبّ العباد إلى اللّه المتأسّي بنبيّه ، و المقتصّ « 1 » لأثره ) .\r\nسپس اشاره به ديدگاه آن پيشواى بزرگ نسبت به دنيا كرده ، مىافزايد : « او به اندازهء ضرورت از دنيا بهره گرفت و هرگز تمايلى به آن نشان نداد . پهلويش از همهء مردم لاغرتر و\r\n\r\n\r\n","description":"","footnote":"\r\n( 1 ) « مقتص » از مادهء « قص » ( بر وزن نص ) به معناى قطع كردن و بريدن چيزى است و از آن جا كه به هنگام چيدن مو و ناخن يكى را بعد از ديگرى مىچيند يا مىبرد اين واژه ، به معناى دنبال كردن اثر چيزى نيز نقل شده است .\r\n« قصه » نيز به معناى دنباله گيرى سرگذشت و داستانى است . « قصاص » نيز از همين معنا گرفته شده است .\r\n","page_name":" 242 ","page_number":242},
  {"content":"\r\n\r\nشكمش از همه گرسنه‌تر بود . دنيا ( از سوى خدا ) به وى عرضه شد ، ولى آن را نپذيرفت . او مىدانست چه چيزى مبغوض خداست ؟ آن را مبغوض مىشمرد ، چه چيز نزد خدا حقير است آن را حقير مىدانست و چه چيز نزد او كوچك است آن را كوچك مىديد » ( قضم « 1 » الدّنيا قضما ، و لم يعرها طرفا . أهضم « 2 » أهل الدّنيا كشحا « 3 » ، و أخمصهم « 4 » من الدّنيا بطنا ، عرضت عليه الدّنيا فأبى أن يقبلها ، و علم أنّ اللّه سبحانه أبغض شيئا فأبغضه ، و حقّر شيئا فحقّره ، و صغّر شيئا فصغّره ) . « 5 » اشاره به اين كه او با تمام وجودش تسليم خواست خدا بود ؛ هر چه را خدا دوست مىداشت او دوست مىداشت و هر چه را خدا دشمن مىداشت او هم دشمن مىداشت .\r\nتمام اين جمله‌ها اشاره به زرق و برق دنياى فريبنده است كه دنيا هم مبغوض و حقير است ؛ هم صغير و كوچك . نكتهء اصلى اين جاست كه سرچشمهء مظالم و ستم‌ها ، جنگ‌ها و خون‌ريزىها همه و همه حبّ به دنياست . آن كس كه به ديده نفرت و حقارت به زر و زيورهايش بنگر ، هرگز شيفته و مفتون آن نخواهد شد و كمتر به گناه آلوده خواهد شد .\r\nو در ادامهء اين سخن در يك نتيجه گيرى روشن چنين مىفرمايد : « ( بنابر اين ) اگر در ما چيزى جز محبّت به آن چه مورد خشم خدا و رسولش مىباشد ، ( همچنين ) بزرگ شمردن آن چه خدا و رسولش آن را كوچك شمرده‌اند وجود نداشته باشد ، همين امر\r\n\r\n\r\n","description":"","footnote":"\r\n( 1 ) « قضم » در اصل به جويدن چيزهاى خشك است در مقابل « خضم » جويدن اشيا تر و بلعيدن . و در اين جا « قضم » به معناى بهره‌گيرى كم از دنياست .\r\n( 2 ) « اهضم » از مادهء « هضم » ( بر وزن قدم ) به معناى لاغر شدن پهلو و فرو رفتگى آن است و هضم غذا را از اين نظر هضم مىگويند كه بر آمدگى شكم و پهلو بعد از هضم فرو مىنشيند .\r\n( 3 ) « كشح » به معناى پهلو است .\r\n( 4 ) « أخمص » از مادهء « خمص » ( بر وزن شمس ) به معناى فرو رفتگى شكم بر اثر گرسنگى است .\r\n( 5 ) فرق بين « صغير شمردن » و « حقير شمردن » در اين است كه حقير ، معمولا در مورد كيفيت گفته مىشود ؛ مثلا انسانى كه از علم و دانش و صفات برجسته محروم است حقير شمرده مىشود و صغير به چيزى مىگويند كه مقدار آن از نظر كمّيّت ، كم باشد ؛ همانند انسان كم سن و سال و مانند آن ؛ اشاره به اين كه دنيا هم كم ارزش است و هم اندك .\r\n","page_name":" 243 ","page_number":243},
  {"content":"\r\n\r\nبراى مخالفت ما با خدا و سرپيچى از فرمانش كافى است ! » ( و لو لم يكن فينا إلّا حبّنا ما أبغض اللّه و رسوله ، و تعظيمنا ما صغّر اللّه و رسوله ، لكفى به شقاقا للّه ، و محادّة عن أمر اللّه ) .\r\nآرى ، سعادت هر دو جهان ما و صداقت ما در ادعاى ايمان به خدا و پيامبر در اين است كه آن چه را آن‌ها بزرگ شمرده‌اند بزرگ بشمريم و آن چه را آن‌ها كوچك شمرده‌اند كوچك بدانيم . پيامبر صلّى اللّه عليه و آله با زرق و برق دنيا و مظاهر فريبنده‌اش مخالف بود ؛ چگونه ممكن است ادعاى ايمان به او كنيم و اين مواهب فريبنده را بزرگ بشمريم و همهء ارزش‌ها را در پاى آن قربانى كنيم ؟ ! در اين جا ممكن است سؤالى مطرح شود كه اگر پيامبر اكرم صلّى اللّه عليه و آله تا اين حد از غذا پرهيز مىكرد كه از همهء مردم شكمش خالىتر بود ، چگونه مىتوانست در ميدان‌هاى نبرد و در برابر دشمن آن گونه استقامت كند كه على عليه السّلام مىگويد : « كنّا إذا احمرّ البأس اتّقينا برسول اللّه - صلّى اللّه عليه و آله - فلم يكن أحد منّا أقرب إلى العدوّ منه ؛ هنگامى كه آتش جنگ شعله مىكشيد ما به رسول خدا صلّى اللّه عليه و آله پناه مىبرديم ؛ چرا كه در آن لحظه ، كسى از پيامبر به دشمن نزديك‌تر نبود » . « 1 » همين پرسش دربارهء حضرت على عليه السّلام نيز مطرح است كه با آن قدرت نمايى در جنگ‌هاى بدر ، احد ، خيبر ، حنين و احزاب در عصر پيامبر صلّى اللّه عليه و آله و در جمل ، صفّين و نهروان در زمان خودش چگونه غذايش نان جو خشكيده بود ؟ ! پاسخ اين سؤال را خود آن حضرت در نامهء معروف « عثمان بن حنيف » « 2 » بيان فرموده است : « ألا إنّ الشّجرة البريّة أصلب عودا و الرّواتع الخضرة أرقّ جلودا و النّابتات الغذية أقوى وقودا و أبطأ خمودا ؛ آگاه باشيد ! درختان بيابانى ( كه از آب و غذاى كم‌ترى استفاده مىكنند چوبشان محكم‌تر است و درختان سرسبز كه همواره در كنار آب قرار دارند پوستشان نازك‌تر ( و كم دوام‌تر است ) همچنين درختانى كه در بيابان\r\n\r\n\r\n","description":"","footnote":"\r\n( 1 ) كلمات قصار ، بخش قريب من كلامه ، شمارهء 9 .\r\n( 2 ) نهج البلاغه ، نامهء 45 ، صفحهء 575 - 576 .\r\n","page_name":" 244 ","page_number":244},
  {"content":"\r\n\r\nمىرويد و تنها با آب بارانى سيراب مىشود ، آتششان شعله‌ورتر و پر دوام‌تر است » .\r\nبنابر اين پر خورى ، دليل بر قوّت و قدرت نيست . همان اعراب بيابانى كه از غذاى مختصرى بهره مىگرفتند ، در ميدان‌هاى نبرد ايران و روم در مقابل افسران و سربازانى - كه از غذاهاى رنگين استفاده مىكردند - چنان مقاومت مىنمودند كه همگان را به حيرت افكندند .\r\nنكتهء ديگر اين كه آن چه سرنوشت جنگجويان را در ميدان نبرد تعيين مىكند ، روحيهء بالاى آن‌هاست ؛ نه غذاهاى رنگين ، و اين بزرگواران ( پيامبر صلّى اللّه عليه و آله و على عليه السّلام ) در بالاترين حدّ روحيه بودند ؛ لذا كسى در شجاعت به پاى آن‌ها نمىرسد .\r\nاين نكته نيز قابل توجّه است كه آن چه دربارهء تغذيهء پيامبر اكرم صلّى اللّه عليه و آله و على عليه السّلام در تواريخ نقل شده مفهومش اين نيست كه هميشه و در تمام عمر اين گونه غذا مىخوردند ؛ بلكه منظور اين است كه آن‌ها هرگز به نوع غذاى خاصّى مقيّد نبودند .\r\n* * *\r\n\r\n","description":"","footnote":"","page_name":" 245 ","page_number":245},
  {"content":"\r\n . \r\n","description":"","footnote":"","page_name":" 246 ","page_number":246},
  {"content":"\r\n\r\n\r\nبخش ششم\r\nو لقد كان - صلّى اللّه عليه و آله و سلّم - يأكل على الأرض ، و يجلس جلسة العبد ، و يخصف بيده نعله ، و يرقع بيده ثوبه ، و يركب الحمار العاري ، و يردف خلفه ، و يكون السّتر على باب بيته فتكون فيه التّصاوير فيقول : « يا فلانة - لإحدى أزواجه - غيّبيه عنّي ، فإنّي إذا نظرت إليه ذكرت الدّنيا و زخارفها » . فأعرض عن الدّنيا بقلبه ، و أمات ذكرها من نفسه ، و أحبّ أن تغيب زينتها عن عينه ، لكيلا يتّخذ منها رياشا ، و لا يعتقدها قرارا ، و لا يرجو فيها مقاما ، فأخرجها من النّفس ، و أشخصها عن القلب ، و غيّبها عن البصر .\r\nو كذلك من أبغض شيئا أبغض أن ينظر إليه ، و أن يذكر عنده .\r\n\r\nترجمه\r\n: پيامبر صلّى اللّه عليه و آله روى زمين ( بدون فرش ) مىنشست و غذا مىخورد و با تواضع ، همچون بردگان جلوس داشت ، با دست خود پارگى كشف خويش را مىدوخت و با دست خود لباسش را وصله مىزد . بر مركب برهنه سوار مىشد و ( حتى ) كسى را پشت سر خود سوار مىكرد . پرده‌اى بر در اتاق خود ديد كه در آن تصويرهايى بود . همسرش را صدا زد و فرمود : آن را از نظرم پنهان كن كه هر زمان چشمم به آن مىافتد به ياد دنيا و زر و زيور آن مىافتم . به اين ترتيب با قلب خود ( و تمام وجودش ) از زر و زيور دنيا روى گردان بود و ياد آن را در وجود خود ميراند و دوست داشت زر و زيور آن همواره از چشمش پنهان باشد ؛\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nمبادا از آن لباس فاخرى براى خود تهيه كند و دنيا را قرارگاه خويش پندارد و اميد اقامت در آن را داشته باشد ؛ در نتيجه آن را از جان خود بيرون راند و از قلب خود دور ساخت و از ديدگانش پنهان نمود ( آرى ، ) چنين است آن كسى كه چيزى را مبغوض مىدارد و نگاه كردن و ياد آورى آن را نيز مبغوض مىشمرد .\r\n\r\nشرح و تفسير زندگى زاهدانهء پيامبر صلّى اللّه عليه و آله\r\nدر بخش گذشته اين خطبه ، امام عليه السّلام به طور كلى از مقام زهد پيامبر اكرم صلّى اللّه عليه و آله و اقتدا و تأسى به او سخن مىگفت ؛ ولى در اين بخش ، مصداق‌هايى از آن را بيان مىفرمايد و زهد و تواضع پيامبر صلّى اللّه عليه و آله را در خلال اعمال روزانه‌اش نشان مىدهد و به هفت موضوع اشاره مىكند كه نشانى آشكار از زهد و فروتنى آن پيشواى بزرگ است ؛ مىفرمايد : « پيامبر اكرم - كه درود خدا بر او و خاندانش باد - روى زمين ( بدون فرش ) مىنشست و غذا مىخورد و با تواضع ، همچون بردگان مىنشست ، با دست خود پارگى كشف خويش را مىدوخت و با دست خود لباسش را وصله مىزد . بر درازگوش برهنه سوار مىشد و ( حتى ) كسى را پشت سر خود سوار مىكرد . « 1 » پرده‌اى بر در اتاق خود ديد كه در آن تصويرهايى بود . همسرش را صدا زد و فرمود : آن را از نظرم پنهان كن كه هر زمان چشمم به آن مىافتد به ياد دنيا و\r\n\r\n\r\n","description":"","footnote":"\r\n( 1 ) از مطالعهء تاريخ چنين استفاده مىشود كه پيامبر اكرم صلّى اللّه عليه و آله اين كار را بارها تكرار فرمود ، گاه اسامه را پشت سر خود مىنشاند ؛ گاه فضل بن عباس و گاه افراد ديگرى از دوستانش را ؛ تا آن‌جا كه بعضى از مورّخان ، عدد آن‌ها را تا 33 نفر شماره كرده‌اند . ( شرح نهج البلاغهء ، علامهء شوشترى ، جلد دوّم ، صفحهء 437 ) و از نكات جالب اين كه در حديثى آمده است :\r\nهنگامى كه پيامبر صلّى اللّه عليه و آله از سفر باز مىگشت ، كودكان مدينه به استقبالش مىشتافتند .\r\nپيامبر صلّى اللّه عليه و آله دستور مىداد آن‌ها را بلند كنند . بعضى را پشت سر و بعضى را پيش روى خود سوار مىكرد و به اصحاب و يارانش نيز سفارش مىكرد كه آن‌ها را سوار كنند و بعد از آن ، كودكان افتخار مىكردند كه بر مركب پيامبر صلّى اللّه عليه و آله سوار شدند . ( محجة البيضاء ، جلد 3 ، صفحهء 366 ) .\r\n","page_name":" 248 ","page_number":248},
  {"content":"\r\n\r\nزر و زيور آن مىافتم » ( و لقد كان - صلّى اللّه عليه و آله و سلّم - يأكل على الأرض ، و يجلس جلسة العبد ، و يخصف « 1 » بيده نعله ، و يرقع « 2 » بيده ثوبه ، و يركب الحمار العاري ، و يردف « 3 » خلفه ، و يكون السّتر على باب بيته فتكون فيه التّصاوير فيقول : « يا فلانة - لإحدى أزواجه - غيّبيه عنّي ، فإنّي إذا نظرت إليه ذكرت الدّنيا و زخارفها » ) .\r\nجملهء « يأكل على الأرض » ( روى زمين مىنشست و غذا مىخورد ) اشاره به اين است كه در آن زمان افراد نيازمند فرشى نداشتند كه بر آن بنشينند ، به ناچار روى زمين مىنشستند ؛ پيامبر اكرم صلّى اللّه عليه و آله نيز همانند آن‌ها زندگى مىكرد .\r\nجملهء « يجلس جلسة العبد ؛ همچون غلامان مىنشست » اشاره به نشستن متواضعانهء آن حضرت است ؛ نه همچون متكبّران كه يك پا را بر روى ديگرى مىاندازند و به حال غرور مىنشينند . پيامبر اكرم صلّى اللّه عليه و آله غالبا دو زانو مىنشست كه طرز نشستن غلامان است ؛ زيرا هم متواضعانه‌تر و هم آمادگى بيشترى براى برخاستن و اطاعت در آن است .\r\nدر حديثى نقل شده : « زن بد زبانى از كنار پيامبر صلّى اللّه عليه و آله گذشت ؛ در حالى كه پيامبر صلّى اللّه عليه و آله همچون غلامان نشسته بود . گفت : اى محمّد ، تو همچون بندگان مىنشينى ؟ پيامبر صلّى اللّه عليه و آله فرمود : « و أىّ عبد أعبد منّي ؛ كدام بنده از من بنده‌تر است » . « 4 » جملهء « و يكون السّتر . . . » اشاره به داستانى است كه از عايشه نقل شده كه پرده‌اى پر نقش و نگار و داراى عكس موجودات ذى روح تهيه كرده بود و بر در اتاق آويخته بود .\r\n\r\n\r\n","description":"","footnote":"\r\n( 1 ) « يخصف » از مادهء « خصف » ( بر وزن وصف ) به معناى وصله كردن و پارگى را دوختن است . اين واژه در اصل معناى ضميمه كردن چيزى به چيزى است و به همين مناسبت به دوختن كفش و لباس اطلاق شده است .\r\n( 2 ) « يرقع » از مادهء « رقع » ( بر وزن رفع ) به معناى وصله كردن است .\r\n( 3 ) « يردف » از مادهء « ردف » ( بر وزن حرف ) به معناى قرار گرفتن پشت سر چيزى است ؛ لذا به كسى كه پشت سر ديگرى بر مركب سوار مىشود « رديف » مىگويند .\r\n( 4 ) اصول كافى ، جلد 6 ، صفحهء 271 . ( با تلخيص ) .\r\n","page_name":" 249 ","page_number":249},
  {"content":"\r\n\r\nپيامبر صلّى اللّه عليه و آله از ديدن آن ناراحت شد ؛ چرا كه جنبهء زينتى داشت و فرمود : ديدن آن ، مرا به ياد دنيا و زرق و برق آن مىاندازد . دستور داد آن را فورا برداشتند . « 1 » سپس امام عليه السّلام در ادامهء اين سخن مىفرمايد : « به اين ترتيب پيامبر صلّى اللّه عليه و آله با قلب خود ( و تمام وجودش ) از زر و زيور دنيا روى گردان بود و ياد آن را در وجود خود ميراند و دوست مىداشت زر و زيور آن همواره از چشمش پنهان باشد مبادا از آن لباس فاخرى براى خود تهيّه كند و دنيا را قرارگاه خويش پندارد و اميد اقامت در آن را داشته باشد » ( فأعرض عن الدّنيا بقلبه ، و أمات ذكرها من نفسه ، و أحبّ أن تغيب زينتها عن عينه ، لكيلا يتّخذ منها رياشا « 2 » ، و لا يعتقدها قرارا ، و لا يرجو فيها مقاما ) .\r\nاشاره به اين كه در قلب انسان ، دو محبّت با هم نمىگنجد . هرگاه مفتون و فريفتهء دنيا شود ، محبّت خدا و نعمت‌هاى جهان ديگر از قلب او بيرون مىرود و تا محبّت زر و زيور اين جهان را از دل بيرون نكند ، جايى براى محبّت خدا نيست ؛ همچنين اگر دلبستهء دنيا و زرق و برق آن شد ، آن را قرارگاه هميشگى خود مىپندارد و جايى براى عشق به خدا و آخرت باقى نمىماند . اين معنا دربارهء همه انسان‌ها صادق است و زندگى پيامبر صلّى اللّه عليه و آله نمونهء بارزى از آن محسوب مىشود . در حديثى كه مرحوم كلينى در كتاب كافى از پيامبر اكرم صلّى اللّه عليه و آله نقل كرده ، چنين مىخوانيم كه فرمود : « مالى و للدنيا انما مثلى و مثلها كمثل الراكب رفعت له الشجرة فى يوم صائف فقال تحتها ثم راح و تركها ؛ مرا با دنيا چه كار ؟ مثل من در برابر دنيا همچون شخص سوارى است كه در يك روز ، داغ تابستان در بيابانى به درختى مىرسد كمى در زير درخت ، استراحت مىكند سپس آن را\r\n\r\n\r\n","description":"","footnote":"\r\n( 1 ) تاريخ بغداد ( خطيب بغدادى ) ، جلد 2 ، صفحهء 293 ؛ ولى در اين حديث به جاى ستر ( پرده ) نمرقه ( به معناى بالش ) نقل شده است .\r\n( 2 ) « رياش » جمع « ريش » در اصل به معناى پرهاى پرندگان است و از آن جا كه پرهاى آن‌ها لباس طبيعى زيبايى است و گاه به رنگ‌هاى مختلف است اين واژه به هر گونه لباس زينتى و نيز به هر گونه زينت اطلاق مىشود و در جملهء بالا هر دو معنا را محتمل است .\r\n","page_name":" 250 ","page_number":250},
  {"content":"\r\n\r\nترك مىگويد » . « 1 » آن گاه امام عليه السّلام در يك نتيجه‌گيرى روشن مىفرمايد : « ( چون دنيا چنين بود پيامبر محبّت ) آن را از جان خود بيرون و از قلب خود دور ساخت و از ديدگانش پنهان نمود ( آرى ، ) چنين است آن كسى كه چيزى را مبغوض مىدارد و نگاه كردن و ياد آورى آن را نيز مبغوض مىشمرد » ( فأخرجها من النّفس ، و أشخصها « 2 » عن القلب ، و غيّبها عن البصر و كذلك من أبغض شيئا أبغض أن ينظر إليه ، و أن يذكر عنده ) .\r\nدر اين جا اين پرسش پيش مىآيد كه چرا امير مؤمنان على عليه السّلام اين همه در مذمّت دنيا سخن مىگويد و آن را تحقير مىكند ؟ اين سؤال ، پاسخ زنده‌اى دارد كه به خواست خدا در پايان خطبه بيان خواهيم كرد .\r\n* * *\r\n\r\n\r\n","description":"","footnote":"\r\n( 1 ) اصول كافى ، جلد 2 ، صفحهء 134 ( توجه داشته باشيد كه جملهء « قال تحتها » از قيلوله به معناى استراحت يا خواب نيم روز است ) .\r\n( 2 ) « اشخصها » از مادهء « شخوص » ( بر وزن خلوص ) در اصل به معناى خيره شدن چشم به يك نقطه است كه معمولا نشانهء وحشت است ؛ سپس به خارج ساختن ناگهانى كسى از مكانى اطلاق شده است .\r\n","page_name":" 251 ","page_number":251},
  {"content":"\r\n . \r\n","description":"","footnote":"","page_name":" 252 ","page_number":252},
  {"content":"\r\n\r\n\r\nبخش هفتم\r\nو لقد كان في رسول اللّه - صلّى اللّه عليه و آله - ما يدلّك على مساوىء الدّنيا و عيوبها : إذ جاع فيها مع خاصّته ، و زويت عنه زخارفها مع عظيم زلفته .\r\nفلينظر ناظر بعقله : أكرم اللّه محمّدا بذلك أم أهانه ! فإن قال : أهانه ، فقد كذب - و اللّه العظيم - بالإفك العظيم ، و إن قال : أكرمه ، فليعلم أنّ اللّه قد أهان غيره حيث بسط الدّنيا له ، و زواها عن أقرب النّاس منه . فتأسّى متأسّ بنبيّه ، و اقتصّ أثره ، و ولج مولجه ، و إلّا فلا يأمن الهلكة ، فإنّ اللّه جعل محمّدا - صلّى اللّه عليه و آله - علما للسّاعة ، و مبشّرا بالجنّة ، و منذرا بالعقوبة . خرج من الدّنيا خميصا ، و ورد الآخرة سليما . لم يضع حجرا على حجر ، حتّى مضى لسبيله ، و أجاب داعي ربّه . فما أعظم منّة اللّه عندنا حين أنعم علينا به سلفا نتّبعه ، و قائدا نطأ عقبه ! و اللّه لقد رقّعت مدرعتي هذه حتّى استحييت من راقعها . و لقد قال لي قائل : ألا تنبذها عنك ؟\r\nفقلت : اغرب عنّي ، فعند الصّباح يحمد القوم السّرى !\r\n\r\nترجمه\r\n: در زندگى رسول خدا صلّى اللّه عليه و آله امورى است كه تو را به بدىها و عيوب دنيا راهنمايى مىكند ؛ چرا كه او و نزديكانش در دنيا گرسنه بودند ، و يا اين كه او ( در پيشگاه خدا ) مقام و منزلتى بس عظيم داشت ، زينت‌هاى دنيا از او دريغ داشته شد ؛ بنابر اين هر كس بايد با\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nعقل خودش بنگرد كه آيا خدا با اين كار پيامبرش را گرامى داشت يا به او اهانت كرد ؟ اگر كسى بگويد : خدا با اين كار ( گرفتن زخارف دنيا از آن حضرت ) به او اهانت نموده - سوگند به پروردگار متعال - كه دروغ گفته است ؛ دروغى بزرگ و اگر بگويد : او را گرامى داشته پس بايد بداند كه ديگران را ( كه غرق زينت‌هاى دنيا هستند ) گرامى نداشته است ؛ چرا كه دنيا را براى آن‌ها گسترده و از مقرّب‌ترين افراد به خودش دريغ داشته است ؛ بنابر اين ( كسى كه مىخواهد سعادتمند شود ) بايد به پيامبر خود تأسى جويد ، گام در جاى گام‌هايش نهد و از هر درى كه او داخل شده وارد شود و الا از هلاكت ( و گمراهى ) ايمن نخواهد بود ؛ زيرا خداوند ، محمّد - كه درود خدا بر او و خاندانش باد - را نشانهء قيامت و بشارت دهندهء بهشت و بيم دهندهء كيفر قرار داده است . او با شكم گرسنه از اين جهان رحلت كرد و با سلامت ( روح و ايمان ) به سراى ديگر وارد شد . او تا آن زمان كه از جهان رخت بر بست و دعوت حق را اجابت كرد سنگى روى سنگ ننهاد ( و خانهء محكمى براى خود نساخت ) چه منّت بزرگى خدا بر ما نهاده كه چنين پيشوا و رهبرى به ما عنايت كرده ، تا راه او را بپوييم و قدم در جاى قدم‌هاى او نهيم . به خدا سوگند ! آن قدر اين پيراهنم را وصله زدم كه از وصله كنندهء آن شرم دارم ( تا آن جا كه ) كسى به من گفت : چرا اين پيراهن كهنه را دور نمىافكنى ؟ گفتم : از من دور شو . صبحگاهان ، رهروان شب را ستايش مىكنند ! ( و فرداى قيامت وضع ما روشن مىشود ) .\r\n\r\nشرح و تفسير چرا به پيامبر خدا صلّى اللّه عليه و آله تأسّى بجوييم ؟\r\nامام عليه السّلام در اين بخش از خطبه ، همان مطلب مهمّى را كه در بخش‌هاى قبل در نكوهش دنيا و دنيا پرستان بيان فرمود ، از طريق ديگر و با تأكيد بيشتر تعقيب مىكند .\r\nنخست به صورت يك استدلال منطقى مىفرمايد : « در زندگى رسول خدا - كه درود خدا بر او و خاندانش باد - امورى است كه تو را به بدىها و عيوب دنيا راهنمايى مىكند ؛ چرا كه او\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nو نزديكانش در دنيا گرسنه بودند ، و با اين كه او ( در پيشگاه خدا ) مقام و منزلتى بس عظيم داشت ، زينت‌هاى دنيا از او دريغ داشته شد » ( و لقد كان في رسول اللّه - صلّى اللّه عليه و آله - ما يدلّك على مساوىء الدّنيا و عيوبها : إذ جاع فيها مع خاصّته « 1 » ، و زويت « 2 » عنه زخارفها مع عظيم زلفته « 3 » ) .\r\nسپس با اين مقدمه به اين استدلال منطقى مىپردازد و مىفرمايد : « بنابر اين هر كس بايد با عقل خويش بنگرد كه آيا خدا با اين كار پيامبرش را گرامى داشت يا به او اهانت كرد ؟ اگر كسى بگويد : خداوند با اين كار ( گرفتن زخارف دنيا از آن حضرت ) به او اهانت نموده - سوگند به خداى بزرگ - كه دروغ گفته است ؛ دروغى بزرگ و اگر بگويد : او را گرامى داشته پس بايد بداند كه ديگران را ( كه غرق زينت‌هاى دنيايند ) گرامى نداشته است ؛ چرا كه دنيا را براى آن‌ها گسترده و از مقرّب‌ترين افراد به خودش دريغ داشته است » ( فلينظر ناظر بعقله : أكرم اللّه محمّدا بذلك أم أهانه ! فإن قال : أهانه ، فقد كذب - و اللّه العظيم - بالإفك العظيم ، و إن قال : أكرمه ، فليعلم أنّ اللّه قد أهان غيره حيث بسط الدّنيا له ، و زواها عن أقرب النّاس منه ) .\r\nفراموش نكنيم كه در گذشته گروهى از ثروتمندان بودند كه ثروت خود را دليل بر عنايت و توجّه خاص الهى مىشمردند و در نتيجه فقرا و نيازمندان را راندگان درگاه الهى مىپنداشتند و همين تفكّر ، سبب مىشد كه ديگران را به جمع‌آورى ثروت - از هر طريق ممكن - تشويق كنند .\r\nبه همين دليل مىگفتند : « اگر خدا مىخواست كسى را به نبوّت مبعوث كند بايد يكى از ثروتمندان بزرگ اين دو شهر ( مكّه و طائف ) را براى اين كار بر مىگزيد »  « وَ قالُوا لَوْ لا\r\n\r\n\r\n","description":"","footnote":"\r\n1 . \" خاصه \" به معناى نزديكان انسان است ؛ ولى بعضى از شارحان نهج البلاغه \" خاصه \" را كه اسم فاعل است به معناى مصدرى تفسير كرده اند كه مفهومش اين است : با خصوصيتى كه او در پيشگاه خدا داشت در دنيا گرسنه بود ؛ ولى اين تفسير بعيد به نظر مى رسد .\r\n2 . \" رويت \" از مادهء \" زى \" ( بر وزن حي ) به معناى دور كردن چيزى است .\r\n3 . \" زلفة \" به معناى مقام وموقعيت است .\r\n","page_name":" 255 ","page_number":255},
  {"content":"\r\n\r\nنُزِّلَ هذَا الْقُرْآنُ عَلى رَجُلٍ مِنَ الْقَرْيَتَيْنِ عَظِيمٍ »  . « 1 » سپس به پاسخ از آن‌ها پرداخته و مىفرمايد : « اگر نه اين بود كه مواهب مادّى سبب مىشد كه همه مردم ، راه انحراف را در پيش گيرند ما براى كافران خانه‌هايى قرار مىداديم با سقف‌هايى از نقره و پلكان‌هايى كه از آن بالا بروند . . . و انواع زينت‌ها كه از آن بهره گيرند ولى تمام اين‌ها متاع حيات دنياست ( و در پيشگاه خدا ارزشى ندارد ) و سراى آخرت نزد پروردگارت براى پرهيزگاران است »    « وَ لَوْ لا أَنْ يَكُونَ النَّاسُ أُمَّةً واحِدَةً لَجَعَلْنا لِمَنْ يَكْفُرُ بِالرَّحْمنِ لِبُيُوتِهِمْ سُقُفاً مِنْ فِضَّةٍ وَ مَعارِجَ عَلَيْها يَظْهَرُونَ وَ لِبُيُوتِهِمْ أَبْواباً وَ سُرُراً عَلَيْها يَتَّكِؤُنَ وَ زُخْرُفاً وَ إِنْ كُلُّ ذلِكَ لَمَّا مَتاعُ الْحَياةِ الدُّنْيا وَ الْآخِرَةُ عِنْدَ رَبِّكَ لِلْمُتَّقِينَ »    « 2 » .\r\nامام عليه السّلام در اين‌جا با يك برهان قاطع اين تفكّرات غلط را از ذهن‌ها مىزدايد . به يقين ، خداوند بيش‌ترين عنايت را به رسول خدا صلّى اللّه عليه و آله داشت ؛ در حالى كه از زرق و برق دنيا محروم بود ، هيچ كس نمىتواند بگويد : خدا به پيامبر بزرگش اهانت كرد ؛ بنابر اين نتيجه مىگيريم كه امكانات مادّى و زر و زيورهاى آن هرگز دليل بر شخصيت كسى نيست .\r\nبه همين دليل ، به دنبال اين سخن ، چنين نتيجه‌گيرى مىكند : « بنابر اين ( كسى كه مىخواهد سعادتمند شود ) بايد به پيامبر خود تأسى جويد ، گام در جاى گام‌هايش نهد و از هر درى كه او داخل شده وارد شود و الّا از هلاكت ( و گمراهى ) ايمن نخواهد بود » ( فتأسّى « 3 » متأسّ بنبيّه ، و اقتصّ أثره ، و ولج مولجه ، و إلّا فلا يأمن الهلكة ) .\r\nو در تكميل آن مىافزايد : « زيرا خداوند ، محمّد - كه درود خدا بر او و خاندانش باد - را نشانهء قيامت و بشارت دهندهء بهشت و بيم دهندهء كيفر قرار داده است . ( و اين پيامبر با\r\n\r\n\r\n","description":"","footnote":"\r\n( 1 ) زخرف ، آيهء 31 .\r\n( 2 ) زخرف ، آيات 33 و 35 .\r\n( 3 ) « فتأسى » در غالب نسخه‌هاى نهج البلاغه « تأسى » به صورت مزبور ( فعل ماضى ) ذكر شده است ؛ ولى از آن معناى امر استفاده مىشود به قرينهء جملهء « و الّا فلا يأمن الهلكة » اما در تعداد كمى از نسخ به صورت « فليتأس » نقل شده كه فعل امر است .\r\n","page_name":" 256 ","page_number":256},
  {"content":"\r\n\r\nاين مقام و عظمت ) با شكم گرسنه از اين جهان رحلت كرد و با سلامت ( روح و ايمان ) به سراى ديگر وارد شد . او تا آن زمان كه از جهان رخت بر بست و دعوت حق را اجابت نمود سنگى روى سنگ ننهاد ( و خانهء محكمى براى خود نساخت ) » ( فإنّ اللّه جعل محمّدا - صلّى اللّه عليه و آله - علما للسّاعة ، و مبشّرا بالجنّة ، و منذرا بالعقوبة .\r\nخرج من الدّنيا خميصا ، و ورد الآخرة سليما . لم يضع حجرا على حجر ، حتّى مضى لسبيله ، و أجاب داعي ربّه ) .\r\nاشاره به اين كه آن پيامبرى كه اين همه عظمت داشت كه نشانه قيامت و بشير و نذير الهى شمرده مىشد ، چنان زندگانى ساده و زاهدانه‌اى داشت كه با شكم سير از دنيا نرفت و خانهء مستحكمى براى خود نساخت ( البتّه پيامبر اكرم صلّى اللّه عليه و آله حجره‌هايى براى همسرانش در كنار مسجد ساخته بود كه از گل و شاخه‌هاى درخت نخل بود و تعبير به « لم يضع حجرا على حجر » اشاره به خانه‌هاى مستحكم ثروتمندان است كه آن را با سنگ‌هاى محكم مىساختند ) .\r\nآن گاه چنين نتيجه مىگيرد : « چه منّت بزرگى خدا بر ما نهاده كه چنين پيشوا و رهبرى به ما عنايت كرده ، تا راه او را بپوييم و قدم در جاى قدم‌هاى او نهيم » ( فما أعظم منّة اللّه عندنا حين أنعم علينا به سلفا نتّبعه ، و قائدا نطأ عقبه ! ) .\r\nآرى ، يكى از نعمت‌هاى بزرگ خداوند بر انسان‌ها وجود پيشوايان بزرگ و آگاه است كه تمام حركات و سكنات زندگى آن‌ها آموزنده است و هيچ قوم و ملّتى همچون مسلمين جهان از اين موهبت عظيم بهره‌مند نشده‌اند ؛ گر چه پيشوايان بزرگى داشتند ولى پيامبر اسلام صلّى اللّه عليه و آله پيشواى همهء پيشوايان راستين است و چه كفران نعمتى از اين بالاتر كه با وجود چنين رهبرى در گمراهى بمانيم و از زندگى او درسى نياموزيم ! سپس براى اين كه امام عليه السّلام ثابت كند اگر چنين سخنى مىگويد خود قبل از هر كس به آن عمل نموده و دقيقا گام در جاى گام پيامبر صلّى اللّه عليه و آله نهاده ، مىفرمايد : « به خدا سوگند ! آن قدر اين پيراهنم را وصله زدم كه از وصله كنندهء آن شرم دارم ( تا آن جا كه ) كسى به من\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nگفت : چرا اين پيراهن كهنه را دور نمىافكنى ؟ گفتم : از من دور شو . صبحگاهان ، رهروان شب را ستايش مىكنند ! ( آنها كه بيدار بودند و ره سپردند و به مقصد رسيدند نه آنها كه در خواب بودند و در بيابان ماندند ) » ( و اللّه لقد رقّعت « 1 » مدرعتي « 2 » هذه حتّى استحييت من راقعها . و لقد قال لي قائل : ألا تنبذها عنك ؟ فقلت : اغرب « 3 » عنّي ، فعند الصّباح يحمد القوم السّرى ! ) .\r\nاز اين تعبير به روشنى استفاده مىشود كه گاه ، امام عليه السّلام پيراهن خود را براى وصله زدن به ديگرى مىداد ( هر چند گاهى خودش شخصا به اين كار اقدام مىفرمود ) و آن قدر وصله در كنار وصله روى وصله زده شده بود كه امام عليه السّلام از وصله كننده شرم داشت و با اين حال ، حاضر به ترك آن و تهيهء لباس جديدى نبود .\r\nچقدر فرق است بين زندگى آن حضرت و كسانى كه براى هر فصل و هر زمان و مكان ، لباس دارند . براى مجلس شادى لباسى و براى مجلس عزا لباسى ديگر ؛ براى سفر و براى حضر و براى خواب و بيدارى هر كدام لباسى تهيه كرده‌اند و از آن اسف انگيزتر اين كه بسيارى از لباس‌هاى خود را به دور مىافكنند ؛ تنها به علت اين كه از مد افتاده ! بى آن كه كهنه يا فرسوده يا پاره شده باشد ! ! جملهء « عند الصّباح يحمد القوم السّرى ! » ضرب المثل معروفى است در ميان عرب و مفهوم آن ، چنين است : آنها كه به موقع تحمل شدايد و ناملايمات مىكنند ، هنگامى كه به مقصد مىرسند از كار خود خشنودند و حمد خدا را به جا مىآورند و ديگران هم آنان را مىستايند . « 4 »\r\n\r\n\r\n","description":"","footnote":"\r\n( 1 ) « رقعت » از مادهء « ترقيع » به معناى وصله كردن است و امروز اين واژه در خصوص پيوند اعضا نيز به كار مىرود .\r\n( 2 ) « مدرعة » لباس پشمينه است .\r\n( 3 ) « اغرب » از مادهء « غروب » گرفته شده و در اين جا به معناى دور شدن و پنهان شدن است .\r\n( 4 ) بيشتر شارحان نهج البلاغه « يحمد » را به صورت فعل معلوم نوشته‌اند و طبعا براى « سرى » معناى مصدرى قائل‌اند ( سرى يعنى ره سپردن شبانه ) در اين صورت مفهوم جمله چنين مىشود . صبحگاهان گروهى كه در شب رهروى كردند و به مقصد رسيدند خدا را سپاس مىگويند يا واماندگان آنها را سپاس مىگويند . ولى در بعضى از نسخه‌ها « يحمد » به صورت فعل مجهول آمده است و طبعا « سرى » بايد مصدر به معناى وصف باشد ؛ يعنى رهروان شب ؛ در اين صورت چنين مىشود : صبحگاهان گروه رهروان شب ، ستايش مىشوند . البتّه نتيجهء هر دو نظر يكى است .\r\n","page_name":" 258 ","page_number":258},
  {"content":"\r\n\r\n\r\nنكته\r\nهر قدر در آمار گناهان و برخوردهاى خشونت‌آميز اجتماعى بيشتر مطالعه كنيم ، هر اندازه پرونده‌هاى كيفرى و حقوقى را زير و رو كنيم ، به عمق اين گفتار پيغمبر اكرم صلّى اللّه عليه و آله كه فرمود : « حبّ الدّنيا رأس كلّ خطيئة ؛ دنيا پرستى سر چشمهء همهء گناهان است » ، آشناتر مىشويم .\r\nجالب اين كه اين سخن را نه فقط پيامبر اسلام صلّى اللّه عليه و آله فرمود ، بلكه از پيشوايان بزرگ ديگر همچون امام صادق و امام سجاد عليهما السّلام نيز نقل شده و در حديثى نقل شده است كه پيامبران پيشين نيز روى اين مطلب تأكيد كردند . « 1 » و اگر درست دقّت كنيم عمده‌ترين مظاهر دنيا پرستى را مىتوان در سه چيز خلاصه كرد : حبّ مال ، حبّ جاه و حبّ شهوت .\r\nهيچ جامعه‌اى به فساد كشيده نشد و هيچ جنگى در عالم رخ نداد ، مگر به علت يكى از اين سه چيز . بنابر اين هرگاه بخواهيم اصلاحات را در جوامع اسلامى شروع كنيم بايد از مبارزه با دنيا پرستى شروع كنيم .\r\nاين موضوع در جوامعى كه از حالت فقر ، ناگهان به غنا مىرسند ؛ ظهور و بروز بيشترى دارد ؛ همچون جامعه اسلامى در قرون نخستين ؛ زيرا قبل از بعثت پيامبر اكرم صلّى اللّه عليه و آله فقر شديدى همهء مردم آن محيط را فرا گرفته بود ؛ ولى فتوحات و غنايم ناگهان وضع را\r\n\r\n\r\n","description":"","footnote":"\r\n( 1 ) مرحوم كلينى در جلد دوّم اصول كافى ، صفحهء 317 در باب « حبّ الدنيا » حديثى از امام سجاد عليه السّلام نقل مىكند كه ريشه‌هاى هفت گانهء گناه در آن تشريح شده و در آخر آن آمده :\r\n« فقال الأنبياء و العلماء بعد معرفة ذلك : « حبّ الدّنيا رأس كلّ خطيئة » .\r\n","page_name":" 259 ","page_number":259},
  {"content":"\r\n\r\nدگرگون ساخت و اين جا بود كه رقابت‌هاى مخرّب و دنيا پرستى لجام گسيخته دامان گروهى را گرفت و آن گروه را غرق گناه ساخت .\r\nاز همين رو جاى تعجّب نيست كه پيشواى بزرگ و آگاهى همچون على عليه السّلام براى دگرگون ساختن آن وضع نابسامان ، داغ‌ترين خطبه‌ها را در مذمّت دنيا و دنيا پرستان ايراد كند ؛ دست مردم را بگيرد و به اعماق تاريخ انبياى پيشين ببرد و زندگى پيامبر اكرم صلّى اللّه عليه و آله و خودش را كه در نهايت سادگى و زهد بود ، ارائه دهد تا دنيا پرستان آن محيط از خواب غفلت بيدار شوند و مسير خطرناك خود را تغيير دهند . براى نمونه در عصر عثمان - كه اموال زيادى به بيت المال اسلام رسيد و مىبايست صرف عمران و آبادى كشورهاى اسلامى و نجات محرومان مىشد - گروهى از خويشاوندان و اطرافيان او بر آن اموال دست انداختند و هر يك ثروت عجيبى براى خويش فراهم ساختند كه مرحوم علّامهء امينى در جلد هشتم الغدير با عنوان « الكنوز المكنّزه ببركة الخليفة » ( گنج‌هاى عظيمى كه به بركت خليفه به وجود آمد ) بخشى از آن را با آمار دقيق از منابع اهل سنّت نقل مىكند و عدهء زيادى همچون : مروان ، طلحه ، زبير ، سعد بن ابى وقاص ، يعلى بن اميّه ، عبد الرحمن بن عوف ، زيد بن ثابت و كسانى ديگر را بر مىشمرد كه هر يك آلاف و الوفى از بيت المال را تصاحب كردند .\r\nاز جمله مىنويسد : « زيد بن ثابت آن قدر شمش طلا و نقره از خود باقى گذاشت كه ورثهء او آن‌ها را با تيشه مىشكستند و تقسيم مىكردند . يعلى بن اميه پانصد هزار دينار از خود به ارث گذاشت و مزارع و باغات و منازل و مطالباتى نيز كه از مردم داشت به صد هزار دينار مىرسيد ( هر دينار يك مثقال طلاى مسكوك است ) .\r\nو در مورد عبد الرحمن بن عوف نوشته‌اند : هزار شتر و سه هزار گوسفند و يك صد اسب و مقدار زيادى زمين زراعتى از خود به يادگار گذاشت و امثال آن‌ها كه با مراجعه به كتاب الغدير آمار و همچنين مدارك آن روشن مىشود . « 1 »\r\n\r\n\r\n","description":"","footnote":"\r\n( 1 ) الغدير ، جلد 8 ، صفحهء 282 .\r\n","page_name":" 260 ","page_number":260},
  {"content":"\r\n\r\nبا اين حال ، آيا بر پيشواى بزرگى همچون على عليه السّلام لازم نيست كه همچون يك طبيب آگاه دامن همّت به كمر زند و به درمان آن جامعهء بيمار از طريق تحقير دنيا و دنيا پرستى و دنيا پرستان بپردازد ؟\r\nبنابر اين جايى براى اين سؤال باقى نمىماند كه چرا پيشواى اسلام - اسلامى كه دين زندگى و پيشرفت و تمدّن است - اين گونه دربارهء دنيا سخن مىگويد ؟\r\nامروز هم اگر بخواهيم جلوى جنگ‌ها و خون ريزىها و تجارت سوداگران مرگ و خريد و فروش سلاح‌هاى مرگبار كشنده و تأسيس مراكز فساد و تجاوز به مال و ناموس ديگران را بگيريم ، راهى جز اين نيست كه دنيا و دنيا پرستى آن چنان تحقير شود كه به صورت يك ضد ارزش درآيد و مردم به زندگى ساده - كه در حدّ كفاف است - قناعت كنند .\r\nاين سخن را با حديثى از امام صادق عليه السّلام پايان مىدهيم كه فرمود : « جعل الخير كلّه في بيت و جعل مفتاحه الزّهد في الدّنيا ؛ تمام نيكىها در خانه‌اى نهاده شده و كليد آن خانه زهد در دنياست » . « 1 »\r\n* * *\r\n\r\n\r\n","description":"","footnote":"\r\n( 1 ) اصول كافى ، جلد 2 ، صفحهء 128 .\r\n","page_name":" 261 ","page_number":261},
  {"content":"\r\n . \r\n","description":"","footnote":"","page_name":" 262 ","page_number":262},
  {"content":"\r\n\r\n\r\nخطبهء 161 « 1 » و من خطبة له عليه السّلام فى صفة النبى و اهل بيته و اتباع دينه و فيها يعظ بالتقوى\r\nاز خطبه‌هاى امام عليه السّلام است كه در آن امام از فضايل پيامبر و خاندان و پيروان آيين او سخن مىگويد و در ضمن ، مردم را به تقوا دعوت مىفرمايد .\r\n\r\nخطبه در يك نگاه\r\nاين خطبه ، شامل سه بخش است :\r\nدر بخش اوّل ، امير مؤمنان على عليه السّلام به بعثت پيامبر اكرم صلّى اللّه عليه و آله و صفات والاى او و اهل بيت گرامىاش اشاره مىفرمايد و آثار دعوت آن حضرت را در اظهار حق و از بين بردن باطل يادآور مىشود و در مقام نتيجه‌گيرى ، اسلام را تنها آيينى مىداند كه عدم پذيرش آن ، موجب بدبختى دنيا و آخرت است .\r\n\r\n\r\n","description":"","footnote":"\r\n( 1 ) سند خطبه :\r\nظاهرا براى اين خطبه ، سندى جز نهج البلاغه به دست نيامده است و نويسندهء مصادر نهج البلاغه نيز مدركى براى آن نيافته ؛ ولى بزرگانى كه بعد از مرحوم سيّد رضى آمدند ، مانند علّامه مجلسى و غير او آن را از نهج البلاغه نقل كرده‌اند ( ما هم با جستجو از طريق كامپيوتر مأخذ ديگرى براى اين خطبه كه پيش از سيّد رضى باشد ، نيافتيم ) .\r\n","page_name":" 263 ","page_number":263},
  {"content":"\r\n\r\nدر بخش دوّم ، از توكّل بر خدا و درخواست هدايت از او سخن مىگويد .\r\nو در بخش سوّم ، طى بيان مشروحى مردم را به تقوا و اطاعت فرمان الهى سفارش مىكند و از دنيا پرستى بر حذر مىدارد و با تعبيراتى بسيار آموزنده و پر معنا به عبرت گرفتن از تغييرات و دگرگونىهاى جهان سفارش مىفرمايد .\r\n* * *\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n\r\nبخش اوّل\r\nابتعثه بالنّور المضيء ، و البرهان الجلىّ ، و المنهاج البادي و الكتاب الهادي . أسرته خير أسرة ، و شجرته خير شجرة ؛ أغصانها معتدلة ، و ثمارها متهدّلة . مولده بمكّة ، و هجرته بطيبة علا بها ذكره و امتدّ منها صوته . أرسله بحجّة كافية ، و موعظة شافية ، و دعوة متلافية . أظهر به الشّرائع المجهولة ، و قمع به البدع المدخولة ، و بيّن به الأحكام المفصولة .\r\nف  « مَنْ يَبْتَغِ غَيْرَ الْإِسْلامِ دِيناً »  تتحقّق شقوته ، و تنفصم عروته ، و تعظم كبوته ، و يكن مآبه إلى الحزن الطّويل و العذاب الوبيل .\r\nو أتوكّل على اللّه توكّل الإنابة إليه . و أسترشده السّبيل المؤدّية إلى جنّته ، القاصدة إلى محلّ رغبته .\r\n\r\nترجمه\r\n: خداوند او را با نور روشنى بخش و برهان آشكار و طريق واضح و كتاب هدايت كننده ، برانگيخت . خاندانش بهترين خاندان‌ها شجرهء فاميل او ( بنى هاشم ) بهترين شجره‌ها ، شاخه‌هايش موزون و ميوه‌هايش در دسترس همگان قرار داشت . زادگاهش مكه ( مركز خانه خدا ) و هجرتگاهش ، مدينهء طيّبه ( مركز جمعى از پاكبازان ) بود . آوازه‌اش از آن شهر برخاست و صدايش از آن جا به همه رسيد .\r\nخداوند او را با دليل كافى و اندرز شافى و دعوت اصلاح گرانه ، فرستاد . به وسيلهء او احكام ناشناخته ( پروردگار ) را آشكار ساخت و بدعت‌هايى كه به نام دين در شريعت الهى\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nوارد شده بود ريشه‌كن كرد و احكامى را كه اكنون نزد ما روشن است بيان داشت ؛ بنابر اين كسى كه جز اسلام آيينى برگزيند شقاوت و بدبختى دامن او را خواهد گرفت ، دستگيرهء ايمانش از هم گسسته ، سقوط او شديد و سرانجام ، اندوهى طولانى و عذابى مهلك خواهد داشت .\r\nبه خدا توكّل مىكنم ؛ توكّلى همراه با توبه و بازگشت به سوى او و از او هدايت مىطلبم ، به راهى كه به سوى بهشتش منتهى مىشود و به منزلگاه مورد رضايش مىرسد .\r\n\r\nشرح و تفسير اوصاف ديگرى از پيامبر صلّى اللّه عليه و آله\r\nامام عليه السّلام در آغاز خطبه به معرفى پيامبر اكرم صلّى اللّه عليه و آله و آيين او مىپردازد و مىفرمايد :\r\n« خداوند او را با نور روشنى بخش و برهان آشكار و طريق واضح و كتاب هدايت كننده ، برانگيخت » ( ابتعثه بالنّور المضيء ، و البرهان الجلىّ ، و المنهاج البادي « 1 » و الكتاب الهادي ) .\r\nمنظور از « نور مضىء » همان نور نبوّت اوست كه همه جا را روشن ساخت و « برهان جلى » اشاره به معجزات آشكار اوست . « منهاج بادى » شريعت واضح او را بيان مىكند و « كتاب هادى » قرآن است كه هدايتگر خلايق تا دامنهء قيامت است .\r\nبعضى از شارحان نهج البلاغه هر چهار جمله را اشاره به قرآن مىدانند كه امام عليه السّلام از زواياى مختلف به آن نگريسته است ؛ ولى آن چه در تفسير آن گفتيم كه هر يك به چيزى اشاره مىكند ، مناسب‌تر به نظر مىرسد و جمعى از شارحان نهج البلاغه آن را پذيرفته‌اند .\r\nدر هر حال ، كلام امام عليه السّلام اشاره به اين دارد كه اركان چهارگانهء دعوت پيامبر ، از هر نظر\r\n\r\n\r\n","description":"","footnote":"\r\n( 1 ) « بادى » از مادهء « به دو » ( بر وزن سرو ) به معناى آشكار شدن و وضوح كامل است و وصف شريعت پيغمبر به بادى اشاره به آن است كه دستورات او مورد پذيرش خردمندان است .\r\n","page_name":" 266 ","page_number":266},
  {"content":"\r\n\r\nكامل و قوى و سرچشمهء آن ، نور وحى بود و معجزات مختلف ، برهان و دليل آن و كتاب هدايت كننده‌اى همچون قرآن ، بيانگر آن و قوانين و احكامش روشن ، حساب شده و حكيمانه بود .\r\nسپس به معرفى پيامبر اكرم صلّى اللّه عليه و آله در هشت جملهء كوتاه مىپردازد و مىفرمايد :\r\n« خاندانش بهترين خاندان‌ها شجرهء فاميل او ( بنى هاشم ) بهترين شجره‌ها ، شاخه‌هايش موزون و ميوه‌هايش در دسترس همگان قرار داشت . زادگاهش مكّه ( مركز خانه خدا ) و هجرتگاهش ، مدينهء طيّبه ( مركز جمعى از پاكبازان ) بود . آوازه‌اش از آن شهر برخاست و صدايش از آن جا به همه رسيد » ( أسرته خير أسرة ، و شجرته خير شجرة ؛ أغصانها معتدلة ، و ثمارها متهدّلة . مولده بمكّة ، و هجرته بطيبة « 1 » علا بها ذكره و امتدّ منها صوته ) .\r\n« متهدل » به معناى آويزان است و در اين جا به معناى ميوه‌اى است كه در دسترس همگان قرار دارد .\r\nپيروزى و موفقيّت انسان در سايهء امور مختلفى به دست مىآيد . شرافت خانواده و كرامت اصل و نسب و شخصيت والاى بستگان و فرزندان ، تولّد در محلّ با ارزش و فعاليّت در محيط آماده ، هر يك سهمى در پيروزى انسان دارد .\r\nو هرگاه در زندگى پيامبر اكرم صلّى اللّه عليه و آله درست دقت كنيم مىبينيم علاوه بر شرف ذاتى آن حضرت ، خداوند عوامل پيروزى را براى او فراهم ساخته تا بندگانش را از اين طريق هدايت كند ؛ نسب او به حضرت ابراهيم عليه السّلام و فرزندش اسماعيل عليه السّلام مىرسد و از آن پدر و فرزند ، شجاعت و ايثار را به ارث مىبرد . خاندانش بنى هاشم كه از بهترين طوايف عرب\r\n\r\n\r\n","description":"","footnote":"\r\n( 1 ) « طيّبه » به معناى پاك و پاكيزه است و از لسان العرب چنين استفاده مىشود كه پيغمبر اكرم صلّى اللّه عليه و آله اين نام را بر آن نهاد ( به علت آب و هواى خوب و اشجار فراوان و مردم ايثارگر ) و نهى فرمود كه نام « يثرب » را براى آن باقى بگذارند « چرا كه ثرب در اصل به معناى فساد است ) .\r\n","page_name":" 267 ","page_number":267},
  {"content":"\r\n\r\nبودند . پدرى همچون عبد اللّه و جدّى چون عبد المطلب ، عمويى همچون حمزه و ابو طالب و عموزاده‌اى مانند على عليه السّلام و جعفر و فرزندانى همچون زهرا عليها السّلام و ائمهء معصومين عليهم السّلام داشت . مكّه حرم امن الهى زادگاه او بود و هجرتگاهش مدينهء طيّبه مركز گروهى از مردم ايثارگر و فداكار بود . دعوت خود را از آن جا گسترش داد و صداى او در تمام جهان پيچيد .\r\n« اسره » كه از مادّهء « اسر » ( بر وزن عصر ) به معناى قدرت و قوّت گرفته شده ، اشاره به خاندان بنى هاشم و فاميل نزديك حضرت است . « شجره » ، اشاره به ريشهء اصلى اين خانواده است كه به ابراهيم عليه السّلام باز مىگردد و « اغصان معتدل » اشاره به شاخه‌هاى او همچون عبد المطلب ، ابو طالب ، حمزه ، جعفر ، امير مؤمنان على عليه السّلام و ائمهء هدى مىباشد كه از نظر فضل و كمال و عدم اختلاف همچون شاخه‌هاى هماهنگ يك درخت بودند و شمار ( ميوه‌ها ) علوم و دانش‌هايى است كه از اين خاندان در طول تاريخ نصيب مردم شد .\r\nآن گاه به سراغ معرفى برنامه‌هاى عملى پيامبر صلّى اللّه عليه و آله مىرود و مىفرمايد : « خداوند او را با دليل كافى و اندرز شافى و دعوت اصلاح‌گرانه ، فرستاد » ( أرسله بحجّة كافية ، و موعظة شافية ، و دعوة متلافية « 1 » ) .\r\nآرى ، او داراى دلايل عقلى ، فطرى و انواع معجزات حسّى بود و انسان‌ها و جامعه‌هاى بيمار را با سخنان خود درمان كرد و ويرانىهاى فراوانى از عصر جاهليّت - كه در تمام شئون اجتماعى وجود داشت - اصلاح و آباد ساخت .\r\nدعوت پيغمبر اكرم صلّى اللّه عليه و آله از نظر ريشه با حجت و برهان قانع كننده همراه بود و از نظر محتوا ، برنامه‌اى شفا بخش در برداشت و از نظر نتيجه به اصلاح مفاسد و ترميم ويرانىهاى فكرى و اخلاقى و اجتماعى منتهى شد .\r\nامام عليه السّلام سپس به كارهاى مهمّى كه پيغمبر اكرم صلّى اللّه عليه و آله انجام داد پرداخته ، چنين\r\n\r\n\r\n","description":"","footnote":"\r\n( 1 ) « متلافى » از مادّهء « تلافى » به معناى جبران كردن گرفته شده و گاه به معناى پيش‌گيرى يا جبران فساد به كار مىرود و در خطبهء مزبور منظور همين است .\r\n","page_name":" 268 ","page_number":268},
  {"content":"\r\n\r\nمىفرمايد : « خداوند به وسيلهء او احكام ناشناخته ( الهى ) را آشكار ساخت و بدعت‌هايى كه به نام دين در شريعت الهى وارد شده بود ريشه‌كن كرد و احكامى را كه اكنون نزد ما روشن است بيان داشت » ( أظهر به الشّرائع المجهولة ، و قمع به البدع المدخولة « 1 » ، و بيّن به الأحكام المفصولة « 2 » ) .\r\nدر واقع پيامبر اكرم صلّى اللّه عليه و آله به سه كار مهم دست زد : عقايد حقه را آشكار ساخت ؛ بدعت‌ها ، خرافات را از ميان برداشت و احكام الهى را به طور روشن براى همهء مردم تبيين كرد كه هر يك از اين‌ها با مجاهدات بسيار و تحمل رنج‌هاى فراوان صورت گرفت .\r\nو سرانجام در يك نتيجه‌گيرى آشكار مىفرمايد : « با اين حال كسى كه جز اسلام آيينى برگزيند شقاوت و بدبختى دامن او محقق مىشود ، دستگيرهء ايمانش از هم گسسته ، و سقوط او شديد و در عاقبت ، اندوهى طولانى و عذابى هلاك كننده خواهد داشت » ( ف  من يبتغ غير الإسلام دينا  تتحقّق شقوته ، و تنفصم عروته ، و تعظم كبوته ، و يكن مآبه إلى الحزن الطّويل و العذاب الوبيل ) .\r\nبديهى است آيينى كه آورنده‌اش داراى آن صفات و الا و آيينش از هر نظر جامع و كامل و سازنده باشد ، مخالفت با آن جز بدبختى و گمراهى و هلاكت در پى نخواهد داشت .\r\nاز اين عبارت ، به خوبى روشن مىشود شعارهايى گمراه كننده‌اى كه اين روزها جمعى به دنبال نويسندگان غربى در محيطهاى اسلامى سر داده‌اند و پيروى از هر يك از اديان\r\n\r\n\r\n","description":"","footnote":"\r\n( 1 ) « مدخوله » از مادّهء « دخول » در اين جا اشاره به بدعت‌هايى است كه در جاهليت به خداوند نسبت مىدادند . يا از مادّهء « دخل » ( بر وزن دغل ) به معناى فساد است ؛ چرا كه اين بدعت‌ها مايهء فساد فرد و جامعه مىشود .\r\n( 2 ) « مفصوله » از مادّهء « فصل » در اصل به معناى بريدن يا جدا كردن است ؛ سپس به سخن يا داورى صحيح كه حق را از باطل جدا مىسازد ، اطلاق شده است . در جملهء ياد شده هر دو معنا امكان پذير است ؛ نخست اين كه احكام شريعت اسلام براى هر موضوعى جداگانه بيان شده ، ديگر اين كه حق را از باطل جدا مىسازد ( در صورت اوّل معناى اسم مفعولى دارد و در صورت دوّم ، فاعلى ) .\r\n","page_name":" 269 ","page_number":269},
  {"content":"\r\n\r\nرا كافى مىشمرند و صلح كل متصوفه را زنده كرده‌اند ، چيزى است كه نه با منطق قرآن سازگار است و نه با كلمات پيشوايان بزرگى همچون امام على عليه السّلام .\r\nدر پايان اين بخش ، امام عليه السّلام روى به درگاه خدا مىآورد و توكّل خويش را به ذات پاكش بيان مىكند و مىفرمايد : « به خدا توكّل مىكنم ؛ توكّلى همراه با توبه و بازگشت به سوى او و از او هدايت مىطلبم ، به راهى كه به سوى بهشتش منتهى مىشود و به منزلگاه مورد رضايش مىرسد » ( و أتوكّل على اللّه توكّل الإنابة إليه . و أسترشده السّبيل المؤدّية إلى جنّته ، القاصدة إلى محلّ رغبته ) .\r\nاين تعبير ممكن است اشاره به اين باشد كه اسباب سعادت بشر با بعثت پيغمبر اكرم صلّى اللّه عليه و آله و آيين پاكى كه او آورده فراهم است . تنها چيزى كه باقى مىماند پيمودن راه از سوى ماست كه آن هم با توكّل بر ذات پاك او و استرشاد و تقاضاى راهنمايى از حق ، ميسّر مىشود ، از اين رو امام عليه السّلام در پايان اين بخش از خطبه ، بر خدا توكّل مىكند و از او براى پيمودن اين راه نورانى يارى مىطلبد .\r\n* * * \r\nنكته به گوينده بنگريم يا به سخنش ؟ !\r\nگر چه اين جمله ، معروف است كه « أنظر إلى ما قال و لا تنظر إلى من قال ؛ به گفتار بنگر نه به گوينده » . « 1 » ولى اين سخن در مورد مطالب روشن و منطقى صادق است و در مواردى كه مسائل مهم و پيچيده و انديشه‌هاى يك مكتب مطرح است به يقين بايد « من قال » و آورندهء آن از هر نظر شناخته شده باشد تا بتوان بر او اعتماد كرد و او را الگو و اسوهء خود قرار داد ؛ لذا قرآن مجيد در موارد مختلف به معرّفى پيامبر اكرم صلّى اللّه عليه و آله و بيان\r\n\r\n\r\n","description":"","footnote":"\r\n( 1 ) اين سخن در كلام على عليه السّلام طبق نقل غرر الحكم ، حديث 10189 نيز ذكر شده است ؛ آن جا كه مىفرمايد : « لا تنظر إلى من قال و انظر إلى ما قال » .\r\n","page_name":" 270 ","page_number":270},
  {"content":"\r\n\r\nصفات والاى او مىپردازد تا اعتماد مردم را به آيين او جلب كند ؛ مىفرمايد : «  « لَقَدْ جاءَكُمْ رَسُولٌ مِنْ أَنْفُسِكُمْ عَزِيزٌ عَلَيْهِ ما عَنِتُّمْ حَرِيصٌ عَلَيْكُمْ بِالْمُؤْمِنِينَ رَؤُفٌ رَحِيمٌ »  ؛ به يقين ، رسولى از خود شما به سوىتان آمد كه رنج‌هاى شما بر او سخت و ناگوار است و بر هدايت شما اصرار مىورزد و نسبت به مؤمنان رئوف و مهربان است » . « 1 » و در جاى ديگر مىفرمايد : «  « الَّذِينَ يَتَّبِعُونَ الرَّسُولَ النَّبِيَّ الْأُمِّيَّ الَّذِي يَجِدُونَهُ مَكْتُوباً عِنْدَهُمْ فِي التَّوْراةِ وَ الْإِنْجِيلِ يَأْمُرُهُمْ بِالْمَعْرُوفِ وَ يَنْهاهُمْ عَنِ الْمُنْكَرِ وَ يُحِلُّ لَهُمُ الطَّيِّباتِ وَ يُحَرِّمُ عَلَيْهِمُ الْخَبائِثَ وَ يَضَعُ عَنْهُمْ إِصْرَهُمْ وَ الْأَغْلالَ الَّتِي كانَتْ عَلَيْهِمْ فَالَّذِينَ آمَنُوا بِهِ وَ عَزَّرُوهُ وَ نَصَرُوهُ وَ اتَّبَعُوا النُّورَ الَّذِي أُنْزِلَ مَعَهُ أُولئِكَ هُمُ الْمُفْلِحُونَ »  ؛ كه از فرستادهء خدا ، پيامبر امّى پيروى مىكنند ، پيامبرى كه صفاتش را در تورات و انجيل كه نزدشان است ، مىيابند ، پيامبرى كه آن‌ها را به معروف دستور مىدهد و از منكر باز مىدارد ، امور پاكيزه براى آن‌ها حلال مىشمرد و ناپاك‌ها را تحريم مىكند و بارهاى سنگين و زنجيرهايى را كه بر آن‌ها بود ( از دوش و گردنشان ) بر مىدارد . ( آنها رستگارانند ) » . « 2 » بر همين اساس ، امام عليه السّلام در اين خطبه نخست پيغمبر اسلام صلّى اللّه عليه و آله را از نظر نسب و خانواده و ريشهء وراثت و صفات والاى انسانى آن حضرت معرفى مىكند و شجرهء طيّبهء وجود او و خاندانش با شاخ و برگ‌هاى پر بارش را مىستايد ؛ سپس به سراغ معرفى آيين پاكش از جنبه‌هاى مختلف مىرود تا اعتماد كامل مخاطبان را نسبت به اسلام جلب كند و بهانه‌هاى بهانه جويان را قطع نمايد .\r\n* * *\r\n\r\n\r\n","description":"","footnote":"\r\n( 1 ) توبه ، آيهء 128 .\r\n( 2 ) اعراف ، آيهء 157 .\r\n","page_name":" 271 ","page_number":271},
  {"content":"\r\n . \r\n","description":"","footnote":"","page_name":" 272 ","page_number":272},
  {"content":"\r\n\r\n\r\nبخش دوّم\r\nأوصيكم عباد اللّه ، بتقوى اللّه و طاعته ، فإنّها النّجاة غدا ، و المنجاة أبدا . رهّب فأبلغ ، و رغّب فأسبغ ؛ و وصف لكم الدّنيا و انقطاعها ، و زوالها و انتقالها . فأعرضوا عمّا يعجبكم فيها لقلّة ما يصحبكم منها . أقرب دار من سخط اللّه ، و أبعدها من رضوان اللّه ! فغضّوا عنكم - عباد اللّه - غمومها و أشغالها ، لما قد أيقنتم به من فراقها و تصرّف حالاتها . فاحذروها حذر الشّفيق النّاصح و المجدّ الكادح . و اعتبروا بما قد رأيتم من مصارع القرون قبلكم : قد تزايلت أوصالهم ، و زالت أبصارهم و أسماعهم ، و ذهب شرفهم و عزّهم ، و انقطع سرورهم و نعيمهم ؛ فبدّلوا بقرب الأولاد فقدها ، و بصحبة الأزواج مفارقتها . لا يتفاخرون ، و لا يتناسلون ، و لا يتزاورون ، و لا يتحاورون . فاحذروا ، عباد اللّه ، حذر الغالب لنفسه ، المانع لشهوته ، النّاظر بعقله ؛ فإنّ الأمر واضح ، و العلم قائم ، و الطّريق جدد و السّبيل قصد .\r\n\r\nترجمه\r\n: اى بندگان خدا ! شما را به تقواى الهى و اطاعت او توصيه مىكنم كه موجب رستگارى در فرداى قيامت و نجات ابدى است . خداوند انذار كرده ، انذارى رسا ، و تشويق نموده ؛ تشويقى پر بار و كامل . و ناپايدارى و زوال و انتقال دنيا را براى شما شرح داده است ؛\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nبنابر اين زرق و برق‌هايش كه براى شما اعجاب انگيز است ، به دليل كوتاه بودن دوران مصاحبتش چشم بپوشيد ، دنيا نزديك‌ترين منزلگاه به خشم خدا ، و دورترين آن‌ها از رضا و خشنودى اوست ؛ حال كه چنين است - اى بندگان خدا ! - از غم و اندوه آن و مشغول شدن به ( سرگرمىها و زرق و برق ) آن چشم فرو گيريد ؛ چرا كه از فراق و دگرگونىهاى حالاتش باخبريد ؟ و همچون دوستى مهربان و اندرزگو و كوشا كه براى نجات دوستش تلاش مىكند خويشتن را ( نصيحت كنيد و ) از دنيا پرستى بر حذر داريد .\r\nاز آن چه در قربان‌گاه‌هاى قرون پيشين ديده‌ايد عبرت گيريد و از كسانى كه پيوندهاى اعضايشان از هم گسسته ، چشم‌ها و گوش‌هايشان از ميان رفته ، شرف و عزتشان نابود شده و شادى و نعمت‌هايشان پايان يافته ، درس عبرت بياموزيد ، آن‌ها به جاى نزديكى به فرزندان ، به فراق‌شان مبتلا شده‌اند و همدمى همسرانشان به مفارقت مبدّل گشته ؛ اكنون نه بر يكديگر تفاخر مىكنند ؛ نه زاد و ولد دارند ؛ نه به ديدار يكديگر مىشتابند و نه با هم سخن مىگويند .\r\nچون چنين است ، اى بندگان خدا ! مراقب باشيد ، همانند كسى كه بر نفس خود پيروز گشته و از شهوات سركش جلوگيرى نموده است ، و با چشم عقل مىنگرد ؛ چرا كه همه چيز آشكار است ، نشانه‌هاى راه برقرار و جادّه ، صاف و هموار و راه ، مستقيم و استوار مىباشد !\r\n\r\nشرح و تفسير به قربانگاه‌هاى قرون پيشين بنگريد !\r\nامام در اين بخش از خطبه به پند و اندرزهاى پر معنا و نصايح پر بار و بيدارگر مىپردازد و پس از تقويت پايه‌هاى ايمان در مخاطبان خود در بخش سابق ، در اين بخش به جنبه‌هاى عملى مىپردازد ؛ چرا كه عمل ميوهء درخت ايمان است ؛ مىفرمايد : « اى بندگان خدا ! شما را به تقواى الهى و اطاعت او توصيه مىكنم كه موجب رستگارى در\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nفرداى قيامت و نجات ابدى است » ( أوصيكم عباد اللّه ، بتقوى اللّه و طاعته ، فإنّها النّجاة غدا ، و المنجاة « 1 » أبدا ) .\r\nتقوا و طاعت ممكن است به يك مفهوم باز گردد و ممكن است تقوا را ريشهء طاعت به حساب آورد ؛ چرا كه طاعت الهى از تقوا و خدا ترسى درونى بر مىخيزد . اين احتمال نيز وجود دارد كه تقوا اشاره به ترك گناه و طاعت اشاره به اجراى اوامر الهى باشد و در هر حال اين دو ، از هم جدا نيست ( و شايد به همين علّت است كه ضمير در « انّها » مفرد آورده شده ؛ در حالى كه مرجع ضمير ، تثنيه است ) .\r\nاطلاق « نجات » بر « تقوا » ممكن است از قبيل اطلاق مسبّب بر سبب باشد ؛ چرا كه تقوا سبب نجات در جهان ديگر است .\r\nسپس به بيان اتمام حجت الهى مىپردازد و مىفرمايد : « خداوند انذار كرده ، انذارى رسا و بليغ و تشويق نموده ؛ تشويقى پر بار و كامل » ( رهّب « 2 » فأبلغ ، و رغّب فأسبغ « 3 » ) .\r\nمىدانيم ضامن اجراى تمام قوانين الهى بشارت و انذار است . بشارت و انذارى در حد اعلا ؛ و خداوند براى ترغيب مردم به پرهيزگارى و اطاعت و نهى آن‌ها از سركشى و گناه ، اين كار را به وسيلهء پيغمبرانش در جاى ، جاى كتب آسمانى انجام داده است .\r\nو از آن جا كه سرچشمهء معاصى و گناهان ، دنيا پرستى و فريفته شدن به زرق و برق آن است باز امام عليه السّلام در اين جا به سراغ اين مطلب مىرود و از قول خداوند چنين مىگويد :\r\n\r\n\r\n","description":"","footnote":"\r\n( 1 ) « منجاة » از مادّهء « نجات » در اين جا اسم مكان و به معناى محل نجات است . اين احتمال نيز داده شده كه معناى مصدرى داشته باشد . « نجات » به معناى رهايى است و گاه به معناى شتر سريع السير آمده كه سبب رهايى انسان از بيابان‌هاى پر خطر است .\r\n( 2 ) « رهّب » از مادّهء « ترهيب » به معناى بيم دادن و ترساندن است .\r\n( 3 ) « أسبغ » از مادّهء « اسباع » به معناى انجام دادن كارى به طور كامل است و در اصل از « سبغ » ( بر وزن صبر ) به معناى پيراهن يا زره گشاده است ؛ سپس به نعمت گسترده و وضوى كامل « اسباغ نعمت » يا « اسباغ الوضوء » اطلاق شده است .\r\n","page_name":" 275 ","page_number":275},
  {"content":"\r\n\r\n« خدا دنيا و انقطاع و زوال و انتقال آن را براى شما وصف كرده است ؛ بنابر اين از اين زرق و برق‌هايى كه براى شما اعجاب‌انگيز است ، به دليل كوتاه بودن دوران مصاحبتش چشم بپوشيد » ( و وصف لكم الدّنيا و انقطاعها ، و زوالها و انتقالها . فأعرضوا عمّا يعجبكم فيها لقلّة ما يصحبكم منها ) .\r\nاز اين جمله‌هاى كوتاه و پر معنا به خوبى استفاده مىشود كه خداوند چهار چيز را در مورد دنيا بيان فرموده است : نخست اصل زندگى دنيا كه همان گونه كه از نامش پيداست زندگى پست و پايين و كم ارزش و حقيرى است و ديگر اين كه پايدار نمىماند و روزى با مرگ آدمى و سرانجام با مرگ مجموعهء دنيا به پايان مىرسد و ديگر اين كه در همان زمانى كه انسان از مواهب دنيا برخوردار است گرفتار زوال تدريجى آن مىباشد . قواى بدن به تدريج از ميان مىرود و ضعف ، جاى قوّت را مىگيرد ، سلامتى مختل مىشود ، دوستان و عزيزان يكى بعد از ديگرى چهره در نقاب خاك مىكشند و ديگر اين كه همواره دنيا از گروهى به گروه ديگر منتقل مىشود .\r\nقرآن مجيد مىفرمايد : «  « اعْلَمُوا أَنَّمَا الْحَياةُ الدُّنْيا لَعِبٌ وَ لَهْوٌ وَ زِينَةٌ وَ تَفاخُرٌ بَيْنَكُمْ وَ تَكاثُرٌ فِي الْأَمْوالِ وَ الْأَوْلادِ كَمَثَلِ غَيْثٍ أَعْجَبَ الْكُفَّارَ نَباتُهُ ثُمَّ يَهِيجُ فَتَراهُ مُصْفَرًّا ثُمَّ يَكُونُ حُطاماً وَ فِي الْآخِرَةِ عَذابٌ شَدِيدٌ وَ مَغْفِرَةٌ مِنَ اللَّهِ وَ رِضْوانٌ وَ مَا الْحَياةُ الدُّنْيا إِلَّا مَتاعُ الْغُرُورِ »  « 1 » ؛ بدانيد زندگى دنيا تنها بازى و سرگرمى و تجمّل پرستى و فخر فروشى در ميان شما و افزون طلبى در اموال و فرزندان است ؛ همانند بارانى كه محصولش كشاورزان را در شگفتى فرو مىبرد ، سپس خشك مىشود ؛ به گونه‌اى كه آن را زرد رنگ مىبينى ؛ سپس تبديل به كاه مىشود و در آخرت ، عذاب شديد است يا مغفرت و رضاى الهى و ( به هر حال ) زندگى دنيا چيزى جز متاع فريب نيست » .\r\nدر اين آيه بىارزش بودن دنيا و همچنين انقطاع و زوال آن در ضمن يك مثال روشن\r\n\r\n\r\n","description":"","footnote":"\r\n( 1 ) حديد ، آيهء 20 .\r\n","page_name":" 276 ","page_number":276},
  {"content":"\r\n\r\nترسيم شده است ؛ همان گونه كه انتقال آن در آيهء شريفهء «  « وَ تِلْكَ الْأَيَّامُ نُداوِلُها بَيْنَ النَّاسِ »  « 1 » ؛ ما روزهاى پيروزى و شكست را در ميان مردم منتقل مىسازيم » تبيين شده است .\r\nو در ادامهء آن در وصف دنيا مىافزايد : « دنيا نزديك‌ترين منزلگاه به خشم خدا ، و دورترين آن‌ها از رضا و خشنودى اوست » ( أقرب دار من سخط اللّه ، و أبعدها من رضوان اللّه ! ) .\r\nدليل آن هم روشن است ؛ چرا كه دنيا مجموعه‌اى است از هوا و هوس‌هاى سركش كه از هر سو انسان را به طرف گناه مىراند و موجب خشم خدا و ناخشنودى او مىشود .\r\nبديهى است منظور از دنيا در تمام اين عبارات ، دنياى مادّى است كه تنها هدف انسان باشد و براى به چنگ آوردن آن از هر وسيله استفاده كند و آلودهء هر گناه شود ؛ به آن مشغول و مغرور گردد و غير آن را فراموش كند ؛ و گر نه ، دنيايى كه وسيلهء قوّت و قدرت بر طاعت و شكر بر نعمت و رسيدن به سعادت باشد ، از مواهب عظيم الهى است .\r\nامام عليه السّلام در ادامهء اين سخن در يك نتيجه‌گيرى روشن ، مىفرمايد : « حال كه چنين است اى بندگان خدا ! از غم و اندوه آن و مشغول شدن به ( سرگرمىهاى ) آن چشم فرو گيريد چرا كه از فراق و دگرگونىهاى حالاتش باخبريد ؟ و همچون دوستى مهربان و اندرزگو و كوشا كه براى نجات دوستش تلاش مىكند خويشتن را ( نصيحت كنيد و ) از دنيا پرستى بر حذر داريد » ( فغضّوا « 2 » عنكم - عباد اللّه - غمومها و أشغالها ، لما قد أيقنتم به من فراقها و تصرّف حالاتها . فاحذروها حذر الشّفيق النّاصح و المجدّ الكادح « 3 » . )\r\n\r\n\r\n","description":"","footnote":"\r\n( 1 ) آل عمران ، آيهء 140 .\r\n( 2 ) « غضّوا » از مادّهء « غضّ » ( بر وزن حظّ ) به معناى كم كردن و فرو گرفتن است و « غضّ بصر » به اين معناست كه انسان ، خيره به چيزى نگاه نكند ؛ بلكه چشم خود را پايين بيندازد .\r\n( 3 ) « كادح » از مادّهء « كدح » ( بر وزن مدح ) به معناى كوشش توأم با رنج است .\r\n","page_name":" 277 ","page_number":277},
  {"content":"\r\n\r\nاشاره به اين كه گرفتارىهاى دنيا فزاينده و غم و اندوه آن ، روز افزون است . هر چه انسان به آن نزديك‌تر شود ، گرفتارتر خواهد شد و به جايى خواهد رسيد كه تمام وجود او را گرفتارىها و اندوه‌ها پر خواهد كرد .\r\nدر اين زمينه ، حديث جالبى از امام باقر عليه السّلام نقل شده كه فرمود : « مثل الحريص على الدّنيا مثل دودة القزّ كلّما ازدادت من القزّ على نفسها لفّا كان أبعد لها من الخروج حتّى تموت غمّا ؛ مثال كسى كه نسبت به دنيا حريص است ، همچون كرم ابريشم است كه هر قدر بر خود بيش‌تر مىتند از خارج شدن دور تر مىشود تا در درون آن پيله ، از اندوه مىميرد » . « 1 » يكى از شعراى عرب اين حديث را در ضمن شعر زيبايى بيان كرده است :\r\n ألم تر أنّ المرء طول حياته * حريص على ما لا يزال يناسجه\r\nكدود كدود القزّ ينسج دائما * فيهلك غمّا وسط ما هو ناسج « 2 » \r\nآيا نمىبينى كه انسان در طول حيات خود * نسبت به چيزى كه جمع‌آورى مىكند حريص است بسيار پر تلاش است همچون كرم ابريشم كه همواره بر خود مىتند * و سرانجام در ميان آنچه تنيده با اندوه مىميرد ! » سپس امام عليه السّلام دست مخاطبان خود را گرفته و آن‌ها را به زمان‌هاى گذشته مىبرد و سرانجام زندگى دنيا پرستان را براى آن‌ها در ضمن ده جملهء كوتاه و بسيار تكان دهنده\r\n\r\n\r\n","description":"","footnote":"\r\n( 1 ) اصول كافى ، جلد 2 ، صفحهء 316 .\r\n( 2 ) پاورقى كتاب كافى ، جلد 2 ، صفحهء 316 .\r\nتوجه داشته باشيد كه « كدود » كه در آغاز بيت دوّم آمده صيغهء مبالغه از مادّهء « كدّ » به معناى تلاش است .\r\n","page_name":" 278 ","page_number":278},
  {"content":"\r\n\r\nشرح مىدهد ؛ آن چنان كه هر شنونده‌اى را تحت تأثير قرار مىدهد ؛ مىفرمايد : « از آن چه در قربان‌گاه‌هاى قرون پيشين ديده‌ايد عبرت گيريد و از آن كسانى كه پيوندهاى اعضايشان ( در زير خاك‌ها ) از هم گسسته ، چشم‌ها و گوش‌هايشان از ميان رفته ، شرف و عزتشان نابود شده و شادى و نعمت‌هايشان قطع گرديده است . ( آرى از آنها ، درس عبرت بياموزيد ) » ( و اعتبروا بما قد رأيتم من مصارع « 1 » القرون قبلكم : قد تزايلت أوصالهم « 2 » ، و زالت أبصارهم و أسماعهم ، و ذهب شرفهم و عزّهم ، و انقطع سرورهم و نعيمهم ) .\r\nجملهء « تزايلت أوصالهم » اشاره به متلاشى شدن پيوندهاى بدن در زير خاك است .\r\nاين تعبير مىتواند اشاره‌اى به پيوندهاى اجتماعى در زندگى انسان نيز باشد كه بعد از وفات انسان متلاشى مىشود ؛ همان گونه كه ابصار و اسماع ، اشاره به همين چشم و گوش ظاهرى و قدرت ديدن و شنيدن حسّى است ؛ ولى مىتواند كارگردانان انسان را نيز كه از گوشه و كنار جهان ، اخبارى را مىشنوند و مىبينند و منتقل مىكنند در بر گيرد .\r\nنه تنها حواسّ ظاهرى انسان و پيوندهاى جسمانى او از ميان مىرود ، بلكه جهات اجتماعى همچون شرف و عزّت مادّى نيز با دفن او مدفون مىگردد و تمام لذّت‌ها و نعمت‌ها بر باد مىرود .\r\nسپس در ادامهء اين سخن به بخش ديگرى از مواهبى كه انسان با مرگ از دست مىدهد اشاره كرده ، مىفرمايد : « آن‌ها به جاى نزديكى به فرزندان ، به فراق آن‌ها مبتلا شدند و همدمى همسرانشان به مفارقت آن‌ها مبدل شد ؛ اكنون نه بر يكديگر تفاخر مىكنند ؛ نه زاد و ولد دارند ؛ نه به ديدار يكديگر مىشتابند و نه با هم سخن مىگويند » ( فبدّلوا بقرب الأولاد فقدها ، و بصحبة الأزواج مفارقتها . لا يتفاخرون ، و لا\r\n\r\n\r\n","description":"","footnote":"\r\n( 1 ) « مصارع » جمع « مصرع » به معناى محل زمين افتادن است و به قتلگاه نيز اطلاق مىشود .\r\n( 2 ) « أوصال » جمع « وصل » ( بر وزن قفل ) به معناى مفصل و رشته‌هاى اعصاب است كه اعضا را به هم پيوند مىدهد .\r\n","page_name":" 279 ","page_number":279},
  {"content":"\r\n\r\nيتناسلون ، و لا يتزاورون ، و لا يتحاورون « 1 » ) .\r\nو به گفتهء شاعر :\r\n و حلّوا بدار لا تزاور بينهم * و أنّى لسكّان القبور التّزاور \r\n« آن‌ها به سرايى وارد شدند كه هيچ ديدارى در ميان ساكنانش نيست ، چگونه ساكنان قبور مىتوانند با هم ديدار داشته باشند » . « 2 » بديهى است كه اين سخن ناظر به جسم انسان‌هاست و هيچ مانعى ندارد كه ارواح مؤمنان با هم ديدار داشته باشند و سخن بگويند .\r\nو در پايان خطبه و نتيجه‌گيرى نهايى امام عليه السّلام به همه هشدار مىدهد و مىفرمايد :\r\n« ( چون سرنوشت شما چنين است ) ، پس اى بندگان خدا ! بر حذر باشيد ، همانند كسى كه بر نفس خود پيروز گشته و از شهوات سركش مانع شده ، و با چشم عقل مىنگرد ؛ چرا كه همه چيز آشكار ، نشانه‌هاى راه برقرار و جادّه ، صاف و هموار و راه ، مستقيم و استوار است ! » ( فاحذروا ، عباد اللّه ، حذر الغالب لنفسه ، المانع لشهوته ، النّاظر بعقله ؛ فإنّ الأمر واضح ، و العلم قائم ، و الطّريق جدد « 3 » و السّبيل قصد ) .\r\nجملهء « فاحذروا . . . النّاظر بعقله » اشاره به اين است كه در صورتى انسان مىتواند از خطرهايى كه در بخش‌هاى پيشين خطبه آمده در امان بماند كه اوّلا بر نفس خود غالب باشد و به دنبال آن بتواند شهوات خود را مهار كند و در پى آن با ديدهء تيزبين عقل به مسائل بنگرد ؛ نه با ديدهء گمراه كنندهء شهوات .\r\nجمله‌هاى چهارگانه‌اى كه در پايان خطبه ذكر شده ، هر يك اشاره به نكتهء مستقلّى دارد . نخست مىفرمايد : برنامه‌هاى سعادت به وسيلهء قرآن و اولياى الهى تبيين شده و در\r\n\r\n\r\n","description":"","footnote":"\r\n( 1 ) « يتحاورون » از مادّهء « محاوره » به معناى رفت و آمد و همچنين ردّ و بدل كردن سخن و بحث است .\r\n( 2 ) منهاج البراعة ، جلد 9 ، صفحهء 412 .\r\n( 3 ) « جدد » از مادّهء « جدّ » ( بر وزن خط ) به معناى قطع كردن و همچنين پيمودن زمين‌هاى صاف و محكم است و به راه صاف و محكم « جادّه » گفته مىشود .\r\n","page_name":" 280 ","page_number":280},
  {"content":"\r\n\r\nجاى جاى مسير « الى اللّه » نشانه‌هاى روشنى نصب شده است ؛ جادّه نيز محكم و صاف و خالى از عوامل لغزش است ، سبيل و طريق نيز مستقيم و خالى از هر گونه كجى و انحراف است .\r\nتنها چيزى كه باقى مىماند تصميم و ارادهء رهروان اين راه و پيمودن سريع آن است .\r\nخوشبخت و سعادتمند آن‌هايىاند كه تصميم گرفتند و اين راه را پيمودند ؛ به گفتهء شاعر :\r\n فطوبى لعبد آثر اللّه ربّه * و جاد بدنياه لما يتوقّع \r\n« خوشا به حال آنان كه خدا را بر همه چيز مقدّم داشتند و از زرق و برق دنيا براى سعادت جاويدان چشم پوشيدند » . « 1 »\r\n* * *\r\n\r\n\r\n","description":"","footnote":"\r\n( 1 ) منهاج البراعه ، جلد 9 ، صفحهء 412 .\r\n","page_name":" 281 ","page_number":281},
  {"content":"\r\n . \r\n","description":"","footnote":"","page_name":" 282 ","page_number":282},
  {"content":"\r\n\r\n\r\nخطبهء 162 « 1 » و من كلام له عليه السّلام لبعض أصحابه و قد سأله : كيف دفعكم قومكم عن هذا المقام و أنتم أحق به ؟\r\nاز سخنان امام عليه السّلام است در پاسخ بعضى از يارانش كه از آن حضرت پرسيد : چگونه قوم شما ، شما را از اين مقام ( خلافت ) كنار زدند ، در حالى كه شما سزاوارتريد ؟\r\n* * *\r\n\r\n\r\n","description":"","footnote":"\r\n( 1 ) سند خطبه :\r\nاز جمله كسانى كه اين گفتار على عليه السّلام را قبل از سيّد رضى و نهج البلاغه نقل كرده‌اند ، مرحوم شيخ « صدوق » است كه آن را در كتاب « امالى » به هنگام ذكر علت ترك مردم على عليه السّلام را بيان كرده است .\r\n« طبرى » در كتاب « مسترشد » و مرحوم « شيخ مفيد » در « ارشاد » نيز آن را نقل كرده‌اند . آن‌ها سؤال كنندهء اين مطلب را شخصى به نام « ابن دودان » ذكر كرده‌اند . ( مصادر نهج البلاغه ، جلد 2 ، صفحهء 377 ) .\r\n","page_name":" 283 ","page_number":283},
  {"content":"\r\n\r\n\r\nخطبه در يك نگاه\r\nهمان گونه كه ذكر شد امام عليه السّلام اين سخن را در پاسخ كسى فرمود ، كه از آن حضرت پرسيد : با تمام شايستگىهايى كه در شما وجود دارد ، چرا اين قوم ، خلافت را به ديگرى سپردند ؟\r\nامام عليه السّلام در پاسخ ، به دو نكتهء مهم اشاره مىكند كه دو بخش اين گفتار را تشكيل مىدهد :\r\nنخست : به علت اصلى اين موضوع كه همان بخل و انحصار طلبى و دنيا پرستى بود اشاره مىفرمايد .\r\nو در بخش بعد مىفرمايد : « تو از گذشته و آغاز خلافت تعجب مىكنى بيا و امروز را تماشا كن كه گروهى « معاويه » را پذيرفتند و به دنبال او افتادند ؛ در حالى كه هيچ گونه صلاحيتى براى اين مقام ندارد و اصلا قابل قياس با من نيست .\r\n* * *\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n\r\nبخش اوّل\r\nفقال : يا أخا بني أسد ، إنّك لقلق الوضين ترسل في غير سدد ، و لك بعد ذمامة الصّهر و حقّ المسألة ، و قد استعلمت فاعلم : أمّا الإستبداد علينا بهذا المقام و نحن الأعلون نسبا ، و الأشدّون برسول اللّه - صلّى اللّه عليه و آله - نوطا ، فإنّها كانت أثرة شحّت عليها نفوس قوم ، و سخت عنها نفوس آخرين ؛ و الحكم اللّه ، و المعود إليه القيامة .\r\n و دع عنك نهبا صيح في حجراته * و لكن حديثا ما حديث الرّواحل \r\n\r\nترجمه\r\n: امام عليه السّلام ( در پاسخ آن مرد كه از طايفهء بنى اسد بود چنين ) فرمود : اى برادر اسدى ! تو مردى مضطرب و دستپاچه‌اى و بىهنگام پرسش مىكنى ؛ ولى با اين حال هم احترام خويشاوندى سببى دارى و هم حق پرسش . اكنون كه مىخواهى بدانى ، بدان : اما اين كه بعضى اين مقام را از ما گرفتند و در انحصار خود در آوردند ، در حالى كه ما از نظر نسب بالاتر و از جهت رابطه با رسول خدا صلّى اللّه عليه و آله پيوندمان محكم‌تر است ، بدين‌جهت بود كه عده‌اى بر اثر خودخواهى و انحصار طلبى ناشى از جاذبه‌هاى خلافت ، به ديگران بخل ورزيدند ، و ( با نداشتن شايستگى ، حق ما را غصب كردند ) و گروهى ديگر ( اشاره به خود حضرت و بنى هاشم است ) با سخاوت از آن چشم پوشيدند . خدا در ميان ما و آن‌ها داورى خواهد كرد و بازگشت همه به سوى او در قيامت است ( سپس امام عليه السّلام به سفر معروف « امرؤا القيس » تمسّك جست و فرمود : ) سخن از غارت‌هايى كه در گذشته واقع شد ، رها كن و از غارت امروز سخن بگو ( كه خلافت اسلامى به وسيلهء معاويه و دار و دسته منافقان مورد تهديد قرار گرفته ) .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\n\r\nشرح و تفسير چرا خلافت علوى غصب شد ؟\r\nهمان گونه كه بيان شد اين گفتار به طور كامل در پاسخ يك سؤال ايراد شده است .\r\nسؤالى كه قراين كلام نشان مىدهد كه در محل يا زمان مناسبى ايراد نشده ؛ ولى هر چه بود امام عليه السّلام براى اين كه سؤال را بى پاسخ نگذارد ، به ذكر پاسخ فشرده و پر معنايى پرداخت .\r\nنخست فرمود : « اى برادر اسدى ! ( سوال كننده از طايفهء بنى اسد بود ) تو مردى مضطرب و دستپاچه‌اى و بى هنگام پرسش مىكنى ؛ ولى با اين حال هم احترام خويشاوندى سببى دارى و هم حق پرسش . اكنون كه مىخواهى بدانى ، بدان » ( يا أخا بني أسد ، إنّك لقلق الوضين ترسل في غير سدد « 1 » ، و لك بعد ذمامة « 2 » الصّهر و حقّ المسألة ، و قد استعلمت فاعلم ) .\r\nدر اين كه چرا امام عليه السّلام مخاطب را « أخا بني أسد » خطاب كرد و در ضمن كلماتش فرمود : تو با ما خويشاوندى سببى دارى ؟ در ميان شارحان نهج البلاغه گفتگوست ؛ بعضى مانند « ابن ابى الحديد » و مرحوم « مغنيه » معتقدند به دليل آن است كه يكى از همسران پيامبر صلّى اللّه عليه و آله « زينب بنت جحش » از طايفهء بنى اسد بود « 3 » و بعضى احتمال مىدهند ، على عليه السّلام همسرى از « بنى اسد » انتخاب كرده بود ؛ هر چند در تواريخ ذكرى از آن نيامده ( جمع ميان اين دو تفسير نيز مانعى ندارد ) .\r\n\r\n\r\n","description":"","footnote":"\r\n( 1 ) « سدد » به معناى صاف و درست بودن است .\r\n( 2 ) « ذماقة » به معناى حق و حرمت است .\r\n( 3 ) بنى اسد طايفه‌اى از عرب بودند كه به جنگ‌جويى در عصر جاهليّت و بعد از ظهور اسلام معروف بودند . آن‌ها در نزديكى سرزمين « نجد » مىزيستند و بعد از ظهور اسلام مسلمان شدند و در جنگ قادسيه همراه « سعد بن ابى وقاص » جنگيدند و كشته‌هاى زيادى دادند .\r\nتاريخ بنى اسد مملوّ از حوادث گوناگون است . گروهى از آن‌ها به يارى شهداى كربلا براى دفن اجساد آن‌ها شتافتند و گروهى نيز طرفدار عبيد اللّه بودند و با لشكر او همراهى كردند .\r\n","page_name":" 286 ","page_number":286},
  {"content":"\r\n\r\nتعبير به « قلق الوضين » ، با توجه به اين كه « وضين » به معناى همان تنگ ، يا نوار و طناب كمربند مانندى است كه جهاز يا كجاوه شتر ، يا زين اسب را از زير شكم حيوان با آن مىبندند و « قلق » به معناى سست است . بديهى است اگر آن طناب و نوار سست باشد ، زين و جهاز شتر همواره ، به اين سو و آن سو حركت مىكند ؛ لذا به آدم دستپاچه و مضطرب « قلق الوضين » اطلاق شده است .\r\nتعبير به « حقّ المسألة » ، تعبير بسيار زنده‌اى است كه نشان مىدهد هر كسى حق سؤال از پيشوايش دارد ؛ و در ضمن استفاده مىشود ، پيشواى او هم ملزم به جواب است ؛ مگر آن جايى مانع خاصى در كار باشد .\r\nامام عليه السّلام در ادامه اين سخن مىفرمايد : « اما اين كه بعضى اين مقام را از ما گرفتند و در انحصار خود درآوردند ، در حالى كه ما از نظر نسب بالاتر و از جهت رابطه با رسول خدا صلّى اللّه عليه و آله پيوندمان محكم‌تر است ، بدين جهت بود كه عده‌اى بر اثر خودخواهى و انحصار طلبى ناشى از جاذبه‌هاى خلافت ، به ديگران بخل ورزيدند ، و ( با نداشتن شايستگى ، حق ما را غصب كردند ) و گروهى ديگر ( اشاره به خود حضرت و بنى هاشم است ) با سخاوت از آن چشم پوشيدند . خدا در ميان ما و آن‌ها داورى خواهد كرد و بازگشت همه به سوى او در قيامت است » ( أمّا الإستبداد علينا بهذا المقام و نحن الأعلون نسبا ، و الأشدّون برسول اللّه - صلّى اللّه عليه و آله - نوطا « 1 » ، فإنّها كانت أثرة « 2 » شحّت « 3 » عليها نفوس قوم ، و سخت « 4 » عنها نفوس آخرين ؛ و الحكم اللّه ، و المعود « 5 » إليه القيامة ) .\r\n\r\n\r\n","description":"","footnote":"\r\n( 1 ) « نوط » به معناى پيوند و ارتباط است .\r\n( 2 ) « اثرة » به معناى اختيار كردن و اختصاص دادن چيزى به خويش است ( انحصار طلبى ) به عكس ايثار كه به معناى مقدّم داشتن ديگرى بر خويش است .\r\n( 3 ) « شحت » از مادّهء « شح » به معناى بخل است .\r\n( 4 ) « سخت » از مادّهء « سخاوت » است .\r\n( 5 ) « معود » اسم مكان به معناى محل بازگشت است .\r\n","page_name":" 287 ","page_number":287},
  {"content":"\r\n\r\nمنظور از استبداد كه از مادّهء « بدد » ( بر وزن عدد ) به معناى دور كردن و متفرّق ساختن گرفته شده ، اين است كه انسان چيزى را در اختيار خود بگيرد و ديگران از آن دور سازد .\r\nامام عليه السّلام در اين بخش از گفتار دليل اصلى غصب خلافت را با تمام شايستگىهايى كه در آن حضرت بود ، موضوع استبداد و بخل ، ذكر مىكند كه چشمان گروهى را بر واقعيات بست و با شتاب هر چه بيشتر ديگران را كنار زدند و بر جايگاه پيامبر اكرم نشستند .\r\nروشن است كه منظور از اين گروه ، همان كسانىاند كه در سقيفهء بنى ساعده براى در اختيار گرفتن خلافت اجتماع كردند ؛ هر چند ابن ابى الحديد به علت پاره‌اى از تعصّب‌ها مىخواهد آن را به شوراى شش نفرهء عمر و مخالفت « عبد الرحمن بن عوف » با خلافت على عليه السّلام مربوط سازد كه در واقع شبيه انكار بديهيات است ؛ چرا كه سؤال سائل از اصل خلافت بعد از رسول اللّه صلّى اللّه عليه و آله بود و جواب امام نيز ناظر به همان است و شبيه چيزى است كه در گفتار ديگرى از امام عليه السّلام در همين زمينه بيان شده است .\r\nو منظور از جملهء « و سخت عنها نفوس آخرين » اين است كه ما بنى هاشم هنگامى كه اصرار عجيب آن گروه را در تصاحب خلافت ديديم و مقاومت را سبب به هم ريختن نظام جامعهء اسلامى دانستيم سخاوتمندانه از آن چشم پوشيديم و دست از هر گونه مقاومت برداشتيم .\r\nسپس امام عليه السّلام به شعر معروف « امرؤا القيس » تمسّك مىجويد كه گفته است : سخن از غارت‌هايى كه در گذشته واقع شد رها كن و از غارت امروز سخن بگو ( كه خلافت اسلامى به وسيلهء معاويه و دار و دستهء منافقان تهديد مىشود ) ( ودع عنك نهبا صيح فى حجراته « 1 » و لكن حديثا ما حديث الرّواحل ) .\r\nاين شعر از « امرؤ القيس » است و جريان آن چنين بوده كه « امرؤ القيس » پس از كشته شدن پدرش به « خالد بن سدوس » پناهنده شد ؛ گروهى از قبيلهء « بنى جديله » به او حمله كردند و اموال و شترهايش را به غارت بردند . « امرؤا القيس » جريان را با « خالد » در\r\n\r\n\r\n","description":"","footnote":"\r\n( 1 ) « حجرات » جمع « حجرة » ( بر وزن ضربة ) به معناى ناحيه است .\r\n","page_name":" 288 ","page_number":288},
  {"content":"\r\n\r\nميان گذاشت . « خالد » گفت : شترهاى سوارىات را كه نزد توست در اختيار من بگذار تا شتران غارت شده‌ات را باز گردانم .\r\n« امرؤ القيس » قبول كرد . خالد سوار شد تا به نزد قبيله « بنى جديله » رسيد . « خالد » گفت : شتران پناهندهء مرا گرفته‌ايد ؛ بايد فورا باز گردانيد و شاهد پناهندگى او ، همين شتران سوارى اوست كه من بر يكى سوارم . « بنى جديله » « خالد » را از مركب پياده كردند و باقى ماندهء شتران را با خود بردند . هنگامى كه خبر به « امرؤ القيس » رسيد ، قطعه شعرى سرود كه بيت اوّلش همان است كه ذكر شد و مضمونش اين است : غارت گذشته را رها كن و فعلا سخن از اين بگو كه « خالد » با دست خودش شتران ديگر مرا به غارتگران واگذار كرده است . « 1 » اين بخش ، داراى دو نكتهء مهمّ است كه در پايان خطبه بيان خواهد شد .\r\n* * *\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 9 ، صفحهء 244 .\r\n","page_name":" 289 ","page_number":289},
  {"content":"\r\n . \r\n","description":"","footnote":"","page_name":" 290 ","page_number":290},
  {"content":"\r\n\r\n\r\nبخش دوّم\r\nو هلمّ الخطب في ابن أبي سفيان ، فلقد أضحكني الدّهر بعد إبكائه ؛ و لا غرو و اللّه ، فياله خطبا يستفرغ العجب ، و يكثر الأود ! حاول القوم إطفاء نور اللّه من مصباحه ، و سدّ فوّاره من ينبوعه ، و جدحوا بيني و بينهم شربا و بيئا ، فإن ترتفع عنّا و عنهم محن البلوى ، أحملهم من الحقّ على محضه ؛ و إن تكن الأخرى ،  « فَلا تَذْهَبْ نَفْسُكَ عَلَيْهِمْ حَسَراتٍ إِنَّ اللَّهَ عَلِيمٌ بِما يَصْنَعُونَ »  .\r\n\r\nترجمه\r\n: ( بحث درباره گذشتهء خلافت را با تمام اشكالاتش رها كن ) اكنون بيا و مشكل مهمّ پسر ابو سفيان را تماشا كن . به راستى روزگار مرا خنداند بعد از آن كه گريانيد ! به خدا سوگند ! تعجب هم ندارد . آه ! چه حادثهء عظيمى كه ديگر تعجبى باقى نگذاشت و كژى و انحراف بسيار به بار آورد ! آن‌ها كوشيدند نور خدا را كه از چراغش مىدرخشيد خاموش سازند و مجراى فوران چشمهء فيض الهى را مسدود كنند و اين آب زلال را ميان من و خودشان به بيمارىها و سموم آلوده سازند . هرگاه اين مشكلات موجود از ما و آن‌ها بر طرف شود ، من آن‌ها را به سوى حق خالص مىبرم و اگر مسير حوادث به گونهء ديگرى بود ( عاقبت شومى دارند ) بر آن‌ها حسرت مخور ؛ زيرا خداوند از آن چه انجام مىدهند ، آگاه است .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\n\r\nشرح و تفسير\r\nاين بخش شرحى است بر آن چه امام عليه السّلام به طور اشاره با ذكر شعر « امرؤ القيس » بيان فرمود . امام با آن شعر به اين حقيقت اشاره كرد كه گذشته را ( با تمام عيوب و اشكالاتش ) رها كن و امروز را بنگر كه چه غوغايى برپاست . اكنون در اين بخش به شرح آن مىپردازد و مىفرمايد : « بيا و مشكل مهمّ پسر ابو سفيان را تماشا كن . به راستى روزگار مرا خنداند بعد از آن كه گريانيد ! » ( و هلمّ « 1 » الخطب « 2 » في ابن أبي سفيان ، فلقد أضحكني الدّهر بعد إبكائه ) .\r\nتو از من سؤال مىكنى كه چرا بعد از رحلت رسول اللّه صلّى اللّه عليه و آله خلافت را از ما دريغ داشتند ، در حالى كه از همه شايسته‌تر بودى ؟ بيا و امروز را ببين كه فرزند ابو سفيان ، دشمن شمارهء يك اسلام در برابر من قد علم كرده و خلافت را از من مطالبه مىكند . به راستى گريه آور است و هم خنده آور ! گريه آور است به جهت اين كه كار مسلمانان به جايى رسيده كه فرزند خطرناك‌ترين دشمن اسلام بخواهد بر مسلمين حكومت كند و از حوزهء اسلام و مسلمين دفاع كند و خنده آور است از اين نظر كه او در هيچ چيز با من قابل مقايسه نيست ؛ بلكه در دو نقطهء متضادّ قرار داريم .\r\nاين احتمال نيز وجود دارد كه اين خنده و گريه به يك زمان باز نگردد ؛ گريه براى پايمال شدن حق اسلام و مسلمين بعد از رحلت پيامبر صلّى اللّه عليه و آله به دست مدّعيان اسلام و خنده بر وضع مسلمين در برابر بنى اميّه كه چگونه راضى شدند اين تفاله‌هاى عصر جاهليّت بر آن‌ها حكومت كنند .\r\nسپس مىافزايد : « به خدا سوگند ! اين تعجب ندارد . آه ! چه حادثهء عظيمى كه ديگر\r\n\r\n\r\n","description":"","footnote":"\r\n( 1 ) « هلّم » تركيبى از « هاء تنبيه » و « لمّ » به معناى « جمع كن » است و اين واژه ، معمولا به صورت يك كلمه و به مفهوم « بيا به سوى ما و در كنار ما قرار بگير » است .\r\n( 2 ) « خطب » بر وزن ختم به معناى كار مهم است و خطاب و مخاطبه را از اين رو خطاب و مخاطبه گفته‌اند كه گفتگوى مهمى در جريان آن است .\r\n","page_name":" 292 ","page_number":292},
  {"content":"\r\n\r\nتعجّبى باقى نگذارده و كژى و انحراف بسيار به بار آورد ! » ( و لا غرو « 1 » و اللّه ، فيا له خطبا يستفرغ « 2 » العجب ، و يكثر الأود ! « 3 » ) .\r\nممكن است در اوّلين نگاه ، صدر و ذيل اين عبارت ، متناقض پنداشته شود ؛ ولى در واقع ، نوعى فصاحت و بلاغت در آن به كار رفته است ؛ همانند چيزى كه شاعر در شعرش آورده است ؛ مىگويد :\r\n قد صرت في الميدان يوم طرادهم * فعجبت حتّى كدت أن لا أعجبا « 4 » \r\n« آن روز كه با آن‌ها ( دشمنان ) درگير شدند و دنبال كردند من قدم به ميدان گذاشتم و آن قدر از وضع آن‌ها تعجّب كردم كه نزديك بود تعجّب نكنم » .\r\nيعنى به قدرى تعجّب كردم كه ديگر تعجّبى براى من باقى نماند و طبق ضرب المثل معروف « الشّىء إذا تجاوز حدّه إنقلب ضدّه ؛ چيزى كه از حد خود بگذرد به ضدّش منقلب مىشود » .\r\nجملهء « يكثر الأود » اشاره به اين است كه با حكومت افرادى همچون فرزند ابى سفيان ، جامعه اسلامى به كلّى از راه راست منحرف مىگردد و كژى و انحراف در همه چيز و همه جا ظاهر مىشود .\r\nآن گاه امام عليه السّلام به شرح اين مطلب پرداخته ، مىفرمايد : « آن‌ها كوشيدند نور خدا را كه از چراغش مىدرخشيد ، خاموش سازند و مجراى فوران چشمهء فيض الهى را مسدود كنند و اين آب زلال را ميان من و خودشان به بيمارىها و سموم آلوده سازند » ( حاول\r\n\r\n\r\n","description":"","footnote":"\r\n( 1 ) « غرو » به معناى تعجّب است .\r\n( 2 ) « يستفرغ » از مادهء « فراغ » در اين جا به معناى بيرون ريختن است و مفهوم جملهء « يستفرغ العجب » اين است كه هر گونه تعجّب را بيرون مىريزد و جايى براى آن باقى نمىگذارد .\r\n( 3 ) « أود » از مادّهء « أود » ( بر وزن قول ) به معناى كج شدن گرفته شده و « أود » ( بر وزن سند ) به معناى كجى است .\r\n( 4 ) شرح نهج البلاغه ، ابن ابى الحديد ، جلد 9 ، صفحهء 247 .\r\n","page_name":" 293 ","page_number":293},
  {"content":"\r\n\r\nالقوم إطفاء نور اللّه من مصباحه ، و سدّ فوّاره « 1 » من ينبوعه ، و جدحوا « 2 » بيني و بينهم شربا و بيئا « 3 » ) .\r\nجملهء « حاول القوم . . . » اشاره به اين است كه بنى اميّه تنها براى رسيدن به مقام و حكومت بر مردم ، تلاش نمىكردند ؛ بلكه هدفشان خاموش كردن نور اسلام و قرآن بود .\r\nهدف اين بود كه مردم را به دوران ظلمانى جاهليّت باز گردانند و اعمال آن‌ها بيانگر اين مطلب بود .\r\nجملهء « و سدّ فوّاره . . . » همين معنا را به تعبير ديگرى بيان مىفرمايد . اسلام و قرآن را به چشمهء جوشانى تشبيه مىكند كه در كوير جاهليّت عرب آشكار شد و سرزمين دل‌ها را آبيارى كرد و گل‌ها و ميوه‌ها بر شاخسارش نمايان گشت . بنى اميّه مىكوشيدند راه اين چشمه را مسدود كنند و مردم را بار ديگر به همان كوير باز گردانند .\r\nجملهء « و جدحوا . . . » تعبير گوياى ديگرى از همين معناست . آن‌ها آب زلال شريعت اسلام را با سموم كشنده آلوده ساختند تا مزاج فكر و اخلاق مردم را كه خواهان اسلام بودند ، مسموم كنند ؛ زيرا تا زمانى كه مردم ، سالم مىانديشيدند و سالم حركت مىكردند زير بار جنايتكاران آلوده‌اى همچون بنى اميّه و آل ابى سفيان نمىرفتند .\r\nآرى ، آن‌ها نه تنها براى خاموش كردن نور ولايت به پا خاستند ، بلكه همچون مشركان در آغاز اسلام كه قرآن دربارهء آن‌ها مىگويد :  « يُرِيدُونَ لِيُطْفِؤُا نُورَ اللَّهِ بِأَفْواهِهِمْ »  « 4 » براى خاموش كردن نور خدا يعنى اسلام و قرآن به پا خاستند و جلوى نشر اسلام و علوم\r\n\r\n\r\n","description":"","footnote":"\r\n( 1 ) « فوّار » صيغهء مبالغه به معناى كثير الفوران است و نيز به معناى منبع آب و سوراخى كه آب به شدّت از آن بيرون مىآيد ، مىباشد .\r\n( 2 ) « جدحوا » از مادهء « جدح » ( بر وزن مدح ) به معناى مخلوط كردن و ممزوج نمودن است .\r\n( 3 ) « وبيأ » به معناى چيزى است كه و با در آن زياد است ( توجه داشته باشيد « و با » گاهى به مرض خاص مشهور ، اطلاق مىشود و گاه به هر گونه مرض و در خطبهء مزبور ، معناى دوّم ، مقصود است ) .\r\n( 4 ) صف ، آيهء 8 .\r\n","page_name":" 294 ","page_number":294},
  {"content":"\r\n\r\nالهى را گرفتند و با جعل احاديث فراوان ، اين آب زلال را آلوده و مسموم ساختند .\r\nسپس امام عليه السّلام در پايان اين سخن ، تصميم نهايى خود را در ضمن چند جملهء كوتاه بيان كرده چنين مىفرمايد : « اگر اين مشكلات موجود از ما و آن‌ها بر طرف گردد ، من آن‌ها را به سوى حق خالص مىبرم و اگر مسير حوادث به گونهء ديگرى بود ( عاقبت شومى دارند ) بر آن‌ها حسرت مخور ؛ زيرا خداوند از آن چه انجام مىدهند ، آگاه است » ( فإن ترتفع عنّا و عنهم محن البلوى ، أحملهم من الحقّ على محضه ؛ و إن تكن الأخرى ،  « فَلا تَذْهَبْ نَفْسُكَ عَلَيْهِمْ حَسَراتٍ إِنَّ اللَّهَ عَلِيمٌ بِما يَصْنَعُونَ »  ) .\r\nاشاره به اين كه اگر موانع بر طرف گردد ، من براى بازگرداندن جامعه اسلامى به جامعه عصر پيامبر صلّى اللّه عليه و آله آمادگى كامل دارم و تلاش و كوشش خود را در اين راه به كار مىگيرم ؛ ولى اگر شرايط اجازه نداد باز هم مشكلى نيست ؛ چرا كه ما به وظيفهء خود عمل كرده‌ايم و آن‌ها نيز به سزاى اعمالشان خواهند رسيد .\r\n* * * \r\nنكته‌ها\r\n\r\n1 . حق پرسشگرى\r\nهر انسانى در برابر انبوهى از مجهولات و مشكلات دربارهء خود و ديگران قرار دارد كه گاه مربوط به مسائل مادّى است و گاه معنوى و كليد حلّ آن‌ها غالبا سؤال از آگاهان و انديش‌مندان است .\r\nبه همين دليل ، خداوند در عالم تكوين و تشريع درهاى سؤال را به روى انسان گشوده است . از نظر تشريع در دستورات اسلامى نه تنها اجازهء سؤال به هر كس و دربارهء هر چيز را داده است ، بلكه به سؤال كردن امر كرده است ، قرآن مجيد در دو آيه مىفرمايد :\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n«  « فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ »  ؛ از آگاهان سؤال كنيد اگر نمىدانيد » . « 1 » امير مؤمنان در بعضى از كلمات پر معنايش در نهج البلاغه مىفرمايد : « و لا يستحيينّ أحد إذا لم يعلم الشّىء أن يتعلّمه ؛ هيچ گاه كسى در فراگيرى علم و سؤال از مجهولات ، شرم و حيا به خود راه ندهد » . « 2 » آرى ، سؤال كردن عيب نيست . عيب آن است كه انسان پرسش نكند و در جهل و نادانى بماند .\r\nجالب اين است كه در خطبهء ياد شده سؤال كردن را حقى براى هر كس ذكر فرموده و اين معنا در مورد جوانان و نوجوانان بسيار مهمتر است چرا كه آنها داراى مجهولات فراوان :\r\nاز نظر تكوين و آفرينش نيز خداوند ، حسّ كنجكاوى و جستجوگرى را در ذات انسان قرار داده است . انسان ، همواره مايل است از چيزهايى كه نمىداند ، بپرسد و بداند . اين حس در جوانان و نوجوانان شديدتر است ؛ به سبب همان نيازى كه دارند ، گاه آن قدر پدر و مادر را سؤال پيچ مىكنند كه داد و فريادشان بلند مىشود ؛ در حالى كه وظيفهء آن‌ها اين است كه با محبّت و مدارا به اين نياز روحىشان پاسخ مثبت دهند . آن چه را مىدانند ، در اختيارشان بگذارند و آن چه را نمىدانند به كسانى كه مىدانند ارجاع دهند .\r\nبعضى فكر مىكنند اگر از مسائل اصول عقايد سؤال كنند نشانهء كفر و بىاعتقادى است ؛ در حالى كه اين پرسش‌ها براى تحقيق بيش‌تر و استحكام بخشيدن به عقيده است .\r\nدانشمندان و آگاهان ، به ويژه عالمان دينى وظيفه دارند كه در هر حال و در هر شرايط ، براى پاسخ به سؤالات اعلام آمادگى كنند و با محبّت و احترام از پرسش كنندگان استقبال كنند و فراموش نكنند كه بر اساس روايتى كه از امير مؤمنان على عليه السّلام نقل شده ،\r\n\r\n\r\n","description":"","footnote":"\r\n( 1 ) نحل ، آيهء 43 ؛ انبياء ، آيهء 7 .\r\n( 2 ) كلمات قصار ، 82 .\r\n","page_name":" 296 ","page_number":296},
  {"content":"\r\n\r\nچنين وظيفه‌اى بر دوش دارند : « خداوند از افراد نادان ، پيمان فراگيرى علم نگرفته ، مگر آن كه پيش از آن از دانشمندان پيمان آموزش گرفته است » ( إنّ اللّه لم يأخذ على الجهّال عهدا بطلب العلم حتّى أخذ على العلماء عهدا ببذل العلم للجهّال ) . « 1 » اين بحث را با ذكر چند حديث پر معنا پايان مىدهيم :\r\nنخست حديثى است از امام صادق عليه السّلام كه يكى از يارانش به نام « حمران بن أعينى » را تشويق به سؤال كرد و فرمود : « إنّما يهلك النّاس لأنّهم لا يسألون ؛ مردم به علت اين هلاك و گمراه مىشوند كه پرسش نمىكنند » . « 2 » در حديث ديگرى از امام على عليه السّلام مىخوانيم : « القلوب اقفال مفاتحها السّؤال ؛ دل‌ها قفل شده است و كليد آن ، سؤال است » . « 3 » و در حديثى از رسول خدا صلّى اللّه عليه و آله مىخوانيم : « العلم خزائن و مفاتيحه السّؤال فاسئلوا يرحمكم اللّه فإنّه يوجر فيه أربعة : السّائل و المعلّم و المستمع و المحبّ لهم ؛ علم ، خزانه‌هايى است و كليدهاى آن سؤال است . خدا شما را رحمت كند ، همواره سؤال كنيد ؛ چرا كه چهار گروه براى آن پاداش داده مىشوند : سؤال كننده ، پاسخ گوينده ، كسانى كه در آن جا مستمعند و آن‌ها كه بدان‌ها علاقه‌مندند » . « 4 » در روز جنگ جمل ، مرد عربى به امير مؤمنان عليه السّلام عرض كرد : اى امير مؤمنان ! تو مىگويى خداوند يگانه است ؟ ( منظور از اين يگانگى چيست ؟ ) مردم از هر سو به او حمله كردند . گفتند : اى مرد عرب ، نمىبينى تمام فكر امير مؤمنان متوجّه جنگ است ؟ ( هر سخن جايى و هر نكته مقامى دارد ! ) امام فرمود : « او را رها كنيد . چيزى كه اين مرد عرب\r\n\r\n\r\n","description":"","footnote":"\r\n( 1 ) كافى ، جلد 1 ، صفحهء 41 .\r\n( 2 ) همان ، صفحهء 40 .\r\n( 3 ) ميزان الحكمه ، جلد 4 ، صفحهء 8039 .\r\n( 4 ) ميزان الحكمه ، جلد 4 ، حديث 8041 .\r\n","page_name":" 297 ","page_number":297},
  {"content":"\r\n\r\nمىخواهد ، همان چيزى است كه ما از اين قوم مىخواهيم ( ما هم از اين گروه ، توحيد و يگانگى مىطلبيم و جنگ براى فراگيرى اين تعليمات مقدّس است ) » . سپس امام عليه السّلام توحيد را به چهار بخش تقسيم كرد : دو قسم آن را مردود شمرد و دو قسم را مقبول . « 1 »\r\n\r\n2 . هدف اصلى اين پرسش و پاسخ\r\nدر اين كه منظور مرد اسدى از سؤالش دربارهء خلافت و پاسخ امام عليه السّلام به آن چيست ؟\r\nكاملا روشن است ، اشاره به داستان سقيفه و تغيير محور خلافت از خاندان پيامبر صلّى اللّه عليه و آله در روز رحلت آن حضرت است ؛ ولى بعضى از شارحان ، مانند « ابن ابى الحديد » كه با پيشداورىهاى مذهبى خود ، قافيه را در اين جا سخت بر خود تنگ ديده‌اند ، احتمال ضعيفى ذكر كرده و به آن دل بسته‌اند و گفته‌اند : منظور ، مخالفت « عبد الرحمان بن عوف » در شوراى شش نفرى عمر با خلافت على عليه السّلام و سوق دادن آن به سوى عثمان است .\r\nعجب اين است كه ابن ابى الحديد در اين جا داستانى از استادش « ابو جعفر نقيب » نقل مىكند كه كاملا با آن چه گفتيم موافق است و از هر نظر منطقى است ؛ با اين حال پاره‌اى از تعصب‌ها به مرد آزاد انديشى همچون ابن ابى الحديد اجازه قبول واقعيت را نمىدهد .\r\nاو از استادش چنين نقل مىكند :\r\n« از استادم كه در پيروى از مذهب علوى مردى با انصاف بود و بهرهء وافرى از عقل و خرد داشت ، پرسيدم : منظور سؤال كننده از افرادى كه امام عليه السّلام را از حقش بر كنار ساختند كيانند ؟ آيا منظور ، روز سقيفه است يا روز شورا ؟\r\nگفت : سقيفه .\r\nگفتم : من به خودم اجازه نمىدهم بگويم اصحاب پيامبر صلّى اللّه عليه و آله با پيامبر صلّى اللّه عليه و آله مخالفت نمودند و نص خلافت را كنار گذاشتند .\r\n\r\n\r\n","description":"","footnote":"\r\n( 1 ) شرح آن را در كتاب « توحيد صدوق » ، صفحهء 83 ، باب « معنى الواحد و التوحيد » مطالعه فرماييد .\r\n","page_name":" 298 ","page_number":298},
  {"content":"\r\n\r\nدر پاسخم گفت : من هم به خودم اجازه نمىدهم به پيامبر صلّى اللّه عليه و آله اين نسبت را بدهم كه در امر خلافت و امامت پس از خود اهمال و سستى ورزيده و مردم را بى سرپرست گذارده باشد ؛ او كه براى مسافرتى در بيرون مدينه كسى را به جاى خود بر مىگزيد ، چگونه براى پس از مرگش كسى را به خلافت تعيين نكرد ؟\r\nسپس اضافه نمود : همه معتقدند پيامبر صلّى اللّه عليه و آله از نظر عقل در مرحلهء كمال قرار داشت ؛ عقيدهء مسلمانان در اين باره معلوم است . يهود ، نصارا ، فلاسفه و حكما نيز معتقدند ، او حكيمى كامل و داراى نظرى صائب بود كه ملتى را به وجود آورد ؛ قوانينى را آورد و با عقل و تدبيرش حكومت پهناورى بنيانگذارى كرد .\r\n( صرف نظر از مقام نبوّت كه تمام فرمان‌هايش از ناحيهء خدا سرچشمه مىگيرد و به وسيلهء وحى است ) .\r\nاين انسان عاقل با عرب كاملا آشنا بود ؛ كينه‌هاى آن‌ها را خوب مىدانست و از طبع آن‌ها اطلاع داشت ؛ مىدانست اگر كسى از قبيله‌اى كشته شود آن قبيله انتقام خون او را از قاتل ، اگر نشد ، از نوادگان و بستگانش و اگر نشد از قبيلهء او خواهد گرفت ؛ اين از يك طرف ، از سوى ديگر رسول خدا صلّى اللّه عليه و آله به فاطمه ، دختر مهربانش و به فرزندانش امام حسن و امام حسين و على عليهم السّلام علاقه‌مند بود . بدون ترديد اگر او از وحى هم استمداد نمىجست ، براى اين كه آن‌ها صدمه‌اى نبينند ، بى سرپرستشان نمىگذاشت ؛ گمان مىكنى او مىخواست فاطمه همچون يكى از ضعفاى مدينه باشد ؟ آن هم در ميان مردمى كه على ، خون خويشاوندانشان را ريخته بود ؟ كه در حقيقت پيامبر ريخته بود نه على . آرى ، آن‌ها به خون نوادگانشان تشنه بودند .\r\nخلاصه يك انسان عاقل كه در چنين مقامى از رياست قرار داشت ، براى اين كه آيين و دودمانش به خطر نيفتد مىبايست خلافت را در ميان آن‌ها قرار داده باشد - چه رسد به اين كه او پيامبر است و جز از وحى تبعيت نمىكند و همواره دستور مىداد مسلمانان بايد وصيت كنند .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nبه او گفتم : مطلب شما قابل قبول ؛ اما اين سخن امام عليه السّلام دلالت بر نص بر خلاف ندارد .\r\nپاسخ داد : درست است ؛ ولى مطلب اين است كه سؤال كننده از وجود نص در مورد خلافت پرسش نكرد ؛ بلكه پرسيد : شما كه از نظر خويشاوندى در مرحله بالا و از نظر نسب نزديك به پيامبر قرار داشتيد چرا شما را كنار زدند ؟ و امام عليه السّلام پاسخ اين سؤال را دادند . « 1 »\r\n\r\n3 . بنى اميه و توطئهء محو اسلام\r\nاز تعبيرات امام عليه السّلام در خطبه ياد شده مخصوصا جملهء « حاول القوم إطفاء نور اللّه من مصباحه . . . » چنين استفاده مىشود كه هدف بنى اميّه تنها استيلاى بر خلافت اسلامى نبود ؛ بلكه آن‌ها كه تفاله‌هاى عصر جاهليّت بودند كمر به محو اسلام بسته بودند و اگر با فداكارىهاى شهيدان كربلا و بيدارى مسلمين پرده از نيّات‌شان برداشته نمىشد ، معلوم نبود كه امروز ، نامى از اسلام باقى مىماند يا نه ؟ ! شواهد تاريخى بر اين مدّعا بسيار است ؛ از جمله :\r\n1 - مورخ معروف ، مسعودى در كتاب « مروج الذهب » داستانى نقل مىكند كه مأمون ، خليفهء عباسى در سال 212 ق . دستور اكيدى داد ، منادى در همه جا ندا دهد كه احدى حق ندارد از معاويه ذكر خيرى كند يا او را بر هيچ يك از صحابهء پيامبر صلّى اللّه عليه و آله مقدّم بشمرد .\r\nجمعى از آگاهان در انديشه فرو رفتند كه اين دستور اكيد و شديد براى چيست ؟ بعدا معلوم شد اين به سبب خبرى بود كه از طرف فرزند « مغيرة بن شعبه » نقل شده بود كه خلاصه‌اش چنين است :\r\nاو مىگويد : من با پدرم مغيره به شام آمديم . پدرم هر روز نزد معاويه مىرفت و با او سخن مىگفت و بر مىگشت و از عقل و هوش او تعريف مىكرد . شبى از نزد معاويه برگشت . او را بسيار اندوهگين يافتم ؛ به گونه‌اى كه از خوردن شام خوددارى كرد . من تصور كردم مشكلى دربارهء خانوادهء ما پيدا شده است . پرسيدم : چرا امشب اين همه\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 9 ، صفحهء 248 .\r\n","page_name":" 300 ","page_number":300},
  {"content":"\r\n\r\nناراحتى ؟ گفت : من امشب از نزد خبيث‌ترين مردم بر مىگردم . گفتم : چرا ؟ گفت : براى اين كه با معاويه خلوت كرده بودم . به او گفتم : مقام تو بالا گرفته ؛ اگر عدالت را پيشه كنى و دست به كار خير بزنى بسيار بجا است ؛ مخصوصا به خويشاوندانت از بنى هاشم نيكى كن و صله رحم به جا آور . آن‌ها امروز خطرى براى تو ندارند . ناگهان ( او منقلب و منفجر شد و ) گفت : هيهات هيهات ! اخوتيم « يعنى ابو بكر ) به خلافت رسيد و آن چه بايد انجام بدهد انجام داد ؛ اما هنگامى كه از دنيا رفت نام او هم فراموش شد ؛ فقط گاهى مىگويند : ابو بكر .\r\nسپس اخو عدى ( يعنى عمر ) به خلافت رسيد و ده سال زحمت كشيد . او نيز هنگامى كه از دنيا رفت نامش هم از ميان رفت . فقط گاهى مىگويند عمر . بعد برادرمان عثمان به خلافت رسيد و كارهاى زيادى انجام داد . هنگامى كه از دنيا رفت نام او هم از ميان رفت ؛ ولى اخو هاشم ( اشاره به پيامبر اكرم صلّى اللّه عليه و آله است ) هر روز پنج مرتبه به نام او فرياد مىزنند :\r\n« أشهد أنّ محمّدا رسول اللّه » با اين حال چه عملى و چه نامى از ما باقى مىماند . اى بىمادر ؟ ! سپس گفت : « و اللّه إلّا دفنا دفنا « 1 » ؛ به خدا سوگند ! چاره‌اى جز اين نيست كه اين نام براى هميشه دفن شود ! » .\r\nهنگامى كه مأمون اين خبر را شنيد در وحشت فرو رفت و آن دستور شديد را دربارهء معاويه صادر نمود . « 2 » اين خبر كه در كتب معروف تاريخ آمده پرده از مسائل بسيارى بر مىدارد و به سؤالات بسيارى در برنامه‌هاى بنى اميّه پاسخ مىگويد .\r\nسخنان فرزند معاويه ، يزيد كه به هنگام شنيدن خبر شهادت امام حسين عليه السّلام و انتقال سرهاى بريده به شام در ميان جمعى از شنوندگان و اشعار معروفش ( لعبت هاشم بالملك فلا خبر جاء و لا وحى نزل ) گواه زندهء ديگرى بر اين مدّعاست .\r\n\r\n\r\n","description":"","footnote":"\r\n( 1 ) و در شرح ابن ابى الحديد نقل شده است : « لا و اللّه الّا دفنا دفنا » .\r\n( 2 ) مروج الذهب ، جلد 3 ، صفحهء 454 ؛ شرح نهج البلاغه ، ابن ابى الحديد ، جلد 5 ، صفحهء 129 .\r\n","page_name":" 301 ","page_number":301},
  {"content":"\r\n\r\nاو و پدرش معاويه اين تفكّر زشت و كفر آميز را از پدر و جدّشان ابو سفيان به ارث برده بودند كه به گفتهء تاريخ طبرى و ديگران ، هنگامى كه خلافت به عثمان ( عثمان فرزند زاده اميّه بود ) رسيد بسيار خشنود شد و در يك جلسهء خصوصى خطاب به « بنى عبد مناف » ( و بنى اميّه ) گفت : تلقّفوها تلقّف الكرة فما هناك جنّة و لا نار ؛ گوى خلافت را از ميدان ببريد كه نه بهشتى در كار است و نه دوزخى ! » . « 1 » و در عبارت مسعودى در مروج الذهب چنين ذكر شده است : « يا بني اميّة ، تلقّفوها تلقّف الكرة فو الّذي يحلف به ابو سفيان ما زلت ارجوها لكم و لتصبرنّ إلى صبيانكم وراتة ؛ اى بنى اميّه ، گوى خلافت برباييد . قسم به كسى كه ابو سفيان به او سوگند ياد مىكند ( اشاره به بت‌ها ) من هميشه اميدوار بودم كه خلافت به دامان شما برگردد و به يقين در آينده به بچه‌هاى شما نيز به ارث خواهد رسيد » . « 2 » همين معنا را « ابن عبد البرّ » در كتاب « استيعاب » نقل كرده است ؛ او مىگويد : « اين سخن در مجلس عثمان بود و هنگامى كه عثمان انكار بهشت و دوزخ را از ابو سفيان شنيد ، فرياد زد : برخيز و از من دور شو » . « 3 »\r\n* * *\r\n\r\n\r\n","description":"","footnote":"\r\n( 1 ) تاريخ طبرى ، جلد 8 ، صفحهء 185 . حوادث سال 284 قمرى . به مناسبت نامه‌اى كه براى معتضد عباسى دربارهء رسوائىهاى معاويه نوشته شده بود .\r\n( 2 ) مروج الذهب ، جلد 1 ، صفحهء 403 .\r\n( 3 ) استيعاب ، جلد 2 ، صفحهء 690 .\r\n","page_name":" 302 ","page_number":302},
  {"content":"\r\n\r\n\r\nخطبهء 163 « 1 » و من خطبة له عليه السّلام\r\nاز خطبه‌هاى امام عليه السّلام است كه دربارهء توحيد و اسرار آفرينش سخن مىگويد .\r\n\r\nخطبه در يك نگاه\r\nخطبه‌اى است بسيار فصيح و بليغ و به دو بخش تقسيم مىشود :\r\nبخش اوّل از اوصاف جمال و جلال خدا سخن مىگويد و به گفتهء مرحوم محقّق بحرانى ، امام عليه السّلام نوزده وصف مهم خدا را با عبارات زيبايش شرح مىدهد .\r\nو در بخش دوّم ، انسان را مخاطب ساخته و در عين اين كه ضعف و ناتوانى او را بازگو مىكند ، نشانه‌هاى قدرت پروردگار را در آفرينش انسان بيان مىدارد و به اين ترتيب ، ذيل خطبه را با صدرش پيوند مىدهد و مجموعه‌اى بىنظير دربارهء توحيد و عرفان پروردگار پديد مىآورد .\r\n* * *\r\n\r\n\r\n","description":"","footnote":"\r\n( 1 ) سند خطبه :\r\nبخش‌هايى از اين خطبه را « ابو نعيم اصفهانى » در « حلية الاولياء » و « واسطى » در « عيون الحكم و المواعظ » و « زمخشرى » در كتاب « ربيع الابرار » نقل كرده‌اند .\r\n","page_name":" 303 ","page_number":303},
  {"content":"\r\n . \r\n","description":"","footnote":"","page_name":" 304 ","page_number":304},
  {"content":"\r\n\r\n\r\nبخش اوّل\r\nالحمد للّه خالق العباد ، و ساطح المهاد ، و مسيل الوهاد ، و مخصب النّجاد . ليس لأوّليّته ابتداء ، و لا لأزليّته انقضاء . هو الأوّل و لم يزل ، و الباقي بلا أجل . خرّت له الجباه ، و وحّدته الشّفاه . حدّ الأشياء عند خلقه لها إبانة له من شبهها . لا تقدّره الأوهام بالحدود و الحركات ، و لا بالجوارح و الأدوات . لا يقال له : « متى ؟ » و لا يضرب له أمد « بحتّى » . الظّاهر لا يقال :\r\n« ممّ ؟ » و الباطن لا يقال : « فيم ؟ » لا شبح فيتقصّى ، و لا محجوب فيحوى . لم يقرب من الأشياء بالتصاق ، و لم يبعد عنها بافتراق ، و لا يخفى عليه من عباده شخوص لحظة ، و لا كرور لفظة ، و لا ازدلاف ربوة ، و لا انبساط خطوة ، في ليل داج ، و لا غسق ساج ، يتفيّأ عليه القمر المنير ، و تعقبه الشّمس ذات النّور في الأفول و الكرور ، و تقلّب الأزمنة و الدّهور ، من إقبال ليل مقبل ، و إدبار نهار مدبر . قبل كلّ غاية و مدّة ، و كلّ إحصاء و عدّة ، تعالى عمّا ينحله المحدّدون من صفات الأقدار ، و نهايات الأقطار ، و تأثّل المساكن ، و تمكّن الأماكن . فالحدّ لخلقه مضروب ، و إلى غيره منسوب .\r\n\r\nترجمه\r\n: ستايش ، مخصوص خداوندى است كه آفريدگار بندگان است ؛ خداوندى كه گسترانندهء زمين ، جارى كنندهء سيل در رودخانه‌ها و رويانندهء گياهان بر كوه‌ها و تپه‌هاست . براى اوّل بودن او آغاز نيست و نه براى ازليتش پايانى . آغازى است كه همواره\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nبوده و پايانى است كه سرآمدى ندارد . پيشانىها در برابر عظمتش به خاك افتاده و لب‌ها به يگانگىاش گشوده شده است . براى هر مخلوقى به هنگام آفرينش ، حدّى قرار داد تا با وجود مقدّسش شباهت نيابد . افكار و انديشه‌ها هرگز نمىتواند با حدود و حركات و نه با اعضا و ابزار ، اندازه و حدّى براى او بيان كند . هرگز دربارهء او نتوان گفت « كى » ( به وجود آمده ) ؟ و برايش سرآمدى نيست كه گفته شود « تا كى » ( باقى است ) ؟ آشكارى است كه درباره‌اش نتوان گفت : از چه چيز عيان شده و مخفى و پنهانى است كه نمىتوان گفت : در چه چيز پنهان شده ؟ او نه جسم آشكارى است كه بتوان انتهايش را جستجو كرد و نه پوشيده و پنهان است كه چيزى بر آن محيط باشد . نزديكى او به موجودات آن چنان نيست كه به آن‌ها چسبيده باشد و دورى او از آن‌ها آن گونه نيست كه از آن‌ها جدا گردد ! نگاه‌هاى خيرهء بندگان از او پنهان نيست و نه تكرار الفاظ ( بر زبان آن‌ها ) ، نه نزديك شدن به تپه‌ها و بالا رفتن از آن‌ها و نه برداشتن گام‌هاى بلند در شب‌هاى ظلمانى . شب‌هايى كه ( سرانجام ) ماه درخشان بر آن مىتابد ( و از ظلمت آن مىكاهد ) و به دنبال آن ، خورشيد نورانى از طلوع تا غروب بر آن مىگذرد ( و تاريكىها را بر مىچيند ) علم او در تغييرات و دگرگونىهاى زمان‌ها و روزگاران از روى آوردن شب و پشت كردن روز نافذ است . ( و دامنهء علمش به قدرى گسترده است كه ) پيش از پايان و سرآمد هر چيز و قبل از احصا و شمارش آن‌ها از همه آگاهى داشته و دارد ، و چيزى بر او مخفى و پنهان نيست از آن چه محدود كنندگانش به او نسبت مىدهند برتر است و محدوديت از نظر اندازه و ابعاد و انتخاب منزلگاه و جايگزين شدن در مكان ( براى او مفهوم ندارد چرا كه ) حدّ و اندازه مخصوص آفريده‌هاى اوست و مربوط به غير او .\r\n\r\nشرح و تفسير شرح عميق ديگرى از صفات جمال و جلال او\r\nهمان گونه كه گفته شد بخش اوّل اين خطبه مجموعه‌اى از صفات خداوند متعال را بيان مىكند و جالب اين كه در آغاز از صفات فعل يعنى آفرينش جهان هستى و عجايب و\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nشگفتىهاى آن سخن مىگويد ؛ چرا كه اين بخش از صفات براى همهء مردم قابل درك و معرفت آفرين است .\r\nمىفرمايد : « ستايش ، مخصوص خداوندى است كه آفريدگار بندگان است ؛ خداوندى كه گسترانندهء زمين ، جارى كنندهء سيل در رودخانه‌ها و رويانندهء گياهان بر كوه‌ها و تپه‌هاست » ( الحمد للّه خالق العباد ، و ساطح « 1 » المهاد « 2 » ، و مسيل الوهاد « 3 » ، و مخصب « 4 » النّجاد « 5 » ) .\r\nامام عليه السّلام در اين جا نخست به آفرينش انسان‌ها كه شاهكار بزرگ آفرينش است اشاره كرده ، بعد به سه موضع ( محل سكونت و آب كه مايهء حيات است و مواد غذايى ) اشاره نموده است تا حس شكر گزارى بندگان را برانگيزد و براى معرفت خداوند متعال و شناخت صفات جلال و جمالش كه در جمله‌هاى بعد نقل شده است ، آماده سازد .\r\nتعبير به « عباد » به قرينهء جمله‌هاى بعدى ، ناظر به انسان‌هاست ؛ هر چند ذات اين تعبير ، مىتواند شامل فرشتگان و جن باشد .\r\n« ساطح المهاد » اشاره به همان چيزى است كه در قرآن مجيد بيان شده است :\r\n«  « أَ لَمْ نَجْعَلِ الْأَرْضَ مِهاداً »  ؛ آيا زمين را محل آرامش قرار نداديم ؟ » . « 6 » تعبير به « مسيل الوهاد » با توجه به اين كه « وهاد » به معناى درّه‌ها و گودال‌ها است ، اشاره به اين است كه خداوند ، مناطقى از زمين را به صورت گودال قرار داد تا آب‌ها در آن\r\n\r\n\r\n","description":"","footnote":"\r\n( 1 ) « ساطح » از مادهء « سطح » كه معناى آن معروف است گرفته شده و « ساطح » به كسى مىگويد كه چيزى را مسطّح و صاف و گسترده كند .\r\n( 2 ) « مهاد » و « مهد » در اصل به معناى بستر است و به كرهء زمين كه محل سكونت و استراحت انسان‌هاست نيز اطلاق مىشود و در اين جا به همين معناست .\r\n( 3 ) « وهاد » جمع « وهده » به معناى زمين‌هاى منخفض و گود است .\r\n( 4 ) « مخصب » از مادهء « خصب » بر وزن « غصب » به معناى فراوان شدن گياه است ؛ بنابر اين « مخصب » به كسى گفته مىشود كه زمين‌ها را پر گياه و پربركت كند .\r\n( 5 ) « نجاد » جمع « نجد » به معناى زمين مرتفع است و مصدر آن « نجود » است .\r\n( 6 ) نبأ ، آيهء 6 .\r\n","page_name":" 307 ","page_number":307},
  {"content":"\r\n\r\nجريان يابد و مناطق ديگر در امن و امان باشد .\r\nتعبير به « مخصب النجاد » اشاره به قدرت نمايى خداوند در سر سبز شدن مناطق مرتفعى است كه آب ، به طور معمول به آن‌ها نمىرسد . سپس امام عليه السّلام به بيان بخشى از مهم‌ترين صفات ذات پروردگار كه موضوع ازليّت و ابديّت و واجب الوجود بودن است مىپردازد و مىفرمايد : « براى اوّل بودن او آغاز نيست و نه براى ازليتش پايانى . آغازى است كه همواره بوده و پايانى است كه سرآمدى ندارد » ( ليس لأوّليّته ابتداء ، و لا لأزليّته انقضاء . هو الأوّل و لم يزل ، و الباقي بلا أجل ) .\r\nدلايل عقلى ثابت كرده است كه او واجب الوجود است ؛ نه آغازى داشته و نه انجامى دارد ؛ هميشه بوده و هميشه خواهد بود ؛ چرا كه هستىاش از درون ذات اوست و ذات پاكش عين هستى بىپايان اوست . بنابر اين ، جملهء « هو الاول . . . و الباقى . . . » نتيجه‌اى است براى جمله‌هاى « ليس لاوليته . . . و لا لازليته . . . » زيرا هنگامى كه آغاز و انجامى براى ازليّت و ابديّت او نباشد ، او اوّل و آخر است و اين دو وصف ، در واقع اساس و پايهء بسيارى از اوصاف الهى است و اوصاف جمال و جلالش غالبا به اين دو ويژگى باز مىگردد .\r\nقرآن مجيد نيز مىفرمايد : «  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ »  ؛ اوّل و آخر و پيدا و پنهان اوست و او به هر چيز دانا است » . « 1 » در ادامهء اين سخن مىفرمايد : « پيشانىها در برابر عظمتش به خاك افتاده و لب‌ها به يگانگىاش گشوده شده است » ( خرّت له الجباه ، و وحّدته الشّفاه ) .\r\nمسلّم است ، كسى كه آفرينندهء همهء اشيا و مخلوقات و نعمت‌هاست و تمام هستى از وجود او سرچشمه مىگيرد ، شايستهء عبوديت و سجده و ستايش است و غير او شايستهء اين مقام نيست . البتّه آن سجده و آن ستايش ، ناظر به كار عارفان باللّه است ؛ نه كافران و مشركان و عاصيان ؛ چرا كه آن‌ها شايستهء ذكر نيستند .\r\nامام عليه السّلام در ادامهء اين اوصاف ، به بخشى از صفات سلبيه و قداست او از هر عيب و\r\n\r\n\r\n","description":"","footnote":"\r\n( 1 ) حديد ، آيهء 3 .\r\n","page_name":" 308 ","page_number":308},
  {"content":"\r\n\r\nنقصان اشاره كرده ، مىفرمايد : « براى هر مخلوقى به هنگام آفرينش ، حدّى قرار داد تا با وجود مقدّسش شباهت نيابد ( و كسى به اشتباه نيفتد ) » ( حدّ الأشياء عند خلقه لها إبانة له من شبهها ) .\r\nاشاره به اين كه تمام مخلوقات ، محدودند و تنها ذات پاك اوست كه نامحدود است ؛ از اين رو خالق از مخلوق به آسانى شناخته مىشود و از گمراه شدن در وادى شرك پيشگيرى مىكند .\r\nدر اين جا اين سؤال باقى مىماند كه مگر ممكن است خداوند چيزى نامحدود يا به تعبير ديگر واجب الوجود بيافريند ؟ ذات هر مخلوقى اقتضاى محدود بودن مىكند ؛ بنابر اين چگونه ممكن است گفته شود ، خداوند اشيا را محدود آفريد تا شباهتى با ذات پاكش نداشته باشند ؟\r\nپاسخ اين سؤال را مىتوان چنين بيان كرد : منظور اين است كه او همهء اشيا را محدود آفريد و نتيجه‌اش تمايز ميان او و مخلوقات شد ؛ به تعبير ديگر « ابانة له » مفعول لاجله نيست ؛ بلكه نوعى نتيجه و غايت فعل است . اين نكته نيز قابل توجّه است كه در بسيارى از نسخ نهج البلاغه « ابانة لها » نقل شده است كه در اين صورت ، مشكل ، به طور كامل حل مىشود ؛ زيرا مفهومش اين است كه خداوند هر موجودى را با حدود خاصى آفريد تا با موجودات ديگر اشتباه نشود . شبيه آن چه در آيهء 13 سورهء حجرات بيان شده است : «  « يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا »  ؛ اى مردم ما شما را از يك مرد و زن آفريديم و شما را تيره‌ها و قبيله‌ها قرار داديم تا يكديگر را بشناسيد » . « 1 » سپس دربارهء نامحدود بودن ذات پاك خداوند شرح بيش‌ترى مىدهد و با تعبيرات\r\n\r\n\r\n","description":"","footnote":"\r\n( 1 ) در كتاب اصول كافى ، اين عبارت ضمن خطبه ديگرى و به صورت ديگرى نقل شده است كه تفسير اوّل را تقويت مىكند و آن عبارت ، چنين است : « و حدّ الأشياء كلّها عند خلقه إبانة لها من شبهه و إبانة له من شبهها » ( اصول كافى ، جلد 1 ، صفحهء 135 ) .\r\n","page_name":" 309 ","page_number":309},
  {"content":"\r\n\r\nمختلف اين حقيقت را مشخص مىكند كه او از هر نظر نامحدود و بىپايان است ؛ مىفرمايد : « افكار و انديشه‌ها هرگز نمىتواند با حدود و حركات و نه با اعضا و ابزار ، اندازه و حدّى براى او تعيين كند » ( لا تقدّره الأوهام بالحدود و الحركات ، و لا بالجوارح و الأدوات ) .\r\nنه اعضايى همچون اعضاى انسان‌ها دارد و نه براى رسيدن به مقاصد خود از ابزار و ادواتى استفاده مىكند ؛ نه حركت از جايى به جاى ديگر و نه حدّ و حدودى دارد ؛ چرا كه اين‌ها همه ، نشانه‌هاى محدوديت است و ذات پاكش هيچ حد و مرزى را نمىشناسد و به همين دليل ، كنه ذات او براى ما ساكنان عالم محدود و گرفتار در چنگال كاستىها غير ممكن است ، همان‌گونه كه در حديث امام باقر عليه السّلام نقل شده است : « كلّ ما ميّزتموه باوهامكم في أدقّ معانيه مخلوق مصنوع مثلكم مردود اليكم ؛ هر چيزى كه با فكر خود در دقيق‌ترين معنا و مفهوم تشخيص دهيد ، مخلوق و مصنوعى مثل شماست و به سوى شما باز مىگردد ( و آب و رنگ موجودات امكانى دارد و هرگز واجب الوجود نيست ) . « 1 » و براى توضيح و تبيين بيش‌تر مىافزايد : « هرگز دربارهء او نمىتوان گفت : « كى » ( به وجود آمده ) ؟ و برايش سرآمدى نيست كه گفته شود « تا كى » ( باقى است ) ؟ آشكارى است كه درباره‌اش نتوان گفت : از چه چيز عيان شده و مخفى و پنهانى است كه نمىتوان گفت :\r\nدر چه چيز پنهان شده ؟ » ( لا يقال له : « متى ؟ » و لا يضرب له أمد « بحتّى » . الظّاهر لا يقال : « ممّ ؟ » و الباطن لا يقال : « فيم ؟ » ) .\r\nبه اين ترتيب ، نه آغازى دارد نه انجامى ؛ نه آشكار است همچون آشكار بودن ماه و خورشيد ؛ نه پنهان است همچون پنهان بودن معادن در درون زمين و در عين حال ، از همه چيز آشكارتر و كنه ذاتش از همه چيز مخفىتر است ؛ به تعبيرى ديگر ظهورش ظهور ذاتى و خفايش نيز از كنه ذات اوست .\r\n\r\n\r\n","description":"","footnote":"\r\n( 1 ) بحار الانوار ، جلد 66 ، صفحهء 292 .\r\n","page_name":" 310 ","page_number":310},
  {"content":"\r\n\r\nباز براى توضيح بيش‌تر مىفرمايد : « او نه جسم آشكارى است كه بتوان انتهاى او را جستجو كرد و نه پوشيده و پنهان است كه چيزى بر آن محيط باشد . نزديكى او به موجودات آن چنان نيست كه به آن‌ها چسبيده باشد و دورى او از آن‌ها آن گونه نيست كه از آن‌ها جدا گردد ! » ( لا شبح « 1 » فيتقصّى « 2 » ، و لا محجوب فيحوى « 3 » . لم يقرب من الأشياء بالتصاق ، و لم يبعد عنها بافتراق ) .\r\nدر اين بيان ، امام عليه السّلام نخست از خدا نفى جسمانيت مىكند ؛ چرا كه جسم از دو حال خارج نيست : يا آشكار است و داراى حد و حدود و يا پنهان است و طبعا محدود و محجوب در شىء ديگرى ؛ و در هر دو صورت ، حد و پايانى براى او متصور مىشود ؛ در حالى كه واجب الوجود بىپايان و نامحدود است .\r\nدر دو جملهء اخير جلوهء ديگرى از نامحدود بودن ذات پاكش ديده مىشود . او به همه چيز نزديك است ؛ اما نه به معناى چسبيدن و انضمام يا حلول و اتحاد ؛ بلكه به معناى حضور در همه جا و احاطه هر چيز و او از همه چيز دور است ، نه به معناى فاصله گرفتن و جدايى از اشيا ؛ بلكه به معناى برتر و و الا بودن وجود و صفات او نسبت به همهء اشيا . اين سخن ، شبيه همان است كه در خطبهء اوّل نهج البلاغه گذشت : ( مع كلّ شىء لا بمقارنة و غير كلّ شيء لا بمزايلة ) « او با همه چيز است اما نه به اين صورت كه قرين آن‌ها باشد و غير همه چيز است ، اما نه به اين معنا كه بيگانه و جدا از آن‌ها باشد » .\r\nبىشك ، جمع ميان اين گونه صفات در ممكنات امكان پذير نيست ؛ چرا كه اگر چيزى دور باشد نزديك نتوان بود و اگر نزديك باشد دور نخواهد بود ؛ ولى تضادّ قرب و بعد و امثال آن در ذات نامحدود واجب الوجود مفهومى ندارد .\r\n\r\n\r\n","description":"","footnote":"\r\n( 1 ) « شبح » به معناى شخص است و گاه به شخصى كه از دور نمايان مىشود و كاملا واضح نيست نيز اطلاق مىشود .\r\n( 2 ) « يتقصّى » از مادهء « قصو » ( بر وزن قصد ) به معناى دور شدن گرفته شده و « تقصّى » به معناى جستجو كردن و تلاش براى به دست آوردن نهايت چيزى است .\r\n( 3 ) « يحوى » از مادهء « حوايه » به معناى استيلاى بر چيزى گرفته شده است .\r\n","page_name":" 311 ","page_number":311},
  {"content":"\r\n\r\nسپس امام عليه السّلام به شرح علم خداوند نسبت به همه چيز در هر زمان و هر مكان پرداخته و با عباراتى پر معنا و زيبا آن را بيان مىكند ؛ مىفرمايد : « نگاه‌هاى خيرهء بندگان از او پنهان نيست و نه تكرار الفاظ ( بر زبان آنان ) ، نه نزديك شدن به تپه‌ها و بالا رفتن از آن‌ها و نه برداشتن گام‌هاى بلند در شب‌هاى ظلمانى » ( و لا يخفى عليه من عباده شخوص « 1 » لحظة ، و لا كرور لفظة ، و لا ازدلاف « 2 » ربوة « 3 » ، و لا انبساط خطوة ، في ليل داج « 4 » ، و لا غسق « 5 » ساج « 6 » ) .\r\nامام عليه السّلام براى اين كه مشخص كند پنهان‌ترين حركات و اشيا از ديد علم خداوند مخفى نمىماند ، مسافرى را فرض كرده كه در شبى تاريك از بيابانى مىگذرد ، چشم‌هاى او به بيابان خيره شده و زمزمه‌هايى زير لب دارد ، به تپه‌هايى نزديك مىشود و از آن‌ها بالا مىرود و براى رسيدن به مقصد با عجله گام‌هاى بلند بر مىدارد و در آن ظلمت و تاريكى به پيش مىرود . خداوندى كه حركات چشم و لب‌ها و پاهاى چنين مسافرى بر او مخفى نيست به يقين ، اعمال بندگانش در روزهاى روشن و در شهرها و آبادىها بر او پنهان نمىماند .\r\nسپس در وصف اين شب تاريك چنين مىافزايد : « شب‌هايى كه ( سرانجام ) ماه درخشان بر آن مىتابد ( و از ظلمت آن مىكاهد ) و به دنبال آن ، خورشيد نورانى از طلوع تا\r\n\r\n\r\n","description":"","footnote":"\r\n( 1 ) « شخوص » به معناى خيره نگاه كردن به چيزى است .\r\n( 2 ) « ازدلاف » به معناى نزديك شدن و بالا رفتن از نقطهء مرتفعى است و « مشعر » الحرام را « مزدلفه » مىگويند ، براى اين كه مردم از آن جا به « منى » نزديك مىشوند و يا در سايهء اين عبادت به خدا نزديك مىشوند .\r\n( 3 ) « ربوه » محل مرتفع را گويند .\r\n( 4 ) « داج » از مادهء « دجوّ » ( بر وزن علوّ ) به معناى تاريك شدن شب است و « ليل داج » به شب تاريك بدون ماه گفته مىشود .\r\n( 5 ) « غسق » به معناى شدّت ظلمت است و از آن جا كه نيمه شب از هر زمانى تاريك‌تر است اين واژه به آن اطلاق مىشود .\r\n( 6 ) « ساج » به معناى ساكن است و منظور از « غسق ساج » تاريكى طولانى و مستمر است .\r\n","page_name":" 312 ","page_number":312},
  {"content":"\r\n\r\nغروب بر آن مىگذرد ( و تاريكىها را بر مىچيند ) » ( يتفيّأ « 1 » عليه القمر المنير ، و تعقبه الشّمس ذات النّور في الأفول و الكرور « 2 » ) .\r\nاشاره به اين كه علم خداوند نسبت به موجودات و اعمال انسان‌ها نه تنها در دل شب‌هاى تاريك وجود دارد ، بلكه شامل شب‌هاى مهتابى و روزهاى روشن نيز مىشود و در يك كلمه ، هيچ مكانى در اين جهان نيست مگر اين كه در پيشگاه علم خداوند آشكار است ؛ درست شبيه چيزى كه در ادامهء خطبه مىآيد : « علمه بما في السّموات العلى كعلمه بما في الأرضين السّفلى ؛ آگاهى او به آنچه در آسمان‌هاى بالاست همچون آگاهىاش به چيزهايى است كه در زمين‌هاى پايين قرار دارد » .\r\nو در تكميل اين سخن مىفرمايد : « علم او در تغييرات و دگرگونىهاى زمان‌ها و روزگاران از روى آوردن شب و پشت كردن روز نافذ است » ( و تقلّب الأزمنة و الدّهور ، من إقبال ليل مقبل ، و إدبار نهار مدبر ) .\r\nاين جمله نيز مانند تعبير زيبايى است كه در ادامهء خطبه آمده است : « علمه بالأموات الماضين كعلمه بالأحياء الباقين ؛ علم خدا به مردگان پيشين همچون علم خدا به زندگان موجود است » .\r\nتمام اين گفتار ، اشاره به وسعت علم خدا در پهنهء زمان و مكان و در تمامى جهان و در همهء قرون و اعصار است .\r\nدر اين جا اين سؤال پيش مىآيد كه چرا امام عليه السّلام بر ، آمدن شب و پشت كردن روز ، تكيه كرده ؛ با اين كه شب و روز هر يك اقبال و ادبارى دارد ؟\r\nممكن است اين تعبير ، تأكيدى باشد بر آن چه در جمله‌هاى قبل گذشت كه علم خداوند در اعماق تاريكىها و ظلمات نفوذ دارد نه فقط در روشنايى روز .\r\n\r\n\r\n","description":"","footnote":"\r\n( 1 ) « يتفيّأ » از مادهء « فيىء » ( بر وزن غيب ) به معناى بازگشت گرفته شده و « تفيّأ » به معناى جا به جا شدن و رفت و آمد كردن است .\r\n( 2 ) « كرور » معناى مصدرى دارد و به مفهوم بازگشت است .\r\n","page_name":" 313 ","page_number":313},
  {"content":"\r\n\r\nبعضى از شارحان نهج البلاغه گفته‌اند : تكيهء امام عليه السّلام بر خصوص روى آوردن شب و پشت كردن روز شايد اشاره به اين باشد كه امور دنيا غالبا بر خلاف ميل انسان است . « 1 » در ادامهء اين سخن مىفرمايد : « ( و دامنهء علمش به قدرى گسترده است كه ) پيش از پايان و سرآمد هر چيز و قبل از احصا و شمارش آن‌ها از همه آگاهى داشته ، و چيزى بر او مخفى و پنهان نيست » ( قبل كلّ غاية و مدّة ، و كلّ إحصاء و عدّة ) .\r\nدر واقع جملهء « لا يخفى عليه من عباده . . . » كه سخن از گسترش علم خداوند در پهنهء زمان و مكان و نسبت به همه چيز و همه كس مىگفت ، اين معنا را نيز شامل مىشود كه خداوند از پايان عمر هر كس و هر موجود آگاه است ؛ پيش از آن كه عمرش پايان گيرد و از شمارش و تعداد موجودات انبوه و آگاه است ، پيش از آن كه آن را بشمارند و احصا كنند . « 2 » سپس در يك نتيجه‌گيرى كلى مىفرمايد : « خداوند برتر است از آن چه محدود كنندگانش به او نسبت مىدهند و محدوديت از نظر اندازه و ابعاد و انتخاب منزلگاه و جايگزين شدن در مكان » ( تعالى عمّا ينحله المحدّدون من صفات الأقدار ، و نهايات الأقطار ، و تأثّل « 3 » المساكن ، و تمكّن الأماكن ) .\r\nآرى ، گروهى گمراه و فاقد معرفت و شناخت كه به نام « مشبهه و مجسمه » ناميده\r\n\r\n\r\n","description":"","footnote":"\r\n( 1 ) شرح نهج البلاغه ، مرحوم تسترى ، جلد 1 ، صفحهء 273 .\r\n( 2 ) اغلب شارحان نهج البلاغه اين عبارت را ، جملهء مستقلى دانسته‌اند كه اشاره به نامحدود بودن ذات خدا مىكند ؛ ولى اين تفسير ، صحيح به نظر نمىرسد ؛ زيرا اگر چنين بود مىبايست بفرمايد : « بعد كل غاية و مدة » يعنى ذات او بعد از هر نهايت و سر رسيدى وجود دارد ؛ همان گونه كه قبل از هر ابتدا و آغازى بوده است .\r\nاز معدود كسانى كه جملهء ياد شده را همانند ما تفسير كرده‌اند « محمّد عبده » دانشمند معروف اهل سنت در شرح نهج البلاغه خويش است . او با صراحت ، جمله را به « لا يخفى » پيوند مىدهد ، ظاهر عبارت « علامهء جعفرى رحمه اللّه » در « شرح نهج البلاغه » نيز همين است .\r\n( 3 ) « تأثّل » به معناى آباد بودن مسكن است و از مادهء « أثل » ( بر وزن وصل ) كه درخت محكم و معروفى است ، گرفته شده است .\r\n","page_name":" 314 ","page_number":314},
  {"content":"\r\n\r\nمىشوند ، خدا را به مخلوقاتش تشبيه كرده و براى او جسم و اعضايى قائل شده‌اند ؛ او را صاحب مسكن و مكان مىدانند و براى او رفت و آمد و حضور و غيبت قائلند ؛ حال آن كه او برتر از زمان و مكان و قياس و وهم است ؛ برتر از آن چه ديده‌ايم يا خوانده‌ايم و نوشته‌ايم ؛ نه جسمى دارد ، نه مكانى و نه صفتى از صفات مخلوقات .\r\nجملهء مزبور اشاره به چهار نوع محدوديت است كه خداوند از همه آن‌ها پاك و منزه مىباشد : محدوديت از نظر قدر و اندازه ؛ مثلا كوچك يا بزرگ بودن و محدوديت از نظر نهايت مثلا مقدار عمر و وسعت ؛ محدوديت از نظر انتخاب مسكن و محدوديت از نظر قرار گرفتن در مكان . او وجودى است بىپايان و نامتناهى كه هيچ نوع محدوديتى نمىپذيرد ؛ چرا كه اين‌ها از صفات مخلوقات است .\r\nبه همين دليل ، در آخرين جمله و پايان اين قطعه مىفرمايد : « ( چرا كه ) حدّ و اندازه مخصوص آفريده‌هاى اوست و مربوط به غير او » ( فالحدّ لخلقه مضروب ، و إلى غيره منسوب ) .\r\nاين جمله عصارهء تمام بحث‌هاى گذشته است كه هر گونه محدوديت به مخلوقات باز مىگردد و دامان ممكنات را مىگيرد ؛ ولى ذات او واجب الوجود از هيچ نظر ، حدّ و مرز و پايانى ندارد .\r\n\r\nنكته خدا يك حقيقت نامتناهى است\r\nنخستين و مهم‌ترين مطلبى كه در باب « صفات خدا » بايد اثبات شود تا هم مفهوم توحيد مشخص شود و هم صفات ديگر او همچون علم و قدرت و مانند آن ، نامتناهى بودن ذات پاك اوست ؛ چرا كه اگر اين مطلب به خوبى اثبات و درك شود راه براى همهء صفات جمال و جلال او ( صفات ثبوتيه و سلبيه ) هموار مىگردد .\r\nبراى اثبات اين معنا كه او يك وجود بىانتهاست بايد امور زير مورد توجّه قرار گيرد :\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n1 - محدوديت وجود يعنى آلوده بودن به « عدم » ؛ زيرا اگر پاى عدم در ميان نباشد ، محدوديت مفهومى نخواهد داشت . مىگوييم عمر فلان كس محدود است ؛ يعنى عمر او سرانجام به عدم منتهى مىگردد و به نيستى آلوده است ؛ همچنين دربارهء محدوديت قدرت و علم و مانند آن .\r\n2 - « وجود » ، ضد « عدم » است و اگر چيزى ذاتا مقتضى وجود باشد نمىتواند مقتضى عدم گردد .\r\n3 - در برهان علت و معلول ، اين مطلب ثابت شده كه سلسلهء زنجير مانند علت و معلول اين جهان بايد به يك نقطهء ثابت و ازلى برسد كه آن را واجب الوجود مىناميم ؛ يعنى وجودش از درون ذات اوست ؛ نه از بيرون ؛ بنابر اين ، علت نخستين جهان ، ذاتا اقتضاى وجود دارد و بنابر اين نمىتواند به عدم آلوده گردد .\r\nيك بار ديگر اين سه مقدمه را با دقت بخوانيد و در آن خوب بينديشيد . با توجّه به اين مقدمات ، روشن مىشود اگر محدوديتى در ذات واجب الوجود حاصل شود بايد از بيرون وجود او باشد ؛ چرا كه محدوديت ، طبق مقدمات فوق به معناى آلودگى به عدم است و چيزى كه ذاتش اقتضاى هستى دارد و عين هستى است هرگز مقتضى عدم و نيستى نخواهد بود ؛ پس اگر محدوديتى در او باشد بايد يك عامل بيرونى او را محدود كند و لازمهء اين سخن ، آن است كه او واجب الوجود نباشد ؛ چون از نظر حدّ وجودى خود مخلوق ديگر و معلول ذات ديگرى است .\r\nبه عبارت ديگر ، بدون شك جهان ، منتهى به واجب الوجودى مىشود . حال اگر واجب الوجود ، نامحدود باشد مشكلى در كار نيست ؛ ولى اگر محدود باشد اين محدوديت ، هرگز مقتضاى ذات او نيست ؛ چون ذات او مقتضى وجود است ؛ نه آلودگى به عدم ؛ پس بايد از بيرون بر او تحميل شده باشد . مفهوم اين سخن آن است كه علتى در بيرون او وجود دارد و او معلول آن علت است ؛ در اين صورت واجب الوجود نخواهد بود ؛ نتيجه اين كه او وجودى است نامحدود ؛ از هر نظر برهان مذكور با بيان لطيفى در روايتى از امام سجاد عليه السّلام\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nنيز نقل شده است : « إنّ اللّه لا يوصف بمحدوديّة عظم ربّنا عن الصّفة فكيف يوصف بمحدوديّة من لا يحدّ ؛ خداوند به هيچ محدوديتى وصف نمىشود ( و ذات پاكش هيچ حدّى را نمىپذيرد ) او برتر از چنين توصيفى است و چگونه ممكن است كسى كه هيچ حدّى ندارد وصف به محدوديت شود » . « 1 » در حديث ديگرى از امام على بن موسى الرضا عليه السّلام مىخوانيم : « هو أجلّ من أن تدركه الأبصار أو يحيط به و هم أو يضبطه عقل ؛ او برتر از آن است كه چشم‌ها او را ببيند و انديشه به او احاطه پيدا كند و عقل ، او را به قيد و شرطى در آورد » .\r\nسؤال كننده‌اى پرسيد : پس حدّ او را براى من بيان فرما . امام عليه السّلام فرمود : « إنّه لا يحدّ قال : لم ؟ قال عليه السّلام : لأنّ كلّ محدود متناه إلى حدّ فاذا احتمل التّحديد احتمل الزّيادة و إذا احتمل الزّيادة احتمل النّقصان فهو غير محدود و لا متزائد و لا متجزّ و لا متوهّم ؛ قطعا حدى ندارد . گفت : چرا ؟ فرمود : زيرا هر محدودى بالاخره متناهى به حدّى است ؛ بنابر اين اگر وجودش حدّى را بپذيرد قابل زيادى است و اگر قابل زيادى بود ، قابل نقصان است ( و اگر قابل زيادى و نقصان باشد ممكن الوجود خواهد بود ) بنابر اين او نامحدود است ؛ زيادى را مىپذيرد نه تجزيه مىشود و نه در وهم مىگنجد » . « 2 »\r\n\r\n\r\n","description":"","footnote":"\r\n( 1 ) اصول كافى ، جلد 1 ، صفحهء 100 ، باب النهى عن الصفة .\r\n( 2 ) بحار الانوار ، جلد 3 ، صفحهء 15 . براى توضيح بيش‌تر به « تفسير پيام قرآن » ، جلد 3 ، صفحهء 189 به بعد مراجعه كنيد .\r\n","page_name":" 317 ","page_number":317},
  {"content":"\r\n . \r\n","description":"","footnote":"","page_name":" 318 ","page_number":318},
  {"content":"\r\n\r\n\r\nبخش دوّم\r\nلم يخلق الأشياء من أصول أزليّة ، و لا من أوائل أبديّة ، بل خلق ما خلق فأقام حدّه ، و صوّر ما صوّر فأحسن صورته . ليس لشيء منه امتناع ، و لا له بطاعة شيء انتفاع . علمه بالأموات الماضين كعلمه بالأحياء الباقين ، و علمه بما في السماوات العلى كعلمه بما في الأرضين السّفلى .\r\n\r\nترجمه\r\n: خداوند ، اشيا را از اصول و موادى كه ازلى و ابدى باشند نيافريد ، بلكه آن چه را آفريد ( همه بى سابقه بود و ) براى هر يك حدّى قرار داد و به آن چه صورت بخشيد ، صورت زيبايى داد . هيچ چيز در برابر قدرتش ياراى مقاومت ندارد و از اطاعت كسى يا چيزى نفعى عايد او نمىشود ، علم او به مردگان پيشين همچون علمش به زندگان باقى است و دانش او به آن چه در آسمان‌هاى بالاست همچون دانش او به آن چه در طبقات پايين زمين است ، مىباشد .\r\n\r\nشرح و تفسير علم نامحدود خدا\r\nاين بخش از كلام امام عليه السّلام ادامه و تكميل بخش گذشته است كه دربارهء قدرت و علم نامحدود خداوند سخن مىگفت . مىفرمايد : « خداوند ، اشيا را از موادى كه ازلى باشند يا ابدى نيافريد ، بلكه آن چه را آفريد ( همه بىسابقه بود و ) براى هر يك حدّى قرار داد و به\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nآن چه صورت بخشيد ، تصوير زيبايى داد » ( لم يخلق الأشياء من أصول أزليّة ، و لا من أوائل أبديّة ، بل خلق ما خلق فأقام حدّه ، و صوّر ما صوّر فأحسن صورته ) .\r\nاين سخن ، اشاره به ابداع در خلقت است ؛ يعنى آفرينش اشيا مسبوق به هيچ سابقه‌اى نبود . نه موادّى وجود داشت كه خداوند ، اشيا را از آن مواد ازلى آفريده باشد و نه صورت‌ها و اشكالى وجود داشت كه از آن اقتباس كرده باشد ؛ بلكه هم مواد ، بىسابقه بود و هم صورت‌ها ؛ بر خلاف آن چه بعضى از فلاسفه دربارهء ازلى بودن مادّه پنداشته‌اند ؛ چرا كه ازلى و ابدى تنها ذات پاك خداوند است و همان گونه كه در برهان‌هاى توحيد گفته‌ايم دو وجود ازلى و ابدى در عالم ممكن نيست و جالب اين كه اين گونه سخنان را امام عليه السّلام در عصرى مىفرمايد كه اين چنين سخنانى در آن محيط وجود نداشت و دربارهء معرفة اللّه كسى با اين منطق دقيق و متقن سخن نمىگفت .\r\nسپس به قدرت بىپايان خداوند از ديدگاه ديگرى اشاره كرده ، مىفرمايد : « هيچ چيز در برابر قدرتش ياراى مقاومت ندارد و از اطاعت كسى يا چيزى نفعى عايد او نمىشود » ( ليس لشيء منه امتناع ، و لا له بطاعة شيء انتفاع ) .\r\nبلكه همه چيز در برابر ارادهء تكوينى او تسليم مطلق‌اند . هر گونه بخواهد ايجاد مىكند و هر زمان بخواهد وجودش را بر مىچيند ؛ ولى با اين حال چنان نيست كه تسليم بودن موجودات و اطاعت مطيعان و عبادت عبادت كاران چيزى بر عظمت او بيفزايد ؛ چرا كه وجودش نامتناهى و سرچشمهء همهء خيرات و بركات است .\r\nاين در ناحيهء قدرتش و اما در جهت علم بىپايانش مىفرمايد : « علم او به مردگان پيشين همچون علمش به زندگان باقى است و دانشش به آن چه در آسمان‌هاى بالاست همچون دانش او به آن چه در طبقات پايين زمين است ، مىباشد » ( علمه بالأموات الماضين كعلمه بالأحياء الباقين ، و علمه بما في السماوات العلى كعلمه بما في الأرضين السّفلى ) .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nآن چه را امام عليه السّلام در اين سخنان شيوا و پر معنا بيان فرموده ، برگرفته از آيات قرآن است .\r\nدر يك جا مىفرمايد : «  « وَ ما يَعْزُبُ عَنْ رَبِّكَ مِنْ مِثْقالِ ذَرَّةٍ فِي الْأَرْضِ وَ لا فِي السَّماءِ وَ لا أَصْغَرَ مِنْ ذلِكَ وَ لا أَكْبَرَ إِلَّا فِي كِتابٍ مُبِينٍ »  ؛ از پروردگار تو پنهان نمىماند حتى به اندازهء سنگينى ذره‌اى و نه كوچك‌تر و نه بزرگ‌تر از آن ؛ نيست مگر اين كه ( همهء آن‌ها ) در كتاب آشكار ( و لوح محفوظ علم خداوند ) ثبت است » . « 1 » و در جاى ديگر مىفرمايد : «  « وَ ما كانَ اللَّهُ لِيُعْجِزَهُ مِنْ شَيْءٍ فِي السَّماواتِ وَ لا فِي الْأَرْضِ إِنَّهُ كانَ عَلِيماً قَدِيراً »  ؛ نه چيزى در آسمان‌ها و نه چيزى در زمين از حوزهء قدرت او بيرون نخواهد رفت . او دانا و تواناست » . « 2 » و در سورهء حجر مىفرمايد : «  « وَ لَقَدْ عَلِمْنَا الْمُسْتَقْدِمِينَ مِنْكُمْ وَ لَقَدْ عَلِمْنَا الْمُسْتَأْخِرِينَ »  ؛ ما هم پيشينيان شما را دانستيم و هم متأخران را » . « 3 » كوتاه سخن اين كه معرفت پروردگار ، بدون شناخت علم و قدرت نامتناهى و هستى ازلى و ابدى و بىپايان او حاصل نمىشود .\r\n\r\nنكته بازتاب ايمان به علم خدا در اعمال انسان‌ها\r\nموضوع مهم در اين جا اين است كه چنين اعتقادى به علم و قدرت و ازليّت و ابديّت خداوند ، تنها جنبهء ذهنى و فكرى ندارد ؛ بلكه بازتاب وسيع و گسترده‌اى در اعمال ما به جاى مىگذارد ؛ زيرا هنگامى كه من يقين داشته باشم او همه جا با من است قبل از من بوده و بعد از من خواهد بود و برون و درون حتى جزئيات انگيزه‌ها و نيّات ما براى او آشكار\r\n\r\n\r\n","description":"","footnote":"\r\n( 1 ) يونس ، آيهء 61 .\r\n( 2 ) فاطر ، آيهء 44 .\r\n( 3 ) حجر ، آيهء 24 .\r\n","page_name":" 321 ","page_number":321},
  {"content":"\r\n\r\nاست ، اين عقيده مرا تربيت مىكند و به مراقبت وسيع و گستردهء از خويشتن وا مىدارد و به نقادى از خود و اعمال خويش دعوت مىكند ؛ از سوى ديگر هر گونه يأس و نوميدى را در برابر هجوم مشكلات از من دور مىسازد و به آينده اميدوار مىكند و به اين ترتيب ، اعتقاد به خدا با اوصافى كه ذكر شد تنها سرمايهء روز جزاى ما نيست ؛ بلكه دنياى ما را مىسازد و پاكى و تقوا و آرامش و امنيّت ما را در اين جهان نيز تأمين مىكند و اگر مىبينيم بىتقوايىها از يك سو و افسردگىها از سوى ديگر در جهان امروز گسترش يافته است يكى از دلايل عمدهء آن ، فاصله گرفتن از اعتقادات صحيح مذهبى است .\r\n* * *\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n\r\nبخش سوّم\r\nأيّها المخلوق السّويّ ، و المنشأ المرعيّ ، في ظلمات الأرحام ، و مضاعفات الأستار . بدئت  « مِنْ سُلالَةٍ مِنْ طِينٍ »  ، و وضعت   « فِي قَرارٍ مَكِينٍ إِلى قَدَرٍ مَعْلُومٍ »   و أجل مقسوم . تمور في بطن أمّك جنينا لا تحير دعاء ، و لا تسمع نداء ؛ ثمّ أخرجت من مقرّك إلى دار لم تشهدها ، و لم تعرف سبل منافعها . فمن هداك لاجترار الغذاء من ثدي أمّك ، و عرّفك عند الحاجة مواضع طلبك و إرادتك ! هيهات ، إنّ من يعجز عن صفات ذي الهيئة و الأدوات فهو عن صفات خالقه أعجز ، و من تناوله بحدود المخلوقين أبعد !\r\n\r\nترجمه\r\n: اى مخلوقى كه با اندام متناسب آفريده شده‌اى و در محيط محفوظى ، در تاريكىهاى رحم و در پرده‌هاى تو در توى متعدد پرورش يافته‌اى ، آفرينش تو از عصارهء گل آغاز شد و در جايگاه مطمئن و محفوظى تا حدّ معين و سرآمد مشخصى قرار داده شدى ، در آن هنگام كه در شكم مادر مشغول حركت بودى در حالى كه نه قدرت پاسخگويى داشتى و نه توانايى شنيدن سخنى . سپس از جايگاه خود به سرايى كه هرگز آن را مشاهده نكرده بودى و راه به دست آوردن منافعش را نمىشناختى فرستاده شدى ( بگو : ) چه كسى تو را براى به دست آوردن غذا به مكيدن پستان مادرت هدايت كرد ؟ و چه كسى موارد نيازها و مقصودت را به تو معرفى نمود ؟ هيهات ! آن كس كه از وصف موجوداتى كه داراى شكل و اندام و اعضاى پيكرند ناتوان است از وصف خالق خويش ناتوان‌تر مىباشد و از شناخت او از طريق صفات مخلوقات دور تر است » .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n\r\nشرح و تفسير اى برتر از خيال و قياس و وهم\r\nاين بخش از خطبه كه آخرين بخش آن است ، پاسخى است به سؤال يا سؤالاتى كه از بخش‌هاى پيشين سرچشمه مىگيرد و آن اين كه : خدايى كه چنين صفاتى دارد يعنى هم اوّل است و هم آخر ، هم ظاهر است و هم باطن ، هم به اشيا نزديك است و هم از آن‌ها دور و علم و قدرت او نسبت به همه چيز ، يكسان است ، شناخت كنه صفاتش بر ما ميسر نيست . درست است كه علم اجمالى به همهء اين صفات داريم ولى علم تفصيلى - كه از آن به علم به كنه ذات و صفات تعبير مىكنيم - براى ما ميسّر نمىباشد .\r\nامام عليه السّلام در اين جا به گوشه‌اى از آفرينش انسان و اسرار پيچيدهء دوران جنينى و نيز اسرار پيچيده تولّد و پس از آن اشاره مىفرمايد و نتيجه مىگيرد : تو كه نمىتوانى به كنه اسرار خلقت خود برسى ، چگونه مىتوانى انتظار داشته باشى به كنه صفات حق راه يا بى ؟ ! مىفرمايد : « اى مخلوقى كه با اندام متناسب آفريده شده‌اى و در محيط محفوظى ، در تاريكى رحم‌ها و در پرده‌هاى تو در توى متعدد پرورش يافته‌اى » ( أيّها المخلوق السّويّ « 1 » ، و المنشأ المرعيّ « 2 » ، في ظلمات الأرحام ، و مضاعفات الأستار .\r\nبدئت ) .\r\nآرى ، دوران جنينى يكى از شگفت انگيزترين و اسرار آميزترين دوران‌هاى خلقت انسان است . نطفهء انسان در حالى كه در محيطى كاملا بسته و ظلمانى و زير پرده‌هاى مضاعف قرار دارد ، مراحل تكامل خود را پى در پى طى مىكند و هر روز در مرحله جديدى گام مىنهد . آفرينشى كاملا موزون و منظم و حساب شده را طى مىكند و با اين\r\n\r\n\r\n","description":"","footnote":"\r\n( 1 ) « سوى » از ماده « تسويه » به معناى تنظيم و نظام بخشيدن و رعايت تناسب اجزاى شىء است .\r\n( 2 ) « مرعى » ( بر وزن منفى ) به معناى چيزى است كه مورد رعايت و حفظ و مراقبت قرار گرفته است .\r\n","page_name":" 324 ","page_number":324},
  {"content":"\r\n\r\nكه بسيار لطيف و آسيب پذير است ، در آن محيط كاملا محفوظ از آسيب‌ها بر كنار است .\r\nسپس به شرح اين مطلب پرداخته ، مىافزايد : « آفرينش تو از عصارهء گل آغاز شد و در جايگاه مطمئن و محفوظى تا حدّ معين و سرآمد مشخصى قرار داده شدى » ( بدئت  « مِنْ سُلالَةٍ  « 1 »  مِنْ طِينٍ »  ، و وضعت   « فِي قَرارٍ مَكِينٍ   « 2 »   إِلى قَدَرٍ مَعْلُومٍ »   ، و أجل مقسوم ) .\r\nاشاره به اين كه توقف انسان در رحم مادر ، كاملا حساب شده است ؛ از نظر كميّت و كيفيت بدن و از نظر مدت و زمان ؛ كه امام عليه السّلام به يكى با جملهء « الى قدر معلوم » اشاره مىكند و به ديگرى با جملهء « و اجل مقسوم » .\r\nآن گاه به بيان مرحلهء بعد از استقرار در رحم مىپردازد و مىفرمايد : « در آن هنگام كه در شكم مادر مشغول حركت بودى در حالى كه نه قدرت پاسخگويى داشتى و نه توانايى شنيدن سخنى ! » ( تمور « 3 » في بطن أمّك جنينا لا تحير « 4 » دعاء ، و لا تسمع نداء ) .\r\nاين جمله اشاره لطيفى است به حركت پى در پى جنين در شكم مادر كه به صورت شنا كردن در مايع مخصوص پيرامونش مىباشد . فرمان حركت را از درون فطرت و به حكم طبيعت مىگيرد ، بى آن كه از كسى چيزى بخواهد يا پاسخ به كسى بدهد ؛ چرا كه نه\r\n\r\n\r\n","description":"","footnote":"\r\n( 1 ) « سلالة » از مادّهء « سلّ » ( بر وزن حلّ ) به معناى عصاره و فشرده و خالص هر چيزى است ؛ از همين رو به معناى برگزيده نيز نقل شده است .\r\n( 2 ) « مكين » از مادهء « مكانت » به معناى مقام و منزلت گرفته شده و به مفهوم شخص يا چيزى است كه صاحب منزلت و داراى استقرار و ثبات و استحكام باشد و تمام وسايل كار در اختيار او قرار گيرد .\r\n( 3 ) « تمور » از مادهء « مور » ( بر وزن قول ) به معناى جريان سريع است و به معناى رفت و آمد نيز آمده . اين تعبير در مورد جنين به سبب آن است كه در درون كيسهء مخصوص همواره در حال حركت است .\r\n( 4 ) « تحير » از مادهء « حور » ( بر وزن غور ) گرفته شده كه به معناى رفت و آمد در مكان يا در سخن است و محاوره نيز از همين ماده مىباشد ؛ بنابر اين « لا تحير » در عبارت بالا به اين معناست كه جنين به هيچ سخنى پاسخ نمىگويد و قادر به بيان نيازهاى خود نيست .\r\n","page_name":" 325 ","page_number":325},
  {"content":"\r\n\r\nگوش شنوا دارد و نه زبان گويا ؛ ولى همه نيازهاى او از پيش در همان محيط بسته و ظلمانى و تاريك فراهم شده است .\r\nآن گاه به مرحلهء تولّد و دوران شير خوارگى در دامان مادر اشاره كرده ، چنين مىفرمايد : « سپس از جايگاه خود به سرايى كه هرگز آن را مشاهده نكرده بودى و راه به دست آوردن منافعش را نمىشناختى فرستاده شدى » ( ثمّ أخرجت من مقرّك إلى دار لم تشهدها ، و لم تعرف سبل منافعها ) .\r\nآرى ، از آن قرار مكين و جايگاه مطمئن وارد دنيايى مىشود كه با هيچ چيز آشنا نيست ؛ نه غذاى لازم را مىشناسد و نه راه به دست آوردن آن و نه طرز مصرف آن را ؛ نه از وسايل پيشرفت آگاهى دارد و نه از موانع آن ؛ نه آيين همزيستى را فرا گرفته و نه كار جمعى و گروهى را . اگر دست لطف خداوند دستش را نگيرد و هدايت‌هاى تكوينى او شامل حالش نشود ، به يقين به ادامهء حيات قادر نيست ؛ ولى لطف خدايى كه هر چيزى را كه آفريده به سر منزل مقصودش هدايت مىكند به يارى او مىشتابد و به حكم غريزهء خداداد از راه‌هاى پر پيچ و خم زندگى مىگذرد .\r\nلذا در ادامهء سخن مىفرمايد : « چه كسى تو را براى به دست آوردن غذا به مكيدن پستان مادرت هدايت كرد ؟ و چه كسى موارد نيازها و مقصودت را به تو معرفى نمود ؟ » ( فمن هداك لاجترار « 1 » الغذاء من ثدي أمّك ، و عرّفك عند الحاجة مواضع طلبك و إرادتك ! ) .\r\nراستى چه كسى به نوزاد ، آموخته كه غذا و مايهء حيات تو در پستان مادر است ؟ بايد آن را در ميان دست‌هاى كوچكت بگيرى بفشارى و با لب‌هاى كوچكت آن را بمكى و به مقدار نيازت از آن بهره گيرى ؟ ! ! چه كسى گريستن را با آن صداى سوزناك به او آموخته كه همه حاجات خود را به وسيله آن اعلام كند ؟ ! تشنگى ، گرسنگى ، بيمارى ، گرما ، سرما و نياز به خواب و استراحت را ! !\r\n\r\n\r\n","description":"","footnote":"\r\n( 1 ) « اجترار » از مادهء « جرّ » به معناى كشيدن است .\r\n","page_name":" 326 ","page_number":326},
  {"content":"\r\n\r\nو جالب اين كه نوزادهاى پرندگان و چارپايان و انواع حيوانات ديگر هر يك به طريق شگفت انگيزى به سوى نيازهايشان جلب و جذب مىشوند ! سرانجام در پايان خطبه در يك نتيجه‌گيرى مىفرمايد : « هيهات ! آن كس كه از وصف موجوداتى كه داراى شكل و اندام و اعضاى پيكرند ناتوان است از وصف خالق خويش ناتوان‌تر مىباشد و از شناخت او از طريق صفات مخلوقات دور تر است » ( هيهات « 1 » ، إنّ من يعجز عن صفات ذي الهيئة و الأدوات فهو عن صفات خالقه أعجز ، و من تناوله بحدود المخلوقين أبعد ! ) .\r\nآرى ، به راستى نمىتوان شگفتىهاى جهان آفرينش را شمارش كرد و به عمق اسرار آن راه يافت . جايى كه ما از درك آن چه مربوط به مخلوقات محدود خداوند است ناتوانيم چگونه مىتوانيم به كنه ذات و صفات خدا كه در هر جهت نامحدود است راه يابيم ؟\r\nساختمان پيچيدهء اعصاب ، قلب و عروق و ساختمان سلول‌ها و ژن‌ها و غرايز مختلفى كه آفريدگار در وجود ما به وديعت نهاده ، مسائلى است كه هزاران دانشمند در طول قرن‌ها سال دربارهء آن مطالعه كرده و در عين حال معترفند كه هنوز اسرار ناشناخته در وجود انسان فراوان است تا آن جا كه آن دانشمند معروف فرانسوى نام كتاب خود را « انسان ، موجود ناشناخته » نهاده است .\r\n\r\nنكته\r\nدوران عجيب جنين\r\nآن چه در اين بخش از خطبه دربارهء اسرار عجيب آفرينش انسان در دوران جنينى و سپس دوران تولّد و شير خوارگى بيان شده است با آيات فراوانى هماهنگ است كه دربارهء اين اسرار تأكيد بر تفكّر مىكند . در سورهء زمر مىخوانيم : «  « يَخْلُقُكُمْ فِي بُطُونِ\r\n\r\n\r\n","description":"","footnote":"\r\n1 . \" هيهات \" اسم فعل است ودورى را مى رساند و معناى آن در فارسى معادل \" چه دور است \" مى باشد .\r\n","page_name":" 327 ","page_number":327},
  {"content":"\r\n\r\nأُمَّهاتِكُمْ خَلْقاً مِنْ بَعْدِ خَلْقٍ فِي ظُلُماتٍ ثَلاثٍ ذلِكُمُ اللَّهُ رَبُّكُمْ »  ؛ او شما را در شكم مادرانتان پيوسته آفرينشى بعد از آفرينش ديگر در ميان تاريكىهاى سه گانه ( ظلمت شكم مادر و رحم و مشيمه ) مىبخشد . اين است خداوند ، پروردگار شما » . « 1 » و در سورهء مؤمنون مىخوانيم : «    « وَ لَقَدْ خَلَقْنَا الْإِنْسانَ مِنْ سُلالَةٍ مِنْ طِينٍ ثُمَّ جَعَلْناهُ نُطْفَةً فِي قَرارٍ مَكِينٍ ثُمَّ خَلَقْنَا النُّطْفَةَ عَلَقَةً فَخَلَقْنَا الْعَلَقَةَ مُضْغَةً فَخَلَقْنَا الْمُضْغَةَ عِظاماً فَكَسَوْنَا الْعِظامَ لَحْماً ثُمَّ أَنْشَأْناهُ خَلْقاً آخَرَ فَتَبارَكَ اللَّهُ أَحْسَنُ الْخالِقِينَ »    ؛ و ما انسان را از عصاره‌اى از گل آفريديم سپس او را نطفه‌اى در قرارگاه مطمئن [ رحم 
  ] قرار داديم ؛ سپس نطفه را به صورت علقه [ خون بسته 
  ] و علقه را به صورت مضغه [ چيزى شبيه گوشت جويده شده 
  ] و مضغه را به صورت استخوان‌هايى در آورديم و بر استخوان‌ها گوشت پوشانديم ؛ سپس آن را آفرينش تازه‌اى داديم ؛ پس بزرگ است خدايى كه بهترين آفرينندگان است » . « 2 » امام صادق عليه السّلام در توحيد مفضّل آن را از نشانه‌هاى بزرگ توحيد و قدرت و عظمت خداوند ياد فرموده است . در كتاب توحيد مفضّل از آن حضرت چنين نقل شده : « تو اى مفضّل ، به آفرينش انسان بينديش كه نخستين مرحلهء آن ، تربيت جنين در عالم رحم است ؛ در حالى كه در ميان ظلمت‌هاى سه گانه ( شكم ، رحم و مشيمه ) قرار گرفته ؛ در آن جايى كه راهى براى درخواست غذا و دفع آزار و جلب منفعت و دور ساختن زيان‌ها از خود ندارد ، خداوند خون عادت را ( از طريق بند ناف ) به سوى او روان ساخته و همان گونه كه آب ، گياهان را آبيارى مىكند اين خون نيز جنين را آبيارى و تغذيه مىكند تا مراحل تكامل خود را بپيمايد و آن قدر قوى و محكم شود كه بتواند در هواى آزاد زندگى كند . . . و هنگامى كه متولّد مىشود آن خون را به شير تبديل مىكند و به سوى پستان مادرش روان مىسازد ، طعم و رنگ آن به كلّى دگرگون مىگردد و به صورتى كه مورد نياز نوزاد\r\n\r\n\r\n","description":"","footnote":"\r\n( 1 ) زمر ، آيهء 6 .\r\n( 2 ) مؤمنون ، آيهء 12 - 14 .\r\n","page_name":" 328 ","page_number":328},
  {"content":"\r\n\r\nاست در مىآيد . . . » . سپس امام صادق عليه السّلام به شرح تكامل نوزاد در مراحل مختلف مىپردازد و شگفتىها را يكى پس از ديگرى شرح مىدهد . « 1 » البتّه در اين بحث فشرده نمىتوان مسائل عجيبى را كه در عصر ما از دوران تكامل يك نطفه در مراحل مختلف كشف شده است بازگو كنيم و آن چه را كه در فيلم‌هاى مستند لحظه به لحظه منعكس است در اين جا بيان كنيم ولى همين قدر مىگوييم كه هزاران نكتهء باريك‌تر از مو در اين بحث نهفته است و به تعبير قرآن مجيد خلقا من بعد خلق و آفرينش‌هاى جديد و پى در پى - كه معمار آفرينش در آن ظلمتكدهء رحم نقش بر آب مىزند - از عجيب‌ترين پديده‌هاى جهان آفرينش است .\r\nمناسب است در اين جا به يك نكته از هزاران نكته اشاره كنيم و آن اين كه جنين در تمام مدّت در درون كيسه‌اى قرار گرفته كه مملوّ از آب غليظ و لغزنده‌اى است و جنين در آن شناور است .\r\nاين كيسهء آب از يك سو دستگاه ضدّ ضربه است كه حتى اگر مادر ، زمين بخورد و يا حركات تند و شديدى داشته باشد آسيبى به جنين نمىرسد . و از سوى ديگر يك وسيلهء مؤثر تعديل كنندهء حرارت است و سبب مىشود كه سرما و گرماى برون به آسانى روى جنين تأثير نكند .\r\nديگر آن كه شناور بودن جنين در آن كيسهء آب سبب مىشود كه اعضاى او كه بسيار لطيف و آسيب پذيرند بر يكديگر فشار نياورند .\r\nهمچنين جنين را از امواج صداهاى ناهنجار بر كنار مىدارد و نيز نرمى و لطافت پوست او را حفظ مىكند و حتى علاوه بر بند ناف در تغذيهء او نيز نقش دارد :  « فَتَبارَكَ اللَّهُ أَحْسَنُ الْخالِقِينَ »  .\r\n\r\n\r\n","description":"","footnote":"\r\n( 1 ) بحار الانوار ، جلد 3 ، صفحهء 162 .\r\n","page_name":" 329 ","page_number":329},
  {"content":"\r\n . \r\n","description":"","footnote":"","page_name":" 330 ","page_number":330},
  {"content":"\r\n\r\n\r\nخطبهء 164 « 1 » و من كلام له عليه السّلام « لمّا اجتمع الناس اليه و شكوا ما نقموه على عثمان و سألوه مخاطبته لهم و استعتابه لهم ، فدخل عليه فقال : »\r\nاز سخنان امام عليه السّلام است در آن هنگام كه مردم نزد او جمع شدند و از عثمان شكايت كردند و از آن حضرت خواستند كه با عثمان در اين زمينه صحبت كند ( و از او بخواهد از خطاها و اشتباهاتش دست بردارد ) امام عليه السّلام بر عثمان وارد شد ( و با لحنى مؤدّبانه و آميخته با احترام به او چنين ) سخنان زير را ايراد فرمود :\r\n\r\n\r\n","description":"","footnote":"\r\n( 1 ) سند خطبه :\r\nهمان گونه كه در بالا اشاره شد هنگامى كه خلاف‌كارىهاى تشكيلات عثمان زياد شد و برملا گشت ، مردم براى اين كه راه مسالمت را در اين ماجرا بپويند از امير مؤمنان على عليه السّلام تقاضا كردند كه سفير و ترجمان آن‌ها نزد عثمان باشد و با بيان فصيح و بليغ و مو شكافى كه دارد عثمان را نصيحت كند .\r\nداستان اين سفارت قبل از « سيّد رضى » ، « بلاذرى » در « انسان الاشراف » و « طبرى » مورّخ معروف در حوادث سنهء 34 ق و « ابن عبد ربّه » در « عقد الفريد » و « مرحوم شيخ مفيد » در كتاب « الجمل » نقل كرده‌اند . ( مصادر نهج البلاغه ، جلد 2 ، صفحهء 387 ) .\r\n","page_name":" 331 ","page_number":331},
  {"content":"\r\n\r\n\r\nخطبه در يك نگاه\r\nهمان گونه كه از شأن ورود خطبه دانستيم مقصود اصلى از آن نصيحت عثمان و هشدار دادن مؤدبانه و دلسوزانه براى جلوگيرى از خلاف‌كارىهاى دستگاه او بوده است و از سه بخش تشكيل يافته است :\r\nبخش اوّل ، خطاب به شخص عثمان است ؛ خطاب يك ناصح مشفق به شخصى كه او را بر لب پرتگاه مىبيند . در اين بخش امام عليه السّلام روى آگاهىهاى عثمان به احكام اسلام و سوابق او در خدمت پيامبر صلّى اللّه عليه و آله تكيه كرده تا او را از انحراف و اشتباه باز دارد .\r\nدر بخش دوّم ، امام عليه السّلام يك بحث جامع و كلّى دربارهء پيشوايان عادل و ظالم و ويژگىهاى هر يك بيان فرموده كه مىتواند سرمشقى براى هر زمان و هر مكان باشد و سپس به عثمان هشدار مىدهد كه بازيچهء دست اطرافيان خود و امثال مروان نشود .\r\nدر بخش سوّم ، پاسخى از عثمان نقل شده كه امام عليه السّلام بعد از شنيدن آن پاسخ راهكار خروج و نجات از وضع موجود را به او ارائه مىفرمايد ؛ ولى افسوس كه اين نصايح در وى مؤثر واقع نشد و حوادث تلخ و دردناك و خشونت بارى به دنبال آن رخ داد .\r\n* * *\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n\r\nبخش اوّل\r\nإنّ النّاس ورائي و قد استسفروني بينك و بينهم ، و و اللّه ما أدري ما أقول لك ! ما أعرف شيئا تجهله ، و لا أدلّك على أمر لا تعرفه . إنّك لتعلم ما نعلم . ما سبقناك إلى شيء فنخبرك عنه ، و لا خلونا بشيء فنبلّغكه . و قد رأيت كما رأينا ، و سمعت كما سمعنا ، و صحبت رسول اللّه - صلّى اللّه عليه و آله - كما صحبنا . و ما ابن أبي قحافة و لا ابن الخطّاب بأولى به عمل الحقّ منك ، و أنت أقرب إلى أبي رسول اللّه - صلّى اللّه عليه و آله و سلّم - وشيجة رحم منهما ؛ و قد نلت من صهره ما لم ينالا . فاللّه اللّه في نفسك ! فإنّك - و اللّه - ما تبصّر من عمى ، و لا تعلّم من جهل ، و إنّ الطّرق لواضحة ، و إنّ أعلام الدّين لقائمة .\r\n\r\nترجمه\r\n: مردم ، به سراغ من آمده‌اند و مرا ميان خود و تو سفير قرار داده‌اند . به خدا ! نمىدانم چه چيز را براى تو بگويم ؟ من مطلبى را كه تو از آن بى اطلاع باشى ( در مورد حقوق مردم ) سراغ ندارم ، و نمىتوانم تو را به چيزى راهنمايى كنم كه از آن آگاه نيستى ؟ ( چرا كه ) آن چه را كه ما ( در اين زمينه ) مىدانيم ، مىدانى و ما به چيزى سبقت نگرفته‌ايم كه تو را از آن آگاه سازيم و مطلبى پنهانى نزد ما نيست كه به تو ابلاغ كنيم . آن چه را ما ( در عصر پيامبر صلّى اللّه عليه و آله ) ديده‌ايم تو نيز ديده‌اى و آن چه را ما شنيده‌ايم همانند ما شنيده‌اى و همان گونه كه ما با پيامبر صلّى اللّه عليه و آله همنشين بوديم تو نيز همنشين بوده‌اى ( علاوه بر اين ) فرزند ابى\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nقحافه ( ابو بكر ) و پسر خطاب ( عمر ) در اجراى اعمال نيك از تو سزاوارتر نبودند ؛ چرا كه تو به رسول خدا از نظر پيوند خويشاوندى از آن دو نزديك‌ترى تو به افتخار دامادى پيامبر صلّى اللّه عليه و آله نائل شدى كه آن‌ها نشدند . خدا را ! خدا را ! ( اى عثمان ) به جان خود رحم كن ؛ چرا كه به خدا سوگند ! تو كور نيستى تا بينايت كنند و جاهل نيستى تا تعليمت دهند ؛ زيرا راه‌ها آشكارند و نشانه‌هاى دين بر پا و روشن ! ( از خدا بترس و به كار مردم رسيدگى كن )\r\n\r\nشرح و تفسير اتمام حجت امام عليه السّلام با عثمان\r\nبراى روشن شدن محتواى خطبه لازم است به شرايط و اوضاعى كه سبب گفتگوى امام عليه السّلام با عثمان با اين لحن و اين بيان شد اشاره كنيم و از همه بهتر اين كه زمام قلم را به دست مورّخ معروف ، طبرى بسپاريم . او مىگويد :\r\n« هنگامى كه مردم ، اعمال عثمان را ديدند ( منظور حيف و ميل عظيم در بيت المال و سپردن مقام‌هاى كليدى حكومت اسلامى به دست نا اهلان و ظالمان و ستمگران ) جمعى از اصحاب پيامبر صلّى اللّه عليه و آله كه در مدينه بودند ، نامه‌اى به لشكريان اسلام كه در مرزها پراكنده شده بودند نوشتند كه مضمونش چنين بود : « شما براى جهاد در راه خداوند متعال و عظمت دين محمد خارج شديد ، ولى بدانيد آيين محمد را كسى كه در اين جاست خراب كرده ، بياييد و آيين او را نجات دهيد » .\r\nسربازان از هر سو به مدينه آمدند ( به ويژه گروه عظيمى از مصريان كه مورد ظلم و ستم عمّال خليفه قرار گرفته بودند در مدينه حاضر شدند و بعد از حوادث زيادى ) سرانجام عثمان به دست مردم كشته شد . « 1 » در همان زمان كه فرياد مردم از مظالم عثمان برخاسته بود گروهى خدمت امام عليه السّلام آمدند و براى پايان دادن به وضع موجود از طريق مسالمت آميز از آن حضرت خواستند\r\n\r\n\r\n","description":"","footnote":"\r\n( 1 ) تاريخ طبرى ، جلد 3 ، صفحهء 401 - 400 ، حوادث سنهء 35 ق .\r\n","page_name":" 334 ","page_number":334},
  {"content":"\r\n\r\nكه در جايگاه نماينده و سفير مردم با عثمان سخن بگويد و اتمام حجّت كند . امام عليه السّلام سخنان مزبور را ايراد كرد و آن چه براى انصراف عثمان و اطرافيان او از ظلم و ستم بر مردم لازم بود به او فرمود .\r\nسخنان امام عليه السّلام در اين خطبه كاملا موافق فصاحت و بلاغت و با استفاده از نكات دقيق روان شناسى ايراد شده است تا شايد طرف مقابل بر سر عقل آيد و خطرى كه در كمين اوست و جهان اسلام را نيز با سختىها مواجه مىكند ، دريابد .\r\nامام عليه السّلام نخست از علم و آگاهى عثمان به احكام اسلامى در مورد رعايت حقوق مردم و ترك ظلم و ستم سخن مىگويد و مىفرمايد : « مردم ، به سراغ من آمده‌اند و مرا ميان خود و تو سفير قرار داده‌اند . به خدا ! نمىدانم چه چيز را براى تو بگويم ؟ من مطلبى را كه تو از آن بىاطلاع باشى ( در مورد حقوق مردم ) سراغ ندارم ، و نمىتوانم تو را به امرى راهنمايى كنم كه از آن آگاه نيستى ؟ ( چرا كه ) آن چه را كه ما ( در اين زمينه ) مىدانيم ، مىدانى و ما به چيزى سبقت نگرفته‌ايم كه تو را از آن آگاه سازيم و مطلبى پنهانى نزد ما نيست كه به تو ابلاغ كنيم » ( إنّ النّاس ورائي و قد استسفروني « 1 » بينك و بينهم ، و و اللّه ما أدري ما أقول لك ! ما أعرف شيئا تجهله ، و لا أدلّك على أمر لا تعرفه . إنّك لتعلم ما نعلم . ما سبقناك إلى شيء فنخبرك عنه ، و لا خلونا بشيء فنبلّغكه ) .\r\nروشن است كه منظور امام عليه السّلام از اين تعبيرات اين نيست كه عثمان در علم و دانش و آگاهى به پايهء امام مىرسيد ؛ بلكه منظور اين است در مورد حوادثى كه روى داده و زشتى ظلم و ستم و لزوم رعايت حقوق مردم عثمان آن چه لازم است ، مىدانست ؛ نه تنها عثمان بلكه افراد عادى نيز از احكام باخبر بودند . اين مسأله از بديهيات بود و به گفتهء ابن ابى الحديد ، كودكان - تا چه رسد به عاقلان بزرگسالان - صحيح و خطا را در آن\r\n\r\n\r\n","description":"","footnote":"\r\n( 1 ) « استفسرونى » از مادهء « سفارت » گرفته شده و « سفير » به كسى مىگويند كه ميان دو كس يا كشور واسطه پيام رسانى باشد .\r\n","page_name":" 335 ","page_number":335},
  {"content":"\r\n\r\nمىدانستند . « 1 » بنابر اين ، اگر كسانى تصوّر كرده‌اند جمله‌هاى ياد شده دليل بر اين است كه عثمان از نظر علم و آگاهى در رتبهء على عليه السّلام بود سخت در اشتباهند . على عليه السّلام به فرمودهء پيامبر اكرم صلّى اللّه عليه و آله « باب علم مدينة النّبى » بود . على عليه السّلام كسى بود كه طبق روايات اسلامى « علم الكتاب » به طور كامل نزد او بود و عملا پناهگاهى علمى امّت ، در همهء مشكلات بود .\r\nبعضى از خلفا از خدا مىخواستند كه اگر مشكلى پيش آيد على عليه السّلام مشكل گشاى آنان باشد و على عليه السّلام مشكل گشاى آن حاضر نباشد زنده نمانند ( اللّهمّ لا تبقني لمعضلة ليس لها ابن ابي طالب ) . « 2 » سپس در ادامهء اين سخن ، امام به سوابق عثمان در اسلام اشاره كرده مىفرمايد :\r\n« آن چه را ما ( در عصر پيامبر صلّى اللّه عليه و آله ) ديده‌ايم تو نيز ديده‌اى و آن چه را ما شنيده‌ايم همانند ما شنيده‌اى و همان‌گونه كه ما با پيامبر صلّى اللّه عليه و آله همنشين بوديم تو نيز همنشين بوده‌اى » ( و قد رأيت كما رأينا ، و سمعت كما سمعنا ، و صحبت رسول اللّه - صلّى اللّه عليه و آله - كما صحبنا ) .\r\nاشاره به اين كه تو سال‌ها با پيامبر صلّى اللّه عليه و آله بودى و حقايق اسلام و احكام آن را از آن بزرگوار شنيده‌اى ؛ بنابر اين هرگز نبايد مسائلى به اين روشنى در باب حقّ الناس و حقّ بيت المال و عدالت اجتماعى بر تو مخفى بماند .\r\nآن گاه از طريق سوّمى براى تأثير گذاردن بر افكار عثمان وارد مىشود و او را با ابوبكر و عمر مقايسه مىكند ، چرا كه آن‌ها هرگز كارهايى را كه عثمان كرد ، انجام ندادند ؛ هر چند اشتباهات ديگرى داشتند ؛ مىفرمايد : « ( علاوه بر اين ) فرزند ابى قحافه ( ابوبكر ) و پسر خطّاب ( عمر ) در انجام دادن اعمال نيك از تو سزاوارتر نبودند ؛ چرا كه تو به رسول خدا از نظر پيوند خويشاوندى از آن دو نزديك‌ترى تو به افتخار دامادى پيامبر صلّى اللّه عليه و آله نائل شدى\r\n\r\n\r\n","description":"","footnote":"\r\n( 1 ) شرح ابن ابى الحديد ، جلد 9 ، صفحهء 263 .\r\n( 2 ) الغدير ، جلد 6 ، صفحهء 93 .\r\n","page_name":" 336 ","page_number":336},
  {"content":"\r\n\r\nكه آن‌ها نشدند » ( و ما ابن أبي قحافة و لا ابن الخطّاب بأولى به عمل الحقّ منك ، و أنت أقرب إلى أبي « 1 » رسول اللّه - صلّى اللّه عليه و آله و سلّم - و شيجة رحم منهما ؛ و قد نلت من صهره ما لم ينالا ) .\r\nبا توجه به اين كه « وشيجة » در اصل به معناى ريشهء درخت يا طنابى كه از ليف خرما درست مىكنند ، است . سپس به پيوند نزديك خويشاوندى اطلاق شده است . امام عليه السّلام مىخواهد به او گوشزد كند كه تو رابطهء خويشاوندى با پيغمبر دارى زيرا عثمان در جد نزديكتر ( عبد مناف ) به پيغمبر مىرسد .\r\nدر اين جا امام عليه السّلام براى نفوذ در فكر عثمان از وسايل مختلف استفاده مىكند تا او را براى پذيرش حق آماده سازد . امام عليه السّلام تمام نكات روان شناسى و آيين بلاغت را در اين خطبه در برابر مخاطبش به كار برده است ؛ ولى افسوس خليفهء سوّم چنان در گرداب حكومت فاسد فرو رفته بود كه با اين بيانات وافى و شافى نيز نتوانست خود را رهايى بخشد .\r\nبه هر حال ، امام عليه السّلام در پايان اين عبارت از خطبه ، سخنانش اوج مىگيرد و خليفه را مخاطب ساخته چنين مىگويد : « خدا را ! خدا را ! ( اى عثمان ) به جان خود رحم كن ؛ چرا كه به خدا سوگند ! تو كور نيستى تا بينايت كنند و جاهل نيستى تا تعليمت دهند ؛ زيرا راه‌ها آشكارند و نشانه‌هاى دين بر پا و روشن ! ( از خدا بترس و به كار مردم رسيدگى كن ) » ( فاللّه اللّه في نفسك ! فإنّك - و اللّه - ما تبصّر من عمى ، و لا تعلّم من جهل ، و إنّ الطّرق لواضحة ، و إنّ أعلام الدّين لقائمة ) .\r\nبه اين ترتيب امام عليه السّلام براى بازگرداندن عثمان به مسير صحيح ، از طرق مختلف وارد\r\n\r\n\r\n","description":"","footnote":"\r\n( 1 ) شگفت‌آور اين كه كلمهء « أبي » كه در نسخهء صبحى صالح نقل شده ، در هيچ يك از نسخه‌هاى ديگر ديده نشده . مرحوم شارح بحرانى ، شارح خويى ، علّامه جعفرى ، محمد عبده ، ابن ابى الحديد ، مغنيه ، تسترى و صاحب مصادر نهج البلاغه هيچ يك كلمهء « أبي » را در اين جا ذكر نكردند و به نظر مىرسد كه از اشتباهات صبحى صالح ؛ به خصوص اين كه چنين تعبيرى در كلمات على عليه السّلام نسبت به پيامبر ديده نشده است .\r\n","page_name":" 337 ","page_number":337},
  {"content":"\r\n\r\nشد . گاه مىفرمايد : تو از حسن و قبح اين امور آگاهى و گاه مىفرمايد : تو همه شنيدنىها را از پيغمبر اكرم صلّى اللّه عليه و آله شنيدى و گاه نيز مىفرمايد : دست كم مانند خليفهء اوّل و دوّم رفتار كن . تو به پيامبر صلّى اللّه عليه و آله از آن‌ها نزديك‌ترى و به اين كار سزاوارتر ؛ و سرانجام مىگويد : راه حق و عدالت روشن است و چشم تو بينا ؛ چرا از بىراهه مىروى و جان خود را به خطر مىافكنى ؟\r\nولى با تأسف فراوان هيچ يك از اين بيانات دلسوزانه و خير خواهانه در او اثر نگذاشت و سرانجام شد ، آن چه نمىبايست بشود .\r\n* * * \r\nنكته بهترين راه نفوذ در ديگران\r\nهنگامى كه شخص به ظاهر فهميده‌اى دست به كارهاى خطرناك مىزند و انسان آگاهى مىخواهد او را از خواب غفلت بيدار كند ، بهترين راه آن است كه نخست ، قلب او را به سوى خود جلب كند و نقاط مثبت او را به او يادآورى نمايد ؛ مثلا بگويد : تو داراى فلان پايهء تحصيلى هستى ؛ در خانوادهء آبرومندى مىباشى ، در ميان مردم سابقهء بسيارى دارى تا او در خود احساس شخصيت كند و به گوينده اعتماد نمايد و حاضر به پذيرش شود .\r\nسپس او را به امثال و اقرانش مقايسه نمايد تا به اصطلاح رگ غيرت او به حركت در آيد و سرانجام نسبت به خطرهايى كه در پيش رو دارد به او هشدار دهد .\r\nامام عليه السّلام كه استاد فصيحان و بليغان جهان است و با رموز و پيچ و خم مسائل تربيتى و روانى آشناست ؛ تمام اين نكات را در اين جا به عثمان يادآورى شد ؛ فرمود : تو هم داماد پيامبرى « 1 » و هم از نظر خويشاوندى از خليفه اوّل و دوّم به او نزديك‌تر مىباشى . سابقه تو در اسلام زياد است و سال‌ها هم‌نشين پيامبر صلّى اللّه عليه و آله بودى و مسائلى را كه من مىخواهم\r\n\r\n\r\n","description":"","footnote":"\r\n( 1 ) عثمان ، همسر رقيه و پس از آن ام كلثوم ، دختران پيامبر صلّى اللّه عليه و آله بود .\r\n","page_name":" 338 ","page_number":338},
  {"content":"\r\n\r\nبراى تو بازگو كنم ، چيزى نيست كه بر كسى مخفى باشد ؛ سخن از ظلم دستگاه تو و حيف و ميل بيت المال و از ميان بردن حقوق مردم است .\r\nولى خليفهء سوّم ، چنان گرفتار خيالات واهى و در چنگال اطرافيانش بود - همان اطرافيانى كه بسيارى از آن‌ها از تفاله‌هاى زمان جاهليّت بودند - كه نتوانست نصيحت اين ناصح مشفق و معلّم دلسوز را بپذيرد و خود را رها سازد .\r\nاز آن چه گفته شد روشن مىشود كه تعبيرات اين خطبه ، براى عثمان فضيلتى به شمار نمىآيد .\r\n* * *\r\n\r\n","description":"","footnote":"","page_name":" 339 ","page_number":339},
  {"content":"\r\n . \r\n","description":"","footnote":"","page_name":" 340 ","page_number":340},
  {"content":"\r\n\r\n\r\nبخش دوّم\r\nفاعلم أنّ أفضل عباد اللّه عند اللّه امام عادل ، هدي و هدى ، فأقام سنّة معلومة ، و أمات بدعة مجهولة . و إنّ السّنن لنيّرة ، لها أعلام ، و إنّ البدع لظاهرة ، لها أعلام . و إنّ شرّ النّاس عند اللّه إمام جائر ضلّ و ضلّ به ، فأمات سنّة مأخوذة ، و أحيا بدعة متروكة . و إني سمعت رسول اللّه - صلّى اللّه عليه و آله - يقول : « يؤتى يوم القيامة بالإمام الجائر و ليس معه نصير و لا عاذر ، فيلقى في نار جهنّم ، فيدور فيها كما تدور الرّحى ، ثمّ يرتبط في قعرها » . و إني أنشدك اللّه ألّا تكون إمام هذه الأمّة المقتول ، فإنّه كان يقال :\r\nيقتل في هذه الأمّة إمام يفتح عليها القتل و القتال إلى يوم القيامة ، و يلبس أمورها عليها ، و يبثّ الفتن فيها ، فلا يبصرون الحقّ من الباطل ؛ يموجون فيها موجا ، و يمرجون فيها مرجا .\r\nفلا تكوننّ لمروان سيّقة يسوقك حيث شاء بعد جلال السّنّ و تقضّي العمر .\r\nفقال له عثمان : كلّم النّاس في أن يؤجّلوني ، حتّى أخرج إليهم من مظالمهم ، فقال عليه السّلام :\r\nما كان بالمدينة فلا أجل فيه ، و ما غاب فأجله وصول أمرك إليه .\r\n\r\n","description":"","footnote":"","page_name":" 341 ","page_number":341},
  {"content":"\r\n\r\n\r\nترجمه\r\n: بدان ، برترين بندگان نزد خدا پيشواى عادلى است كه خود ، هدايت شده و ديگران را هدايت مىكند ؛ سنت‌هاى شناخته شده را بر پا مىدارد و بدعت‌هاى ناشناخته را مىميراند ؛ چرا كه سنت‌ها روشن و نورانىاند و نشانه‌هاى مشخص دارند و بدعت‌ها آشكارند و علامت‌هايى دارند ، ( و نا آشنا بودن بدعت‌ها دليل روشنى بر عدم مشروعيت آن‌هاست ) بدترين مردم نزد خداوند پيشواى ستمگرى است كه هم خود ، گمراه است و هم مردم به وسيلهء او گمراه مىشوند ، كسى كه سنّت‌هاى مقبول را از ميان برده و بدعت‌هاى متروك را زنده كرده است ، من از رسول خدا صلّى اللّه عليه و آله شنيدم كه فرمود : روز قيامت ، پيشواى ستمگر را حاضر مىكنند ؛ در حالى كه نه ياورى با اوست و نه عذر خواهى ، سپس او را در آتش دوزخ مىافكنند و همچون سنگ آسيا در آن ، به گردش در مىآيد ( و همان رسوايى او را مىبينند ) آن گاه او را در قعر دوزخ به زنجير مىكشند .\r\nمن تو را به خدا سوگند مىدهم نكند تو همان پيشواى مقتول اين امّت باشى ! چرا كه گفته مىشد ( پيغمبر اكرم صلّى اللّه عليه و آله مىفرمود : ) « در اين امّت ، پيشوايى به قتل مىرسد كه بعد از آن درهاى كشتار و جنگ به روى اين امت تا قيامت گشوده خواهد شد ! » امور اين امّت را بر آن‌ها مشتبه مىكند ؛ فتنه و فساد را در ميان آنان گسترش مىدهد ؛ به گونه‌اى كه حق را از باطل تمييز نمىدهند و به سختى در آن فتنه غوطه‌ور مىشوند و به شدّت در هم آميخته و فاسد خواهند شد ، مبادا مركب راهوار مروان شوى ( و زمام خود را به دست او بسپارى ) تا تو را هر جا مىخواهد ببرد ؛ آن هم بعد از اين سنّ و سال و گذراندن عمر ( و تجربيات فراوان ) .\r\n* * * ( هنگامى كه سخن مولا به اين جا رسيد ) عثمان گفت : با مردم سخن بگو و از آنان بخواه به من مهلت دهند تا از حقوق ( از دست رفتهء ) آن‌ها رهايى يابم . امام عليه السّلام فرمود :\r\nآن چه مربوط به مدينه است مهلتى در آن نيست و آن چه مربوط به بيرون مدينه است مهلتش رسيدن دستور تو به آن‌هاست .\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n\r\nشرح و تفسير نشانه‌هاى پيشوايان عادل و ستمگر\r\nامام عليه السّلام در بخش نخستين اين خطبه ، عثمان را به طور خاص ، مخاطب قرار داده بود و آن چه را گفتنى بود براى او بازگو كرد تا از راه خطرناكى كه گام در آن نهاده بود بازگردد و خشم و غضب مردم را فرو نشاند و از آن بالاتر خدا را از خود راضى كند .\r\nولى در اين بخش از خطبه به سراغ ضوابط كلى و عمومى براى پيشوايان عادل مىرود و سپس به ذكر صفات پيشوايان گمراه مىپردازد تا از اين طريق ، مسير صحيح را به خليفه نشان دهد .\r\nمىفرمايد : « بدان ، برترين بندگان نزد خدا پيشواى عادلى است كه خود ، هدايت شده و ديگران را هدايت مىكند ؛ سنت‌هاى شناخته شده را بر پا مىدارد و بدعت‌هاى ناشناخته را مىميراند ؛ چرا كه سنت‌ها روشن و نورانىاند و نشانه‌هاى مشخص دارند و بدعت‌ها آشكارند و علامت‌هايى دارند ، ( و در واقع نا آشنا بودن بدعت‌ها دليل روشنى بر عدم مشروعيت آن‌ها است ) » ( فاعلم أنّ أفضل عباد اللّه عند اللّه امام عادل ، هدي و هدى ، فأقام سنّة معلومة ، و أمات بدعة مجهولة . و إنّ السّنن لنيّرة ، لها أعلام ، و إنّ البدع لظاهرة ، لها أعلام ) .\r\nامام عليه السّلام نخست بر اين موضوع مهم انگشت مىگذارد كه برترين بندگان خدا امام عادل است ؛ چرا چنين نباشد ، در حالى كه از رسول خدا صلّى اللّه عليه و آله چنين روايت شده : « عدل ساعة خير من عبادة ستّين سنة قيام ليلها و صيام نهارها ؛ يك ساعت ، اجراى عدالت بهتر از عبادت شصت سال است كه هر شب به نماز مشغول باشد و همهء روزها به روزه داشتن » . « 1 » و بعد ويژگىهاى امام عادل را بيان مىكند ؛ نخست اين كه او از طريق قرآن و وحى و عقل سليم هدايت يافته و سپس مردم را به راه راست و صراط مستقيم هدايت مىكند ؛\r\n\r\n\r\n","description":"","footnote":"\r\n( 1 ) ميزان الحكمه ، جلد 6 ، حديث 11973 .\r\n","page_name":" 343 ","page_number":343},
  {"content":"\r\n\r\nچون برنامه‌هاى سازنده فرهنگى از مهم‌ترين وظايف پيشواى عادل است .\r\nو در سوّمين و چهارمين وصف ، اقامه سنت‌هاى معلوم و اماتهء بدعت‌هاى مجهول را مىشمرد ؛ زيرا امام عادل بايد برنامه‌ريزى دقيقى داشته باشد كه سنت‌هاى حسنه به فراموشى سپرده نشود و پاكى و تقوا و آگاهى و تعاون بر نيكىها و امر به معروف و نهى از منكر همچنان در صحن جامعه آشكار و مورد توجه باشد و به عكس ، بدعت‌هاى زشت و خرافات و اختلافات و كشمكش‌ها و خلاصه آن چه را پيغمبران الهى با زحمت‌هاى فراوان از بين امت‌هاى الهى برچيدند ، دوباره زنده نشود و به ويژه تصريح مىفرمايد :\r\nسنت‌ها و بدعت‌ها همه نشانه دارد . نشانهء سنت‌ها امنيّت و آرامش اجتماع ، شكوفايى استعدادها و توجّه مردم به معنويات است و به عكس ، نشانهء بدعت‌ها ، نابه‌سامانى ، اختلاف ، آلودگىها و پيوستن به خرافات است .\r\nويژگىهاى پيشواى ظالم ( امام جائر ) درست نقطه مقابل امام عادل است او هم خودش گمراه است و هم مردم را به گمراهى مىكشاند ، هم سنت‌هاى الهى را به فراموشى مىسپارد و هم بدعت‌هاى فراموش شده را زنده مىكند و مىدانيم متأسفانه برنامه‌اى را كه خليفهء سوّم و دار و دسته او در مورد تقسيم پست‌هاى حكومت اسلامى و بيت المال دنبال مىكردند ، منطبق بر همين ويژگىهاى امام جائر بود .\r\nسپس به نقطهء مقابل آن اشاره فرموده ، مىگويد : « بدترين مردم نزد خداوند پيشواى ستمگرى است كه هم خود ، گمراه است و هم مردم به وسيلهء او گمراه مىشوند ، كسى كه سنّت‌هاى مورد قبول را از ميان برده و بدعت‌هاى متروك را زنده كرده است » ( و إنّ شرّ النّاس عند اللّه إمام جائر ضلّ و ضلّ به ، فأمات سنّة مأخوذة ، و أحيا بدعة متروكة ) .\r\nبديهى است زمانى پايه‌هاى عدالت در جامعه محكم مىشود كه سنن الهى - كه ضامن خير و سعادت انسان‌هاست - زنده شود و بدعت‌هايى كه مردم را به فساد و تباهى و ظلم و تبعيض مىكشاند متروك شود . پيشوايى كه عكس اين كار انجام مىدهد ، به طور\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nطبيعى غرق ظلم و فساد و تباهى خواهد شد و بدترين خلق خداست ؛ چرا كه نه تنها خود را تيره بخت مىكند ، بلكه جامعه‌اى را به بدبختى و تيره روزى مىكشاند .\r\nامام عليه السّلام در ادامهء اين سخن ، حديث تكان دهنده‌اى از پيغمبر اكرم صلّى اللّه عليه و آله نقل مىكند و مىفرمايد : « من از رسول خدا صلّى اللّه عليه و آله شنيدم كه مىفرمود : روز قيامت ، پيشواى ستمكار را حاضر مىكنند ؛ در حالى كه نه ياورى با اوست و نه عذر خواهى ، سپس او را در آتش دوزخ مىافكنند و همچون سنگ آسيا در آن ، به گردش در مىآيد آن گاه او را در قعر دوزخ به زنجير مىكشند » ( و إني سمعت رسول اللّه - صلّى اللّه عليه و آله - يقول : « يؤتى يوم القيامة بالإمام الجائر و ليس معه نصير و لا عاذر ، فيلقى في نار جهنّم ، فيدور فيها كما تدور الرّحى ، ثمّ يرتبط في قعرها « 1 » » ) .\r\nتعبير « و ليس معه نصير و لا عاذر » اشاره به اين است كه او در دنيا افرادى داشت كه در مشكلات ، او را يارى مىكردند و در خطاها و ظلم‌ها براى او عذر تراشى مىنمودند و او نيز براى حفظ آنان سرمايه‌هاى فراوانى هزينه مىكرد ؛ ولى در آن روز ، اثرى از آنان نيست .\r\nتنهاى تنها در دادگاه عدل الهى حضور مىيابد و چون سياه نامهء اعمالش آشكار است ، به زودى به جهنم سوق داده مىشود .\r\nجملهء « فيدور فيها كما تدور الرحى » ( در جهنم همچون سنگ آسياب به چرخش در مىآيد ) ممكن است اشاره به اين باشد كه چرخش در آتش جهنّم اوّلا سبب سوزش بيش‌تر و ثانيا موجب جلب توجه دوزخيان و رسوايى است .\r\nسپس امام عليه السّلام به نكتهء مهمّى در ارتباط با آيندهء عثمان اشاره مىكند و شديدا به او هشدار مىدهد و مىفرمايد : « من تو را به خدا سوگند مىدهم نكند تو همان پيشواى مقتول اين امّت باشى ! چرا كه گفته مىشد ( پيغمبر اكرم صلّى اللّه عليه و آله مىفرمود : ) در اين امّت ، پيشوايى به قتل مىرسد كه بعد از آن درهاى كشتار و جنگ به روى اين امت تا قيامت\r\n\r\n\r\n","description":"","footnote":"\r\n( 1 ) طبرى در تاريخ خود قسمت عمدهء خطبه را كه مشتمل بر اين حديث است در جلد 3 ، صفحهء 376 در حوادث سنهء 34 نقل كرده است .\r\n","page_name":" 345 ","page_number":345},
  {"content":"\r\n\r\nگشوده خواهد شد ! » ( و إني أنشدك « 1 » اللّه الّا تكون إمام هذه الأمّة المقتول ، فإنّه كان يقال : يقتل في هذه الأمّة إمام يفتح عليها القتل و القتال إلى يوم القيامة ) .\r\nگرچه امام عليه السّلام گوينده اين سخن را معرفى نفرموده ، ولى روشن است كه او كسى جز پيامبر اكرم صلّى اللّه عليه و آله نمىتواند باشد و اين همان پيش بينى دقيقى است كه پيامبر صلّى اللّه عليه و آله فرموده بود كه مظالم و ستم‌ها سبب كشته شدن عثمان گشت و به دنبال آن - و به بهانهء خون عثمان - كشت و كشتار و جنگ و جدال‌هاى عظيمى به وقوع پيوست و آثار و تبعات آن را حتى در عصر خود به سبب اختلافاتى كه در ميان مسلمين باقى مانده مشاهده مىكنيم .\r\nشاهد اين سخن ، حديثى است كه در سنن ابن داود از پيامبر اكرم صلّى اللّه عليه و آله نقل شده است كه فرمود : « و إنّما أخاف على أمّتي الأئمّة المضلّين و اذا وضع السّيف في أمّتي لم يرفع عنها إلى يوم القيامة ؛ من دربارهء امّتم از پيشوايان گمراه مىترسم ؛ زيرا هنگامى كه ( به خاطر اين پيشوايان ) شمشير در امّت من گذارده شود تا روز قيامت برداشته نخواهد شد » . « 2 » * * * به دنبال اين سخن ، امام عليه السّلام به شرح بيشترى دربارهء كلام پيامبر پرداخته و مىفرمايد :\r\n« امور اين امّت را بر آن‌ها مشتبه مىكند ؛ فتنه و فساد را در ميان آنان گسترش مىدهد ؛ به گونه‌اى كه حق را از باطل تمييز نمىدهند و به سختى در آن فتنه غوطه‌ور مىشوند و به شدّت درهم آميخته و فاسد خواهند شد » ( و يلبس أمورها عليها ، و يبثّ الفتن فيها ، فلا يبصرون الحقّ من الباطل ؛ يموجون « 3 » فيها موجا ، و يمرجون « 4 »\r\n\r\n\r\n","description":"","footnote":"\r\n( 1 ) « أنشد » ( به صورت ثلاثى مجرّد است بر وزن « اقتل » ) از مادهء « نشد » ( بر وزن قتل ) به معناى يادآورى نمودن و تقاضا كردن است و « انشاد ضالّه » به معناى اطلاع گرفتن از مردم دربارهء گم شده است .\r\n( 2 ) سنن ابن داود ، جلد 4 ، حديث 4252 .\r\n( 3 ) « يموجون » از مادهء « موج » در اصل به معناى حركت و چين خوردگى سطح آب بر اثر وزش باد و امثال آن است و به معناى كنايى در كثرت و اضطراب و آشفتگى نيز به كار مىرود .\r\n( 4 ) « يمرجون » از مادهء « مرج » ( بر وزن خرج يا بر وزن فلج ) به معناى مخلوط كردن يا فرستادن و رها كردن است و از آن جا كه اختلاط و به هم ريختگى و رها كردن چيزى به حال خود ، سبب فساد مىشود ، اين واژه به معناى فاسد شدن نيز به كار رفته است .\r\n","page_name":" 346 ","page_number":346},
  {"content":"\r\n\r\nفيها مرجا ) . « 5 » جملهء « و يلبس امورها عليها » اشاره به اين است كه سياست بازان حرفه‌اى ، امور را بر مردم مشتبه مىكنند به ظاهر براى خون خواهر خليفهء مقتول ، ولى به منظور دست‌يابى به خلافت ، حقايق را بر مردم مشتبه مىسازند ؛ ظالم را مظلوم و مظلوم را ظالم معرفى مىكنند .\r\nو جملهء « يبثّ الفتن فيها » كه اشاره به گسترش فتنه‌ها در امت است ، نتيجه آن است و جمله‌هاى بعد ، جنبه نتيجه‌گيرى دارد كه از يك سو تشخيص حق از باطل مشكل مىشود و از سوى ديگر ، مردم در ميان امواج فتنه‌ها غوطه‌ور مىگردند تفاوت « يموجون . . . » و « يمرجون . . . » در اين است كه اولى اشاره به درگيرى توده‌هاى عظيم مردم در فتنه‌ها است و دومى اشاره به اختلاط گروه‌هاى حق و باطل در جامعه است ؛ به گونه‌اى كه شناخت حق از باطل مشكل مىشود .\r\nقابل توجه اين كه آن چه پيامبر اكرم صلّى اللّه عليه و آله در اين روايت پيش بينى فرموده بود و امام امير المؤمنين عليه السّلام به شرح آن پرداخت تمام آن بىكم و كاست به وقوع پيوست . عثمان و اطرافيان او به دليل مظالم گسترده ، مردم را بر ضد خود شوراندند و نتيجهء آن قتل عثمان بود و به دنبال آن گروه‌هاى تبهكار و بنى اميه و آل حرب به بهره‌بردارى سياسى از اين حادثه روى آوردند و اختلاف در ميان مردم اوج گرفت ؛ حق و باطل به هم آميخته و سيل\r\n\r\n\r\n","description":"","footnote":"\r\n( 5 ) از كلمات بعضى از شارحان نهج البلاغه چنين بر مىآيد كه اين قسمت را نيز جزو حديث پيغمبر صلّى اللّه عليه و آله دانسته‌اند ولى با توجه به اين كه حديث فوق در بعضى از منابع معروف ( مانند سنن ابن داوود ) بدون اين ذيل آمده استفاده مىشود كه سخن پيامبر همان قسمت بالاست كه با جملهء « الى يوم القيامة » پايان مىگيرد .\r\n","page_name":" 347 ","page_number":347},
  {"content":"\r\n\r\nخون در ميان مسلمين جارى شد . عواقب دردناك آن نيز بعد از گذشتن قرن‌ها همچنان به چشم مىخورد .\r\nدربارهء علل شورش مردم بر ضد عثمان و عوامل قتل او در جلد اول و دوم اين كتاب به قدر كافى بحث كرده‌ايم . « 1 » * * * سپس امام عليه السّلام به مهم‌ترين عامل انحراف عثمان - كه تمام تيره روزىهاى او از آن نشأت گرفت يعنى تسليم بى قيد و شرط بودن در برابر مروان - اشاره كرده ، چنين مىفرمايد : « مبادا مركب راهوار مروان شوى ( و زمام خود را به دست او بسپارى ) تا تو را هر جا مىخواهد ببرد ؛ آن هم بعد از اين سنّ و سال و گذراندن عمر ( و تجربيات فراوان ) » ( فلا تكوننّ لمروان سيّقة « 2 » يسوقك حيث شاء بعد جلال « 3 » السّنّ و تقضّي العمر « 4 » ) .\r\nدر تواريخ نقل شده كه سن عثمان در آن زمان 82 سال بود . « 5 » بىشك ، مروان بن حكم ، مهم‌ترين نقش را در حكومت عثمان داشت ؛ به گونه‌اى كه كارها مطابق ميل او پيش مىرفت ؛ حتى زمانى كه عثمان ، نصايح امام عليه السّلام را شنيد و تصميم بر عذرخواهى از مردم گرفت ، مروان شديدا به مخالفت برخاست و مانع جبران\r\n\r\n\r\n","description":"","footnote":"\r\n( 1 ) به جلد 1 ، صفحهء 371 تا 376 ( با عنوان علل شورش بر ضد عثمان ) و جلد 2 ، صفحهء 232 تا 241 ( با عنوان عوامل قتل عثمان ) و همان جلد ، صفحهء 488 ( با عنوان كارهاى عثمان كه موجب خشم عمومى شد ) مراجعه فرماييد .\r\n( 2 ) « سيقة » ( بر وزن سيّدة ) صفت مشبهه از مادهء « سوق » ( بر وزن فوق ) گرفته شده به معناى حيوان راهوارى است كه آن را به هر طرف مىبرند و گاه به معناى حيواناتى است كه به دست دشمن مىافتد و آن را با خود مىبرند .\r\n( 3 ) « جلال » به معناى بزرگى است و جلال السن به معناى سن بالا است .\r\n( 4 ) « تقضّى » و « انقضاء » از يك ريشه گرفته شده و به معناى گذشتن است .\r\n( 5 ) تاريخ طبرى ، جلد 3 ، صفحهء 441 و 443 . اقوال ديگرى نيز در مورد سن عثمان در آن زمان وجود دارد ولى غالبا سن او را 82 سال دانسته‌اند .\r\n","page_name":" 348 ","page_number":348},
  {"content":"\r\n\r\nخطاهاى او شد و در حقيقت ، آتش خشم مردم را شعله‌ورتر ساخت و سبب قتل عثمان شد و چه بسا اين كار حساب شده بود ؛ به اين اميد كه بعد از عثمان ، معاويه يا خودش به خلافت برسد .\r\n* * * هنگامى كه سخن مولا على عليه السّلام به اين جا رسيد ، عثمان سخت متأثر شد و به حضرت عرض كرد : « با مردم سخن بگو و از آنان بخواه به من مهلت دهند تا از حقوق ( از دست رفتهء ) آن‌ها رهايى يابم » ( فقال له عثمان : كلّم النّاس في أن يؤجّلوني ، حتّى أخرج إليهم من مظالمهم ) .\r\nامام عليه السّلام در پاسخ او سخن جامع و پر معنا و كوتاهى ذكر كرد ، فرمود : « آن چه مربوط به مدينه است مهلتى در آن نيست و آن چه مربوط به بيرون مدينه است مهلتش رسيدن دستور تو به آن‌هاست » ( فقال عليه السّلام : ما كان بالمدينة فلا أجل فيه ، و ما غاب فأجله وصول أمرك إليه ) .\r\nاشاره به اين كه مهلت ، در اين گونه موارد ( كه مخصوصا جنبهء حادّ دارد و ممكن است منشأ شورش‌هاى عظيمى گردد ، معنا ندارد ؛ علاوه بر اين كه مهلت گرفتن ، معمولا براى تهيهء مقدمات است و براى باز گرداندن حقوق مردم به آن‌ها مقدّماتى لازم نيست . آن چه در مدينه است ، دستور آن فورا صادر مىشود كه از ظالمان بگيرند و به مظلومان بدهند و آن چه در نقاط دور دست است كافى است كه دستور آن صادر شود و با پيك سريع فرستاده شود .\r\nبيان مذكور ممكن است اشاره به اين نكته باشد كه سياست بازان حرفه‌اى هنگامى كه در تنگناها قرار مىگيرند براى فرار از زير بار مسئوليت ، به دفع الوقت متوسّل مىشوند و از طرف مقابل ، مهلت مىخواهند ؛ به اين اميد كه در اين فرصت ، آتش جوش و خروش او خاموش گردد يا بتوانند با يك ضربهء كارى طرف را از ميدان بيرون كنند ؛ امام عليه السّلام جلوى اين كار را با گفتار پر معناى خود مىگيرد و عثمان را وادار به تسليم مىكند .\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nدر تاريخ آمده است كه عثمان در مقابل اين سخن تسليم شد ؛ ولى تقاضا كرد كه در مورد مدينه فقط سه روز به او مهلت داده شود . امام عليه السّلام فرمود : مانعى ندارد و از نزد عثمان بيرون آمد و به مردمى كه در انتظارش بودند آن چه را گذشته بود خبر داد و قراردادى ميان آن‌ها و عثمان مرقوم داشت كه در آن عثمان سه روز مهلت داده شده بود تا حقوق پايمال شده را به جايگاه اصليش برگرداند و فرماندارانى را كه مورد نفرت مردم بوده‌اند ، عزل كند . از او در اين نامه عهد و پيمان بسيار محكمى گرفت و گروهى از مهاجران و انصار را گواه آن قرار داد ؛ به دنبال آن ، مردم دست از عثمان كشيدند و به سراغ كارشان رفتند به اميدى كه به زودى به عهد و پيمان خود وفا كند ؛ غافل از اين كه او مىخواست در اين سه روز آمادهء نبرد با مخالفان گردد و سلاح جمع‌آورى كند و او لشكر عظيمى از بردگان خمس ( خمس غنايم ) آماده ساخت . هنگامى كه سه روز گذشت ، ديدند همه چيز بر سر جاى خود مانند سابق است و همين امر ، باعث شورش شديد مردم بر ضدّ عثمان شد ؛ شورشى كه ماجرايش طولانى است و به كشته شدن عثمان انجاميد . جالب اين است كه تمام آن چه گفتيم ، طبرى مورّخ معروف در تاريخ معروف خود نقل كرده است . « 1 »\r\n\r\nچند نكته دربارهء حادثه قتل عثمان\r\nدربارهء قتل عثمان و حوادث قبل و بعد از آن ، مطالب بسيارى است كه ما در مجلدات قبل ، در تفسير خطبه‌هاى متعددى به بسيارى از آن‌ها اشاره كرده‌ايم و در اين جا نيز لازم است به چند نكته اشاره كنيم :\r\n1 - بى ترديد ، قتل عثمان حادثهء ناگوارى بود ؛ چرا كه پيامدهاى سوئى براى مسلمين داشت و همان گونه كه در روايتى از پيامبر اكرم صلّى اللّه عليه و آله پيش بينى شده بود ، سبب گرديد كه اختلافات زيادى ميان مسلمانان بروز كند و خون‌هاى زيادى ريخته شود ؛ هر چند مقصّر اصلى در اين حادثه ، شخص عثمان و ياران و همكاران او بودند كه حكومت اسلامى را از\r\n\r\n\r\n","description":"","footnote":"\r\n( 1 ) تاريخ طبرى ، جلد 3 ، صفحهء 404 ، حوادث سال 35 ق .\r\n","page_name":" 350 ","page_number":350},
  {"content":"\r\n\r\nشكل اصلى بيرون بردند و انواع تبعيض‌ها و ظلم و فسادها را در جامعه اسلامى رواج دادند .\r\n2 - قابل توجّه است كه اين حادثه در مدينه و در برابر چشم صحابه اعم از مهاجران و انصار واقع شد و كمتر كسى به يارى عثمان برخاست ؛ گويا همه با سكوت آميخته با رضايت ، حركت خودجوش مردم را بر ضدّ او امضا مىكردند ؛ بلكه طبق آن چه در تاريخ طبرى نقل شده ، گروهى از صحابه رسول اللّه صلّى اللّه عليه و آله به يكديگر نامه نوشتند كه جهاد با دشمن را فعلا رها كنيد ؛ زيرا جهاد در مدينه است ، نه در سرزمين روم ( چرا كه حكومت اسلامى به فساد گراييده و اصلاح آن بر هر چيز مقدّم است ) . تنها كسى كه به يارى عثمان برخاست و جلو تندروىها را گرفت ، امير مؤمنان على عليه السّلام بود كه فرزندان خود را مأمور حمايت از او ساخت ! ! زيرا مىدانست قتل عثمان آثار منفى زيادى به همراه دارد ؛ هر چند شورش مردم به قدرى شديد بود كه اين حمايت نيز مؤثر نشد .\r\n3 - امير مؤمنان على عليه السّلام در خطبهء مزبور ، پيش از آن كه اعتراضات مردم به اوج خود برسد ، بهترين نصايح و اندرزها را به عثمان گوشزد كرد و به او شديدا هشدار داد كه هر چه زودتر از اين راه باز گردد و اشتباهات خود را اصلاح كند و او قول داد به آن عمل كند ؛ امّا يا نخواست و يا اطرافيان او نگذاشتند كه در برابر خواسته‌هاى به حق مردم تسليم شود .\r\nاز بعضى كتب تواريخ استفاده مىشود كه او به دليل تعصب شديدى كه نسبت به اقوام و بستگان خود داشت حاضر نبود به اشتباهات خود دربارهء آن‌ها صريحا اعتراف كند و بعد از نصايح امير مؤمنان على عليه السّلام عرض كرد : من كار خلافى نكردم . من صله رحم نمودم ( اگر اموال بيت المال را به خويشاوندانم بخشيده‌ام از باب صله رحم بوده است ) و افراد فقير را بىنياز كرده و بىپناهان را پناه داده‌ام و كسانى را به امارت و ولايت برگزيده‌ام كه شبيه برگزيدگان عمر بودند ! امام عليه السّلام فرمود : عمر ، چنان بر واليان خود مسلّط بود كه اگر مرتكب خلافى مىشدند آن‌ها را به شديدترين وجهى مجازات مىكرد ؛ ولى تو در برابر\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nخويشاوندانت ضعيف و ناتوانى و به كارهاى خلاف آن‌ها اهمّيّت نمىدهى . « 1 » و عجب‌تر اين كه عثمان به دنبال اين ماجرا به منبر رفت و به گونهء طلب كارانه‌اى با مردم سخن گفت ؛ عصارهء سخن عثمان چنين بود : مردم هر چيزى آفتى دارد و آفت اين امت ، بدگويان و غيبت كنندگانند ؛ سخن‌هاى نادرستى را مىگويند و شما هم چشم و گوش بسته به دنبال آن‌ها حركت مىكنيد . شما امورى را بر من عيب گرفته‌ايد كه همان را براى عمر پسنديده دانستيد ، زيرا او شما را با دست و پاى خود مىكوبيد و با سخنان خشنش شما را قلع و قمع مىكرد ؛ به همين دليل جرأت نداشتيد بر او ايراد بگيريد ؛ ولى من از در ملايمت و محبّت وارد شدم و حتى سخن خشنى نگفتم و شما نسبت به من جسور شديد . به خدا سوگند ! من ياوران و مدافعان زورمند بسيارى دارم كه اگر اشاره كنم به يارىام مىشتابند . كارى نكنيد كه من منطقى را در پيش گيرم كه آن را دوست ندارم .\r\nزبانتان را ببنديد و بر امراى خود طعن و سرزنش و عيب جويى نكنيد . من چه حقّى را از شما پايمال كردم ؟ ! چرا غوغا مىكنيد ؟ ! در اين جا مروان برخاست صدا زد : مردم ! اگر مايل باشيد داورى را به دست شمشير مىسپاريم كه ميان ما و شما حكم كند . عثمان عصبانى شد گفت : خاموش باش ! بگذار من با اصحابم سخن بگويم ؛ مگر به تو سفارش نكردم سخن نگو ! مروان خاموش شد و عثمان از منبر فرود آمد . « 2 » اين تعبيرات نشان مىدهد كه عثمان يا كاملا از اوضاع و احوال بىخبر بود و يا آن قدر نسبت به بستگان و خويشاوندانش خوش‌بين بود كه ظلم و ستم‌هاى آن‌ها را عين عدالت مىپنداشت و چنان در چنگال آنان اسير بود كه توان تغيير مسير حوادث را نداشت . « 3 »\r\n\r\n\r\n","description":"","footnote":"\r\n( 1 ) . تاريخ طبرى طبق نقل ؛ ابن ابى الحديد ، جلد 8 ، صفحهء 264 - 265 .\r\n( 2 ) . شرح نهج البلاغه ، ابن ابى الحديد ، جلد 9 ، صفحهء 265 .\r\n( 3 ) . دربارهء ماجراى قتل عثمان و علل شورش بر ضدّ او و اعمالى كه مايهء خشم و نفرت عمومى مردم شد ، در جلد اوّل و دوّم اين كتاب سخن گفتيم كه قبلا به شمارهء صفحات آن اشاره شد .\r\n","page_name":" 352 ","page_number":352},
  {"content":"\r\n\r\n\r\nخطبهء 165 « 1 » و من خطبة له عليه السّلام يذكر فيها عجيب خلقة الطاووس\r\nاز خطبه‌هاى امام عليه السّلام است كه در آن از شگفتىهاى آفرينش طاووس پرده برداشته است .\r\n\r\nخطبه در يك نگاه\r\nاين خطبه را مىتوان به چهار بخش تقسيم كرد :\r\nدر بخش اوّل ، امام عليه السّلام به سراغ عجايب كائنات و شگفتىهاى آفرينش ، به ويژه\r\n\r\n\r\n","description":"","footnote":"\r\n( 1 ) . سند خطبه :\r\n« زمخشرى » از دانشمندان قرن ششم ، بخش مهمى از اين خطبه را در كتاب « ربيع الابرار » خود نقل كرده است . او در اين كتاب ، بسيارى از كلمات و سخنان آن حضرت را با تفاوت‌هايى روايت مىكند ؛ به گونه‌اى كه معلوم مىشود از منبعى غير از نهج البلاغه گرفته ؛ هر چند بعد از « سيّد رضى » مىزيسته است او به قدرى نسبت به شيعه بدبين بود كه بسيار بعيد بود كتب شيعه را منبع تحقيقى خود قرار دهد . « ابن اثير » نيز در كتاب « نهايه » واژه‌هاى پيچيدهء اين خطبه را تفسير كرده و مجموعهء تعبيراتش نشان مىدهد كه آن را از منبع ديگرى گرفته است ؛ زيرا واژه‌هايى را ذكر نموده كه مطابق نقل سيّد رضى در اين خطبه نيست .\r\n( مصادر نهج البلاغه ، جلد 2 ، صفحهء 400 ) .\r\n","page_name":" 353 ","page_number":353},
  {"content":"\r\n\r\nپرندگان مىرود و از اين طريق بر وجود خداوند متعال و لزوم ايمان راسخ به او استدلال مىكند .\r\nدر بخش دوّم ، از ميان تمام پرندگان ، انگشت روى آفرينش طاووس و شگفتىهاى خلقت او مىگذارد و به نكات بسيار زيبا و دقيقى در مورد اين پرندهء عجيب اشاره مىفرمايد و در عين حال ، بعضى از خرافات و توهّمات بى اساس را كه در مورد آن در ميان مردم وجود دارد ، ردّ مىكند و در پايان اين بخش به اين نكته اشاره مىكند : جايى كه عقل‌ها از وصف مخلوقات او ناتوان است ، چگونه مىتوان آن خالق بزرگ را وصف كرد ؟\r\nدر بخش سوّم از شگفتىهاى آفرينش جانداران بسيار كوچك مانند مورچه پرده بر مىدارد و عجايب خلقت آن‌ها را به صورت دليل ديگرى بر توحيد خداوند متعال بر مىشمرد .\r\nدر چهارمين و آخرين بخش ، به ذكر قسمتى از اوصاف بهشت مىپردازد ؛ آن گونه كه شنونده را مشتاق آن مىسازد ؛ به اين ترتيب ، مبدأ و معاد را به هم پيوند مىدهد و مجموعهء كاملى را در بحث عقايد بيان مىفرمايد .\r\n* * *\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n\r\nبخش اوّل\r\nابتدعهم خلقا عجيبا من حيوان و موات ، و ساكن و ذي حركات ؛ و أقام من شواهد البيّنات على لطيف صنعته ، و عظيم قدرته ، ما انقادت له العقول معترفة به ، و مسلّمة له ، و نعقت في أسماعنا دلائله على وحدانيّته ، و ما ذرأ من مختلف صور الأطيار الّتي أسكنها أخاديد الأرض ، و خروق فجاجها و رواسي أعلامها ، من ذات أجنحة مختلفة ، و هيئات متباينة ، مصرّفة في زمام التّسخير ، و مرفرفة بأجنحتها في مخارق الجوّ المنفسح ، و الفضاء المنفرج . كوّنها بعد إذ لم تكن في عجائب صور ظاهرة ، و ركّبها في حقاق مفاصل محتجبة ، و منع بعضها بعبالة خلقه أن يسمو في الهواء خفوفا ، و جعله يدفّ دفيفا و نسقها على اختلافها في الأصابيغ بلطيف قدرته ، و دقيق صنعته . فمنها مغموس في قالب لون لا يشوبه غير لون ما غمس فيه ؛ و منها مغموس في لون صبغ قد طوّق بخلاف ما صبغ به .\r\n\r\nترجمه\r\n: خداوند ، آفريدگانى شگفت‌انگيز از حيوان و جماد ، ساكن و متحرك ، ابداع كرد و نمونه‌هايى از شواهد آشكار بر صنعت دقيق و قدرت عظيمش را اقامه كرد ؛ آن گونه كه عقل‌ها مطيع و معترف و تسليم او شدند و دلايل يگانگى او در گوش‌هاى ما طنين انداز شد و اشكال گوناگونى از پرندگان را آفريد ؛ پرندگانى كه آن‌ها را در شكاف‌هاى زمين و\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nبريدگى درّه‌ها و قلّه كوه‌ها مسكن داد ؛ پرندگانى كه داراى بال‌هاى مختلف و شكل‌هاى گوناگون‌اند ؛ آن‌ها كه زمامشان در دست پروردگار است و در مسيرى كه تعيين فرموده در حركتند و به وسيلهء بال‌هاى خويش در فراخناى هواى گسترده و در فضاى پهناور به پرواز در مىآيند .\r\nخدا آن‌ها را با اشكال شگفت‌آورى از نظر صورت ظاهر پديد آورد و پيكرشان را با استخوان‌هاى به هم پيوسته كه پوشيده ( از گوشت ) شده تركيب نمود ؛ بعضى را به سبب سنگينى جسمشان از اين كه به آسانى در هوا پرواز كنند بازداشت و چنان قرار داد كه بتوانند ( در نزديكى زمين ) بال و پر بزنند ( ولى به سبك و زنان اجازه داد در اوج آسمان به پرواز در آيند ) با قدرت دقيق و آفرينش لطيف خويش ، پرندگان را به رنگ‌هاى گوناگونى رنگ آميزى كرد . بعضى تنها يك رنگ دارند بى آن كه رنگ ديگرى با آن مخلوط باشد و بعضى آن‌ها تمام بدنشان يك رنگ دارد ؛ جز طوقى كه رنگ ديگر بر دور گردنشان است .\r\n\r\nشرح و تفسير آفرينش انواع پرندگان\r\nمهم‌ترين اصول اعتقادى ما معرفة اللّه است كه بخش عظيمى از قرآن مجيد را تشكيل مىدهد هدف نهايى اين خطبه نيز همين است . به طور مسلّم اگر پايه‌هاى معرفت و عشق به خدا محكم شود ، اعمال و رفتار انسان اصلاح مىشود .\r\nامام عليه السّلام در اين خطبه ، شگفتىهاى آفرينش را كه از وجود خدا ، علم و قدرت بىپايان او حكايت مىكند ، بيان مىفرمايد ؛ به ويژه دست ما را مىگيرد و در جهان پرندگان به پرواز در مىآورد و بخش مهمى از عجايب خلقت آن‌ها را بازگو مىكند ؛ سپس ما را به دنياى شگفت‌انگيز طاووس مىبرد و با چنان فصاحت و بلاغتى شگفتىهاى آن را بيان مىكند كه عقل ، حيران مىماند ولى اختيار ، زبان را به حمد و تسبيح خالق اين موجودات به گردش در مىآورد .\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nنخست مىفرمايد : « خداوند ، آفريدگانى شگفت‌انگيز از حيوان و جماد ، ساكن و متحرك ، ابداع كرد » ( ابتدعهم خلقا عجيبا من حيوان و موات ، و ساكن و ذي حركات ) .\r\nمنظور از موات ، جمادات است ؛ همچون زمين و آسمان ، ستاره‌ها و ماه و خورشيد كه بعضى ساكن‌اند و بعضى حركت‌دار . ( هر چند از يك نگاه همه داراى حركتند ) .\r\nمنظور از ابداع ، آفرينش بدون سابقه است و اين موضوع بسيار مهمى است ؛ زيرا تمام صنعتگران و نقّاشان آن چه را مىسازند و يا به تصوير مىكشند ، تقليدى است از جهان خلقت ؛ به طور واضح و ساده يا پيچيده و مركب . تنها خدا است كه آفرينش او بىسابقه است ؛ آن هم آفرينشى با اين تنوع و تكثّر عجيب .\r\nسپس به شرح اين سخن پرداخته ، مىفرمايد : « نمونه‌هايى از شواهد آشكار بر صنعت دقيق و قدرت عظيمش را اقامه كرد ؛ آن گونه كه عقل‌ها مطيع و معترف و تسليم او گشتند و دلايل يگانگى او در گوش‌هاى ما طنين انداز شد » ( و أقام من شواهد البيّنات على لطيف صنعته ، و عظيم قدرته ، ما انقادت له العقول معترفة به ، و مسلّمة له ، و نعقت « 1 » في أسماعنا دلائله على وحدانيّته ) .\r\nبه راستى اگر انسان ، كمى با علوم طبيعى آشنا باشد و با دقّت به بررسى شگفتىهاى موجودات اين جهان بپردازد ، بىاختيار زبانش به مدح و ستايش پروردگار گشوده مىشود و همان گونه كه مولاى متقيان عليه السّلام فرمود ، به عظمت خدا اعتراف مىكند و در برابر او تسليم مىشود .\r\nبه دنبال اين سخن ، امام عليه السّلام ذرّه‌بين انديشه را بر بخش خاصى از شگفتىهاى جهان - كه پر از اسرار و لطايف است - مىاندازد و از جهان پرندگان سخن مىگويد و تنوع عجيب آن‌ها را شرح مىدهد و مىفرمايد : « و اشكال گوناگونى از پرندگان را آفريد ؛ پرندگانى كه\r\n\r\n\r\n","description":"","footnote":"\r\n( 1 ) « نعقت » از مادهء « نعق » ( بر وزن برق ) در اصل به معناى صداى كلاغ است ؛ سپس به صداهايى كه براى حركت حيوانات و امر و نهى آن‌ها گفته مىشود ، اطلاق شده است .\r\n","page_name":" 357 ","page_number":357},
  {"content":"\r\n\r\nآن‌ها را در شكاف‌هاى زمين و بريدگى درّه‌ها و قلّه كوه‌ها مسكن داد » ( و ما ذرأ « 1 » من مختلف صور الأطيار الّتي أسكنها أخاديد « 2 » الأرض ، و خروق « 3 » فجاجها « 4 » و رواسي « 5 » أعلامها « 6 » ) . « 7 » اين نخستين تنوع آفرينش پرندگان است از نظر محل زندگى ، بعضى از آن‌ها مانند بوم و مرغ سنگخوار به شكاف‌هاى زمين پناه مىبرند و به هنگام تاريكى بيرون مىآيند و بعضى در حاشيهء دره‌ها زندگى مىكنند ؛ مانند كبك‌ها و بعضى ديگر در بلنداى كوه‌ها مسكن دارند ، مانند شاهين و عقاب و خداوند به هر يك به مقتضاى محيط زندگىاش ابزار و امكانات لازم را بخشيده است .\r\nالبته آن چه را امام عليه السّلام در بخش‌هاى سه گانهء مذكور بيان فرمود ، تنها برخى پرندگان را براى نمونه ذكر كرده است ؛ پرندگان دريايى ، پرندگان ماهىخوار ، پرندگان خانگى و اهلى ، پرندگانى كه تنها در جنگل‌ها و بيشه‌ها زندگى مىكنند ، پرندگانى كه تنها در كويرها\r\n\r\n\r\n","description":"","footnote":"\r\n( 1 ) « ذرأ » از مادهء « ذرأ » ( بر وزن زرع ) به معناى آفرينش و ايجاد و اظهار است .\r\n( 2 ) « اخاديد » جمع « اخدود » ( بر وزن خشنود ) به معناى شكاف وسيع و عميق و گسترده در زمين است و به گودال‌ها و خندق‌هاى بزرگ دره‌ها نيز اطلاق مىشود .\r\n( 3 ) « خروق » جمع « خرق » ( بر وزن زرع ) به معناى بيابان‌هاى وسيع و گسترده است و به معناى شكاف نيز بيان شده است .\r\n( 4 ) « فجاجها » جمع « فج » ( بر وزن حج ) به معناى جادّهء وسيع است و در اصل به معناى دره‌هاى وسيعى است كه در ميان كوه‌ها وجود دارد و مسير عبور كاروان‌ها بوده است .\r\n( 5 ) « رواسي » جمع « راسيه » در اصل به معناى ثابت و پا برجاست ؛ سپس به معناى كوه‌ها سخت و پا برجاست .\r\n( 6 ) « اعلام » جمع « علم » ( بر وزن قلم ) در اصل به معناى علامتى است كه از چيزى خبر مىدهد و به كوه‌ها و قله‌هاى آن‌ها اطلاق شده است .\r\n( 7 ) دربارهء اعراب « ما ذرأ . . . » ، بعضى احتمال داده‌اند كه عطف بر « ما انقادت » باشد و گاه احتمال داده‌اند ، عطف بر ضمير « دلائله » و يا خود « دلائله » باشد . اين احتمال نيز بعيد به نظر نمىرسد كه مبتدايى باشد با خبر محذوف و مفهوم آن چنين است : « و ما ذرأ . . . » من آثار صنعه و عظمته .\r\n","page_name":" 358 ","page_number":358},
  {"content":"\r\n\r\nمىتوانند زنده بمانند و مانند آن‌ها كه هر يك ، شگفتىهايى دارند كه عقل انديشمندان را حيران مىسازد . آن چه در جمله‌هاى پيشين ذكر شد ، تقسيمى بود كه امام عليه السّلام براى آن‌ها از نظر محل سكونت بيان فرمود ، سپس امام عليه السّلام اشاره به تقسيم ديگرى - از نظر چگونگى بال‌ها و طرز پرواز آنان - كرده ، مىفرمايد : « آن‌ها داراى بال‌هاى مختلف و شكل‌هاى گوناگون‌اند ؛ آن‌ها كه زمامشان در دست پروردگار است و در مسيرى كه تعيين فرموده در حركتند و به وسيلهء بال‌هاى خويش در دل فراخناى هواى گسترده و در فضاى پهناور به پرواز در مىآيند » ( من ذات أجنحة مختلفة ، و هيئات متباينة ، مصرّفة « 1 » في زمام التّسخير ، و مرفرفة « 2 » بأجنحتها في مخارق « 3 » الجوّ المنفسح « 4 » ، و الفضاء المنفرج ) .\r\nاين همان چيزى است كه در قرآن مجيد در آيات متعدد از جمله در سورهء نحل به آن اشاره فرموده : «  « أَ لَمْ يَرَوْا إِلَى الطَّيْرِ مُسَخَّراتٍ فِي جَوِّ السَّماءِ ما يُمْسِكُهُنَّ إِلَّا اللَّهُ إِنَّ فِي ذلِكَ لَآياتٍ لِقَوْمٍ يُؤْمِنُونَ »  ؛ آيا آن‌ها به پرندگانى كه بر بلنداى آسمان‌ها نگه داشته شده‌اند نظر نفيكندند ؟ هيچ كس جز خدا آن‌ها را نگاه نمىدارد . در اين امر نشانه‌هايى از عظمت و قدرت خداست ، براى كسانى كه ايمان مىآورند » . « 5 » امام عليه السّلام در ادامهء اين سخن به سراغ تقسيم سوّم و چهارمى براى پرندگان مىرود و آن‌ها را به پرندگان داراى اشكال مختلف شگفت‌آور و سپس پرندگان سنگين وزن كه\r\n\r\n\r\n","description":"","footnote":"\r\n( 1 ) « مصرّفه » از مادهء « صرف » ( بر وزن حرف ) به معناى تغيير دادن است و « مصرّفه » به معناى انواع اشكال متنوع مىآيد .\r\n( 2 ) « مرفوفه » از مادهء « رفرفه » به معناى بال و پر زدن است و « مرفوفه » به معناى پارچه‌هاى زيبا و رنگارنگ نيز ذكر شده است و در خطبهء مزبور به همان معناى اوّل است .\r\n( 3 ) « مخارق » جمع « مخرق » ( بر وزن مشرب ) به معناى قلات و بيابان گسترده است .\r\n( 4 ) « منفسح » به معناى گسترده از مادهء « فسح » ( بر وزن مسلح ) به معناى گستردن نقل شده است .\r\n( 5 ) نحل ، آيهء 79 .\r\n","page_name":" 359 ","page_number":359},
  {"content":"\r\n\r\nقدرت بر پرواز ندارند و يا به زحمت و نزديك سطح زمين پرواز مىكنند و پرندگان سبك جثّه‌اى كه بر بلنداى آسمان‌ها به سرعت در گردشند ، مىفرمايد : « خداوند آن‌ها را با اشكال شگفت‌آورى از نظر صورت ظاهر پديد آورد و پيكرشان را با استخوان‌هاى به هم پيوسته كه پوشيده ( از گوشت ) شده تركيب نمود ؛ بعضى را به سبب سنگينى جسمشان از اين كه به آسانى در هوا پرواز كنند بازداشت و چنان قرارداد كه بتوانند ( در نزديكى زمين ) بال و پر بزنند ( ولى به سبك و زنان اجازه داد در اوج آسمان به پرواز درآيند ) » ( كوّنها بعد إذ لم تكن في عجائب صور ظاهرة ، و ركّبها في حقاق « 1 » مفاصل محتجبة ، و منع بعضها بعبالة « 2 » خلقه أن يسمو في الهواء خفوفا ، « 3 » و جعله يدفّ دفيفا « 4 » ) .\r\nآرى ، اشكال پرندگان به قدرى مختلف است كه انسان از تنوّع آن حيران مىشود :\r\nبعضى آن چنان زيبايند كه چشم از ديدن آن‌ها سير نمىشود ؛ بعضى چنان قيافهء وحشتناكى دارند كه غالب مردم از آن‌ها مىترسند ؛ پاهاى بعضى به قدرى بلند است كه گويا بدن آن‌ها روى دو ستون قرار گرفته ( مانند شتر مرغ و لك‌لك ) و پاى بعضى به قدرى كوتاه است كه به زحمت ديده مىشود ( مانند كبك‌ها ) ؛ بعضى به قدرى بزرگ‌اند كه گاه بدن آن‌ها به دو متر مىرسد و بعضى به اندازه‌اى كوچك‌اند كه از چند سانتىمتر تجاوز نمىكنند .\r\nاز نظر پرواز نيز بسيار مختلف‌اند : بعضى آن چنان سنگين‌اند كه قدرت پرواز ندارند ؛ به سرعت مىدوند و بال و پر مىزنند ؛ بعضى مدتى با سرعت مىدوند و سپس از زمين بر مىخيزند و در ارتفاع پايين حركت مىكنند و برخاستن آن‌ها درست ، شبيه پرواز\r\n\r\n\r\n","description":"","footnote":"\r\n( 1 ) « حقاق » جمع « حقّ » ( بر وزن حبّ ) به معناى محل پيوند دو استخوان مفصل است .\r\n( 2 ) « عبالة » به معناى درشتى ، سنگينى است .\r\n( 3 ) « خفوف » به معناى سرعت و سبكى است كه غالبا لازم و ملزوم يكديگرند .\r\n( 4 ) « دفيف » به معناى بال زدن است و از آن جا كه پرندگان ، نزديك زمين بيش‌تر بال مىزنند ، گاهى اين واژه به پرواز كردن در نزديك زمين نيز گفته شده است .\r\n","page_name":" 360 ","page_number":360},
  {"content":"\r\n\r\nهواپيماهاست ؛ بعضى ديگر به محض اين كه اراده كنند ، يك مرتبه از زمين كنده مىشوند و به پرواز در مىآيند ؛ با قدرت پاها خود را به هوا مىپرانند ، سپس از بال‌ها استفاده مىكنند ( مانند حركت بال گردها ) ؛ بعضى ساعت‌ها و يا هفته‌ها در آسمان‌ها به راحتى حركت مىكنند ، بى آن كه احساس خستگى و ناتوانى كنند ؛ مانند پرندگان مهاجر كه گاه نيمى از كرهء زمين را سير مىكنند و هفته‌ها در آسمانند و مواد غذايى را به صورت چربىها قبل از پرواز در بدن خود ذخيره مىكنند . جالب اين كه بعضى پرندگان كه بال‌هاى پهن و گسترده و جثّه‌هاى سبك دارند ، هنگامى كه اوج گرفتند نيازى به بال زدن ندارند و بال‌هاى گستردهءشان ، آن‌ها را بر بلنداى جوّ حفظ مىكند و تنها شهپرهايى كه در دم آن‌ها قرار دارد سبب حركت يا تغيير مسير آن‌ها مىشود ! اما بعضى ديگر كه بال‌هاى كوتاه‌تر و جثّه‌هاى سنگين‌ترى دارند بايد همواره بال‌هاى خود را در طرف بالا و پايين حركت دهند تا بتوانند پرواز كنند . هر قدر انسان در اين تنوّع‌ها فكر مىكند به عظمت آفريدگار و علم و قدرت بىپايانش آشناتر مىشود ! ! در مرحلهء چهارم ، امام عليه السّلام به تنوع رنگ‌هاى گوناگون پرندگان كه آن هم از عجايب آفرينش است اشاره كرده ، مىفرمايد : « خداوند با قدرت لطيف و آفرينش قدرت خويش ، پرندگان را به رنگ‌هاى گوناگونى رنگ آميزى كرد : بعضى تنها يك رنگ دارند بى آن كه رنگ ديگرى با آن مخلوط باشد و بعضى آن‌ها تمام بدنشان يك رنگ دارد ؛ جز طوقى كه به رنگ ديگر بر دور گردنشان » ( و نسقها « 1 » على اختلافها في الأصابيغ « 2 » بلطيف قدرته ، و دقيق صنعته . فمنها مغموس « 3 » في قالب « 4 » لون لا يشوبه غير لون ما\r\n\r\n\r\n","description":"","footnote":"\r\n( 1 ) « نسقها » از مادهء « نسق » ( بر وزن مشق ) به معناى منظم ساختن خواه در مورد صفوف باشد يا عبارات و كلمات و يا غير آن .\r\n( 2 ) « أصابيغ » جمع « أصباغ » و « اصباغ » جمع « صبغ » ( بر وزن فعل ) به معناى رنگ است .\r\n( 3 ) « مغموس » از مادهء « غمس » ( بر وزن لمس ) در اصل به معناى فرو رفتن چيزى در آب است ؛ سپس به معناى غايب و پنهان شدن نيز گفته شده است و در جملهء مزبور امام عليه السّلام يك رنگ بودن گروهى از پرندگان را تشبيه كرده است كه گويى آن را در خم رنگرزى فرو كرده و بيرون آورده‌اند .\r\n( 4 ) « قالب » ( بر وزن حالت ) همان چيزى است كه در فارسى ، « قالب » ( بر وزن فاعل ) گفته مىشود و به معناى ظروفى است كه فلزات گداخته يا اشياى ديگر را در آن مىريزند و به شكل مطلوب در مىآورند .\r\n","page_name":" 361 ","page_number":361},
  {"content":"\r\n\r\nغمس فيه ؛ و منها مغموس في لون صبغ قد طوّق بخلاف ما صبغ به ) .\r\nتنوع رنگ‌هاى پرندگان نيز از عجايب است . در زمان ما در بعضى از مناطق ، باغى به نام باغ پرندگان درست كرده‌اند و انواع پرندگان را در آن جمع آورى كرده و در شرايطى شبيه شرايط طبيعى زندگى مىكنند . تنها ويژگى آن اين است كه تور بسيار بزرگ و بلندى بر دور باغ كشيده‌اند كه پرندگان از آن جا به جاى ديگر نروند . هرگاه كسى در آن باغ قدم نهد و رنگ‌هاى مختلف پرندگان را با چشم خود ببيند ، از تنوع و زيبايىهاى خيره كنندهء آن در شگفتى فرو مىرود ؛ گويى نقاشى نشسته و همه روزه يك به يك آن‌ها را با دقت رنگ آميزى مىكند . ممكن نيست ، بينندهء آن بى اختيار زبان به حمد و تسبيح پروردگار نگشايد .\r\nوانگهى پرندگانى كه در چنين باغ‌هايى گردآورى مىشوند اندكى از انواع پرندگان جهان طبيعت‌اند . در درون دره‌ها در اعماق جنگل‌ها پرندگانى به رنگ‌هاى مختلف وجود دارد كه چشم انسانى به آن‌ها نيفتاده !\r\n\r\nنكته دنياى عجيب پرندگان\r\nگاه ديدن يك پرندهء زيبا و ظرافت و دقّتى كه در ساختمان بال و پر و تمام وجود او به كار رفته ، انسان را با آفرينندهء آن آشنا و غرق در افكار توحيدى مىكند حال اگر در جهان پرندگان سير طولانىترى كنيم ، سيرى كه به يقين سال‌ها طول مىكشد و طرز زندگى ، رنگ‌ها ، دقّت‌ها ، ظرافت‌ها و تنوّع فوق‌العاده‌اى را كه در آن‌ها به كار رفته ، مشاهده كنيم\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nچه رخ خواهد داد ؟ ! دانشمندان ، كتب بسيارى دربارهء رازهاى نهفته در وجود پرندگان و انواع و اقسام آن‌ها ، اعم از پرندگان خشكى و دريايى ، پرندگان مهاجر و غير مهاجر نوشته‌اند كه حتى شرح گوشه‌اى از آن‌ها از حوصلهء اين كتاب ، خارج است ؛ ولى مناسب است به گوشه‌هايى كوتاه و پر معنا در اين جا اشاره كنيم :\r\nدانشمندان مىگويند :\r\n1 - حدود چهارده هزار نوع پرنده در كرهء زمين وجود دارد و تفاوت‌هاى ميان آن‌ها سبب شده كه دانشمندان ، آن‌ها را به گروه‌هاى مختلف تقسيم كنند . البتّه هر نوع ، هزاران هزار مصداق خارجى دارد . مسلّما در درون جنگل‌ها و اعماق دره‌هاى صعب العبور ، انواع زيادى از پرندگان يافت مىشود كه هرگز انسان‌ها به آن‌ها دست نيافته‌اند .\r\n2 - بعضى از پرندگان ( مانند شترمرغ به قدرى بزرگ‌اند كه ممكن است بيش از يك صد كيلو گرم وزن داشته باشند و با پاهاى بلند خود مىتوانند با سرعتى معادل 95 كيلومتر در ساعت بدوند ! در مقابل بعضى به قدرى كوچك‌اند كه وزن آن‌ها از چند گرم تجاوز نمىكند ؛ ولى عجب آن كه ممكن است سرعت پرواز آن‌ها كمتر از سرعت دويدن شترمرغ نباشد ! 3 - هر يك از پرندگان ، آفرينشى كاملا متناسب با محيط و وضع معيشت خود دارند :\r\nمرغ ماهىخوار ، منقارى بلند و تيز دارد كه به راحتى ماهىها را صيد مىكند ؛ پرنده‌اى به نام « سرخ قبا » منقار كوتاه و مخروطى دارد كه مىتواند دانه‌هاى نباتى را بشكند و استفاده كند ؛ مرغ « زمزمه‌گر » منقارى باريك و تيز دارد كه شيرهء گل‌ها را مىمكد ؛ مرغان شكارى پنجه‌ها و منقارهاى قوى و برّنده‌اى دارند كه شكارشان را با آن مىگيرند و پاره مىكنند ؛ منقار پليكان مانند يك سبد است كه ماهى زيادى را براى طعمه در خود جاى مىدهد .\r\n4 - هيچ پرنده‌اى دندان ندارد و دانه‌ها را در سنگدان خود آسياب كرده ، آمادهء جذب مىكند !\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n5 - بدن پرندگان بسيار سبك و آمادهء پرواز است در جاى جاى داخل بدن آن‌ها حباب‌هاى هوا وجود دارد و استخوان‌هاىشان توخالى است و همهء اين‌ها به پرواز آن‌ها كمك مىكند ! 6 - پرندگان معمولا تخم مىگذارند و چند روزى روى آن مىخوابند تا به جوجه تبديل شود ؛ گاه تنها جنس ماده بر روى آن مىخوابد و گاه نر و ماده به نوبت روى آن مىخوابند و گاه جنس نر ، پرندهء ماده را در درون لانه زندانى مىكند و اجازهء خروج به او نمىدهد ( مانند مرغ شاخ منقار ) فقط سوراخى در دهانهء لانه مىگذارد كه روزها براى او غذا بياورد و در اختيار او بگذارد .\r\n7 - پرندگان آبى يعنى آن‌ها كه روى آب‌ها و اطراف درياها زندگى مىكنند ، برنامهء عجيب‌ترى دارند ؛ گاه با دستگاهى كه همانند رادار است طعمهء خود را زير آب نشانه‌گيرى مىكنند و با يك شيرجه به عمق آب فرو مىروند و آن را گرفته ، و از طرف ديگر سر بر مىآورند ؛ بدن‌هاى آن‌ها چنان چرب است كه هرگز آب در آن نفوذ نمىكند .\r\n8 - رنگ‌هاى پرندگان از عجايب آفرينش است ؛ گاه چنان رنگ‌آميزى زيبا و شفاف و دل انگيزى دارند كه انسان خيال مىكند الآن از زير دست نقاش چيره دستى خارج شده است ( و اين از بديع‌ترين چهره‌هاى آفرينش است كه امام عليه السّلام در خطبهء مزبور روى آن تكيهء خاصى دارد ) و انسان تا نبيند نمىتواند به اهمّيّت آن واقف شود .\r\n9 - لانه‌هاى پرندگان نيز بسيار متنوّع و عجيب است با اين كه آن‌ها دست ندارند ، ولى با ظرافت خاصى لانهء خود را مىسازند . يكى از پرندگان به نام « پرندهء خياط » برگ‌هاى بزرگ درختان را به هم مىدوزد و از آن لانه درست مىكند . منقار تيزش به منزلهء سوزن است و الياف باريك گياهان را به صورت نخ مورد بهره بردارى قرار مىدهد ! 10 - پرندگان شكارچى پاهاى قوى و بال‌هاى نيرومندى دارند ؛ مانند عقاب‌ها و بازها و لاشخورها و كركس‌ها . چشم آن‌ها بسيار قوى و تيزبين است و از مكانى دور در آسمان ، حتى موجودات كوچك را روى زمين مىبينند . بعضى از آن‌ها به قدرى قوىاند كه نقل\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nشده مىتوانند يك برّه را از زمين برداشته ، با خود ببرند .\r\n11 - پرندگان مهاجر عالم عجيب و شگفت انگيزترى دارند . گاه از خط استوا به مناطق قطبى و بالعكس حركت مىكنند و بيش از ده هزار كيلومتر راه را طى مىكنند ؛ بى آن كه راه را گم كنند ، شب‌ها و روزها پرواز مىكنند ! قبل از مهاجرت ، دسته جمعى با يك الهام درونى به تغذيهء فراوان مىپردازند و بدن خود را از چربى انباشته مىكنند كه در طول مسافرت از آن استفاده كنند ! 12 - مقاومت پرندگان در مقابل سرما و گرما بسيار زياد است . در زمستان كه ما انسان‌ها كنار بخارى جمع مىشويم ، آن‌ها در سرماى چندين درجه زير صفر زنده مىمانند ! حرارت بدن آن‌ها از بدن انسان بيش‌تر است و به 45 درجه بالاى صفر مىرسد ! و شايد همين حرارت است كه به آن‌ها در مقابل سرما مقاومت مىدهد . « 1 » 13 - خدمات پرندگان به انسان ، بسيار زياد است : خوراك بسيارى از آن‌ها حشرات است ؛ پرندگان شكارى ، افزايش نسل پرندگان ديگر را مهار مىكنند ؛ پرندگان مردارخوار ، سطح درياها و خشكىها را پاكسازى مىكنند ؛ بسيارى از آن‌ها در زدودن آفات ، نقش مهمى دارند و علاوه بر اين‌ها پرندگان براى ما غذاى مهمى به شمار مىروند .\r\n14 - در پايان اين بحث ، قلم را به دست شارح خوش ذوق شرح « فى ظلال نهج البلاغه » مىسپاريم . او از كتاب « روبرت لمن » به نام « همه چيز دربارهء پرندگان » ترجمه « دكتر مصطفى بدران » چنين نقل مىكند : « بعضى حدس مىزنند كه در تمام روى زمين ، حدود صد ميليارد پرنده وجود دارد ( در انواع مختلف ) و بزرگ‌تر از همه شترمرغ است كه قامت آن به 5 / 2 متر مىرسد . . . و كوچك‌ترين آن‌ها « طنان » است كه طول آن فقط پنج سانتى متر است و با سرعت عجيبى پرواز مىكند و در يك ثانيه ، پنجاه تا دويست بار پر مىزند و سرعت حركت او در ساعت تا 90 كيلومتر مىرسد و مىتواند طرف جلو و عقب و يا بالا و پايين حركت كند و حتى مىتواند مدتى طولانى در يك نقطه از هوا توقف كند !\r\n\r\n\r\n","description":"","footnote":"\r\n( 1 ) فرهنگ نامه و كتب ديگر .\r\n","page_name":" 365 ","page_number":365},
  {"content":"\r\n\r\nبعضى از پرندگان يك گام آن‌ها از شش متر بيش‌تر است .\r\nبعضى از پرندگان تا شش هزار متر در هوا بالا مىروند و بعضى تا 18 مترى عمق آب پيش مىروند » . « 1 » كوتاه سخن ؛ همان گونه كه مولا على عليه السّلام در اين بخش از خطبه بيان فرمود ، هرگاه انسان در اين عجايب خلقت بينديشد ، بى اختيار سر تعظيم به درگاه پروردگار فرود مىآورد و در برابر لطف صنعت و عظمت قدرت او تسليم مىشود .\r\n* * *\r\n\r\n\r\n","description":"","footnote":"\r\n( 1 ) فى ظلال نهج البلاغه ، جلد 2 ، صفحهء 467 .\r\n","page_name":" 366 ","page_number":366},
  {"content":"\r\n\r\n\r\nبخش دوّم\r\nو من أعجبها خلقا الطّاووس الّذي أقامه في أحكم تعديل ، و نضّد ألوانه في أحسن تنضيد ، بجناح أشرج قصبه ، و ذنب أطال مسحبه .\r\nإذا درج إلى الأنثى نشره من طيّه ، و سما به مطلّا على رأسه كأنّه قلع داريّ عنجه نوتيّه .\r\nيختال بألوانه ، و يميس بزيفانه . يفضي كإفضاء الدّيكة ، و يؤرّ بملاقحه أرّ الفحول المغتلمة للضّراب . أحيلك من ذلك على معاينة ، لا كمن يحيل على ضعيف إسناده . و لو كان كزعم من يزعم أنّه يلقح بدمعة تسفحها مدامعه ، فتقف في ضفّتي جفونه ، و أنّ أنثاه تطعم ذلك ، ثمّ تبيض لا من لقاح فحل سوى الدّمع المنبجس ، لما كان ذلك بأعجب من مطاعمة الغراب .\r\n\r\nترجمه\r\n: يكى از عجيب‌ترين آن‌ها ( پرندگان ) از نظر آفرينش ، طاووس است كه خداوند آن را در موزون‌ترين شكل آفريد و با رنگ‌هاى مختلف به بهترين صورت رنگ‌آميزى نمود ؛ با بال و پرهايى كه شهپرهاى آن بر روى يكديگر قرار گرفته و به هم آميخته و دمى كه دامنهء آن را گسترده و بر زمين مىكشد . هنگامى كه طاووس به سوى جفت خود حركت مىكند ، دم خود را مىگشايد و همچون چترى ( بسيار زيبا ) بر سر خود سايبان مىسازد ؛ گويى بادبان كشتى است كه از سرزمين « دارين » مشك با خود آورده و ناخدا آن را برافراشته است . ( در\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nاين حال ) او با اين همه رنگ‌هاى زيبا غرق در غرور مىشود و با حركات متكبرانه به خود مىنازد ؛ همچون خروس با جفت خود مىآميزد و همانند حيوانات نر كه از طغيان شهوت به هيجان آمده‌اند با او در آميخته باردارش مىكند .\r\nبراى اثبات آن به مشاهدهء حسّى حواله مىكنم ؛ نه همچون كسى كه به دليل ضعيف ذهنى حواله مىكند و آن گونه كه بعضى پنداشته‌اند ، طاووس به وسيله اشكى كه از چشم خود فرو مىريزد جنس ماده را باردار مىكند به اين صورت كه قطره اشك در دو طرف پلك‌هاى جنس نر حلقه مىزند و مادهء او آن را مىنوشد سپس تخم مىگذارد ، بى آن كه با نر آميزش كرده باشد ، جز همان قطره اشكى كه از چشمش بيرون پريده است ، ( اين افسانه بى اساسى است و ) عجيب‌تر از افسانهء توليد مثل كلاغ نيست .\r\n\r\nشرح و تفسير عجيب‌ترين پرنده جهان\r\nبه دنبال بخش پيشين اين خطبه كه در آن سخن از شگفتىهاى جهان پرندگان به ميان آمده بود ، امام عليه السّلام در اين بخش از خطبه ، روى يكى از زيباترين و شگفت‌انگيزترين پرندگان دنيا يعنى « طاووس » انگشت مىگذارد ؛ همان پرنده‌اى كه در زيبايى و جمال ، ضرب المثل است تا آن جا كه از پرهاى زيبايش براى نشانه گزارى در قرآن‌ها و ساختن جارو براى غبار روبى از مكان‌هاى بسيار مقدّس استفاده مىشود . امام عليه السّلام به چند قسمت از ويژگىهاى اين پرنده اشاره مىفرمايد ؛ نخست مىفرمايد : « يكى از عجيب‌ترين آن‌ها ( پرندگان ) از نظر آفرينش ، طاووس است كه خداوند آن را در موزون‌ترين شكل آفريد و با رنگ‌هاى مختلف به بهترين صورت رنگ‌آميزى نمود ؛ با بال و پرهايى كه شهپرهاى آن بر روى يكديگر قرار گرفته و به هم آميخته و دمى كه دامنهء آن را گسترده و بر زمين مىكشد » ( و من أعجبها خلقا الطّاووس الّذي أقامه في أحكم تعديل ، و\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nنضّد « 1 » ألوانه في أحسن تنضيد ، بجناح أشرج « 2 » قصبه « 3 » ، و ذنب أطال مسحبه « 4 » ) .\r\nنخستين چيزى كه در طاووس جلب توجّه مىكند ، رنگ‌آميزى عجيب بال‌ها و دامنه دار بودن قسمت دم اوست كه به هنگام راه رفتن بر زمين كشيده مىشود و همچون عروسى زيبا كه لباس مخصوص شب زفاف را پوشيده ، خودنمايى مىكند .\r\nرنگ‌آميزى بال و پر طاووس را با هيچ بيانى نمىتوان وصف كرد ؛ جز اين كه انسان آن را ببيند و با چشم مشاهده كند و لذت برد و به آفريننده‌اش آفرين گويد .\r\nيكى از نكته‌هاى قابل توجّه و دقيق در جهان حيوانات اين است كه جنس نر براى جلب توجّه جنس ماده از عوامل مختلفى استفاده مىكند ؛ گاه از صداى زيبا و گاه از حركات موزون و گاه از جلوه‌هاى ديگر . امام عليه السّلام در ادامهء اين سخن به اين نكتهء باريك اشاره كرده ، مىفرمايد : « هنگامى كه طاووس به سوى جفت خود حركت مىكند ، دم خود را مىگشايد و همچون چترى ( بسيار زيبا ) بر سر خود سايبان مىسازد » ( إذا درج « 5 » إلى الأنثى نشره من طيّه « 6 » ، و سما به مطلّا « 7 » على رأسه ) .\r\n\r\n\r\n","description":"","footnote":"\r\n( 1 ) « نضّد » از مادهء « تنضيد » به معناى تركيب اشيايى با يكديگر و تنظيم آنهاست .\r\n( 2 ) « أشرج » از مادهء « اشراج » به معناى آميختن اشيايى با يكديگر يا داخل كردن طناب‌ها و ريسمان‌هاى يك كيسه ، يا يك صندوق در يكديگر آن را محكم بستن است .\r\n( 3 ) « قصب » به معناى « نى » و ساقه‌هاى تو خالى گياهان و مانند آن است .\r\n( 4 ) « مسحب » از مادهء « سحب » ( بر وزن سهو ) به معناى كشيدن يا كشيدن بر روى زمين است و « مسحب » در اين جا معناى مصدرى ، يا اسم مصدرى دارد .\r\n( 5 ) « درج » از مادهء « درج » ( بر وزن خرج ) به معناى راه افتادن به سوى مقصد و يا از پله بالا رفتن است و در خطبه ياد شده ، معناى اوّل را دارد ؛ به حركت آهسته كودك نيز اطلاق مىشود .\r\n( 6 ) « طىّ » به معناى تا كردن و پيچيدن است . « من طيّه » در خطبه مزبور به معناى « بعد طيّه » است . اشاره به اين كه طاووس ، بال‌هاى خود را كه پيچيده است از هم باز مىكند .\r\n( 7 ) « مطلّ » از مادهء « طلّ » ( بر وزن حلّ ) به معناى مشرف شده و از بالا نگريستن است و در اين جا به معناى اوّل است .\r\n","page_name":" 369 ","page_number":369},
  {"content":"\r\n\r\nچتر زدن طاووس به راستى از زيبايىهاى جهان آفرينش است . به راستى چگونه مىتواند اين پرهاى زيبا را ناگهان به صورت چترى درآورد كه نظم خاصى بر آن و بر تمام رنگ‌هايش حكمفرما باشد ؟ ! سپس امام عليه السّلام در مورد آن تشبيهى بيان كرده ، مىفرمايد : « گويى بادبان كشتى است كه از سرزمين « دارين » مشك با خود آورده و ناخدا آن را برافراشته است » ( كأنّه قلع « 1 » داريّ « 2 » عنجه « 3 » نوتيّه « 4 » ) .\r\nاين تشبيه ممكن است از اين نظر باشد كه به هنگام حركت بادبان را به سوى مقصد مىگشايند و در ضمن ، زيبايى خاصى به كشتى مىدهد . طاووس نيز به هنگام حركت براى جفت‌گيرى ، چتر خود را مىگشايد تا با زيبايىهايش جلب توجّه جفت خود كند و به مقصودش نايل گردد .\r\nو در ادامهء سخن مىافزايد : « ( در اين حال ) او با اين همه رنگ‌هاى زيبا غرق در غرور مىشود و با حركات متكبّرانه به خود مىنازد ؛ همچون خروس با جفت خود مىآميزد و همانند حيوانات نر كه از طغيان شهوت به هيجان آمده‌اند با او در آميخته باردارش مىكند » ( يختال « 5 » بألوانه ، و يميس « 6 » بزيفانه « 7 » . يفضي « 8 » كإفضاء الدّيكة ، و\r\n\r\n\r\n","description":"","footnote":"\r\n( 1 ) « قلع » به بادبان كشتى گفته مىشود .\r\n( 2 ) « دارىّ » منسوب به « دارين » محلى در « بحرين » بوده كه مركز تجارت مشك محسوب مىشده است و مفهوم جملهء ياد شده اين است كه طاووس چتر خود را بر سرش بلند مىكند ؛ گويى بادبان كشتى است كه از سرزمين دارين ، مشك با خود آورده است .\r\n( 3 ) « عنج » از مادهء « عنج » ( بر وزن رنج ) به معناى كشيدن و بستن است .\r\n( 4 ) « نوتى » به معناى ناخدا و كشتىبان است و در اصل از مادهء « نوت » ( بر وزن فوت ) به معناى اين طرف و آن طرف حركت كردن است و اطلاق اين واژه بر ناخدا به سبب آن است كه كشتى را به هر طرف كه بخواهد متمايل مىسازد .\r\n( 5 ) « يختال » از مادهء « اختيال » به معناى تكبر و غرور است كه معمولا از خيال و پندار برترى بر ديگران پيدا مىشود .\r\n( 6 ) « يميس » از مادهء « ميس » ( بر وزن شيث ) به معناى حركت كردن متكبّرانه است .\r\n( 7 ) « زيفان » به معناى راه رفتن متكبّرانه است و تأكيدى است بر جملهء ( يميس ) .\r\n( 8 ) « يفضى » از مادهء « افضاء » كنايه از آميزش جنسى است و در اصل به معناى توسعه دادن است ( ريشهء اصلى آن فضاست ) .\r\n","page_name":" 370 ","page_number":370},
  {"content":"\r\n\r\nيؤرّ « 9 » بملاقحه « 10 » أرّ الفحول المغتلمة « 11 » للضّراب « 12 » ) .\r\nاين سخن در واقع مقدمه‌اى است براى ابطال بعضى از خرافات كه در مورد اين پرنده در ميان عوام موجود است ( و چه بسيارند خرافاتى كه عوام براى عجايب حيوانات ساخته‌اند ! ) لذا به دنبال آن چنين مىفرمايد : « من اين موضوع را با چشم خود ديده‌ام و براى اثبات آن به مشاهدهء حسّى حواله مىكنم ؛ نه همچون كسى كه به دليل ضعيف ذهنى حواله كند » ( آرى آن چه دربارهء توليد مثل طاووس گفتم با چشم خود ديده‌ام ؛ امرى است حسّى نه خيالى و پندارى ) ( أحيلك من ذلك على معاينة ، لا كمن يحيل على ضعيف إسناده ) .\r\nسپس در ادامهء اين سخن مىافزايد : « و آن گونه كه بعضى پنداشته‌اند ، طاووس به وسيله اشكى كه از چشم خود فرو مىريزد جنس ماده را باردار مىكند به اين صورت كه قطره اشك در دو طرف پلك‌هاى جنس نر حلقه مىزند و مادهء او آن را مىنوشد سپس تخم مىگذارد ، بى آن كه با نر آميزش كرده باشد ، جز همان قطره اشكى كه از چشمش بيرون پريده است ، ( افسانهء بى اساسى است ) و اين عجيب‌تر از افسانهء توليد مثل كلاغ نيست » ( و لو كان كزعم من يزعم أنّه يلقح بدمعة تسفحها « 13 » مدامعه « 14 » ، فتقف\r\n\r\n\r\n","description":"","footnote":"\r\n( 9 ) « يؤرّ » از مادهء « أرّ » ( بر وزن شرّ ) به معناى آميزش جنسى است .\r\n( 10 ) « ملاقح » جمع « ملحقة » به معناى آلت تناسلى است و در اصل از مادهء لقاح به معناى باردار كردن گرفته شده است .\r\n( 11 ) « مغتلمة » از مادهء « غلمة » ( بر وزن لقمه ) به معناى شدت شهوت جنسى گرفته شده است و « فحول مغتلمة » به معناى حيوانات نرى است كه از شدت شهوت به هيجان آمده‌اند .\r\n( 12 ) « ضراب » به معناى جفت‌گيرى و آميزش جنسى است .\r\n( 13 ) « تسفح » از مادهء « سفح » ( بر وزن محو ) به معناى جريان خون يا اشك است و « سفاح » به معناى خون‌ريز مىباشد .\r\n( 14 ) « مدامع » جمع « مدمع » ( بر وزن منبر ) به معناى مجراى اشك است و « دمع » به اشك گفته مىشود .\r\n","page_name":" 371 ","page_number":371},
  {"content":"\r\n\r\nفي ضفّتي « 1 » جفونه « 2 » ، و أنّ أنثاه تطعم ذلك ، ثمّ تبيض لا من لقاح فحل سوى الدّمع المنبجس « 3 » ، لما كان ذلك بأعجب من مطاعمة « 4 » الغراب ) .\r\nاشاره به اين كه نبايد از چنين خرافه‌اى دربارهء طاووس تعجب كرد ؛ زيرا عجيب‌تر از آن را دربارهء كلاغ گفته‌اند . مىگويند : كلاغ ، آميزش جنسى ندارد ؛ بلكه به هنگامى كه مىخواهد جنس ماده را باردار كند منقار خود را در منقار او مىنهد و كمى آبى كه در چينه‌دان او هست به ماده منتقل مىكند و او باردار مىشود ؛ در حالى كه اين سخن باطل است و بارها آميزش جنسى كلاغ مشاهده شده است ؛ هر چند سعى دارد دور از انظار انسان‌ها باشد و لذا آميزش جنسى او كه يك امر پنهانى است در زبان عربى ضرب المثل شده است و گفته‌اند : « أخفى من سفاد الغراب ؛ پنهان‌تر از آميزش جنسى كلاغ » .\r\nممكن است سرچشمهء اين اشتباه آن باشد كه بسيارى از پرندگان ، قبل از آميزش جنسى ، منقار در منقار هم مىنهند و اين سبب اشتباه بعضى شده است . ممكن است شبيه آن در مورد اشك طاووس وجود داشته باشد كه قبل از آميزش جنسى ، جنس ماده اشك جنس نر را مىنوشد . « 5 »\r\n\r\n\r\n","description":"","footnote":"\r\n( 1 ) « ضفه » به معناى ساحل دريا يا نهر است و در خطبهء ياد شده پلك‌ها تشبيه به ساحل نهر شده است .\r\n( 2 ) « جفون » جمع « جفن » ( بر وزن جفت ) به معناى پلك چشم است .\r\n( 3 ) « منبجس » از مادهء « انبجاس » از ريشهء « بجس » ( بر وزن نحس ) به معناى بيرون ريختن آب به صورت خفيف و ملايم است .\r\n( 4 ) « مطاعمه » از مادهء « طعم » به معناى غذا خوردن با يكديگر است و سپس به كار حيواناتى كه منقارهاى خود را در يكديگر داخل مىكنند ، گفته شده است ؛ گويا هر يك به ديگرى غذا مىدهد .\r\n( 5 ) بنابر آن چه ذكر شد ، جواب قضيه شرطيه « و لو كان . . . » جملهء « لما كان ذلك با عجب . . . » مىباشد .\r\n","page_name":" 372 ","page_number":372},
  {"content":"\r\n\r\nممكن است اين سؤال پيش آيد كه امام عليه السّلام چه اصرارى دارد كه اين موضوع خرافى را دربارهء طاووس يا كلاغ نقل كند ، در حالى كه اگر چنين مىبود از شگفتىهاى خلقت محسوب مىشد ؟\r\nپاسخ اين است كه اگر مردم براى اثبات عجايب خلقت به دنبال خرافات بروند ، واقعيت‌ها نيز متزلزل مىشود و نتيجهء مطلوب از آن‌ها گرفته نمىشود .\r\nسؤال ديگرى كه در اين جا مطرح شده اين است كه در حجاز ، طاووسى وجود نداشته است كه امام عليه السّلام بارها لقاح جنس نر و ماده آن را ديده باشد و از آن سخن بگويد .\r\nابن ابى الحديد در پاسخ اين سؤال ( در شرح اين خطبه ) چنين مىگويد : گر چه به حسب ظاهر در مدينه چنين پرونده‌اى وجود نداشت ، ولى مولا على عليه السّلام اين خطبه را در كوفه خوانده است كه همه چيز از همه جا به آن جا آورده مىشد ؛ حتى هدايا و صفاياى پادشاهان ؛ بنابر اين جاى تعجب نيست كه حضرت ، طاووس و حركات آن را با چشم مبارك خود ديده باشد . « 1 »\r\n* * *\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 9 ، صفحهء 270 .\r\n","page_name":" 373 ","page_number":373},
  {"content":"\r\n . \r\n","description":"","footnote":"","page_name":" 374 ","page_number":374},
  {"content":"\r\n\r\n\r\nبخش سوّم\r\nتخال قصبه مداري من فضّة ، و ما أنبت عليها من عجيب داراته ، و شموسه خالص العقيان ، و فلذ الزّبرجد . فإن شبّهته بما أنبتت الأرض قلت :\r\nجنى جني من زهرة كلّ ربيع . و إن ضاهيته بالملابس فهو كموشيّ الحلل ، أو كمونق عصب اليمن . و إن شاكلته بالحليّ فهو كفصوص ذات ألوان ، قد نطّقت باللّجين المكلّل . يمشي مشي المرح المختال ، و يتصفّح ذنبه و جناحيه ، فيقهقه ضاحكا لجمال سرباله ، و أصابيغ وشاحه ؛ فإذا رمى ببصره إلى قوائمه زقا معولا بصوت يكاد يبين عن استغاثته ، و يشهد بصادق توجّعه ، لأنّ قوائمه حمش كقوائم الدّيكة الخلاسيّة . و قد نجمت من ظنبوب ساقه صيصية خفيّة .\r\n\r\nترجمه\r\n: ( هرگاه به بال و پر طاووس بنگرى ) گمان مىكنى كه نىهاى وسط پرهاى او همچون شانه‌هايى است كه از نقره ساخته شده و آن چه بر آن از حلقه‌ها و هاله‌هاى عجيب خورشيد مانند روئيده طلاى ناب و قطعات زبرجد است ! هرگاه بخواهى آن را به آن چه زمين ( به هنگام بهار ) مىروياند تشبيه كنى ، مىگويى دسته گلى است كه از شكوفه‌هاى گل‌هاى بهارى چيده شده ( و با نظم خاصى در كنار هم قرار گرفته است ) و اگر بخواهى آن را به لباس‌ها ( و پرده‌هاى رنگارنگ ) تشبيه كنى ، همچون حله‌هاى\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nزيباى پر نقش و نگار يا پرده‌هاى رنگارنگ يمنى است و اگر آن را با زيورها مقايسه كنى ، همچون نگين‌هاى رنگارنگى است كه در نوارى از نقره كه با جواهرات ، زينت يافته در تاجى قرار گرفته است .\r\nاو همچون كسى كه به خود مىبالد با عشوه و ناز گام بر مىدارد ؛ گاه سر را بر مىگرداند و به دم ( زيبا ) و دو بالش مىنگرد ؛ ناگهان از زيبايى فوق‌العاده‌اى كه پر و بالش به او بخشيده و رنگ‌هايى كه همچون لؤلؤ و جواهر به هم درآميخته قهقهه سر مىدهد ؛ اما همين كه ( خم مىشود و به ) پاهاى ( زشت ) خود نظر مىافكند آن چنان ( ناراحت مىگردد كه ) صداى گريه او بلند مىشود ؛ فريادى كه استغاثه جان كاهش از آن آشكار است و گواه صادق دردى است كه در درون دارد ! چه اين كه پاهايش همچون پاهاى خروس خلاسى باريك ( و تيره رنگ و زشت ) است و در گوشه‌اى از ساق پايش ناخنى مخفى روييده شده .\r\n\r\nشرح و تفسير ترسيم دقيق و بسيار ظريفى از بال و پر طاووس\r\nدر اين بخش از خطبه امام عليه السّلام در ادامهء عجايب آفرينش طاووس به وصف بال و پرهاى رنگين و شگفت‌انگيز او مىپردازد و با فصاحت و بلاغت و تشبيهات بسيار زيبايى آن را شرح مىدهد ؛ مىفرمايد : « ( هر گاه به بال و پر طاووس بنگرى ) گمان مىكنى كه نىهاى وسط پرهاى او همچون شانه‌هايى است كه از نقره ساخته شده و آن چه بر آن از حلقه‌ها و هاله‌هاى عجيب خورشيد مانند روئيده ، طلاى خالص و قطعات زبرجد است ! » ( تخال قصبه « 1 » مداري « 2 » من فضّة ، و ما أنبت عليها من عجيب داراته « 3 » ، و\r\n\r\n\r\n","description":"","footnote":"\r\n( 1 ) « قصب » به معناى نىهاى مخصوصى است كه در لابه‌لاى پرها قرار دارد .\r\n( 2 ) « مدارى » جمع « مدرى » ( بر وزن املا ) به معناى شانه است .\r\n( 3 ) « دارت » جمع « داره » به معناى حلقه يا هاله اطراف ماه است .\r\n","page_name":" 376 ","page_number":376},
  {"content":"\r\n\r\nشموسه خالص العقيان « 1 » ، و فلذ « 2 » الزّبرجد « 3 » ) .\r\nآن‌ها كه پر طاووس را ديده‌اند مىدانند رنگ‌آميزى آن فوق‌العاده زيباست و انواع رنگ‌ها به صورت شفاف در آن ديده مىشود ! ولى از ميان رنگ‌هايش دو رنگ بيش‌تر جلب توجّه مىكند : رنگ زرد - كه همچون طلاى خالص مىدرخشد - و رنگ سبز كه همانند قطعات زبرجد است . ( همان سنگ گران قيمت سبز رنگى كه در زينت آلات و تاج پادشاهان به كار مىرفته است ) و تكيه كردن امام عليه السّلام روى اين دو رنگ مخصوص كه بر ساير رنگ‌هاى بال طاووس غلبه دارد و زيبايى فوق العاده‌اى به آن مىبخشد به دليل همين معناست و جالب اين كه تمام ريشه‌هاى زيباى پر او بر « نى » سفيد رنگى روييده كه امام عليه السّلام آن را به نقره تشبيه فرموده است .\r\nسپس در توضيح بيش‌تر و بيان رساتر و گوياتر ، بال‌هاى طاووس را گاه به گل‌هاى رنگارنگ و متنوع بهارى و گاه به لباس گران قيمت پر زرق و برق و زمانى به تاج‌هايى كه آن را با انواع نگين‌ها مىآراستند ، تشبيه فرموده است ؛ مىفرمايد : « هر گاه بخواهى آن را به آن چه زمين ( به هنگام بهار ) مىروياند تشبيه كنى ، مىگويى دسته گلى است كه از شكوفه‌هاى گل‌هاى بهارى چيده شده ( و با نظم خاصى در كنار هم قرار گرفته است ) » .\r\nآرى ، اگر شخص با ذوقى گل‌هاى زيباى بهارى و شكوفه‌ها را به صورت زيبايى در كنار هم بچيند ، شبيه بال و پر طاووس مىشود ( فإن شبّهته بما أنبتت الأرض قلت :\r\nجنى « 4 » جني من زهرة كلّ ربيع ) .\r\nبه گفتهء بعضى از شارحان نهج البلاغه در بعضى از كشورها ده هزار نوع از شكوفه‌ها و گلها يافت مىشود كه هر يك زيبايى مخصوص به خود دارد . سپس امام عليه السّلام به سراغ\r\n\r\n\r\n","description":"","footnote":"\r\n( 1 ) « عقيان » به معناى طلا است .\r\n( 2 ) « فلذ » جمع « فلذة » ( بر وزن بدعة ) و به معناى قطعه است .\r\n( 3 ) « زبرجد » از سنگ‌هاى زينتى و گران قيمت است و رنگ‌هاى مختلفى دارد و از همه مشهورتر رنگ سبز آن است ؛ لذا هر چيز سبز خوش رنگى را به « زبرجد » تشبيه مىكنند .\r\n( 4 ) « جنى » به معناى چيده شده و نيز به معناى دسته گل ذكر شده است .\r\n","page_name":" 377 ","page_number":377},
  {"content":"\r\n\r\nتشبيه ديگرى مىرود و در تعبير زيبايى مىفرمايد : « هرگاه بخواهى آن را به لباس‌ها ( و پرده‌هاى رنگارنگ ) تشبيه كنى ، همچون پارچه‌هاى زيباى پر نقش و نگار يا پرده‌هاى رنگارنگ يمنى است » ( و إن ضاهيته « 1 » بالملابس فهو كموشيّ « 2 » الحلل ، أو كمونق « 3 » عصب اليمن ) .\r\nو سرانجام ، در تشبيه سوّم مىفرمايد : « و اگر آن را با زيورها مقايسه كنى ، همچون نگين‌هاى رنگارنگى است كه در نوارى از نقره كه با جواهرات ، زينت يافته در تاجى قرار گرفته است » ( و إن شاكلته بالحليّ فهو كفصوص « 4 » ذات ألوان ، قد نطّقت باللّجين « 5 » المكلّل « 6 » ) .\r\nشاهان سابق تاج‌هاى پر نقش و نگار و مملوّ از جواهر داشتند ، جواهرات را روى نوارى نصب مىكردند يا به وسيلهء نخ‌ها و سيم‌هاى باريكى به آن‌ها نظام مىبخشيدند و تاج خود را با آن زينت مىدادند .\r\nنىهايى كه در وسط بال‌هاى طاووس قرار دارد - همان گونه كه در عبارت گذشتهء امام عليه السّلام ذكر شد - كاملا سفيد و همچون نقره است و پرهايى كه دو طرف آن روييده است ؛ گويى جواهراتى است كه بر آن نصب شده .\r\nدر حقيقت ، نقش و نگارهاى زيبا و رنگارنگ ، به طور معمول در يكى از اين سه چيز است : دسته گل‌ها و لباس‌هاى رنگين و زينت آلات . امام عليه السّلام براى مجسم ساختن زيبايى\r\n\r\n\r\n","description":"","footnote":"\r\n( 1 ) « ضاهيته » از مادهء « مضاهاة » به معناى شباهت است .\r\n( 2 ) « موشى » به معناى پر نقش و نگار است . از مادهء « وشى » به معناى نقاشى كردن پارچه است و به معناى دروغ گفتن و سخن چينى نيز به كار رفته است .\r\n( 3 ) « مونق » به معناى زيبا و شگفت انگيز از مادهء « انق » ( بر وزن رمق ) به معناى زيبا شدن شده است .\r\n( 4 ) « فصوص » جمع « فص » ( بر وزن نص ) به معناى نگين است .\r\n( 5 ) « لجين » به معناى نقره است .\r\n( 6 ) « مكلل » به معناى تاجدار از مادهء « اكليل » به معناى تاج گرفته شده است و گاه بر چيزى كه به جواهرات تزيين شده اطلاق شده است .\r\n","page_name":" 378 ","page_number":378},
  {"content":"\r\n\r\nپرهاى طاووس از هر سه تشبيه در نهايت توانايى بر فصاحت و بلاغت استفاده فرموده است .\r\nامام عليه السّلام در ادامهء اين سخن به تشريح حال طاووس به هنگام راه رفتن و به خود نگريستن پرداخته و مىفرمايد : « او همچون كسى كه به خود مىبالد با عشوه و ناز گام بر مىدارد ؛ گاه سر را بر مىگرداند و به دم ( زيبا ) و دو بالش مىنگرد ؛ ناگهان از زيبايى فوق العاده‌اى كه پر و بالش به او بخشيده و رنگ‌هايى كه همچون لؤلؤ و جواهر به هم در آميخته قهقهه سر مىدهد ؛ اما همين كه ( خم مىشود و به ) پاهاى خود نظر مىافكند آن چنان ( ناراحت مىشود كه ) با گريه فرياد مىكشد فريادى كه استغاثه جان كاهش از آن آشكار است و گواه صادق دردى است كه در درون دارد ! چه اين كه پاهايش همچون پاهاى خروس خلاسى « 1 » باريك ( و تيره رنگ و زشت ) است و در گوشه‌اى از ساق پايش ناخنى مخفى روييده شده » ( يمشي مشي المرح « 2 » المختال « 3 » ، و يتصفّح ذنبه و جناحيه ، فيقهقه ضاحكا لجمال سرباله « 4 » ، و أصابيغ « 5 » و شاحه « 6 » ؛ فإذا رمى ببصره إلى قوائمه زقا « 7 » معولا « 8 » بصوت يكاد يبين عن استغاثته ، و يشهد\r\n\r\n\r\n","description":"","footnote":"\r\n( 1 ) « خلاسى » خروس دو رگه‌اى است كه تركيبى از خروس‌هاى هندى و فارسى است و رنگ آن تيره و در واقع ، حد وسط سياه و سفيد است . از مادهء « خلس » ( بر وزن نفس ) به معناى گندم گون و تيره رنگ ذكر شده است .\r\n( 2 ) « مرح » به معناى مست نعمت و قدرت است و از مادهء « مرح » ( بر وزن فرح ) به معناى شدت خوشحالى گرفته شده است .\r\n( 3 ) « مختال » به معناى متكبّر و خود برتر بين از مادهء « خيال » گرفته شده است .\r\n( 4 ) « سربال » به گفتهء راغب در مفردات به معناى پيراهن است و گاهى به هر گونه لباس نيز گفته شده است .\r\n( 5 ) « اصابيغ » همان گونه كه گفته شد ، جمع « اصباغ » و اصباغ جمع « صبغ » به معناى رنگ است .\r\n( 6 ) « وشاح » به معناى نوار پهن زيبايى است كه بر دوش مىافكنند و حمايل مىكنند .\r\n( 7 ) « زقا » از مادهء « زقو » ( بر وزن ضعف ) به معناى فرياد كشيدن است .\r\n( 8 ) « معول » به معناى كسى است كه صدا را به گريه بلند مىكند و از « عويل » گرفته شده است .\r\n","page_name":" 379 ","page_number":379},
  {"content":"\r\n\r\nبصادق توجّعه ، لأنّ قوائمه حمش « 1 » كقوائم الدّيكة الخلاسيّة . و قد نجمت « 2 » من ظنبوب « 3 » ساقه صيصية « 4 » خفيّة ) .\r\nامام عليه السّلام در اين بيان زيبا به نكتهء لطيفى اشاره كرده كه خداوند در كنار آن همه زيبايىهاى طاووس ، نقطهء ضعف و زشتىهايى هم در آن قرار داده است كه اگر يك زمان مغرور شود و از سر غرور و خودنمايى قهقههء شادى سر دهد ، هنگامى كه چشمش به كاستىهايش افتد ناله و فرياد دردآلودش بلند مىشود . در حقيقت ، اين نمونه‌اى است از جهان آفرينش كه خداوند حكيم براى جلوگيرى از غرور و طغيان ناشى از قدرت و قوّت ، در كنار آن ضعف‌ها و كاستىهايى قرار داده تا آن غرور غفلت‌زا مهار شود و تعادل برقرار گردد .\r\nبه دنبال جوانى و شادابى پيرى و ناتوانى و در كنار سلامت و تندرستى بيمارى ، به دنبال غنا ، فقر و در كنار اقبال دنيا ادبار آن را قرار داده است .\r\nآرى ، اين است يكى از فلسفه‌هاى بيمارىها و ناتوانىها و گرفتارىها و مشكلات .\r\n* * *\r\n\r\n\r\n","description":"","footnote":"\r\n( 1 ) « حمش » جمع « احمش » به معناى شخص يا چيزى است كه ساق او باريك باشد و گاه به معنى تيره رنگ نيز آمده است .\r\n( 2 ) « نجمت » از مادهء « نجم » ( بر وزن حجم ) به معناى روييدن و ظاهر شدن است .\r\n( 3 ) « ظنبوب » به معناى انحراف و كجى به سمت جلو است .\r\n( 4 ) « صيصة » به معناى خارى است كه در پاى مرغان مىباشد و گاه به معناى شانه‌اى است كه تار و پود پارچه را قبل از بافتن با آن مرتب مىكنند .\r\n","page_name":" 380 ","page_number":380},
  {"content":"\r\n\r\n\r\nبخش چهارم\r\nو له في موضع العرف قنزعة خضراء موشّاة . و مخرج عنقه كالإبريق ، و مغرزها إلى حيث بطنه كصبغ الوسمة اليمانيّة ، أو كحريرة ملبسة مرآة ذات صقال ، و كأنّه متلفّع بمعجر أسحم ؛ إلّا أنّه يخيّل لكثرة مائه ، و شدّة بريقه ، أنّ الخضرة النّاضرة ممتزجة به . و مع فتق سمعه خطّ كمستدقّ القلم في لون الأقحوان ، أبيض يقق ، فهو ببياضه في سواد ما هنالك يأتلق . و قلّ صبغ إلّا و قد أخذ منه بقسط ، و علاه بكثرة صقاله و بريقه ، و بصيص ديباجه و رونقه ، فهو كالأزاهير المبثوثة ، لم تربّها أمطار ربيع ، و لا شموس قيظ .\r\n\r\nترجمه\r\n: او در محل يال خود ، كاكلى دارد ؛ سبز رنگ و پر نقش و نگار و انتهاى گردنش همچون ابريق است و از گلوگاه تا روى شكمش به رنگ وسمهء يمانى ( سبز پر رنگ مايل به سياهى ) و گاه همچون حريرى است كه در بر كرده و مانند آينهء صيقلى شده مىدرخشد ، گويى بر اطراف گردنش معجرى است سياه رنگ كه به خود پيچيده ؛ ولى از كثرت شادابى و درخشندگى به نظر مىرسد كه رنگ سبز پر طراوتى با آن آميخته شده و در كنار گوشش خط باريك بسيار سفيدى همچون نيش قلم به رنگ گل بابونه كشيده شده كه بر اثر سفيدى درخشنده‌اش در ميان آن سياهى تلألؤ خاصّى دارد . كمتر رنگى ( در جهان ) يافت مىشود كه طاووس از آن بهره‌اى نگرفته باشد ؛ با اين فرق كه شفافيّت و\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nدرخشندگى و تلألؤ حرير مانند رنگ پرهاى او بر تمام رنگ‌هاى برترى دارد و ( در واقع ) همانند شكوفه‌هاى زيباى پراكندهء گل‌هاست ؛ با اين تفاوت كه نه باران بهارى آن را پرورش داده و نه حرارت و تابش آفتاب تابستان !\r\n\r\nشرح و تفسير ترسيم دقيقى از زيبايىهاى طاووس\r\nامام عليه السّلام در اين بخش از خطبه با فصاحت و بلاغت فوق‌العاده‌اى به كار گرفته است به پنج ويژگى اعجاب انگيز ديگر در طاووس اشاره كرده و نكات دقيقى از زيبايىهاى اين مظهر جمال و جلال خدا يادآور مىشود ، نخست مىفرمايد : « او در محل يال خود ، كاكلى دارد ؛ سبز رنگ و پر نقش و نگار » ( و له في موضع العرف « 1 » قنزعة « 2 » خضراء موشّاة « 3 » ) .\r\nيال حيوان كه عرب به آن « عرف » مىگويد ، موهاى بلندى است كه از بالاى شانه و پشت گردن تا پشت سر ادامه دارد و به ميان دو گوش منتهى مىشود و به صورت كاكل و تاجى در مىآيد و با توجّه به اين كه اين يال و كاكل در طاووس سبز برّاق پر نقش و نگار است ، زيبايى خيره كننده‌اى به او مىبخشد و انسان را به ياد مبدأ اين همه زيبايى و جمال مىاندازد .\r\nدر بيان دوّمين ويژگى او مىفرمايد : « و انتهاى گردنش همچون ابريق است و از گلوگاه تا روى شكمش به رنگ وسمهء يمانى ( سبز پر رنگ مايل به سياهى ) و گاه همچون حريرى است كه در بر كرده و مانند آينهء صيقلى شده مىدرخشد » ( و مخرج عنقه كالإبريق « 4 » ،\r\n\r\n\r\n","description":"","footnote":"\r\n( 1 ) « العرف » به معناى يال است .\r\n( 2 ) « قنزعة » به معناى كاكل است .\r\n( 3 ) « موشاة » پر نقش و نگار .\r\n( 4 ) « ابريق » به گفته بعضى از ريشهء فارسى « ابريز » گرفته شده و به معناى آفتابه مخصوصى است كه معمولا براى شستن دست و دهان قبل و بعد از غذا خوردن يا براى ريختن گلاب در مهمانىها به كار مىرود و لوله و گردن آن با انحناى خاصى به شكلى زيبا ساخته شده .\r\n","page_name":" 382 ","page_number":382},
  {"content":"\r\n\r\nو مغرزها « 1 » إلى حيث بطنه كصبغ الوسمة « 2 » اليمانيّة ، أو كحريرة ملبسة مرآة ذات صقال « 3 » ) .\r\nدر سوّمين ويژگى مىفرمايد : « گويى بر اطراف گردنش معجرى است سياه رنگ كه به خود پيچيده ؛ ولى از كثرت شادابى و درخشندگى به نظر مىرسد كه رنگ سبز پر طراوتى با آن آميخته شده » ( و كأنّه متلفّع « 4 » بمعجر « 5 » أسحم « 6 » ؛ إلّا أنّه يخيّل لكثرة مائه ، و شدّة بريقه ، أنّ الخضرة النّاضرة ممتزجة به ) .\r\nسپس در چهارمين ويژگى مىافزايد : « و در كنار گوشش خط باريك بسيار سفيدى همچون نيش قلم به رنگ گل بابونه كشيده شده كه بر اثر سفيدى درخشنده‌اش در ميان آن سياهى تلألؤ خاصّى دارد » ( و مع فتق سمعه خطّ كمستدقّ « 7 » القلم في لون الأقحوان « 8 » ، أبيض يقق « 9 » ، فهو ببياضه في سواد ما هنالك يأتلق « 10 » ) .\r\nو سرانجام در بيان پنجمين ويژگى مىفرمايد : « كمتر رنگى ( در جهان ) يافت مىشود كه طاووس از آن بهره‌اى نگرفته باشد ؛ با اين فرق كه شفافيّت و درخشندگى و تلألؤ حرير\r\n\r\n\r\n","description":"","footnote":"\r\n( 1 ) « مغرز » محل قرار گرفتن يا محل فرو رفتن چيزى است .\r\n( 2 ) « وسمه » رنگ خاصى بوده كه ابرو يا محاسن را با آن رنگ مىكردند .\r\n( 3 ) « صقال » و صيقل به يك معناست .\r\n( 4 ) « متلفع » به معناى پيچيده شده از مادهء « لفع » ( بر وزن نفع ) به معناى فرا گرفتن و گرداگرد چيزى را پوشاندن است .\r\n( 5 ) « معجر » ، روسرى و مقنعه .\r\n( 6 ) « اسحم » به معناى سياه است .\r\n( 7 ) « مستدق » به معناى باريك و نازك است و از مادهء « دق » ( بر وزن حق ) گرفته شده .\r\n( 8 ) « أقحوان » به معناى بابونهء سفيد است .\r\n( 9 ) « يقق » به معناى بسيار سفيد از مادهء « يقوقه » گرفته شده است .\r\n( 10 ) « يأتلق » يعنى مىدرخشد از مادهء « ألق » ( بر وزن دلق ) گرفته شده .\r\n","page_name":" 383 ","page_number":383},
  {"content":"\r\n\r\nمانند رنگ پرهاى او بر تمام رنگ‌هاى برترى دارد و ( در واقع ) همانند شكوفه‌هاى زيباى پراكندهء تمام گل‌هاست ؛ با اين تفاوت كه نه باران بهارى آن را پرورش داده و نه حرارت و تابش آفتاب تابستان ! » ( و قلّ صبغ إلّا و قد أخذ منه بقسط ، و علاه بكثرة صقاله و بريقه « 1 » ، و بصيص « 2 » ديباجه و رونقه « 3 » ، فهو كالأزاهير المبثوثة ، لم تربّها أمطار ربيع ، و لا شموس قيظ « 4 » ) .\r\nدقّت در اين ويژگىهاى پنج گانهء طاووس علاوه بر آن چه بخش‌هاى پيشين گذشت از يك سو عظمت و قدرت خيره كنندهء نقاش چيره دستى را نشان مىدهد كه اين همه زيبايى و شادابى و طراوت را در يك موجود جمع كرده و آن را به صورت نمونه‌اى از تمام زيبايىها آفريده است كه دقّت در همين آفريده ، انسان را به آفريدگار مىرساند و اگر هيچ دليلى بر وجود پروردگار جز همين مخلوق بديع نبود براى پى بردن به خالقش كافى بود و هر قدر انسان در آن بيش‌تر دقّت مىكند در برابر عظمت و جلال آفريدگارش خاضع‌تر مىشود و سرانجام زبانش به اين شعر شاعر باذوق مترنّم مىگردد :\r\n زيبندهء ستايش آن آفريدگارى است * كارد چنين دل آويز نقشى ز ماه و طينى \r\nو از سوى ديگر به عظمت اين بزرگ معلّم توحيد و دقّت بىنظير او در تشريح شگفتىها و زيبايىهاى جهان آفرينش و راهنمايى خلق به سوى خالق آفرين مىگويد و به يقين هيچ كس تاكنون در وصف زيبايىهاى طاووس اين چنين سخن نگفته است .\r\n* * *\r\n\r\n\r\n","description":"","footnote":"\r\n( 1 ) « بريق » به معناى درخشندگى از مادهء برق گرفته شده است .\r\n( 2 ) « بصيص » به معناى درخشش و تلألؤ است .\r\n( 3 ) « رونق » به معناى زيبايى از مادهء « رنق » ( بر وزن رنگ ) .\r\n( 4 ) « قيظ » به چلهء تابستان و شدت حرارت است .\r\n","page_name":" 384 ","page_number":384},
  {"content":"\r\n\r\n\r\nبخش پنجم\r\nو قد ينحسر من ريشه ، و يعرى من لباسه ، فيسقط تترى ، و ينبت تباعا ، فينحتّ من قصبه انحتات أوراق الأغصان ، ثمّ يتلاحق ناميا حتّى يعود كهيئته قبل سقوطه ، لا يخالف سالف ألوانه ، و لا يقع لون في غير مكانه ! و إذا تصفّحت شعرة من شعرات قصبه أرتك حمرة ورديّة ، و تارة خضرة زبرجديّة ، و أحيانا صفرة عسجديّة ، فكيف تصل إلى صفة هذا عمائق الفطن ، أو تبلغه قرائح العقول ، أو تستنظم وصفه أقوال الواصفين ! و أقلّ أجزائه قد أعجز الأوهام أن تدركه ، و الألسنة أن تصفه ! فسبحان الّذي بهر العقول عن وصف خلق جلّاه للعيون ، فأدركته محدودا مكوّنا ، و مؤلّفا ملوّنا ؛ و أعجز الألسن عن تلخيص صفته ، و قعد بها عن تأدية نعته !\r\n\r\nترجمه\r\n: گاه او ( طاووس ) از پرهايش بيرون مىآيد و لباسش را از تن خارج مىكند . ( آرى ) پرهاى او پىدرپى و به دنبال آن پشت سر هم مىرويند . پويش پرها ، از نى آن‌ها ، همچون ريزش برگ‌ها از شاخه‌ها ( در فصل پاييز ) فرو مىريزد ، سپس رشد و نمو مىكند ، تا بار ديگر به شكل نخست درآيد ( با اين حال ) با رنگ‌هاى سابق هيچ تفاوتى پيدا نمىكنند و رنگى به جاى رنگ ديگر نمىنشيند . اگر تارى از تارهاى پر او را بررسى كنى گاه سرخ گلرنگ را به تو نشان مىدهد و گاه رنگ سبز زبرجدى و زمانى زرد طلايى ( و هر يك جلوهء خاص خود را دارد ) راستى چگونه فكرهاى عميق و عقل خداداد مىتواند به ( اسرار )\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nاين ويژگىها راه يابد يا گفتار وصف كنندگان صفت آن را بيان كند و به نظم آورد ؛ حال آن كه ، كوچك‌ترين اجزاى آن افكار ژرف انديش را از درك خود ناتوان ساخته و زبان‌ها را از وصف كردن بازداشته است .\r\nمنزه است آن كس كه عقل‌ها را در وصف مخلوقى كه در چشم‌ها آشكارش ساخته ، ناتوان كرده ؛ به همين جهت آن را ( تنها به صورت ) موجودى محدود و تركيبى پر نقش و نگار درك مىكند و زبان‌ها را از شرح وصف آن عاجز ساخته و از اداى حق وصفش ناتوان نموده است ( با اين حال چگونه مىتوان انتظار داشت كه عقل و خرد به كنه ذات و صفات آفريدگار اين مخلوق برسد ؟ )\r\n\r\nشرح و تفسير به راستى عقل در وصفش حيران است\r\nامام عليه السّلام در اين بخش كه آخرين سخنان را دربارهء « طاووس » بيان مىفرمايد به دو نكتهء جالب ديگر اشاره مىكند :\r\nنخست مىفرمايد : « گاه او از پرهايش بيرون مىآيد و لباسش را از تن خارج مىكند .\r\nپرها پشت سر هم مىريزند و به دنبال آن پى در پى مىرويند . پويش پرها ، از نى آن‌ها ، همچون ريزش برگ‌ها از شاخه‌ها ( در فصل پاييز ) فرو مىريزد ، سپس رشد و نمو مىكند ، تا بار ديگر به شكل نخست درآيد » ( و قد ينحسر « 1 » من ريشه ، و يعرى من لباسه ، فيسقط تترى « 2 » ، و ينبت تباعا ، فينحتّ « 3 » من قصبه انحتات أوراق الأغصان ،\r\n\r\n\r\n","description":"","footnote":"\r\n( 1 ) « ينحسر » يعنى برهنه مىشود و مكشوف مىگردد ؛ از مادهء « حصر » ( بر وزن نصر ) به معناى برهنه شدن گرفته شده است .\r\n( 2 ) « تترى » از مادهء « وتر » به معناى يك تا شدن گرفته شده و « تترى » يعنى يك پشت سر ديگرى در مىآيد .\r\n( 3 ) « ينحت » يعنى فرو مىريزد از مادهء « نحت » ( بر وزن تخت ) به معناى تراشيدن گرفته شده است .\r\n","page_name":" 386 ","page_number":386},
  {"content":"\r\n\r\nثمّ يتلاحق ناميا حتّى يعود كهيئته قبل سقوطه ) .\r\nسپس مىافزايد : « ( با اين حال ) با رنگ‌هاى سابق هيچ تفاوتى پيدا نمىكنند و رنگى به جاى رنگ ديگر نمىنشيند » ( لا يخالف سالف ألوانه ، و لا يقع لون في غير مكانه ! ) .\r\nشك نيست كه پرهاى طاووس يا آن همه زيبايى و جلا و شفافيت با گذشت زمان ، ممكن است آسيب‌هايى ببيند يا گرد و غبار كهنگى بر آن بنشيند ؛ از اين رو آفريدگار توانا ، هر سال لباس كهنهء او را از او مىگيرد و لباس زيباى نوينى بر تن او مىپوشاند تا هميشه و در هر زمان ، زيبا و جذاب باشد . در فصل خزان كه برگ‌ها از درختان فرو مىريزند ، پويش پرهاى او نيز فرو مىريزد و در آغاز بهار كه درختان ، برگ و شكوفه مىكنند پويش نوينى در كنار « نى » هاى محكم به جاى مانده‌اند مىرويد و جالب اين كه رنگ‌آميزى پوش‌هاى جديد ، دقيقا مانند پوش‌هاى قديم است ، خداوند چه تأثير و خاصيتى در اين نىهاى سفيد رنگ نقره‌گون آفريده كه دقيقا همان پوش‌هاى لطيف را با همان رنگ‌هاى بى كم و كاست از خود بيرون مىدهد ؛ دقيقا همچون ساقه‌هاى درختان و برگ و شكوفه‌هاى آنان .\r\nسپس امام عليه السّلام به نكتهء لطيف ديگرى اشاره كرده ، مىفرمايد : « اگر تارى از تارهاى پر او را بررسى كنى گاه سرخ گلرنگ را به تو نشان مىدهد و گاه رنگ سبز زبرجدى و زمانى زرد طلايى ( و هر يك جلوهء خاص خود را دارد ) » ( و إذا تصفّحت شعرة من شعرات قصبه أرتك حمرة ورديّة ، و تارة خضرة زبرجديّة ، و أحيانا صفرة عسجديّة « 1 » ) .\r\nاز آن جا كه روى پرهاى طاووس ، دايره‌هاى زيبايى به رنگ‌هاى مختلف است ، اين رنگ‌ها روى هر تارى از پوش‌ها تقسيم شده ؛ به طورى كه هر تارى از آن ، رنگ‌هاى گوناگونى دارد و اين از شگفتىهاى جهان آفرينش است ؛ زيرا معمولا در حيوانات ، تار موها اگر به رنگ‌هاى مختلف باشد ، هر تار به يك رنگ است ؛ ولى در طاووس قسمت\r\n\r\n\r\n","description":"","footnote":"\r\n( 1 ) « عسجديه » به معناى طلايى است و از « عسجد » به معناى طلا گرفته شده .\r\n","page_name":" 387 ","page_number":387},
  {"content":"\r\n\r\nپايين تار به رنگى ، وسط آن به رنگى و بالاى آن نيز به رنگى ديگر است و چنان با تارهاى ديگر هماهنگ شده كه دوايرى زيبا با رنگ‌هاى بسيار متنوع و جذاب به وجود مىآورد ؛ از اين گذشته ، تابش نور از زاويه‌هاى مختلف نيز به آن انعكاس متفاوت مىدهد .\r\nو در پايان اين بخش ، امام عليه السّلام چنين نتيجه‌گيرى مىكند : « راستى چگونه فكرهاى عميق و عقل و خرد خداداد مىتواند به ( اسرار ) اين ويژگىها راه يابد ؟ يا گفتار وصف كنندگان صفت آن را كند و به نظم آورد ؛ حال آن كه ، كوچك‌ترين اجزاى آن افكار ژرف انديش را از درك خود ناتوان ساخته و زبان‌ها را از وصف كردن بازداشته است » ( فكيف تصل إلى صفة هذا عمائق « 1 » الفطن ، أو تبلغه قرائح « 2 » العقول ، أو تستنظم وصفه أقوال الواصفين ! و أقلّ أجزائه قد أعجز الأوهام أن تدركه ، و الألسنة أن تصفه ! ) .\r\nآرى ، آن جا كه انسان آگاه و ژرف انديش نتواند شگفتىهاى يك پر طاووس را شرح دهد و از درك و وصف آن عاجز ماند ، شرح مجموعهء جهان خلقت چگونه خواهد بود ؟ ! ! امام عليه السّلام در پايان اين بخش ، علاوه بر نتيجه‌گيرى روشن و آشكار در موضوع خداشناسى و پى بردن از شگفتىهاى مخلوق و عظمت و قدرت و علم خالق ، به نتيجه‌گيرى ديگرى نيز دست مىزند و آن اين كه جايى كه ما قادر به شناخت دقيق و عميق يك موجود ، از اين همه مخلوقات نيستيم چگونه انتظار داريم كه به كنه ذات و صفات خالق برسيم و او را آن چنان كه هست بشناسيم ؛ مىفرمايد : « منزه است آن كس كه عقل‌ها را از وصف مخلوقى كه در چشم‌ها آشكارش ساخته ، ناتوان كرده است ؛ به همين جهت آن را ( تنها به صورت ) موجودى محدود و تركيبى پر نقش و نگار درك مىكند و زبان‌ها را از شرح وصف آن عاجز ساخته و از اداى حق وصف كردن ناتوان كرده است » ( با اين حال چگونه مىتوان انتظار داشت كه عقل و خرد به كنه ذات و صفات\r\n\r\n\r\n","description":"","footnote":"\r\n( 1 ) « عمائق » جمع « عميقه » به معناى دقيق و عميق است .\r\n( 2 ) « قرائح » جمع « قريحة » به معناى ذهن و هوشى است كه خدا در سرشت او قرار داده است .\r\n","page_name":" 388 ","page_number":388},
  {"content":"\r\n\r\nآفريدگار اين مخلوق برسد ؟ ) « 1 » ( فسبحان الّذي بهر « 2 » العقول عن وصف خلق جلّاه « 3 » للعيون ، فأدركته محدودا مكوّنا ، و مؤلّفا ملوّنا ؛ و اعجز الألسن عن تلخيص « 4 » صفته ، و قعد بها عن تأدية نعته ! ) .\r\n\r\nنكته شگفتىهاى طاووس !\r\nهرگاه درست بنگريم همه چيز در جهان آفرينش ، عجيب است ؛ ولى بعضى از بعضى عجيب‌تر و شگفت‌انگيزتر است كه از جملهء آن‌ها طاووس است .\r\nاين پرنده در زيبايى بىنظير و به همين دليل ، همواره ضرب المثل است . پرهاى او كه به رنگ‌هاى بسيار مختلف و جذّاب و درخشنده رنگ‌آميزى شده در حال عادى به دنبال او بر زمين كشيده مىشود ؛ ولى آن گاه كه چتر مىزند ، منظرهء فوق‌العاده زيبايى پديد مىآورد و اگر در برابر جنس ماده باشد اين كار را سريع‌تر انجام مىدهد تا او را به سوى خود جلب كند . گر چه پرهاى زيبا و چتر زدن مربوط به جنس نر است ، ولى به صورت عروسى در مىآيد كه زيباترين لباس‌هاى شب زفاف را پوشيده است .\r\nاو از خود لذت مىبرد و با كبر و غرور راه مىرود و گاه قهقهه‌هاى شادى سر مىدهد .\r\n\r\n\r\n","description":"","footnote":"\r\n( 1 ) طبق تفسير ياد شده تمام ضميرهايى كه در اين جملات است به خلق يعنى « طاووس » بر مىگردد و بسيارى از شارحان نهج البلاغه نيز همين گونه فهميده‌اند ؛ هر چند بعضى به اجمال و ابهام از آن گذشته‌اند . اين احتمال نيز وجود دارد كه ضمير در جملهء « اعجز الالسن عن تلخيص صفته » و همچنين در جملهء « عن تأدية نعته » به ذات پاك خدا برگردد . بنابر اين مفهوم جمله چنين مىشود : جايى كه عقول از درك اوصاف مخلوقى ناتوانند چگونه مىتوانند به كنه ذات صفات خالق برسند ؟\r\n( 2 ) « بهر » از مادهء « بهر » ( بر وزن نهر ) به معناى غلبه يافتن و چيره شدن گرفته شده است .\r\n( 3 ) « جلّاه » يعنى آن را آشكار ساخت و از مادهء « جلاء » گرفته شده است .\r\n( 4 ) « تلخيص » هم به معناى شرح دادن و هم به معناى خلاصه كردن آمده است و در اين جا به معناى اوّل است .\r\n","page_name":" 389 ","page_number":389},
  {"content":"\r\n\r\nطاووس 20 تا 25 سال عمر مىكند . نوع ماده در سه سالگى تخم مىگذارد و در همان زمان ، پرهاى جنس نر كامل مىشود . تخم گذارى او در سال يك مرتبه بيش نيست و هر بار 12 عدد است ؛ ولى چون پرندهء بازىگوشى است از تخم‌هاى خود به خوبى حفاظت نمىكند ؛ لذا آن را زير شكم پرندهء ديگرى مىگذارند تا به جوجه تبديل شود . يونانيان و روميان باستان ، آن را پرندهء مقدّسى مىدانستند ، ولى بعضى آن را پرندهء شومى مىدانند كه سبب دخول ابليس در بهشت شده است . از نوك منقار او تا انتهاى دم‌ها بيش از دو متر طول دارد ؛ ولى مادهء آن كوچك‌تر است .\r\nهمان گونه كه امام عليه السّلام در خطبهء مذكور فرموده‌اند ، افسانه‌اى در مورد باردار شدن جنس ماده در ميان مردم معروف بوده است كه به هنگام هيجان شهوت ، قطرهء اشكى در كنار چشم جنس نر نمايان مىشود و جنس ماده آن را مىنوشد و از آن باردار مىشود ؛ ولى اين سخن افسانه‌اى بيش نيست او هم مانند پرندگان ديگر آميزش مىكند و بسيارى آميزش او را با چشم ديده‌اند .\r\nاين پرنده را معمولا براى پرهاى زيباى او كه همواره براى تزيين به كار مىرود پرورش مىدهند ؛ ولى گروهى از گوشت آن نيز استفاده مىكنند ؛ ولى در اسلام خوردن گوشت آن حرام شمرده شده است . « 1 » « 2 »\r\n* * *\r\n\r\n\r\n","description":"","footnote":"\r\n( 1 ) به كتاب « جواهر الكلام » ، جلد 36 ، صفحهء 309 مراجعه كنيد .\r\n( 2 ) به كتاب « حياة الحيوان دميرى » ، « لغت نامهء دهخدا » و « الزوولوجىّ الحديث » ( جانور شناسى نوين ) مراجعه كنيد .\r\n","page_name":" 390 ","page_number":390},
  {"content":"\r\n\r\n\r\nبخش ششم\r\nو سبحان من أدمج قوائم الذّرّة و الهمجة إلى ما فوقهما من خلق الحيتان و الفيلة ! و وأى على نفسه إلّا يضطرب شبح ممّا أولج فيه الرّوح ، إلّا و جعل الحمام موعده ، و الفناء غايته .\r\n\r\nترجمه\r\n: پاك و منزه است آن كس كه ( حتى ) براى مورچگان ريز و پشه‌هاى خرد ، دست و پا قرار دارد و بالاتر از آن‌ها ماهيان بزرگ ( و نهنگ‌ها ) و فيل را آفريد و مقرر داشته هر موجودى را كه روح در آن دميده سرانجام رهسپار ديار فنا كند ( و تنها ذات پاك او باقى و برقرار خواهد بود ) .\r\n\r\nشرح و تفسير از پشه‌هاى ريز گرفته تا نهنگ‌ها و فيل‌ها\r\nامام عليه السّلام در اين بخش از خطبه اشارهء كوتاهى به شگفتىهاى ديگر جانداران مىكند تا تصوّر نشود عجايب و شگفتىها مخصوص طاووس است ؛ مىفرمايد : « پاك و منزه است آن كس كه ( حتى ) براى مورچگان ريز و پشه‌هاى خرد ، دست و پا قرار دارد و بالاتر از آن‌ها ماهيان بزرگ ( و نهنگ‌ها ) و فيل را آفريد » ( و سبحان من أدمج « 1 » قوائم « 2 » الذّرّة « 3 »\r\n\r\n\r\n","description":"","footnote":"\r\n( 1 ) « ادمج » از مادهء « دموج » به معناى استحكام بخشيدن گرفته شده است .\r\n( 2 ) « قوائم » جمع « قائمه » به معناى ستون و در اين جا اشاره به دست و پاهاست كه ستون‌هاى بدن محسوب مىشوند .\r\n( 3 ) « ذرّة » به معناى مورچهء كوچك است و به معناى ذرات گرد و غبار و در عصر ما به اتم نيز معنا شده است .\r\n","page_name":" 391 ","page_number":391},
  {"content":"\r\n\r\nو الهمجة « 4 » إلى ما فوقهما من خلق الحيتان « 5 » و الفيلة ! ) .\r\nامام عليه السّلام در اين عبارت كوتاه به دو جاندار از كوچك‌ترين جانداران يعنى مورچه و پشه‌هاى ريز و به دو حيوان بزرگ كه عظيم‌ترين جانداران روى زمين‌اند ، اشاره مىكند :\r\nنهنگ در درياها و فيل در خشكى . مخصوصا توجّه مخاطبان خود را به دست و پاى مورچگان و پشه‌ها جلب مىكند ؛ دست و پايى كه داراى تمام ويژگىهاى دست و پاى فيل است ؛ خم و راست مىشود و از مغز فرمان مىگيرد و به جوانب مختلف انعطاف مىيابد ؛ همواره تغذيه مىشود و براى خود اعصاب و عضلات و مفاصل و مانند آن دارد و به راستى اگر يكى از پاهاى آن‌ها را زير ميكروسكوپ هم قرار دهيم و در ساختمان آن اندكى بينديشيم به قدرت و علم بى پايان خدا آشنا خواهيم شد . همچنين اگر دربارهء حيوانات بزرگ بينديشيم كه مثلا قلب بعضى از نهنگ‌ها يك تن وزن دارد و بچه‌هاى آن‌ها در زير آب ، شير مادر مىخورند ؛ به اين گونه كه مادر شير خود را در آب مىريزد و نوزاد او بلافاصله آن را مىنوشد ! و ساير شگفتىهاى آن‌ها ، درس بزرگى از توحيد و خداشناسى است ؛ گر چه مورچه‌ها - براى مثال - آن قدر در اطراف ما زيادند و ما با آن‌ها عادت كرده‌ايم كه نمىدانيم ساختمان يك مورچه از ساختمان يك هواپيماى غول پيكر مهم‌تر است . قرآن مجيد مىگويد : «  « وَ كَأَيِّنْ مِنْ آيَةٍ فِي السَّماواتِ وَ الْأَرْضِ يَمُرُّونَ عَلَيْها وَ هُمْ عَنْها مُعْرِضُونَ »  ؛ و چه بسيار نشانه‌اى ( از خدا ) در آسمان‌ها و زمين كه آن‌ها از كنارش مىگذرند و از آن روى گردانند » . « 6 » و در پايان اين بخش اشاره به سرنوشت حتمى همهء جانداران يعنى مرگ و نيستى\r\n\r\n\r\n","description":"","footnote":"\r\n( 4 ) « همجة » به معناى پشهء كوچك است و جمع آن « همج » ( بر وزن كرج ) است .\r\n( 5 ) « حيتان » جمع « حوت » به معناى ماهى است .\r\n( 6 ) يوسف ، آيهء 105 .\r\n","page_name":" 392 ","page_number":392},
  {"content":"\r\n\r\nكرده ، چنين مىفرمايد : « و مقرر داشته هر موجود زنده‌اى كه روح در آن دميده سرانجام رهسپار ديار فنا كند » . ( و وأى « 1 » على نفسه إلّا يضطرب شبح « 2 » ممّا أولج فيه الرّوح ، إلّا و جعل الحمام موعده ، و الفناء غايته ) .\r\nآرى ، سرانجام هر جنبنده‌اى و صاحب روحى مرگ است و اين سخن از يك سو اشاره‌اى به اين است كه حيات دنيا با تمام زيبايىها و شگفتىهايش پايدار نمىماند و نمىتوان دل بر آن بست و از سوى ديگر با مقايسهء مرگ و زندگى اين موجودات ، بهتر مىتوان به عظمت آفريدگار پى برد ؛ زيرا اهمّيّت هر چيز به هنگام فنايش ظاهر مىشود .\r\n* * * \r\nنكته اندكى از شگفتىهاى ماهىهاى بزرگ و فيل‌ها\r\nدربارهء شگفتىهاى آفرينش مورچگان در تفسير خطبهء 185 كه امام عليه السّلام بيان مشروحى دربارهء آن‌ها دارد به خواست خدا بحث خواهيم كرد ؛ در اين جا تنها اشاره‌اى به زندگى ماهيان بزرگ ( نهنگ‌ها ) و فيل مىكنيم :\r\n\r\nنهنگ‌ها\r\n: دانشمندان مىگويند : در درياهاى جهان پانزده هزار نوع ماهى وجود دارد . بعضى از آن‌ها بسيار كوچكند كه از يكى دو سانتى متر تجاوز نمىكنند و بعضى از آن‌ها مانند نهنگ‌هاى عظيم ( كه بالن ، بال و وال نيز ناميده مىشود ) طول بدنشان تا سى متر و وزنشان به سى تن مىرسد . آن‌ها شگفتىهاى زيادى دارند ؛ مانند :\r\nمعدهء آن‌ها بسيار بزرگ است كه چند خروار خوراك در آن‌ها جاى مىگيرد !\r\n\r\n\r\n","description":"","footnote":"\r\n( 1 ) « وأى » از مادهء « وأى » ( بر وزن سعى ) به معناى وعده دادن گرفته شده است .\r\n( 2 ) « شبح » به معناى شخص و هر چيزى كه در برابر انسان آشكار مىشود و حس آن را درك مىكند ، آمده است .\r\n","page_name":" 393 ","page_number":393},
  {"content":"\r\n\r\nبچه‌هاشان هنگام تولد از سه تا شش متر طول دارند ! نوزادان آن‌ها از شير مادر كه مانند فواره از بدن او خارج مىشود در زير آب مىنوشند ! ! آن‌ها براى تنفس هميشه روى آب حركت مىكنند و بيش از يك ساعت نمىتوانند زير آب بمانند .\r\nآن‌ها بزرگترين جانوران دريايى و بزرگ‌ترين حيوانات روى زمين‌اند و جزء پستانداران محسوب مىشوند .\r\nبدن آن‌ها چربى بسيار زيادى دارد كه مورد استفاده در صنايع مختلف است و به جاى دندان ، تيغه‌هاى استخوانى دراز و خطرناكى دارند و شكارچيان به علت استفاده از چربىها و تيغه‌هاى دهانشان اين حيوانات را با تدابير مخصوصى شكار مىكنند .\r\n* * * \r\nفيل‌ها\r\n: در حال حاضر ، فيل بزرگترين جانور خشكى است و دو نوع مهم دارد : فيل‌هاى هندى كه به آن فيل آسيايى نيز مىگويند و فيل‌هاى آفريقايى .\r\nفيل‌هاى آسيايى بزرگ‌تر و براى تربيت ، زودتر از فيل‌هاى آفريقايى آماده مىشوند .\r\nخرطوم فيل در واقع بينى و به جاى لب بالاى اوست ؛ اما عملا كار دست را انجام مىدهد ؛ يعنى فيل با خرطوم خود غذا به دهان مىبرد و به هنگام گرما آب به پشت خود مىپاشد .\r\nفيل ، علف‌خوار است و با خرطوم بلند خود ، علف‌ها را از زمين جمع مىكند و به دهان مىگذارد و به وسيله عاج‌هاى پر قدرت و تيز خود ريشه‌ها را از زمين بيرون مىآورد .\r\nفيل حيوان بسيار باهوشى است كه براى كارهاى مختلف قابل تربيت است و در سيرك‌ها حركات بسيار دقيق و شگفت‌انگيزى از خود نشان مىدهد .\r\nفيل‌ها در جنگل به طور اجتماعى زندگى مىكنند و اين خود دليلى بر هوشيارى\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nآن‌هاست .\r\nعمر فيل‌ها گاهى تا صد و پنجاه سال مىرسد ! دندان فيل موسوم به « عاج » بسيار گران‌بهاست و از آن اشياى زينتى فراوانى مىسازند .\r\nدر گذشته شاهان و حكمرانان آسيا به فيل‌هاى خود مىباليدند و گاه لشكرى از فيل سواران تشكيل مىدادند . فيل‌هاى سلطنتى را مىآراستند و يراق‌هاى بسيار زيبا به آن‌ها نصب مىكردند .\r\nشگفتىهاى فيل‌ها و ماهيان بزرگ ، بيش از آن است كه در اين مختصر بگنجد و امام امير المؤمنان عليه السّلام با توجّه به اين ويژگىها آن‌ها را از آيات عظيم خلقت شمرده است . « 1 »\r\n* * *\r\n\r\n\r\n","description":"","footnote":"\r\n( 1 ) به دائرة المعارف موسوم به « فرهنگ نامه و لغت نامه فرهنگ عميد » مراجعه فرماييد .\r\n","page_name":" 395 ","page_number":395},
  {"content":"\r\n . \r\n","description":"","footnote":"","page_name":" 396 ","page_number":396},
  {"content":"\r\n\r\n\r\nبخش هفتم\r\nفلو رميت ببصر قلبك نحو ما يوصف لك منها لعزفت نفسك عن بدائع ما أخرج إلى الدّنيا من شهواتها و لذّاتها ، و زخارف مناظرها ، و لذهلت بالفكر في اصطفاق أشجار غيّبت عروقها في كثبان المسك على سواحل أنهارها ، و في تعليق كبائس اللّؤلؤ الرّطب في عساليجها و أفنانها ، و طلوع تلك الثّمار مختلفة في غلف أكمامها ، تجنى من غير تكلّف فتأتي على منية مجتنيها ، و يطاف على نزّالها في أفنية قصورها بالأعسال المصفّقة ، و الخمور المروّقة . قوم لم تزل الكرامة تتمادى بهم حتّى حلّوا دار القرار ، و أمنوا نقلة الأسفار . فلو شغلت قلبك أيّها المستمع بالوصول إلى ما يهجم عليك من تلك المناظر المونقة ، لزهقت نفسك شوقا إليها ، و لتحمّلت من مجلسي هذا إلى مجاورة أهل القبور استعجالا بها . جعلنا اللّه و إيّاكم ممّن يسعى بقلبه إلى منازل الأبرار برحمته .\r\n\r\nترجمه\r\n: هرگاه با چشم دل به آن چه از بهشت براى تو وصف مىشود بنگرى ، روحت از مواهبى كه در اين دنيا پديدار گشته ، از شهوات و لذات و زينت‌ها و زيورهاى خيره كننده‌اش صرف نظر خواهد كرد و فكرت در ميان درخت‌هايى كه پيوسته شاخه‌هايش ( با جنبش نسيم ) به هم مىخورد و ريشه‌هايش در دل تپه‌هايى از مشك بر ساحل نهرهاى بهشتى فرو\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nرفته ، حيران مىشود ، ( همچنين ) هرگاه به خوشه‌هايى از لؤلؤ تر ، كه به شاخه‌هاى كوچك و بزرگ محكمش آويخته و پيدايش ميوه‌هاى گوناگون كه از درون غلاف‌هاى خود سر برون كرده ، همان ميوه‌هايى كه به آسانى و مطابق دلخواه هر كس چيده مىشود ، نگاه كنى واله و حيران خواهى شد ( اضافه بر اين ) ميزبانان بهشتى از آن ميهمانان در جلو قصرهاى بهشتى با عسل‌هاى مصفّا و شراب‌هاى صاف كه مستى نمىآورد پذيرايى مىكنند . از كسانى كه تقوا و كرامت انسانى خود را تا پايان عمر و هنگام ورود به دار القرار ( سراى جاويدان ) حفظ كرده و از ناراحتىهاى نقل و انتقال سفرها ( ى مرگ و برزخ ) ايمن بوده‌اند . اى شنونده ، اگر قلب خويش را براى رسيدن به آن مناظر زيبا كه در آن جاست مشغول دارى ، روحت با اشتياق به سوى آن پر مىكشد و از حضور من به همسايگى اهل قبور خواهى شتافت تا هر چه زودتر به آن نعمت‌ها دست يا بى .\r\nخداوند ما و شما را به لطف و رحمتش از كسانى قرار دهد كه با دل و جان براى رسيدن به منزلگاه‌هاى نيكان كوشش مىكنند .\r\n\r\nشرح و تفسير جلوه‌ها ، نعمت‌ها و زيبايىهاى بهشت\r\nاين بخش از خطبه ، همان گونه كه محتوايش نشان مىدهد و مرحوم سيّد رضى نيز به آن اشاره كرده دربارهء اوصاف بهشت است كه به يقين ، در ميان آن و بخش‌هاى گذشته ، مطالب ديگرى بوده و مرحوم سيد رضى طبق روش خود كه از خطبه‌ها گلچين مىكند آن را نقل كرده است ؛ ولى به نظر مىرسد كه امام عليه السّلام كه در بخش‌هاى گذشته از توحيد سخن گفته ، در اين جا از معاد سخن مىگويد تا بحث مبدأ و معاد كامل گردد يا به تعبير ديگر زيبايىهاى بهشت را بعد از زيبايىهاى اين جهان بر شمارد .\r\nنخست مىفرمايد : « هرگاه با چشم دل به آن چه از بهشت براى تو وصف مىشود بنگرى ، روحت از مواهبى كه در اين دنيا پديدار گشته ، از شهوات و لذّاتش و زينت‌ها و\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nزيورهاى خيره كننده‌اش صرف نظر خواهد كرد و فكرت در ميان درخت‌هايى كه پيوسته شاخه‌هايش ( با جنبش نسيم ) به هم مىخورد و ريشه‌هايش در دل تپه‌هايى از مشك بر ساحل نهرهاى بهشتى فرو رفته ، حيران و شگفت‌زده مىشود » ( فلو رميت ببصر قلبك نحو ما يوصف لك منها لعزفت « 1 » نفسك عن بدائع ما أخرج إلى الدّنيا من شهواتها و لذّاتها ، و زخارف مناظرها ، و لذهلت « 2 » بالفكر في اصطفاق « 3 » أشجار غيّبت عروقها في كثبان « 4 » المسك على سواحل أنهارها ) .\r\nسپس امام عليه السّلام بعد از وصف درختان بهشتى ، اوصاف ميوه‌هاى اين درختان را بيان مىكند و مىفرمايد : « ( همچنين ) اگر به خوشه‌هايى از لؤلؤتر ، كه به شاخه‌هاى كوچك و بزرگ محكمش آويخته ، و پيدايش ميوه‌هاى گوناگون كه از درون غلاف‌هاى خود سر برون كرده ، همان ميوه‌هايى كه به آسانى و مطابق دلخواه هر كس چيده مىشود ، نگاه كنى واله و حيران مىشوى » ( و في تعليق كبائس « 5 » اللّؤلؤ الرّطب في عساليجها « 6 » و أفنانها « 7 » ، و طلوع تلك الثّمار مختلفة في غلف « 8 » أكمامها « 9 » ،\r\n\r\n\r\n","description":"","footnote":"\r\n( 1 ) « عزفت » از مادهء « عزف » ( بر وزن حذف ) به معناى ترك كردن و انصراف از چيزى گرفته شده و به معناى لهو و سرگرمى نيز آمده است .\r\n( 2 ) « ذهلت » از مادهء « ذهل » عقل به غفلت كردن و ترك گفتن چيزى و به فراموشى سپردن آن است .\r\n( 3 ) « اصطفاق » به معناى به هم خوردن چيزى است كه صدايى از آن برخيزد ؛ مانند كف زدن يا به هم خوردن شاخه‌هاى درختان .\r\n( 4 ) « كثبان » جمع « كثيب » به معناى تلّ شن است از مادهء « كثب » ( بر وزن چسب ) به معناى جمع كردن گرفته شده است .\r\n( 5 ) « كبائس » جمع « كباسه » ( بر وزن حمايت ) به معناى خوشهء ميوه و مانند آن است .\r\n( 6 ) « عساليج » جمع « عسلوج » ( بر وزن بهلول ) به معناى شاخهء درخت است .\r\n( 7 ) « أفنان » « جمع فنّ و فنن » ( بر وزن قلم ) به معناى شاخهء تازه و پر برگ است و شاخه‌هاى مختلف علم و صنعت و هنر و مانند آن را نيز فنون مىگويند .\r\n( 8 ) « غلف » جمع « غلاف » از مادهء « غلف » ( بر وزن قصر ) به معناى پوشاندن گرفته شده است .\r\n( 9 ) « اكمام » جمع « كمّ » ( بر وزن جنّ ) به معناى غلافى است كه روى ميوه را مىپوشاند و جمع « كمّ » ( بر وزن امّ ) به معناى آستين است كه دست را مىپوشاند .\r\n","page_name":" 399 ","page_number":399},
  {"content":"\r\n\r\nتجنى « 1 » من غير تكلّف فتأتي على منية مجتنيها ) .\r\nيكى از مشكلات درختان ميوه در دنيا چيدن آن‌هاست كه گاه با دردسرهاى فراوان رو به رو مىشود ؛ حتى گاهى بعضى از افراد براى چيدن ميوه بالاى درختان رفته‌اند و جان خود را از دست داده‌اند . اين طبيعت دنياست كه نوش‌ها و نيش‌ها به هم آميخته است ؛ ولى در بهشت كه نوش‌ها خالى از نيش‌ها است و همه چيز بر وفق مراد است ، ميوه‌هاى درختانش در دسترس همگان مىباشد ؛ در همه حال ، در حال ايستادن و نشستن ؛ حتى در بعضى از روايات آمده كه بهشتيان هر زمان ارادهء چيدن ميوه‌اى كنند ، شاخهء درخت به سوى آن‌ها خم مىشود و در دسترس آن‌ها قرار مىگيرد . قرآن مجيد مىفرمايد :\r\n«  « قُطُوفُها دانِيَةٌ »  ؛ چينش ميوه‌هاى آن نزديك است » . « 2 » و در آيه‌اى ديگر مىخوانيم :  « وَ جَنَى الْجَنَّتَيْنِ دانٍ »  . « 3 » سپس امام عليه السّلام به ذكر چهارمين نعمت‌هاى بهشتى پرداخته ، مىفرمايد : « ميزبانان بهشتى از آن ميهمانان در جلو قصرهاى بهشت با عسل‌هاى مصفّا و شراب‌هاى صاف كه مستى نمىآورد پذيرايى مىكنند » ( و يطاف على نزّالها في أفنية « 4 » قصورها بالأعسال المصفّقة « 5 » ، و الخمور المروّقة « 6 » ) .\r\nقرآن نيز بارها به شراب‌هاى طهور لذت بخش بهشتى كه نه دردسر ايجاد مىكند و نه انسان را از عقل و هوش تهى مىسازد ، اشاره مىكند ؛ از جملهء در سورهء « دهر » چهار نوع از\r\n\r\n\r\n","description":"","footnote":"\r\n( 1 ) « تجنى » از مادهء « جنى » ( بر وزن نفى ) به معناى چيدن ميوه است .\r\n( 2 ) حاقه ، آيهء 23 .\r\n( 3 ) رحمن ، آيهء 54 .\r\n( 4 ) « افنيه » جمع « فناء » ( بر وزن غناء ) به معناى حياط و جلوى خانه است .\r\n( 5 ) « مصفّقه » به معناى تصفيه شده از مادهء « تصفيق » به معناى جابه‌جا كردن مايعات از ظرفى به ظرف ديگر براى تصفيهء آن است .\r\n( 6 ) « مروّقه » به معناى تصفيه شده ، از مادهء « روق » به معناى صاف شدن گرفته شده است .\r\n","page_name":" 400 ","page_number":400},
  {"content":"\r\n\r\nاين شراب‌هاى لذّت بخش در چهار صورت و طبيعت را بيان مىفرمايد : «   « إِنَّ الْأَبْرارَ يَشْرَبُونَ مِنْ كَأْسٍ كانَ مِزاجُها كافُوراً عَيْناً يَشْرَبُ بِها عِبادُ اللَّهِ يُفَجِّرُونَها تَفْجِيراً »   *   « وَ يُسْقَوْنَ فِيها كَأْساً كانَ مِزاجُها زَنْجَبِيلًا عَيْناً فِيها تُسَمَّى سَلْسَبِيلًا »    « وَ سَقاهُمْ رَبُّهُمْ شَراباً طَهُوراً »  ؛ به يقين ، نيكان از جامى مىنوشند كه با كافور ( نوعى از عطر و بوى خوش ) آميخته است ؛ از چشمه‌اى كه بندگان خاص خدا مىنوشند و از هر جا بخواهند آن را جارى مىسازند . . . و در آن جا از جام‌هايى سيراب مىشوند كه لبريز از شراب طهورى آميخته با زنجبيل است ؛ از چشمه‌اى در بهشت كه نامش سلسبيل است . . . و پروردگارشان شراب طهور به آنان مىنوشاند » . « 1 » و در جاى ديگر مىفرمايد : «  « لا يُصَدَّعُونَ عَنْها وَ لا يُنْزِفُونَ »  ؛ شرابى كه دردسر و مستى نمىآورد » . « 2 » سپس اشارهء گذرايى به اوصاف اين بهشتيان كرده ، مىفرمايد : « آنها گروهىاند كه تقوا و كرامت انسانى خود را تا پايان عمر و هنگام ورود به دار القرار ( سراى جاويدان ) حفظ كرده‌اند و از ناراحتىهاى نقل و انتقال سفرها ( ى مرگ و برزخ ) ايمن بوده‌اند » ( قوم لم تزل الكرامة تتمادى بهم حتّى حلّوا دار القرار ، و أمنوا نقلة « 3 » الأسفار ) .\r\nاز اين تعبير استفاده مىشود كه بهشتيان كسانىاند كه تا پايان عمر ، قداست و پاكى و تقوا را حفظ مىكنند و كرامت انسانى را كه در آيهء شريفهء  « وَ لَقَدْ كَرَّمْنا بَنِي آدَمَ »  « 4 » بيان شده به چيزى نيالوده‌اند و خدا را در حالى ملاقات كرده‌اند كه نور ايمان و اعمال صالح وجودشان را احاطه كرده بود . اين تعبير ، تأكيدى است بر موضوع حسن عاقبت و اين كه همه چيز در گرو پايان كار است .\r\n\r\n\r\n","description":"","footnote":"\r\n( 1 ) دهر ، آيات 5 ، 6 ، 17 ، 18 و 21 .\r\n( 2 ) واقعه ، آيهء 19 .\r\n( 3 ) « نقله » به معناى جابه‌جايى است ؛ لذا گاه به معناى سخن چينى نيز آمده است .\r\n( 4 ) اسراء ، آيهء 70 .\r\n","page_name":" 401 ","page_number":401},
  {"content":"\r\n\r\nسپس در بخش پايانى آتش شوق ديدار الطاف پروردگار و نعمت‌هاى بىشمار او را در آن سراى جاويدان در دل مخاطبان شعله‌ور مىسازد و مىفرمايد : « اى شنونده ، اگر قلب خويش را براى رسيدن به آن مناظر زيبا كه در آن جاست مشغول دارى ، روحت با اشتياق به سوى آن پر مىكشد و از حضور من به همسايگى اهل قبور خواهى شتافت تا هر چه زودتر به آن نعمت‌ها دست يا بى » ( فلو شغلت قلبك أيّها المستمع بالوصول إلى ما يهجم عليك من تلك المناظر المونقة « 1 » ، لزهقت « 2 » نفسك شوقا إليها ، و لتحمّلت من مجلسي هذا إلى مجاورة أهل القبور استعجالا بها ) .\r\nامام عليه السّلام با اين سخن مىخواهد بر اين حقيقت تأكيد كند كه عظمت و زيبايى نعمت‌هاى بهشتى فراتر از آن است كه در بيان بگنجد و اگر انسان ، درست به آن بينديشد ، چنان آتش شوق در دلش زبانه مىكشد كه گويى مىخواهد بىاختيار به سوى آن پرواز كند ؛ همان گونه كه در خطبهء متقين نيز با تعبير ديگرى به آن اشاره فرموده است : « فاذا مرّوا بآية فيها تشويق ركنوا اليها طمعا و تطلّعت نفوسهم إليها شوقا ؛ هرگاه پرهيزگاران به آيه‌اى برسند كه در آن تشويق ( به سوى بهشت ) باشد با علاقهء فراوان به آن روى بياورند و روح و جانشان با شوق بسيار به آن مىنگرد » . « 3 » و سرانجام با يك دعاى پر معنا خطبه را پايان مىدهد : « خداوند ما و شما را به لطف و رحمتش از كسانى قرار دهد كه با دل و جان براى رسيدن به منزلگاه‌هاى نيكان كوشش مىكنند » ( جعلنا اللّه و إيّاكم ممّن يسعى بقلبه إلى منازل الأبرار برحمته ) .\r\nاشاره به اين كه تا رحمت الهى بدرقه راه نشود ، كسى به جايى نمىرسد .\r\n همّتم بدرقه راه كن اى طاير قدس * كه دراز است ره مقصد و من نو سفرم ! \r\n\r\n\r\n","description":"","footnote":"\r\n( 1 ) « مونقه » به معناى شگفت‌انگيز از مادهء « انق » ( بر وزن شفق ) به معناى اعجاب نسبت به چيزى گرفته شده است .\r\n( 2 ) « زهقت » از مادهء « زهوق » ( بر وزن غروب ) به معناى هلاكت گرفته شده است .\r\n( 3 ) نهج البلاغه ، خطبهء 193 .\r\n","page_name":" 402 ","page_number":402},
  {"content":"\r\n\r\n\r\nتفسير بعضى از لغات پيچيدهء اين خطبه ( از زبان سيّد رضى )\r\nسيّد شريف رضى رحمه اللّه در پايان اين خطبه چنين مىگويد :\r\nقوله عليه السّلام : « يؤرّ بملاقحه » الأرّ : كناية عن النّكاح ، يقال : أرّ الرّجل المرأة يؤرّها ، إذا نكحها . و قوله عليه السّلام : « كأنّه قلع داريّ عنجه نوتيّه » القلع : شراع السّفينة ، و داريّ : منسوب إلى دارين ، و هي بلدة على البحر يجلب منها الطّيب . و عنجه : أي عطفه . يقال : عنجت النّاقة - كنصرت - أعنجها » عنجا إذا عطفتها . و النّوتي : الملّاح . و قوله عليه السّلام : « ضفّتي جفونه » أراد جانبي جفونه . و الضّفّتان : الجّانبان . و قوله عليه السّلام : « و فلذ الزّبرجد » الفلذ : جمع فلذة ، و هي القطعة . و قوله عليه السّلام : « كبائس اللّؤلؤ الرّطب » الكباسة : العذق و العساليج :\r\nالغصون ، واحدها عسلوج .\r\nجملهء « يؤرّ بملاقحه » در كلام امام عليه السّلام كنايه از لقاح و آميزش جنسى است . گفته مىشود « أرّ الرجل المرأة يؤرّها » هنگامى كه با همسرش آميزش كند و در جملهء « كأنّه قلع دارىّ عنجه نؤتيه » قلع به معناى بادبان كشتى است و « دارىّ » منسوب به « دارين » شهرى است در كنار دريا ( در اطراف بحرين ) كه از آن جا عطريات مىآورند ( و بادبان‌هاى كشتىهايش معروف است و در جملهء « عنجه » به معناى كشيدن به سوى خويش است ؛ گفته مىشود « عنجت الناقة أعنجها » يعنى شتر را به سوى خود كشيدم و « نوتى » به معناى كشتيبان است و تعبير « ضفّتى جفونه » به معناى دو طرف پلك‌هاى چشم اوست و « ضفتان » به معناى دو طرف است و اين كه مىفرمايد : « و فلذ الزبرجد » « فلذ » جمع « فلذة » به معناى قطعهء چيزى است و در اين جا منظور ، قطعه‌هاى زبرجد است و تعبير اين كه فرموده : « كبائس اللؤلؤ الرطب » ( كبائس جمع كباسه و ) « اكباسه » به معناى خوشه است و « عساليج » جمع « عسلوج » به معناى شاخه است .\r\n\r\n","description":"","footnote":"","page_name":" 403 ","page_number":403},
  {"content":"\r\n\r\n\r\nنكته كدام زيباتر است ؟\r\nامام عليه السّلام با فصاحت و بلاغت بىنظير خود كه در اين خطبه آشكار ساخته ، گاه از زيبايىهاى اين جهان سخن گفته و گاه از زيبايىهاى جهان ديگر ؛ ولى هنگامى كه نوبت به شرح زيبايىها و نعمت‌هاى جهان ديگر مىرسد ، به طور ضمنى اين حقيقت را بيان مىكند كه آن چه مربوط به جهان ديگر است قابل شرح و بيان نيست ؛ به گونه‌اى است كه اگر انسان آن را ببيند ، مرغ جانش به سوى آن پر مىكشد و از خود بى خود مىشود .\r\nبه يقين ، ادبيات مربوط به زندگى اين دنيا هرگز قادر به شرح آن چه در سراى آخرت است ، نيست و به اين مىماند كه انسانى را از روز نخست تولد در اتاقى محبوس كنند و هنگامى كه به كمال عقل رسيد ، بخواهند مناظر زيبايى كه در باغ‌ها و گلستان‌ها و آبشارها و صحنه‌هاى مختلف جهان طبيعت است براى او شرح دهند ؛ از طاووس و پرهاى رنگارنگش بگويند ؛ از نغمه‌هاى دل‌انگيز پرندگان خوش خوان سخن بگويند ؛ از ميوه‌هاى لذيذ و ساير صحنه‌هاى دل انگيز شرح دهند ؛ به يقين ادبياتى كه او در آن اتاق تاريك با آن آشنا شده ، هرگز قدرت شنيدن اين‌ها را ندارد .\r\nجالب اين كه امام عليه السّلام در اين خطبه از زواياى مختلف به نعمت‌هاى بهشتى مىنگرد ؛ گاه از صحنه‌هاى زيبايى كه مايهء حظ بصر است و گاه از ميوه‌هاى لذيذى كه كام را شيرين مىكند و گاه از پذيرايى گرم آميخته با احترام جوانان زيباروى بهشتى و گاه از امنيّت و آرامشى كه بر تمام آن محيط و آن فضا حاكم است ، سخن مىگويد .\r\nنه بيمارى وجود دارد ؛ نه درد و رنج و نه مرگ و مير ؛ نه سلطهء ظالمان ؛ نه خيانت خائنان ؛ نه مكر پيمان شكنان و نه غدر غدّاران و نه جنگ و ويرانى ويران‌گران . همه جا امن و امان است و همه جا صلح و صفا برقرار است .\r\nدر حديثى از « ابو سعيد خدرى » از پيامبر اكرم صلّى اللّه عليه و آله مىخوانيم : إنّ اللّه سبحانه لمّا حوّط حائط الجنّة لبنة من ذهب ، و لبنة من فضّة و غرس غرسها قال لها :\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nتكلّمي فقالت : قد أفلح المؤمنون ، فقال : طوبى لك منزل الملوك ؛ هنگامى كه خداوند ، ديوار بهشت را از خشتى از طلا و خشتى از نقره ساخت و درختان آن را غرس نمود ( و آن همه زيبايى و نعمت به آن بخشيد ) به بهشت فرمود : سخن بگو ! گفت : رستگار شدند مؤمنان ! خدا فرمود : خوش به حال تو اى منزل شاهان » . « 1 » در حديث ديگرى از « جابر بن عبد اللّه » از پيامبر اكرم صلّى اللّه عليه و آله نقل شده است : « اذا دخل أهل الجنّة الجنّة قال لهم ربّهم تعالى : أ تحبّون أن لذيذكم فيقولون : و هل خير ممّا أعطيتنا ؟ فيقول : نعم رضواني اكبر ؛ هنگامى كه بهشتيان وارد بهشت مىشوند پروردگار متعال به آن‌ها مىگويد : آيا دوست داريد نعمت‌هايم را بر شما افزون كنم ؟ عرض مىكنند : مگر بهتر از اين هم ممكن است ؟ مىفرمايد : آرى ، ( لذت معنوى ) رضا و خشنودى من از آن برتر است ! » . « 2 »\r\n* * *\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 9 ، صفحهء 280 .\r\n( 2 ) شرح نهج البلاغه ، ابن ابى الحديد ، جلد 9 ، صفحهء 280 .\r\n","page_name":" 405 ","page_number":405},
  {"content":"\r\n . \r\n","description":"","footnote":"","page_name":" 406 ","page_number":406},
  {"content":"\r\n\r\n\r\nخطبهء 166 « 1 » و من خطبة له عليه السّلام\r\n\r\nخطبه در يك نگاه\r\nاين خطبه از سه بخش تشكيل شده است :\r\nدر بخش اوّل ، امام عليه السّلام مردم را به احترام متقابل يكديگر تشويق مىكند . به كوچك‌ترها دستور مىدهد از بزرگ‌ترها پيروى كنند و به بزرگ‌ترها با لطف و مهربانى رفتار نمايند و همچون سنگدلان و ستم پيشگان عصر جاهليّت نباشند .\r\nدر بخش دوّم از آيندهء بنى اميّه خبر مىدهد كه بر همه چيز مسلّط مىشوند ؛ چرا كه مسلمين دچار تفرقه شده و از اصل خويش دور مانده‌اند . آن‌ها در اقصى نقاط بلاد اسلامى نفوذ مىكنند ؛ ولى چندان نمىگذرد كه آن چه را به دست آورده‌اند از دست مىدهند .\r\n\r\n\r\n","description":"","footnote":"\r\n( 1 ) سند خطبه :\r\nاين خطبه را پيش از مرحوم سيّد رضى ، « سليم بن قيس » در كتاب خود آورده و در جلد هشتم كافى نيز بخش‌هايى از آن نقل شده است . نويسندهء « مصادر نهج البلاغه » بعد از ذكر اين مطلب مىگويد : از روايت كافى و شيخ مفيد در ارشاد بر مىآيد كه اين خطبه و آن چه در خطبهء 86 ( مطابق نسخهء صبحى صالح 88 ) بيان شده يك خطبه بوده است . ( مصادر نهج البلاغه ، جلد 2 ، صفحهء 403 ) .\r\n","page_name":" 407 ","page_number":407},
  {"content":"\r\n\r\nدر بخش سوّم از علل شكست مسلمين در آخر زمان خبر مىدهد كه عمدتا يارى نكردن حق و سستى در مبارزه با باطل و تنها گذاشتن پيشوايان عادل است .\r\n* * *\r\n\r\n","description":"","footnote":"","page_name":" 408 ","page_number":408},
  {"content":"\r\n\r\n\r\nبخش اوّل\r\nليتأسّ صغيركم بكبيركم ، و ليرأف كبيركم بصغيركم ؛ و لا تكونوا كجفاة الجاهليّة : لا في الدّين يتفقّهون ، و لا عن اللّه يعقلون ؛ كقيض بيض في أداح يكون كسرها وزرا ، و يخرج حضانها شرّا .\r\n\r\nترجمه\r\n: بايد خردسالان شما به بزرگ‌سالانتان تأسّى جويند و از آنان پيروى كنند ، و بزرگ‌سالانتان نيز بايد نسبت به كودكانتان مهربان باشند ؛ همچون سنگ دلان دوران جاهليّت نباشيد كه نه آگاهى از دين داشتند و نه به دستورات الهى مىانديشيدند . مبادا همچون تخم ( افعى ) در محل تخم گذارى پرندگان باشيد كه شكستن آن گناه است ( زيرا گمان مىرود تخم پرنده باشد ) ولى جوجهء آن شرّ و زيانبار است ( چون در حقيقت ، تخم افعى است ) .\r\n\r\nشرح و تفسير سه دستور مهم اخلاقى\r\nامام عليه السّلام در اين عبارت كوتاه و پر معنا سه دستور مهم اخلاقى و اجتماعى داده است كه عمل به آن ، پيوندهاى جامعه را تحكيم مىبخشد ؛ نخست مىفرمايد : « بايد خردسالان شما به بزرگ سالانتان تأسّى جويند و از آنان پيروى كنند » ( ليتأسّ « 1 » صغيركم\r\n\r\n\r\n","description":"","footnote":"\r\n( 1 ) « ليتأسّ » از مادهء « اسوه » ( بر وزن عروه ) به معناى پيروى كردن از ديگرى است .\r\n","page_name":" 409 ","page_number":409},
  {"content":"\r\n\r\nبكبيركم ) .\r\nزيرا از يك سو بزرگ‌سالان ، تجربيات بيش‌ترى دارند و سرد و گرم روزگار را چشيده و از خير و شرّ امور آگاه‌ترند و از سوى ديگر آن‌ها دوران پر شور و شرّ جوانى را پشت سر گذاشته و آرامش و آرايش اخلاقى بيش‌ترى پيدا كرده و به سنن و آداب اجتماعى آشناتر شده‌اند ؛ گر چه اين يك قاعدهء كلى نيست و قطعا استثنائاتى دارد ؛ ولى به صورت يك حكم غالبى قابل انكار نيست .\r\nدستور دوّم مىفرمايد : « و بزرگ‌سالانتان نيز بايد نسبت به كودكانتان مهربان باشند » ( و ليرأف « 1 » كبيركم بصغيركم ) .\r\nصعف‌هاى آن‌ها را جبران كنند و تجربيات خود را به آن‌ها منتقل سازند و از خطاهاى آنان تا آن جا كه ممكن است چشم‌پوشى نمايند و به آنان در همه چيز كمك كنند .\r\nاگر اين دو اصل در جامعه رعايت شود نسل‌هاى جديد و قديم چنان به هم مىپيوندند كه مىتوانند صف واحدى همچون بنيان مرصوص تشكيل دهند . در غير اين صورت ، جنگ ميان نسل‌هاى جديد و قديم ، فضاى جامعه را تاريك خواهد كرد .\r\nو در سوّمين دستور كه در واقع تأكيدى است بر دستورهاى پيشين مىفرمايد :\r\n« همچون سنگ‌دلان دوران جاهليّت نباشيد كه نه آگاهى از دين داشتند و نه به دستورات الهى مىانديشيدند » ( و لا تكونوا كجفاة « 2 » الجاهليّة : لا في الدّين يتفقّهون ، و لا عن اللّه يعقلون ) .\r\nآرى ، افراد نادان كه نه تربيت دينى يافته‌اند و نه عقل و خرد خويش را به كار گرفته‌اند مردمى خشن و بى انصاف و بىادب و در مجموع براى جامعه مشكل آفرين مىباشند ؛ نه به صغير رحم مىكنند و نه از كبير پند مىپذيرند .\r\n\r\n\r\n","description":"","footnote":"\r\n( 1 ) « ليرأف » از مادّهء « رأفت » به معناى مهربانى گرفته شده است .\r\n( 2 ) « جفاة » جمع « جافى » از مادهء « جفا » به معناى خشونت گرفته شده است و به افراد خشن « جافى » مىگويند .\r\n","page_name":" 410 ","page_number":410},
  {"content":"\r\n\r\nسپس امام عليه السّلام اين گروه را با ذكر مثالى كاملا معرفى مىكند و مىفرمايد : « مبادا همچون تخم ( افعى ) در محل تخم گذارى پرندگان باشيد كه شكستن آن گناه است ( زيرا گمان مىرود تخم پرنده باشد ) ولى جوجهء آن شرّ و زيانبار است ( چون در حقيقت ، تخم افعى است ) » ( كقيض « 1 » بيض في أداح « 2 » يكون كسرها وزرا ، و يخرج حضانها « 3 » شرّا ) .\r\nاشاره به اين كه نكند در عين اين كه ظاهر شما اسلام است باطنتان همچون جفات و سنگ دلان دوران جاهليّت باشد و افراد صالح در طرز برخورد با شما گرفتار شك و ترديد شوند . اگر معاملهء صدق و امانت اسلامى كنند مىترسند باطن ، بوى نفاق جاهليّت دهد و اگر برخوردى همچون برخورد با منافقان داشته باشند از آن بيم دارند كه باطن شما باطن نيكان و پاكان باشد .\r\nمعروف است كه شترمرغ و همچنين مرغ سنگ‌خواره ( مرغى كه در بيابان‌ها زندگى مىكند و با منقار خود سنگ‌ها را مىشكند ) رمل‌هاى بيابان را كنار مىزند و در آن تخم مىگذارد و نيز افعىها و مارها در چنين جاهايى تخم‌گذارى مىكنند ؛ از اين رو هنگامى كه انسان با چنين تخم‌هايى در بيابان رو به رو مىشود ، نمىداند تخم مار افعى است يا تخم سنگ خواره و شترمرغ و در طرز رفتار با آن گرفتار شك و ترديد مىشود يا به تعبير ديگر : انسان خشن و سنگ‌دل صورتش صورت انسان است و درونش مملوّ از شرّ و فساد ؛ همچون تخم‌هايى كه صورتش تخم پرندگان است و درونش افعى خطرناك . امام عليه السّلام با اين تشبيه جالب و كم نظير ، مشكلات زندگى با افراد منافق را ترسيم فرموده است .\r\n\r\n\r\n","description":"","footnote":"\r\n( 1 ) « قيض » به معناى پوست تخم مرغ و نيز به معناى شكافته شدن و تركيدن ( پوست تخم مرغ ) نيز آمده است .\r\n( 2 ) « أداح » جمع « أدحى » ( بر وزن سنّى ) به معناى محل تخم گذارى شترمرغ در شن‌هاست و از مادهء « دحو » ( بر وزن نهر ) به معناى گسترش گرفته شده است .\r\n( 3 ) « حضان » به معناى تخمى است كه زير شكم پرنده براى جوجه شدن قرار گرفته است ؛ از مادهء « حضانت » به معناى زير بال و پر گرفتن گرفته شده است .\r\n","page_name":" 411 ","page_number":411},
  {"content":"\r\n . \r\n","description":"","footnote":"","page_name":" 412 ","page_number":412},
  {"content":"\r\n\r\n\r\nبخش دوّم\r\nافترقوا بعد ألفتهم ، و تشتّتوا عن أصلهم . فمنهم آخذ بغصن أينما مال ، مال معه . على أنّ اللّه تعالى سيجمعهم لشرّ يوم لبني أميّة ، كما تجتمع قزع الخريف يؤلّف اللّه بينهم ، ثمّ يجمعهم ركاما كركام السّحاب ؛ ثمّ يفتح لهم أبوابا . يسيلون من مستثارهم كسيل الجنّتين ، حيث لم تسلم عليه قارة ، و لم تثبت عليه أكمة ، و لم يردّ سننه رصّ طود ، و لاحداب أرض . يذعذعهم اللّه في بطون أوديته ، ثمّ يسلكهم ينابيع في الأرض ، يأخذ بهم من قوم حقوق قوم ، و يمكّن لقوم في ديار قوم . و ايم اللّه ، ليذوبنّ ما في أيديهم بعد العلوّ و التّمكين ، كما تذوب الألية على النّار .\r\n\r\nترجمه\r\n: آن‌ها ( اشاره به ياران امام عليه السّلام است ) پس از اتحاد و همبستگى پراكنده شدند و از اصل خويش متفرق گشتند . در اين ميان بعضى از آن‌ها به شاخهء محكمى چنگ زدند و به هر جا آن شاخه تمايل يافت ، همراهش به آن سو رفتند . اما به زودى خداوند آن‌ها را براى بدترين روزى كه بنى اميّه در پيش دارند متحد خواهد كرد و آن گونه كه قطعه‌هاى پراكندهء ابر پاييزى جمع مىشود ، خداوند همهء آن‌ها را گرد مىآورد و در ميان آنان الفت برقرار مىسازد ؛ سپس آنان را همچون ابرهاى متراكم به هم مىپيوندد و به دنبال آن ، درهاى فتح و پيروزى را به روىشان مىگشايد . آن‌ها همچون سيل خروشانى از جايگاه خود حركت مىكنند ؛ مانند سيل ( عظيم سرزمين قوم سبأ ) كه دو باغستان ( بسيار گستردهء دو\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nطرف نهر عظيم سرزمين سبأ ) را در هم كوبيد و در برابر آن هيچ برجستگى بر سطح آن زمين باقى نماند ؛ نه كوه‌هاى استوار نه تپه‌ها و هيچ چيز مانع جريان آن نشد ؛ نه كوه‌هاى عظيم و نه تپه‌هاى بلند . خداوند آن‌ها را مانند آب در درون دره‌ها پراكنده مىسازد ؛ سپس همچون چشمه‌سارهايى از قسمت‌هاى مختلف زمين سر بر مىآورد ؛ و به كمك آنان حق گروهى ( از مظلومان ) را از گروهى ديگر ( ظالمان ) مىگيرد و جمعى را در سرزمين ديگران اقامت مىبخشد .\r\nبه خدا سوگند ! آن‌ها ( بنى اميّه ) بعد از تسلط و پيروزى همه آن چه را در دست دارند از دست مىدهند و ( ذوب مىشوند ) آن گونه كه چربى بر روى آتش آب مىشود .\r\n\r\nشرح و تفسير سرنوشت مرگ‌بار بنى اميّه\r\nامام عليه السّلام در اين بخش از خطبه ، اشاره به سرنوشت موفقيت آميز اصحاب و يارانش و نيز سرانجام مرگ‌بار و تيره و تار حكومت بنى اميّه مىكند و مىفرمايد : « آن‌ها ( يارانش ) پس از اتحاد و همبستگى پراكنده شدند و از اصل خويش متفرق گشتند » ( افترقوا بعد ألفتهم ، و تشتّتوا عن أصلهم ) .\r\nگروهى به خوارج پيوستند و بر ضدّ امام عليه السّلام قيام كردند و گروهى در حال ترديد قرار گرفتند و از جمعيّت كناره‌گيرى نمودند .\r\nولى در اين ميان « بعضى از آن‌ها به شاخهء محكمى چنگ زدند و به هر جا آن شاخه تمايل يافت ، همراه او به آن سو رفتند » ( فمنهم آخذ بغصن أينما مال ، مال معه ) .\r\nاين اشاره به گروهى است كه بر اعتقاد حق باقى ماندند و به ثقلين ( كتاب و عترت ) كه پيامبر اكرم صلّى اللّه عليه و آله دستور داده بود ، تمسّك جستند و به شاخه‌اى از شاخه‌هاى پر بار شجرهء طيّبهء خاندان پيامبر از ائمهء معصومين عليهم السّلام در آويختند و همراه آن‌ها به حركت خود در مسير رضاى الهى حركت كردند .\r\nبعضى اين جمله را نيز اشاره به گروه‌هاى منحرف مىدانند ؛ در حالى كه دنبالهء اين\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nسخن نشان مىدهد كه تفسير اوّل صحيح‌تر است ؛ زيرا امام عليه السّلام در جملهء بعد مىفرمايد :\r\n« اما به زودى خداوند آن‌ها ( يارانش ) را براى بدترين روزى كه بنى اميّه در پيش دارند متحد خواهد كرد ؛ آن گونه كه قطعه‌هاى پراكندهء ابر پاييزى جمع مىشود » ( على أنّ اللّه تعالى سيجمعهم لشرّ يوم لبني أميّة ، كما تجتمع قزع « 1 » الخريف « 2 » ) .\r\nسپس مىافزايد : « خداوند همهء آن‌ها را گرد مىآورد و در ميان آنان الفت برقرار مىسازد ؛ سپس آنان را همچون ابرهاى متراكم به هم مىپيوندد و به دنبال آن ، درهاى فتح و پيروزى را به روىشان گشايد » ( يؤلّف اللّه بينهم ، ثمّ يجمعهم ركاما « 3 » كركام السّحاب ؛ ثمّ يفتح لهم أبوابا ) .\r\nدر ادامهء اين سخن ، هجوم شديد علاقه‌مندان مكتب اهل بيت عليهم السّلام را به جمعيّت بنى اميّه ، اين گونه بيان مىكند :\r\n« آن‌ها همانند سيل خروشانى از جايگاه خود حركت مىكنند ؛ همچون سيل ( عظيم سرزمين قوم سبأ ) كه دو باغستان ( بسيار گستردهء دو طرف نهر عظيم سرزمين سبأ ) را درهم كوبيد كه در برابر آن هيچ برجستگى بر سطح آن زمين باقى نماند ؛ نه كوه‌هاى استوار و نه تپه‌ها و آن‌ها چيزى مانع جريان آن نشد ؛ نه كوه‌هاى عظيم و نه تپه‌هاى بلند » ( يسيلون من مستثارهم « 4 » كسيل الجنّتين ، حيث لم تسلم عليه قارة « 5 » ، و لم تثبت عليه أكمة « 6 » ، و لم يردّ سننه « 7 » رصّ « 8 » طود « 9 » ، و لاحداب « 10 » أرض ) .\r\n\r\n\r\n","description":"","footnote":"\r\n( 1 ) « قزع » جمع « قزعة » ( بر وزن ثمره ) به معناى قطعه‌هاى ابر است و گاه به چيزهاى ديگرى كه داراى قطعات پراكنده است ، اطلاق مىشود .\r\n( 2 ) « خريف » به معناى فصل پاييز است .\r\n( 3 ) « ركام » از مادهء « ركم » ( بر وزن مكر ) به معناى اشيايى كه روى هم متراكم مىشوند ، گرفته شده است .\r\n( 4 ) « مستثار » به معناى محل فوران و بيرون ريختن چيزى است و از مادهء « ثور » ( بر وزن فور ) به معناى هيجان است .\r\n( 5 ) « قارة » به معناى كوه كوچك است .\r\n( 6 ) « اكمة » به معناى تل و تپه است .\r\n( 7 ) « سنن » به معناى طريقه و مسير مادى يا معنوى است .\r\n( 8 ) « رصّ » به معناى محكم از « رصاص » به معناى سرب گرفته شده است .\r\n( 9 ) « طود » به معناى كوه بزرگ است .\r\n( 10 ) « حداب » جمع « حدب » ( بر وزن هدف ) تپه و محل مرتفع است .\r\n","page_name":" 415 ","page_number":415},
  {"content":"\r\n\r\nآن چه در اين جمله آمده اشاره به قوم سبأ است كه در سرزمين يمن زندگى مىكردند و سد عظيمى به نام « سدّ مآرب » در ميان دو كوه ساختند . سيلاب‌ها را مهار كردند و با آن آب دو باغ عظيم و طولانى در دو طرف نهرى كه از آن جارى مىشد به وجود آوردند و زندگانى آن‌ها در نهايت رفاه مىگذشت ؛ ولى طغيان غرور ناسپاسىها سبب مجازات الهى شد . شب هنگام سد شكست و سيل عظيمى تمام مزارع و باغ‌ها و عمارت‌هاى آن‌ها را با خود برد و زمينى باير و ويران به جاى ماند و باقى ماندگان از آن قوم مجبور به مهاجرت شدند .\r\nپيروان مكتب اهل بيت عليهم السّلام نيز همچون سيلاب زندگى ستمگران بنى اميّه را درهم مىكوبند ؛ خانه‌هاشان را ويران مىكنند و گروهى را از ميان بر مىدارند و بقيه در مناطق مختلف پراكنده خواهند شد .\r\nسپس امام عليه السّلام اين گروه از حاميان حق را بعد از ماجراى درهم شكستن بنى اميّه به آب‌هايى تشبيه مىكند كه در زمين ، پنهان مىشود ؛ سپس به صورت چشمه‌ها از نقاط مختلف ظاهر مىگردد و مايهء عمران و آبادى مىشود و مىفرمايد : « خداوند آن‌ها را مانند آب در درون دره‌ها پراكنده مىسازد ؛ سپس همچون چشمه‌سارهايى از قسمت‌هاى مختلف زمين بيرون مىآورد ؛ آن گاه به كمك آنان حق گروهى ( از مظلومان ) را از گروه ديگر ( ظالمان ) مىگيرد و جمعى را در سرزمين ديگران اقامت مىبخشد » ( يذعذعهم « 11 » اللّه في بطون أوديته « 12 » ، ثمّ يسلكهم ينابيع في الأرض ، يأخذ بهم من قوم حقوق قوم ، و يمكّن لقوم في ديار قوم ) .\r\n\r\n\r\n","description":"","footnote":"\r\n( 11 ) « يذعذع » از مادهء « ذعذعة » به معناى پراكندن و متفرق ساختن است .\r\n( 12 ) « اودية » جمع « وادى » به معناى درّه و محل جريان سيلاب است .\r\n","page_name":" 416 ","page_number":416},
  {"content":"\r\n\r\nبعضى از شارحان نهج البلاغه در تفسير جملهء مزبور و مرجع ضماير ياد شده احتمال ديگرى داده‌اند كه چون قابل ملاحظه نبود و با جمله‌هاى قبل و بعد ناهماهنگ مىنمود از آن صرف نظر شد .\r\nآرى ، طرفداران اهل بيت عليهم السّلام نخست همچون سيلابى مىخروشند و همچون سيل قوم سبأ كاخ‌ها و قصرهاى بنى اميّه را در هم مىكوبند و آن‌ها را از اريكهء قدرت به زير مىكشند ؛ سپس در همه جا پراكنده مىشوند و همچون چشمه‌سارها سر بر مىآورند و از آب زلال عدل و داد ، عمران و آبادى مىآفرينند .\r\nو در پايان اين قطعه ، امام عليه السّلام سوگند ياد مىكند و مىفرمايد : « به خدا سوگند ! آن‌ها ( بنى اميّه ) بعد از تسلّط و پيروزى همه آن چه را در دست دارند از دست مىدهند ( ذوب مىشوند ) آن گونه كه چربى بر روى آتش آب مىشود ( و از دست مىرود ) » ( و ايم اللّه ، ليذوبنّ ما في أيديهم بعد العلوّ و التّمكين ، كما تذوب الألية « 1 » على النّار ) .\r\nتشبيه مذكور اشاره به اين است كه بنى اميّه گر چه در دوران حكومت خود چاق و فربه مىشوند ؛ ولى دشمنان آن‌ها همچون شعله‌هاى آتش ، آنان را ذوب مىكنند و مىسوزانند ؛ همان گونه كه يك قطعهء چربى روى آتش ؛ نخست ذوب مىشود و سپس مىسوزد و كمترين اثرى از آن باقى نمىماند .\r\nشارحان نهج البلاغه در اين كه چه كسانى اين بلا را بر سر بنى اميّه مىآورند و به حكومت ظالمانه و ننگين آن‌ها پايان مىدهند و انتقام مظلومان را از آن‌ها مىگيرند ، تعبيرات مختلفى دارند ؛ گاه به بنى عبّاس تعبير شده و گاه به شيعيانى كه بر ضد بنى اميّه قيام كردند و ظاهرا هر دو به يك معنا باز مىگردد ؛ زيرا مىدانيم قيام بنى عبّاس ، نخست به نام قيام علويين صورت گرفت هر چند در ادامهء راه بنى عبّاس مسير آن قيام را تغيير داده و به صورت قيام عبّاسيين درآوردند و آن‌ها نيز مظالم بنى اميّه را تكرار كردند و سرانجام خودشان نيز نابود شدند .\r\n\r\n\r\n","description":"","footnote":"\r\n( 1 ) « الية » به معناى دنبه و چربى است .\r\n","page_name":" 417 ","page_number":417},
  {"content":"\r\n\r\n\r\nنكته قيام‌هاى خونين بر ضد بنى اميّه\r\nبعد از شهادت امام حسين عليه السّلام و يارانش در كربلا ، سر و صداى عجيبى در جهان اسلام طنين انداز شد و گروه‌هاى متعددى بر ضد بنى اميّه شوريدند . بسيارى كه ياراى مقابله نداشتند ، شهيد شدند و بعضى براى مدتى پيروز گشتند . اين قيام‌ها را كه به پانزده قيام بالغ مىشود به طور فشرده در جلد سوّم « 1 » همين كتاب يادآور شديم ؛ آخرين آن‌ها قيام ابو مسلم بود كه به نابودى كامل حكومت بنى اميّه انجاميد .\r\nبر خلاف آن چه بعضى مىپندارند ، ابو مسلم و يارانش هرگز براى سپردن حكومت به بنى عبّاس قيام نكردند ؛ بلكه در ابتدا جمعى از سران شيعه با ابو مسلم - كه مرد شجاعى بود - در خراسان متحد شدند و براى درهم كوبيدن آخرين خليفه اموى يعنى « مروان حمار » و تأسيس حكومت آل محمّد صلّى اللّه عليه و آله تصميم گرفتند و شعار آنان « الرضا لآل محمّد صلّى اللّه عليه و آله » بود . چيزى نگذشت كه ابو مسلم توانست بر خراسان و بيش‌تر نقاط ايران و عراق مسلّط شود . اگر چه « ابراهيم امام » كه از دودمان عبّاس بود خود را به ابو مسلم نزديك كرد و همچنين « عبد اللّه بن محمّد » معروف به « سفاح » و « ابو جعفر منصور » كه هر دو از برادران ابراهيم امام بودند نيز خود را به ابو مسلم نزديك كردند و در انتظار فرصت براى به دست گرفتن زمام حكومت بودند ، ولى ابو مسلم هرگز به اين كار مايل نبود ؛ به همين دليل كارگزار او در كوفه به نام ابو سلمه آن سه برادر را در هنگامى كه به نزد او رفته بودند در جايى پنهان كرد و براى اين كه يكى از فرزندان على عليه السّلام را به رهبرى مسلمين برساند سه نامه به مدينه فرستاد : يكى براى امام صادق عليه السّلام و ديگرى عبد اللّه بن حسن و سوّمى را براى عمر بن على بن الحسين و به فرستادهء خود سفارش كرد ابتدا خدمت امام صادق عليه السّلام برود ؛ اگر او زعامت مسلمين را پذيرفت ، دو نامهء ديگر را پاره كند و گر نه به نزد آن‌ها برود .\r\nامام صادق عليه السّلام چون از توطئه‌هاى پشت پرده كه حتى از نظر ابو مسلم مخفى بود ،\r\n\r\n\r\n","description":"","footnote":"\r\n( 1 ) صفحهء 597 تا 600 .\r\n","page_name":" 418 ","page_number":418},
  {"content":"\r\n\r\nآگاهى داشت اين دعوت را نپذيرفت و آن دو نفر نيز به تبع امام صادق عليه السّلام نامه‌ها را جواب ندادند .\r\nولى پيش از آن كه فرستادهء ابو سلمه به كوفه باز گردد ، جمعى از خراسانيان - كه ارتباطى با سفاح و همراهانشان داشتند - از مخفىگاه سفاح و همراهانش با خبر شدند و نزد آن‌ها رفته با او بيعت كردند . ابو سلمه و ابو مسلم كه خود را در برابر عمل انجام شده ديدند به آن‌ها پيوستند و بعد از درگيرىهاى شديدى كه بين آن‌ها و طرفداران « عبد اللّه بن على » عموى ابو جعفر منصور رخ داد حكومت به عباسيان رسيد و ابو جعفر منصور كه بعد از مرگ برادرش سفاح به جاى او نشست ابو مسلم را به بغداد دعوت كرد و با توطئهء از پيش طراحى شده او را به قتل رساند . شايد به اين دليل كه مىدانست ابو مسلم در دل طرفدار حكومت آل على عليه السّلام است ؛ نه آل عبّاس ؛ بنابر اين خطرى براى حكومت بنى عبّاس محسوب مىشود . « 1 » مرحوم علّامهء مجلسى در اين زمينه حديث جالبى از على عليه السّلام به شرح زير نقل كرده است :\r\nروزى در صفين ، سپاه شام ، حملهء سختى به سپاه عراق نمود كه ميمنهء سپاه عراق رو به فرار نهاد . مالك اشتر فرياد مىزد : برگرديد . حضرت رو به لشكر شام كرده ، ندا داد : « اى ابو مسلم ، بگير اين‌ها را » و اين ندا را سه بار تكرار نمود . اشتر عرض كرد : مگر نه اين است كه ابو مسلم در سپاه شام است ؟ چگونه او به يارى ما مىآيد ؟ حضرت فرمود : من ابو مسلم خولانى را نمىگويم . مردى را مىگويم كه در آينده از مشرق زمين ظهور كند و خداوند به وسيلهء او شاميان را هلاك نمايد و دولت بنى اميّه را منقرض سازد ! » . « 2 » گرچه شخصيت ابو مسلم از نظر تاريخى بسيار پيچيده است ، افرادى او را از شيعيان\r\n\r\n\r\n","description":"","footnote":"\r\n( 1 ) با استفاده از كتاب « معارف و معاريف » ، جلد 1 ، صفحهء 481 به بعد و « دائرة المعارف تشيّع » ، جلد 1 ، صفحهء 439 و « دائرة المعارف بزرگ اسلامى » ، جلد 6 ، صفحهء 227 به بعد .\r\n( 2 ) بحار الانوار ، جلد 41 ، صفحهء 310 .\r\n","page_name":" 419 ","page_number":419},
  {"content":"\r\n\r\nاهل بيت عليهم السّلام مىدانستند و براى او احترام فراوان قائل بودند ، ولى گروهى او را از مخالفان اهل بيت عليهم السّلام دانسته و اجازهء لعن او را مىدادند ، ولى آن چه مسلّم است اين است كه قيام او در آغاز به نام طرفدارى از آل محمد صلّى اللّه عليه و آله صورت گرفت و نخستين ياران او از شيعيان بودند .\r\n* * *\r\n\r\n","description":"","footnote":"","page_name":" 420 ","page_number":420},
  {"content":"\r\n\r\n\r\nبخش سوّم\r\nأيّها النّاس ، لو لم تتخاذلوا عن نصر الحقّ ، و لم تهنوا عن توهين الباطل ، لم يطمع فيكم من ليس مثلكم ، و لم يقو من قوي عليكم . لكنّكم تهتم متاه بني إسرائيل . و لعمري ، ليضعّفنّ لكم التّيه من بعدي أضعافا بما خلّفتم الحقّ وراء ظهوركم ، و قطعتم الأدنى ، و وصلتم الأبعد . و أعلموا أنّكم إن اتّبعتم الدّاعي لكم ، سلك بكم منهاج الرّسول ، و كفيتم مؤونة الاعتساف ، و نبذتم الثّقل الفادح عن الأعناق .\r\n\r\nترجمه\r\n: اى مردم ، اگر شما دست از حمايت يكديگر ، در يارى حق ، بر نمىداشتيد و در تضعيف باطل سستى نمىكرديد ، هيچ گاه كسانى كه در حدّ شما نيستند در نابودى شما طمع نمىكردند و آن‌ها كه بر شما مسلّط گشتند ، مسلّط نمىشدند ؛ ولى شما همچون بنى اسرائيل به ( سبب ترك يارى حق ) در حيرت و سرگردانى فرو رفتيد . به جانم سوگند ! سرگردانى شما بعد از من چند برابر خواهد شد ؛ چرا كه حق را پشت سر انداختيد و از نزديك‌ترين افراد ( به پيامبر صلّى اللّه عليه و آله كه اشاره به خود آن حضرت است ) بريده و به دورترين افراد ( بنى اميّه ) پيوستيد ! بدانيد ، اگر از پيشوا و رهبر خود پيروى كنيد شما را به همان راهى مىبرد كه رسول خدا صلّى اللّه عليه و آله از آن راه رفت ، از رنج‌ها ( ى بىراهه رفتن ) آسوده خواهيد شد و بار سنگين مشكلات را از گردن خود بر مىداريد .\r\n\r\n","description":"","footnote":"","page_name":" 421 ","page_number":421},
  {"content":"\r\n\r\n\r\nشرح و تفسير دليل اصلى عقب ماندگى\r\nامام عليه السّلام در اين بخش از خطبه - كه بخش پايانى آن است - بعد از بيان سرنوشت شوم و مرگبار بنىاميّه به بيان سرنوشت گروهى از پيروان حق مىپردازد كه در حمايت حق سستى كردند و به علت همين سستى ، دشمنان سال‌ها بر آن‌ها مسلّط شدند و سرنوشتى همچون بنى اسرائيل در سرزمين تيه پيدا كردند ؛ مىفرمايد : « اى مردم ، اگر دست از حمايت يكديگر ، در يارى حق ، بر نمىداشتيد و در تضعيف باطل سستى نمىكرديد ، هيچ‌گاه كسانى كه در حدّ شما نيستند در نابودى شما طمع نمىكردند و آن‌ها كه بر شما مسلّط گشتند ، مسلّط نمىشدند » ( أيّها النّاس ، لو لم تتخاذلوا عن نصر الحقّ ، و لم تهنوا عن توهين الباطل ، لم يطمع فيكم من ليس مثلكم ، و لم يقو من قوي عليكم ) .\r\nاين سخن ، اشاره به سلطهء معاويه و يارانش بر اصحاب حضرت در زمان آن حضرت ( به صورت محدود ) و بعد از آن حضرت ( به صورت نامحدود است ) .\r\nآن چه امام عليه السّلام در اين عبارت بيان كرده ، مخصوص آن عصر و زمان نيست ؛ بلكه يك اصل كلى براى همه اعصار و قرون است كه پيشرفت و قدرت باطل به سبب سستى و اختلاف طرفداران حق است ؛ و گر نه با پايگاه محكمى كه دارند قطعا بر طرفداران باطل پيروز خواهند شد .\r\nسپس امام عليه السّلام در ادامهء اين سخن ، اين گروه را به بنى اسرائيل تشبيه مىكند كه بر اثر دورى از حق در تيه ( بخشى از بيابان صحراى سينا ) سرگردان شدند ؛ مىفرمايد : « ولى شما همچون بنى اسرائيل به ( سبب ترك يارى حق ) در حيرت و سرگردانى فرو رفتيد . به جانم سوگند ! سرگردانى شما بعد از من چند برابر خواهد شد ؛ چرا كه حق را پشت سر انداختيد و از نزديك‌ترين افراد ( به پيامبر صلّى اللّه عليه و آله كه اشاره به خود آن حضرت است ) بريده و\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nبه دورترين افراد ( بنى اميّه ) پيوستيد ! » ( لكنّكم تهتم متاه « 1 » بني إسرائيل . و لعمري ، ليضعّفنّ لكم التّيه من بعدى أضعافا « 2 » بما خلّفتم الحقّ وراء ظهوركم ، و قطعتم الأدنى ، و وصلتم الأبعد ) .\r\nو در پايان اين سخن ، راه نجات را به روى اصحابش مىگشايد و اين نكته را براى آن‌ها گوشزد مىكند كه هيچ زمانى براى بازگشت به سوى حق دير نيست ؛ مىفرمايد : « بدانيد ، اگر از پيشوا و رهبر خود پيروى كنيد شما را به همان راهى مىبرد كه رسول خدا صلّى اللّه عليه و آله از آن راه رفت ، و از رنج‌ها ( ى بىراهه رفتن ) آسوده خواهيد شد و بار سنگين مشكلات را از گردن خود بر مىداريد » ( و اعلموا أنّكم إن اتّبعتم الدّاعي لكم ، سلك بكم منهاج الرّسول ، و كفيتم مؤونة الإعتساف « 3 » ، و نبذتم الثّقل الفادح « 4 » عن الأعناق ) .\r\n\r\nنكته همانند بنى اسرائيل . . .\r\nامام عليه السّلام در عبارت ياد شده جمعى از مسلمانان را كه از راه حق منحرف شدند و سرگردان گشتند ، به قوم بنى اسرائيل تشبيه مىكند كه بر اثر لجاجت و عدم تسليم در برابر فرمان موسى عليه السّلام در خصوص جهاد در برابر غاصبان بيت المقدّس در بيابان « تيه » سرگردان شدند .\r\n\r\n\r\n","description":"","footnote":"\r\n( 1 ) « تهتم » و « متاه » هر دو از مادهء « تيه » است كه در اصل به معناى تكبّر آمده ؛ سپس به معناى گم كردن راه و سرگردان شدن استعمال شده و در جملهء مزبور اشاره به همين است ؛ يعنى شما همچون بنى اسرائيل سرگردان شديد . ( متاه ، مصدر ميمى است ) .\r\n( 2 ) « أضعاف » جمع « ضعف » ( بر وزن فعل ) به معناى دو برابر يا چند برابر است .\r\n( 3 ) « اعتساف » به معناى گمراهى است و از مادهء « عسف » ( بر وزن وصف ) به همين معنا گرفته شده است .\r\n( 4 ) « فادح » به معناى سنگين و شاق و كمرشكن و در اين جا تأكيدى است بر كلمه ثقل كه امام عليه السّلام فرموده است .\r\n","page_name":" 423 ","page_number":423},
  {"content":"\r\n\r\nجمعى از شارحان نهج البلاغه در اين جا رواياتى از پيامبر اكرم صلّى اللّه عليه و آله نقل كرده‌اند كه فرمود : « تمام آن چه در اقوام پيشين و يهود و نصارا واقع شد ، براى شما نيز رخ خواهد داد » . « 1 » ولى علاوه بر اشكالى كه در اسناد اين روايات است ، تطبيق آن بر واقعيت نيز خالى از اشكال نيست و به فرض كه چنين رواياتى صحيح باشد ، مىتوان آن را حمل بر غالب نمود . اشاره به اين كه بسيارى از حوادث تلخ و ناگوارى كه براى اقوام پيشين روى داد براى شما مسلمان‌ها نيز رخ مىدهد و تاريخ همچنان تكرار مىگردد ؛ زيرا وجود اسباب مشابه ، مسبّب‌هاى مشابه را مىطلبد .\r\n* * *\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 9 ، صفحهء 286 ؛ منهاج البراعة ، جلد 10 ، صفحهء 83 .\r\n","page_name":" 424 ","page_number":424},
  {"content":"\r\n\r\n\r\nخطبهء 167 « 1 » و من خطبة له عليه السّلام في اوائل خلافته\r\nاز خطبه‌هاى آن حضرت است كه در آغاز خلافتش ايراد فرمود .\r\n\r\nخطبه در يك نگاه\r\nاين خطبه ، مشتمل بر تذكّرات و اندرزهاى مختلفى است كه ممكن است چنين تصور شود پيوندى در ميان بخش‌هاى خطبه نيست ؛ اما اين موضوع ممكن است به جهت اين باشد كه مرحوم سيّد رضى اين خطبه را از خطبهء مشروح‌ترى كه امام على عليه السّلام در اوايل خلافتش ايراد كرده بود ، گلچين كرده است .\r\nبه هر حال ، اين خطبه از پنج بخش عمده تشكيل مىشود :\r\n\r\n\r\n","description":"","footnote":"\r\n( 1 ) سند خطبه :\r\nمرحوم « عبد الزهراء حسينى خطيب » در كتاب « مصادر نهج البلاغه » تنها مدركى را كه براى اين خطبه قبل از « سيّد رضى » به دست آورده اين است كه مىگويد : « طبرى » مورّخ معروف ، آن را در حوادث سنهء 35 ( جلد 5 ، صفحهء 157 ) آورده است ؛ در ضمن توجّه داشته باشيد كه بخشى از اين خطبه در خطبهء 21 قبلا نقل شده است .\r\n","page_name":" 425 ","page_number":425},
  {"content":"\r\n\r\nدر آغاز ، از عظمت قرآن مجيد و هدايتگر بودن آن و تأكيد بر پيروى از تعليماتش سخن مىگويد .\r\nدر بخش ديگرى تأكيد بر اداى فرايض و اهمّيّت رعايت واجبات و ترك محرمات فرموده است .\r\nدر سوّمين بخش سخن از اهمّيّت حقوق مسلمانان و حفظ احترام آن‌ها و ترك اذيت و آزار آن‌ها به ميان آمده است .\r\nدر چهارمين بخش ، امام عليه السّلام مخاطبان خود را به مرگ و قيامت و سبكبار بودن در اين راه توصيه مىكند .\r\nو در پنجمين بخش ، بر تقوا در برابر هر شخص و هر چيز و اطاعت الهى تأكيد مىفرمايد .\r\n* * *\r\n\r\n","description":"","footnote":"","page_name":" 426 ","page_number":426},
  {"content":"\r\n\r\n\r\nبخش اوّل\r\nإنّ اللّه سبحانه أنزل كتابا هاديا بيّن فيه الخير و الشّرّ ؛ فخذوا نهج الخير تهتدوا ، و اصدفوا عن سمت الشّرّ تقصدوا .\r\nالفرائض الفرائض ! أدّوها إلى اللّه تؤدّكم إلى الجنّة . إنّ اللّه حرّم حراما غير مجهول ، و أحلّ حلالا غير مدخول ، و فضّل حرمة المسلم على الحرم كلّها ، و شدّ بالإخلاص و التّوحيد حقوق المسلمين في معاقدها ، « فالمسلم من سلم المسلمون من لسانه و يده » إلّا بالحقّ ، و لا يحلّ أذى المسلم إلّا بما يجب .\r\n\r\nترجمه\r\n: خداوند سبحان ، كتابى هدايتگر فرستاد كه نيكىها و بدىها را در آن تبيين فرموده است ؛ بنابر اين ( عذر و بهانه‌اى براى هيچ كس باقى نمانده ) راه خير و نيكى را در پيش گيريد ، تا هدايت شويد و از شرّ و بدى روى گردانيد تا در راه مستقيم قرار گيريد . واجبات ! واجبات ! در انجام دادن آن‌ها براى خدا كوتاهى نكنيد كه شما را به سوى بهشت مىبرد .\r\nخداوند حرام‌هايى قرار داده كه ( حكمتش ) بر كسى پوشيده نيست ، و امورى را حلال كرده كه در آن عيبى وجود ندارد . خداوند احترام مسلمان را از تمام آنچه محترم است برتر شمرده و حفظ حقوق مسلمين را با اخلاص و توحيد پيوند زده و تضمين كرده است ؛ مسلمان كسى است كه مسلمانان از دست و زبان او در امان باشند ؛ جز در آن جا كه حق اقتضا مىكند ؛ آزار دادن مسلمان روا نيست جز به آن مقدار كه ( به حكم خدا ) واجب مىشود .\r\n\r\n","description":"","footnote":"","page_name":" 427 ","page_number":427},
  {"content":"\r\n\r\n\r\nشرح و تفسير مسير حق را بشناسيد\r\nاز آن جا كه قرآن مجيد مهم‌ترين منبع تعليمات اسلام و بيان كنندهء همه نيكىهاست ، امام عليه السّلام قبل از هر چيز ، مردم را به سوى قرآن و عمل به دستورات آن فرا مىخواند ؛ مىفرمايد : « خداوند سبحان ، كتابى هدايتگر ( براى انسان‌ها ) فرستاده كه نيكىها و بدىها را در آن تبيين فرموده است ؛ بنابر اين ( عذر و بهانه‌اى براى هيچ كس باقى نمانده ) راه خير و نيكى را در پيش گيريد ، تا هدايت شويد و از شرّ و بدى روى گردانيد تا در طريق مستقيم قرار گيريد » ( إنّ اللّه سبحانه أنزل كتابا هاديا بيّن فيه الخير و الشّرّ ؛ فخذوا نهج « 1 » الخير تهتدوا ، و اصدفوا « 2 » عن سمت الشّرّ تقصدوا ) .\r\nاين سخن دلالت مىكند كه اصول تمام نيكىها و بدىها ، واجبات و محرمات ، فضايل و رذايل ، اعتقادات صحيح و انحرافى در قرآن مجيد بيان شده و در واقع تعبير ديگرى از « تبيانا لكل شىء » است كه در خود قرآن آمده ؛ هر چند شرح آن‌ها به سنّت و تفسير معصومين عليهم السّلام واگذار شده است .\r\nدر ادامهء اين سخن از ميان تمام نيكىها امام عليه السّلام فرايض و واجبات را برگزيده و بر آن تأكيد مىكند ؛ مىفرمايد : « واجبات ! واجبات ! در انجام دادن آن‌ها براى خدا كوتاهى نكنيد كه شما را به سوى بهشت مىبرد » ( الفرائض الفرائض ! أدّوها إلى اللّه تؤدّكم إلى الجنّة ) .\r\nاشاره به اين كه خيراتى كه قرآن به آن دعوت كرده بر دو گونه است : واجبات و غير واجبات ( مستحبّات و فضايل ) شما بايد قبل از هر چيز نيروى خود را صرف اداى واجبات\r\n\r\n\r\n","description":"","footnote":"\r\n( 1 ) « نهج » به معناى راه روشن است ؛ از مادهء « نهج » ( بر وزن خرج ) به معناى واضح شدن گرفته شده است .\r\n( 2 ) « اصدفوا » از مادهء « صدف » ( بر وزن صبر ) به معناى اعراض كردن و صرف نظر نمودن است .\r\n","page_name":" 428 ","page_number":428},
  {"content":"\r\n\r\nكنيد . هرگاه نيرويى افزون بر آن داشتيد به سراغ مستحبّات و فضايل برويد ؛ زيرا آن چه قبل از هر چيز انسان را به سوى بهشت مىبرد ، اداى فرايض و واجبات است .\r\nناگفته پيداست ، فرايض هم شامل عبادات مىشود و هم شامل واجبات ديگرى كه خداوند بر دوش انسان قرار داده ؛ در رابطه با خود انسان يا ديگران و يا حتى محيط زندگانىاش .\r\nسپس امام عليه السّلام به نكته‌اى اشاره مىكند كه گويى دليل بر جملهء قبل است ؛ مىفرمايد :\r\n« خداوند حرام‌هايى قرار داده كه ( فلسفه‌اش ) بر كسى پوشيده نيست ، و امورى را حلال كرده است كه در آن عيبى وجود ندارد » ( إنّ اللّه حرّم حراما غير مجهول ، و أحلّ حلالا غير مدخول « 1 » ) .\r\nاين تعبير اشارهء لطيفى است به مصالح و مفاسد احكام شرع كه خداوند حكيم آن‌ها را در واجبات و محرماتش رعايت فرموده است ؛ به تعبيرى ديگر گرچه بايد فرمان خدا را در اجراى واجبات و ترك محرمات اطاعت كرد ولى اين اطاعت كوركورانه نيست ؛ چرا كه همهء واجبات ، مصالح مهمى در بر دارد و همهء محرمات ، مفاسدى دارد كه به خود آن‌ها باز مىگردد . قرآن مجيد مىگويد : «  « يُحِلُّ لَهُمُ الطَّيِّباتِ وَ يُحَرِّمُ عَلَيْهِمُ الْخَبائِثَ »  ؛ اشياى پاكيزه را براى آن‌ها حلال مىشمرد و ناپاكىها را تحريم مىكند » . « 2 » و از آن جا كه در ميان فرايض و احكام اسلام كمتر چيزى به اندازهء حرمت و حقوق مسلمانان اهمّيّت دارد ، امام عليه السّلام در ادامهء سخن ، انگشت بر آن مىنهد و مىفرمايد :\r\n« خداوند احترام مسلمان را از تمام آنچه محترم است برتر شمرده و حفظ حقوق مسلمين را با اخلاص و توحيد پيوند زده و تضمين كرده است » ( و فضّل حرمة المسلم على\r\n\r\n\r\n","description":"","footnote":"\r\n( 1 ) « مدخول » به معناى معيوب از مادهء « دخل » ( بر وزن نخل ) به معناى فاسد شدن چيزى از درون است . اين واژه معانى ديگرى هم دارد ؛ از جمله دخول به معناى داخل شدن در محلى است .\r\n( 2 ) اعراف ، آيهء 157 .\r\n","page_name":" 429 ","page_number":429},
  {"content":"\r\n\r\nالحرم « 1 » كلّها ، و شدّ بالإخلاص و التّوحيد حقوق المسلمين في معاقدها « 2 » ) .\r\nيك نگاه اجمالى به سراسر كتب فقه - از عبادات گرفته تا حدود و ديات - شاهد و گواه اين معناست كه اسلام ، بيشترين اهمّيّت را براى حفظ حرمت و حقوق مسلمانان قائل شده است ؛ تا آن جا كه امام كاظم عليه السّلام در مقابل كعبه ايستاد و فرمود : « ما أعظم حقّك يا كعبة و اللّه إنّ حقّ المؤمن لاعظم من حقّك ؛ چه بزرگ است حق تو اى كعبه و به خدا سوگند ! حق مؤمن از حق تو هم عظيم‌تر است » . « 3 » تعبير امام عليه السّلام به « شد بالاخلاص و التوحيد حقوق المسلمين » ممكن است اشاره به اين باشد كه انسان موحد و مخلص ، كسى است كه حقوق مسلمين را رعايت كند . اين تفسير را بسيارى از شارحان نهج البلاغه و بزرگان ديگر پذيرفته‌اند . اين احتمال نيز داده شده كه هر مسلمانى به دليل اخلاص و توحيدى كه دارد بايد حقوقش محترم شمرده شود ( در تفسير اوّل ، اخلاص و توحيد صفت محافظين است و در تفسير دوّم ، صفت حفظ شدگان ) . تفسير سوّمى نيز وجود دارد : منظور اين است كه احترام حقوق مسلمين ، همسنگ و همطراز اخلاص و توحيد است . سپس در يك نتيجه‌گيرى مىافزايد :\r\n« مسلمان كسى است كه مسلمانان از دست و زبان او در امان باشند ؛ جز در آن جا كه حق اقتضا مىكند ؛ آزار دادن مسلمان روا نيست جز به آن مقدار كه ( به حكم خدا ) واجب مىشود » ( « فالمسلم من سلم المسلمون من لسانه و يده » إلّا بالحقّ ، و لا يحلّ أذى المسلم إلّا بما يجب ) .\r\nاين نتيجه‌گيرى امام عليه السّلام نشان مىدهد كه تفسير اوّل از تفسيرهاى سه گانه\r\n\r\n\r\n","description":"","footnote":"\r\n( 1 ) « حرم » ( به فتح راء ) جمع « حرمت » به معناى احترام است و حرم ( به ضم راء ) جمع « حرام » به معناى ممنوع است و « احرام » جمع حرم ( بر وزن قلم ) به معناى ناحيهء ممنوعه است .\r\n( 2 ) « معاقد » جمع « معقد » ( بر وزن مجلس ) به معناى محل بستن چيزى است ؛ همچون كمر كه كمربند بر آن مىبندند و در جملهء ياد شده اشاره به پيوند حقوق مسلمانان با اخلاص و توحيد است .\r\n( 3 ) بحار الانوار ، جلد 71 ، صفحهء 227 .\r\n","page_name":" 430 ","page_number":430},
  {"content":"\r\n\r\nپيش گفته براى جملهء گذشته مناسب‌تر است ؛ زيرا هنگامى كه حفظ حقوق مسلمين را نشانهء اخلاص و توحيد حفظ كنندگان بدانيم ، نتيجه‌اش چنين مىشود : مسلمان كسى است كه همهء مسلمين از دست و زبان او در امان باشند .\r\nقابل توجه اين كه در تعبير مذكور يك بار « الا بالحق » مىگويد و بار ديگر « الا بما يجب » ؛ اين تفاوت در تعبير ممكن است از اين نظر باشد كه اوّلى اشاره به اين است كه تا مجوّزى براى آزار مسلمان ( مانند مجازات‌ها و حدود و تعزيرات اسلامى ) وجود نداشته باشد آزار دادن او جايز نيست و دوّمى اشاره به اين كه در فرض جواز بايد به آن مقدار از نظر كيفيّت و كميّت كه خداوند اجازه داده اكتفا شود .\r\nاز بعضى احاديث استفاده مىشود كه قنبر با تمام احترامى كه داشت ، هنگامى كه بر اثر سهل انگارى به هنگام اجراى حدّ ، سه تازيانه اضافه زد ، امام عليه السّلام فرمود : بايد قنبر به مقدار اين سه تازيانه قصاص شود ! « إنّ أمير المؤمنين امر قنبرا أن يضرب رجلا حدّا فغلط قنبر فزاده ثلاثة أسواط فأقاده علىّ عليه السّلام من قنبر بثلاثة أسواط » . « 1 »\r\n* * *\r\n\r\n\r\n","description":"","footnote":"\r\n( 1 ) وسايل الشيعة ، جلد 18 ، صفحهء 312 ( حديث 3 از باب 3 از ابواب مقدمات حدود ) .\r\n","page_name":" 431 ","page_number":431},
  {"content":"\r\n . \r\n","description":"","footnote":"","page_name":" 432 ","page_number":432},
  {"content":"\r\n\r\n\r\nبخش دوّم\r\nبادروا أمر العامّة و خاصّة أحدكم و هو الموت ، فإنّ النّاس أمامكم ، و إنّ السّاعة تحدوكم من خلفكم ، تخفّفوا تلحقوا ، فإنّما ينتظر بأوّلكم آخركم .\r\nاتّقوا اللّه في عباده و بلاده ، فإنّكم مسؤولون حتّى عن البقاع و البهائم .\r\nأطيعوا اللّه و لا تعصوه ، و إذا رأيتم الخير فخذوا به ، و إذا رأيتم الشّرّ فأعرضوا عنه .\r\n\r\nترجمه\r\n: به سوى آن امر همگانى - كه ويژه يكايك شماست - يعنى مرگ ، مبادرت ورزيد ( و براى آن آماده شويد ) ؛ چرا كه ( گروهى از ) مردم ، پيش از شما رفتند و قيامت از پشت سر ، شما را بانگ مىزند ( و به پيش مىراند ) « سبكبار شويد تا به قافله برسيد ؛ چرا كه پيشينيان را در انتظار رسيدن بازماندگان نگهداشته‌اند ، ( تا همه در يك زمان محشور شوند ) .\r\nتقواى الهى پيشه كنيد ؛ هم در مورد بندگان خدا ، هم شهر و آبادىها ؛ چرا كه شما ( در برابر همهء اين‌ها ) حتى سرزمين‌ها و چهارپايان مسئوليد . خدا را اطاعت كنيد و از عصيان او بپرهيزيد . هنگامى كه كار نيكى را مشاهده كرديد ، آن را در اختيار بگيريد و هنگامى كه شر و بدى را يافتيد ، از آن رويگردان شويد !\r\n* * *\r\n\r\n","description":"","footnote":"","page_name":" 433 ","page_number":433},
  {"content":"\r\n\r\n\r\nشرح و تفسير در برابر همه چيز مسئول هستيد\r\nدر ادامهء نصايحى كه امام عليه السّلام در بخش اوّل اين خطبه بيان فرمود ، در اين بخش ، مخاطبان خود را به مسألهء پايان عمر كه براى همه رخ خواهد داد و سپس به مسألهء تقوا كه بهترين زاد و توشهء سفر آخرت است توجّه مىدهد ؛ مىفرمايد : « به سوى آن امر همگانى - كه ويژه يكايك شماست - يعنى مرگ ، مبادرت ورزيد ( و براى آن آماده شويد ) ؛ چرا كه ( گروهى از ) مردم ، پيش از شما رفتند و قيامت از پشت سر ، شما را بانگ مىزند ( و به پيش مىراند ) » ( بادروا أمر العامّة و خاصّة أحدكم و هو الموت ، فإنّ النّاس أمامكم ، و إنّ السّاعة تحدوكم « 1 » من خلفكم ) .\r\nمنظور از امر عمومى و خصوصى ، همان مرگ است ؛ زيرا اگر به كلّ جامعه انسانى نگاه كنيم مرگ در سرنوشت همهء آن‌ها رقم زده شده است بنابر اين جنبهء عمومى دارد و اگر تنها به خودمان بنگريم باز مرگ را در پايان عمر حاضر مىبينيم ، بنابر اين جنبهء خصوصى دارد ، و با توجّه به تفسيرى كه امام عليه السّلام فرموده ( جملهء « و هو الموت » « 2 » ) ترديدى در اين تفسير باقى نمىماند و شگفت‌آور است كه چگونه بعضى از مفسّران نهج البلاغه جملهء « بادروا أمر العامة » را به معناى اصلاح امور جامعه تفسير كرده‌اند .\r\nجمله‌هاى بعد نيز نشان مىدهد كه آن چه در اين عبارت آمده مربوط به مرگ و پايان زندگى است ؛ نه اصلاح جامعهء انسانى ، كه آن مقولهء ديگرى است .\r\nآرى ، دو دليل بر حقانيت مرگ - كه يك قانون عمومى است وجود دارد : نخست اين كه با چشم خود گروهى را مىبينيم كه پيش از ما بار اين سفر را مىبندند و در جلوى اين\r\n\r\n\r\n","description":"","footnote":"\r\n( 1 ) « تحدوكم » از مادهء « حدو » و « حدى » ( بر وزن حذف و جدا ) به معناى راندن شر يا آواز مخصوصى است كه ساربان‌ها مىخوانند ، سپس بر معناى وسيع‌ترى ( راندن و سوق دادن ) اطلاق شده است .\r\n( 2 ) توجّه داشته باشيد ضمير « هو » مذكّر است و به « امر » بر مىگردد و بنابر اين « خاصّة » بايد مجرور باشد ؛ نه مفتوح آن چنان كه در متن مذكور آمده است .\r\n","page_name":" 434 ","page_number":434},
  {"content":"\r\n\r\nقافله به حركت در مىآيند . جسد بى جان آن‌ها را بر دوش مىگيريم و به قبرستان مىبريم و به خاك مىسپاريم و باز مىگرديم . آيا ميان ما و آن‌ها تفاوتى است كه آن‌ها بروند و ما بمانيم ؟ ! ! ديگر اين كه نشانه‌هاى حركت به سوى پايان زندگى در وجود همهء ما يكى بعد از ديگرى آشكار مىشود : آثار پيرى ، موهاى سفيد و ناتوانى اعضا ، تمام اين‌ها نشانهء آن است كه قيامت از پشت سر مىراند .\r\nبا اين دو دليل روشن ، هيچ عاقلى احتمال مىدهد كه از اين قانون استثنا شود ؟ ! سپس امام عليه السّلام به نتيجه‌گيرى مهمّى مىپردازد و مىفرمايد : « ( حال كه چنين است ) سبكبار شويد تا به قافله برسيد ؛ چرا كه پيشينيان را در انتظار رسيدن بازماندگان نگهداشته‌اند ، ( تا همه در يك زمان محشور شوند ) » ( تخفّفوا تلحقوا ، فإنّما ينتظر بأوّلكم آخركم ) .\r\nآرى ، سفر آخرت ، سفرى است بسيار پر فراز و نشيب و داراى گردنه‌هاى صعب العبور ؛ تنها سبكباران مىتوانند از اين راه بگذرند ؛ همان كسانى كه در زندگى دنيا به حداقل قناعت كردند و از ثروت اندوزى و زندگى پر زرق و برق و سرشار از تجمّلات چشم پوشيدند ؛ همچون مسافرى كه حداقل آب و غذاى لازم را براى سفر با خود مىبرد و از فراز و نشيب‌ها به آسانى مىگذرد ؛ نه همچون كسانى كه بر اثر خيالات خام ، بارهاى سنگينى بر دوش گرفته‌اند كه در همان گردنهء اوّل و دوّم مىمانند و از قافله جدا مىشوند و تلف مىگردند .\r\nمرحوم سيّد رضى چند جملهء اخير را با مختصر تفاوتى در خطبهء 21 نقل كرده و در توضيح آن تصريح كرده كه جملهء « تخفّفوا تلحقوا ؛ سبكبار شويد تا به قافله برسيد » كلامى است كه از آن كوتاه‌تر و پر بارتر يافت نمىشود ، كلامى كه روح تشنگان طالب حكمت را سيراب مىكند ( و مهم‌ترين درس زندگى را به انسان مىدهد ) . ما نيز در آن جا شرح\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nمبسوطى دربارهء اهمّيّت اين جمله و محتواى آن آورده‌ايم . « 1 » از آن جا كه اين سفر آخرت به گفتهء قرآن مجيد زاد و توشه‌اى مىطلبد و آن زاد و توشه تقواست  « وَ تَزَوَّدُوا فَإِنَّ خَيْرَ الزَّادِ التَّقْوى »  « 2 » .\r\nامام عليه السّلام در ادامهء اين سخن همهء مردم را به تقوا دعوت مىكند و مىفرمايد : « تقواى الهى پيشه كنيد ؛ هم در مورد بندگان خدا ، و هم شهرها و آبادىها ؛ چرا كه شما ( در برابر همهء اين‌ها ) حتى سرزمين‌ها و چهارپايان مسئوليد » ( اتّقوا اللّه في عباده و بلاده ، فإنّكم مسؤولون حتّى عن البقاع « 3 » و البهائم « 4 » ) .\r\nمفهوم تقوا در برابر بندگان خداوند روشن است و آن ترك آزار آن‌ها و حفظ حقوق و احترام به شخصيت آنان مىباشد و اما تقوا دربارهء بلاد ، آن است كه در آبادى آن‌ها بكوشند و از تخريب و ويرانى بپرهيزند و اجازه دهند همهء مردم از محيط سالم بهره گيرند و اما مسئوليت در برابر بهايم و چهارپايان اين است كه آن‌ها را بىجهت آزار ندهند و فوق طاعت‌شان بر آن‌ها بار نكنند و به نيازهاى آن‌ها از نظر غذا و آب و حتى پوشش لازم و نيز دارو و درمان به هنگامى كه گرفتار جراحتى مىشوند ، رسيدگى كنند .\r\nبعضى از شارحان نهج البلاغه ، مسئوليت در برابر شهرها و بقاع را اين گونه تفسير كرده‌اند كه در بلاد كفر كه قادر به انجام دادن وظايف دينى خود نيستند مسكن نگزينند و خانه‌هاى پر زرق و برق و قصرهاى مجلّل براى خودنمايى و برترىجويى نسبت به ديگران بنا نكنند .\r\nولى صحيح‌تر در تفسير اين عبارات همان است كه بيان كرديم ، شاهد اين سخن\r\n\r\n\r\n","description":"","footnote":"\r\n( 1 ) پيام امام امير مؤمنان عليه السّلام ، جلد 2 ، صفحهء 16 .\r\n( 2 ) بقره ، آيهء 197 .\r\n( 3 ) « بقاع » جمع « بقعة » به معناى قسمتى از زمين است كه از اطراف آن متمايز باشد و در جملهء مزبور به معناى هر گونه آبادى است .\r\n( 4 ) « بهائم » جمع « بهيمة » به معناى حيوانات چهار پا است و درندگان و پرندگان را شامل نمىشود .\r\n","page_name":" 436 ","page_number":436},
  {"content":"\r\n\r\nرواياتى است كه در قسمت نكته‌ها خواهد آمد .\r\nاز آن جا كه شاهد مفهوم تقوا براى بعضى پيچيده به نظر برسد ، امام عليه السّلام در پايان خطبه جمله‌هايى مىگويد كه حقيقت تقوا در آن به وضوح ديده مىشود ؛ مىفرمايد :\r\n« خدا را اطاعت كنيد و از عصيان او بپرهيزيد . هنگامى كه امر نيكى را مشاهده كرديد ، آن را در اختيار بگيريد و هنگامى كه شر و بدى را يافتيد ، از آن رويگردان شويد ! » ( أطيعوا اللّه و لا تعصوه ، و إذا رأيتم الخير فخذوا به ، و إذا رأيتم الشّرّ فأعرضوا عنه ) .\r\nجالب اين كه آغاز و پايان اين خطبه در مورد خير و شرّ هماهنگ است ؛ چرا كه در آغاز خطبه نيز طريق يافتن خير و شرّ را كه همان رجوع به قرآن مجيد است ، بيان فرمود .\r\n\r\nنكته حفظ محيط زيست و حمايت از حيوانات در اسلام\r\nبه دليل آن كه صنايع كنونى با تمام فوايد و بركاتى كه براى نوع بشر دارد ، محيط زيست را به شدّت آلوده و تخريب مىكند و به دنبال تخريب محيط زيست ، انواع جان داران در خطر نابودى قرار مىگيرند و اگر از سلاح‌هاى وحشتناك كنونى مخصوصا سلاح‌هاى كشتار جمعى استفاده گردد اين تخريب ، وسيع‌تر و وحشتناك‌تر است ، دنياى كنونى به اين فكر افتاده است كه براى حفظ محيط زيست و نسل حيوانات به پا خيزد و پيش از آن كه فاجعه‌اى در كرهء خاكى ما رخ دهد ، چاره‌اى بينديشد .\r\nگرچه مطامع جهان خواران و پول پرستى سرمايه‌دارانى كه جز به افزايش ثروت خود نمىانديشند ، اين مسأله را با مشكلات فراوانى مواجه كرده و كارآيى گروه‌هاى حفظ محيط زيست و حمايت از انواع حيوانات را به حدّاقل رسانده و معلوم نيست نسل‌هاى آينده به چه سرنوشتى گرفتار خواهند شد .\r\nولى پيشوايان اسلام از هزار سال پيش و بيش‌تر بر اين موضوع تأكيد كرده‌اند كه يك نمونهء آن سخنان صريح مولا أمير المؤمنين عليه السّلام در خطبه ياد شده است كه با صراحت\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nمىفرمايد : « برابر سرزمين‌ها و حيوانات مسئوليد » .\r\nروايات زيادى از پيامبر اكرم و ائمهء معصومين عليهم السّلام نيز در اين زمينه صادر شده كه اين مسأله مهم را در عالىترين شكل و صورت بيان فرموده است ؛ از جمله :\r\nدر ماجرايى از پيغمبر اكرم صلّى اللّه عليه و آله مىخوانيم : آن حضرت شترى را ديد كه آن را خوابانده‌اند و پاى آن را بسته‌اند ؛ ولى جهازش بر او بود ( در حالى كه در اين گونه موارد جهاز را از پشت شتر بر مىدارند تا استراحت كند ) پيامبر فرمود : « أين صاحبها ؟ مروه فليستعدّ غدا للخصومة ؛ به او بگوييد : خود را فرداى قيامت براى دادخواهى آماده سازد ! » . « 1 » در حديث ديگرى از پيغمبر اكرم صلّى اللّه عليه و آله نقل شده است : « لا تتورّكوا على الدّوابّ و لا تتّخذوا ظهورها مجالس ؛ به صورت يك طرفى بر چهارپايان ننشينيد ( زيرا سنگينى پاها بر يك طرف بدن حيوان وارد مىشود ) « 2 » و پشت آن‌ها را به صورت مجلس انتخاب نكنيد ( اشاره به اين كه اگر در راه به دوستانتان رسيديد و مىخواستيد با آن‌ها گفتگوهايى داشته باشيد از مركب پياده شويد ؛ هنگامى كه گفتگوى شما تمام شد سوار شويد ! ) » . « 3 » باز در حديثى از امام صادق عليه السّلام مىخوانيم : « للدّابّة على صاحبها ستّة حقوق لا يحمّلها فوق طاقتها و لا يتّخذ ظهرها مجالس يتحدّث عليها و يبدأ بعلفها اذا نزل و لا يسمها و لا يضربها في وجهها فإنّها تسبّح و يعرض عليها الماء إذا مرّ به ؛ چهار پا بر صاحبش شش حق دارد اين كه پيش از طاقتش بر آن بار نكند و پشت آن را مجلسى براى سخن گفتن قرار ندهد و هنگامى كه در منزلگاه پياده مىشود ، نخست\r\n\r\n\r\n","description":"","footnote":"\r\n( 1 ) وسايل الشيعه ، جلد 8 ، صفحهء 394 .\r\n( 2 ) در بعضى از منابع لغت « تورّك على الدابّه » به اين صورت تفسير شده كه يك پاى خود را بالا بياورد و بر زين بگذارد .\r\n( 3 ) اصول كافى ، جلد 6 ، صفحهء 539 .\r\n","page_name":" 438 ","page_number":438},
  {"content":"\r\n\r\nآذوقه او را آماده كند ( سپس به خود بپردازد ) و بدن او را داغ نكند و به صورتش شلاق نزند ؛ چرا كه تسبيح خدا مىگويد و هر زمان از كنار آب مىگذرد آب را بر او عرضه كند ( زيرا او نمىتواند تشنگى خود را اظهار كند ! ) « 1 » » .\r\nاين احاديث و احاديث فراوان ديگرى كه در اين زمينه رسيده به خوبى نشان مىدهد كه اسلام ، دقيق‌ترين دستورات را در زمينهء حمايت از حيوانات و رعايت حقوق آن‌ها داده است ؛ تا آن جا كه اطلاع داريم چنين دستوراتى در هيچ مكتبى ديده نمىشود .\r\nو دربارهء حفظ محيط زيست نيز دستورات فراوانى ديده مىشود ؛ از جمله اين كه دستور داده شده است : « كنار نهرها را آلوده نسازيد ؛ و همچنين زير درختان ميوه‌دار و مقابل درهاى خانه‌ها و محل نزول كاروان‌ها و اطراف مساجد » . « 2 » در دستورات جنگى اسلام نيز نقل شده : « درختان سرزمين دشمن را قطع نكنيد ؛ نسوزانيد و با جريان سيل آساى آب ، آن‌ها را از ميان نبريد . آب آشاميدنى دشمن را آلوده نسازيد » . « 3 »\r\n* * *\r\n\r\n\r\n","description":"","footnote":"\r\n( 1 ) اصول كافى ، جلد 6 ، صفحهء 537 ، حديث 1 .\r\n( 2 ) به كتاب « وسايل الشيعه » ، احكام الخلوة ، باب 15 مراجعه كنيد .\r\n( 3 ) وسايل الشيعه ، كتاب الجهاد ، باب 16 و 15 از باب جهاد العدوّ .\r\n","page_name":" 439 ","page_number":439},
  {"content":"\r\n . \r\n","description":"","footnote":"","page_name":" 440 ","page_number":440},
  {"content":"\r\n\r\n\r\nخطبهء 168 « 1 » و من كلام له عليه السّلام بعد ما بويع بالخلافة\r\nو قد قال له قوم من الصحابة : لو عاقبت قوما ممن أجلب على عثمان ؟ فقال عليه السّلام : از سخنان امام عليه السّلام است كه پس از بيعت با آن حضرت گروهى از يارانش پيشنهاد كردند خوب است كسانى را كه بر عثمان شوريدند كيفر مىكرديد . امام عليه السّلام در پاسخ آن‌ها خطبهء زير را ايراد كرد .\r\n\r\nخطبه در يك نگاه\r\nهمان گونه كه ذكر شد ، جمعى پس از بيعت با امام عليه السّلام در امر خلافت از آن حضرت خواستند كسانى را كه بر ضد عثمان شوريده بودند و او را كشتند مجازات كند ؛ ولى حضرت با توضيحات روشنى آن‌ها را قانع ساخت كه اكنون زمان اين كار نيست ؛ زيرا آن‌ها\r\n\r\n\r\n","description":"","footnote":"\r\n( 1 ) سند خطبه :\r\nتنها موردى كه غير از « نهج البلاغه » براى اين خطبه ذكر كرده‌اند « تاريخ طبرى » است كه در حوادث سال 35 قمرى آن را آورده است . ( مصادر نهج البلاغه ، جلد 2 ، صفحهء 406 ؛ تاريخ طبرى ، جلد 3 ، صفحهء 458 ) .\r\n","page_name":" 441 ","page_number":441},
  {"content":"\r\n\r\nكاملا منسجم‌اند و گروه زيادى با آن‌ها هم صدا شده‌اند و هر كس بر خلاف آنان اقدام كند ، در برابر او مىايستند و از هيچ كارى ابا ندارند .\r\n* * *\r\n\r\n","description":"","footnote":"","page_name":" 442 ","page_number":442},
  {"content":"\r\n\r\n\r\nبخش اوّل\r\nيا إخوتاه ! إنّي لست أجهل ما تعلمون ، و لكن كيف لي بقوّة و القوم المجلبون على حدّ شوكتهم ، يملكوننا و لا نملكهم ! و ها هم هؤلاء قد ثارت معهم عبدانكم ، و التفّت إليهم أعرابكم ، و هم خلالكم يسومونكم ما شاؤوا ؛ و هل ترون موضعا لقدرة على شيء تريدونه ! إنّ هذا الأمر أمر جاهليّة ، و إنّ لهؤلاء القوم مادّة . إنّ النّاس من هذا الأمر - إذا حرّك - على أمور : فرقة ترى ما ترون ، و فرقة ترى ما لا ترون ، و فرقة لا ترى هذا و لا ذاك ، فاصبروا حتّى يهدأ النّاس ، و تقع القلوب مواقعها ، و تؤخذ الحقوق مسمحة ؛ فاهدؤوا عنّي ، و انظروا ما ذا يأتيكم به أمري ، و لا تفعلوا فعلة تضعضع قوّة ، و تسقط منّة ، و تورث و هنا و ذلّة . و سأمسك الأمر ما استمسك . و إذا لم أجد بدّا فآخر الدّواء الكيّ .\r\n\r\nترجمه\r\n: برادران من ! از آن چه شما مىدانيد من بىاطلاع نيستم ؛ ولى چگونه مىتوانم ( در شرايط فعلى ) قدرت بر اين كار ( مجازات قاتلان عثمان ) را به دست آورم ؛ حال آن كه آن‌ها همچنان بر قدرت و شوكت خويش باقىاند و بر ما مسلّطاند و ما بر آن‌ها سلطه‌اى نداريم و اين‌ها جمعيّتى هستند كه بردگان شما نيز با جوش و خروش به آنان پيوسته‌اند و اعراب باديه نشين نيز به آن‌ها ملحق شده‌اند ( اضافه بر اين ، آن‌ها يك دشمن خارجى نيستند ؛ بلكه ) در ميان شما قرار دارند و هر گونه بلايى را كه بخواهند مىتوانند بر سر شما بياورند .\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nآيا با اين حال شما قدرتى بر اجراى خواسته‌هاى خود داريد ، اين كار ( قيام شورشيان در برابر عثمان ) كار دوران جاهليّت بود و اين گروه پشتيبان‌هايى دارند و اگر حركتى ( براى مجازات قاتلان ) صورت گيرد ، مردم به چند گروه تقسيم مىشوند : گروهى همان را مىخواهند كه شما مىخواهيد و گروهى رأىشان بر خلاف رأى شماست و گروه سوّمى نه با شما هستند نه با آن‌ها ( و به اين ترتيب شكاف عميقى در جامعهء اسلامى رخ مىدهد ) بنابر اين صبر كنيد تا مردم آرام گيرند و دل‌ها از تب و تاب بيفتد و حقوق به آسانى گرفته شود ، مرا آسوده بگذاريد و به من فشار نياوريد و ببينيد چه دستورى از سوى من براى شما مىآيد . كارى نكنيد كه قدرت ما را تضعيف كند و شوكت ما را فرو ريزد و سستى و ذلّت به بار آورد . من ( در برابر اين گروه ) تا آن جا كه ممكن است خويشتن‌دارى مىكنم امّا اگر راه ديگرى نيابم ، آخرين درمان ، داغ كردن و سوزاندن ( محل زخم ) است !\r\n\r\nشرح و تفسير علل تأخير در مجازات قاتلان عثمان\r\nاين خطبه ، چنان كه در آغاز آن گفته شد ، پاسخى است براى ايرادى كه گروهى از صحابه و ياران آن حضرت مطرح مىساختند و آن ، اين كه چرا امام عليه السّلام دربارهء مجازات قاتلان عثمان ، اقدام نمىكند ؟ امام عليه السّلام ضمن يك تحليل بسيار دقيق و حساب شده ، مطلب را موشكافى كرده و به آن‌ها پاسخ مىگويد . نخست مىفرمايد : « برادران من ! از آن چه شما مىدانيد من بىاطلاع نيستم ؛ ولى چگونه مىتوانم ( در شرايط فعلى ) قدرت بر اين كار را به دست آورم ؟ » ( يا إخوتاه ! إنّي لست أجهل ما تعلمون ، و لكن كيف لي بقوّة ) .\r\nبسيار مىشود كه ايراد كنندگان بر پيشوايان دين ، تصورشان اين است كه به نكتهء تازه‌اى دست يافته‌اند كه اگر رعايت بشود به مصلحت جامعه اسلامى است . آن‌ها در واقع مو را مىبينند و از پيچش آن غافلند ! به ابرو نگاه مىكنند و از اشارت‌هاى آن بىخبرند و\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nاز مسايل پيچيده و پشت پرده آگاهى ندارند ! لذا امام عليه السّلام به دنبال اين سخن ، شرايط اجتماعى آن روز را براى آن‌ها تشريح مىكند تا روشن شود كه پيشنهادشان در آن شرايط ، عملى نيست . مىفرمايد : « آنان ( كسانى كه بر عثمان شوريدند ) همچنان بر قدرت و شوكت خويش باقىاند و ( در حال حاضر ) بر ما مسلّطاند و ما بر آن‌ها سلطه‌اى نداريم » ( و القوم المجلبون « 1 » على حدّ شوكتهم ، يملكوننا و لا نملكهم ! ) .\r\nچگونه مىتوان در آغاز امر خلافت در برابر يك گروه متشكل و منسجم و خشمگين ايستاد ؟ ! جز اين كه خون‌هاى زيادى ريخته شود ، نتيجه‌اى به بار نخواهد آمد ! شاهد اين گفتار امام عليه السّلام روايتى است كه بعضى از شارحان نهج البلاغه نقل كرده‌اند كه امام عليه السّلام ( در آغاز كار خود ) مردم را جمع كرد و اندرز داد ؛ سپس فرمود : « لتقم قتله عثمان » قاتلان عثمان به پا خيزند . در اين هنگام همه حاضران جز افراد كمى به پا خاستند . « 2 » سپس امام عليه السّلام به نكتهء ديگرى اشاره مىكند و مىفرمايد : « اين‌ها جمعيّتى هستند كه بردگان شما نيز با جوش و خروش به آنان پيوسته‌اند و اعراب باديه نشين نيز به آن‌ها ملحق شده‌اند ( اضافه بر اين ، آن‌ها يك دشمن خارجى نيستند ؛ بلكه ) در ميان شما قرار دارند و هر بلايى را كه بخواهند مىتوانند بر سر شما بياورند » ( و هاهم هؤلاء قد ثارت معهم عبدانكم ، و التفّت إليهم أعرابكم ، و هم خلالكم يسومونكم « 3 » ما\r\n\r\n\r\n","description":"","footnote":"\r\n( 1 ) « مجلبون » از مادهء « جلب » ( بر وزن جنگ ) در اصل به معناى سوق دادن و به پيش راندن است و به افرادى كه به آسانى تغيير موضع مىدهند . « جلب » ( بر وزن غضب ) مىگويند « جلب » و « اجلاب » به معناى جمع كردن و گردآورى نمودن آمده است و « مجلبون » در اين جا اشاره به شورشيانى است كه مردم را براى مخالفت با عثمان جمع كرده بودند .\r\n( 2 ) منهاج البراعه ، جلد 10 ، صفحهء 102 . اين حديث را مرحوم علّامهء مجلسى در جلد 31 بحار الانوار ، صفحهء 503 نقل كرده است .\r\n( 3 ) « يسومونكم » از مادهء « سوم » ( بر وزن قوم ) به معناى جستجو كردن و دنبال چيزى رفتن و نيز به معناى تحميل كردن كارى بر ديگران آمده است .\r\n","page_name":" 445 ","page_number":445},
  {"content":"\r\n\r\nشاؤوا ) .\r\nاز اين تعبيرات به خوبى استفاده مىشود كه شورش بر ضد عثمان بسيار ريشه‌دار بود و مخصوصا گروه‌هاى محروم اجتماع با تمام قدرت در آن شركت داشتند .\r\nامام عليه السّلام پس از ذكر اين سخن مىافزايد : « آيا با اين حال شما قدرتى بر اجراى خواسته‌هاى خود داريد ؟ » ( و هل ترون موضعا لقدرة على شيء تريدونه ! ) .\r\nاشاره به اين كه در شرايط فعلى نه شما مىتوانيد دست به چنين برنامه‌اى بزنيد و نه من .\r\nسپس براى تأكيد اين مطلب ، امام عليه السّلام تحليل ديگرى ارائه مىفرمايد : « اين كار ( كار شورشيان در برابر عثمان ) كار دوران جاهليّت بود و اين گروه پشتيبان‌هايى دارند » ( إنّ هذا الأمر أمر جاهليّة ، و إنّ لهؤلاء القوم مادّة ) .\r\nاشاره به اين كه اگر بنا بود عثمان براى تصرف‌هاى نادرست در بيت المال و سپردن مقامات حسّاس كشور اسلامى به نااهلان از اقوام و خويشان خود محاكمه شود بايد از طريق صحيح شرعى و نزد قضات عادل اين كار انجام گيرد ؛ ولى نتيجهء شورش‌هاى حساب نشده ، هر چه باشد ، شبيه حركت‌هاى دوران جاهليّت است و با جملهء « ان لهؤلاء القوم مادّة » همان حقيقتى را كه در عبارات گذشته ذكر شد ، بيان مىفرمايد كه اين گروه ، تنها نيستند ؛ بردگان ، اعراب بيابانى و جمعى از سياست‌بازان حرفه‌اى كه در انتظار رسيدن مقاماتىاند آن‌ها را تقويت مىكنند ؛ بنابر اين درگير شدن با آن‌ها مصلحت نيست .\r\nدر ادامهء اين سخن به اين نكته اشاره مىفرمايد كه درگير شدن با قاتلان عثمان ، سبب تفرقه در كلّ جامعه مىشود ؛ مىفرمايد : « و اگر حركتى ( براى مجازات قاتلان ) صورت گيرد ، مردم به چند گروه تقسيم مىشوند : گروهى همان را مىخواهند كه شما مىخواهيد و گروهى رأىشان بر خلاف رأى شماست و گروه سوّمى نه با شما هستند نه با آن‌ها ( و به اين ترتيب شكاف عميقى در جامعهء اسلامى رخ مىدهد ) » ( إنّ النّاس من\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nهذا الأمر - إذا حرّك - على أمور : فرقة ترى ما ترون ، و فرقة ترى ما لا ترون ، و فرقة لا ترى هذا و لا ذاك ) .\r\n« حال كه چنين است صبر كنيد تا مردم آرام گيرند و دل‌ها از تب و تاب بيفتد و حقوق به آسانى گرفته شود » ( فاصبروا حتّى يهدأ « 1 » النّاس ، و تقع القلوب مواقعها ، و تؤخذ الحقوق مسمحة « 2 » ) .\r\nسپس در تأكيد ديگرى مىافزايد : « مرا آسوده بگذاريد و به من فشار نياوريد و ببينيد چه دستورى از سوى من براى شما مىآيد . كارى نكنيد كه قدرت ما را تضعيف كند و شوكت ما را فرو ريزد و سستى و ذلّت به بار آورد » ( فاهدؤوا عنّي ، و انظروا ماذا يأتيكم به أمري ، و لا تفعلوا فعلة تضعضع « 3 » قوّة ، و تسقط منّة « 4 » ، و تورث و هنا و ذلّة ) .\r\nاشاره به اين كه در مسائل اجتماعى ، شتاب بىجا نتيجهء منفى دارد . نبايد پيش از فراهم شدن شرايط و زمينه‌ها ، اقدام به امرى كرد ؛ چرا كه ناكامى در آن سبب سستى و ذلّت و شكست است ؛ همان گونه كه در خطبهء پنجم گذشت : « و مجتنى الثّمرة لغير وقت ايناعها كالزّارع به غير ارضه ؛ كسى كه ميوه‌اش را پيش از رسيدن بچيند ، همچون كسى است كه بذر را در زمين نامناسبى بپاشد ( كه سرمايه و نيروى خود را تلف كرده و نتيجه‌اى عايد وى نمىشود ) . « 5 » و در آخر خطبه با دو جملهء پر معنا سخن را به پايان مىبرد ؛ مىفرمايد : « من ( در برابر اين گروه ) تا آن جا كه ممكن است خويشتن‌دارى مىكنم امّا اگر راه ديگرى نيابم ، آخرين\r\n\r\n\r\n","description":"","footnote":"\r\n( 1 ) « يهدأ » از مادهء « هدوء » به معناى آرام گرفتن است .\r\n( 2 ) « مسمحة » از مادهء « سماح » و « سماحة » به معناى سهولت و آسانى و گاه به معناى سخاوت و بخشش و يا موافقت كردن است و در اين جا به معناى اوّل به كار رفته است .\r\n( 3 ) « تضعضع » از مادهء « ضعضعة » به معناى كوبيدن و ويران كردن و ناتوان نمودن است .\r\n( 4 ) « منّة » به معناى قوت است .\r\n( 5 ) پيام امام امير مؤمنان ، جلد 1 ، صفحهء 435 .\r\n","page_name":" 447 ","page_number":447},
  {"content":"\r\n\r\nدرمان ، داغ كردن و سوزاندن ( محل زخم ) است ! » ( و سأمسك الأمر ما استمسك .\r\nو إذا لم أجد بدّا فآخر الدّواء الكيّ « 1 » ) .\r\nاين سخن مىتواند اشاره به فشارهايى باشد كه از سوى طالبان خون عثمان به امام عليه السّلام وارد مىشد ؛ مىفرمايد : تا آن جا كه ممكن است مقاومت مىكنم و دست به شمشير نمىبرم ؛ ولى اگر راه‌هاى مسالمت‌آميز را به روى خود بسته ببينم ، ناچار به زور متوسّل مىشوم و به هياهوى شورشيان پايان مىدهم .\r\nاحتمال ديگر اين است كه اين جمله اشاره به كسانى باشد كه خون عثمان را دست‌آويزى براى مخالفت با امام عليه السّلام قرار داده بودند ( مانند طلحه و زبير ) امام عليه السّلام مىفرمايد : من تا آن جا كه مىشود راه مسالمت را با آنان مىپويم و اگر نشد به ناچار وارد نبرد مىشوم .\r\nالبتّه اين احتمال با بقيهء خطبه چندان سازگار نيست ؛ چون از مثل طلحه و زبير و گروه آنان سخنى در بين نبود ؛ مگر اين كه سيّد رضى رحمه اللّه به هنگام گلچين كردن خطبه جمله‌هايى از كلام امام عليه السّلام را حذف كرده باشد و آن هم در اين جا بعيد به نظر مىرسد .\r\nجملهء « آخر الدواء الكىّ » ضرب المثل معروفى است كه نخست در مورد زخم‌هاى هولناك آمده كه در گذشته ، همهء طرق درمان را مىآزمودند و اگر راهى براى درمان پيدا نمىشد ، محل زخم را با آهن داغ مىسوزاندند كه درمانى بسيار دردناك بود ؛ سپس اين جمله به صورت كنايه ، در موارد ديگر كه از جهاتى با آن شباهت دارد به كار مىرود ؛ بنابر اين در مواردى كه تمام درهاى معمولى و مسالمت‌آميز بسته شود ، اين جمله را به كار مىبرند . « 2 »\r\n\r\n\r\n","description":"","footnote":"\r\n( 1 ) « كىّ » ( بر وزن حىّ ) به معناى داغ كردن و سوزاندن بدن انسان يا حيوانى به وسيلهء آهن داغ و مانند آن است .\r\n( 2 ) مرحوم علّامهء مجلسى در بحار الانوار مىفرمايد : « در بيش‌تر نسخه‌ها « آخر الداء الكىّ » نقل شده ؛ به اين معنا كه پايان دردهاى سخت ، داغ كردن و سوزاندن است ) ولى اين معنا بسيار بعيد به نظر مىرسد ( بحار الانوار ، جلد 31 ، صفحهء 503 ) .\r\n","page_name":" 448 ","page_number":448},
  {"content":"\r\n\r\n\r\nنكته\r\n\r\n1 - مشكلات در راه اجراى عدالت\r\nآن چه امام عليه السّلام در اين خطبه بيان فرموده ، يك مطلب جدّى است ؛ نه آن گونه كه بعضى پنداشته‌اند جنبهء اسكاتى داشته باشد . به راستى در آن زمان ، شورشيان بر ضدّ عثمان ، نيرومند بودند و به همين سبب ، حتّى بعضى از صحابه كه موافق عثمان بودند ، جرأت مقابلهء با آن‌ها را به هنگام قتل عثمان نداشتند .\r\nو از آن مهم‌تر اين كه معاويه ، هنگامى كه به قدرت رسيد و سال‌ها از اين ماجرا گذشته بود و اساسا تمام قدرت خود را به بهانهء خونخواهى عثمان به چنگ آورده بود ، جرأت نكرد قاتلان عثمان را محاكمه كند و گروهى را كه در قتل او شركت داشتند شناسايى نمايد ؛ بلكه هنگامى كه معاويه ( بعد از شهادت على عليه السّلام و تسلّط بر اوضاع ) وارد مدينه شد .\r\nبه خانهء عثمان رفت . دختر عثمان كه عايشه نام داشت فرياد كشيد و گريه كرد و صدا زد :\r\nپدر جان ! كجايى ؟ ( و منظورش انتقام خون عثمان از قاتلان بود ) معاويه گفت : دختر برادرم ! مردم تسليم ما شدند و ما هم به آن‌ها امان داديم . ما نوعى بردبارى - كه زير آن خشم نهفته است - در برابر آن‌ها اظهار داشتيم . آنان هم تسليمى - كه زير آن كينه نهفته است - اظهار داشتند و هر يك شمشير خود را همراه دارند ؛ اگر ما پيمان آن‌ها را بشكنيم ، آن‌ها نيز پيمان ما را خواهند شكست و نمىدانيم پايانش به نفع ماست يا زيان ما ! ( بهتر اين است كه سكوت كنيم و خلافت ما متزلزل نشود ) تو دختر عموى خليفه باشى بهتر از اين است كه يك زن عادى باشى ! « 1 » ( اشاره به اين كه وقتى خلافت من بر باد رود ، تو هم يك فرد عادى بيش نخواهى بود ) .\r\n* * *\r\n\r\n\r\n","description":"","footnote":"\r\n( 1 ) عقد الفريد ، جلد 5 ، صفحهء 113 .\r\n","page_name":" 449 ","page_number":449},
  {"content":"\r\n\r\n\r\n2 - ايراد عمدهء كار شورشيان\r\nبى شك ، شورشى كه بر ضدّ عثمان به پا شد ، بسيار ريشه‌دار بود ؛ زيرا طرفداران عثمان و بستگان و ياران او - در ميان مردم مدينه كم نبودند - نتوانستند در برابر آن بايستند و گروه مهاجران و انصار ، غالبا تماشاچى اين صحنه بودند . دليل آن هم روشن است ؛ زيرا كمتر كسى بود كه از حكومت عثمان ، دل خوشى داشته باشد ؛ جز همان گروه خويشاوندان و اطرافيان او كه بر مقامات و بيت المال چنگ انداخته بودند و به يغما مىبردند .\r\nهر محقّق بىطرفى كارهاى دوران خلافت عثمان را غير قابل توجيه مىداند ؛ به همين دليل ، شايسته بود قبل از آنى كه شورشى از قشرهاى پايين برخيزد ، بزرگان صحابه از مهاجرين و انصار ، او را به محاكمه دعوت مىكردند تا كار به دست تودهء مردم نيفتد .\r\nبنابر اين ، ايراد عمدهء كار شورشيان اين است كه خارج از محور قوانين قضايى اسلام ، به طور خودسرانه عمل كردند و همان گونه كه گفتيم مىبايست محاكمه به دست بزرگان صحابه انجام مىشد و اگر امير مؤمنان على عليه السّلام در خطبهء ياد شده مىفرمايد : « اگر اوضاع آرام شود ، من متخلّفان را كيفر خواهم داد » به جهت همين موضوع است ؛ همان گونه كه آن حضرت در مدّت محاصرهء عثمان ، براى خاموش كردن اين آتش ، تلاش و كوشش فراوانى كرد و فرزندانش حسن و حسين را براى اين كار فرستاد .\r\nبنابر اين ، جوابى كه حضرت در اين خطبه بيان فرموده ، حساب شده و هماهنگ با قوانين قضايى اسلام است .\r\n* * *\r\n\r\n","description":"","footnote":"","page_name":" 450 ","page_number":450},
  {"content":"\r\n\r\n\r\nخطبهء 169 « 1 » و من خطبة له عليه السّلام عند مسير أصحاب الجمل إلى البصرة الامور الجامعة للمسلمين\r\nاز خطبه‌هاى امام عليه السّلام است كه به هنگام حركت « اصحاب جمل » ( لشكر طلحه و زبير ) به سوى « بصره » ايراد فرموده است .\r\n\r\nخطبه در يك نگاه\r\nاين خطبه از دو بخش تشكيل يافته :\r\nدر بخش اوّل ، بعد از دعوت به پيروى از قرآن مجيد و ترك بدعت‌هاى گمراه كننده ، مردم را به پيروى از حكومت الهى خود دعوت مىكند و هشدار مىدهد كه اگر خالصانه ، اطاعت و پيروى نكنيد ، خداوند اين نعمت را از شما مىگيرد و به اين ترتيب ، مردم را دعوت مىكند كه براى پيكار با پيمان شكنان آماده باشند .\r\n\r\n\r\n","description":"","footnote":"\r\n( 1 ) سند خطبه :\r\nتنها منبعى ( غير از نهج البلاغه ) كه قبل از مرحوم سيّد رضى اين خطبه را نقل كرده ، تاريخ طبرى است كه در حوادث سال 36 قمرى در جلد 3 ، صفحهء 465 نقل كرده است ( طبرى فقط بخش اوّل خطبه را ذكر كرده است ) .\r\n","page_name":" 451 ","page_number":451},
  {"content":"\r\n\r\nدر بخش دوّم ، به اين نكته اشاره مىكند كه دشمنان حق با تمام اختلافى كه با هم دارند دست به دست هم داده‌اند تا در برابر من قيام كنند ؛ من تا آن جا كه مجبور نشوم صبر خواهم كرد ؛ ولى اگر آن‌ها بر هدف شوم خود كه از هم گسيختن نظام جامعهء اسلامى است اصرار ورزند ، در برابر آنان خواهم ايستاد .\r\n* * *\r\n\r\n","description":"","footnote":"","page_name":" 452 ","page_number":452},
  {"content":"\r\n\r\n\r\nبخش اوّل\r\nإنّ اللّه بعث رسولا هاديا بكتاب ناطق و أمر قائم ، لا يهلك عنه إلّا هالك . و إنّ المبتدعات المشبّهات هنّ المهلكات إلّا ما حفظ اللّه منها . و إنّ في سلطان اللّه عصمة لأمركم ، فأعطوه طاعتكم غير ملوّمة و لا مستكره بها . و اللّه لتفعلنّ أو لينقلنّ اللّه عنكم سلطان الإسلام ، ثمّ لا ينقله إليكم أبدا حتّى يأرز الأمر إلى غيركم .\r\n\r\nترجمه\r\n: خداوند ، پيامبرى راهنما با كتابى گويا و دستورى استوار ( براى هدايت مردم ) برانگيخت و ( اين كتاب به گونه‌اى است كه ) جز افراد گمراه از آن روى گردان نمىشوند .\r\nبدعت‌هايى كه به رنگ حق درآمده گمراه كننده است ؛ مگر اين كه خداوند حفظ كند ( بدانيد ) پيروى از حكومت الهى ، حافظ امور شماست ؛ بنابر اين زمام اطاعت خود را - بى آن كه نفاق ورزيد يا ذره‌اى اكراه داشته باشيد - به دست آن بسپاريد . به خدا سوگند ! بايد چنين كنيد و گرنه خداوند ، حكومت اسلامى را از شما خواهد گرفت ؛ سپس به شما باز نمىگرداند ، و به غير شما بر مىگردد .\r\n\r\nشرح و تفسير اگر قيام نكنيد حكومت اسلامى از دست مىرود\r\nهمان گونه كه در بالا اشاره شد امام عليه السّلام اين خطبه را زمانى ايراد فرمود كه آگاه شد\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nناكثين و پيمان شكنان دست به دست هم داده‌اند و بصره را براى تشكيل حكومتى بر خلافت حكومت اسلامى امير مؤمنان عليه السّلام انتخاب كرده‌اند و به سوى آن حركت نموده‌اند .\r\nهدف امام عليه السّلام از ايراد اين خطبه ، آماده ساختن مردم براى مقابله اين ياغيان بود .\r\nدر آغاز ، مردم را به تمسّك ، به قرآن فرا مىخواند و مىفرمايد : « خداوند ، پيامبرى راهنما با كتابى گويا و دستورى استوار ( براى هدايت مردم ) برانگيخت و ( اين كتاب به گونه‌اى است كه ) جز افراد گمراه از آن روى گردان نمىشوند » ( إنّ اللّه بعث رسولا هاديا بكتاب ناطق و أمر قائم ، لا يهلك عنه إلّا هالك « 1 » ) .\r\nسپس هشدار مىدهد كه « بدعت‌هايى كه به رنگ حق درآمده گمراه كننده است ؛ مگر اين كه خداوند حفظ كند » ( و إنّ المبتدعات « 2 » المشبّهات « 3 » هنّ المهلكات إلّا ما حفظ اللّه منها ) .\r\nاشاره به اين كه بعد از پيامبر اكرم صلّى اللّه عليه و آله فتنه جويان سعى دارند اهداف ضد اسلامى خود را به لباس اسلام درآورند ؛ مثلا پيمان شكنى را در لباس خونخواهى عثمان نشان دهند .\r\nمردم بايد به هوش باشند و فريب ظواهر دروغين را نخورند و خود را به خدا بسپارند .\r\nو در ادامه آن‌ها را به اطاعت از حكومت الهى خود دعوت كرده ، مىفرمايد : « ( بدانيد ) پيروى از حكومت الهى ، حافظ امور شماست ؛ بنابر اين زمام اطاعت خود را - بى آن كه نفاق\r\n\r\n\r\n","description":"","footnote":"\r\n( 1 ) « هالك » از مادهء « هلاك » در اصل به معناى مرگ و نابودى و فناست ؛ ولى گاه به معناى هلاكت معنوى كه گمراهى و شقاوت و بدبختى است نيز به كار مىرود و مقصود در جملهء مزبور ، همين هلاكت معنوى است ؛ بنابر اين جملهء « لا يهلك عنه الا هالك » به اين معناست كه تنها كسانى گمراه مىشوند كه براى پذيرش آن آمادگى دارند .\r\n( 2 ) « مبتدعات » از مادهء « بدع » ( بر وزن بدر ) به معناى به وجود آوردن چيزى بدون سابقه است و در اصطلاح شريعت به كارهايى كه بر خلاف كتاب و سنّت است گفته مىشود ؛ بنابر اين « مبتدعات » به معناى كارها و روش‌هايى است كه آن را بر خلاف كتاب و سنت پديد آورده‌اند .\r\n( 3 ) « مشبّهات » در اين جا اشاره به بدعت‌هايى است كه رنگ دين دارد و موجب گمراهى مىشود .\r\n","page_name":" 454 ","page_number":454},
  {"content":"\r\n\r\nورزيد يا ذره‌اى اكراه داشته باشيد - به دست آن بسپاريد . به خدا سوگند ! بايد چنين كنيد و گرنه خداوند ، حكومت اسلامى را از شما خواهد گرفت ؛ سپس به شما باز نخواهد گردانيد ، و به غير شما بر مىگردد » ( و إنّ في سلطان اللّه عصمة لأمركم ، فأعطوه طاعتكم غير ملوّمة « 1 » و لا مستكره بها . و اللّه لتفعلنّ أو لينقلنّ اللّه عنكم سلطان الإسلام ، ثمّ لا ينقله إليكم أبدا حتّى يأرز « 2 » الأمر إلى غيركم ) .\r\nآرى ، هرگاه اين نعمت الهى را كفران كنيد ، خداوند به جرم اين ناسپاسى آن را از شما خواهد گرفت ؛ همان گونه كه دربارهء تمام نعمت‌ها فرموده است :  « لَئِنْ شَكَرْتُمْ لَأَزِيدَنَّكُمْ وَ لَئِنْ كَفَرْتُمْ إِنَّ عَذابِي لَشَدِيدٌ »  . « 3 » آن چه از عبارت مذكور استفاده مىشود ( بنابر اين كه « حتّى » براى غايت باشد ) اين است كه : اگر از امام به حق اطاعت نكنيد ، خداوند حكومت اسلامى را از شما مىگيرد و ديگر به شما باز نمىگردد ؛ مگر بعد از آن كه گروهى از دشمنان شما بر سر كار آيند و بعد از انقراض آن‌ها باز حكومت الهى به شما بر مىگردد .\r\nاين تعبير ، مفسّران نهج البلاغه را سخت به زحمت افكنده ؛ چرا كه حكومت ناصالح بعد از امام عليه السّلام در دست حكام « بنى اميّه » بود ؛ ولى بعد از « بنى اميّه » به اهل بيت عليهم السّلام باز نگشت .\r\nبعضى گفته‌اند : بازگشت حكومت به « بنى عبّاس » با توجّه به اين كه آن‌ها از « بنى هاشم » بودند نوعى بازگشت به اهل بيت است ؛ ولى با عنايت به اين كه ظلم بنى عبّاس كمتر از ظلم بنى اميّه نبود ، اين تفسير بعيد به نظر مىرسد .\r\nبعضى نيز احتمال داده‌اند : منظور ، بازگشت حكومت به اهل بيت عليهم السّلام در عصر ظهور حضرت ولى امر - ارواحنا فداه - است .\r\n\r\n\r\n","description":"","footnote":"\r\n( 1 ) « ملوّمة » به معناى سرزنش شده از مادهء « لوم » ( بر وزن قوم ) گرفته شده است .\r\n( 2 ) « يأرز » از مادهء « أرز » ( بر وزن فرض ) به معناى جمع شدن گرفته شده است .\r\n( 3 ) ابراهيم ، آيهء 7 .\r\n","page_name":" 455 ","page_number":455},
  {"content":"\r\n\r\nو اگر « حتى » در اين جا به معناى « واو » عاطفه باشد - آن گونه كه بعضى احتمال داده‌اند - مشكل حل مىشود ؛ زيرا معناى جمله چنين خواهد بود : اگر اطاعت امام حق نكنيد ، خداوند ، حكومت اسلامى را از شما مىگيرد و ديگر باز نمىگردد و كار به دست غير شما خواهد افتاد ( البتّه منظور در آيندهء نزديك است ؛ و گرنه در آيندهء دور و حكومت امام زمان عليه السّلام در بازگشت حكومت جهانى به اهل بيت عليهم السّلام ترديدى نيست ) .\r\n* * *\r\n\r\n","description":"","footnote":"","page_name":" 456 ","page_number":456},
  {"content":"\r\n\r\n\r\nبخش دوّم\r\nإنّ هؤلاء قد تمالؤوا على سخطة إمارتي ، و سأصبر ما لم أخف على جماعتكم ؛ فإنّهم إن تمّموا على فيالة هذا الرّأي انقطع نظام المسلمين ، و إنّما طلبوا هذه الدّنيا حسدا لمن أفاءها اللّه عليه ، فأرادوا ردّ الأمور على أدبارها . و لكم علينا العمل بكتاب اللّه تعالى و سيرة رسول اللّه - صلّى اللّه عليه و آله - و القيام بحقّه ، و النّعش لسنّته .\r\n\r\nترجمه\r\n: اين گروه ( فتنه انگيز ) به علت خشم بر حكومت من به يكديگر پيوسته‌اند و من تا هنگامى كه بر اجتماع شما خائف نشوم ، صبر و تحمل مىكنم و اگر آن‌ها به اين افكار سست و فاسد ( و نقشه‌هاى شوم ) ادامه دهند ، نظام جامعهء اسلامى از هم گسيخته خواهد شد ( و در چنين شرايطى صبر نخواهم كرد ) آن‌ها از روى حسد ، نسبت به كسى كه خداوند ، حكومت را به او بازگردانده به طلب دنيا برخاسته و تصميم گرفته‌اند اوضاع را به عقب برگردانند ( و سنّت‌هاى جاهلى را زنده كنند ) . حقى كه شما بر گردن ما داريد عمل به كتاب خدا و سيره و روش رسول اللّه صلّى اللّه عليه و آله و قيام به حق او و بر پا داشتن سنّت اوست ( و حق من بر شما اطاعت و فرمانبردارى است ) .\r\n* * *\r\n\r\n","description":"","footnote":"","page_name":" 457 ","page_number":457},
  {"content":"\r\n\r\n\r\nشرح و تفسير اگر فتنه جويان ادامه دهند تحمّل نخواهم كرد\r\nبا توجّه به اين كه اين خطبه در آغاز خلافت امام عليه السّلام و هنگام حركت به سوى بصره براى خاموش كردن آتش فتنه انگيزان جمل ايراد شده ، آن حضرت در بخش اوّل ، دوستانش را به اطاعت دعوت كرد و در اين بخش به دشمنان هشدار مىدهد كه دست از فتنه‌انگيزى بردارند و گر نه با آن‌ها برخورد شديد خواهد كرد .\r\nمىفرمايد : « زيرا اين گروه ( فتنه‌انگيز ) به علّت خشم بر حكومت من به يكديگر پيوسته‌اند » ( إنّ هؤلاء قد تمالؤوا « 1 » على سخطة « 2 » إمارتي ) .\r\nاشاره به اين كه آن‌ها گروه‌هاى مختلفىاند ؛ از منافقان گرفته تا بعضى از صحابهء حسود و تنگ نظر ( مانند طلحه و زبير ) كه قدر مشتركى جز مخالفت با من ندارند .\r\nسپس مىافزايد : « من تا هنگامى كه بر اجتماع شما خائف نشوم ، صبر و تحمل مىكنم » ( و سأصبر ما لم أخف على جماعتكم ) .\r\nاين سخن ، تحمّل امام را نسبت به مخالفان و دشمنان نشان مىدهد كه معتقد بود تا كار به جاى خطرناكى نرسد ، نبايد دست به شمشير برد ؛ ولى اين بدان معنا نيست كه هر كارى آن‌ها انجام دهند ، امام عليه السّلام در برابر آن‌ها سكوت مىكند .\r\nلذا در ادامهء سخن مىافزايد : « اگر آن‌ها به اين افكار سست و فاسد باقى بمانند ( و بخواهند اهداف شوم خود را عملى كنند ) ، نظام جامعهء اسلامى از هم گسيخته خواهد شد ( و در چنين شرايطى صبر نمىكنم و بايد به فتنه‌انگيزى آن‌ها پايان داد ) » ( فإنّهم إن تمّموا على فيالة « 3 » هذا الرّأي انقطع نظام المسلمين ) .\r\n\r\n\r\n","description":"","footnote":"\r\n( 1 ) « تمالؤوا » از مادهء « ملائة » به معناى مساعدت بر كارى گرفته شده ، بنابر اين مفهوم « تمالؤوا » اين است كه آن‌ها دست به دست هم داده‌اند و به كمك هم برخاسته‌اند .\r\n( 2 ) « سخطة » با « سخط » ( بر وزن سبد ) يك معنا دارد و آن خشم و غضب است .\r\n( 3 ) « فيالة » به معناى سستى فكر و انديشه است .\r\n","page_name":" 458 ","page_number":458},
  {"content":"\r\n\r\nو در ادامهء اين سخن مىافزايد : « آن‌ها از روى حسد ، نسبت به كسى كه خداوند ، حكومت را به او بازگردانده به طلب دنيا برخاسته و تصميم دارند اوضاع را به عقب برگردانند ( و سنّت‌هاى جاهلى را زنده كنند ) » ( و إنّما طلبوا هذه الدّنيا حسدا لمن أفاءها اللّه عليه ، فأرادوا ردّ الأمور على أدبارها ) .\r\nاين سخن اشاره به آن است كه پيامبر اكرم صلّى اللّه عليه و آله آمد و حكومت را از صورت دنيوى و مادّى به صورت حكومت الهى درآورد كه در آن نيكان و پاكان نقش داشته باشند ؛ ولى اصحاب جمل به گمان اين كه حكومت ، طعمهء چرب و لذيذى براى آنان است ، اصرار دارند آنان را در قبضهء خود بگيرند و به خواسته‌هاى دنيوى خود لباس عمل بپوشانند .\r\nجملهء « حسدا لمن أفائها » با توجه به اين كه « افاء » از مادهء « فيىء » به معناى بازگشت است ، اشاره به اين نكته است كه حكومت در عصر پيامبر صلّى اللّه عليه و آله در خاندان بنى هاشم بود و اكنون نيز به همان خاندان بازگشته است ؛ هر چند حسودان تلاش مىكنند كه آن را باز گيرند و بار ديگر سنّت‌هاى جاهلى را در محيط اسلام زنده كنند .\r\nو در پايان خطبه امام عليه السّلام اشاره به حقوق مردم بر حكومت كرده ، مىفرمايد :\r\n« حقى كه شما بر گردن ما داريد عمل به كتاب خدا و سيره و روش رسول اللّه صلّى اللّه عليه و آله و قيام به حق او و بر پا داشتن سنت اوست » ( و لكم علينا العمل بكتاب اللّه تعالى و سيرة رسول اللّه - صلّى اللّه عليه و آله - و القيام بحقّه ، و النّعش « 1 » لسنّته ) .\r\nاشاره به اين كه اگر ما بر شما حق داريم ( حق اطاعت و پيروى كامل و مخلصانه ) شما هم بر ما حقى داريد كه همان احياى كتاب اللّه و سنّت پيغمبر و تعالى و پيشرفت آن است ؛ چرا كه حق ، همواره دو طرفى است و حق يك سويه وجود ندارد .\r\nقابل توجّه اين كه اين خطبه با تأكيد بر اهمّيّت قرآن شروع شد و با تأكيد بر آن پايان پذيرفت .\r\n\r\n\r\n","description":"","footnote":"\r\n( 1 ) « نعش » به معناى برداشتن و بر پا نمودن است و اين كه به جسد مردگان « نعش » مىگويند به دليل اين است كه آن را روى دست بلند مىكنند و به سوى قبرستان مىبرند .\r\n","page_name":" 459 ","page_number":459},
  {"content":"\r\n . \r\n","description":"","footnote":"","page_name":" 460 ","page_number":460},
  {"content":"\r\n\r\n\r\nخطبهء 170 « 1 » و من كلام له عليه السّلام في وجوب اتباع الحقّ عند قيام الحجّة\r\nكلّم به بعض العرب و قد أرسله قوم من أهل البصرة لما قرب عليه السّلام منها ليعلم لهم منه حقيقة حاله مع أصحاب الجمل لتزول الشبهة من نفوسهم ، فبين له عليه السّلام من أمره معهم ما علم به أنّه على الحقّ ، ثمّ قال له : بايع ، فقال : إنّي رسول قوم ، و لا أحدث حدثا حتى أرجع إليهم .\r\n* * * از سخنان امام عليه السّلام است كه دربارهء وجوب پيروى از حق به هنگام قيام حجت بيان فرموده است :\r\nاين سخن را امام عليه السّلام براى بعضى از اعراب كه فرستادهء مردم بصره بودند ، بيان فرمود .\r\nدر آن هنگام كه امام نزديك بصره رسيد ، آن‌ها كسى را نزد حضرت فرستادند تا حقيقت\r\n\r\n\r\n","description":"","footnote":"\r\n( 1 ) سند خطبه :\r\nاين خطبه را چند نفر از معاريف قبل از سيّد رضى ( ره ) در كتاب‌هاى خود آورده‌اند ؛ از جمله مرحوم شيخ مفيد در كتاب « جمل » خود از كتاب « جمل » واقدى نقل كرده است ( كتاب « جمل » ، شيخ مفيد ، صفحهء 156 ) طبرى نيز در كتاب تاريخ خود در حوادث سنهء 36 قمرى و زمخشرى در « ربيع الابرار » در باب « الجوابات المسكته » اين خطبه را بيان كرده‌اند .\r\n","page_name":" 461 ","page_number":461},
  {"content":"\r\n\r\nحال را جويا شود كه با اصحاب جمل ( طلحه و زبير و هوادارانش ) چگونه رفتار خواهد كرد ؟ تا شك و شبهه از آن‌ها بر طرف شود .\r\nامام عليه السّلام چگونگى رفتار خويش را به گونه‌اى بيان فرمود كه حقانيّت آن حضرت بر آن شخص روشن شد . سپس به او فرمود : « بيعت كن » .\r\nاما او پاسخ داد : من فرستادهء گروهى هستم و از پيش خود نمىتوانم كارى كنم .\r\n( امام عليه السّلام سخنان زير را براى او با يك بيان شيرين و منطقى ايراد فرمود و او تسليم شد و بيعت كرد ) .\r\n* * * \r\nخطبه در يك نگاه\r\nاين خطبه چنان كه گفته شد پاسخ روشن و جالب و قانع كننده‌اى است به فرستادهء بعضى از قبايل اطراف كوفه و بصره ، هنگامى كه به وى پيشنهاد بيعت شد و او مىخواست به بهانه‌هايى از بيعت سرپيچى كند .\r\n\r\n","description":"","footnote":"","page_name":" 462 ","page_number":462},
  {"content":"\r\n\r\n\r\nبخش اوّل\r\nفقال : أرأيت لو أنّ الّذين وراءك بعثوك رائدا تبتغي لهم مساقط الغيث ، فرجعت إليهم و أخبرتهم عن الكلا و الماء ، فخالفوا إلى المعاطش و المجادب ، ما كنت صانعا ؟ قال : كنت تاركهم و مخالفهم إلى الكلاء و الماء .\r\nفقال - عليه السّلام - فامدد إذا يدك . فقال الرّجل : فو اللّه ما استطعت أن أمتنع عند قيام الحجّة عليّ ، فبايعته عليه السّلام .\r\nو الرّجل يعرف بكليب الجرميّ .\r\n\r\nترجمه\r\n: امام فرمود : بگو ببينم اگر آن‌ها تو را به عنوان « پيشگام قافله » فرستاده بودند كه محل نزول باران ( و جايگاه آب و گياه ) را براى آنان بيابى ( و تو اين كار را مىكردى ) سپس به سوى آن‌ها باز مىگشتى و از مكان آب و گياه آگاهشان مىساختى ، ولى آن‌ها با تو مخالفت مىكردند و به سوى سرزمين‌هاى بى آب و علف روى مىآوردند ، تو چه مىكردى ؟ در جواب گفت : آن‌ها را رها مىساختم و به جايى كه آب و گياه بود مىرفتم .\r\nامام عليه السّلام فرمود : پس دستت را دراز كن ( و بيعت كن كه به سرچشمهء آب زلال رسيده‌اى ) .\r\nآن مرد مىگويد : به خدا سوگند ! با روشن شدن حق بر من ، توانايى امتناع در خود نيافتم و با آن حضرت بيعت كردم .\r\nمرحوم سيّد رضى رحمه اللّه مىفرمايد : اين مرد به نام « كليب جرمى » معروف بود .\r\n* * *\r\n\r\n","description":"","footnote":"","page_name":" 463 ","page_number":463},
  {"content":"\r\n\r\n\r\nشرح و تفسير چرا بيعت نمىكنى ؟ !\r\n« واقدى » در كتاب جمل از « كليب جرمى » چنين نقل مىكند : « هنگامى كه عثمان كشته شد و چيزى نگذشت كه طلحه و زبير به بصره آمدند ( تا مقدّمات حكومت خود را فراهم سازند ) و هنگامى كه على عليه السّلام با خبر شد ( براى پيش‌گيرى از آنان ) به منطقهء ذىقار ( محلّى نزديك بصره ) آمد . دو نفر از سران قبايل ( بصره ) به من گفتند : ما را نزد اين مرد ببر تا ببينيم هدف او چيست ؟ هنگامى كه به « ذىقار » رسيديم ، على عليه السّلام را هوشمندترين عرب يافتيم . او نسب قوم مرا بهتر از من بيان مىكرد . از من پرسيد : رييس قبيلهء « بنى راسب » كيست ؟ گفتم : فلان شخص است . گفت : رييس قبيلهء بنى قدامه كيست ؟\r\nگفتم : فلان كس است . گفت : حاضرى دو نامه از سوى من براى آن‌ها ببرى ؟ گفتم : آرى .\r\nگفت : آيا با من بيعت نمىكنى ؟ در اين هنگام آن دو پير مرد كه با من بودند با او بيعت كردند ؛ ولى من خوددارى نمودم . گروهى كه در نزد حضرت بودند و آثار سجده در پيشانى آنان كاملا نمايان بود گفتند : بيعت كن بيعت كن . على عليه السّلام گفت : او را به حال خود واگذاريد . من گفتم : قبيلهء من مرا با عنوان « رائد » ( كسى كه پيشاپيش قافله حركت مىكند تا محلّ آب و سبزه را پيدا كند ) فرستادند من به سوى آن‌ها باز مىگردم و پيشنهاد تو را بازگو مىكنم ؛ اگر آن‌ها بيعت كردند بيعت مىكنم و اگر كناره گيرى كردند ، كناره‌گيرى خواهم كرد . امام پاسخى به من داد كه مرا ناگزير از بيعت كرد » .\r\nاكنون به متن نهج البلاغه باز مىگرديم تا بنگريم مولا على عليه السّلام به او چه گفت ؟ فرمود :\r\n« ( اى مرد ! ) بگو ببينم اگر آن‌ها تو را « پيشگام قافله » فرستاده بودند كه محل نزول باران ( و جايگاه آب و گياه ) را براى آنان بيابى ( و تو اين كار را مىكردى ) سپس به سوى آن‌ها باز مىگشتى و از مكان آب و گياه آگاهشان مىكردى ، ولى آن‌ها با تو مخالفت مىكردند و به سوى سرزمين‌هاى بى آب و علف روى مىآوردند ، تو چه مىكردى ؟ » ( أرأيت لو أنّ\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nالّذين وراءك بعثوك رائدا « 1 » تبتغي لهم مساقط الغيث ، فرجعت إليهم و أخبرتهم عن الكلا « 2 » و الماء ، فخالفوا إلى المعاطش « 3 » و المجادب « 4 » ، ما كنت صانعا ؟ ) .\r\n« آن مرد در جواب گفت : آن‌ها را رها مىساختم و به جايى كه آب و گياه بود مىرفتم » ( قال : كنت تاركهم و مخالفهم إلى الكلاء و الماء ) .\r\nامام عليه السّلام فرمود : « پس دستت را دراز كن ( و بيعت كن كه به سرچشمهء آب زلال رسيده‌اى ) . آن مرد مىگويد : به خدا سوگند ! با روشن شدن حق بر من ، ( با شنيدن پاسخ دندان شكن امام ) در خود توانايى امتناع نيافتم و با آن حضرت بيعت كردم » ( فقال - عليه السّلام - : فامدد إذا يدك . فقال الرّجل : فو اللّه ما استطعت أن أمتنع عند قيام الحجّة عليّ ، فبايعته عليه السّلام ) .\r\nسيّد رضى مىفرمايد : « اين مرد به نام « كليب جرمى » معروف بود » ( و الرّجل يعرف بكليب الجرميّ ) .\r\nامام عليه السّلام در پاسخ ياد شده اشاره به حقيقت مهمّى مىكند كه با توجه به آن بسيارى از مشكلات را مىتوان حلّ كرد .\r\nبسيارند كسانى كه هم رنگ جماعت شدن را براى خود افتخارى مىدانند ؛ آن چنان از استقلال فكرى محرومند كه جدا شدن از جماعت را - هر چند گمراه باشد - براى خود وحشتناك مىپندارند و همين امر ، سبب مىشود كه خرافات و زشتىها گاه از نسلى به\r\n\r\n\r\n","description":"","footnote":"\r\n( 1 ) « رائد » از مادهء « رود » ( بر وزن ذوب ) به معناى ملاقات گرفته شده و معمولا به كسى مىگويند كه در پيشاپيش لشكر يا قافله حركت مىكند و محلى را كه از نظر آب و گياه براى منزل كردن مناسب است ، مشخص مىكند .\r\n( 2 ) « كلأ » به معناى گياهان بلند است .\r\n( 3 ) « معاطش » جمع « معطش » به معناى محلى است كه انسان در آن تشنه مىشود .\r\n( 4 ) « مجادب » جمع « مجدب » به معناى محلى است كه باران بر آن نباريده و خشك و بى گياه است .\r\n","page_name":" 465 ","page_number":465},
  {"content":"\r\n\r\nنسل ديگر منتقل شود .\r\nامام عليه السّلام با يك مثال روشن اين طرز تفكّر را ابطال مىكند و مىفرمايد : اگر همراه جماعتى بوديد و در بيابان به محلّى رسيديد كه در آن جا آب و گياه است و مايهء نجات ، اما همراهان شما از جاده‌اى رفتند كه خشك و سوزان و هلاك كننده است ، آيا بايد هم رنگ جماعت شويد يا عقل و هوش خود را به كار گيريد ؟ از آن‌ها جدا شويد و راه سلامت و عافيت را پيش گيريد ؛ كدام عاقل به خود اجازه مىدهد كه در چنين شرايطى هم‌رنگ جماعت شود ؟ ! مسلّما اگر استقلال فكر بر انسان حاكم شود ، هرگاه راه مستقيم را تشخيص داد آن را مىپيمايد ؛ هر چند تك و تنها باشد . اين همان مطلبى است كه امام عليه السّلام در خطبهء 201 نهج البلاغه با تعبير ديگرى به آن اشاره كرده ، مىفرمايد : « ايها الناس ، لا تستوحشوا في طريق الهدى لقلّة اهله ؛ مردم ! در راه هدايت از كم بودن رهروان آن ، وحشت به خود راه ندهيد » .\r\nآرى ، بيعت با امام و پيشوايى همچون على بن ابى طالب و قبول ولايت و سرپرستى او آب حياتى بود كه در آن جامعهء پر از فساد عصر عثمان در اختيار اين مرد عرب قرار گرفت و او هم پس از بيان امام عليه السّلام آن را پذيرفت .\r\n\r\nنكته جاذبه گفتار امام عليه السّلام\r\nگفتار مزبور از جاذبهء فوق العاده سخنان آن حضرت در شنوندگان حكايت مىكند ؛ جالب اين كه همين معنا در مورد فرستادهء عايشه و فرستادهء طلحه و زبير روى داد .\r\nهنگامى كه عايشه مىخواست فرستاده‌اى خدمت على عليه السّلام بفرستد ، گفت : « مردى پيدا كنيد كه نسبت به آن حضرت عداوت شديد داشته باشد ! ! » شخصى را با چنين صفتى نزد او آوردند . عايشه سربلند كرد و گفت : « تا چه اندازه عداوت على را در دل دارى ؟ » آن مرد\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nجواب داد : « بسيار زياد ؛ تا آن جا كه از خدا مىخواهم او و اصحابش نزد من باشند و چنان ضربتى با شمشير بر آن‌ها فرود آورم كه شمشيرم از خونشان رنگين شود ! ! » عايشه گفت :\r\n« بسيار خوب تو به درد اين كار مىخورى . نامهء مرا ببر و به او بده و اگر تو را به آب و غذا دعوت كرد ، ابدا تناول نكن ؛ چرا كه در آن سحر و جادو است ! ! » .\r\nآن مرد نامه را گرفت و راه افتاد . هنگامى كه نزد حضرت رسيد ، امام عليه السّلام سوار بر مركب بود و جمعى اطراف او بودند . نامه را داد و امام عليه السّلام آن را مطالعه كرد و به او فرمود : به منزل ما بيا ؛ آبى بنوش و غذايى بخور تا جواب نامه‌ات را بنويسم . آن مرد گفت : به خدا سوگند ! چنين كارى نمىكنم . امام عليه السّلام فرمود : سؤالاتى از تو مىپرسم ؛ حاضرى جواب دهى ؟\r\nگفت : آرى ، فرمود : تو را به خدا سوگند مىدهم ، آيا هنگامى كه عايشه مىخواست تو را بفرستد نگفته بود مردى را پيدا كنيد كه با على عليه السّلام عداوت شديد داشته باشد و تو را نزد او بردند و از تو پرسيد تا چه اندازه با او عداوت دارى و تو چنين و چنان در جواب گفتى ؟ آن مرد گفت : آرى چنين بود . فرمود : آيا به تو نگفت : اگر به تو پيشنهاد آب و غذا كردند از آن نخور كه در آن سحر است ؟ آن مرد گفت : آرى .\r\nامام عليه السّلام فرمود : « حال بگو ببينم حاضر هستى كه رسول من باشى ؟ » عرض كرد : « چرا نباشم ؟ ! هنگامى كه نزد تو آمدم مبغوض‌ترين افراد در نظرم بودى ؛ ولى اكنون كه اين كرامات را از تو ديدم محبوب‌ترين افراد نزد من تويى . هر دستورى دارى بده » .\r\nامام عليه السّلام فرمود : « نامه مرا نزد او ( عايشه ) ببر و به او بگو : تو نه اطاعت خدا كردى و نه اطاعت پيامبرش را . خدا به تو دستور داده بود در خانه‌ات بنشينى ؛ اما بيرون آمدى و در وسط لشكرگاه رفت و آمد دارى و به طلحه و زبير نيز بگو : شما در مورد پيامبر صلّى اللّه عليه و آله انصاف نداريد ؛ چرا كه زنان خود را در خانه گذارديد و همسر پيامبر اكرم صلّى اللّه عليه و آله را از خانه‌اش به سوى لشكرگاه بيرون كشيديد » .\r\nآن مرد آمد و نامه را به سوى عايشه پرتاب كرد و پيام امام عليه السّلام را به او رسانيد ؛ سپس به خدمت امام عليه السّلام بازگشت و در صفين در ركاب حضرت بود و شربت شهادت نوشيد !\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nعايشه گفت : « هر كس را نزد على مىفرستم او را مخالف ما مىكند و بر ضد ما مىشوراند » . « 1 » شبيه اين معنا ، چيزى است كه دربارهء مردى به نام « خداش » ، فرستادهء طلحه و زبير واقع شد كه شرح آن را مرحوم كلينى در كتاب كافى نقل كرده است « 2 » و خلاصه آن چنين است كه اين مرد ، فرستادهء طلحه و زبير و حامل پيامى براى امير مؤمنان على عليه السّلام بود . قبلا به او گفتند : « به دقّت مراقب باش كه على عليه السّلام سحر بيان دارد و تو را مجذوب خود مىكند .\r\nاگر تو را به غذا و استراحت و جلسهء سرّى دعوت كرد ، نپذير . زياد به صورت او نگاه نكن .\r\nفريب را مخور و زمانى كه او را ديدى آيهء سخره :    « إِنَّ رَبَّكُمُ اللَّهُ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ ثُمَّ اسْتَوى عَلَى الْعَرْشِ يُغْشِي اللَّيْلَ النَّهارَ يَطْلُبُهُ حَثِيثاً وَ الشَّمْسَ وَ الْقَمَرَ وَ النُّجُومَ مُسَخَّراتٍ بِأَمْرِهِ أَلا لَهُ الْخَلْقُ وَ الْأَمْرُ تَبارَكَ اللَّهُ رَبُّ الْعالَمِينَ ادْعُوا رَبَّكُمْ تَضَرُّعاً وَ خُفْيَةً إِنَّهُ لا يُحِبُّ الْمُعْتَدِينَ وَ لا تُفْسِدُوا فِي الْأَرْضِ بَعْدَ إِصْلاحِها وَ ادْعُوهُ خَوْفاً وَ طَمَعاً إِنَّ رَحْمَتَ اللَّهِ قَرِيبٌ مِنَ الْمُحْسِنِينَ »    « 3 » را بخوان تا از سحر او در امان باشى . با خشونت با او سخن بگو و پيام ما را برسان و بازگرد » .\r\nهنگامى كه خداش خدمت حضرت رسيد ، حضرت نگاهى به او كرد و خنديد و فرمود :\r\n« بيا پيش من بنشين . » گفت : همين جا كه هستم خوب است . فرمود : آب و غذايى نزد ما بخور ، بعد سخنت را بگو ؛ گفت : « به هيچ چيز نياز ندارم » فرمود : « در مجلس خصوصى بنشينيم و صحبت كن . » گفت : « من چيزى پنهانى ندارم . » فرمود : « راست بگو : تمام اين دستورات را زبير به تو نداد ؟ ! » عرض كرد : « آرى » فرمود : « سخنى به تو ياد نداد كه وقتى مرا ديدى بگويى ؟ » عرض كرد : « آرى » فرمود : « آيه سخره نبود ؟ » عرض كرد : « آرى . » فرمود :\r\n\r\n\r\n","description":"","footnote":"\r\n( 1 ) شرح نهج البلاغهء خويى ، جلد 10 ، صفحهء 115 ، با اندكى تلخيص .\r\n( 2 ) اصول كافى ، جلد 1 ، صفحهء 343 .\r\n( 3 ) اعراف ، آيات 54 - 56 .\r\n","page_name":" 468 ","page_number":468},
  {"content":"\r\n\r\n« شروع كن به خواندن آن آيه و حضرت هم با او مىخواند ! » فرمود : « تكرار كن ؛ او هفتاد مرتبه تكرار كرد . » فرمود : « حالا قلبت مطمئن شد ؟ » عرض كرد : « آرى . » فرمود : « اكنون پيامت را بازگو » او پيام طلحه و زبير را خدمت حضرت بازگو كرد و حضرت تناقض‌هاى متعدد كلام آن‌ها را بازگو كرد و خداش آن‌ها را تصديق كرد و در دل به خود خطاب كرد و گفت : « تو پيامى با خود آورده‌اى كه خود را نقض و ابطال مىكند ؟ خدايا ، من از آن دو نفر بيزارم ! » امام عليه السّلام فرمود : « پاسخ‌هايى را كه گفتم به آن‌ها برسان . » خداش عرض كرد : « و اللّه نمىروم تا از خدا بخواهى من به زودى به سوى تو باز گردم و رضاى خدا را در مورد تو به دست آورم ! » امام عليه السّلام چنين كرد . آن مرد به نزد طلحه و زبير بازگشت و پيام امام عليه السّلام را به آن‌ها رساند و به سرعت خدمت آن بزرگوار آمد و در ركاب آن حضرت در جنگ جمل شهيد شد .\r\n* * *\r\n\r\n","description":"","footnote":"","page_name":" 469 ","page_number":469},
  {"content":"\r\n . \r\n","description":"","footnote":"","page_name":" 470 ","page_number":470},
  {"content":"\r\n\r\n\r\nخطبهء 171 « 1 » و من كلام له عليه السّلام لما عزم على لقاء القوم بصفين\r\nاز سخنان امام عليه السّلام است كه هنگام تصميم به مبارزه با لشكر معاويه در صفين ايراد فرمود .\r\n\r\nخطبه در يك نگاه\r\nاين سخن ، نه خطبه است ، نه كلام معمولى ؛ بلكه يك دعاى پر معناست كه امام در آستانهء جنگ با قاسطين يعنى معاويه و يارانش در ماه صفر سال 37 هجرى ايراد فرمود و در پايان آن اصحاب خود را به جهاد دعوت نمود .\r\nاين سخن ، دو بخش دارد : بخش اوّل ، دعايى است بسيار پر معنا كه خدا را با اوصافى مىستايد و روح ايمان را در انسان زنده مىكند و در پايان آن از خدا مىخواهد كه او و\r\n\r\n\r\n","description":"","footnote":"\r\n( 1 ) سند خطبه :\r\nاين دعا را گروهى قبل از سيّد رضى ( ره ) در كتاب‌هايشان نقل كرده‌اند ؛ از جمله « نصر بن مزاحم » در كتاب « صفين » و « حسين بن سعيد اهوازى » در كتاب « الدعا و الذكر » طبق نقل سيّد بن طاووس ( ره ) در « منهج الدعوات » و « طبرى » در تاريخش در حوادث سنهء 37 ( مصادر نهج البلاغه ، جلد 2 ، صفحهء 411 ) .\r\n","page_name":" 471 ","page_number":471},
  {"content":"\r\n\r\nيارانش را در صورت پيروزى بر دشمن در راه حق استوار دارد و در صورت پيروزى دشمن ، شهادت را نصيب فرمايد و از فتنه‌ها دور نگه دارد .\r\nو در بخش دوّم ، امام عليه السّلام يارانش را با جمله‌هاى كوتاه ، اما حماسى و تكان دهنده ، به مبارزه با معاويه و طرفدارانش فرا مىخواند .\r\n* * *\r\n\r\n","description":"","footnote":"","page_name":" 472 ","page_number":472},
  {"content":"\r\n\r\n\r\nبخش اوّل\r\nاللّهمّ ربّ السّقف المرفوع ، و الجوّ المكفوف ، الّذي جعلته مغيضا للّيل و النّهار ، و مجرى للشّمس و القمر ، و مختلفا للنّجوم السّيّارة ؛ و جعلت سكّانه سبطا من ملائكتك ، لا يسأمون من عبادتك ؛ و ربّ هذه الأرض الّتي جعلتها قرارا للأنام ، و مدرجا للهوامّ و الأنعام ، و ما لا يحصى ممّا يرى و ما لا يرى ؛ و ربّ الجبال الرّواسي الّتي جعلتها للأرض أوتادا ، و للخلق اعتمادا ، إن أظهرتنا على عدوّنا ، فجنّبنا البغي و سدّدنا للحقّ ؛ و إن أظهرتهم علينا فارزقنا الشّهادة ، و اعصمنا من الفتنة .\r\nأين المانع للذّمار ، و الغائر عند نزول الحقائق من أهل الحفاظ ! العار وراءكم و الجنّة أمامكم !\r\n\r\nترجمه\r\n: بار خدايا ، اى پروردگار اين سقف برافراشته و اين جوّ و فضاى نگاه داشته ، كه آن را مركز پيدايش اين شب و روز و سير خورشيد و ماه و محل رفت و آمد ستارگان و مسكن گروهى از فرشتگانت برگزيدى ؛ همان فرشتگانى كه از پرستش تو هرگز خسته و ملول نمىشوند ! و اى پروردگار اين زمين كه آن را قرارگاه انسان‌ها و جاى رفت و آمد حشرات و چهار پايان و آن چه به شمار نمىآيد از جانورانى كه به چشم مىآيند و آن‌ها كه ديده نمىشوند ، قرار دادى .\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nو اى پروردگار كوه‌هاى محكم و استوار كه آن‌ها را براى زمين به منزلهء ميخ‌هاى محكم و براى خلق ، تكيه‌گاه مطمئنى ساختى . اگر ما را بر دشمن پيروز ساختى از ستمگرى بر كنار دار و بر راه حق استوار فرما و اگر آن‌ها را بر ما غلبه دادى ، شهادت را نصيب ما كن و از فتنه ، دورمان دار .\r\n* * * كجايند آن‌ها كه در برابر دشمن و حوادث سخت مىايستند و افتخاراتشان را حفظ مىكنند و كجايند آن مردان غيورى كه به هنگام نزول مشكلات به پاسدارى ( از عقيده و آب و خاك خود ) مىپردازند ؟ ( بدانيد ) ننگ و عار پشت سر شماست و بهشت پيش رويتان ! » .\r\n* * *\r\n\r\n","description":"","footnote":"","page_name":" 474 ","page_number":474},
  {"content":"\r\n\r\n\r\nشرح و تفسير بهشت پيش شماست !\r\nهمان گونه كه در آغاز خطبه آمد ، امام عليه السّلام در بخش اوّل اين سخن ، دعاى بسيار پر معنايى در پيشگاه پروردگار عرضه مىدارد تا خود و يارانش را آمادهء نبرد با دشمن سازد و از آن جا كه به هنگام دعا معمولا خدا را با صفاتى مىستايند تا دل و جان آمادگى بيشتر پيدا كند ، امام عليه السّلام هم در اين دعا گاه خدا را به نام پروردگار آسمان‌ها و گاه به اسم پروردگار زمين و سرانجام به نام پروردگار كوه‌ها ستايش مىكند .\r\nنخست عرضه مىدارد : « بار خدايا ، اى پروردگار اين سقف برافراشته و اين جوّ و فضاى نگاه داشته ، كه آن را مركز پيدايش اين شب و روز و مسير خورشيد و ماه و محل رفت و آمد ستارگان و مسكن گروهى از فرشتگانت برگزيدى ؛ همان فرشتگانى كه از پرستش تو هرگز خسته و ملول نمىشوند ! » ( اللّهمّ ربّ السّقف المرفوع ، و الجوّ « 1 » المكفوف « 2 » ، الّذي جعلته مغيضا « 3 » للّيل و النّهار ، و مجرى للشّمس و القمر ، و مختلفا للنّجوم السّيّارة ؛ و جعلت سكّانه سبطا « 4 » من ملائكتك ، لا يسأمون « 5 » من عبادتك ) .\r\nتعبير « سقف مرفوع » يا اشاره به محلّ ستارگانى است كه در آسمان به صورت سقفى ديده مىشود - كه از شرق و غرب و از شمال به جنوب كشيده شده است - و يا اشاره به جوّ\r\n\r\n\r\n","description":"","footnote":"\r\n( 1 ) « جوّ » به معناى آسمان ، فضا و هوا آمده است .\r\n( 2 ) « مكفوف » به معناى متراكم و نيز به معناى بازداشته شده آمده است و از مادهء « كف » به معناى جمع يا منع است .\r\n( 3 ) « مغيض » به معناى محل فرو رفتن آب است ؛ گويا فضا نيز مانند زمين است كه شب و روز را در سينهء خود فرو مىبرد اين واژه از مادهء « غيض » ( بر وزن فيض ) به معناى فرو نشستن آب در عمق زمين است .\r\n( 4 ) « سبط » به معناى قبيله و طايفه است و در اصل به معناى توسعه و گسترش چيزى به آسانى مىباشد و از آن جا كه طوايف ، گسترش مىيابند ، اين واژه بر آن‌ها اطلاق شده است .\r\n( 5 ) « يسأمون » از مادهء « سئامة » به معناى خستگى از ادامه كار گرفته شده است .\r\n","page_name":" 475 ","page_number":475},
  {"content":"\r\n\r\nزمين است ؛ يعنى لايهء هوايى كه به قطر حدود دويست كيلومتر گرداگرد زمين را گرفته و همچون سقفى آن را در برابر اشعهء مرگبار كيهانى و سنگ‌هاى سرگردان آسمانى حفظ مىكند . « 1 » ولى تفسير اوّل ، مناسب‌تر است ؛ بنابر اين « سقف مرفوع » محلّ ستارگان عالم بالاست كه از پايين به صورت سقفى در نظر زمينيان مجسّم مىشود و مفهوم « مجرى الشمس و القمر . . . » به همين معناست .\r\nو « جوّ مكفوف » قشر هواى محيط بر زمين است كه محل پيدايش شب و روز مىباشد ( شب كه سايهء زمين است در همين « جوّ مكفوف » ظاهر مىشود و همچنين روز كه محلّ تابش آفتاب است ) .\r\nتعبير به « مختلفا للنجوم السيّارة » ممكن است اشاره به تمام ستارگان آسمان باشد كه در اين فضاى بىكران در رفت و آمدند ؛ هر شب از افق مشرق طلوع و در افق مغرب غروب مىكنند ؛ ولى اگر « النجوم السيّارة » اشاره به همان سيارات پنج گانهء معروف منظومهء شمسى باشد تعبير به « مختلفا » اشاره به حركت مخصوص آن‌ها در آسمان است ؛ گويا اين گونه به نظر مىرسد كه مقدارى پيش مىروند ، كمى بر مىگردند و دوباره پيش مىروند ( هر چند در واقع چنين نيست ) .\r\nضمنا كلام مزبور همچنين تعبيرات قرآن مجيد با دانش ستاره شناسى امروز هماهنگ است و هيئت بطليموس را نفى مىكند ؛ چرا كه مجراى شمس و قمر بودن به اين معناست كه اين دو كره ، مستقلا در آسمان در حركتند و همچنين ستارگان ؛ نه اين كه در افلاك بلورين ميخكوب شده و همراه فلك مىچرخند .\r\nسپس به زمين و موجودات زندهء آن اشاره كرده ، مىفرمايد : « اى پروردگار اين زمين كه آن را قرارگاه انسان‌ها و جاى رفت و آمد حشرات و چهار پايان و آن چه به شمار در نمىآيد از جانورانى كه به چشم مىآيند و آن‌ها كه ديده نمىشوند ، قراردادى » ( و ربّ\r\n\r\n\r\n","description":"","footnote":"\r\n( 1 ) شرح اين مطلب را در تفسير نمونه ، جلد 13 ، ذيل آيهء 32 سورهء انبيا نوشته‌ايم .\r\n","page_name":" 476 ","page_number":476},
  {"content":"\r\n\r\nهذه الأرض الّتي جعلتها قرارا للأنام ، و مدرجا « 1 » للهوامّ « 2 » و الأنعام ، و ما لا يحصى ممّا يرى و ما لا يرى ) .\r\nاين عبارات ، نشانهء احاطهء علمى امام عليه السّلام به تمام جانداران روى زمين است كه شامل انسان‌ها و انواع حيوانات اهلى و غير اهلى و حتى جاندارانى است كه به علت كوچكى اندام به چشم نمىآيند ؛ مانند انواع ميكرب‌ها و ويروس‌ها .\r\nجمعى از شارحان نهج البلاغه « ما لا يرى » را اشاره به جانورانى دانسته‌اند كه در حال عادى در بيابان‌ها پراكنده‌اند و كمتر كسى آن‌ها را مىبيند و گفته‌اند : اگر در شب تاريك ، آتشى در بيابان روشن شود در گرداگرد آن ، جانورانى اجتماع مىكنند كه انسان آن‌ها را نديده است ؛ ولى با توجه با كشفيّات جديد دربارهء جانداران ذرّه‌بينى كه با چشم غير مسلّح ديده نمىشود به اين گونه تفسيرها نياز نيست ؛ زيرا گروهى از جانداران هستند كه هيچ وقت به چشم نمىآيند . اين بيان ، يكى از كرامات مولا عليه السّلام است كه پرده از روى حقيقتى كه در آن زمان از همگان مخفى بوده ، برداشته است .\r\nدر مورد انسان ، تعبير به قرار ( محل استقرار و اقامت ) شده و در مورد حيوانات ، تعبير « مدرج » ( محل سير آرام و تدريجى ) آمده است ؛ اين تفاوت تعبير ، ممكن است اشاره به اين باشد كه جنب و جوش و حركت در حيوانات ، بيش از انسان‌هاست .\r\nامام عليه السّلام در سوّمين ويژگى ذات پاك خدا در اين دعاى پر معنا عرضه دارد : « و اى پروردگار كوه‌هاى محكم و استوار كه آن‌ها را براى زمين به منزلهء ميخ‌هاى محكم و براى خلق ، تكيه‌گاه مطمئنى ساختى » ( و ربّ الجبال الرّواسي « 3 » الّتى جعلتها للأرض أوتادا « 4 » ، و للخلق اعتمادا ) .\r\n\r\n\r\n","description":"","footnote":"\r\n( 1 ) « مدرج » از مادهء « دروج » به معناى پيمودن راه است و مدرج به محل پيمودن راه گفته مىشود .\r\n( 2 ) « هوام » جمع « هامّة » به معناى حشرات و حيوانات كوچك ، همچون موش و مار آمده است .\r\n( 3 ) « رواسى » جمع « راسية » به معناى استوار و پابرجاست .\r\n( 4 ) « اوتاد » جمع « وتد » ( بر وزن نمد ) به معناى ميخ است و از مادهء « وتد » ( بر وزن وقت ) به معناى ثابت ساختن چيزى گرفته شده است .\r\n","page_name":" 477 ","page_number":477},
  {"content":"\r\n\r\nاين بيان كه كوه‌ها ميخ‌هاى زمين‌اند ، از قرآن مجيد اقتباس شده كه در مورد كوه‌ها مىفرمايد :  « وَ الْجِبالَ أَوْتاداً »  . « 1 » گاه تصور مىشود كه حجم بزرگ‌ترين كوه‌هاى زمين در برابر كرهء خاكى به قدرى كم است كه اطلاق ميخ بر آن شايد مناسب نباشد ؛ ولى با توجّه به اين كه كوه‌هاى عظيم ، ريشه در اعماق زمين دارد و در بسيارى از موارد ، اين ريشه‌ها به هم پيوسته است و همچون زرهى زمين را در بر گرفته و جلوى فشارهاى درونى و بيرونى را - كه از جاذبه و جذر و مد ماه بر مىخيزد - مىگيرد . كوه‌ها به منزلهء ميخ‌هايى محسوب مىشوند كه قطعات يك دريا وسيلهء ديگر را از جدا شدن باز مىدارند .\r\nاما اين كه مىفرمايد : « تكيه‌گاه مطمئنى براى خلق خدا مىباشد » به دليل اين است كه كوه‌ها بادهاى سخت و عظيم را در هم مىشكند و مانع توفان‌هاى شن و سيلاب‌هاى خطرناك مىشود ؛ افزون بر آن بسيارى از چشمه‌ها و رودخانه‌ها از كوه‌ها سرازير مىشود و مركز بسيارى از معادن مفيد و سودمند است و نيز گاه ، قلعه‌ها و خانه‌هاى محكم در آن ساخته مىشود . در مناطقى كه در معرض جريان سيل است ، غالبا خانه‌ها را روى كوه‌ها مىسازند تا از خطر در امان بماند .\r\nاكنون ببينيم اين مقدمهء دعا و ثنا به كجا منتهى مىشود و امام عليه السّلام از خدا در ذيل آن چه مىطلبد ؟ عرضه مىدارد : « ( بار الها ! ) اگر ما را بر دشمن پيروز ساختى از ستمگرى بر كنار دار و بر راه حق استوار فرما و اگر آن‌ها را بر ما غلبه دادى ، شهادت را نصيب ما كن و از فتنه ، دورمان دار » ( إن أظهرتنا على عدوّنا ، فجنّبنا البغي و سدّدنا للحقّ ؛ و إن أظهرتهم علينا فارزقنا الشّهادة ، و اعصمنا من الفتنة ) .\r\nامام عليه السّلام در اين دعاى پر معنا نخست به اين حقيقت اشاره مىكند كه در ميدان نبرد ، در فرض پيروزى بسيارىاند كه از مسير عدالت خارج مىشوند و ظلم و ستم‌هاى ناروا بر دشمن روا مىدارند ؛ از اين رو از خدا مىخواهد كه در صورت پيروزى از اين كار خلاف دور\r\n\r\n\r\n","description":"","footnote":"\r\n( 1 ) نبأ ، آيهء 7 .\r\n","page_name":" 478 ","page_number":478},
  {"content":"\r\n\r\nبماند ؛ ثانيا بسيارند كسانى كه پيروزى را براى خودكامگى و هوس‌رانى و سلطهء بر خلق مىخواهند . امام عليه السّلام عرضه مىدارد : خداوندا ، به ما توفيق ده كه پيروزى را براى اقامهء حق و عدل بخواهيم ؛ ثالثا در فرض غلبهء دشمن ، از خدا شهادت مىطلبد و بر كنار ماندن از فتنه را .\r\nواژهء « فتنه » در اين‌جا ممكن است اشاره به موضوع امتحان باشد ؛ چرا كه ميدان نبرد يكى از ميدان‌هاى بزرگ امتحان است و انسان بايد از خدا بخواهد در اين ميدان پايش نلغزد ؛ زيرا آن كس كه به حقانيت خويش معتقد است ، هرگاه گرفتار شكستى شود ممكن است بر بخت و اقبال خود خشمگين گردد و در برابر پروردگار زبان به شكوه بگشايد و اين شكستى ديگر است در ميدان امتحان .\r\n* * * سپس امام عليه السّلام به دنبال دعاهاى پر معناى خود اصحاب و يارانش را با عباراتى مهيج و پر نفوذ به مقابله با دشمن دعوت مىكند ، مىفرمايد : « كجايند آن‌ها كه در برابر دشمن و حوادث سخت مىايستند و افتخاراتشان را حفظ مىكنند و كجايند آن مردان غيورى كه به هنگام نزول مشكلات به پاسدارى ( از عقيده و كشور خود ) مىپردازند ؟ » ( أين المانع للذّمار « 1 » ، و الغائر « 2 » عند نزول الحقائق « 3 » من أهل الحفاظ ! « 4 » ) .\r\nو سرانجام پيشتازان را با اين عبارت تشويق و فرار كنندگان را توبيخ و تهديد مىكند ؛ مىفرمايد : « ( بدانيد ) ننگ و عار پشت سر شماست و بهشت پيش رويتان ! » ( العار\r\n\r\n\r\n","description":"","footnote":"\r\n( 1 ) « ذمار » به معناى چيزى است كه حفظ آن بر انسان لازم است ؛ مانند خانواده و نواميس و وطن ، از مادهء « ذمر » ( بر وزن رمل ) به معناى برانگيختن همراه با سرزنش گرفته شده است و از آن جا كه اگر در حفظ ناموس و خانواده و وطن كوتاهى شود ، انسان مستحقّ هرگونه سرزنش و ملامت است ، واژهء ذمار در آن معنا كه گفتيم به كار گرفته است .\r\n( 2 ) « غائر » به معناى غيرتمند است .\r\n( 3 ) « حقايق » جمع « حقيقت » در اين جا اشاره به حوادث سختى است كه به انسان يا كشور و جامعه روى مىآورد .\r\n( 4 ) « حفاظ » از مادهء « حفظ » در اين جا به معناى وفادارى و نگهدارى عهد و پيمان است .\r\n","page_name":" 479 ","page_number":479},
  {"content":"\r\n\r\nوراءكم و الجنّة أمامكم ! ) .\r\nاشاره به اين كه اگر عقب نشينى و فرار كنيد ، ننگ دامان شما را خواهد گرفت و اگر به پيش تازيد بهشت جاويدان پاداش شما خواهد بود .\r\n\r\nنكته\r\nدر تاريخ بشر ، جنگ‌هاى فراوانى به وقوع پيوسته ؛ اعم از جنگ‌هاى منطقه‌اى يا جهانى ؛ ولى هدف آن‌ها غالبا برترىجويى و فزون طلبى و گاه انتقام گيرى و ماجراجويى بوده است ؛ به همين دليل به هنگام پيروزى يك طرف ، جنايات هولناكى به وقوع پيوسته است ؛ چرا كه هدف مقدّسى در كار نبوده است .\r\nتنها جنگ‌هاى انبيا و اولياء اللّه از اين اصل كلى مستثنا بوده است . اسلام ، جنگ را براى خاموش كردن آتش فتنه  « وَ قاتِلُوهُمْ حَتَّى لا تَكُونَ فِتْنَةٌ »  « 1 » و نيز براى دفاع در مقابل مهاجم  « فَإِنْ قاتَلُوكُمْ فَاقْتُلُوهُمْ »  « 2 » مجاز مىشمرد . به همين دليل هم در اثناى جنگ و هم بعد از پايان آن ، اصول انسانى را رعايت مىكردند . امير مؤمنان على عليه السّلام در توصيهء خود به سربازان اسلام مىفرمود : « هنگامى كه دشمن شكست خورد و فرار كرد ، فرارىها را نكشيد و زخمىها را به قتل نرسانيد و زنان را آزار ندهيد ؛ هر چند به شما دشنام دهند و آبروى شما را بريزند و به بزرگانتان بدگويى كنند » . « 3 » در خطبهء مورد بحث نيز مىبينيم كه امام عليه السّلام در دعايى كه قبل از جنگ صفّين مىفرمايد ، از خداوند تقاضا مىكند كه در صورت پيروزى ما را از تعدّى و ستم بر كنار دار و بر راه حق استوار بنما . اين است تفاوت جنگ طلبان دنيا پرست و خدا پرستان حق جو .\r\n* * *\r\n\r\n\r\n","description":"","footnote":"\r\n( 1 ) بقره ، آيهء 193 .\r\n( 2 ) بقره ، آيهء 191 .\r\n( 3 ) نهج البلاغه ، نامهء 14 .\r\n","page_name":" 480 ","page_number":480},
  {"content":"\r\n\r\n\r\nخطبهء 172 « 1 » و من خطبة له عليه السّلام\r\n\r\nخطبه در يك نگاه\r\nامام عليه السّلام در اين خطبه بعد از حمد و ثناى الهى ، اشاره به كارشكنىهاى جمعى از سرشناسان صحابه و زخم زبان‌هاى آن‌ها اشاره مىكند . اين خطبه از سه بخش تشكيل مىشود :\r\nدر بخش اوّل اشاره به تعبير بسيار زننده‌اى مىفرمايد كه « عبد الرحمن بن عوف » ( يا « سعد بن ابى وقّاص » ) در روز شورا ( شوراى شش نفرى عمر ) به امام عليه السّلام گفت و نسبت حرص بر خلافت به آن حضرت داد و امام عليه السّلام پاسخى شايسته به او داد .\r\nدر بخش دوّم ، امام عليه السّلام شكايت قريش و همدستان آن‌ها - كه بر ضدّ او اقدام كردند - به\r\n\r\n\r\n","description":"","footnote":"\r\n( 1 ) سند خطبه :\r\nبه نظر مىرسد كه اين خطبه بخشى از نامه‌اى است كه امام عليه السّلام در اواخر ايّام خلافتش مرقوم داشت و حوادثى را كه بعد از پيامبر اكرم صلّى اللّه عليه و آله تا آن زمان واقع شده بود به طور فشرده در آن برشمرد و دستور داد آن را براى مردم بخوانند و كسى كه جملهء « انك على هذا الامر لحريص ؛ تو نسبت به امر خلافت حريص هستى » به امام عليه السّلام گفت ، « عبد الرحمن بن عوف » در روز شوراى شش نفرى عمر براى انتخاب خليفه بعد از او بود ( و امام عليه السّلام پاسخ دندان شكنى به او داد كه در اين خطبه نقل شده است ) اين مطلب را « طبرى » در كتاب « مسترشد » آورده است . ( مصادر نهج البلاغه ، جلد 2 ، صفحهء 414 ) .\r\n","page_name":" 481 ","page_number":481},
  {"content":"\r\n\r\nپيشگاه خدا مىبرد .\r\nدر بخش سوّم ، داستان طلحه و زبير و جنگ جمل را پيش مىآورد و اشاره به كار بسيار زشت و بىسابقه‌اى كه آن‌ها مرتكب شدند مىفرمايد كه همسر پيامبر ( عايشه ) را از خانه بيرون كشيدند و به لشكرگاه آوردند و از اين جا به آن جا بردند و مقام رسول اللّه صلّى اللّه عليه و آله را بدين وسيله هتك كردند و گروه زيادى را به كشتن دادند .\r\n* * *\r\n\r\n","description":"","footnote":"","page_name":" 482 ","page_number":482},
  {"content":"\r\n\r\n\r\nبخش اوّل\r\nالحمد للّه الّذي لا تواري عنه سماء سماء ، و لا أرض أرضا .\r\n* * * منها : و قد قال قائل : إنّك على هذا الأمر يابن أبي طالب لحريص ؛ فقلت : بل أنتم و اللّه لأحرص و أبعد ، و أنا أخصّ و أقرب ، و إنّما طلبت حقّا لي و أنتم تحولون بيني و بينه ، و تضربون وجهي دونه . فلمّا قرّعته بالحجّة في الملاء الحاضرين هبّ كأنّه بهت لا يدري ما يجيبني به ! * * * اللّهمّ إنّي أستعديك على قريش و من أعانهم ! فإنّهم قطعوا رحمي ، و صغّروا عظيم منزلتي ، و أجمعوا على منازعتي أمرا هولي . ثمّ قالوا : ألا إنّ في الحقّ أن تأخذه ، و في الحقّ أن تتركه .\r\n\r\nترجمه\r\n: ستايش ، مخصوص خداوندى است كه هيچ آسمانى آسمان ديگر را از ديد علم او نمىپوشاند و نه هيچ زمينى زمين ديگر را .\r\n* * * در بخش ديگرى از خطبه آمده است :\r\nگوينده‌اى به من گفت : اى فرزند ابو طالب ، تو نسبت به اين امر - يعنى خلافت - حريصى ! در پاسخش گفتم : به خدا سوگند ! شما با اين كه دورتريد ، حريص‌تريد ( چرا كه\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nخلافت ، شايستهء اهل بيت پيامبر عليهم السّلام است كه به اين كانون هدايت نزديك‌ترند ) و من شايسته‌تر و نزديكترم . من فقط حق خويش را مطالبه كردم ؛ ولى شما ميان من و آن حايل مىشويد و دست ردّ بر سينه‌ام مىگذاريد . هنگامى كه در آن جمع حاضر با اين دليل كوبنده به او پاسخ گفتم ، مبهوت و سرگردان ماند و نمىدانست در پاسخم چه بگويد ! * * * بار خدايا ! من در برابر قريش و كسانى كه آنان را يارى مىدهند از تو استعانت مىجويم ( و شكايت پيش تو مىآورم ) آن‌ها پيوند خويشاوندى مرا قطع كردند و مقام و منزلت عظيم مرا كوچك شمردند و براى مبارزه با من در غصب چيزى كه حق من بود ، همدست شدند ( به اين هم قناعت نكردند ) سپس گفتند : بعضى از حقوق را بايد گرفت و پاره‌اى را بايد رها كرد ( و اين از حقوقى است كه بايد رها سازى ) .\r\n* * * \r\nشرح و تفسير كارشكنىهاى قريش در امر خلافت\r\nامام عليه السّلام در آغاز اين خطبه ، مطابق معمول ، به حمد و ثناى پروردگار مىپردازد و در اين جا تكيه بر گسترش علم پروردگار - به تناسب بحث‌هايى كه در ذيل آن خواهد آمد - مىكند و مىفرمايد : « ستايش ، مخصوص خداوندى است كه هيچ آسمانى آسمان ديگر را از ديد علم او نمىپوشاند و نه هيچ زمينى زمين ديگر را » ( الحمد للّه الّذي لا تواري عنه سماء سماء ، و لا أرض أرضا ) .\r\nشارحان نهج البلاغه در تفسير جملهء « و لا أرض ارضا » با توجّه به اين كه كرهء زمين يكى بيش نيست به زحمت افتاده‌اند ؛ بعضى گفته‌اند : اين جمله اشاره به اقليم‌هاى هفت گانهء روى زمين است كه با توجّه به كروى بودن زمين يكديگر را در نظر امثال ما\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nانسان‌ها - هر چند بيرون از كرهء زمين به آن نگاه مىكنيم - مىپوشانند . تمام مناطق روى زمين را در يك لحظه نمىتوان با چشم ديد ؛ هر چند از فاصلهء دور در فضا به آن نگاه كنيم ؛ ولى براى خداوند چنين نيست ؛ همه در پيشگاه علمش حاضر و او بر همه ناظر است .\r\nگاه نيز گفته مىشود اين جمله ، اشاره به طبقات زمين است ؛ زيرا زمين از طبقات مختلفى تشكيل شده كه ما تنها يك طبقه را مىبينيم ؛ ولى خداوند از همه آگاه است .\r\nبعضى نيز گفته‌اند : منظور ، مخلوقاتى است كه در اين زمين‌ها زندگى مىكنند .\r\nهمين گفتگوها در تفسير آيهء شريفه 12 سورهء طلاق نيز ديده مىشود «  « اللَّهُ الَّذِي خَلَقَ سَبْعَ سَماواتٍ وَ مِنَ الْأَرْضِ مِثْلَهُنَّ »  ؛ خداوند همان كسى است كه هفت آسمان را آفريد و از زمين نيز همانند آن‌ها را » .\r\nو بعضى از مفسّران مانند فخر رازى و مرحوم علامهء طبرسى هر كدام ، يكى از تفسيرهاى ياد شده را پذيرفته‌اند .\r\nاين احتمال نيز در تفسير آيه و تفسير كلام امام عليه السّلام وجود دارد كه منظور ، عوالمى باشد كه در آن سوى كرهء زمين قرار دارد .\r\nتوضيح اين كه ما آن‌چه را بالاى سرمان قرار دارد ، آسمان مىناميم و آن چه زير پاى ما قرار داد ، زمين ؛ و مىدانيم كرهء زمين در ميان مجموعه‌اى از ستارگان ثابت و سيّار قرار گرفته و همان گونه كه در بالاى سر ما بخش عظيمى از آن مجموعه است اگر به زير پايمان يعنى درست آن طرف كرهء زمين نگاه كنيم نيز مجموعه‌اى از اين عوالم موجود است كه براى ساكنان آن‌جا آسمان است و براى ما كه در اين طرف زمين قرار داريم زمين محسوب مىشود . آسمان تنها نيم كره‌اى نيست كه بالاى سر و دو طرف ما قرار دارد ؛ بلكه نيم كرهء ديگرى هم در زير پاى ماست كه آن نيز همانند اين نيم كره مملوّ از ستارگان و كرات آسمان است . ( دقّت كنيد ) .\r\n* * *\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nسپس امام عليه السّلام در بخش ديگر اين خطبه و به ماجراى روز شوراى شش نفرى عمر براى انتخاب خليفهء سوّم اشاره مىكند و در برابر گفتار كينه توزانهء « عبد الرحمن بن عوف » ( يا « سعد بن ابى وقّاص » ) - كه امام عليه السّلام را به حرص در امر خلافت متّهم ساخت - چنين مىفرمايد : « گوينده‌اى به من گفت : اى فرزند ابو طالب ، تو نسبت به اين امر ( يعنى خلافت ) حريصى ! در پاسخش گفتم : به خدا سوگند ! شما با اين كه دورتريد ، حريص‌تريد ( چرا كه خلافت ، شايستهء اهل بيت پيامبر عليهم السّلام است كه به اين كانون هدايت نزديك‌ترند ) و من شايسته‌تر و نزديكترم » ( و قد قال قائل : إنّك على هذا الأمر يابن أبي طالب لحريص ؛ فقلت : بل أنتم و اللّه لأحرص و أبعد ، و أنا أخصّ و أقرب ) .\r\nدر واقع ، عبد الرحمن بن عوف‌ها و سعد بن ابى وقّاص‌ها از دريچهء كوتاه فكر خود ، خلافت را طعمهء لذيذى براى خود يا افراد مورد نظرشان مىپنداشتند . آن‌ها نمىدانستند يا نمىخواستند بدانند كه فرزند ابو طالب عليه السّلام با صراحت مىفرمايد : اگر براى احقاق حقوق مظلومان نبود ، هرگز زير بار خلافت نمىرفتم ! او خلافت را براى هدايت و اجراى عدل و پيشرفت و عظمت مسلمين مىخواهد ؛ نه براى خودش .\r\nآن گاه در ادامهء اين سخن مىافزايد : « من فقط حق خويش را مطالبه كردم ( چرا كه از همه شايسته‌ترم و پيامبر صلّى اللّه عليه و آله نيز مرا تعيين فرموده ) ؛ ولى شما ميان من و آن حايل مىشويد و دست ردّ بر سينه‌ام مىگذاريد » ( و إنّما طلبت حقّا لي و أنتم تحولون بيني و بينه ، و تضربون وجهي دونه ) .\r\nآن چه امام عليه السّلام در اين بيان فرموده ، دليلى است روشن و برهانى است قاطع كه مقدمات آن براى همه معلوم بود ؛ زيرا همه به شايستگى على عليه السّلام و نزديكى او به كانون هدايت يعنى پيامبر صلّى اللّه عليه و آله معترف بودند ، ولى حرص و آز نسبت به امر خلافت به آنان اجازه نمىداد در برابر اين حق تسليم شوند .\r\nلذا در ادامهء اين سخن مىفرمايد : « هنگامى كه در آن جمع حاضر با اين دليل كوبنده به او پاسخ گفتم ، مبهوت و سرگردان ماند و نمىدانست در پاسخم چه بگويد ! » ( فلمّا\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nقرّعته « 1 » بالحجّة في الملاء الحاضرين هبّ « 2 » كأنّه بهت لا يدري ما يجيبني به ! ) .\r\nداستان شوراى شش نفرى عمر كه در آستانهء مرگش آن را ترتيب داد ، بسيار پر غوغا است و بيانگر كينه‌ها و حسدهايى گروهى از سرشناسان صحابه نسبت به امير مؤمنان على عليه السّلام است و نشان مىدهد چگونه براى عقب زدن امام عليه السّلام از مقامى كه حق الهى و اجتماعى او بود توطئه كردند و حتى با لحنى طلبكارانه از آن حضرت خواستند كه از حق خود عقب نشينى كند ؛ و گر نه متهم به حريص بودن در امر خلافت خواهد شد ! شرح اين ماجرا در جلد اوّل ، ذيل خطبهء سوم ( خطبهء شقشقيّه ) صفحهء 368 آورده‌ايم .\r\nقابل توجّه اين كه ابن ابى الحديد در شرح اين خطبه مىگويد : « شيعيان معتقدند كه امام عليه السّلام اين سخن را در سقيفهء بنى ساعده - كه براى انتخاب نخستين خليفه تشكيل شده بود - در برابر « ابو عبيدهء جرّاح » بيان كرد » . « 3 » در حالى كه ما در ميان علماى شيعه كسى را سراغ نداريم كه چنين سخنى گفته باشد و معروف و مشهور در ميان ما اين است كه اساسا سقيفه در غياب آن حضرت تشكيل شد .\r\n* * * امام عليه السّلام در بخش ديگرى از اين خطبه روى به درگاه خدا مىآورد و نسبت به ظلم و ستم‌هايى كه به او شده ، شكايت مىكند و از خدا مدد مىطلبد ؛ عرضه مىدارد : « بار خدايا !\r\n\r\n\r\n","description":"","footnote":"\r\n( 1 ) « قرّعته » از مادهء « قرع » بر وزن ( فرع ) به معناى كوبيدن چيزى بر چيزى است ؛ به گونه‌اى كه صداى شديد از آن برخيزد . اين واژه در مسائل معنوى هم به كار مىرود ؛ مثلا در مورد دلايل روشن و كوبنده استعمال مىشود ؛ مانند خطبه بالا .\r\n( 2 ) « هبّ » از مادهء « هبوب » به معناى وزش باد و گاه به معناى هيجان زده شدن و مبهوت گشتن يا از خواب بيدار شدن نيز آمده است و در خطبهء مزبور ، معناى دوم قصد شده است .\r\n( 3 ) شرح ابن ابى الحديد ، جلد 9 ، صفحهء 305 .\r\n","page_name":" 487 ","page_number":487},
  {"content":"\r\n\r\nمن در برابر قريش و كسانى كه آنان را يارى مىدهند از تو استعانت مىجويم ( و شكايت پيش تو مىآورم ) آن‌ها پيوند خويشاوندى مرا قطع كردند و مقام و منزلت عظيم مرا كوچك شمردند و براى مبارزه با من در غصب چيزى كه حق من بود ، همدست شدند ( به اين هم اكتفا نكردند ) سپس گفتند : بعضى از حقوق را بايد گرفت و پاره‌اى را بايد رها كرد ( و اين از حقوقى است كه بايد رها سازى ) » ( اللّهمّ إنّي أستعديك « 1 » على قريش و من أعانهم ! فإنّهم قطعوا رحمي ، و صغّروا عظيم منزلتي ، و أجمعوا على منازعتي أمرا هو لي . ثمّ قالوا : ألا إنّ في الحقّ أن تأخذه ، و في الحقّ أن تتركه ) .\r\nاين عبارات به وضوح نشان مىدهد كه امير مؤمنان على عليه السّلام خلافت را حق خود مىدانست ؛ هم به دليل اين كه از همه شايسته‌تر بود و هم براى اين كه پيامبر اكرم صلّى اللّه عليه و آله در جريان غدير ، او را به اين مقام منصوب داشت و بارها بر آن تأكيد فرمود ؛ ولى عاشقان جاه و مقام دست به دست هم دادند و نه تنها حكم پيامبر صلّى اللّه عليه و آله و حكم عقل را كنار گذاردند ، بلكه كارهايى انجام دادند كه مصداق روشن قطع رحم بود ؛ و عجب‌تر اين كه به اين حق ، معترف بودند ؛ ولى مىگفتند : از حقوقى است كه بايد از آن صرف نظر كنى ؛ زيرا شرايط به دست آوردن آن فراهم نيست .\r\nتعبير به قطع رحم يا به سبب اين است كه آن‌ها براى اولويت خود در امر خلافت ، استدلال به خويشاوندى پيامبر اكرم صلّى اللّه عليه و آله مىكردند و امام عليه السّلام مىفرمايد : من از شما نزديك‌ترم ( همانطور كه در عبارات گذشته خوانديم ) و يا اشاره به اين است كه آن‌ها نه تنها خلافت را كه حق من بود اخذ كردند ، بلكه مرتكب اهانت‌ها و جنايت‌هايى شدند كه مصداق واضح قطع رحم بود .\r\n\r\n\r\n","description":"","footnote":"\r\n( 1 ) « استعديك » از مادهء « استعداء » به معناى يارى طلبيدن و شكايت پيش كسى بردن است .\r\n","page_name":" 488 ","page_number":488},
  {"content":"\r\n\r\n\r\nنكته‌ها\r\n\r\n1 - چشم بستن در برابر واقعيات\r\nگر چه بعضى سعى دارند از كنار پاره‌اى از مسائل مربوط به خلافت و جانشينى بعد از پيامبر صلّى اللّه عليه و آله به طور ساده بگذرند ولى به يقين موضوع به اين سادگى نيست .\r\nشك نيست كه على عليه السّلام بارها شكايت داشت كه چرا خلافت را كه حق مسلم او بود از آن حضرت گرفتند ؟ ( البتّه حق نه به اين معنا كه مقام پر سود و پر فايده‌اى است ؛ بلكه چون يك مسئوليت الهى بود كه هدفش - طبق گفته‌هاى خود آن حضرت - اقامهء عدل و احقاق حقوق و اجراى حدود بود ) .\r\nيك نمونهء بارز از اين شكايات ، سخنى است كه بيان شد ؛ آن جا كه با صراحت مىفرمود : « آن‌ها دست به دست هم دادند تا حق مسلّم مرا بگيرند » . « 1 » جالب اين كه « ابن ابى الحديد » كلام ياد شده و سخنان ديگرى را از اين دست نقل مىكند و بعد به توجيه غير قابل قبولى دست مىزند ؛ نخست كلام وى را بشنويد :\r\n« بدان كه اخبار متواترى از آن حضرت همانند خطبهء مذكور نقل شده است ؛ از جمله مىفرمايد : « ما زلت مظلوما منذ قبض اللّه رسوله حتّى يوم النّاس هذا ؛ من همواره از آن روز كه خداوند قبض روح پيغمبرش را كرد تا امروز بوده‌ام ! » .\r\nو در جاى ديگر مىفرمايد : « اللّهمّ أخز قريشا فإنّها منعتنى حقّى و غصبتنى امرى ؛ خداوندا ، قريش را رسوا كن كه حق مرا دريغ داشتند و كار مرا غصب كردند » .\r\nو نيز مىفرمايد : « فجزى قريشا عنّي الجوازي فإنّهم ظلموني حقّي و اغتصبوني سلطان ابن أمّي ؛ خداوند جزاى قريش را دربارهء من بدهد ؛ چرا كه آن‌ها حق مرا به ظلم گرفتند و حكومت فرزند مادر ( پيغمبر اكرم صلّى اللّه عليه و آله ) را غصب كردند » .\r\nو نيز شنيد ، شخصى فرياد مىزند : أنا مظلوم ! امام فرمود : « هلمّ فلنصرخ معا فإنّي ما زلت مظلوما ؛ بيا هر دو با هم فرياد زنيم چرا كه من نيز هميشه مظلوم بوده‌ام » .\r\n\r\n\r\n","description":"","footnote":"\r\n( 1 ) شبيه همين معنا با اضافات قابل ملاحظه‌اى در خطبهء 217 نيز بيان خواهد شد .\r\n","page_name":" 489 ","page_number":489},
  {"content":"\r\n\r\nو در خطبهء شقشقيّه مىفرمايد : « و إنّه ليعلم أنّ محلّى منها محلّ القطب من الرّحى ؛ او ( خليفهء اوّل ) به خوبى مىدانست كه جايگاه من در خلافت ، همچون جايگاه محور سنگ آسياب است ( كه بدون آن هرگز گردش نمىكند ) .\r\nو در همان خطبه مىفرمايد : « أرى تراثى لهبا ؛ با چشم خود مىديدم ميراث من به غارت مىرود » .\r\nو ابن ابى الحديد بعد از ذكر موارد در مقام دفاع از برنامه خلفا مىگويد : « اصحاب ما تمام آن چه را ذكر شد ، چنين توجيه كرده‌اند كه منظور امام عليه السّلام اين است كه از آن‌ها برتر و سزاوارتر بود ! - و اين يك واقعيت است ! - نه اين كه منظور ، آن است كه پيغمبر صلّى اللّه عليه و آله بر طبق نص صريح ، مرا به اين مقام برگزيده ؛ چرا كه اين سبب مىشود ، بزرگان مهاجران و انصار را تكفير يا تفسيق كنيم . ( آن‌ها را به كفر يا فسق نسبت دهيم ) .\r\nسپس مىافزايد : « اماميه و زيديّه اين سخنان را بر ظاهرش حمل مىكنند ( و خلفا را غاصب مىشمرند ) و راه صعب العبورى راه مىپيمايند ! » .\r\nبعد از آن مىگويد : « به جانم سوگند ! گر چه مفهوم اين عبارات به ظن غالب ، همان چيزى است كه آن‌ها مىگويند ؛ ولى با دقت در سخن ، اين گمان باطل مىشود و راهى جز اين نيست كه ما اين سخنان را مانند آيات متشابه قرآن بدانيم كه گاهى مطالبى را بازگو مىكند كه هرگز آن را دربارهء خدا نمىپذيريم » . « 1 » شگفت‌آور است چگونه « ابن ابى الحديد » يا افرادى مانند او اين سخنان روشن را تفسير و تأويل نادرست مىكنند و از آن بدتر اين كه آن را با آيات متشابه قرآن قياس مىنمايند ! اگر در قرآن مىخوانيم «  « يَدُ اللَّهِ فَوْقَ أَيْدِيهِمْ »  ؛ دست خدا بالاى دست آن‌هاست » . « 2 » هر انسان هوشمندى مىفهمد ، منظور همان قدرت خداوند است و گر نه خداوند جسم نيست و دستى همانند دست ما ندارد .\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 9 ، صفحهء 306 و 307 .\r\n( 2 ) فتح ، آيهء 10 .\r\n","page_name":" 490 ","page_number":490},
  {"content":"\r\n\r\nولى امام عليه السّلام در سخنان ياد شده با صراحت مىگويد : « آن‌ها حق مرا غصب كردند » اين عبارت توجيه و تفسير خاصى ندارد ، چه مانعى دارد بگوييم گروه كثيرى از مهاجران و انصار بعد از پيغمبر صلّى اللّه عليه و آله در مورد خلافت راه خطا پوييند ؟ مگر آن‌ها معصوم بودند ؟\r\nحقيقت اين است كه پيشداورىها و وابستگىهاى آميخته با تعصب نسبت به يك مذهب سبب مىشود انسان از مطالب واضح چشم بپوشد و به سراغ توجيه‌هاى غير منطقى برود !\r\n* * * \r\n2 - آيا بخشى از حق را بايد رها كرد ؟\r\nهمان گونه كه در خطبه ذكر شد ، غاصبان خلافت به اين جمله تمسّك جسته‌اند كه پاره‌اى از حقوق را بايد گرفت و پاره‌اى را طبق مصالحى بايد رها كرد .\r\nو موضوع خلافت امير مؤمنان على عليه السّلام را از قسم دوّم مىپنداشتند .\r\nجملهء مذكور يك مفهوم صحيحى دارد و يك مفهوم باطل . هرگاه حق جنبهء شخصى داشته باشد انسان در پاره‌اى از موارد ، براى جلوگيرى از درگيرى و به درازا كشيدن مخاصمات و مراعات محبّت و دوستى بايد از همه يا قسمتى از حق خود بگذرد ؛ ولى در حقوقى كه مربوط به سرنوشت جامعه است ، هيچ كس حق ندارد روى آن معامله كند يا از آن بگذرد . متوليان اين حقوق وكيل و نايب مردم‌اند . وكيل ، هرگز حق چنين گذشت‌هايى را ندارد و موضوع خلافت دقيقا از همين قسم است ؛ ولى غاصبان با مغالطه و سفسطه و خلط ميان اين دو قسم ، مطلب را به جاى ديگر بردند .\r\nدر ضمن ، عبارت مزبور به خوبى نشان مىدهد كه مخالفان آن حضرت ، نسبت به حق او معترف بودند و يا به تعبير ديگر به قدرى حق او روشن بود كه ياراى انكار آن را نداشتند ؛ لذا به بهانه‌هاى واهى متشبث مىشدند .\r\n\r\n","description":"","footnote":"","page_name":" 491 ","page_number":491},
  {"content":"\r\n . \r\n","description":"","footnote":"","page_name":" 492 ","page_number":492},
  {"content":"\r\n\r\n\r\nبخش دوّم\r\nفخرجوا يجرّون حرمة رسول اللّه - صلّى اللّه عليه و آله - كما تجرّ الأمة عند شرائها ، متوجّهين بها إلى البصرة ، فحبسا نساءهما في بيوتهما ، و أبرزا حبيس رسول اللّه - صلّى اللّه عليه و آله - لهما و لغيرهما ، في جيش ما منهم رجل إلّا و قد أعطاني الطّاعة ، و سمح لي بالبيعة ، طائعا غير مكره ، فقدموا على عاملي بها و خزّان بيت مال المسلمين و غيرهم من أهلها ، فقتلوا طائفة صبرا ، و طائفة غدرا . فو اللّه لو لم يصيبوا من المسلمين إلّا رجلا واحدا معتمدين لقتله ، بلا جرم جرّه ، لحلّ لي قتل ذلك الجيش كلّه ، إذ حضروه فلم ينكروا ، و لم يدفعوا عنه بلسان و لا بيد . دع ما أنّهم قد قتلوا من المسلمين مثل العدّة الّتي دخلوا بها عليهم !\r\n\r\nترجمه\r\n: آن‌ها ( طلحه و زبير و هم دستانشان ) به سوى بصره حركت كردند ؛ در حالى كه همسر رسول خدا صلّى اللّه عليه و آله را همچون كنيزى كه به بازار برده فروشان مىبرند ، به دنبال خود كشاندند . آن‌ها همسران خود را در خانه‌هايشان پشت پرده نگه داشتند ( تا از نظر نامحرمان دور باشند ) ولى پرده نشين حرم رسول خدا صلّى اللّه عليه و آله را در برابر ديدگان خود و ديگران ظاهر ساختند ؛ در ميان لشكرى كه همهء آن‌ها به من قول اطاعت داده بودند و با رضايت كامل و بدون اكراه با من بيعت كرده بودند ! آن‌ها به فرماندار من در بصره و همچنين خزانه‌داران بيت المال مسلمين و به مردم ديگرى از اهل آن شهر حمله كردند ؛\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nگروهى از آنان را با شكنجه و گروهى را با حيله كشتند . به خدا سوگند ! اگر آن‌ها فقط به يك نفر دست مىيافتند و او را به طور عمد و بدون گناه مىكشتند ، قتل همهء آن لشكر براى من حلال بود ؛ چرا كه آن‌ها حضور داشتند و مخالفت نكردند و از او نه با زبان دفاع كردند و نه با دست ( و به اين ترتيب ، هم دست مفسدان فى الارض شدند ) چه رسد به اين كه آنان گروه بسيارى از مسلمانان را به تعداد همراهانشان كه با آن‌ها وارد بصره شدند به قتل رساندند !\r\n* * * \r\nشرح و تفسير رسوايى آتش افروزان جنگ جمل\r\nامام عليه السّلام در اين بخش از خطبه ، شرحى پيرامون خطاهاى بزرگ آتش افروزان جنگ جمل بيان مىكند تا همه بدانند اگر امام به جنگ با آن‌ها برخاست و گروهى از آنان در اين جنگ كشته شدند مستحق بودند ؛ دهان بهانه جويان و ايراد كنندگان بى خبر را با اين منطق قوى و نيرومند خود مىبندد و به طور عمده به سه گناه از جرايم سنگين آن‌ها اشاره مىكند :\r\nنخست مىفرمايد : « آن‌ها ( طلحه و زبير و هم دستانشان ) به سوى بصره حركت كردند ؛ در حالى كه همسر رسول خدا صلّى اللّه عليه و آله را همچون كنيزى كه به بازار برده فروشان مىبرند ، به دنبال خود كشاندند » ( فخرجوا يجرّون حرمة رسول اللّه - صلّى اللّه عليه و آله - كما تجرّ الأمة عند شرائها ، متوجّهين بها إلى البصرة ) .\r\nسپس مىفرمايد : « ( آرى ) آن‌ها همسران خود را در خانه‌هايشان پشت پرده نگه داشتند ( تا از نظر نامحرمان دور باشند ) ولى پرده نشين حرم رسول خدا صلّى اللّه عليه و آله را در برابر ديدگان خود و ديگران ظاهر ساختند » ( فحبسا نساءهما في بيوتهما ، و أبرزا\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nحبيس « 1 » رسول اللّه - صلّى اللّه عليه و آله - لهما و لغيرهما ) .\r\nهمه مىدانيم كه قرآن به همسران پيامبر صلّى اللّه عليه و آله توصيه مىكند كه در خانه‌هاى خود بنشينند و همچون عصر جاهليّت در برابر چشم اين و آن ظاهر نشوند  « وَ قَرْنَ فِي بُيُوتِكُنَّ وَ لا تَبَرَّجْنَ تَبَرُّجَ الْجاهِلِيَّةِ الْأُولى »  « 2 » .\r\nگويا حوادثى همچون جنگ جمل از قبل پيش بينى شده بود و اين دستور ناظر به آن و مانند آن است . ولى اين ناجوانمردان ، همسران خود را در خانه نشاندند و همسر پيامبر اسلام صلّى اللّه عليه و آله را بر خلاف نصّ صريح قرآن بيرون كشاندند تا از وجود او براى مقاصد شوم خود استفادهء ابزارى كنند .\r\nو در ادامهء اين سخن ، امام عليه السّلام به اشكال دوّمى مىپردازد و مىفرمايد : « اين جريان در ميان لشكرى صورت گرفت كه همهء آن‌ها به من قول اطاعت داده بودند و با رضايت كامل و بدون اكراه با من بيعت كرده بودند ! » ( في جيش ما منهم رجل إلّا و قد أعطاني الطّاعة ، و سمح لي بالبيعة ، طائعا غير مكره ) .\r\nنه تنها مسلمانان ، بلكه قبل از اسلام نيز آن‌ها كه با كسى بيعت مىكردند خود را به تمام معنا ملزم به بيعت خود مىدانستند ؛ ولى آتش افروزان جنگ جمل اين سنّت را شكستند و آشكارا بيعت خود را زير پا نهادند و در برابر امام عليه السّلام صف كشيدند و آمادهء نبرد شدند .\r\nو در ادامه به گناه بزرگ ديگر آنان اشاره كرده ، مىفرمايد : « ( از همه بدتر اين كه پس از ورود به بصره ) به فرماندار من در بصره و همچنين خزانه‌داران بيت المال مسلمين و به مردم ديگرى از اهل آن شهر حمله كردند ؛ گروهى از آنان را با شكنجه و گروهى را با حيله\r\n\r\n\r\n","description":"","footnote":"\r\n( 1 ) « حبيس » از مادهء « حبس » به معناى محبوس است و اشاره به همسر پيامبر عايشه است كه از شركت در جنگ و ورود در اين صحنه‌هاى اجتماعى ممنوع بود ؛ ولى طلحه و زبير او را تشويق به اين كار كردند .\r\n( 2 ) احزاب ، آيهء 33 .\r\n","page_name":" 495 ","page_number":495},
  {"content":"\r\n\r\nكشتند » ( فقدموا على عاملي بها و خزّان بيت مال المسلمين و غيرهم من أهلها ، فقتلوا طائفة صبرا « 1 » ، و طائفة غدرا ) .\r\nابن ابى الحديد در شرح بعضى از جنايات اهل جمل ( ذيل همين خطبه ) مىنويسد :\r\n« طلحه و زبير و همدستانشان زره در زير لباس پوشيدند و هنگام نماز صبح به مسجد آمدند ؛ در حالى كه نمايندهء امير مؤمنان على عليه السّلام « عثمان بن حنيف » قبلا به مسجد آمده بود . هنگام نماز فرا رسيد . نمايندهء امام عليه السّلام جلو آمد تا با مردم نماز بخواند . ياران طلحه و زبير او را عقب كشيدند و زبير را براى نماز جلو انداختند . سبابجه ( پاسداران بيت المال ) « 2 » جلو آمدند و زبير را از مسجد بيرون كردند و عثمان بن حنيف را جلو انداختند ؛ ولى اصحاب زبير با يك حمله آن‌ها را به عقب راندند و زبير را جلو انداختند . اين جنگ و گريز تا نزديك طلوع آفتاب پيوسته ادامه داشت . مردم فرياد كشيدند : اى اصحاب محمد صلّى اللّه عليه و آله از خدا نمىترسيد ؟ آفتاب دارد طلوع مىكند ؛ بالاخره زبير غالب شد و با مردم نماز خواند و بعد از نماز ، زبير ياران مسلح خود را صدا زد كه عثمان بن حنيف را دستگير كنيد و بعد از يك درگيرى شديد ، عثمان دستگير شد و او را تا حدّ مرگ زدند و تمام موهاى صورتش حتى ابروها و مژه‌هاى چشمانش را كندند و « سبابجه » را كه هفتاد نفر بودند دستگير كردند و به اتّفاق عثمان بن حنيف ، نزد عايشه بردند ، عايشه دستور قتل\r\n\r\n\r\n","description":"","footnote":"\r\n( 1 ) « صبر » در اصل به معناى حبس است و اگر به خويشتن‌دارى در مقابل ناملايمات صبر گفته مىشود نيز به همين جهت است . معناى ديگر صبر اين است كه انسان يا حيوانى را در جايى نگهدارند و محدود سازند ؛ سپس با انداختن سنگ و يا تير او را بكشند و در مجموع ، كشتن با زجر و شكنجه را « قتل صبر » مىگويند .\r\nو اين همان چيزى است كه در دستورات اسلامى حتى نسبت به خطرناك‌ترين دشمنان ممنوع شده است !\r\n( 2 ) « سبابجه » جمع « سبيجى » ( بر وزن بسيجى ) به گفته لسان العرب ( در مادهء بسج ) گروهى بودند شجاع و دلير از سرزمين سند كه براى پيكار ( و در اين جا دفاع از بيت المال ) اجير شده بودند . بعضى نيز گفته‌اند : اصل آن « سياه بچّه » بود ؛ زيرا همهء آن‌ها كم سن و سال و رنگ چهرهء آن‌ها تيره بود .\r\n","page_name":" 496 ","page_number":496},
  {"content":"\r\n\r\nعثمان بن حنيف را صادر كرد ؛ ولى عثمان فرياد زد كه اگر مرا بكشيد برادرم ( فرماندار مدينه ) انتقام خون مرا از خاندان شما خواهد گرفت . آن‌ها از اين ماجرا ترسيدند و عثمان را رها كردند . سپس عايشه به زبير پيغام داد كه تمام « سبابجه » را به قتل برساند . او نيز آن‌ها را هفتاد نفر بودند مانند گوسفند سر بريد و اين كار به دست فرزندش عبد اللّه انجام گرفت . بعضى از مورخان مانند « ابو مخنف » گفته‌اند : « آن‌ها چهار صد نفر بودند و طلحه و زبير پيمانى را كه با عثمان بن حنيف بسته بودند - كه متعرّض كسى نشوند - شكستند و « سبابجه » اوّلين گروهى بودند كه در اسلام با شكنجه كشته شدند » . « 1 » امام عليه السّلام در جملهء « فقتلوا طائفة صبرا ، و طائفة غدرا » اشاره به همين داستان مىكند كه گروهى را با شكنجه كشتند و گروهى را با پيمان شكنى .\r\nسپس امام عليه السّلام در يك نتيجه گيرى روشن چنين مىفرمايد : « به خدا سوگند ! اگر آن‌ها فقط به يك نفر دست مىيافتند و او را عمدا و بدون گناه مىكشتند ، قتل همهء آن لشكر براى من حلال بود ؛ چرا كه آن‌ها حضور داشتند و مخالفت نكردند و از او نه با زبان دفاع كردند و نه با دست ( و به اين ترتيب ، هم دست مفسدان فى الارض بودند ) چه رسد به اين كه آن‌ها گروه بسيارى از مسلمانان را به تعداد همراهانشان كه با آن‌ها وارد بصره شدند به قتل رساندند ! » ( فو اللّه لو لم يصيبوا من المسلمين إلّا رجلا واحدا معتمدين لقتله ، بلا جرم جرّه ، لحلّ لي قتل ذلك الجيش كلّه ، إذ حضروه فلم ينكروا ، و لم يدفعوا عنه بلسان و لا بيد . دع ما أنّهم قد قتلوا من المسلمين مثل العدّة الّتي دخلوا بها عليهم ! ) .\r\n* * * در اين جا پرسش و پاسخى از سوى شارحان نهج البلاغه مطرح شده كه ذكر آن براى تكميل بحث ياد شده ضرورى به نظر مىرسد :\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 9 ، صفحهء 320 و 321 .\r\n","page_name":" 497 ","page_number":497},
  {"content":"\r\n\r\n\r\nپرسش\r\n: چگونه امير مؤمنان مىفرمايد : اگر آن‌ها حتى يك نفر را مىكشتند قتل تمام لشكرشان جايز بود تا چه رسد به اين كه به تعداد خودشان از مسلمين بىگناه كشتند . اين نابرابرى را با چه عنوانى از عناوين فقهى مىتوان تفسير كرد ؟\r\n* * * بعضى پاسخ گفته‌اند : آن‌ها عملا نشان دادند كه كشتن مسلمان را مباح مىشمرند و اين نوعى انكار ضروريات دين است و به اين ترتيب مرتد مىشوند .\r\nبرخى گفته‌اند : كشتن آن‌ها به دليل نهى از منكر بوده است ؛ زيرا اگر نهى از منكر هيچ راهى جز اين نداشته باشد ، مجاز است . سوّمين و بهترين جواب اين است كه آن‌ها مصداق « مفسد فى الارض » بودند ؛ چرا كه لشكرى به راه انداختند و بيعت خود را شكستند و در بخشى از كشور اسلام ، فساد عظيمى به راه انداختند ؛ بنابر اين داخل در آيهء شريفه مىشوند كه :  « إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً أَنْ يُقَتَّلُوا »  . « 1 » و اگر امام عليه السّلام مىفرمايد : گناه آن‌ها اين بود كه در برابر فجايع آنان سكوت كردند و در واقع مقدمه‌اى است براى اثبات محارب و مفسد بودن آن‌ها .\r\nپاسخ چهارمى نيز در اين جا مطابق مذهب پيروان اهل بيت عليهم السّلام وجود دارد و آن اين كه هر كس بر امام معصوم و بر ضدّ حكومت اسلامى خروج كند ، كافر است ؛ همان گونه كه « خواجه طوسى » در « تجريد العقائد « 2 » » مىگويد « و محاربوا علىّ كفرة ؛ كسانى كه با على عليه السّلام به جنگ برخيزند كافرند » زيرا مىدانيم پيامبر صلّى اللّه عليه و آله به على عليه السّلام خطاب كرده ، فرمود : « حربك حربي ؛ جنگ با تو جنگ با من است » . « 3 »\r\n\r\n\r\n","description":"","footnote":"\r\n( 1 ) مائده ، آيهء 33 .\r\n( 2 ) شرح تجريد ، صفحهء 240 ، چاپ مؤسسهء امام صادق عليه السّلام .\r\n( 3 ) اين حديث را خوارزمى در مناقب ، صفحهء 129 و قندوزى در ينابيع المودّة ، جلد 1 ، صفحهء 172 و ابن ابى الحديد در شرح نهج البلاغه ، جلد 18 ، صفحهء 24 نقل كرده‌اند .\r\n","page_name":" 498 ","page_number":498},
  {"content":"\r\n\r\nدر مورد فجايع طلحه و زبير و عايشه در جنگ جمل در جلد اوّل اين كتاب ذيل خطبهء سوّم و سيزدهم و جلد دوّم ، در تفسير خطبهء 22 و 31 و جلد پنجم در تفسير خطبهء 137 بحث كافى شده است .\r\n* * * \r\nپرسش ديگر\r\n: در اين جا پرسش ديگرى مطرح است و آن اين كه اگر همهء آن‌ها مستحق قتل بودند - به سبب اين كه گروهى از مسلمين را حتّى قبل از جنگ كشتند - چرا امام عليه السّلام بعد از پيروزى تمام همدستان طلحه و زبير را قصاص نفرمود ؟ حتى عايشه به حكم محاربهء با امام مسلمين و قيام بر ضدّ حكومت اسلامى و ايجاد فساد در زمين مستحق قتل بود ؛ ولى چنان كه مىدانيم امام عليه السّلام او را با احترام به مدينه باز گرداند ؟\r\nپاسخ اين پرسش روشن است و آن اين كه اوضاع به قدرى توفانى و شرايط بحرانى بود كه اگر امام عليه السّلام دست به چنين كارى مىزد مخالفان به آسانى مىتوانستند توده‌هاى عوام مسلمين را بر ضدّ او بشورانند ؛ لذا در نقلى از عمرو عاص مىخوانيم كه به عايشه گفت :\r\n« اى كاش در روز جنگ جمل كشته شده بودى ! » عايشه به او گفت : « بى پدر چرا ؟ » عمرو گفت : « تو از دنيا مىرفتى و وارد بهشت مىشدى ! و ما كشتن تو را بزرگ‌ترين دستاويز بر ضدّ على قرار مىداديم . « 1 » » به هر حال ، اين افتخارى است براى على عليه السّلام كه از آن‌ها صرف نظر كرد و جامعهء اسلامى را نجات داد .\r\n* * *\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 6 ، صفحهء 322 .\r\n","page_name":" 499 ","page_number":499},
  {"content":"\r\n . \r\n","description":"","footnote":"","page_name":" 500 ","page_number":500},
  {"content":"\r\n\r\n\r\nخطبهء 173 « 1 » و من خطبة له عليه السّلام في رسول اللّه صلّى اللّه عليه و آله و من هو جدير بأن يكون للخلافة و في هوان الدنيا\r\nاز خطبه‌هاى امام عليه السّلام است كه در آن دربارهء رسول خدا صلّى اللّه عليه و آله و كسى كه سزاوار خلافت است و همچنين از پستى دنيا سخن مىگويد .\r\n\r\nخطبه در يك نگاه\r\nاين خطبه با بيان اوصاف پيامبر صلّى اللّه عليه و آله به صورت فشرده آغاز مىشود .\r\nدر بخش دوّم ، امام عليه السّلام به شرح ويژگىهاى كسى كه شايستهء خلافت پيامبر اكرم صلّى اللّه عليه و آله است ، مىپردازد و در عباراتى كوتاه حق مطلب را ادا مىكند .\r\nدر بخش سوّم از تقواى الهى سخن مىگويد و به ياران خود توصيه مىفرمايد كه در كارها از شتاب و عجلهء بى مورد بپرهيزند و بدون تحقيق اقدامى نكنند .\r\n\r\n\r\n","description":"","footnote":"\r\n( 1 ) سند خطبه :\r\nفصل پايانى اين خطبه را ( الا و انّ هذه الدنيا . . . ) پيش از سيّد رضى ( ره ) ، نويسندهء كتاب « تحف العقول » در آن كتاب با تفاوت‌هايى آورده است و نيز « ابو جعفر اسكافى » ( متوفى 240 قمرى ) بخشى از اين خطبه را در رسالهء خود به نام « نقض العثمانية » ذكر كرده است .\r\n( مصادر نهج البلاغه ، جلد 2 ، صفحهء 417 )\r\n","page_name":" 501 ","page_number":501},
  {"content":"\r\n\r\nو سرانجام در بخش چهارم در مذمت دنيا و دنيا پرستى و شيفتگى در مقابل زرق و برق آن سخن مىگويد .\r\n* * *\r\n\r\n","description":"","footnote":"","page_name":" 502 ","page_number":502},
  {"content":"\r\n\r\n\r\nبخش اوّل\r\nأمين وحيه ، و خاتم رسله ، و بشير رحمته و نذير نقمته .\r\n* * * أيّها النّاس ، إنّ أحقّ النّاس بهذا الأمر أقواهم عليه ، و أعلمهم بامر اللّه فيه .\r\nفإن شغب شاغب استعتب ، فإن أبى قوتل . و لعمري ، لئن كانت الإمامة لا تنعقد حتّى يحضرها عامّة النّاس ، فما إلى ذلك سبيل ، و لكن أهلها يحكمون على من غاب عنها ، ثمّ ليس للشّاهد أن يرجع ، و لا للغائب أن يختار . ألا و إنّي أقاتل رجلين : رجلا ادّعى ما ليس له ، و آخر منع الّذي عليه .\r\n\r\nترجمه\r\n: او ( پيامبر اكرم صلّى اللّه عليه و آله ) امين وحى خدا بود ، و خاتم پيامبران و بشارت دهندهء به رحمت و بيم دهندهء از كيفرش .\r\nاى مردم ، سزاوارترين كس براى خلافت ، تواناترين افراد بر اين امر و داناترين‌شان به فرمان خداست . ( هنگامى كه چنين فردى برگزيده شد ) هر گاه آشوبگرى به آشوب و فتنه انگيزى برخيزد از او خواسته مىشود كه به سوى حق باز گردد و اگر امتناع ورزد با او نبرد مىشود ( تا حق را بپذيرد ) . به جانم سوگند ! اگر قرار باشد امامت و خلافت جز با حضور همهء مردم منعقد نشود ، هرگز راهى به سوى آن نتوان يافت ؛ بلكه آن‌ها كه صلاحيت رأى و نظر دارند در اين باره حكم مىكنند و حكم آن‌ها نسبت به ساير مردم نافذ است ؛ سپس نه حاضران ، حق رجوع دارند و نه غايبان حق انتخاب ديگر . آگاه باشيد !\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nمن با دو كس پيكار خواهم كرد : نخست آن كس كه چيزى را ادعا كند كه حق او نيست و ديگر ، كسى كه از دادن حقى كه بر اوست ، امتناع ورزد .\r\n\r\nشرح و تفسير شايسته‌ترين فرد براى زعامت مردم\r\nهمان گونه كه ذكر شد امير مؤمنان ، على عليه السّلام اين خطبه را با بيان بخشى از ويژگىهاى پيامبر خداوند صلّى اللّه عليه و آله شروع مىكند و روى چهار ويژگى انگشت مىگذارد ؛ مىفرمايد : « او ( پيامبر اكرم صلّى اللّه عليه و آله ) امين وحى خدا بود ، و خاتم پيامبران و بشارت دهندهء به رحمت و بيم دهندهء از كيفرش » ( أمين وحيه ، و خاتم رسله ، و بشير رحمته و نذير نقمته ) .\r\nدر واقع تمام برنامه‌هاى پيامبر اكرم صلّى اللّه عليه و آله در اين چهار وصف خلاصه شده است ؛ چرا كه نخستين برنامهء آن حضرت ، دريافت وحى الهى و رساندن آن به بندگان خدا با نهايت امانت است و ديگر برنامه‌ريزى براى آيينى جاويدان و تا پايان دنيا ، سپس ايجاد انگيزه براى اطاعت فرمان خدا از طريق بشارت به رحمت و بيم دادن به عذاب و كيفر او .\r\nاين صفات چهار گانه در آيات مختلف قرآن تأكيد شده و بعضى از آن‌ها مانند بشير و نذير بودن پيامبر اكرم صلّى اللّه عليه و آله بارها اشاره شده است .\r\n* * * سپس امام عليه السّلام در ادامهء اين سخن به سراغ شرايط امام و خليفهء مردم مىرود و آن را عمدتا در دو چيز خلاصه مىفرمايد : « اى مردم ، سزاوارترين كس براى خلافت ، تواناترين افراد بر اين امر و داناترين‌شان به فرمان خداست » ( أيّها النّاس ، إنّ أحقّ النّاس بهذا الأمر أقواهم عليه ، و أعلمهم بامر اللّه فيه ) .\r\nدر حقيقت ، امام عليه السّلام به دو ركن اساسى كه يكى جنبهء علمى دارد و ديگر جنبهء عملى اشاره كرده است ؛ از نظر علمى بايد از همه آگاه‌تر باشد و از نظر عملى در امر مديريت از همه قوىتر . بسيارند كسانى كه عالمند ، ولى مدير نيستند و يا مديرند و عالم نيستند و تا\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nاين دو دست به دست هم ندهد ، ادارهء صحيح جامعه امكان پذير نيست .\r\nقرآن مجيد نيز همين موضوع را در داستان بنى اسرائيل بيان فرموده است ؛ آن جا كه پيامبر « طالوت » را به عنوان رهبرى و فرماندهى آن‌ها برگزيد ، و ايشان اعتراض كردند كه ما سزاوارتريم ؛ چرا كه ثروتمندان قوىترى داريم . او در پاسخ اعتراضشان گفت :\r\n« طالوت » از همه شايسته‌تر است ؛ چرا كه خدا سهم بيش‌ترى از علم و قدرت به او داده  « إِنَّ اللَّهَ اصْطَفاهُ عَلَيْكُمْ وَ زادَهُ بَسْطَةً فِي الْعِلْمِ وَ الْجِسْمِ »  « 1 » .\r\nروشن است كه امام عليه السّلام با بيان اين مطلب مىخواهد شايستگى خود را نسبت به همه براى تصدّى امر خلافت اثبات كند ؛ زيرا همگان مىدانستند او از همه به اصول و فروع اسلام آگاه‌تر و از همه در امر مديريت و مبارزهء با دشمن قوىتر و پايدارتر است .\r\nسؤال : چرا امام عليه السّلام به موضوع نص ( نص پيامبر صلّى اللّه عليه و آله بر خلافت او ) استناد نمىجويد ؟\r\nآيا اين دليل بر آن نيست كه خلافت بر اساس نص صورت نگرفته و مربوط به انتخاب شايسته‌ترين افراد از سوى مردم است ؟\r\nپاسخ اين سؤال روشن است . اگر امام عليه السّلام بر نص تكيه مىكرد ، بسيارى از آن‌ها در مقام انكار بر مىآمدند ؛ لذا بهتر اين بود كه بر مسلّمات خود آن‌ها تكيه كند و با منطق خودشان آن‌ها را ملزم سازد ( اين همان چيزى است كه در اصطلاح منطق به آن « جدل » گفته مىشود ) و قرآن نيز  « وَ جادِلْهُمْ بِالَّتِي هِيَ أَحْسَنُ »  « 2 » گفته است .\r\nجالب اين كه « ابن ابى الحديد » در شرح نهج البلاغه به اين جا كه مىرسد بر خلاف جمعى كه وجدان را زير پا مىگذارند و برترى على عليه السّلام را در جنبه‌هاى علم يا مديريت انكار مىكنند ، مىگويد : « قبول داريم كه او در اين دو جهت از همه تواناتر بود و براى خلافت از همه شايسته‌تر ؛ ولى اين دليل بر نفى خلافت ديگران نمىشود ؛ چرا كه گاه مىتوان تقديم مفضول بر فاضل كرد و شايسته‌تر را كنار گذاشت و به سراغ شايسته\r\n\r\n\r\n","description":"","footnote":"\r\n( 1 ) بقره ، آيهء 247 .\r\n( 2 ) نحل ، آيهء 125 .\r\n","page_name":" 505 ","page_number":505},
  {"content":"\r\n\r\nرفت ! ! » . « 1 » آرى ، اين منطق كسانى است كه قوانين مسلّم عقلى را به رسميت نشناسند و ترجيح مرجوح را بر راجح قبيح نشمرند ؛ حال آن كه قبح و زشتى آن بر همه روشن است ؛ ولى تعصب‌هاى كور و كر ، گاه مانع از پذيرش واقعيت‌هاى مسلّم مىشود .\r\nو در ادامهء اين سخن مىافزايد : « ( هنگامى كه چنين فردى برگزيده شد ) هرگاه آشوبگرى به آشوب و فتنه انگيزى برخيزد از او خواسته مىشود كه به سوى حق باز گردد و اگر امتناع ورزد با او نبرد مىشود ( تا حق را بپذيرد ) » ( فإن شغب « 2 » شاغب استعتب « 3 » ، فإن أبى قوتل ) .\r\nقرآن مجيد نيز مىفرمايد : «  « وَ إِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما فَإِنْ بَغَتْ إِحْداهُما عَلَى الْأُخْرى فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّهِ »  ؛ هر گاه دو گروه از مؤمنان با هم به نزاع و جنگ پردازند آن‌ها را آشتى دهيد و اگر يكى از آن دو بر ديگرى تجاوز كند با گروه متجاوز پيكار كنيد تا به فرمان خدا باز گردد » . « 4 » آن گاه امام عليه السّلام به پاسخ بهانه ديگرى از بهانه جويان مىپردازد و آن اين كه : گروهى از مخالفان ، مانند معاويه و عمرو بن عاص و طلحه و زبير يا مانند آن‌ها كه گفتند : امامت و خلافت در صورتى براى كسى مسلّم مىشود كه عموم مردم آن را بپذيرند . بنابر اين بيعت اهل مدينه و اطراف آن با على عليه السّلام به تنهايى كافى نيست .\r\nامام عليه السّلام در پاسخ مىفرمايد : « به جانم سوگند ! اگر قرار باشد امامت و خلافت جز با\r\n\r\n\r\n","description":"","footnote":"\r\n( 1 ) جلد 9 ، صفحهء 328 .\r\n( 2 ) « شغب » از مادهء « شغب » ( بر وزن شرق ) به معناى فتنه‌انگيزى و ايجاد شرّ و فساد گرفته شده است .\r\n( 3 ) « استعتب » از مادهء « عتب » و « عتاب » به معناى ملامت و سرزنش كردن به قصد بازگشت به سوى حق گرفته شده است و هنگامى كه اين واژه در باب استفعال به كار رود ، به معناى « استرضاء » و طلب پذيرش حق مىآيد .\r\n( 4 ) حجرات ، آيهء 9 .\r\n","page_name":" 506 ","page_number":506},
  {"content":"\r\n\r\nحضور همهء مردم منعقد نشود ، هرگز راهى به سوى آن نتوان يافت ؛ ( چرا كه حضور عموم مسلمين بر تمام بلاد غير ممكن است ) بلكه آن‌ها كه صلاحيت رأى و نظر دارند در اين باره حكم مىكنند و حكم آن‌ها نسبت به ساير مردم نافذ است » ( و لعمري ، لئن كانت الإمامة لا تنعقد حتّى يحضرها عامّة النّاس ، فما إلى ذلك سبيل ، و لكن أهلها يحكمون على من غاب عنها ) .\r\nو در ادامه مىافزايد : « بعد از آن نه حاضران ، حق رجوع دارند و نه غايبان حق انتخاب ديگر » ( ثمّ ليس للشّاهد أن يرجع ، و لا للغائب أن يختار ) .\r\nو در پايان اين قطعه از خطبه به همهء مخالفان هشدار مىدهد و مىفرمايد : « بدانيد من با دو كس پيكار خواهم كرد : نخست آن كس كه چيزى را ادعا كند كه حق او نيست و ديگر ، كسى كه از دادن حقى كه بر اوست ، امتناع ورزد » ( ألا و إنّي أقاتل رجلين : رجلا ادّعى ما ليس له ، و آخر منع الّذي عليه ) .\r\nبه نظر مىرسد كه اوّلى اشاره به معاويه است كه به بهانهء مطالبه خون عثمان از بيعت سرپيچى نمود ؛ در حالى كه خون خواهى عثمان يا به وسيلهء فرزندان ارباب دم بايد صورت گيرد و يا به وسيلهء امام المسلمين و كسى كه مردم با او بيعت كرده بودند ، يعنى على بن ابى طالب عليه السّلام .\r\nو دوّمى اشاره به طلحه و زبير و مانند آن‌هاست كه با امام عليه السّلام بيعت كردند و بعد از آن هم خودشان از آن سر باز زدند و هم معاويه و ديگران .\r\nو اين كه بعضى گفته‌اند : منظور ، ادعاى خلافت از سوى معاويه است كه به هيچ وجه ، حق او نبود ، با تواريخ سازگار نيست ؛ چرا كه معاويه در زمان حيات امير مؤمنان ، على عليه السّلام معمولا ادعاى خلافت نمىكرد ، بلكه بر خونخواهى عثمان تأكيد داشت .\r\n* * * \r\nپرسش\r\n: امام در سخنان بالا براى اثبات امامت و خلافت تكيه بر نص پيامبر اكرم صلّى اللّه عليه و آله در اين\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nمسأله نكرده است و حديث غدير و مانند آن را ذكر نفرمود ؛ بلكه تكيه او بر پذيرش مردم است و اين در واقع ، امضاى خلافت خلفاى پيشين است ؛ لذا ابن ابى الحديد در اين جا با صراحت مىگويد : اين بخش از كلام امام عليه السّلام دليل بر صحت مذهب ماست و با مذهب اماميه موافقت ندارد ، راه حل اين شبهه چيست ؟\r\n\r\nپاسخ\r\n: در پاسخ اين سؤال ، چند نكته قابل توجّه است : نخست اين كه امام عليه السّلام براى اثبات حقانيت خود تكيه بر مسلّمات مخالفان كرده ؛ چرا كه آن‌ها قبول اهل حلّ و عقد ( پذيرش از سوى علماى امّت ) را براى ثبوت امامت و خلافت كافى مىدانستند ؛ بنابر اين با منطق خودشان ( منطق جدال احسن ) به آن‌ها پاسخ مىگويد ؛ چون اگر تكيه بر نص مىكرد ، زبان آن‌ها به انكار گشوده مىشد .\r\nديگر اين كه خلافت خلفاى پيشين از طريق پذيرش مردم نبود ؛ اهل سقيفه كه ابو بكر را به خلافت برگزيدند افراد معدود و محدودى بودند و خلافت عمر ، تنها با نصّ ابو بكر بود و خلافت عثمان ، تنها به وسيلهء سه يا چهار رأى از شوراى شش نفرى عمر صورت پذيرفت .\r\nاضافه بر همهء اين‌ها براى به دست آوردن نظر امام عليه السّلام در مسألهء خلافت ، نبايد تنها بر يك يا دو خطبه تكيه كرد ؛ بلكه بايد همهء كلمات آن حضرت را در اين موضوع در كنار هم بچينيم و تصميم‌گيرى كنيم و مىدانيم امام عليه السّلام بارها در نهج البلاغه در موارد متعددى در مسألهء خلافت تكيه بر نص فرموده است .\r\n* * *\r\n\r\n","description":"","footnote":"","page_name":" 508 ","page_number":508},
  {"content":"\r\n\r\n\r\nبخش دوّم\r\nأوصيكم عباد اللّه بتقوى اللّه فإنّها خير ما تواصى العباد به ، و خير عواقب الأمور عند اللّه . و قد فتح باب الحرب بينكم و بين أهل القبلة ، و لا يحمل هذا العلم إلّا أهل البصر و الصّبر و العلم بمواضع الحقّ ، فامضوا لما تؤمرون به ، وقفوا عند ما تنهون عنه ؛ و لا تعجلوا في أمر حتّى تتبيّنوا ، فإنّ لنا مع كلّ أمر تنكرونه غيرا .\r\n\r\nترجمه\r\n: اى بندگان خدا ، شما را به تقواى الهى ( و ترس از عذاب خدا ) توصيه مىكنم ؛ چرا كه تقوا بهترين چيزى است كه بندگان ، يكديگر را به آن سفارش مىكنند و بهترين پايان كار در پيشگاه خداست . هم اكنون درهاى نبرد ميان شما و ( فتنه جويان از ) اهل قبله گشوده شده است و اين پرچم ( جهاد با مسلمانان منحرف ) را جز افراد بينا ، با استقامت و آگاه به موارد حق بر دوش نمىكشند ؛ پس آن چه را به شما فرمان داده شده انجام دهيد و در برابر آن چه نهى شده ، توقّف نماييد و در هيچ كارى عجله نكنيد تا به اندازهء كافى دربارهء آن تحقيق كنيد ؛ زيرا ما در برابر آن چه نمىپسنديد راه‌هاى تغيير ( و جايگزين ) داريم .\r\n\r\nشرح و تفسير دستوراتى دربارهء نبرد يا فتنه جويان\r\nامام عليه السّلام در اين بخش از خطبه ، اصحاب خود را براى پيكار با ظالمان و طاغيان امت\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nآماده مىكند . در ابتدا آن‌ها را به تقوا سفارش مىفرمايد و مىگويد : « اى بندگان خدا ، شما را به تقواى الهى ( و ترس از عذاب خدا ) توصيه مىكنم ؛ چرا كه تقوا بهترين چيزى است كه بندگان ، يكديگر را به آن سفارش مىكنند و بهترين پايان كار در پيشگاه خداست » ( أوصيكم عباد اللّه بتقوى اللّه فإنّها خير ما تواصى العباد به ، و خير عواقب الأمور عند اللّه ) .\r\nقرآن مجيد نيز بر اين معنا تأكيد مىكند كه تنها كسانى گرفتار خسران نمىشوند كه يكديگر را به حق و شكيبايى سفارش كنند كه نتيجهء آن تقواست     « وَ الْعَصْرِ إِنَّ الْإِنْسانَ لَفِي خُسْرٍ إِلَّا الَّذِينَ آمَنُوا وَ عَمِلُوا الصَّالِحاتِ وَ تَواصَوْا بِالْحَقِّ وَ تَواصَوْا بِالصَّبْرِ »     .\r\nو نيز مىفرمايد : «  « وَ الْعاقِبَةُ لِلتَّقْوى »  « 1 » ؛ فرجام نيك از آن تقواست » و در جاى ديگر فرموده : «  « وَ الْعاقِبَةُ لِلْمُتَّقِينَ »  « 2 » ؛ فرجام نيك از آن پرهيزكاران است » .\r\nامام عليه السّلام در ادامهء اين سخن مىفرمايد : « هم اكنون درهاى نبرد ميان شما و ( فتنه جويان از ) اهل قبله گشوده شده است و اين پرچم ( جهاد با مسلمانان منحرف ) را جز افراد بينا ، با استقامت و آگاه به موارد حق بر دوش نمىكشند » ( و قد فتح باب الحرب بينكم و بين أهل القبلة ، و لا يحمل هذا العلم إلّا أهل البصر و الصّبر و العلم بمواضع الحقّ ) .\r\nآن گاه در ادامه مىفرمايد : « آن چه را به شما فرمان داده شده انجام دهيد و در برابر آن چه نهى شده ، توقّف نماييد و در هيچ‌كارى عجله نكنيد تا به اندازهء كافى دربارهء آن تحقيق كنيد ؛ زيرا ما در برابر آن چه نمىپسنديد راه‌هاى تغيير داريم » ( فامضوا لما تؤمرون به ، وقفوا عند ما تنهون عنه ؛ و لا تعجلوا في أمر حتّى تتبيّنوا ، فإنّ لنا\r\n\r\n\r\n","description":"","footnote":"\r\n( 1 ) طه ، آيهء 132 .\r\n( 2 ) اعراف ، آيهء 128 .\r\n","page_name":" 510 ","page_number":510},
  {"content":"\r\n\r\nمع كلّ أمر تنكرونه غيرا « 1 » ) .\r\nجملهء « و لا يحمل هذا العلم » اشاره به اين است كه ما نخستين بار در اسلام ، مجبور شده‌ايم كه با افرادى كه مدعى اسلام و اهل قبله‌اند به دليل بغى و طغيانشان پيكار كنيم و اين امر براى ظاهربينان و كوته فكران ، بسيار مشقت‌بار است ؛ لذا اين پرچم را جز آگاهان با استقامت و كسانى كه حق را از باطل به خوبى مىشناسند ، كسى ديگر نمىتواند بر دوش كشد .\r\nو جمله‌هاى « فامضوا لما تؤمرون . . . » اشاره به اين است كه اين راه پر مسئوليتى است ؛ با دقّت در آن راه ، گام برداريد و كاملا گوش به فرمان باشيد و نظم و انضباط را به دقّت رعايت كنيد .\r\nو جملهء « فإنّ لنا مع كلّ أمر تنكرونه غيرا » اشاره به اين است كه در مسائل اجرايى جنگ و جزئيات كارها گاه امام و فرمانده دستوراتى مىدهد كه مطابق ميل اكثريت مردم نيست ؛ مثلا دستور مىدهد كه از طرف شمال به بصره حمله كنيد ؛ ولى اكثريت آن را مشكل مىپندارند و ترجيح مىدهند از طرف جنوب حمله كنند . امام عليه السّلام مىفرمايد : « در اين گونه موارد ؛ عجله نكنيد در آن جا كه خلاف شرع و مصلحت نيست ، ما تغييراتى مىدهيم و خواست شما را تأمين مىكنيم ؛ همچنين اگر مردم شكايتى مثلا از بعضى فرمانداران داشته باشند من همچون عثمان اصرارى بر ابقاى آن‌ها ندارم و نظر مردم را در آن جا موافق شرع و مصلحت است مىپذيرم و اين همان موضوع انعطاف است » .\r\nيكى از ويژگىهاى مدير و فرماندهء لايق آن است كه به افكار مردم احترام بگذارد و در آن جا كه اصول محفوظ مىماند با آن‌ها آهنگ باشد .\r\nبعضى از شارحان نهج البلاغه ، تفسيرهاى ديگرى براى اين جمله گفته‌اند كه مناسب به نظر نمىرسد ؛ مثل اين كه « غير » به معناى مصالح باشد ؛ يعنى امورى را كه شما انكار\r\n\r\n\r\n","description":"","footnote":"\r\n( 1 ) « غير » به معناى حوادث و تغييراتى است كه در زندگى انسان‌ها رخ مىدهد و در خطبهء ياد شده به معناى هر گونه تغيير است .\r\n","page_name":" 511 ","page_number":511},
  {"content":"\r\n\r\nمىكنيد ، مصالحى دارد كه نمىدانيد ؛ در حالى كه تفسير « غير » به مصالح ، با مفهوم اين واژه سازگار نيست .\r\nاحتمالات ديگرى نيز در كلمات بعضى از شارحان نقل شده كه چون با ظاهر كلمات امام هماهنگ نبود ، از آن صرف نظر كرديم .\r\n* * * \r\nنكته گفتگويى با عمار ياسر در جنگ صفين\r\nشك نيست كه اگر اهل قبله و گروهى از مسلمين اقدام به امورى كنند كه پايه‌هاى اسلام را متزلزل كند و يا قيام بر ضدّ حكومت اسلامى باشد ، بايد ارشاد شوند و از طرق مسالمت‌آميز آن‌ها را به راه حق باز گردانند ؛ ولى اگر به خلاف كارى خود ادامه دادند چاره‌اى جز اين نيست كه آن‌ها را با زور بر سر جاى خود بنشانند و اين كار براى افراد سطحىنگر و كوتاه فكر خوش آيند نيست ؛ لذا امام عليه السّلام مىفرمايد :\r\nاين پرچم را تنها افراد بينا و شكيبا و عالم و آگاه بر دوش مىكشند .\r\nدر حوادث جنگ صفين چنين نقل شده است : « يكى از ياران عمار ياسر مىگويد : ما در جنگ صفين ، همراه على عليه السّلام تحت فرماندهى عمار بوديم . ناگاه مردى صف را شكافت و به ما رسيد و گفت : عمار كدام است ؟\r\nعمار صدا زد : منم .\r\nآن مرد گفت : سخنى دارم آشكارا بگويم يا پنهان ؟\r\nعمار گفت : اختيار با توست .\r\nآن مرد گفت : آشكارا مىگويم . من در مبارزه با معاويه و پيروانش از ساعتى كه از خانه بيرون آمدم ترديدى نداشتم و مىدانستم آن‌ها گمراهند و اين وضع تا ديشب ادامه داشت ؛ ولى خوابى ديدم كه مرا مردّد ساخته است . در خواب ديدم منادى ما اذان گفت و\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nبه يگانگى خدا و رسالت پيامبر اسلام صلّى اللّه عليه و آله شهادت داد . منادى آن‌ها همين طور . نماز بر پا شد . همه مانند هم نماز خوانديم . همه يكنواخت تلاوت قرآن مىكرديم ( از خواب بيدار شدم ) شك و ترديد مرا فرا گرفت با خود گفتم : اگر آن‌ها بر باطلند ، پس چرا همه چيز آن‌ها مثل ماست ؟ خدا مىداند آن شب بر من چه گذشت ! صبح خدمت امير مؤمنان على عليه السّلام رفتم و مطلب را با او در ميان گذاشتم . امام عليه السّلام فرمود : عمار را ملاقات كرده‌اى ؟ عرض كردم : نه . فرمود : او را ملاقات كن ؛ ببين چه مىگويد و اكنون به همين جهت نزد تو آمده‌ام .\r\nعمار گفت : صاحب آن پرچم سياه را كه در برابر ماست مىشناسى ؟ او عمرو عاص است . من همراه با پيامبر صلّى اللّه عليه و آله در برابر همين پرچم ، سه بار جهاد كرده‌ام و اين دفعه چهارم است و او از آن سه نوبت بهتر نشده ؛ بلكه بدتر و فاجرتر هم شده است . آيا تو در غزوهء بدر و احد و حنين شركت داشتى ؟ يا پدرت شاهد آن‌ها بوده است كه براى تو خبر آورد ؟ او گفت : نه .\r\nعمار گفت : موقعيت امروز ما در خدمت على عليه السّلام همان موقعيت پيامبر صلّى اللّه عليه و آله در روز بدر و احد و حنين است و مركز پرچم آن‌ها همان مركز پرچم‌هاى مشركان و احزاب است .\r\nآيا آن لشكر و كسانى را كه در آن هستند مىبينى ؟ به خدا سوگند ! من دوست داشتم كه تمام آن‌هايى كه همراه با معاويه براى مبارزه با ما آمده‌اند و از اهداف ما جدايند همگى يك انسان بودند و من آن انسان را از بين مىبردم . . . آيا حقيقت را براى تو روشن ساختم ؟\r\nآن مرد گفت : آرى ، بر من روشن شد .\r\nعمار گفت : حالا هر يك از دو گروه را كه مىخواهى انتخاب كن » . « 1 » اين واقعه و مانند آن نشان مىدهد كه ظاهر اسلامى اين گروه‌هاى مخالف كه پوششى براى نيّات شوم آن‌ها بود ، افراد ساده دل را فريب مىداد و امام عليه السّلام با سخنان ياد شده به اين گونه افراد هشدار مىداد .\r\n\r\n\r\n","description":"","footnote":"\r\n( 1 ) شرح نهج البلاغه ، ابن ابى الحديد ، جلد 5 ، صفحهء 256 ( با كمى تلخيص ) - اين داستان را « نصر بن مزاحم » در صفحهء 321 كتاب صفين نيز نقل كرده است .\r\n","page_name":" 513 ","page_number":513},
  {"content":"\r\n . \r\n","description":"","footnote":"","page_name":" 514 ","page_number":514},
  {"content":"\r\n\r\n\r\nبخش سوّم\r\nألا و إنّ هذه الدّنيا الّتي أصبحتم تتمنّونها و ترغبون فيها ، و أصبحت تغضبكم و ترضيكم ، ليست بداركم ، و لا منزلكم الّذي خلقتم له و لا الّذي دعيتم إليه . ألا و إنّها ليست بباقية لكم و لا تبقون عليها ؛ و هي و إن غرّتكم منها فقد حذّرتكم شرّها . فدعوا غرورها لتحذيرها ، و أطماعها لتخويفها ؛ و سابقوا فيها إلى الدّار الّتي دعيتم إليها ، و انصرفوا بقلوبكم عنها ؛ و لا يخنّنّ أحدكم خنين الأمة على ما زوي عنه منها ، و استتمّوا نعمة اللّه عليكم بالصّبر على طاعة اللّه و المحافظة على ما استحفظكم من كتابه . ألا و إنّه لا يضرّكم تضييع شيء من دنياكم بعد حفظكم قائمة دينكم . ألا و إنّه لا ينفعكم بعد تضييع دينكم شيء حافظتم عليه من أمر دنياكم . أخذ اللّه بقلوبنا و قلوبكم إلى الحقّ ، و ألهمنا و إيّاكم الصّبر !\r\n\r\nترجمه\r\n: آگاه باشيد ! اين دنيايى كه شما پيوسته آن را آرزو مىكنيد و به آن عشق مىورزيد ، و آن نيز گاه شما را خشمگين و گاه خشنود مىسازد ، خانه و منزلگاه اصلى شما نيست كه براى آن آفريده شده و به سوى آن دعوت گرديده‌ايد .\r\nآگاه باشيد ! نه دنيا براى شما باقى مىماند و نه سلطهء شما بر آن باقى خواهد ماند . اين دنيا گرچه از جهتى شما را فريب داده ، ولى از جهتى ديگر شما را از بدىهايش بر حذر داشته است ؛ پس به دليل هشدارهايش از فريبندگىهايش چشم بپوشيد و مظاهر\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nهوس انگيزش را به جهت جنبه‌هاى هشدار دهنده‌اش رها سازيد و در اين جهان به سوى سرايى كه به آن دعوت شده‌ايد سبقت جوييد و با جان و دل از دنيا پرستى روى بگردانيد .\r\nنبايد هيچ يك از شما به سبب از دست دادن چيزى از دنيا همچون كنيزكان گريه سر دهد ؛ بلكه با صبر و استقامت بر طاعت خدا و حفظ آن چه را از كتابش بر عهدهء شما گذاشته نعمت‌هاى او را نسبت به خويش كامل سازيد .\r\nآگاه باشيد ! اگر اساس دين و ايمان خود را حفظ كنيد ، از بين رفتن چيزى از دنيايتان به شما زيان نمىرساند و بدانيد با تباه ساختن دين خود ، آن چه را از دنيا براى خويش نگه داشته‌ايد سودى به حالتان نخواهد داشت . خداوند ، دل‌هاى ما و شما را به سوى حق متوجّه سازد و صبر و استقامت را به ما و شما ارزانى دارد .\r\n\r\nشرح و تفسير اين جهان منزلگاه اصلى شما نيست !\r\nامام عليه السّلام در اين بخش از خطبه به ناپايدارى دنيا و بىقرارى آن اشاره مىكند و به همگان هشدار مىدهد كه فريب زرق و برق آن را نخورند ؛ چرا كه آتش افروزان جنگ‌هاى جمل و مانند آن همگى به جهت نيل به دنيا و زخارف آن گرفتار اين انحرافات شدند .\r\nامام عليه السّلام ديگران را بر حذر مىدارد كه راه آنان را نپويند و آن چه را كه آن‌ها مىجويند نجويند و در طريق حق گام بردارند ؛ هر چند به شهادت منتهى شود ؛ مىفرمايد : « آگاه باشيد ! اين دنيايى كه شما پيوسته آن را آرزو مىكنيد و به آن عشق مىورزيد ، و آن نيز گاه شما را خشمگين و گاه خشنود مىسازد ، خانه و منزلگاه اصلى شما نيست كه براى آن آفريده شده و به سوى آن دعوت گرديده‌ايد » ( ألا و إنّ هذه الدّنيا الّتي أصبحتم تتمنّونها و ترغبون فيها ، و أصبحت تغضبكم و ترضيكم ، ليست بداركم ، و لا منزلكم الّذي خلقتم له و لا الّذي دعيتم إليه ) .\r\nاين تعبير اشاره به همان چيزى است كه بارها در نهج البلاغه بيان شده و قرآن نيز در\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nبعضى از آيات به آن اشاره مىكند كه دنيا سراى جاويدان و جايگاه اصلى ما نيست ؛ بلكه منزلگاهى است موقّت كه در سفر خود به سوى آخرت در آن مسكن گزيده‌ايم تا زاد و توشه برگيريم و به سلامت از اين راه پر خوف و خطر بگذريم و به دار آخرت كه به فرمودهء قرآن « لهى الحيوان ؛ حيات حقيقتى در آن است » ، نايل شويم .\r\nسپس براى تأكيد بيشتر مىافزايد : « آگاه باشيد ! نه دنيا براى شما باقى مىماند و نه سلطهء شما بر آن باقى خواهد ماند ( هر دو رو به زوال و پايان پذير است » ( ألا و إنّها ليست بباقية لكم و لا تبقون عليها ) .\r\nو در ادامهء اين سخن در پاسخ كسانى كه دنيا را همواره فريبنده معرفى مىكنند ، مىافزايد : « اين دنيا گر چه از جهتى شما را فريب داده ، ولى از جهتى ديگر شما را از بدىهايش بر حذر داشته است ؛ پس به دليل هشدارهايش از فريبندگىهايش چشم بپوشيد و مظاهر هوس انگيزش را به جهت جنبه‌هاى هشدار دهنده‌اش رها سازيد » ( و هي و إن غرّتكم منها فقد حذّرتكم شرّها . فدعوا غرورها لتحذيرها ، و أطماعها لتخويفها ) .\r\nدرست است كه بسيارى از زرق و برق‌هاى دنيا فريبنده و غافل كننده است ؛ ولى در كنار آن صحنه‌هايى به ما نشان مىدهد كه هر غافلى را از خواب غفلت بيدار مىكند .\r\nدرست در همان لحظه‌اى كه شخصى بر اريكهء قدرت مىنشيند ديگرى از تخت سقوط مىكند ؛ در همان زمانى كه شخصى وارث آلاف و الوف مىشود ، جنازهء صاحب اصلى آن اموال بر دوش انسان‌ها روانهء گورستان مىگردد ؛ در همان زمان كه نوزادى متولّد مىشود و پدر و مادر خندان مىشوند ، در گوشهء ديگرى جمعى را مىبينيم كه براى از دست دادن عزيزان ، ناله و شيون سر داده‌اند ! ! چرا ما تنها بخش اوّل را مىبينيم و از بخش دوّم غافليم ؟ ! اين نكتهء مهمى است كه امام عليه السّلام با عبارات پر معناى ياد شده ، همگان را به آن توجّه مىدهد و در كلمات قصار و عبارات ديگر نهج البلاغه نيز بر آن تأكيد شده است .\r\nدر ادامهء اين سخن و در نتيجه‌گيرى مىفرمايد : « ( بنابر اين ) و در اين جهان به سوى\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nسرايى كه به آن دعوت شده‌ايد سبقت جوييد و با جان و دل از دنيا پرستى روى بگردانيد » ( و سابقوا فيها إلى الدّار الّتي دعيتم إليها ، و انصرفوا بقلوبكم عنها ) .\r\nو باز هم ادامه مىدهد : « نبايد هيچ يك از شما به سبب از دست دادن چيزى از دنيا همچون كنيزكان گريه سر دهد ؛ بلكه با صبر و استقامت بر طاعت خدا و حفظ آن چه را از كتابش بر عهدهء شما گذاشته نعمت‌هاى او را نسبت به خويش كامل سازيد » ( و لا يخنّنّ أحدكم خنين الأمة على ما زوي « 1 » عنه منها ، و استتمّوا نعمة اللّه عليكم بالصّبر على طاعة اللّه و المحافظة على ما استحفظكم من كتابه ) .\r\nامام عليه السّلام افراد ضعيف و ناتوانى را كه به علّت از دست دادن كمى از نعمت‌هاى دنيا قيافه عزاداران به خود مىگيرند و همچون كسانى كه عزيزترين عزيزانشان را از دست داده‌اند گريه سر مىدهند به كنيزان كم قدر و مايه‌اى تشبيه مىكند كه به جهت كوچك‌ترين ناملايمات ، بلند بلند گريه مىكنند و گاه از شدت بىتابى صداى گريه آن‌ها در بينىشان مىپيچد . ( توجّه داشته باشيد « خنين » به نوعى از گريه گفته مىشود كه صداى آن به سبب شدت بىتابى در بينى مىپيچد ) .\r\nآرى ، اين كار بردگان ضعيف است ؛ بردگان دنيا و اسيران زرق و برق در حالى كه اگر درست بينديشند مىفهمند كه آن چه از دست رفته هر قدر مهم باشد چيز با ارزشى نيست ؛ زيرا اگر امروز آن را از دست ندهد فردا به هنگام مرگ با همه خداحافظى مىكند و همه را از دست مىدهد ! به علاوه بسيارى از نعمت‌ها از دست مىرود و بعد از مدّتى به لطف خدا به دست مىآيد ؛ بنابر اين بىتابى و آه و ناله و گريه بىمورد است .\r\nو از جملهء آخر استفاده مىشود كه يكى از عوامل بقا و دوام نعمت‌هاى خداوند ،\r\n\r\n\r\n","description":"","footnote":"\r\n( 1 ) « زوى » از مادهء « زىّ » ( بر وزن حىّ ) به معناى جمع كردن و گرفتن و بردن و دور كردن است و با توجّه به اين كه در عبارت مزبور به صورت فعل مجهول و همراه با « عن » ذكر شده به معناى دور كردن و از دست دادن مىباشد .\r\n","page_name":" 518 ","page_number":518},
  {"content":"\r\n\r\nاطاعت فرمان او و احترام به قرآن و عمل به دستورات آن است .\r\nدر پايان اين خطبه به نكتهء مهم ديگرى اشاره مىشود . هنگامى كه حفظ دنياى پر زرق و برق با حفظ دين در تضادّ واقع شود ، به گونه‌اى كه حفظ هر يك ، سبب تضييع ديگرى گردد ، امام عليه السّلام مىفرمايد : اگر دين و ايمانتان را حفظ كنيد بقيه مهم نيست « آگاه باشيد ! اگر اساس دين و ايمان خود را حفظ كنيد ، از بين رفتن چيزى از دنيايتان به شما زيان نمىرساند و بدانيد با تباه ساختن دين خود ، آن چه را از دنيا براى خويش نگه داشته‌ايد سودى به حالتان نخواهد داشت » ( ألا و إنّه لا يضرّكم تضييع شيء من دنياكم بعد حفظكم قائمة دينكم . ألا و إنّه لا ينفعكم بعد تضييع دينكم شيء حافظتم عليه من أمر دنياكم ) .\r\nاشاره به اين كه غناى حقيقى در حفظ سرمايهء دين و ايمان است كه در زندگى جاويدان انسان همه جا راه گشاى اوست ؛ نه مواهب مادّى زودگذر فانى ؛ كه اين‌ها سرمايه‌هايى هستند خيالى و پندارى و گاه همچون حباب‌هاى روى آب به سرعت محو مىشوند .\r\nدر حديثى كه مرحوم كلينى نقل كرده مىخوانيم : يكى از ياران آن حضرت هر سال به حج مىآمد و با امام عليه السّلام ملاقات مىكرد ؛ ولى مدّتى گذشت و به حج نيامد . در اين هنگام يكى از ياران سرشناس آن حضرت خدمتش شرفياب شد . حضرت احوال آن دوست را از او پرسيد . آن شخص در پاسخ حضرت كوتاه آمد ؛ يعنى نمىخواست وضع نامناسب مالى او را بازگو كند . امام عليه السّلام فرمود : بگو ببينم دين و ايمانش چگونه است ؟ عرض كرد : « هو و اللّه كما تحبّ ؛ او به آن گونه است كه شما دوست مىداريد » . امام عليه السّلام فرمود : « هو و اللّه الغنىّ ؛ به خدا سوگند ! او غنىّ و بىنياز است » . « 1 » سپس با اين دعا كلام خود را پايان داده ، عرضه مىدارد : « خداوند ، دل‌هاى ما و شما را به سوى حق متوجّه سازد و صبر و استقامت را به ما و شما مرحمت كند » ( أخذ اللّه\r\n\r\n\r\n","description":"","footnote":"\r\n( 1 ) اصول كافى ، جلد 2 ، صفحهء 216 ، حديث 4 .\r\n","page_name":" 519 ","page_number":519},
  {"content":"\r\n\r\nبقلوبنا و قلوبكم إلى الحقّ ، و ألهمنا و إيّاكم الصّبر ! ) .\r\nبارها گفته‌ايم كه هرگاه امكانات مادّى در مسير اهداف سازندهء معنوى به كار گرفته شود نه تنها مذموم و نكوهيده نيست ؛ بلكه از بهترين وسايل پيشرفت و تكامل انسان است . بدبختى از آن جا شروع مىشود كه اين امكانات به هدف اصلى تبديل شود و براى نيل به آن ، انسان همه چيز را قربانى كند و از آن‌جا كه در عصر و زمان آن حضرت و امامان بعد از ايشان بر اثر فتوحات مال و ثروت فراوانى به كشور اسلامى مخصوصا مركز حكومت ، سرازير شد و بسيارى از مردم را به خود مشغول داشت اين پيشوايان بزرگ ، پيوسته در مذمّت دنيا سخن مىگفتند و به مردم هشدار مىدادند . خطبهء مزبور يكى از نمونه‌هاى آن است .\r\n* * *\r\n\r\n","description":"","footnote":"","page_name":" 520 ","page_number":520},
  {"content":"\r\n\r\n\r\nخطبهء 174 « 1 » و من كلام له عليه السّلام في معنى طلحة بن عبيد اللّه و قد قاله حين بلغه خروج طلحة و الزبير إلى البصرة لقتاله\r\n: از سخنان امام عليه السّلام است كه دربارهء طلحه و هنگامى كه از خروج او و زبير به سوى بصره براى جنگ با آن حضرت آگاه شد ، بيان فرمود .\r\n\r\nخطبه در يك نگاه\r\nاين خطبه در زمانى ايراد شد كه به امام عليه السّلام خبر رسيد طلحه و زبير به سوى بصره رفته‌اند و قصد دارند آن جا را تصرف كنند و سپس وارد جنگ با امام عليه السّلام شوند . امام عليه السّلام براى اين كه روحيهء يارانش را تقويت كند و پرده‌ها را كنار بزند و طلحه و زبير را معرفى كند\r\n\r\n\r\n","description":"","footnote":"\r\n( 1 ) سند خطبه :\r\nصاحب كتاب « مصادر نهج البلاغه » معتقد است : اين خطبه با خطبه 22 و 135 ( و طبق شمارهء ما خطبهء 137 ) ارتباط و اتصال دارد ؛ سپس مىافزايد : مرحوم « شيخ طوسى » آن را در كتاب « امالى » ( با تفاوت‌هايى ) نقل كرده و « خوارزمى » نيز در كتاب « مناقب » قريب به آن را آورده است و « ابن اثير » نيز در كتاب لغت خود به نام « نهايه » واژه‌هاى پيچيده آن را شرح داده است . ( مصادر نهج البلاغه ، جلد 2 ، صفحهء 419 ) .\r\n","page_name":" 521 ","page_number":521},
  {"content":"\r\n\r\nاين خطبه را ايراد فرمود . اين خطبه عمدتا شامل دو بخش است :\r\nنخست اين كه امام عليه السّلام مىفرمايد : تاكنون سابقه نداشته كسى مرا به جنگ تهديد كند ؛ چون همه قدرت و شجاعت مرا در جنگ‌ها ديده بودند ؛ بنابر اين تهديد طلحه و زبير يك تهديد بىارزش و مسخره است .\r\nديگر اين كه با بيانى منطقى و استدلالى محكم ، روشن مىسازد ، خون خواهى عثمان - كه بهانهء طلحه و زبير براى آتش افروزى جنگ است - امرى است دروغين و خيالى ؛ چرا كه طلحه بيش از هر كس دستش به خون عثمان آلوده بود و در واقع اين كار از قبيل نعل وارونه زدن است .\r\n* * *\r\n\r\n","description":"","footnote":"","page_name":" 522 ","page_number":522},
  {"content":"\r\n\r\n\r\nبخش اوّل\r\nقد كنت و ما أهدّد بالحرب ، و لا أرهّب بالضّرب ؛ و أنا على ما قد وعدني ربّي من النّصر . و اللّه ما استعجل متجرّدا للطّلب بدم عثمان إلّا خوفا من أن يطالب بدمه ، لأنّه مظنّته ، و لم يكن في القوم أحرص عليه منه ، فأراد أن يغالط بما أجلب فيه ليلتبس الأمر و يقع الشّكّ . و و اللّه ما صنع في أمر عثمان واحدة من ثلاث : لئن كان ابن عفّان ظالما - كما كان يزعم - لقد كان ينبغي له أن يوازر قاتليه ، و أن ينابذ ناصريه . و لئن كان مظلوما لقد كان ينبغي له أن يكون من المنهنهين عنه ، و المعذّرين فيه و لئن كان في شكّ من الخصلتين ، لقد كان ينبغي له أن يعتزله و يركد جانبا ، و يدع النّاس ، معه ، فما فعل واحدة من الثّلاث ، و جاء بأمر لم يعرف بابه ، و لم تسلم معاذيره .\r\n\r\nترجمه\r\n: من هيچ گاه در گذشته به جنگ تهديد نمىشدم و هرگز كسى مرا از ضرب شمشير نمىترسانيد ( چرا كه همه مىدانستند من مرد جنگم به علاوه ) من به همان وعدهء پيروزى كه پروردگارم داده است باقىام و به آن ايمان دارم . به خدا سوگند ، او ( طلحه ) با شتاب براى خونخواهى عثمان اقدام نكرد ؛ مگر به جهت اين كه مىترسيد خودش نسبت به خون عثمان بازخواست شود ؛ زيرا او به اين كار متهم بود و در ميان مردم ، كسى حريص‌تر از او بر قتل عثمان نبود و او در واقع ، مىخواست با جمع آورى گروهى گرد خود\r\n\r\n","description":"","footnote":"","page_name":" 523 ","page_number":523},
  {"content":"\r\n\r\n( به نام خونخواهى عثمان ) غلط اندازى كند و امر را بر مردم مشتبه سازد و آن‌ها را به شك بيندازد .\r\nبه خدا سوگند ، او مىبايست در مورد عثمان يكى از سه كار را انجام مىداد ؛ ولى هرگز چنين كارى را نكرد ( نخست اين كه ) اگر فرزند عفان ( يعنى عثمان ) ستمكار بود - چنان كه او مىانديشيد - سزاوار بود با قاتلان او همكارى كند و با يارانش مبارزه نمايد و اگر او مظلوم بود سزاوار بود از قتل او جلوگيرى كند و براى كارهايش عذر موجهى ارائه دهد و اگر در ميان اين دو امر شك و ترديد داشت خوب بود كناره‌گيرى مىكرد و به گوشه‌اى مىرفت و مردم را با او تنها مىگذاشت ؛ ولى او هيچ كدام از اين سه را انجام نداد و به كارى دست زد كه دليل روشنى بر آن نبود و عذرهاى ناموجهى براى كار خود آورد ( نخست بر ضد او قيام كرد سپس به خونخواهى او برخاست ) .\r\n\r\nشرح و تفسير كارهاى ضد و نقيض طلحه دليل رسوايى اوست\r\nامام عليه السّلام در آغاز اين خطبه اشاره به تهديدهاى طلحه و زبير كرده ، مىفرمايد : « من هيچ گاه در گذشته به جنگ تهديد نمىشدم و هرگز كسى مرا از ضرب شمشير نمىترسانيد ( چرا كه همه مىدانستند من مرد جنگم و هرگز از مبارزه با دشمن هراسى ندارم ) » ( قد كنت و ما أهدّد بالحرب ، و لا أرهّب بالضّرب ) .\r\nاشاره به اين كه همگان ضرب شمشير مرا در جنگ‌هاى اسلامى ديده بودند كه برترين شجاعان عرب را به خاك افكندم و نام مرا همگان با دليرى و شجاعت قرين مىدانستند . تعجب‌آور است كه چگونه طلحه و زبير به خود اجازه مىدهند مرا به جنگ تهديد كنند ! با اين كه خودشان در جنگ‌ها حاضر و ناظر بودند .\r\nسپس مىفرمايد : « ( اضافه بر اين ) من به همان وعدهء پيروزى كه پروردگارم داده است باقىام و به آن ايمان دارم » ( و أنا على ما قد وعدني ربّي من النّصر ) .\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nاين تعبير ممكن است اشاره به وعده‌اى باشد كه خداوند به همهء مؤمنان ثابت قدم داده و فرموده است :\r\n«  « إِنَّا لَنَنْصُرُ رُسُلَنا وَ الَّذِينَ آمَنُوا فِي الْحَياةِ الدُّنْيا وَ يَوْمَ يَقُومُ الْأَشْهادُ »  ؛ ما به يقين پيامبران خود و كسانى را كه ايمان آورده‌اند در زندگى دنيا و ( در آخرت ) و در آن روز كه گواهان به پا مىخيزند ، يارى مىدهيم » . « 1 » و يا اشاره به وعدهء خاصى باشد كه پيامبر اكرم صلّى اللّه عليه و آله به آن حضرت در مورد پيروزى بر ناكثان و پيمان شكنان از قبل داده بود و حتى داستان جنگ جمل را با صراحت به عايشه فرمود و او را از اين كار نهى كرد كه شرح آن در تواريخ معروف است . « 2 » آن گاه در ادامهء اين سخن ، پرده‌ها را كنار مىزند و نيّات شوم طلحه و زبير را از اين كار عجولانه آشكار مىسازد ؛ مىفرمايد : « به خدا سوگند ، او ( طلحه ) با شتاب براى خونخواهى عثمان اقدام نكرد ؛ مگر به جهت اين كه مىترسيد خودش ( بر كرسى اتهام بنشيند و ) نسبت به خون عثمان بازخواست شود ؛ زيرا به اين كار متهم بود و در ميان مردم ، كسى حريص‌تر از او بر قتل عثمان نبود و او در واقع ، مىخواست با جمع آورى گروهى گرد خود ( به نام خونخواهى عثمان ) غلط اندازى كند و امر را بر مردم مشتبه سازد و آن‌ها را به شك بيندازد » ( و اللّه ما استعجل متجرّدا « 3 » للطّلب بدم عثمان إلّا خوفا من أن يطالب بدمه ، لأنّه مظنّته ، و لم يكن في القوم أحرص عليه منه ، فأراد أن يغالط بما أجلب « 4 » فيه ليلتبس الأمر و يقع الشّكّ ) .\r\nو در ادامهء اين سخن طلحه را در افكار عمومى به محاكمه مىكشد و مىفرمايد : « اين كه طلحه براى خون خواهى عثمان قيام كرد هرگز در ادعاى خود صادق نبود اگر صداقت\r\n\r\n\r\n","description":"","footnote":"\r\n( 1 ) غافر ، آيهء 51 .\r\n( 2 ) در ذيل خطبهء سيزدهم جلد اوّل ، صفحهء 515 به بعد ، در اين باره مشروحا سخن گفته‌ايم .\r\n( 3 ) « متجرّد » از مادهء « تجرّد » به معناى آماده شدن براى انجام دادن كارى با جدّ و جهد است و به شمشير كشيده از نيام « سيف مجرّد » مىگويند .\r\n( 4 ) « أجلب » از مادهء « اجلاب » به معناى گرد آورى كردن و يارى نمودن است .\r\n","page_name":" 525 ","page_number":525},
  {"content":"\r\n\r\nمىداشت به خدا سوگند ، او مىبايست در مورد عثمان يكى از سه كار را انجام مىداد ؛ ولى نكرد ( نخست اين كه ) اگر فرزند عفان ( يعنى عثمان ) ستمكار بود - چنان كه او مىانديشيد - سزاوار بود كه با قاتلان او همكارى كند و با يارانش مبارزه نمايد و اگر او مظلوم بود سزاوار بود از قتل او جلوگيرى كند و براى كارهايش عذرهاى موجهى ارائه دهد و اگر در ميان دو امر شك و ترديد داشت خوب بود كناره گيرى مىكرد و به گوشه‌اى مىرفت و مردم را با او تنها مىگذاشت » ( و و اللّه ما صنع في أمر عثمان واحدة من ثلاث : لئن كان ابن عفّان ظالما - كما كان يزعم - لقد كان ينبغي له أن يوازر « 1 » قاتليه ، و أن ينابذ « 2 » ناصريه . و لئن كان مظلوما لقد كان ينبغي له أن يكون من المنهنهين « 3 » عنه ، و المعذّرين « 4 » فيه و لئن كان في شك من الخصلتين ، لقد كان ينبغي له أن يعتزله و يركد « 5 » جانبا ، و يدع النّاس ، معه ) .\r\nسپس مىفرمايد : « ولى او هيچ كدام از اين سه را انجام نداد و به كارى دست زد كه دليل روشنى بر آن نبود و عذرهاى ناموجهى براى كار خود آورد ( نخست بر ضد او قيام كرد سپس به خونخواهى او برخاست ) » ( فما فعل واحدة من الثّلاث ، و جاء بأمر لم يعرف بابه ، و لم تسلم معاذيره ) .\r\nامام عليه السّلام با اين دليل روشن منطقى از روى توطئه و دروغ طلحه پرده بر مىدارد و نشان مىدهد كه او يك سياست باز دروغگو است كه نان را به نرخ روز مىخورد ؛ چرا كه وضع او در برابر عثمان - مطابق حصر عقلى - ممكن نبود ، از اين سه حالت بيرون باشد : يا او را ظالم مىدانست يا مظلوم يا در شك و ترديد بود ؛ و هر يك از اين‌ها برخورد مناسبى\r\n\r\n\r\n","description":"","footnote":"\r\n( 1 ) « يوازر » از مادهء « موازرة » به معناى يارى كردن است .\r\n( 2 ) « ينابذ » از مادهء « منابذة » به معناى دور افكندن و مبارزه نمودن است .\r\n( 3 ) « منهنهين » به معناى كسانى است كه از كارى جلوگيرى مىكنند و از مادهء « نهنهة » ( بر وزن قهقهة ) گرفته شده است .\r\n( 4 ) « معذرين » به معناى كسانى است كه براى كار خود يا ديگران عذرى مىتراشند .\r\n( 5 ) « يركد » از مادهء « ركود » به معناى راكد و ساكت شدن است .\r\n","page_name":" 526 ","page_number":526},
  {"content":"\r\n\r\nرا مىطلبد ؛ ولى او يك روز در پشت صحنه ، مردم را بر قتل عثمان تحريك مىكرد و بعد از قتل عثمان ، بلافاصله در مقام دفاع از او برآمد و به خونخواهى او پرداخت . اين است راه و رسم سياست بازان حرفه‌اى مكار كه گاه در يك روز مسير خود را يك صد و هشتاد درجه تغيير مىدهند ! ! برنامهء معاويه در اين ماجرا - هر چند دور بود - نيز چندان تفاوتى با « طلحه » نداشت . او هم دست روى دست گذاشت تا « عثمان » كشته شود و بعد به خونخواهى او پرداخت .\r\nآن‌ها در واقع به قتل عثمان راضى بودند تا جاده براى خلافت آن‌ها هموار گردد و از اين كلاه ، نمدى براى خود تهيه كنند .\r\nامام عليه السّلام در عبارات مذكور مىفرمايد : طلحه با قاتلان عثمان همكارى نكرد ؛ در حالى تاريخ مىگويد او با آن‌ها همكارى داشت .\r\nپاسخ اين سؤال روشن است : مقصود امام عليه السّلام ، اين است كه علنا و آشكارا وارد ميدان نشد ؛ ولى به يقين در پشت صحنه جزو كار گردان‌ها بود .\r\nجالب اين كه به گفتهء « ابن قتيبه » در « الامامة و السياسة » هنگامى كه « عايشه » در « بصره » خطبه مىخواند كه آن‌ها را به خونخواهى عثمان تشويق كند ، مردى از اشراف و بزرگان « بصره » نامه‌اى نشان داد كه « طلحه » جهت تشويق به قتل عثمان براى او نوشته بود . آن مرد خطاب به طلحه گفت : « اين نامه را مىشناسى ؟ » « طلحه » گفت : « آرى » آن مرد گفت : « پس چرا تغيير موضع دادى ؟ ديروز ما را به قتل عثمان تشويق مىكردى و امروز ما را به خونخواهى او دعوت مىنمايى ؟ ! شما چنين گفته بوديد كه على از شما دعوت كرده بود تا مردم براى تصدى خلافت با شما دعوت كنند ؛ چون سن شما بيش‌تر بود ؛ ولى شما ابا كرديد و گفتيد : او به دليل نزديكى به پيامبر صلّى اللّه عليه و آله و سوابق‌اش در اسلام بر ما مقدّم است و با او بيعت كرديد ؛ پس چرا امروز بيعت را شكستيد ؟ ! » « طلحه » در پاسخ گفت : « او بعد از آن كه خلافت را در اختيار گرفت و مردم با او بيعت كردند چنين پيشنهادى به ما كرد . ما مىدانستيم او چنين كارى نخواهد كرد و اگر مىكرد\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nمهاجران و انصار خلافت ما را نمىپذيرفتند و ما ترسيديم اگر بيعت نكنيم كشته شويم ؛ لذا از روى اكراه بيعت كرديم ! ! » آن مرد گفت : « اين تغيير نظر شما دربارهء عثمان براى چيست ؟ » ( طلحه عذر مضحكى آورد ) گفت : « گروهى بر ما ايراد كردند كه چرا به يارى عثمان نشتافتيد ؟ ما هم جبران اين كوتاهى را در آن ديديم كه به خونخواهى او قيام كنيم ! » . « 1 » از اين جا روشن مىشود كه مردم آن زمان نيز مىدانستند طلحه در ادعاى خود هرگز صادق نيست و از شگفتىهاى تاريخ اسلام اين است كه « مدائنى » در كتاب « مقتل عثمان » نقل كرده است كه طلحه سه روز از دفن عثمان جلوگيرى كرد تا اين كه بعضى از صحابه به على عليه السّلام متوسّل شدند كه موجبات دفن او را فراهم سازد . طلحه كسانى را در مسير جنازه نشاند كه آن را سنگ باران كنند . سرانجام جنازهء او را به نقطه‌اى در مدينه به نام « حشّ كوكب » ( محلى در نزديكى بقيع ) كه يهود ، مرده‌هاى خود را در آن جا دفن مىكردند ، آوردند . باز بعضى آن را سنگ باران كردند . على عليه السّلام كسى را فرستاد و دستور داد از اين كار خوددارى كند و بدين ترتيب جنازهء عثمان در « حشّ كوكب » دفن شد . « 2 »\r\n* * *\r\n\r\n\r\n","description":"","footnote":"\r\n( 1 ) الامامة و السياسة ، جلد 1 ، صفحهء 88 - ما در جلد 5 پيام امام امير مؤمنان عليه السّلام ذيل خطبهء 137 ، صفحهء 518 مطالب ديگرى آورده‌ايم .\r\n( 2 ) شرح نهج البلاغه ، ابن ابى الحديد ، جلد 10 ، صفحهء 6 . طبرى نيز همين داستان را بدون ذكر نام طلحه در جلد سوّم تاريخ خود ، حوادث سال 35 در صفحهء 438 آورده است ؛ سپس مىنويسد : « معاويه در زمان حكومتش دستور داد ديوار حشّ كوكب را خراب كنند و آن را به بقيع متّصل نمايند » .\r\n","page_name":" 528 ","page_number":528},
  {"content":"\r\n\r\n\r\nخطبهء 175 « 1 » و من خطبة له عليه السّلام في الموعظة و بيان قرباه من رسول اللّه صلّى اللّه عليه و آله\r\nاز خطبه‌هاى امام عليه السّلام است كه در آن مردم را پند و اندرز مىدهد و نزديك بودن خود را با رسول خدا صلّى اللّه عليه و آله بيان مىدارد .\r\n\r\nخطبه در يك نگاه\r\nاين خطبه از سه بخش تشكيل شده است :\r\nامام عليه السّلام در بخش اوّل مواعظ سودمندى با بيانات تكان دهنده براى مخاطبان خود - كه در واقع همهء انسان‌ها در طول تاريخ‌اند - بيان مىفرمايد و كسانى را كه در خواب غفلت گرفتارند با سخنان بيدارگر خود بيدار مىكند .\r\n\r\n\r\n","description":"","footnote":"\r\n( 1 ) سند خطبه :\r\nاز جمله منابعى كه بخشى از اين خطبه در آن نقل شده ، « غرر الحكم آمدى » است . ( مصادر نهج البلاغه ، جلد 2 ، صفحهء 422 ) و از كتاب « تمام نهج البلاغه » چنين بر مىآيد كه اين خطبه در منابع ديگرى بوده و اضافاتى داشته است ؛ از جمله « پيشگويى علي عليه السّلام دربارهء حجر الاسود » كه به وسيلهء بعضى از دشمنان از مكه به بلاد ديگر منتقل مىشود پس از مدّتى به جاى نخست بازگردانده مىشود . ( كتاب تمام نهج البلاغه ، صفحهء 287 ) .\r\n","page_name":" 529 ","page_number":529},
  {"content":"\r\n\r\nدر بخش دوّم اين خطبه اشاره به آگاهىاش از حوادث آينده مىنمايد و منبع اصلى علم خود را كه تعليم پيغمبر اكرم صلّى اللّه عليه و آله معرفى مىدارد و تصريح مىكند كه من مىتوانم هر يك از شما را از آغاز و پايان كارش و تمام شئون زندگانىاش آگاه سازم ؛ ولى از بيم اين كه مبادا دربارهء من غلو كنيد و كافر شويد ، خوددارى مىكنم .\r\nو در بخش سوّم - كه جمله‌هاى پايانى خطبه است - به اين نكتهء مهم اشاره مىكند كه من در اوامر و نواهىام نسبت به شما هميشه خود ، پيشگامم و پيش از آن كه شما را امر و نهى كنم ، خودم عمل مىنمايم .\r\n* * *\r\n\r\n","description":"","footnote":"","page_name":" 530 ","page_number":530},
  {"content":"\r\n\r\n\r\nبخش اوّل\r\nأيّها النّاس غير المغفول عنهم ، و التّاركون المأخوذ منهم . ما لي أراكم عن اللّه ذاهبين ، و إلى غيره راغبين ! كأنّكم نعم أراح بها سائم إلى مرعى و بيّ ، و مشرب دويّ ، و إنّما هي كالمعلوفة للمدى لا تعرف ماذا يراد بها ! إذا أحسن إليها تحسب يومها دهرها ، و شبعها أمرها . و اللّه لو شئت أن أخبر كلّ رجل منكم بمخرجه و مولجه و جميع شأنه لفعلت ، و لكن أخاف أن تكفروا فيّ برسول اللّه صلّى اللّه عليه و آله .\r\n\r\nترجمه\r\n: اى مردمى كه ( غافليد ، امّا ) از شما غفلت نمىشود ( و تمام كردارتان را مأموران الهى ثبت مىكنند ) و اى كسانى كه ( فرمان خدا را ) ترك مىكنيد ، اما شما را ترك نمىكنند ؛ چه شده است كه مىبينم از خدا روى برتافته‌ايد و به غير او روى آورده‌ايد ؟\r\nگويا شما گلهء شتران يا گوسفندانى هستيد كه چوپان ، آن‌ها را به چراگاه « وباخيز » و چشمه‌اى بيمارىزا مىبرد ( يا ) شما همچون حيوان پروارى هستيد كه ( آن را فربه مىكنند تا ) گارد بر گلويش نهند ، ولى خودش نمىداند ، چه برنامه‌اى براى او در نظر گرفته شده است . او چنان است كه هرگاه به وى نيكى شود ( و مقدارى علف نزد او بريزند ) يك روز خود را يك عمر مىپندارد و سرنوشت خود را در سيرى و شكم‌پرورى مىبيند . به خدا سوگند ! اگر بخواهم مىتوانم هر يك از شما را از آغاز و پايان كارش و از تمام شئون زندگانىاش آگاه سازم ؛ ولى از آن مىترسم كه اين كار ، سبب كافر شدن شما به رسول خدا صلّى اللّه عليه و آله شود ( و دربارهء من غلوّ كنيد و آن حضرت را به فراموشى بسپاريد ) .\r\n\r\n","description":"","footnote":"","page_name":" 531 ","page_number":531},
  {"content":"\r\n\r\n\r\nشرح و تفسير اين همه غفلت چرا ؟\r\nدر آغاز اين خطبه ، امام عليه السّلام مخاطبان خود بلكه همهء انسان‌ها را مخاطب ساخته ، مىفرمايد : « اى مردمى كه ( غافليد ، امّا ) از شما غفلت نمىشود ( و تمام كردارتان را مأموران الهى ثبت مىكنند ) و اى كسانى كه ( دستورات خدا را ) ترك مىكنيد ، اما شما را ترك نمىكنند ( و سرانجام مورد بازخواست قرار خواهيد گرفت ) » ( أيّها النّاس غير المغفول عنهم ، و التّاركون المأخوذ منهم ) .\r\nسپس مىافزايد : « چه شده است كه مىبينم از خدا روى برتافته‌ايد و به غير او روى آورده‌ايد ؟ گويا شما گلهء شتران يا گوسفندانى هستيد كه چوپان ، آن‌ها را به چراگاه « وباخيز » و چشمه‌اى بيمارىزا مىبرد » ( ما لي أراكم عن اللّه ذاهبين ، و إلى غيره راغبين ! كأنّكم نعم أراح « 1 » بها سائم « 2 » إلى مرعى وبيّ « 3 » ، و مشرب دويّ « 4 » ) .\r\nگر چه همهء مسلمين دم از خدا مىزنند ، ولى گاه عمل گروهى نشان مىدهد كه به خدا پشت كرده و به دنيا و هواى نفس چسبيده‌اند ؛ در اين حال امام عليه السّلام آن‌ها را به حيواناتى تشبيه كرده است كه چوپان نا آگاه يا مغرض ، آن‌ها را در جايى به چرا مىبرد كه از مرتع و\r\n\r\n\r\n","description":"","footnote":"\r\n( 1 ) « أراح » از مادهء « اراحة » به معناى باز گرداندن حيوانات به هنگام غروب به آغل‌ها و استراحت گاهشان است ؛ ولى گاه به حركت دادن حيوانات در هر زمان اطلاق مىشود و در عبارت مذكور ، منظور همين است .\r\n( 2 ) « سائم » در اصل به معناى كسى است كه دنبال چيزى مىرود ؛ سپس به معناى چوپانى كه حيوانات را به چرا مىبرد و يا حيواناتى كه به چرا مىروند ، استعمال شده است و در عبارت مزبور به معناى چوپان است ( بنابر اين هم معناى متعدّى دارد و هم لازم ) .\r\n( 3 ) « وبىّ » ( از مادهء و با ) به معناى كسى است كه به بيمارى و با يا هر نوع بيمارى واگيردار مبتلا شده است و « مرعى و بى » در عبارت مذكور به معناى چراگاه وباخيز يا آلوده به بيمارى است .\r\n( 4 ) « دوىّ » از مادهء « داء » به معناى بيمارى گرفته شده و « دوىّ » به آب يا غذايى مىگويند كه آلوده و بيمارىزاست .\r\n","page_name":" 532 ","page_number":532},
  {"content":"\r\n\r\nآب نوشيدنى آن بيمارى و مرگ بر مىخيزد ؛ اين چوپان ، همان شيطان است و اين حيوانات ، همان انسان‌هايىاند كه نداى عقل را رها كرده ، به فرمان هواى نفس دل بسته‌اند و اين چراگاه بيمارىزا همان وادى لذّات و مشتهيات نفسانى است كه گناهان و معاصى از آن بر مىخيزد و سرانجام روحانيت و معنويت را در انسان ، مىكشد .\r\nو در ادامه مىافزايد : « شما همچون حيوان پروارى هستيد كه ( آن را فربه مىكنند تا ) گارد بر گلويش نهند ، ولى خودش نمىداند ، چه هدفى براى او در نظر گرفته شده است . او چنان است كه هرگاه به وى نيكى شود ( و مقدارى علف نزد او بريزند ) يك روز خود را يك عمر مىپندارد و سرنوشت خود را در سيرى و شكم پرورى مىبيند » ( و إنّما هي كالمعلوفة للمدى « 1 » لا تعرف ماذا يراد بها ! إذا أحسن إليها تحسب يومها دهرها ، و شبعها أمرها ) .\r\nامام عليه السّلام با اين دو تشبيه ، سرنوشت دنيا پرستان آلوده و بى بند و بار را به حيوانى تشبيه مىكند كه اگر او را به چرا برند به سرزمين بيمارى خيز و مرگ‌زا مىبرند و اگر در آغل بماند و به صورت پروار تغذيه شود براى سربريدن آماده مىشود ؛ بى آن كه از آيندهء تاريك خود با خبر باشد ! ! او گمان مىكند آن كس كه نزد او علف مىريزد ، به او احسان مىكند ؛ ولى نمىداند كه اين كار ، مقدّمهء ذبح اوست ! ! و در ادامهء اين سخن براى اين كه روشن سازد كه من آگاهانه با شما سخن مىگويم و از امروز و آيندهء شما با خبرم ، به گوشه‌اى از علم خود به اسرار غيب و حوادث آينده اشاره كرده ، مىفرمايد : « به خدا سوگند ! اگر بخواهم مىتوانم هر يك از شما را از آغاز و پايان كارش و از تمام شئون زندگانىاش آگاه سازم ؛ ولى از آن مىترسم كه اين كار ، سبب كافر شدن شما به رسول خدا صلّى اللّه عليه و آله شود ( و دربارهء من غلوّ كنيد و آن حضرت را به فراموشى بسپاريد ) » ( و اللّه لو شئت أن أخبر كلّ رجل منكم بمخرجه و مولجه « 2 » و جميع\r\n\r\n\r\n","description":"","footnote":"\r\n( 1 ) « مدى » جمع « مدية » ( بر وزن لقمه ) به معناى چاقو و كارد است .\r\n( 2 ) « مولج » به معناى راه ورود به چيزى است و از مادهء « ولوج » ( بر وزن ورود ) گرفته شده است .\r\n","page_name":" 533 ","page_number":533},
  {"content":"\r\n\r\nشأنه لفعلت ، و لكن أخاف أن تكفروا فيّ برسول اللّه صلّى اللّه عليه و آله ) .\r\nدر حديثى مىخوانيم : روزى پيامبر اكرم صلّى اللّه عليه و آله نشسته بود ، على عليه السّلام وارد شد ، پيامبر صلّى اللّه عليه و آله فرمود : إنّ فيك شبها من عيسى بن مريم و لو لا أن تقول فيك طوائف من أمّتي ما قالت النّصارى في عيسى بن مريم لقلت فيك قولا لا تمرّ بملأ من النّاس إلّا اخذوا التّراب من تحت قدميك يلتمسون بذلك البركة ؛ تو به عيسى بن مريم عليه السّلام شباهتى دارى ( از نظر زهد و عبادت ) و اگر از اين بيم نداشتم كه گروه‌هايى از امتم دربارهء تو ( غلوّ كنند و ) همان بگويند كه دربارهء عيسى بن مريم گفتند ، سخنى دربارهء تو مىگفتم كه از كنار هيچ جمعيّتى از مردم عبور نمىكردى ، مگر آن كه خاك زير قدم‌هاى تو را براى تبرّك بر مىگرفتند ! » . « 1 »\r\n\r\n\r\n","description":"","footnote":"\r\n( 1 ) اصول كافى ، جلد 8 ، صفحهء 57 .\r\n","page_name":" 534 ","page_number":534},
  {"content":"\r\n\r\n\r\nبخش دوّم\r\nألا و إنّي مفضيه إلى الخاصّة ممّن يؤمن ذلك منه . و الّذي بعثه بالحقّ ، و اصطفاه على الخلق ، ما أنطق إلّا صادقا ، و قد عهد إليّ بذلك كلّه ، و بمهلك من يهلك ، و منجى من ينجو ، و مآل هذا الأمر . و ما أبقى شيئا يمرّ على رأسي إلّا أفرغه في أذنيّ و أفضى به إليّ .\r\nأيّها النّاس ، إنّي ، و اللّه ، ما أحثّكم على طاعة إلّا و أسبقكم إليها ، و لا أنهاكم عن معصية إلّا و أتناهى قبلكم عنها .\r\n\r\nترجمه\r\n: آگاه باشيد ! من اين اسرار را به خاصانى كه از عدم انحراف و غلوّ آن‌ها در حق خود مطمئنم خواهم سپرد . به خدايى كه محمّد صلّى اللّه عليه و آله را به حق برانگيخت و او را از ميان مردم برگزيد ، سوگند ياد مىكنم كه من سخنى جز راست نمىگويم و پيامبر صلّى اللّه عليه و آله همهء اين‌ها را به من تعليم داد و از هلاكت آن كس كه هلاك مىشود و نجات آن كس كه نجات مىيابد و پايان اين امر ( خلافت ) مرا آگاه ساخته ، هيچ حادثه‌اى بر من نمىگذرد ، مگر اين كه او آن را در گوشم فرو خوانده و علم آن را در اختيارم گذارده است . اى مردم ، به خدا سوگند ! من شما را به هيچ طاعتى ترغيب نمىكنم ، مگر اين كه خودم پيش از شما به آن عمل مىنمايم و شما را از هيچ معصيتى باز نمىدارم ، مگر اين كه خودم پيش از شما از آن دورى مىجويم .\r\n\r\n","description":"","footnote":"","page_name":" 535 ","page_number":535},
  {"content":"\r\n\r\n\r\nشرح و تفسير پيامبر صلّى اللّه عليه و آله همه چيز را به من خبر داد\r\nبا توجّه به اين كه امام عليه السّلام در عبارتى از بخش سابق به اين نكته اشاره فرمود كه من از اسرار غيب آگاهم و مىتوانم از امروز و آيندهء هر كس خبر دهم ، ولى به سبب ترس از غلوّ و افراط مردم درباره‌ام از آن خوددارى مىكنم ، در ادامهء اين بحث به دو نكته اشاره مىفرمايد :\r\nنخست اين كه من اين اسرار را در اختيار گروهى از خاصان با ايمان و پر ظرفيت و سرّ نگهدار مىگذارم و ديگر اين كه من آن چه مىگويم از خودم نمىگويم ؛ همه اين امور را از رسول خدا صلّى اللّه عليه و آله شنيده‌ام ؛ در قسمت اوّل مىفرمايد :\r\n« آگاه باشيد ! من اين اسرار را به خاصانى كه از عدم انحراف و غلوّ آن‌ها در حق خود مطمئنم خواهم سپرد » ( ألا و إنّي مفضيه « 1 » إلى الخاصّة ممّن يؤمن ذلك منه ) .\r\nاين گروه ، افرادى همانند « كميل بن زياد » ، « رشيد هجرى » ، « اصبغ بن نباته » ، « ميثم تمار » و « حبيب بن مظاهر » بوده‌اند كه هر يك حافظ بخشى از اين اسرار محسوب مىشدند . در تاريخ زندگى آن‌ها مىخوانيم كه در مواقع حساسى پرده‌ها را بالا مىزدند و گوشه‌اى از آن اسرار را فاش مىكردند كه در تواريخ مذكور است . هنگامى كه شاگردان ايشان ، حامل چنين اسرار و داراى چنين مقاماتى باشند ، پيداست كه استاد آن‌ها در چه پايه و مقامى بوده است ! ! سپس به مطلب دوّم پرداخته ، مىفرمايد : « به خدايى كه محمّد صلّى اللّه عليه و آله را به حق برانگيخت و او را از ميان مردم برگزيد ، سوگند ياد مىكنم كه من سخنى جز راست\r\n\r\n\r\n","description":"","footnote":"\r\n( 1 ) « مفضيه » در اصل از مادهء « فضاء » به معناى توسعه و وسعت است ؛ بنابر اين « افضاء » به معناى توسعه دادن است و هنگامى كه كسى با ديگرى تماس كامل بگيرد در حقيقت وجود را با كمك ديگرى وسعت بخشيده است . اين واژه به معناى خلوت كردن با كسى براى بيان اسرار نيز به كار مىرود ، و در جملهء ياد شده به همين معناست .\r\n","page_name":" 536 ","page_number":536},
  {"content":"\r\n\r\nنمىگويم و پيامبر صلّى اللّه عليه و آله همهء اين‌ها را به من تعليم داد و از هلاكت آن كس كه هلاك مىشود و نجات آن كس كه نجات مىيابد و پايان اين امر ( خلافت ) مرا آگاه ساخته ، ( خلاصه ) هيچ حادثه‌اى بر من نمىگذرد ، مگر اين كه او آن را در گوشم فرو خوانده و علم آن را در اختيارم گذارده است » .\r\n( و الّذي بعثه بالحقّ ، و اصطفاه على الخلق ، ما أنطق إلّا صادقا ، و قد عهد إليّ بذلك كلّه ، و بمهلك من يهلك ، و منجى من ينجو ، و مآل هذا الأمر . و ما أبقى شيئا يمرّ على رأسي إلّا أفرغه « 1 » في أذنيّ و أفضى به إليّ ) .\r\nآيا تعليم پيامبر صلّى اللّه عليه و آله در مورد اين اسرار به صورت بيان جزئى و مشروح هر واقعه بوده يا اين كه آن حضرت ، اصول و كلياتى به على عليه السّلام آموخت كه از هر بابى هزار باب گشوده مىشد و يا اين كه موارد ، مختلف بود ، گاه به اصول كلى قناعت مىكرد و گاه به جزئيات مىپرداخت ؟ احتمال سوّم نزديك‌تر به نظر مىرسد .\r\nاين مطلب دقيقا بر ما روشن نيست و خدا و رسولش از آن آگاه‌ترند ؛ ولى اين قدر مىدانيم كه امام عليه السّلام در موارد مختلف پيش گويىهاى فراوانى نسبت به آينده كرده كه همهء آن‌ها دقيقا واقع شد و نمونه‌هاى مختلفى از آن‌ها در خطبه‌هاى متعددى از نهج البلاغه بيان شده است كه اگر گرد آورى شود ، خود كتاب جالب و پر معنايى خواهد شد .\r\nالبتّه همان گونه كه ذكر شد ، هيچ يك از اين‌ها علم غيب ذاتى - مخصوص خداوند متعال است - نمىباشد ؛ بلكه آموزه‌هايى است كه از آموزگار بزرگى همچون پيامبر صلّى اللّه عليه و آله به آن حضرت رسيده و به تعبيرى كه در خطبهء 128 گذشت « إنّما هو تعلّم من ذي علم » « 2 » و از آن جا كه در بخش مهمّى از خطبه ، امام عليه السّلام مردم را به ترك دنيا پرستى\r\n\r\n\r\n","description":"","footnote":"\r\n( 1 ) « أفرغه » از مادهء « افراغ » در اصل به معناى ريختن مايهء سيّالى از ظرف است ؛ به گونه‌اى كه ظرف اوّل خالى شود سپس در معناى القاى مطالب مختلف به ديگرى به كار رفته است .\r\n( 2 ) براى توضيح بيش‌تر در زمينهء علم غيب و چگونگى علم پيامبران و امامان به جلد پنجم همين كتاب ، صفحهء 366 رجوع فرماييد .\r\n","page_name":" 537 ","page_number":537},
  {"content":"\r\n\r\nدعوت كرد ، در پايان خطبه نيز به اين نكتهء مهم اشاره مىكند كه اگر من اجراى كارى را به شما پيشنهاد مىكنم ، خودم در اجراى آن پيشگامم ؛ مىفرمايد : « اى مردم ، به خدا سوگند ! من شما را به هيچ طاعتى ترغيب نمىكنم ، مگر اين كه خودم پيش از شما به آن عمل مىنمايم و شما را از هيچ معصيتى باز نمىدارم ، مگر اين كه خودم پيش از شما از آن دورى مىجويم » ( أيّها النّاس ، إنّي ، و اللّه ، ما أحثّكم على طاعة إلّا و أسبقكم إليها ، و لا أنهاكم عن معصية إلّا و أتناهى قبلكم عنها ) .\r\nگر چه از شرايط لازم براى امر به معروف و نهى از منكر ، عامل بودن شخص آمر و ناهى محسوب نمىشود ؛ همان گونه كه در كلام رسول خدا صلّى اللّه عليه و آله نقل شده است : « مروا بالمعروف و إن لم تفعلوه و انهوا عن المنكر و إن لم تجتنبوه كلّه ؛ امر به معروف و نهى از منكر كنيد هر چند خودتان به آن عمل نكرده باشيد و نهى از منكر كنيد هر چند از تمام منكرات اجتناب نكرده باشيد » . « 1 » ولى به يقين اگر گوينده ، پيش از ديگران به آن چه مىگويد عمل كند تأثير كلام او فوق العاده خواهد بود ؛ زيرا تأثير عميق سخن ، هنگامى است كه از دل برآيد ؛ در اين صورت ، لا جرم بر دل نشيند . هنگامى شنونده باور مىكند كه سخن گوينده از دل بر آمده كه آن را در اعمال وى مشاهده كند ؛ به همين دليل پيشوايان بزرگ دين ؛ پيغمبر اكرم و امامان معصوم‌عليهم السّلام و پويندگان آن‌ها هميشه از اين روش پيروى مىكردند ؛ در ميدان جنگ در صفوف نخست جاى مىگرفتند و در عبادت از همه بيش‌تر تلاش مىكردند تا آن جا كه قرآن مجيد گاه به پيغمبر اكرم صلّى اللّه عليه و آله هشدار مىدهد كه اين همه خود را براى عبادت به\r\n\r\n\r\n","description":"","footnote":"\r\n( 1 ) ميزان الحكمه ، جلد 6 ، حديث 12776 . اين سخن يك نكتهء روانى دارد و آن اين كه هرگاه انسان ديگران را به خوبىها دعوت كند و از بدىها باز دارد و خودش عمل نكند ، در پيش وجدان خويش شرمنده مىشود و اين شرمندگى او را به سوى نيكىها و پرهيز از بدىها دعوت مىكند .\r\n","page_name":" 538 ","page_number":538},
  {"content":"\r\n\r\nزحمت نيفكند :    « طه ما أَنْزَلْنا عَلَيْكَ الْقُرْآنَ لِتَشْقى »    « 1 » و امير مؤمنان على عليه السّلام در يكى از كلماتش مىفرمايد : « كنّا إذا احمرّ البأس اتّقينا برسول اللّه فلم يكن أحد منّا أقرب إلى العدوّ منه ؛ هرگاه آتش جنگ ، سخت شعله‌ور مىشد ما به رسول خدا پناه مىبرديم و در آن ساعت ، هيچ يك از ما به دشمن از او نزديك‌تر نبود » . « 2 » و مىدانيم اگر على عليه السّلام مردم را در اين خطبه و خطبه‌هاى ديگر دعوت به زهد در دنيا و بى اعتنايى به زرق و برق آن مىكند ، خود سر آمد زاهدان روزگار است و سراسر زندگانى او گواه و شاهد بر زهد بىمانند اوست .\r\nاگر پيشوايان كشورهاى اسلامى در اين مسير حركت داشتند يعنى خود و بستگان و اطرافيانشان پيش از ديگران به قوانين عمل مىكردند ، به يقين تأثير و نفوذ سخنانشان در توده‌هاى مردم بسيار زياد بود .\r\n* * *\r\n\r\n\r\n","description":"","footnote":"\r\n( 1 ) طه ، آيهء 1 - 2 .\r\n( 2 ) بخش دوّم كلمات قصار ، صفحهء 9 .\r\n","page_name":" 539 ","page_number":539},
  {"content":"\r\n . \r\n","description":"","footnote":"","page_name":" 540 ","page_number":540},
  {"content":"\r\n\r\n\r\nخطبهء 176 « 1 » و من خطبة له عليه السّلام و فيها يعظ و يبين فضل القرآن و ينهى عن البدعة\r\nاز خطبه‌هاى امام عليه السّلام است كه در آن مردم را موعظه مىكند و فضائل قرآن را بيان كرده از بدعت‌ها نهى مىنمايد .\r\n\r\nخطبه در يك نگاه\r\nاين خطبه از خطبه‌هاى مشروحى است كه از مسائل مهمّى پرده بر مىدارد و توصيه‌هايى مىكند كه امروز نيز تمام محتواى آن زنده و براى ما سازنده است .\r\n\r\n\r\n","description":"","footnote":"\r\n( 1 ) سند خطبه :\r\n« ابن ابى الحديد » در شرح نهج البلاغه‌اش و همچنين « ابن ميثم » در شرح خود مىنويسند كه اين خطبه از نخستين خطبه‌هايى است كه بعد از بيعت با آن حضرت و بعد از قتل عثمان ايراد فرمود . اين نشان مىدهد كه اين دو شارح نهج البلاغه آن را در منبعى غير از نهج البلاغه يافته‌اند ؛ زيرا مرحوم سيّد رضى اشاره به آن چه آن‌ها گفته‌اند ندارد . « زمخشرى » نيز در كتاب « ربيع الابرار » بخشى از اين خطبه را با تفاوت‌هاى متعدّدى نقل كرده است و بخش ديگرى از اين خطبه در چهار كتاب كه قبل از نهج البلاغه تأليف يافته ، بيان شده است ( كتاب كافى ؛ محاسن برقى ؛ امالى صدوق و تفسير عياشى ) ( مصادر نهج البلاغه ، جلد 2 ، صفحهء 430 ) .\r\n","page_name":" 541 ","page_number":541},
  {"content":"\r\n\r\nاين خطبه از هشت بخش تشكيل شده است :\r\nدر بخش اوّل ، مواعظ سودمندى بيان فرموده و مخصوصا بر اين نكته تأكيد مىكند كه جهنّم در لابه‌لاى شهوات و بهشت در مبارزه با شهوات نهفته شده است .\r\nدر بخش دوّم ، امام عليه السّلام اهمّيّت قرآن را با ذكر ريزه كارىهايى شرح مىدهد كه قلوب را بيش از پيش مشتاق آيات قرآن مىسازد .\r\nدر بخش سوّم ، تأكيد بر عمل به دستورات الهى و استقامت در كارها مىفرمايد .\r\nدر بخش چهارم ، بار ديگر زبان به موعظه و اندرز مىگشايد و مخصوصا بر موضوع مراقبت از زبان كه نخستين مرحلهء اصلاح خويشتن و جامعه است ، تأكيد مىفرمايد .\r\nدر بخش پنجم ، اهمّيّت حفظ اصالت تعليمات اسلام و مبارزه با هر گونه بدعت را بيان مىدارد .\r\nدر بخش ششم ، اهمّيت قرآن و ويژگىهاى آن بازگو مىفرمايد .\r\nدر بخش هفتم ، اقسام ظلم و ستم را بر خويشتن و ديگران شرح مىدهد .\r\nو در بخش هشتم ( آخرين بخش خطبه ) سخنى كوتاه و پر معنايى دربارهء اصلاح خويشتن بيان مىفرمايد .\r\n* * *\r\n\r\n","description":"","footnote":"","page_name":" 542 ","page_number":542},
  {"content":"\r\n\r\n\r\nبخش اوّل\r\nانتفعوا ببيان اللّه ، و اتّعظوا بمواعظ اللّه ، و اقبلوا نصيحة اللّه ، فإنّ اللّه قد أعذر إليكم بالجليّة ، و اتّخذ عليكم الحجّة ، و بيّن لكم محابّه من الأعمال ، و مكارهه منها ، لتتّبعوا هذه ، و تجتنبوا هذه ، فإنّ رسول اللّه - صلّى اللّه عليه و آله - كان يقول : « إنّ الجنّة حفّت بالمكاره ، و إنّ النّار حفّت بالشّهوات » .\r\nو اعلموا أنّه ما من طاعة اللّه شيء إلّا يأتي في كره ، و ما من معصية اللّه شيء إلّا يأتي في شهوة . فرحم اللّه امرا نزع عن شهوته ، و قمع هوى نفسه ، فإنّ هذه النّفس أبعد شيء منزعا و إنّها لا تزال تنزع إلى معصية في هوى .\r\n\r\nترجمه\r\n: از آن چه خداوند بيان فرموده ، بهره گيريد و از مواعظ و اندرزهاى او پند پذيريد و نصايح او را ( با جان و دل ) قبول كنيد ؛ چه اين كه خداوند با دليل‌هاى روشن ، راه عذر را به روى شما بسته و حجّت را تمام كرده است . اعمالى را كه دوست دارد و آن چه را ناخوش دارد براى شما تبيين نموده است تا از آن‌ها تبعيّت كنيد و از اين‌ها دورى گزينيد ؛ زيرا رسول خدا صلّى اللّه عليه و آله مىفرمود : بهشت در ميان ناراحتىها و دوزخ در ميان شهوات پيچيده شده است و بدانيد هيچ طاعتى نيست جز اين كه انسان آن را با ناراحتى انجام مىدهد و هيچ معصيتى نيست جز اين كه با شهوت ( و علاقه ) مرتكب آن مىشود . رحمت خدا بر كسى كه خود را از شهوات جدا سازد و هواى نفس را مهار كند ؛ چرا كه جلوگيرى از نفس سركش از مشكل‌ترين كارهاست و اين نفس ، همواره به گناه و هوا پرستى ميل دارد .\r\n\r\n","description":"","footnote":"","page_name":" 543 ","page_number":543},
  {"content":"\r\n\r\n\r\nشرح و تفسير بهشت در ناراحتىها و جهنم در شهوات پيچيده شده است\r\nامام عليه السّلام در آغاز اين خطبه مردم جهان را مخاطب ساخته ، مىفرمايد : « از آن چه خداوند بيان فرموده ، بهره گيريد و از مواعظ و اندرزهاى او پند پذيريد و نصايح او را ( با جان و دل ) قبول كنيد » ( انتفعوا ببيان اللّه ، و اتّعظوا بمواعظ اللّه ، و اقبلوا نصيحة اللّه ) .\r\nممكن است بگوييم كه هر سه جمله ، يك حقيقت را با عبارات مختلف بيان مىكند ؛ ولى اين احتمال نيز وجود دارد كه هر يك از اين جمله‌هاى سه گانه به مطلب تازه‌اى اشاره مىكند . در مرحله نخست ، مردم را به بهره‌گيرى از بيانات الهى دستور مىدهد كه اشاره به اوامر و نواهى است و در مرحله دوّم از مواعظ الهى يعنى تشويق و ترغيب‌ها و بشارت و انذارهايى كه انگيزه اطاعت و ترك عصيان است ، سخن مىگويد . بخش سوّم ، مرحلهء خير خواهى است كه مصالح و بركات اطاعت و ترك معصيت را - كه عايد مطيعان مىگردد - بيان مىكند ؛ به اين ترتيب ، مراحل سه گانه‌اى براى پيمودن مسير قرب الى اللّه بيان شده است .\r\nجالب توجّه اين كه در هر سه جمله ، واژهء اللّه تكرار شده ؛ در حالى كه ممكن بود در دو جمله از ضمير استفاده شود و اين براى بيان اهمّيّت مواعظ و نصايح الهى است كه مردم با شنيدن نام مبارك پروردگار ، به مواعظ و نصايح او اهمّيّت بيش‌ترى مىدهند .\r\nدر ادامهء اين سخن ، امام عليه السّلام به دليل و برهانى متوسّل مىشود و مىفرمايد : « چه اين كه خداوند با دليل‌هاى روشن ، راه عذر را به روى شما بسته و حجّت را تمام كرده است .\r\nاعمالى را كه دوست دارد و آن چه را از آن ناخوش دارد براى شما تبيين نموده است تا از آن‌ها تبعيّت كنيد و از اين‌ها دورى گزينيد » ( فإنّ اللّه قد أعذر إليكم بالجليّة ، و اتّخذ عليكم الحجّة ، و بيّن لكم محابّه « 1 » من الأعمال ، و مكارهه منها ، لتتّبعوا هذه ،\r\n\r\n\r\n","description":"","footnote":"\r\n( 1 ) « محابّ » جمع « محبّ » ( از مادهء حبّ ) به معناى محبوب و امر دوست داشتنى است .\r\n","page_name":" 544 ","page_number":544},
  {"content":"\r\n\r\nو تجتنبوا هذه ) .\r\nامام عليه السّلام به اين نكته اشاره مىكند كه سستى و كوتاهى در پذيرش مواعظ الهى و انجام دادن واجبات و ترك محرّمات با هيچ بهانه‌اى مقبول نيست ؛ چرا كه خداوند نسبت به همه اتمام حجّت كرده و راه قبح عقاب بلا بيان را با بيان روشن خود بسته است .\r\nسپس به پاسخ اشكالات مقدّرى مىپردازد ؛ مىفرمايد : « ( اگر مشاهده مىكنيد كه اطاعت امر و نهى خدا مشكلاتى دارد ، جاى تعجب نيست ) زيرا رسول خدا صلّى اللّه عليه و آله مىفرمود :\r\nبهشت در ميان ناراحتىها و دوزخ در ميان شهوات پيچيده شده » ( فإنّ رسول اللّه - صلّى اللّه عليه و آله - كان يقول : « إنّ الجنّة حفّت « 1 » بالمكاره ، و إنّ النّار حفّت بالشّهوات » ) .\r\nو در ادامهء اين سخن براى تأكيد و توضيح بيش‌تر كلام رسول خدا صلّى اللّه عليه و آله مىفرمايد :\r\n« بدانيد هيچ طاعتى نيست جز اين كه انسان آن را با ناراحتى انجام مىدهد و هيچ معصيتى نيست جز اين كه با شهوت ( و علاقه ) مرتكب آن مىشود ؛ رحمت خدا بر كسى كه خود را از شهوات جدا سازد و هواى نفس را مهار كند ؛ چرا كه جلوگيرى از نفس سركش از مشكل‌ترين كارهاست و اين نفس ، همواره به گناه و هوا پرستى ميل دارد » ( و اعلموا أنّه ما من طاعة اللّه شيء إلّا يأتي في كره ، و ما من معصية اللّه شيء إلّا يأتي في شهوة . فرحم اللّه امرا نزع « 2 » عن شهوته ، و قمع « 3 » هوى نفسه ،\r\n\r\n\r\n","description":"","footnote":"\r\n( 1 ) « حفّت » از مادهء « حف » ( بر وزن كف ) به معناى گرداگرد چيزى را گرفتن است .\r\n( 2 ) « نزع » از مادهء « نزع » ( بر وزن نبض ) است . اين ماده گاه با « الى » متعدى مىشود و گفته مىشود : « نزع اليه » يعنى به آن اشتياق پيدا كرد و گاه با « عن » متعدى مىشود و گفته مىشود : « نزع عنه » يعنى از اين كار خوددارى كرد و در عبارت مزبور در معناى دوّم استعمال شده و در جمله‌هاى بعد ( تنزع الى معصية ) به معناى اوّل به كار رفته است . ( اين ماده گاه بدون حرف جر متعدى مىشود و گفته مىشود : « نزع الشىء » يعنى آن را خراب و باطل كرد .\r\n( 3 ) « قمع » از مادهء « قمع » ( بر وزن منع ) به معناى بازداشتن و مقهور و سركوب كردن است .\r\n","page_name":" 545 ","page_number":545},
  {"content":"\r\n\r\nفإنّ هذه النّفس أبعد شيء منزعا و إنّها لا تزال تنزع إلى معصية في هوى ) .\r\nاين يك واقعيت است كه انسان در مسير اطاعت فرمان خدا اعم از عبادات و غير آن و نيز براى كسب فضايل اخلاقى و دفع رذايل ، بايد راه‌هاى پر پيچ و خمى را طى كند و از فراز و نشيب‌ها و گردنه‌هاى صعب العبور بگذرد و هر لحظه مراقب خطرهايى كه از چپ و راست او را تهديد مىكند باشد تا به سر منزل مقصود برسد ؛ ولى در مسير گناه ، نفس سركش‌گويى در جادهء صاف و بدون مانع و خالى از پيچ و خم با سراشيبى مطلوب حركت مىكند . همين است سرّ پاداش مطيعان و رمز كيفر عاصيان .\r\nدر حديث جالب و پر معنايى از پيغمبر اكرم صلّى اللّه عليه و آله مىخوانيم : « هنگامى كه خداوند ، بهشت را آفريد به جبرئيل دستور داد برو و به آن نگاهى بيفكن ! جبرئيل رفت و نظرى بر آن انداخت و عرضه داشت : خداوندا ! به عزت و جلالت ! هر كس اوصاف آن را بشنود ، حتما به سوى آن مىآيد و در آن وارد مىشود ؛ سپس خداوند آن را در لابه‌لاى ناراحتىها قرار داد و باز به جبرئيل دستور داد : برو به آن نگاه ديگرى بيفكن ! جبرئيل رفت و نظرى به آن انداخت و عرضه داشت : خداوندا ! من از اين مىترسم كه با اين وصف ، كسى به سراغ بهشت نرود و هنگامى كه دوزخ را آفريد به جبرئيل فرمود : برو و نگاهى به آن بيفكن .\r\nجبرئيل رفت و نگاهى به آن افكند و عرضه داشت : به عزّت و جلالت قسم هر كس اوصاف دوزخ را بشنود داخل آن نخواهد شد ؛ سپس خداوند آن را در لابه‌لاى شهوات قرار داد و به جبرئيل فرمود : برو نگاه ديگرى بر آن بيفكن ، جبرئيل نگاهى كرد و عرضه داشت : به عزت و جلالت سوگند ! من از اين مىترسم كه همه وارد دوزخ شوند » . « 1 »\r\n\r\nنكته آن‌ها كه به طاعات عشق مىورزند\r\nآن چه در اين عبارت از خطبهء مزبور نقل شد ، يك حكم غالبى است نه دايمى ؛ به\r\n\r\n\r\n","description":"","footnote":"\r\n( 1 ) سنن ابن داوود ، جلد 2 ، صفحهء 422 ( حديث 4744 ) و بحار الانوار ، جلد 68 ، صفحهء 72 .\r\n","page_name":" 546 ","page_number":546},
  {"content":"\r\n\r\nتعبير ديگر اكثر طاعات ، با مشكلاتى توأم است و غالب معاصى هوس انگيز و همراه با لذّات است .\r\nاين نكته نيز شايان دقت است كه اين حكم غالبى در مورد توده‌هاى مردم است و گر نه اولياء اللّه و پويندگان راه حق به جايى مىرسند كه از هر طاعتى لذت مىبرند و به آن عشق مىورزند و از هر گناهى نفرت دارند و ناراحت مىشوند ؛ همان گونه كه در روايتى از رسول خدا صلّى اللّه عليه و آله مىخوانيم : « أفضل النّاس من عشق العبادة فعانقها « 1 » ؛ برترين مردم كسى است كه عاشق عبادت باشد و آن را در آغوش گيرد » . و از آن جا كه مخاطبان امام عليه السّلام توده‌هاى مردمند ، نه فقط خاصان و مقربان درگاه خدا تعبير ياد شده به صورتى كه ملاحظه گرديد ذكر شده است .\r\nصدر خطبه نيز شاهد و گواه اين مطلب است . قرآن مجيد نيز دربارهء نماز و روزه مىگويد : «  « وَ إِنَّها لَكَبِيرَةٌ إِلَّا عَلَى الْخاشِعِينَ »  ؛ اين كار ( استعانت به نماز و روزه ) كار مشكلى است ، جز براى خاشعان » « 2 » .\r\nسؤال : در تفسير امر به معروف و نهى از منكر گفته مىشود معروف به معناى شناخته شده است ؛ زيرا نيكىها با روح انسان آشناست و منكر به معناى ناشناخته است ؛ چرا كه روح انسان با بدىها ناآشناست . آيا اين تفسير مشهور با آن چه در عبارت ياد شده نقل شده منافات ندارد ؟\r\nبا كمى دقت روشن مىشود منافاتى در ميان نيست ؛ زيرا شناخته بودن نيكىها و ناشناخته بودن بدىها از نظر درك كلى با جاذبه‌هاى گناه و دافعه‌هاى اطاعت منافاتى ندارد ؛ مثلا همهء ما از علم ، لذت مىبريم و از جهل متنفريم ؛ ولى تحصيل علم مشكلات زيادى دارد كه گاه افرادى از آن چشم مىپوشند و در تنبلى آسايشى است كه گاه افرادى به سوى آن جذب مىشوند .\r\n\r\n\r\n","description":"","footnote":"\r\n( 1 ) اصول كافى ، جلد 2 ، صفحهء 83 .\r\n( 2 ) بقره ، آيهء 45 .\r\n","page_name":" 547 ","page_number":547},
  {"content":"\r\n . \r\n","description":"","footnote":"","page_name":" 548 ","page_number":548},
  {"content":"\r\n\r\n\r\nبخش دوّم\r\nو اعلموا - عباد اللّه - أنّ المؤمن لا يصبح و لا يمسي إلّا و نفسه ظنون عنده ، فلا يزال زاريا عليها و مستزيدا لها . فكونوا كالسّابقين قبلكم ، و الماضين أمامكم . قوّضوا من الدّنيا تقويض الرّاحل ، و طووها طيّ المنازل .\r\n\r\nترجمه\r\n: بدانيد اى بندگان خدا كه انسان با ايمان ، صبح و شام بر او نمىگذرد مگر اين كه نزد خويش متهم است . پيوسته از خود عيب مىگيرد ( و خويشتن را نقد مىكند ) و براى خود طالب تكامل و فزونى است ؛ بنابر اين همچون پيشينيان و گذشتگان ( صالح ) خود باشيد كه قبل از شما بودند . آن‌ها شبيه مسافرى بودند كه عمودهاى خيمه را بر گرفته و طى طريق مىكند ( دنيا را گذرگاهى مىدانستند به سوى سراى جاودان ) .\r\n\r\nشرح و تفسير نقد خويشتن !\r\nامام عليه السّلام در اين بخش از خطبه ، درس مهم ديگرى به پويندگان راه حق و سالكان مسير قرب خداوند مىدهد ؛ مىفرمايد : « بدانيد اى بندگان خدا كه انسان با ايمان ، صبح و شام بر او نمىگذرد مگر اين كه نزد خويش متهم است . پيوسته از خود عيب مىگيرد ( و خويشتن را نقد مىكند ) و براى خود طالب تكامل و فزونى است » ( و اعلموا - عباد اللّه -\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nأنّ المؤمن لا يصبح و لا يمسي إلّا و نفسه ظنون « 1 » عنده ، فلا يزال زاريا « 2 » عليها و مستزيدا لها ) .\r\nمىدانيم يكى از حجاب‌ها و موانع راه تكامل انسان ، حبّ ذات است كه عيوبش را در نظرش زيبا و ضعف‌ها را نقاط قوّت نشان مىدهد ؛ بنابر اين اگر كسى مىخواهد راه پيشرفت و كمال را بپويد بايد نسبت به خويشتن بدبين باشد و همواره در برابر صفات و اعمال خويش بر كرسى نقد بنشيند تا پرده‌هاى حبّ ذات را كنار زند و واقعيت خويش را آن گونه كه هست ببيند . اين نكتهء مهمى است كه امام عليه السّلام در اين عبارت كوتاه ، طىّ سه جمله بيان فرموده است ؛ نخست مىگويد : نسبت به خويش بدگمان باش ؛ سپس مىفرمايد : خود را نقد كن ؛ و سرانجام مىافزايد : خود را به كمال مطلوب برسان .\r\nدر خطبهء همّام كه صد و ده درس اخلاقى را تشكيل مىدهد نيز به همين نكته اشاره شده ؛ مىفرمايد : « فهم لأنفسهم متّهمون ؛ پرهيزگاران كسانىاند كه خود را متهم مىسازند ( و از خوش‌بينىهاى بى جا در مورد صفات و افعال خويش اجتناب مىكنند ) .\r\nسپس امام عليه السّلام براى تشويق مخاطبان خود - يعنى همه انسان‌ها - به ترك دنيا پرستى ، الگويى از صالحان پيشين به آنان نشان مىدهد ؛ مىفرمايد : « همچون سابقين و گذشتگان ( صالح ) خود باشيد كه قبل از شما بودند . آن‌ها شبيه مسافرى بودند كه عمودهاى خيمه را بر گرفته و طى طريق مىكند ( دنيا را گذر گاهى مىبيند به سوى سراى\r\n\r\n\r\n","description":"","footnote":"\r\n( 1 ) « ظنون » صيغه مبالغه از مادهء « ظن » ( به معناى گمان ) است و معمولا در اين موارد به معناى گمان بد به كار مىرود ؛ بنابر اين ظنون در اين جا به معناى كسى است كه نسبت به خويش با چشم انتقاد مىنگرد و متهم مىسازد و مادهء « ظن » گاه به معناى چيز كم آمده ؛ بنابر اين ظنون به افراد ضعيف و بى دست و پا گفته مىشود و در خطبه ياد شده همان معناى اوّل قصد شده است .\r\n( 2 ) « زارى » به معناى عيب‌جو از مادهء « زرى » ( بر وزن زرع ) به معناى عيب جويى گرفته شده است .\r\n","page_name":" 550 ","page_number":550},
  {"content":"\r\n\r\nجاويدان ) » ( فكونوا كالسّابقين قبلكم ، و الماضين أمامكم . قوّضوا « 1 » من الدّنيا تفويض الرّاحل ، و طووها « 2 » طيّ المنازل ) .\r\n* * * \r\nچند نكتهء مهم\r\n1 - در اسلام ، همواره به حسن ظن دستور داده مىشود ؛ ولى چرا در اين جا امام عليه السّلام به بدگمانى دستور مىدهد ؟ دليلش روشن است ، حسن ظن بايد دربارهء ديگران باشد ؛ ولى دربارهء خود انسان كه به طور طبيعى حسن ظنّ افراطى وجود دارد تا آن جا كه نقطه‌هاى ضعف خود را قوّت ، و صفات زشت را گاهى فضايل اخلاق مىپندارد . به بد گمانى فرمان داده شده تا خويشتن دوستى افراطى تعديل گردد . بايد انسان به نقد خويش بنشيند و بدون اغماض ، اعمال و رفتار و اخلاق خود را بررسى كند تا راه كمال و پيشرفت به روى او گشوده شود ؛ درست مانند كسى كه از جادهء پر خطرى عبور مىكند ، هرگاه با ديدهء خوش بينى به همه چيز نگاه كند به يقين ، گرفتار حوادث دردناك مىشود و اگر با نگاه بدگمانى بنگرد با احتياط از لابه‌لاى خطرها مىگذرد و به سر منزل مقصود مىرسد .\r\nبايد توجّه داشت كه نقّادى از خويشتن ، هرگز با مسألهء اعتماد به نفس منافات ندارد .\r\nاعتماد به نفس مانند آن است كه انسان ، سرمايهء عظيمى در اختيار داشته باشد و از وجود اين سرمايه با خبر باشد ؛ اين مطلب مانع از آن نمىشود كه در به كارگيرى سرمايه در يك محيط پر خطر ، احتياطهاى لازم را فراموش كند .\r\n2 - امام عليه السّلام دو الگو فرا راه مخاطبان قرار داده : كسانى كه در گذشتهء دور مىزيسته‌اند ( كالسابقين قبلكم ) و كسانى كه در گذشتهء نزديك بوده‌اند ( و الماضين امامكم ) چرا كه\r\n\r\n\r\n","description":"","footnote":"\r\n( 1 ) « قوضوا » از مادهء « تقويض » به معناى ويران كردن ، در هم ريختن يا فرو كشيدن عمود خيمه است كه براى جمع كردن خيمه صورت مىگيرد .\r\n( 2 ) « طووها » از مادهء « طىّ » به معناى در نورديدن گرفته شده است .\r\n","page_name":" 551 ","page_number":551},
  {"content":"\r\n\r\nبررسى زندگى هر يك از اين دو گروه ، درس‌هاى آموزندهء خاصى دارد .\r\n3 - امام عليه السّلام در پايان اين عبارت دستور مىدهد كه نگرش شما به دنيا همچون كسى باشد كه عمود خيمه را پايين كشيده و بساط خيمه را جمع كرده و به سوى مقصد در حركت است و منازل ميان راه را يكى پس از ديگرى طى مىكند و هرگز دنيا را محلّ اقامت و استقرار نمىنگرد ؛ اتفاقا همهء مشكلات دنيا پرستان از همين جا سرچشمه مىگيرد كه مرگ را به كلّى فراموش مىكنند و زندگانى خود را در اين جهان ، عملا جاودان فرض مىكنند ؛ غافل از اين كه گاه با چشم خود مىبينيم چند ثانيهء كوتاه از يك زلزله يا يك سيلاب ، محصول صدها سال را بر باد مىدهد و يك منطقهء آباد ، چنان درهم مىريزد كه گويى هرگز ساكنانى در آن جا نبوده‌اند . « 1 »\r\n* * *\r\n\r\n\r\n","description":"","footnote":"\r\n( 1 ) هنگامى كه سطور ياد شده نوشته مىشد مردم كشور ما در سوك ده‌ها هزار قربانى زلزلهء شديدى كه در شهر بم و اطراف آن واقع شد به سر مىبردند . زلزله در 12 ثانيه ( آرى فقط در 12 ثانيه ! ) شهر آباد و سر سبز و خرّمى را به تلى از خاك تبديل كرد . گويى شهرى است كه هزاران سال بر آن مىگذرد و خاموش است . به يقين ، مىدانستيم دنيا بى اعتبار است اما تا اين حد نديده بوديم . ( 5 / 10 / 1382 شمسى ، مطابق با دوّم ذى القعدهء 1424 قمرى ) .\r\n","page_name":" 552 ","page_number":552},
  {"content":"\r\n\r\n\r\nبخش سوّم\r\nو اعلموا أنّ هذا القرآن هو النّاصح الّذي لا يغشّ ، و الهادي الّذي لا يضلّ ، و المحدّث الّذي لا يكذب . و ما جالس هذا القرآن أحد إلّا قام عنه بزيادة أو نقصان : زيادة في هدى ، أو نقصان من عمى . و اعلموا أنّه ليس على أحد بعد القرآن من فاقة ، و لا لأحد قبل القرآن من غنى ؛ فاستشفوه من أدوائكم ، و استعينوا به على لأوائكم ، فإنّ فيه شفاء من أكبر الدّاء : و هو الكفر و النّفاق ، و الغيّ و الضّلال ، فاسألوا اللّه به ، و توجّهوا إليه بحبّه ، و لا تسألوا به خلقه ، إنّه ما توجّه العباد إلى اللّه تعالى بمثله .\r\n\r\nترجمه\r\n: بدانيد اين قرآن ، پند دهنده‌اى است كه هرگز كسى را نمىفريبد و هدايتگرى است كه هيچ گاه گمراه نمىسازد و سخنگويى است كه هرگز دروغ نمىگويد . هيچ كس در كنار اين قرآن ننشسته جز اين كه از كنار آن با زياده يا نقصانى برخاسته ؛ زيادتى در هدايت يا نقصانى از كور دلى و جهالت . و بدانيد هيچ كس با داشتن قرآن ، فقر و بيچارگى ندارد و هيچ كس بدون آن غنا و بى نيازى نخواهد داشت . حال كه چنين است براى درمان بيمارىهاى خود از قرآن شفا بطلبيد و براى پيروزى بر شدايد و مشكلات از آن يارى بجوييد ؛ زيرا در قرآن شفاى سخت‌ترين بيمارىها يعنى كفر و نفاق و جهل و ضلالت است ، بنابر اين آن چه را مىخواهيد به وسيلهء قرآن از خدا بخواهيد و با محبّت قرآن به سوى خدا روى آوريد ، و هرگز به وسيلهء آن از مخلوقات او چيزى نخواهيد ؛ زيرا بندگان به چيزى مانند آن به خدا تقرّب نجسته‌اند .\r\n\r\n","description":"","footnote":"","page_name":" 553 ","page_number":553},
  {"content":"\r\n\r\n\r\nشرح و تفسير درمان دردهاى شما در قرآن است\r\nدر اين بخش ، امام عليه السّلام اهمّيّت قرآن مجيد را ، اين نسخه شفا بخش آسمانى و كتابى كه دروس انسانى در آن جمع است بيان مىكند و پنج وصف مهم در پنج جمله بيان مىدارد ، مىفرمايد : « بدانيد اين قرآن ، پند دهنده‌اى است كه هرگز كسى را نمىفريبد » ( و اعلموا أنّ هذا القرآن هو النّاصح الّذي لا يغشّ ) .\r\n« و هدايتگرى است كه هيچ گاه گمراه نمىسازد » ( و الهادي الّذي لا يضلّ ) .\r\n« و سخنگويى است كه هرگز دروغ نمىگويد » ( و المحدّث الّذي لا يكذب ) .\r\n« هيچ كس در كنار اين قرآن ننشسته جز اين كه از كنار آن با زياده يا نقصانى برخاسته ؛ زيادتى در هدايت يا نقصانى از كور دلى و جهالت » ( و ما جالس هذا القرآن أحد إلّا قام عنه بزيادة أو نقصان : زيادة في هدى ، أو نقصان من عمى ) .\r\n« و بدانيد هيچ‌كس با داشتن قرآن ، فقر و بيچارگى ندارد و هيچ كس بدون آن غنا و بىنيازى نخواهد داشت » ( و اعلموا أنّه ليس على أحد بعد القرآن من فاقة ، و لا لأحد قبل القرآن من غنى ) .\r\nدر جمله‌هاى اوّل و دوّم و سوّم مجموعا اشاره به اين حقيقت شده است كه يك راهنماى خوب و هدايتگر ، كسى است كه نه دروغ بگويد ، نه غشّ و خيانت كند و نه گرفتار گمراهى شود تا سبب انحراف ديگران گردد ؛ ممكن است كسى راه و چاه را به خوبى بشناسد ، اما به مخاطبان خود راست نگويد و يا آن‌ها را بفريبد و نيز ممكن است راستگو و دلسوز باشد ، اما راه را پيدا نكند ؛ در حالى كه قرآن چنين نيست ؛ وحى الهى است كه از علم بىپايان حق سرچشمه گرفته ؛ نه دروغى در آن راه دارد و نه غشّ و خيانتى ؛ چرا كه گويندهء اين كتاب ، خداوند است و خدا از همگان بىنياز و بر همگان مشفق است .\r\nبه همين دليل در ادامهء اين سخن دو نتيجهء مهم براى هدايت‌هاى قرآن ذكر كرده است : نخست اين كه همنشين‌هاى قرآن پيوسته در زياده و نقصانند : فزونى در هدايت و\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nكاستى در گمراهى ؛ و ديگر اين كه قرآن سرمايه‌اى است عظيم كه هر كس و هر جامعه‌اى از آن بهره گيرد و دستوراتش را به كار بندد ، نه گرفتار فقر معنوى مىشود و نه فقر مادّى ؛ و آن‌ها كه به آن پشت كنند گرفتار هر دو نوع فقر خواهند شد .\r\nالبتّه ممكن است كسانى باشند كه اصلا در زمرهء پيروان قرآن قرار نگيرند ؛ ولى اعمال آن‌ها هماهنگ با بخشى از تعليمات قرآن باشد ؛ مثلا دروغ نگويند و خيانت نكنند و به حقوق ديگران تجاوز ننمايند ، اين افراد نيز به همان مقدار شاهد موفقيّت و پيشرفت و پيروزى خواهند بود و اين همان چيزى است كه امام عليه السّلام در واپسين ساعات عمرش بيان فرمود : « اللّه اللّه في القرآن لا يسبقكم بالعمل به غيركم ؛ خدا را خدا را فراموش نكنيد در توجّه به قرآن ؛ نكند ديگران در عمل به آن بر شما پيشى گيرند » . « 1 » در اين كه منظور از « بعد القرآن » در جمله‌هاى ياد شده بعد از نزول قرآن است يا بعد از عمل به آن ؟ شارحان نهج البلاغه تفسيرهاى مختلفى دارند ؛ ولى صحيح معناى دوّم است ؛ چرا كه بر طرف كنندهء فقر معنوى و مادى ، عمل به قرآن است ؛ نه تنها نزول بدون عمل .\r\nدر ضمن ، از اين جمله به خوبى استفاده مىشود كه اگر مسلمين جهان گرفتار ضعف و ناتوانى يا فقر و پريشانى در جهات معنوى يا مادّىاند ، به جهت دورى از قرآن است ؛ همچون تشنه كامانى كه در كنار چشمهء آب زلالى نشسته‌اند و نالهء العطش آن‌ها به آسمان بلند است .\r\nسپس امام عليه السّلام با ذكر پنج جمله چنين نتيجه‌گيرى مىفرمايد : « حال كه چنين است براى درمان بيمارىهاى خود از قرآن شفا بطلبيد و براى پيروزى بر شدايد و مشكلات از آن يارى بجوييد ؛ چرا كه در قرآن شفاى سخت‌ترين بيمارىها يعنى كفر و نفاق و جهل و ضلالت است » ( فاستشفوه من أدوائكم ، و استعينوا به على لأوائكم « 2 » ، فإنّ فيه\r\n\r\n\r\n","description":"","footnote":"\r\n( 1 ) نهج البلاغه ، نامه 47 .\r\n( 2 ) « لأوى » از مادهء « لأى » ( بر وزن سعى ) به معناى تنگى و شدّت و محنت و ناراحتى و سختى طاقت فرسا گرفته شده است .\r\n","page_name":" 555 ","page_number":555},
  {"content":"\r\n\r\nشفاء من أكبر الدّاء : و هو الكفر و النّفاق ، و الغيّ « 1 » و الضّلال ) .\r\nبه اين ترتيب ، امام عليه السّلام قرآن را وسيلهء حلّ مشكلات و درمان بيمارىهاى اخلاقى و اجتماعى و معنوى مىشمرد و اصول اين بيمارى را در چهار چيز خلاصه مىكند : كفر ، نفاق ، جهل و ضلال ؛ زيرا قرآن ، نور ايمان و اخلاص بر دل مىپاشد و پرده‌هاى جهل و نادانى را پاره مىكند و انسان را از ضلالت و گمراهى رهايى مىبخشد . به يقين ، جامعهء آگاه و دانا و صاحب ايمان و اخلاص ، هرگز در نمىماند و گرفتار مشكلى نمىشود .\r\nو در ادامهء اين سخن در يك نتيجه‌گيرى ديگر مىفرمايد :\r\n« حال كه چنين است ، آن چه را مىخواهيد به وسيلهء قرآن از خدا بخواهيد و با محبّت قرآن به سوى خدا روى آوريد ، و هرگز به وسيلهء آن از مخلوقات او چيزى نخواهيد ؛ زيرا بندگان به چيزى مانند آن به خدا تقرّب نجسته‌اند » ( فاسألوا اللّه به ، و توجّهوا إليه بحبّه ، و لا تسألوا به خلقه ، إنّه ما توجّه العباد إلى اللّه تعالى بمثله ) .\r\nاز اين تعبير به خوبى استفاده مىشود كه قرآن ، بهترين وسيلهء نجات و مهم‌ترين سبب براى جلب عنايات الهى است .\r\nجملهء « و لا تسألوا به خلقه » اشاره به اين است كه قرآن را وسيلهء خودنمايى و جلب توجّه مردم و رسيدن به مقاصد دنيوى قرار ندهيد ؛ آن گونه كه از امام صادق عليه السّلام روايت شده است كه مىفرمايد : « إنّ من النّاس من يقرء القرآن ليقال فلان قارء و منهم من يقرء القرآن ليطلب به الدّنيا و لا خير في ذلك و منهم من يقرء القرآن لينتفع به في صلاته و ليله و نهاره ؛ ( قاريان قرآن سه دسته‌اند ) گروهى از مردم قرآن مىخوانند تا ( ديگران ) بگويند : فلان كس قارى قرآن است و گروهى قرآن مىخوانند تا به وسيله آن به منافع دنيوى برسند و در هيچ يك از اين‌ها خيرى نيست و گروهى ديگر\r\n\r\n\r\n","description":"","footnote":"\r\n( 1 ) « غىّ » به معناى كار جاهلانه و يا به تعبير راغب در مفردات به معناى جهل و نادانى است كه از اعتقاد فاسد سرچشمه مىگيرد .\r\n","page_name":" 556 ","page_number":556},
  {"content":"\r\n\r\nقرآن را در نمازها و شب و روز مىخوانند تا از آن بهرهء ( معنوى و الهى ) گيرند . » « 1 »\r\n\r\nنكته قرآن و درمان بيمارىها\r\nدرست است كه در احاديث متعددى از تأثير قرآن در شفاى بيمارىهاى جسمى نيز سخن به ميان آمده و از اين كلام بزرگ الهى دور نيست كه حتى مرده را زنده كند تا چه رسد به شفاى بيماران ، ولى آن چه در كلام مزبور مىخوانيم ، اشاره به درمان بيمارىهاى معنوى و اخلاقى است كه امام عليه السّلام انگشت بر چهار نوع از اين بيمارىها ( كفر ، نفاق ، جهل و گمراهى ) گذارده است . امام عليه السّلام در ادامه بر توسّل به قرآن و عشق و علاقهء به آن تأكيد مىفرمايد .\r\nاين نكته نيز روشن است كه منظور ، توسّل و عشق و محبّتى خالى از عمل نيست .\r\nآن چه مهم است و سبب درمان اين بيمارىهاى اخلاقى ، اجتماعى و اعتقادى مىشود ، آگاهى بر مضامين آيات و به كار بستن آن‌هاست ؛ همان گونه كه پيامبر اكرم صلّى اللّه عليه و آله از همين طريق ، عقب افتاده‌ترين جوامع بشرى را به يك جامعهء پيشرفته و نيرومند و سربلند مبدّل ساخت .\r\n* * *\r\n\r\n\r\n","description":"","footnote":"\r\n( 1 ) اصول كافى ، جلد 2 ، صفحهء 607 . ( باب من حفظ القرآن . . . ذيل حديث 1 ) .\r\n","page_name":" 557 ","page_number":557},
  {"content":"\r\n . \r\n","description":"","footnote":"","page_name":" 558 ","page_number":558},
  {"content":"\r\n\r\n\r\nبخش چهارم\r\nو اعلموا أنّه شافع مشفّع ، و قائل مصدّق ، و أنّه من شفع له القرآن يوم القيامة شفّع فيه ، و من محل به القرآن يوم القيامة صدّق عليه ، فإنّه ينادي مناد يوم القيامة : « ألا إنّ كلّ حارث مبتلى في حرثه و عاقبة عمله ، غير حرثة القرآن » . فكونوا من حرثته و أتباعه ، و استدلّوه على ربّكم ، و استنصحوه على أنفسكم ، و اتّهموا عليه آراءكم ، و استغشّوا فيه أهواءكم .\r\n\r\nترجمه\r\n: بدانيد قرآن ، شفاعت كننده‌اى است كه شفاعتش مورد قبول و گوينده‌اى است كه سخنش مقبول است . آن كس كه قرآن در روز قيامت براى او شفاعت كند مشمول شفاعت مىشود و آن كس كه قرآن در قيامت از وى شكايت كند گواهىاش بر ضد او پذيرفته خواهد شد ؛ چه اين كه روز قيامت ، منادى صدا مىزند : آگاه باشيد ! امروز هر كس گرفتار بذرى است كه افشانده و در گرو عاقبت اعمال خويش است ؛ جز آنان كه جز آنان كه بذر قرآن افشاندند . شما نيز از بذر افشانان قرآن و پيروان آن باشيد . پروردگارتان را با قرآن بشناسيد و خويشتن را با آن اندرز دهيد و در برابر قرآن ، آراى خود را متهم كنيد و خواسته‌هاى نفسانى خويش را در برابر آن نادرست بشماريد .\r\n* * *\r\n\r\n","description":"","footnote":"","page_name":" 559 ","page_number":559},
  {"content":"\r\n\r\n\r\nشرح و تفسير قرآن شفاعت كننده روز جزاست !\r\nاين بخش از خطبه ، همچنان دربارهء بركات و آثار قرآن سخن مىگويد ؛ با اين تفاوت كه در بخش پيشين ، سخن از بركات معنوى و مادى قرآن در اين دنيا بود و در اين بخش ، سخن از بركات آن در جهان آخرت است و به ويژه بر شفاعت قرآن ، تأكيد مىكند .\r\nمىفرمايد : « بدانيد قرآن ، شفاعت كننده‌اى است كه شفاعتش مورد قبول و گوينده‌اى است كه سخنش مقبول است . كس كه قرآن در روز قيامت براى او شفاعت كند مشمول شفاعت مىشود و آن كس كه قرآن در قيامت از وى شكايت كند گواهىاش بر ضد او پذيرفته خواهد شد » ( و اعلموا أنّه شافع مشفّع ، و قائل مصدّق ، و أنّه من شفع له القرآن يوم القيامة شفّع فيه ، و من محل « 1 » به القرآن يوم القيامة صدّق عليه ) .\r\nبه يقين ، شفاعت قرآن با زبان حال يا با زبان قال دربارهء كسانى است كه عامل به آن باشند و شكايت قرآن دربارهء كسانى است كه آن را پشت سر افكنند و نسبت به آن بى اطلاع باشند . سپس در توضيح بيش‌ترى مىفرمايد : « چرا كه روز قيامت ، منادى صدا مىزند : آگاه باشيد ! امروز هر كس گرفتار بذرى است كه افشانده و در گرو عاقبت اعمال خويش است ؛ جز آنان كه بذر قرآن افشاندند . شما نيز از بذر افشانان قرآن و پيروان آن باشيد » ( فإنّه ينادي مناد يوم القيامة : « ألا إنّ كلّ حارث « 2 » مبتلى في حرثه و عاقبة عمله ، غير حرثة القرآن » . فكونوا من حرثته و أتباعه ) .\r\nاين سخن اشاره به حديث معروف « الدنيا مزرعة الآخرة » است كه هر كسى در اين سرزمين ، بذرى مىافشاند ، محصول آن را روز قيامت درو مىكند . امام عليه السّلام مىفرمايد :\r\n\r\n\r\n","description":"","footnote":"\r\n( 1 ) « محل » از مادهء « محل » ( بر وزن نحل ) گرفته شده و معمولا به معناى شكايت كردن توأم با سعايت و عيبجويى مىآيد ؛ ولى در اين جا تنها به معناى شكايت آمده است .\r\n( 2 ) « حارث » به معناى كشاورز از مادهء « حرث » ( بر وزن غرس ) به معناى كشاورزى گرفته شده است .\r\n","page_name":" 560 ","page_number":560},
  {"content":"\r\n\r\nشما در اين مزرعه بذرهاى آيات قرآن را بپاشيد ؛ چرا كه تنها بذر مفيد و پر ثمر ، همين بذر است و ديگران گرفتار زيان و خسران‌اند . آن‌ها كه اعمالشان با تعليمات قرآن هماهنگ است ، بذرافشانان قرآنند و آن‌ها كه رفتارشان بر خلاف قرآن است ، از قرآن بيگانه و مبتلا و گرفتارند .\r\nدر پايان اين سخن ، امام عليه السّلام به اين حقيقت اشاره مىفرمايد كه بايد قرآن در همه چيز ، معيار و مقياس اصلى باشد ؛ مىفرمايد : « پروردگارتان را با قرآن بشناسيد و خويشتن را با آن اندرز دهيد ( و هرگاه نظر شما بر خلاف قرآن بود ) و در برابر قرآن ، آراى خود را متهم كنيد و خواسته‌هاى نفسانى خويش را در برابر آن نادرست بشماريد » ( و استدلّوه على ربّكم ، و استنصحوه على أنفسكم ، و اتّهموا عليه آراءكم ، و استغشّوا « 1 » فيه أهواءكم ) .\r\nامام عليه السّلام در اين چند جملهء كوتاه به سه نكتهء مهم اشاره مىفرمايد : نخست اين كه اعتقادات صحيح را بايد از قرآن گرفت ؛ ديگر اين كه اخلاق و رفتار مطلوب را از طريق قرآن كسب كرد و نكتهء سوّم اين كه قرآن بايد مقياس و معيار سنجش حق و باطل باشد .\r\nآن چه با قرآن هماهنگ است صحيح و با ارزش و آن چه مخالف آن است ، باطل و بى ارزش است .\r\nاين عبارت ، تأكيد ديگرى است بر بطلان تفسير به رأى و پيش داورىهاى تحميل شده بر مفاهيم قرآنى . در روايات متعددى مىخوانيم : « من فسرّ برأيه آية من كتاب اللّه فقد كفر ؛ كسى كه با ميل خود آيه‌اى از قرآن را تفسير كند به يقين كافر شده است » . « 2 » و در روايت ديگرى مىخوانيم كه خداوند مىفرمايد : « ما آمن بي من فسّر برأيه\r\n\r\n\r\n","description":"","footnote":"\r\n( 1 ) « استغشوا » از مادهء « غشّ » ( بر وزن حدّ ) به معناى فريب دادن ، تقلّب كردن و كارهاى ناخالص است و در تعبير مذكور ، مفهومش نادرست دانستن است .\r\n( 2 ) وسايل الشيعه ، جلد 18 ، صفحهء 39 .\r\n","page_name":" 561 ","page_number":561},
  {"content":"\r\n\r\nكلامي ؛ كسى كه سخن مرا با رأى خود تفسير كند به من ايمان نياورده است » . « 1 » شايان توجّه اين كه استدلال به وسيله قرآن براى شناخت پروردگار ، گاه از طريق دلايل توحيد - كه در سرتاسر قرآن نمايان است - صورت مىپذيرد و گاه از طريق خود قرآن كه چنين كتاب با عظمت و بىنظيرى از يك سو دليل نبوّت و از سوى ديگر نشانه‌اى از ذات پاك پروردگار است .\r\nو اين سخن دربارهء تمام معجزات ، صادق است ؛ به خصوص قرآن .\r\nتفاوت « آرا » و « اهوا » كه در عبارت مذكور آمده در اين است كه « آرا » اشاره به اعتقادات مخالف قرآن و « اهوا » اشاره به خواسته‌هاى نفسانى ضد آن است .\r\n* * *\r\n\r\n\r\n","description":"","footnote":"\r\n( 1 ) بحار الانوار ، جلد 89 ، صفحهء 107 .\r\n","page_name":" 562 ","page_number":562},
  {"content":"\r\n\r\n\r\nبخش پنجم\r\nالعمل العمل ، ثمّ النّهاية النّهاية ، و الإستقامة الإستقامة ، ثمّ الصّبر الصّبر ، و الورع الورع ! « إنّ لكم نهاية فانتهوا إلى نهايتكم » ، و إنّ لكم علما فاهتدوا بعلمكم ، و إنّ للإسلام غاية فانتهوا إلى غايته ، و اخرجوا إلى اللّه بما افترض عليكم من حقّه ، و بيّن لكم من وظائفه . أنا شاهد لكم ، و حجيج يوم القيامة عنكم .\r\n\r\nترجمه\r\n: عمل كنيد ، عمل كنيد ؛ سپس به پايان رسانيد ، به پايان رسانيد ، اعتدال ، اعتدال ؛ سپس شكيبايى ، شكيبايى ؛ و پارسايى ، پارسايى . ( بدانيد ) براى شما پايان و مقصدى است ؛ خود را به آن برسانيد و براى شما نشانه‌اى قرار داده شده ؛ به وسيلهء آن راه را پيدا كنيد و اسلام هدفى دارد به هدف آن برسيد . با انجام دادن فرايضى كه خدا بر شماست و وظايفى كه براى شما تبيين كرده ، حق او را ادا كنيد كه ( اگر چنين كنيد ) من مدافع شما در روز قيامت خواهم بود !\r\n\r\nشرح و تفسير با اين شرط من مدافع شما در قيامتم !\r\nبعد از بيان ويژگىها و اهمّيّت فوق العادهء قرآن مجيد در عبارت پيشين ، اين خطبه امام عليه السّلام در اين جا به بيان اين حقيقت مىپردازد كه هدف نهايى نزول قرآن ، عمل كردن\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nبه آن بوده است ؛ نه تنها تلاوت و قرائت ؛ مىفرمايد : « عمل كنيد ، عمل كنيد ؛ سپس به پايان رسانيد ، به پايان رسانيد ، اعتدال ، اعتدال ؛ سپس شكيبايى ، شكيبايى ؛ و پارسايى ، پارسايى » ( العمل العمل ، ثمّ النّهاية النّهاية ، و الإستقامة « 1 » الإستقامة ، ثمّ الصّبر الصّبر ، و الورع الورع ! ) .\r\nاين مراحل پنج گانه كه امام عليه السّلام در اين گفتار كوتاه بيان فرموده است ، در حقيقت عصارهء برنامه سير و سلوك الى اللّه و تكامل انسان مطرح شده است .\r\nنخست ، انسان بايد به سراغ برنامه‌هاى عملى برود ، سپس آن‌ها را نيمه كاره نگذارد و به انتها برساند و در ضمن ، مراقب باشد كه از راه راست منحرف نشود و بعد از آن در برابر هواى نفس و وسوسه‌هاى شيطان صبر و شكيبايى به خرج دهد و از اين مرحله نيز فراتر برود ؛ ورع و پارسايى در برابر شبهات نيز به كار بندد و به اين ترتيب به سر منزل مقصود برسد .\r\nبعضى از شارحان نهج البلاغه گفته‌اند : در جمله‌هاى پنج گانه ياد شده دوّمى و چهارمى با ثم عطف شده و سوّمى و پنجمى با واو ؛ به دليل اين كه رسيدن به نهايت مقصود بعد از عمل ممكن مىشود و از آن جا كه استقامت و اعتدال ، كيفيّت عمل است با « واو » عطف شده و چون صبر در برابر معصيت است و آن چه قبل از آن آمده درباره اطاعت است به « ثمّ » عطف شده و از آن جا كه صبر و ورع همراه يكديگرند با « واو » عطف شده است . « 2 » البتّه تفسيرهاى ديگرى هم براى تعبيرات فوق ذكر شده يا ممكن است ذكر شود . در ادامهء اين سخن به هدف‌دار بودن برنامه‌هاى پنج گانه ذكر شده و نشانهء وصول به اين\r\n\r\n\r\n","description":"","footnote":"\r\n( 1 ) « الاستقامة » به معناى ملازم طريق مستقيم بودن و ثبات بر مسير صحيح است و بعضى ارباب لغت آن را به معناى اعتدال تفسير كرده‌اند كه هر دو به يك معنا بازگشت مىكند و گاه به معناى استوار و پا بر جا بودن نيز آمده است كه در جملهء مزبور هر دو احتمال وجود دارد و جمع ميان اين دو نيز مانعى ندارد .\r\n( 2 ) شرح نهج البلاغه ، علامه خويى ، جلد 10 ، صفحهء 204 .\r\n","page_name":" 564 ","page_number":564},
  {"content":"\r\n\r\nهدف اشاره كرده ، مىفرمايد : « براى شما پايان و مقصدى است ؛ خود را به آن برسانيد و براى شما نشانه‌اى قرار داده شده ؛ به وسيلهء آن راه را پيدا كنيد و اسلام هدفى دارد به هدف آن برسيد » ( « إنّ لكم نهاية فانتهوا إلى نهايتكم » ، و إنّ لكم علما فاهتدوا بعلمكم ، و إنّ للإسلام غاية فانتهوا إلى غايته ) .\r\nامام عليه السّلام در اين عبارت به نكتهء مهمى اشاره مىكند و آن هدفدار بودن زندگى انسان و همچنين هدفمند بودن برنامه‌هاى دينى است . خداوند ما را بيهوده نيافريد و برنامه‌هاى تشريعى الهى يقينا مقصد مهمى را دنبال مىكند و آن ، سعادت انسان در دنيا و آخرت است .\r\nامام عليه السّلام مىفرمايد : بكوشيد تا به اين هدف نايل شويد . مبادا در ميان راه غافل شويد و توقف كنيد و به سر منزل مقصود نرسيد ؛ چه اين كه نشانه‌هاى راه ، روشن و برنامه‌ها حساب شده است .\r\nمنظور از « علم » ( نشانه ) يا اشاره به وجود مبارك خود آن حضرت و انبيا و اوليا در هر عصر و زمان است كه راه را به همگان نشان مىدهند و يا منظور ، قرآن مجيد و به تعبيرى ديگر كتاب و سنّت است و يا همه اينها .\r\nو در پايان اين قطعه به صورت يك نتيجه‌گيرى روشن مىفرمايد : « با انجام دادن فرايضى كه خدا بر شماست و وظايفى كه براى شما تبيين كرده ، حق او را ادا كنيد كه ( اگر چنين كنيد ) من مدافع شما در روز قيامت خواهم بود ! » ( و اخرجوا « 1 » إلى اللّه بما افترض عليكم من حقّه ، و بيّن لكم من وظائفه . أنا شاهد لكم ، و حجيج « 2 » يوم القيامة عنكم ) .\r\n\r\n\r\n","description":"","footnote":"\r\n( 1 ) « اخرجوا » از مادهء « خروج » به معناى بيرون رفتن است و از آن جا كه اداى حق انسان را از زير بار مسئوليت خارج مىكند اين واژه ، هنگامى كه با « من » متعدى شود به معناى اداى حق آمده است .\r\n( 2 ) « حجيج » از مادهء « حج » به معناى غلبه كردن آمده است و « حجيج » به كسى مىگويند كه با دليل و برهان بر طرف مقابل غالب آيد .\r\n","page_name":" 565 ","page_number":565},
  {"content":"\r\n\r\nمنظور از « شاهد » اين است كه امام عليه السّلام در قيامت بر اعمال نيك و اداى حقوق الهى و استقامت آن‌ها در راه هدف و صبر و ورع و تقوا گواهى مىدهد و منظور از « حجيج » اين است كه در پاسخ سؤالاتى كه فرشتگان الهى در دادگاه عدل خدا مطرح مىكنند من از طرف شما جوابگو خواهم بود ! اين تعبيرات برگرفته از قرآن مجيد است كه مىفرمايد : «  « يَوْمَ نَدْعُوا كُلَّ أُناسٍ بِإِمامِهِمْ »  ؛ روز قيامت هر گروهى را با امام و رهبرشان فرا مىخوانيم « 1 » و دربارهء پيامبر اكرم صلّى اللّه عليه و آله در جاى ديگر مىخوانيم : «  « وَ جِئْنا بِكَ شَهِيداً عَلى هؤُلاءِ »  ؛ در قيامت تو را گواه بر پيامبران قرار خواهيم داد » . « 2 »\r\n* * *\r\n\r\n\r\n","description":"","footnote":"\r\n( 1 ) اسراء ، آيهء 71 .\r\n( 2 ) نحل ، آيهء 89 .\r\n","page_name":" 566 ","page_number":566},
  {"content":"\r\n\r\n\r\nبخش ششم\r\nألا و إنّ القدر السّابق قد وقع ، و القضاء الماضي قد تورّد ؛ و إنّي متكلّم بعدة اللّه و حجّته . قال اللّه تعالى :  « إِنَّ الَّذِينَ قالُوا رَبُّنَا اللَّهُ ثُمَّ اسْتَقامُوا تَتَنَزَّلُ عَلَيْهِمُ الْمَلائِكَةُ أَلَّا تَخافُوا وَ لا تَحْزَنُوا وَ أَبْشِرُوا بِالْجَنَّةِ الَّتِي كُنْتُمْ تُوعَدُونَ »  ، و قد قلتم : ربّنا اللّه ، فاستقيموا على كتابه ، و على منهاج أمره ، و على الطّريقة الصّالحة من عبادته ثمّ لا تمرقوا منها ، و لا تبتدعوا فيها ، و لا تخالفوا عنها . فإنّ أهل المروق منقطع بهم عند اللّه يوم القيامة .\r\n\r\nترجمه\r\n: آگاه باشيد ! مقدّرات پيشين به وقوع پيوست و قضاى ( الهى ) انجام يافت ( و سرانجام خلافت به اهلش رسيد ) و من به اتكاى وعده‌هاى الهى و با دليل و حجت او سخن مىگويم . خداوند مىفرمايد : كسانى كه گفتند : پروردگار ما خدا است ، سپس در مسير مستقيم ، ثابت ماندند ، فرشتگان الهى بر آن‌ها نازل مىشوند ( و به آن‌ها مىگويند : ) نترسيد ، اندوهگين مباشيد و بشارت باد بر شما به آن بهشتى كه به شما وعده داده مىشد . شما گفته‌ايد : پروردگار ما خداست ؛ بنابر اين بايد بر طريقهء كتاب او و راه روشن فرمانش و مسير درست عبادتش مستقيم و ثابت بمانيد . سپس از اين مسير روشن خارج نشويد و در آن بدعتى نگذاريد و از آن منحرف نگرديد ؛ چه اين كه آنان كه خارج شوند در قيامت در پيشگاه خدا وا مىمانند و به سر منزل مقصود نمىرسند .\r\n\r\n","description":"","footnote":"","page_name":" 567 ","page_number":567},
  {"content":"\r\n\r\n\r\nشرح و تفسير\r\nدر آغاز اين بخش از خطبه ، امام عليه السّلام اشاره سربسته‌اى به حوادث گذشته مىكند و مىفرمايد : « آگاه باشيد ! مقدّرات پيشين به وقوع پيوست و قضاى ( الهى ) انجام يافت ( و سرانجام خلافت به اهلش رسيد ) » ( ألا و إنّ القدر السّابق قد وقع ، و القضاء الماضي قد تورّد « 1 » ) .\r\nدر اين كه منظور از « قضا » و « قدر » در اين عبارت چيست ؟ شارحان نهج البلاغه احتمالات گوناگونى داده‌اند ؛ ولى با توجّه به بيانات آن حضرت كه بعد از اين نقل شده ، بعيد نيست كه اشاره به مسائل مربوط به زمامدارى آن حضرت - كه در سخنان پيامبر صلّى اللّه عليه و آله پيش بينى شده بود و قيام گروهى از پيمان شكنان و مفسدان بر ضد آن حضرت - باشد .\r\nروشن است منظور از قضا و قدر - همان گونه كه در شرح اين موضوع در جاى خود گفته‌ايم - اجبار بندگان و سلب اختيار از آن‌ها نيست ؛ بلكه آثار افعال اختيارى بشر نيز نوعى قضا و قدر است ؛ مثلا خداوند ، مقدر ساخته آن‌ها كه سخت كوش و با استقامت‌اند در زندگى پيروز شوند و افراد تنبل و واداده‌اند عقب بمانند ؛ گرچه اين امور به اختيار انسان قرار مىگيرد ، ولى خداوند مسبب الاسباب آثارى براى آن قرار داده كه قضا و قدر آن محسوب مىشود ؛ البتّه قضا و قدرهاى الزامى نيز هست كه در خارج محدوده افعال انسانى است . « 2 » سپس وظيفه مردم را نسبت به آينده بيان كرده ، مىفرمايد : « من به اتكاى وعده‌هاى الهى و با دليل و حجت او سخن مىگويم . خداوند مىفرمايد : كسانى كه گفتند : پروردگار ما خداست ، سپس در مسير مستقيم ، ثابت ماندند ، فرشتگان الهى بر آن‌ها نازل مىشوند ( و به آن‌ها مىگويند : ) نترسيد ، اندوهگين مباشيد و بشارت باد بر شما به آن بهشتى كه به\r\n\r\n\r\n","description":"","footnote":"\r\n( 1 ) « تورّد » از مادهء « ورود » به معناى داخل شدن گرفته شده و واژهء « تورد » در مواردى به كار مىرود كه چيزى به تدريج وارد شود .\r\n( 2 ) شرح بيش‌تر را ذيل آيات قضا و قدر در تفسير نمونه ، جلد 23 ، ذيل آيهء 49 سورهء قمر و كتاب « انگيزهء پيدايش مذهب » بخوانيد .\r\n","page_name":" 568 ","page_number":568},
  {"content":"\r\n\r\nشما وعده داده مىشد » ( و إنّي متكلّم بعدة اللّه و حجّته . قال اللّه تعالى :  « إِنَّ الَّذِينَ قالُوا رَبُّنَا اللَّهُ ثُمَّ اسْتَقامُوا تَتَنَزَّلُ عَلَيْهِمُ الْمَلائِكَةُ أَلَّا تَخافُوا وَ لا تَحْزَنُوا وَ أَبْشِرُوا بِالْجَنَّةِ الَّتِي كُنْتُمْ تُوعَدُونَ »  ) .\r\nآن گاه در يك نتيجه‌گيرى روشن مىفرمايد : « شما گفته‌ايد : پروردگار ما خدا است ؛ « ولى ادامهء آيه را فراموش نكنيد ) بايد بر طريقهء كتاب او و راه روشن فرمان‌هايش و مسير درست عبادتش مستقيم و ثابت بمانيد » ( و قد قلتم : ربّنا اللّه ، فاستقيموا على كتابه ، و على منهاج أمره ، و على الطّريقة الصّالحة من عبادته ) .\r\nاشاره به اين كه گفتار بى عمل ، كسى را به جايى نمىرساند و سبب ورود در بهشت و سعادت جاويدان نمىشود ؛ حال كه اظهار ايمان كرده‌ايد ، وارد ميدان عمل شويد تا مشمول وعده‌هاى الهى در آيات مذكور شويد .\r\nجمله‌هاى سه گانهء « فاستقيموا على كتابه . . . » ممكن است اشاره به اعتقاد خالص در اصول دين و اطاعت اوامر در فروع و اخلاق صالح در روحيات باشد و تا مؤمنان در اين سه مرحله كار نكنند مشمول وعده‌هاى الهى در آيه ياد شده نخواهند شد .\r\nآن گاه خطرهاى طرق انحرافى را كه در كمين پويندگان اين راه است بيان مىفرمايد :\r\n« از اين مسير روشن خارج نشويد و در آن بدعتى نگذاريد و از آن منحرف نگرديد ؛ زيرا آنها كه خارج شوند در قيامت در پيشگاه خدا وا مىمانند و به سر منزل مقصود نمىرسند » ( ثمّ لا تمرقوا « 1 » منها ، و لا تبتدعوا فيها ، و لا تخالفوا عنها . فإنّ أهل المروق منقطع « 2 » بهم عند اللّه يوم القيامة .\r\nامام عليه السّلام در اين عبارت به سه گروه از منحرفان اشاره كرده ، هشدار مىدهد قدم در راه آن‌ها نگذاريد :\r\n\r\n\r\n","description":"","footnote":"\r\n( 1 ) « مروق » در اصل به معناى گذشتن تير از هدف است و مارقين به گروهى مانند خوارج اطلاق شده كه آن‌ها چنان افراطى بودند كه از دايرهء دين گذشتند و به بيراهه افتادند .\r\n( 2 ) « منقطع بهم » به معناى كسانى است كه زاد و توشه آن‌ها تمام شده يا مركب‌شان از كار افتاده و در وسط راه مانده و به مقصد نرسيده‌اند .\r\n","page_name":" 569 ","page_number":569},
  {"content":"\r\n\r\nنخست گروهى كه از دين به سرعت خارج شدند ؛ تصوّر مىكنند دين دارند ؛ در حالى كه فاصلهء آن‌ها از دين واقعى و خالص بسيار زياد است ؛ همچون خوارج نهروان كه در تاريخ و بر اساس روايات به « مارقين » شهرت يافتند ؛ تعبّد و پاىبندى آن‌ها به ظاهر دين چنان بود كه افراد ناآگاه آنان را از دين‌داران جدّى مىپنداشتند ؛ در حالى كه از دين فقط به ظاهر و پوسته‌اى قناعت كرده بودند و از حقيقت اسلام بيگانه بودند .\r\nدوّم گروه بدعت گذارانند كه دين را مطابق سليقهء خود تغيير مىدهند و در واقع ، فكر ناقص و هواى نفس خويش را بر احكام الهى مقدّم مىدارند كه نمونه‌هاى آن در عصر خلفا كم نبود .\r\nسوّم ، گروهىاند كه آگاهانه با احكام خدا به مخالفت بر مىخيزند و آن چه را با منافع زودگذرشان سازگار نيست به راحتى كنار مىگذارند . جملهء معروف معاويه به مردم كوفه به هنگامى كه فاتحانه وارد كوفه شد و گفت : « به خدا سوگند ! با شما پيكار نكردم تا نماز بخوانيد و روزه بگيريد و حجّ بجا آوريد و زكات دهيد . شما اين كارها را انجام مىدهيد ؛ من فقط براى اين با شما پيكار كردم كه بر شما حكومت كنم ( و طبق روايتى بر گردن شما سوار شوم ) » « 1 » نمونهء روشنى از آن است .\r\nمسلّما كسانى كه در اين راه‌هاى انحرافى گام نگذارند و گرفتار وسوسه‌هاى شيطان و هواى نفس نشوند كسانىاند كه « ربنا اللّه » گفته‌اند و در طريق مستقيم ، گام نهادند و فرشتگان پروردگار بر آن‌ها نازل مىشوند و به آن‌ها بشارت بهشت مىدهند .\r\n* * *\r\n\r\n\r\n","description":"","footnote":"\r\n( 1 ) اين سخن را بسيارى از مورخان و محدثان در كتاب‌هاى خود نقل كرده‌اند ؛ از جمله در مصنّف ابن ابى شيبه ( جلد 7 ، صفحهء 251 ) و تاريخ دمشق ( جلد 52 ، صفحهء 380 ) و البداية و النهاية ابن كثير ( جلد 8 ، صفحهء 14 ) و شرح نهج البلاغهء ابن ابى الحديد ( جلد 16 ، صفحهء 15 ) نقل شده است و در ذيل بعضى از اين نقل‌ها آمده است كه با صراحت گفت : من هر شرطى را با هر كس كرده‌ام زير پاى خود قرار داده‌ام ( اشاره به اين كه به شرايط صلح با امام حسن عليه السّلام پاى بند نيستم ) .\r\n","page_name":" 570 ","page_number":570},
  {"content":"\r\n\r\n\r\nنكته استقامت در مسير ولايت\r\nدر بعضى از روايات در تفسير جملهء  « ثُمَّ اسْتَقامُوا »  ( برگرفته از آيهء 30 سورهء فصلت ) آمده است كه اين جمله اشاره به ولايت است . امام على بن موسى الرضا عليه السّلام در پاسخ كسى كه از تفسير استقامت در آيهء ياد شده سؤال كرده بود ، فرمود : « هى و اللّه ما أنتم عليه ؛ منظور از استقامت به خدا سوگند ! همان چيزى است كه شما داريد » . « 1 » البتّه استقامت و ثبات بر جادهء مستقيم در دين ، مفهوم گسترده‌اى دارد كه يك مصداق بارز آن ولايت اهل بيت است .\r\nسؤال : بشارتى را كه فرشتگان به مؤمنان ثابت قدم مىدهند آيا در لحظهء مرگ است يا در زمان زندگى در اين دنيا يا در قيامت ؟ آيا اين بشارت براى مؤمنان احساس مىشود يا خير ؟\r\nپاسخ : بى شك ، فرشتگان - طبق صريح آيات قرآن - در لحظات حساس در همين زندگى دنيا به يارى مؤمنان شتافتند ؛ براى نمونه در جنگ بدر و احزاب « 2 » ؛ البتّه مؤمنان آن‌ها را نديدند ؛ ولى امدادهاى غيبى آن‌ها را در جهت پيروزى در ميدان جنگ مشاهده كردند .\r\nاز روايات استفاده مىشود كه بشارت فرشتگان كه در آيهء ياد شده ( آيهء 31 سورهء فصلت ) به آن اشاره شده ، مربوط به لحظهء مرگ يا صحنهء محشر است و جملهء  نحن أولياؤكم فى الحياة الدّنيا  به صورت : « و نحن كنّا أولياؤكم في الحياة الدّنيا » تفسير شده ؛ يعنى ما در زندگى دنيا يار و ياور شما بوديم و در لحظهء احتضار و قيامت شما را يارى خواهيم كرد .\r\nدر تفسير مجمع البيان از امام صادق عليه السّلام چنين نقل شده : « ألّا تخافوا ما تقدمون\r\n\r\n\r\n","description":"","footnote":"\r\n( 1 ) مجمع البيان ، ذيل آيهء محل بحث .\r\n( 2 ) آل عمران ، آيهء 124 ؛ احزاب ، آيهء 9 .\r\n","page_name":" 571 ","page_number":571},
  {"content":"\r\n\r\nعليه و لا تحزنوا ما خلّفتم و أبشروا بالجنّة الّتي كنتم توعدون في الدّنيا ؛ فرشتگان ( در لحظهء مرگ ) به آن‌ها مىگويند : « از آن چه در پيش رو داريد نترسيد و نسبت به آن چه در دنيا پشت سر گذاشتيد غمگين نباشيد . بشارت به شما به آن بهشتى كه در دنيا به شما وعده داده مىشد » . « 1 »\r\n* * *\r\n\r\n\r\n","description":"","footnote":"\r\n( 1 ) مجمع البيان ، ذيل آيهء مورد بحث .\r\n","page_name":" 572 ","page_number":572},
  {"content":"\r\n\r\n\r\nبخش هفتم\r\nثمّ إيّاكم و تهزيع الأخلاق و تصريفها ، و اجعلوا اللّسان واحدا ، و ليخزن الرّجل لسانه ، فإنّ هذا اللّسان جموح بصاحبه . و اللّه ما أرى عبدا يتّقي تقوى تنفعه حتّى يخزن لسانه . و إنّ لسان المؤمن من وراء قلبه ، و إنّ قلب المنافق من وراء لسانه : لأنّ المؤمن إذا أراد أن يتكلّم بكلام تدبّره في نفسه ، فإن كان خيرا أبداه ، و إن كان شرّا واراه . و إنّ المنافق يتكلّم بما أتى على لسانه لا يدري ماذا له ، و ماذا عليه . و لقد قال رسول اللّه - صلّى اللّه عليه و آله - : « لا يستقيم إيمان عبد حتّى يستقيم قلبه . و لا يستقيم قلبه حتّى يستقيم لسانه » . فمن استطاع منكم أن يلقى اللّه تعالى و هو نقيّ الرّاحة من دماء المسلمين و أموالهم ، سليم اللّسان من أعراضهم ، فليفعل .\r\n\r\nترجمه\r\n: سپس بر حذر باشيد از درهم شكستن فضايل اخلاقى و دگرگون ساختن آن . يك زبان باشيد ( و هميشه حق بگوييد ) انسان بايد زبان خود را نگه دارد ؛ زيرا اين زبان ، سركش است و صاحبش را به هلاكت مىافكند . به خدا سوگند ! باور نمىكنم بنده‌اى كه زبانش را حفظ نكند ، به درجه‌اى از تقوا برسد كه به حالش سودمند گردد ، ( بدانيد ، ) زبان مؤمن ، پشت قلب او قرار دارد و قلب منافق ، پشت زبان اوست ؛ چون مؤمن هرگاه بخواهد سخنى بگويد نخست مىانديشد ؛ اگر خير بود اظهار مىكند و اگر شرّ بود آن را پنهان مىسازد ؛ ولى منافق آن چه بر زبانش جارى مىشود مىگويد ؛ در حالى كه نمىداند كدام به سود\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nاوست و كدام به زيان او . رسول خدا صلّى اللّه عليه و آله فرمود : ايمان هيچ بنده‌اى صاف و استوار نخواهد شد تا قلبش صاف شود و هيچ گاه قلبش صاف و استوار نخواهد شد تا زبانش چنين گردد .\r\nهر كس از شما بتواند خدا را در حالى ملاقات كند كه دستش از خون و اموال مسلمانان پاك باشد و زبانش از تعدى بر آبروى آنان سالم بماند ، بايد چنين كند ( كه نجات در آن است ) .\r\n* * * \r\nشرح و تفسير فرق مؤمن و منافق در اصلاح زبان است\r\nامام عليه السّلام در اين بخش از خطبه مسائل مهمى در رابطه با تهذيب اخلاق و پاكسازى روح و جان از رذايل اخلاقى را بيان مىفرمايد و به نكات بسيار مهمى كه كليد اصلاح اخلاق است ، اشاره مىكند ؛ نخست مىفرمايد : « سپس بر حذر باشيد از در هم شكستن فضايل اخلاقى و دگرگون ساختن آن » ( ثمّ إيّاكم و تهزيع الأخلاق و تصريفها « 1 » ) .\r\nبا توجّه به اين كه « تهزيع » از مادّهء « هزع » ( بر وزن نظم ) به معناى درهم شكستن گرفته شده ، گويى امام عليه السّلام فضايل اخلاقى را همچون بناى استوار يا گوهرى شاهوار مىشمرد كه انحراف از آن به منزلهء تخريب و در هم شكستن و دگرگون ساختن آن است ؛ بنايى كه اگر در هم شكسته شد ، مايهء بدبختى و درماندگى است و گوهرى كه اگر در هم بشكند ارزش خود را به كلّى از دست مىدهد . نه تنها افراد بلكه جوامع بشرى هرگاه فضايل اخلاقى را از دست دهند رو به تباهى و نابودى و انقراض مىروند :\r\n اقوام روزگار به اخلاق زنده‌اند * قومى كه گشت فاقد اخلاق ، مردنى است \r\nآن گاه انگشت روى يكى از مهم‌ترين مسائل اخلاقى مىگذارد كه بدون آن ، كسى در مسير تهذيب نفس مىتواند گام بردارد و آن اصلاح زبان است و در اين زمينه چند دستور\r\n\r\n\r\n","description":"","footnote":"\r\n( 1 ) « تصريف » به معناى تغيير دادن و دگرگون ساختن است .\r\n","page_name":" 574 ","page_number":574},
  {"content":"\r\n\r\nمهم مىدهد ؛ نخست مىفرمايد : « يك زبان باشيد » ( و اجعلوا اللّسان واحدا ) .\r\nاين تعبير در مقابل تعبير « ذو اللسانين » ( افراد دو زبان ) است كه اشاره به منافقان مىباشد ، در حضور فرد چيزى مىگويند و در غياب او چيز ديگر ؛ هنگامى كه مؤمنان را ملاقات مىكنند مىگويند ما ايمان آورده‌ايم ؛ ولى موقعى كه جلسات خصوصى با شيطان صفتان تشكيل مىدهند مىگويند ما با شماييم ، ما اين‌ها را مسخره مىكنيم ؛  « وَ إِذا خَلَوْا إِلى شَياطِينِهِمْ قالُوا إِنَّا مَعَكُمْ إِنَّما نَحْنُ مُسْتَهْزِؤُنَ »  « 1 » .\r\nبديهى است در جامعه‌اى كه افراد دو چهره و دو زبان و منافق و بىبهره از صداقت نفوذ كنند ، اعتماد و محبّت و همدلى كه مهم‌ترين سرمايهء زندگى اجتماعى است بر باد مىرود و محيط زندگى به جهنّم سوزانى تبديل مىشود كه همه با بدبينى به يكديگر مىنگرند و همه از هم وحشت دارند .\r\nدر دوّمين دستور مىفرمايد : « انسان بايد زبان خود را نگه دارد ؛ زيرا اين زبان ، سركش است و صاحبش را به هلاكت مىافكند » ( و ليحزن الرّجل لسانه ، فإنّ هذا اللّسان جموح « 2 » بصاحبه ) .\r\nتشبيه زبان به يك مركب سركش ، تشبيه جالب و عجيبى است ؛ چرا كه زبان ، ساده‌ترين عضوى است كه در اختيار انسان است و به آسانى آن را به گردش در مىآورد ؛ ولى گاه هواى نفس و وساوس شيطانى آن چنان بر انسان غلبه مىكند كه مهار زبان را از دست او مىگيرد ؛ همچون مركب چموش و سركشى كه زمام اختيار از صاحبش گرفته و او را به سوى پرتگاه مىبرد . بهترين وسيله براى محفوظ ماندن از اين خطر ، آن است كه انسان كمتر سخن بگويد . منظور از نگهدارى زبان ، همين است ؛ نه اين كه اصلا سخن نگويد ؛ زيرا زبان مهم‌ترين وسيلهء تعليم و تربيت و انتقال علوم و تجربه‌ها و ذكر خداوند\r\n\r\n\r\n","description":"","footnote":"\r\n( 1 ) بقره ، آيهء 14 .\r\n( 2 ) « جموح » به معناى سركش و چموش است و از مادهء « جمح » ( بر وزن جمع ) گرفته شده كه به معناى سركشى است .\r\n","page_name":" 575 ","page_number":575},
  {"content":"\r\n\r\nمتعال است .\r\nدر ادامهء اين سخن در تأكيد همين مطلب مىفرمايد : « به خدا سوگند ! باور نمىكنم بنده‌اى زبانش را حفظ نكند ، به درجه‌اى از تقوا برسد كه به او سود نبخشد » ( و اللّه ما أرى عبدا يتّقي تقوى تنفعه حتّى يخزن لسانه ) .\r\nاين تأكيد امام عليه السّلام كه با سوگند به ذات پاك خدا مقرون شده ، اشاره به آن چيزى است كه همهء پويندگان راه حق و ارباب سير و سلوك قائل‌اند كه نخستين گام در اين راه را اصلاح زبان مىشمارند و تا كسى از اين گردنهء صعب العبور نگذرد ، هرگز به حقيقت تقوا و پرهيزكارى و قرب الى اللّه نخواهد رسيد .\r\nسپس در ادامهء سخن براى بيان اهمّيّت حفظ زبان ، يكى از تفاوت‌هاى مؤمنان و منافقان را در همين موضوع بر مىشمرد و مىفرمايد : « زبان مؤمن ، پشت قلب او قرار دارد و قلب منافق ، پشت زبان اوست ؛ چرا كه مؤمن هرگاه بخواهد سخنى بگويد نخست مىانديشد ؛ اگر خير بود اظهار مىكند و اگر شرّ بود آن را پنهان مىسازد ؛ ولى منافق آن چه بر زبانش جارى مىشود مىگويد ؛ در حالى كه نمىداند كدام به سود اوست و كدام به زيان او » ( و إنّ لسان المؤمن من وراء قلبه ، و إنّ قلب المنافق من وراء لسانه :\r\nلأنّ المؤمن إذا أراد أن يتكلّم بكلام تدبّره في نفسه ، فإن كان خيرا أبداه ، و إن كان شرّا واراه . و إنّ المنافق يتكلّم بما أتى على لسانه لا يدري ماذا له ، و ماذا عليه ) .\r\nبه يقين ، زبان هر كس در دهان اوست و قلب - خواه به معناى اين عضو مخصوصى كه در وسط سينه است تفسير شود و يا به معناى عقل - از زبانش جداست و ظاهرا ميان مؤمن و منافق ، فرقى نيست ؛ ولى در بيان حضرت ، كنايهء لطيفى است براى بيان اين معنا كه مؤمن ، اوّل مىانديشد و سپس سخن مىگويد ؛ ولى منافق ؛ اوّل سخن مىگويد و سپس مىانديشد ؛ همان گونه كه امام عليه السّلام در ادامهء سخنش تفسير فرموده است .\r\nقابل توجّه اين كه همين معنا در كلمات قصار امام عليه السّلام به صورت ديگرى ذكر شده\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nاست ؛ مىفرمايد : « لسان العاقل وراء قلبه قلب الأحمق وراء لسانه ؛ زبان عاقل در پشت قلب اوست ، در حالى كه قلب احمق در پشت زبان او قرار دارد » . « 1 » نيز در روايت ديگرى از آن حضرت نقل شده است : « قلب الأحمق في فيه و لسان العاقل في قلبه ؛ قلب احمق در دهان اوست و زبان عاقل در قلب اوست » . « 2 » همهء اين عبارات ، يك حقيقت را دنبال مىكند كه مؤمن و عاقل مىانديشد و مىگويد و احمق و منافق مىگويد و نمىانديشد .\r\nپرسش : منافقان معمولا افرادى هوشيار و در كارهاى تخريبى خود داراى برنامه‌ها و نقشه‌هاى دقيق‌اند ؛ چگونه مىتوان آن‌ها را احمق يا كسى كه « لا يدري ماذا له و ماذا عليه ؛ نمىداند كه چه چيزى به سود و چه چيز به زيان است » معرفى كرد ؟ ! پاسخ : با دقت در آيات مربوط به منافقان در قرآن مجيد ، پاسخ اين سؤال را مىتوان دريافت و آن اين كه گرچه منافقان در مراحل ابتدايى ، داراى هوش و نقشه‌هاى شيطنت‌آميزاند و به همين دليل ، خود را هوشمند و مؤمنان راستين را سفيهان مىپندارند ، ولى در مرحلهء نهايى سفيه واقعى آن‌هايند ؛ قرآن مجيد مىگويد : «  « وَ إِذا قِيلَ لَهُمْ آمِنُوا كَما آمَنَ النَّاسُ قالُوا أَ نُؤْمِنُ كَما آمَنَ السُّفَهاءُ أَلا إِنَّهُمْ هُمُ السُّفَهاءُ وَ لكِنْ لا يَعْلَمُونَ »  ؛ و هنگامى كه به آن‌ها گفته شود : همانند ( ديگر ) مردم ايمان بياوريد ، مىگويند : آيا همچون ابلهان ايمان بياوريم ؟ ! بدانيد اين‌ها همان ابلهانند ؛ ولى نمىدانند » . « 3 » بنابر اين در يك محاسبهء دقيق ، حماقت آن‌ها و هوشيارى مؤمنان روشن مىشود ؛ چه آن كه خط نفاق ، خواه ناخواه خود را نشان مىدهد و سبب رسوايى دنيا و آخرت مىشود و منافقان ، سرمايه‌هاى اصلى خود را از دست مىدهند ؛ بى آن كه بهره‌اى براى\r\n\r\n\r\n","description":"","footnote":"\r\n( 1 ) كلمات قصار ، 40 .\r\n( 2 ) كلمات قصار ، 41 .\r\n( 3 ) بقره ، آيهء 13 .\r\n","page_name":" 577 ","page_number":577},
  {"content":"\r\n\r\nسعادت جاويدانشان از آن ببرند .\r\nسپس در ادامهء اين سخن ، امام عليه السّلام به حديث پر معنايى از رسول خدا صلّى اللّه عليه و آله استدلال مىكند و مىگويد : « رسول خدا صلّى اللّه عليه و آله فرمود : ايمان هيچ بنده‌اى صاف و استوار نخواهد شد تا قلبش صاف شود و هيچ گاه قلبش صاف و استوار نمىشود تا زبانش چنين گردد » ( و لقد قال رسول اللّه - صلّى اللّه عليه و آله - : « لا يستقيم إيمان عبد حتّى يستقيم قلبه . و لا يستقيم قلبه حتّى يستقيم لسانه » ) .\r\nرابطه‌اى كه ميان اصلاح زبان و قلب و ايمان در اين حديث آمده ، دقيق و حساب شده است . تجربه نشان داده كه آلودگى زبان به انواع گناهان و سخنان لغو و بيهوده ، قلب را تاريك و روح را تهى از معنويت مىكند و بديهى است هنگامى كه قلب ، تاريك شود جاى درخشش نور ايمان نخواهد بود . قرآن مجيد در يك تعبير حساب شده مىگويد : «   « يا أَيُّهَا الَّذِينَ آمَنُوا اتَّقُوا اللَّهَ وَ قُولُوا قَوْلًا سَدِيداً يُصْلِحْ لَكُمْ أَعْمالَكُمْ »   ؛ اى كسانى كه ايمان آورده‌ايد ، تقواى الهى پيشه كنيد و سخن حق بگوييد تا خدا اعمال شما را اصلاح كند » . « 1 » بنابر اين رابطهء لازم و ملزوم بودن اصلاح زبان و اصلاح قلب و اصلاح ايمان ، يك رابطهء روشنى است ؛ هر چند بعضى از شارحان نهج البلاغه در توجيه آن به زحمت افتاده‌اند .\r\nالبتّه نمىتوان انكار كرد كه عكس اين معنا نيز صادق است ؛ يعنى قوّت ايمان ؛ باعث نورانيّت قلب و نورانيّت قلب ، باعث اصلاح زبان مىشود و به تعبير روشن‌تر اين امور سه گانه ، تأثير متقابل در يكديگر دارد ؛ ولى آن چه در حديث پيامبر صلّى اللّه عليه و آله آمده بارزتر است .\r\nآن چه در جمله‌هاى بالا آمد همه مربوط به اصلاح زبان بود كه مهم‌ترين گام در راه خودسازى و قرب الى اللّه است . آن گاه امام عليه السّلام به سه موضوع مهم ديگر در پايان اين عبارت از خطبه اشاره كرده ، مىفرمايد : « هر كس از شما بتواند خدا را در حالى ملاقات كند كه دستش از خون و اموال مسلمانان پاك باشد و زبانش از تعدى بر آبروى آنان سالم\r\n\r\n\r\n","description":"","footnote":"\r\n( 1 ) سورهء احزاب ، آيات 70 و 71 .\r\n","page_name":" 578 ","page_number":578},
  {"content":"\r\n\r\nبماند ، بايد چنين كند » ( فمن استطاع منكم أن يلقى اللّه تعالى و هو نقيّ الرّاحة من دماء المسلمين و أموالهم ، سليم اللّسان من أعراضهم ، فليفعل ) .\r\nبه يقين چنين كسى از تقواى فراوانى برخوردار است و در سايهء آن مشمول برترين عنايات الهى خواهد شد .\r\nچه تقوايى از اين بالاتر كه اذيت و آزار انسان به هيچ كس نرسد و اصول سه گانه احترام انسان‌ها را رعايت كند ؛ احترام جان و مال و آبرو .\r\nاين موضوع به قدرى مهم است كه رعايت آن ، نشانهء مسلمان بودن است و ترك آن دليل بر بيگانگى از اسلام است .\r\nدر حديث معروفى از پيامبر اكرم صلّى اللّه عليه و آله مىخوانيم : « المسلم من سلم المسلمون من لسانه و يده ؛ مسلمان ، كسى است كه مسلمانان از زبان و دست او در امان باشند و كمترين تعرضى به جان و مال و آبروى افراد نداشته باشد » . « 1 » حتى در حديث ديگرى امام صادق عليه السّلام مطلب را از دايرهء اسلام و مسلمين فراتر برده ، مىفرمايد : « المسلم من سلم النّاس من يده و لسانه و المؤمن من ائتمنه النّاس على أموالهم و انفسهم ؛ مسلمان ، كسى است كه مردم از دست و زبانش در امان باشند و مؤمن كسى است كه مردم او را بر مال و جان خود امين بشمرند » . « 2 »\r\n\r\nنكته‌ها\r\n\r\n1 - زبان عجيب‌ترين عضو بدن\r\nاين يك قطعه گوشت ساده كه آن را زبان مىناميم هم از نظر ظاهر و هم از نظر باطن ، مسئوليت‌هاى بزرگى به عهده دارد . اگر اندكى در سخن گفتن افراد دقيق شويم ، مىبينيم زبان با سرعت عجيبى در دهان گردش مىكند و با شتاب ، مقاطع حروف را مشخص\r\n\r\n\r\n","description":"","footnote":"\r\n( 1 ) ميزان الحكمه ، حديث شمارهء 8778 .\r\n( 2 ) بحار الانوار ، جلد 72 ، صفحهء 51 ( حديث 3 ) .\r\n","page_name":" 579 ","page_number":579},
  {"content":"\r\n\r\nمىكند و باز با سرعت شگفت‌آورى كلمات و جمله‌ها را مىسازد و هرگز خسته نمىشود ! اگر كمى مسير حركت خود را اشتباه كند ، كلمات مهمل و گاه خنده‌آور ايجاد مىشود ! و نيز به هنگام غذا خوردن با سرعت و دقت بىنظيرى لقمه غذا را به زير دندان‌ها مىفرستد و خود را به عقب مىكشد تا غذا در زير چكش‌هاى دندان نرم شود . اگر در هفته ، يا ماه و سال يك بار در اين كار دقيق اشتباه كند و لاى دندان‌ها بماند ، چنان ضربه‌اى مىخورد كه خون از آن جارى مىشود و در اين جاست كه مىگوييم : « زبان‌مان را گاز گرفتيم » .\r\nكار مهم ديگر او جمع كردن غذاهاى جويده و فرستادن آن به درون حلق است كه اگر زبان نبود ، بلعيدن آب و غذا كار بسيار مشكل و پيچيده‌اى بود ؛ اين از نظر ظاهر .\r\nو اما از نظر برنامه‌هاى معنوى و اخلاقى باز هم نقش زبان ، بسيار مهم است ؛ چرا كه ساده‌ترين وسيلهء عبادت و مهم‌ترين وسيلهء گناه است ؛ بهترين عبادات ( نماز ، تلاوت قرآن ، تعليم و تربيت ، امر به معروف و نهى از منكر و . . . ) با زبان انجام مىشود ؛ همان گونه كه حدود سى گناه كبيره ( غيبت ، تهمت ، آزار مؤمن ، حكم به باطل ، ايجاد فساد و اختلاف و . . . ) با زبان انجام مىگيرد .\r\nزبان ، خطرناك‌ترين وسيلهء گناه است ؛ زيرا در هر زمان و مكان و در هر شرايط بدون هيچ هزينه‌اى در اختيار انسان قرار دارد ؛ از آن بدتر اين كه گناهان زبان بر اثر كثرت و وسعت ، غالبا قبح و زشتى خود را در ميان مردم از دست داده است ؛ به همين دليل نخستين گام در اصلاح خويش ، اصلاح زبان است و پيمودن مراحل قرب به خدا از مسير اصلاح زبان مىگذرد .\r\nبراى نجات از گناهان زبان ، دو راه مهم وجود دارد كه امام عليه السّلام در سخنان مزبور به آن اشاره فرموده است :\r\nنخست ، كم سخن گفتن و از فضول كلام پرهيز نمودن كه يك وسيلهء مهم براى بر كنار ماندن از آفات زبان است .\r\n\r\n","description":"","footnote":"","page_name":" 580 ","page_number":580},
  {"content":"\r\n\r\nديگر اين كه ، انسان هر سخنى مىخواهد بگويد ، اوّل در آن بينديشد ؛ سپس بر زبان جارى كند ؛ به تعبير زيباى مولا « زبانش در پشت قلبش باشد ؛ نه همچون منافقان احمق كه قلبشان در پشت زبانشان قرار دارد . هرگاه به اين دو دستور مهم كه در سخنان امام عليه السّلام در اين بخش از خطبه آمد ، عمل كنيم به يقين از آفات زبان بر كنار خواهيم بود .\r\nسخن در اين جا بسيار است . مطلب را كوتاه مىكنيم و با حديث پر معنايى از رسول خدا صلّى اللّه عليه و آله آن را پايان دهيم . در اين حديث كه در كتاب « اصول كافى » نقل شده امام صادق عليه السّلام از پيغمبر اكرم صلّى اللّه عليه و آله چنين نقل مىكند :\r\n« يعذّب اللّه اللّسان به عذاب لا يعذّب به شيئا من الجوارح فيقول : أى ربّ عذّبتني به عذاب ، لم تعذّب به شيئا فيقال له : خرجت منك كلمة فبلغت مشارق الأرض و مغاربها فسفك بها الدّم الحرام و انتهب بها المال الحرام و انتهك بها الفرج الحرام ، و عزّتي ( و جلالي ) لأعذّبنّك به عذاب لا اعذّب به شيئا من جوارحك ؛ خداوند ، زبان ( گنهكار ) را ( در قيامت ) كيفرى مىدهد كه هيچ يك از اعضاى بدن را آن گونه كيفر نمىدهد . عرضه مىدارد : پروردگارا ! چنان كيفرى به من دادى كه به هيچ يك از اعضا ندادى ، به او گفته مىشود : سخنى از تو بيرون آمد و به شرق و غرب جهان رسيد و بر اثر آن ، خون بىگناهان ريخته شد و اموال مردم غارت گشت و نواميس مردم بر باد رفت . به عزت ( و جلالم ) سوگند ! تو را چنان عذابى كنم كه هيچ يك از اعضاى تو را آن گونه عذاب نكنم » . « 1 »\r\n* * * \r\n2 - سرمايه‌هاى اصلى انسان\r\nعمده‌ترين سرمايه ما سه چيز است : جان ، مال و آبرو . و آبرو از بعضى جهات در درجهء اوّل اهمّيّت است كه انسان ، حاضر است جان خود را هم فداى آن كند و در درجهء بعد ،\r\n\r\n\r\n","description":"","footnote":"\r\n( 1 ) اصول كافى ، جلد 2 ، صفحهء 115 ، ( حديث 16 ) .\r\n","page_name":" 581 ","page_number":581},
  {"content":"\r\n\r\nجان قرار دارد و بعد از آن اموال انسان است . اسلام ، اهمّيّت فوق العاده‌اى براى هر سه قائل شده و همان گونه كه در خطبهء ياد شده نقل شد ، كسى در قيامت ، اهل نجات است كه دست او از خون و اموال مردم پاك باشد و زبانش از تعرّض به آبروى مردم .\r\nاسلام ، احترام اموال مردم را همچون احترام جان آن‌ها مىداند و احترام جان يك انسان را به اندازهء احترام تمام بشر مىشمرد و تضييع آبروى مؤمنى را با ارتكاب يك غيبت به منزلهء خوردن گوشت برادر خود بعد از مرگش مىشمرد .\r\nدر حديثى مىخوانيم كه پيغمبر اكرم صلّى اللّه عليه و آله در « حجة الوداع » در سرزمين « منى » ( كه مسلمانان از نقاط مختلف در آن جا گردهم مىآيند ) بعد از پايان مناسك حج ، خطبهء مهمى خواند و در ضمن آن خطاب به مردم فرمود : « كدام روز سال از همه روزها مهم‌تر است ؟\r\nعرض كردند : امروز ! فرمود : كدام ماه از همه ماه‌ها مهم‌تر است ؟\r\nعرض كردند : همين ماه ! فرمود : كدام نقطه از جهان مهم‌تر است ؟\r\nعرض كردند : همين سرزمين ! فرمود : « إنّ دمائكم و اموالكم عليكم حرام لحرمة يومكم هذا في شهركم هذا في بلدكم هذا إلى يوم تلقونه فيسئلكم عن أعمالكم ؛ احترام خون و مال شما همچون احترام امروز و اين ماه در اين سرزمين است و اين ادامه دارد تا روز قيامت و در آن روز خداوند از اعمال شما پرسش مىكند » .\r\nسپس فرمود : من آن چه را بايد بگويم گفتم ؟\r\nعرض كردند : آرى .\r\nفرمود : خدايا گواه باش » . « 1 »\r\n\r\n\r\n","description":"","footnote":"\r\n( 1 ) وسايل الشيعه ، جلد 19 ، صفحهء 3 ، ( حديث 3 ) .\r\n","page_name":" 582 ","page_number":582},
  {"content":"\r\n\r\n\r\nبخش هشتم\r\nو اعلموا عباد اللّه أنّ المؤمن يستحلّ العام ما استحلّ عاما أوّل ، و يحرّم العام ما حرّم عاما أوّل ؛ و أنّ ما أحدث النّاس لا يحلّ لكم شيئا ممّا حرّم عليكم ، و لكنّ الحلال ما أحلّ اللّه ، و الحرام ما حرّم اللّه . فقد جرّبتم الأمور و ضرّستموها ، و وعظتم به من كان قبلكم ، و ضربت الأمثال لكم ، و دعيتم إلى الأمر الواضح ؛ فلا يصمّ عن ذلك إلّا أصمّ ، و لا يعمى عن ذلك إلّا أعمى . و من لم ينفعه اللّه بالبلاء و التّجارب لم ينتفع بشيء من العظة ، و أتاه التّقصير من أمامه ، حتّى يعرف ما أنكر ، و ينكر ما عرف . و إنّما النّاس رجلان : متّبع شرعة و مبتدع بدعة ، ليس معه من اللّه سبحانه برهان سنّة ، و لا ضياء حجّة .\r\n\r\nترجمه\r\n: بدانيد اى بندگان خدا ! انسان با ايمان آن چه را سال گذشته حلال مىشمرد ، امسال هم حلال مىشمرد و آن چه را سال گذشته حرام مىدانست امسال هم حرام مىداند ( بدانيد ) بدعت‌هايى را كه مردم گذارده‌اند آن چه را بر شما حرام شده ، حلال نمىكند ؛ حلال همان است كه خدا حلال كرده و حرام همان است كه خدا حرام نموده ، شما امور مختلف را ( در مورد بدعت‌ها ) آزموده‌ايد و خوب و بد را در اين تجربه آموخته‌ايد و با وضع گذشتگان پند و اندرز داده شده‌ايد ، عبرت گرفته‌ايد و مثل‌ها براى شما زده شده و به امرى آشكار دعوت شده‌ايد . بر اين اساس ، تنها افراد ناشنوا از درك اين مطلب عاجز و\r\n\r\n","description":"","footnote":"","page_name":" 583 ","page_number":583},
  {"content":"\r\n\r\nناتوانند و تنها نابينايان آن نمىبينند ( بدانيد ) آن كس كه از آزمون‌هاى الهى و تجربه‌ها ، سودى نبرد ، از هيچ پند و اندرزى سود نخواهد برد و كوته فكرى و كوته بينى ، آشكارا دامان او را مىگيرد ؛ تا آن جا كه بد را خوب و خوب را بد مىبيند . مردم دو گروه بيش نيستند ؛ گروهى تابع شريعت و آيين خدا و گروهى بدعت‌گزار كه دليلى از سوى خدا و از سنّت پيامبر و نورى از حجّت و دليل ( عقل ) با خود ندارند !\r\n\r\nشرح و تفسير خطرات بدعت‌ها\r\nامام عليه السّلام در اين بخش از خطبه يكى ديگر از آفات مهم دينى و اجتماعى را بيان مىفرمايد و با آن ، بحث آفات پيش گفته را تكميل مىكند و آن آفت بدعت و تغيير احكام خدا بر طبق خواسته‌هاى دل و هواى نفس و بدعت گزارى در دين خداست ؛ مىفرمايد :\r\n« بدانيد اى بندگان خدا ! انسان با ايمان آن چه را سال گذشته حلال مىشمرد ، امسال هم حلال مىشمرد و آن چه را سال گذشته حرام مىدانست امسال هم حرام مىداند ( و پيوسته بر احكام الهى و سنّت پيامبر ثابت مىماند » ( و اعلموا عباد اللّه أنّ المؤمن يستحلّ العام ما استحلّ عاما أوّل و يحرّم العام ما حرّم عاما أوّل ) .\r\nاشاره به اين كه مؤمنان راستين ، احكام الهى را بازيچهء هوا و هوس خود نمىسازند و با افكار ناقص خويش آن را تغيير نمىدهند ؛ چه اين كه اگر باب بدعت در احكام الهى گشوده شود تمام ظالمان و تبهكاران و هوسبازان آن چه را بر خلاف منافع نامشروع خود مىبينند تغيير مىدهند و بعد از زمان كوتاهى چيزى از اصول و فروع دين باقى نمىماند .\r\nاين سخن اشاره به بدعت‌هايى است كه بعد از پيامبر اكرم صلّى اللّه عليه و آله در دين خدا گذارده شده ؛ نه تنها قياس را در موارد عدم دسترسى به نصوص كتاب و سنت به كار گرفتند ، بلكه بر خلاف نصّ صريح قرآن يا پيامبر صلّى اللّه عليه و آله برخاستند . خليفهء سوّم روشى را كه پيامبر صلّى اللّه عليه و آله در تقسيم بيت المال گذارده بود و مساوات را در حدّ نيازها در نظر مىگرفت ، به كلّى دگرگون\r\n\r\n","description":"","footnote":"","page_name":" 584 ","page_number":584},
  {"content":"\r\n\r\nساخت و اعيان و اشراف و از آن فراتر ، اقوال و بستگان خويش بر همه مقدّم شمرد و همه چيز را در اختيار آن‌ها گذاشت و خليفهء دوّم با صراحت گفت : دو چيز در زمان پيامبر صلّى اللّه عليه و آله حلال بوده و من آن‌ها را حرام مىكنم و هر كس با من مخالفت كند او را مجازات خواهم كرد : « متعة النساء ( عقد موقّت ) و متعة الحج ( حج به صورت حج تمتّع ) » و بدعت‌هاى فراوان ديگرى كه در عصر خلفا روى داد كه در بعضى كتاب‌ها جمع آورى شده و مقدار قابل توجّهى است . « 1 » امام عليه السّلام با درايت فوق العاده‌اى كه داشت ، مىديد اگر جلوى اين كار گرفته نشود ، همهء احكام اسلام به خطر مىافتد و چهرهء نورانى اين آيين پاك به كلّى دگرگون مىشود ؛ از اين رو پرهيز از بدعت را نشانهء ايمان شمرد .\r\nو در ادامهء سخن مىفرمايد : « ( بدانيد ) بدعت‌هايى را كه مردم گذارده‌اند آن چه را بر شما حرام شده ، حلال نمىكند ؛ حلال همان است كه خدا حلال كرده و حرام همان است كه خدا حرام نموده » ( و أنّ ما أحدث النّاس لا يحلّ لكم شيئا ممّا حرّم عليكم ، و لكنّ الحلال ما أحلّ اللّه ، و الحرام ما حرّم اللّه ) .\r\nسپس در ادامهء اين سخن به نكته‌اى اشاره مىفرمايد كه به منزلهء دليلى بر گفتار پيشين اوست ؛ مىفرمايد : « شما امور مختلف را ( در مورد بدعت‌ها و كج‌روىها ) آزموده‌ايد و خوب و بد را در اين تجربه آموخته‌ايد و با وضع گذشتگان پند و اندرز داده شده‌ايد ، عبرت گرفته‌ايد و مثل‌ها براى شما زده شده و به امرى آشكار دعوت شده‌ايد » ( فقد جرّبتم الأمور و ضرّستموها « 2 » ، و وعظتم به من كان قبلكم ، و ضربت الأمثال لكم ، و دعيتم إلى الأمر الواضح ) .\r\n\r\n\r\n","description":"","footnote":"\r\n( 1 ) رجوع كنيد به كتاب « النص و الاجتهاد » نوشتهء محقق بزرگوار « مرحوم سيّد عبد الحسين شرف الدين » .\r\n( 2 ) « ضرّستموها » از مادهء « ضرس » ( بر وزن درس ) به معناى گاز گرفتن يا گاز گرفتن شديد با دندان است ؛ سپس به معناى بررسى دقيق دربارهء چيزى آمده است و در عبارت مزبور منظور همين معناست .\r\n","page_name":" 585 ","page_number":585},
  {"content":"\r\n\r\nبه اين معنا كه شما در عمر خود مشاهده كرديد كه بدعت‌هاى پيشين چه مشكلات و نابسامانىها و بدبختىهايى براى مسلمين به ارمغان آورد . بدعت‌هاى زمان عثمان ، سبب شورش عظيمى شد كه خون او بر باد رفت و چنان شكافى ميان مسلمين پيدا شد كه آثارش همچنان باقى است و بدعت‌هاى عصر خليفهء دوّم از جمله تبعيض در ميان موالى ( غير عرب ) و عرب سبب شكاف عظيمى در ميان مسلمانان گشت و حتى خون خليفه نيز در همين راه ريخته شد . « 1 » به علاوه خداوند در قرآن مجيد ، داستان يهود و بدعت‌ها و تحريفات آن‌ها را نقل كرده و عواقب سوء آن را نشان داده است ؛ شما خود نيز مفاسد بدعت را تجربه كرده‌ايد و هم تاريخ پيشينيان به شما اندرز داده است ؛ لذا من شما را به مطلب واضحى دعوت كردم كه دلايل حسى و تجربى و نقلى معتبر دارد .\r\nآن گاه در يك نتيجه‌گيرى آشكار مىفرمايد : « بر اساس اين سخن ، تنها افراد ناشنوا از درك اين مطلب ( كه صدايش از همه جا پيچيده است ) عاجز و ناتوان مىماند و تنها نابينايان آن را نمىبينند » ( فلا يصمّ عن ذلك إلّا أصمّ ، و لا يعمى عن ذلك إلّا أعمى ) .\r\nاشاره به اين كه آثار سوء و نكبت‌بار بدعت‌ها آشكار است و پيام تاريخ نيز در اين زمينه روشن است . آن كس كه آن آثار را نبيند ، نابيناست و آن كس كه اين پيام را نشنود ، كر است .\r\nو در ادامه مىفرمايد : « آن كس كه از آزمون‌هاى الهى و تجربه‌ها ، سودى نبرد ، از هيچ پند و اندرزى سود نخواهد برد و كوته فكرى و كوته نگرى ، آشكارا دامان او را مىگيرد ؛ تا\r\n\r\n\r\n","description":"","footnote":"\r\n( 1 ) در جلد اوّل همين كتاب ، ذيل خطبهء سوّم ( شقشقيه ) داستان « ابو لؤلؤ ، غلام مغيرة بن شعبه » را نقل كرده‌ايم كه شكايت از مظالم مغيره نسبت به خود نزد عمر آورده بود و عمر او را با بىاعتنايى برگرداند و همين سبب شد كه او كينه عمر را به دل بگيرد و وى را در فرصت مناسبى از پاى درآورد . ( جلد 1 ، صفحهء 369 ) .\r\n","page_name":" 586 ","page_number":586},
  {"content":"\r\n\r\nآن جا كه بد را خوب و خوب را بد مىبيند » ( و من لم ينفعه اللّه بالبلاء و التّجارب لم ينتفع بشيء من العظة ، و أتاه التّقصير من أمامه « 1 » ، حتّى يعرف ما أنكر ، و ينكر ما عرف ) .\r\nتجربيات حسى و آزمايش‌هاى الهى مهم‌ترين وسيلهء بيدارى انسان‌هاست . اگر واقعا كسى از اين طريق بيدار نشود بسيار بعيد است پند و اندرز واعظان و نصيحت خيرخواهان در وى اثر بگذارد و يكى از سرنوشت‌هاى حتمى او اين است كه به جايى مىرسد كه خوبىها در نظرش بدى و بدىها به شكل خوبى جلوه مىكند ؛ آن گونه كه قرآن مجيد مىفرمايد : «   « قُلْ هَلْ نُنَبِّئُكُمْ بِالْأَخْسَرِينَ أَعْمالًا الَّذِينَ ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعاً »   ؛ بگو آيا به شما خبر دهيم كه زيان كارترين مردم در كارها چه كسانىاند ؟ آن‌ها كه تلاش‌هايشان در زندگى دنيا گم و نابود شده ؛ با اين حال مىپندارند كار نيك انجام مىدهند » . « 2 » در صدر اسلام ، معاويه ، طلحه و زبير خود را مدافع خون مظلوم ( خون عثمان ! ) مىپنداشتند و در عصر ما بدعت گذاران وهّابى خود را مصلحان امّت مىپندارند ! همواره بدعت گذاران در طول تاريخ ، چهرهء اصلاح طلب به خود گرفته‌اند .\r\nامام عليه السّلام در پايان اين عبارت براى جداسازى صفوف بدعت گذاران از پيروان راستين آيين خدا مردم را به دو گروه تقسيم مىكند كه سوّم ندارد ؛ مىفرمايد : « مردم دو گروه بيش نيستند ؛ گروهى تابع شريعت و آيين خدا و گروهى بدعت‌گزار كه دليلى از سوى خدا و از سنّت پيامبر و نورى از حجّت و برهان ( عقل ) با خود ندارند ! » ( و إنّما النّاس رجلان :\r\nمتّبع شرعة و مبتدع بدعة ، ليس معه من اللّه سبحانه برهان سنّة ، و لا ضياء حجّة ) .\r\n\r\n\r\n","description":"","footnote":"\r\n( 1 ) « امامه » ؛ امام در اصل به معناى پيش رو است و جملهء « اتاه التقصير من امامه » يعنى تقصيرات آشكارا دامان او را مىگيرد .\r\n( 2 ) كهف ، آيات 103 و 104 .\r\n","page_name":" 587 ","page_number":587},
  {"content":"\r\n\r\nبه اين ترتيب ، هر كس بايد صف خود را در اين ميان مشخص كند . اگر متشرّع است به دنبال كتاب و سنّت و دليل عقلى يقينى باشد و اگر جز اين است ، در صف بدعت گذارانى جاى گيرد كه احكام خدا را با اميال برخاستهء از هوا و هوس تغيير مىدهند ؛ نه دليلى از كتاب و سنّت دارند و نه نور و ضيايى از عقل .\r\nبنابر آن چه ذكر شد ، « برهان سنّت » ، اشاره به دلايل نقلى و « ضياى حجت » اشاره به دليل عقلى است و به اين ترتيب ، امام عليه السّلام بدعت گذاران را افرادى معرفى مىكند كه تنها تابع هواى نفس و يا خيالات باطل و خام‌اند .\r\n\r\nنكته بدعت چيست ؟\r\nامام عليه السّلام در اين بخش از خطبه بيشترين توجّه خود را به مبارزهء با بدعت‌ها معطوف داشته است .\r\nتوضيح اين كه بدعت در لغت به معناى ايجاد كار تازه ، بدون سابقه و نوآورى است كه گاه خوب است و گاه بد ؛ هنگامى كه قرآن در وصف خداوند مىگويد : «  « بَدِيعُ السَّماواتِ وَ الْأَرْضِ »  « 1 » ؛ او كسى است كه آسمان و زمين را بدون هيچ نقشهء قبلى و نمونه‌اى كه از آن اقتباس شده باشد ، ايجاد كرد » و هنگامى كه قرآن مجيد به پيامبر صلّى اللّه عليه و آله مىگويد : «  « قُلْ ما كُنْتُ بِدْعاً مِنَ الرُّسُلِ »  ؛ بگو : من نخستين پيامبرى نيستم كه براى مردم مبعوث شده‌ام » « 2 » همين مفهوم را اراده مىكند .\r\nبنابر اين در مفهوم وسيع اين كلمه ، هرگونه نوآورى ( خواه ممدوح باشد و يا مذموم ) نهفته است .\r\nولى در لسان روايات و كلمات فقها ، اين واژه مفهوم خاصّى پيدا كرده و آن تغيير\r\n\r\n\r\n","description":"","footnote":"\r\n( 1 ) بقره ، آيهء 117 .\r\n( 2 ) احقاف ، آيهء 9 .\r\n","page_name":" 588 ","page_number":588},
  {"content":"\r\n\r\nاحكام الهى و تبديل آن به احكام ديگر بر طبق تمايلات نفسانى و منافع شخصى است .\r\nبه همين دليل ، در روايات اسلامى مذمّت شديدى از موضوع بدعت شده است : در حديثى از پيامبر اكرم صلّى اللّه عليه و آله مىخوانيم : « اهل البدع شرّ الخلق و الخليفة ؛ اهل بدعت ، بدترين خلق و داراى بدترين اخلاقند » . « 1 » امير مؤمنان على عليه السّلام مىفرمايد : « أمّا أهل البدعة فالمخالفون لأمر اللّه و لكتابه و رسوله العاملون برأيهم و أهوائهم و إن كثروا ؛ اما اهل بدعت كسانىاند كه مخالف فرمان خدا و كتاب او و رسول او مىباشند .\r\nآن‌ها به رأى و هواى خويش عمل مىكنند ( و همه بر باطلند ) هر چند بسيار باشند » . « 2 » روايات در اين زمينه بسيار فراوان است و با شدّت ، بدعت و بدعت‌گذار را مىكوبد .\r\nدليل آن هم روشن است ؛ زيرا اگر باب بدعت در احكام الهى گشوده شود و هر كس با ميل خود و بر طبق منافع شخصى حلالى را حرام و يا حرامى را حلال كند زمان كوتاهى نمىگذرد كه دين و آيين الهى به كلّى دگرگون و مسخ مىشود و از احكام اصيل اسلام چيزى باقى نمىماند ؛ بر همين اساس پيامبر اسلام صلّى اللّه عليه و آله هر گونه همكارى با بدعت گذاران را منع كرده ؛ تا آن جا كه مىفرمايد : « من تبسّم في وجه مبتدع فقد أعان على هدم دينه ؛ كسى كه در صورت بدعت گذارى تبسّم كند ، به نابودى دين خود كمك كرده است » . « 3 » از اين جا روشن مىشود كسانى كه معناى وسيع بدعت را با معناى خاص آن خلط كرده‌اند و به مغالطاتى دست زده‌اند ، مثلا مىگويند همه طالب نوآورىاند و چه كسى مىتواند با آن مخالفت كند ؟ سخت در اشتباهند .\r\nو نيز كسانى كه تغيير نظر مجتهدان و كشف مسائل تازه‌اى را از كتاب و سنّت نوعى بدعت مىشمرند يا خود را فريب مىدهند و يا مىخواهند ديگران را فريب دهند . كشف\r\n\r\n\r\n","description":"","footnote":"\r\n( 1 ) ميزان الحكمه ، حديث شمارهء 1629 .\r\n( 2 ) ميزان الحكمة ، حديث شمارهء 1632 .\r\n( 3 ) همان ، حديث شمارهء 1635 .\r\n","page_name":" 589 ","page_number":589},
  {"content":"\r\n\r\nمسائل تازه از كتاب و سنّت ، پيروى از شريعت است نه بدعت به معناى خاص كلمه ؛ يعنى حلال خدا را حرام و حرام خدا را به سبب هواى نفس و منافع شخصى حلال شمردن .\r\nاين نكته نيز شايان دقت است كه بدعت گذاران از ترس اين كه مبادا مورد مخالفت مؤمنان راستين قرار گيرند ، دست به تفسير به رأى مىزنند . آياتى از قرآن كريم يا رواياتى را از معصومين عليهم السّلام تحريف نموده و در پناه آن به بدعت‌ها روى مىآورند . خطر اين بدعت‌گذاران از ساير بدعت گذارانى كه آشكارا دست به اين كار مىزنند بسيار بيش‌تر است .\r\nدر هر حال ، امام عليه السّلام در خطبهء ياد شده در يك جملهء كوتاه مىفرمايد : مؤمن راستين كسى است كه حلال و حرام خدا را تغيير ندهد و امسال و سال گذشتهء او در حفظ احكام الهى و عمل به آن يكسان باشد و در مسير كتاب و سنّت ، ثابت قدم بماند .\r\n* * *\r\n\r\n","description":"","footnote":"","page_name":" 590 ","page_number":590},
  {"content":"\r\n\r\n\r\nبخش نهم\r\nو إنّ اللّه سبحانه لم يعظ أحدا به مثل هذا القرآن ، فإنّه « حبل اللّه المتين » ، و سببه الأمين ، و فيه ربيع القلب ، و ينابيع العلم ، و ما للقلب جلاء غيره ، مع أنّه قد ذهب المتذكّرون ، و بقي النّاسون أو المتناسون . فإذا رأيتم خيرا فأعينوا عليه ، و إذا رأيتم شرّا فاذهبوا عنه ، فإنّ رسول اللّه - صلّى اللّه عليه و آله - كان يقول : « يابن آدم ، اعمل الخير و دع الشّرّ ، فإذا أنت جواد قاصد » .\r\n\r\nترجمه\r\n: خداوند سبحان ، احدى را به چيزى مانند قرآن ، پند و اندرز نداده است ؛ زيرا قرآن رشتهء محكم خدا و وسيلهء مطمئن اوست . در قرآن ، بهار دل‌ها و چشمه‌هاى جوشان علم و دانش است و براى ( زدودن زنگار غفلت و گناه از ) قلب ، صيقلى جز قرآن نيست ؛ اما متأسفانه آن‌ها كه از قرآن پند مىگرفتند رفتند و فراموشكاران يا خود به فراموشى زدگان مانده‌اند ( راه خدا و مسير قرآن ، روشن است ) هرگاه كار نيكى را مشاهده كرديد به آن كمك كنيد و هر زمان كار شرّى را ديديد از آن بگذريد ؛ زيرا رسول خدا صلّى اللّه عليه و آله مىفرمود : اى فرزند آدم ، كار نيك انجام ده و بدى را رها كن كه اگر چنين كنى در جاده مستقيم و ميانه ( دور از افراط و تفريط ) گام برخواهى داشت .\r\n\r\n","description":"","footnote":"","page_name":" 591 ","page_number":591},
  {"content":"\r\n\r\n\r\nشرح و تفسير در قرآن بهار دل‌ها و چشمه جوشان علوم است\r\nامام عليه السّلام در اين بخش از خطبه ، بار ديگر به سراغ قرآن و بيان عظمت و آثار آن مىرود تا آن چه را در بيانات قبل ذكر كرده است از اين طريق تحكيم و تكميل كند ؛ در اين جا به چند نكتهء تازه دربارهء قرآن مىپردازد ؛ نخست مىفرمايد : « خداوند سبحان ، احدى را به چيزى مانند قرآن ، پند و اندرز نداده است » ( و إنّ اللّه سبحانه لم يعظ أحدا به مثل هذا القرآن ) .\r\nزيرا كتب آسمانى كه از سوى خدا براى هدايت خلق نازل شده در بر گيرندهء بهترين مواعظ الهى است . در ميان اين كتب ، قرآن مجيد آفتابى است درخشان و به راستى مواعظ قرآن بىنظير و پند و اندرزهاى آن بىمانند است . گاه مستقيما با بندگان سخن مىگويد ؛ گاه به صورت سؤالى كه پاسخش از درون وجدان بر مىخيزد آن‌ها را اندرز مىدهد ؛ گاه تاريخ مملوّ از عبرت پيشينيان را بازگو مىكند و زمانى با ذكر مثال‌هاى گويا و زيبا حقايق عقلى را لباس حسّى مىپوشاند و تمام اين‌ها با فصيح‌ترين عبارت و بليغ‌ترين تعبيرات بيان مىشود ؛ به همين دليل مواعظى همچون مواعظ قرآن وجود ندارد .\r\nسپس براى اين مطلب چند دليل ذكر مىكند ؛ مىفرمايد : « زيرا قرآن رشتهء محكم خدا و وسيلهء مطمئن اوست . در قرآن ، بهار دل‌ها و چشمه‌هاى جوشان علم و دانش است و براى ( زدودن زنگار غفلت و گناه از ) قلب ، صيقلى جز قرآن نيست » ( فإنّه « حبل اللّه المتين « 1 » » ، و سببه الأمين ، و فيه ربيع القلب ، و ينابيع « 2 » العلم ، و ما للقلب جلاء غيره ) .\r\n\r\n\r\n","description":"","footnote":"\r\n( 1 ) « متين » از مادهء « متن » در اصل به معناى دو عضلهء نيرومند است كه در دو طرف ستون فقرات قرار دارد و پشت انسان را محكم مىسازد . سپس به هر موضوع محكمى اطلاق شده است .\r\n( 2 ) « ينابيع » جمع « ينبوع » ( بر وزن مقبول ) به معناى چشمه است .\r\n","page_name":" 592 ","page_number":592},
  {"content":"\r\n\r\nامام عليه السّلام در اين پنج جمله ، گفتنىها را دربارهء قرآن فرموده است ؛ نخست آن را ريسمان محكم الهى معرّفى مىكند كه گويى از آسمان به زمين كشيده شده ، تا بندگان به آن چنگ زنند و خود را به اوج آسمان‌ها برسانند و به مقام قرب او نزديك شوند . اين همان عروة الوثقايى است كه خداوند به آن اشاره كرده كه هركس به آن چنگ زند اهل نجات است :  « فَمَنْ يَكْفُرْ بِالطَّاغُوتِ وَ يُؤْمِنْ بِاللَّهِ فَقَدِ اسْتَمْسَكَ بِالْعُرْوَةِ الْوُثْقى لَا انْفِصامَ لَها »  . به يقين ، طريق ايمان به خدا و كفر به طاغوت ، قرآن است .\r\nو در جملهء دوّم آن را « سبب امين » مىشمرد ؛ يعنى واسطه‌اى است در ميان خلق و خالق كه هيچ گونه خطا و اشتباه و خيانتى در آن راه ندارد و آن چه در آن است ، حقّ خالص است .\r\nدر سوّمين جمله آن را بهار دل‌ها مىشمرد ؛ همان گونه كه در فصل بهار ، پيكر مردهء درختان جان مىگيرد و شكوفه‌ها و برگ و گل بر شاخسار آن‌ها نمايان مىشود و مرغان چمن با شور و نشاط ، نغمهء حيات سر مىدهند ، كسانى كه در كنار قرآن قرار بگيرند روح و جانى تازه پيدا مىكنند و شكوفه‌ها و گل‌هاى ايمان و اخلاق و فضيلت بر شاخسار روحشان ظاهر مىشود ؛ نغمه‌هاى قرآنى قلب آن‌ها را نوازش مىدهد و از عشق و محبّت پروردگار سرشار مىسازد .\r\nدر چهارمين جمله اشاره به اين مىكند كه سرچشمه‌هاى علوم در قرآن است ؛ نه تنها علومى كه به معرفت خدا منتهى مىشود و روح و تقوا و فضيلت را در انسان پرورش مىدهد ، بلكه قرآن انگيزه‌اى براى پرداختن به علومى است كه پيرامون آفرينش انسان ، خلقت آسمان و زمين و انواع موجودات و گياهان سخن مىگويد و اشارات پر معنايى در هر زمينه دارد .\r\nدر پنجمين جمله به اين حقيقت اشاره مىكند كه براى زدودن زنگارهايى كه بر اثر غفلت و گناه بر قلب انسان مىنشيند و صفا و نورانيّت را از آن مىگيرد ، بهترين وسيله ، تلاوت قرآن و انديشيدن در آن است و اين كه مىفرمايد : « تنها وسيله براى رسيدن به اين هدف ، قرآن است » اشاره به اين است كه وسايل ديگر در واقع از قرآن كمك مىگيرند و\r\n\r\n","description":"","footnote":"","page_name":" 593 ","page_number":593},
  {"content":"\r\n\r\nخمير مايهء همهء آن‌ها در قرآن است . مسلّما ، كتابى كه داراى اين اوصاف پنج گانه است ، بهترين موعظهء الهى است .\r\nو در ادامه از وضع موجود مسلمين در برابر قرآن ابراز ناراحتى و نگرانى كرده ، مىفرمايد : « اما متأسفانه آن‌ها كه از قرآن پند مىگرفتند ( و بيدار دل بودند ) رفتند و فراموشكاران يا خود به فراموشى زدگان مانده‌اند » ( مع أنّه قد ذهب المتذكّرون ، و بقي النّاسون أو المتناسون ) .\r\nاين سخن پاسخ اشكال مقدّرى است كه اگر آثار بسيار سازندهء قرآن كه بدان اشاره شد در جامعهء اسلامى كم رنگ شده ، به علت كم رنگى قرآن نيست ؛ بلكه به جهت غفلت غافلان يا تغافل منافقان از اين منبع فيض الهى است .\r\nاين سخن ، شبيه چيزى است كه امير مؤمنان على عليه السّلام در خطبهء 182 فرموده است كه بعد از اظهار تأسف شديد از شهادت دوستان آگاه و با وفا شديدا گريه كرد ؛ سپس فرمود :\r\n« أوّه على اخوانى الذين تلووا القرآن فأحكموه و تدبّروا الفرض فأقاموه ، أحيوا السنة و اماتوا البدعة ؛ دريغا از برادرانم كه قرآن را خواندند و آن را استحكام بخشيدند و در واجبات الهى تدبّر كردند و آن‌ها را بر پا داشتند ؛ سنّت‌هاى الهى را زنده و بدعت‌ها را نابود كردند » .\r\nامام عليه السّلام در اين جا مردم را به سه گروه تقسيم مىكند : گروهى كه بيدارند و از آيات الهى همواره بهره مىگيرند و گروهى كه در ماديات دنيا و هوا و هوس غرقند و قرآن را به فراموشى سپرده‌اند و گروه سوّمى كه آگاهانه خود را به فراموش‌كارى مىزنند ؛ پيام‌هاى قرآن را رها كرده و از كنار آن به سادگى مىگذرند ؛ با اين كه با گوش خود اين پيام‌ها را مىشنوند .\r\nاگر زمانى جامعه اسلامى را از جهات مختلف بيمار ببينيم ، نه به دليل كوتاهى طبيب است و نه به علت بىاثر بودن نسخه اوست ؛ بلكه علت واقعى ، به كار نبستن اين نسخهء شفا بخش الهى است .\r\nامام عليه السّلام در ادامهء اين سخن ، گويا در پاسخ ايراد كسى كه مىگويد اگر گروهى راه حق را\r\n\r\n","description":"","footnote":"","page_name":" 594 ","page_number":594},
  {"content":"\r\n\r\nفراموش كردند يا خود را به فراموشى زدند به جهت اين بوده است كه راه حق شناخته نيست و چنان با طرق باطل آميخته شده كه تشخص آن ، آسان به نظر نمىرسد ، مىفرمايد : « راه روشن است هرگاه كار نيكى را مشاهده كرديد به آن كمك كنيد و هر زمان كار شرّى را ديديد از آن بگذريد ؛ زيرا رسول خدا صلّى اللّه عليه و آله مىفرمود : اى فرزند آدم ، كار نيك انجام ده و بدى را رها كن كه اگر چنين كنى در جادهء مستقيم و ميانه ( دور از افراط و تفريط ) گام بر خواهى داشت » ( فإذا رأيتم خيرا فأعينوا عليه ، و إذا رأيتم شرّا فاذهبوا عنه ، فإنّ رسول اللّه - صلّى اللّه عليه و آله - كان يقول : « يابن آدم ، اعمل الخير و دع الشّرّ ، فإذا أنت جواد « 1 » قاصد « 2 » » ) .\r\nاز آن چه گفته شد روشن گرديد كه خير و شرّ در اين عبارات ، معناى وسيع و گسترده‌اى دارد ؛ بر خلاف آن چه بعضى از شارحان نهج البلاغه پنداشته‌اند كه تنها ناظر به موضوع وفاى به بيعت و بيعت شكنى است .\r\nاين سخن اشاره‌اى به حسن و قبح عقلى نيز دارد كه انسان خير و شر را تا حد زيادى با عقل و فكر خود درك مىكند و اگر به آن عمل كند بخش مهمى از راه راست و جادهء مستقيم را پيموده است .\r\nدربارهء عظمت قرآن و اهمّيّت محتواى آن در مجلدات پيشين ( جلد اوّل ذيل خطبهء 18 و جلد چهارم ذيل خطبهء 110 ) بحث‌هاى فراوانى داشتيم و به خواست خدا در ذيل خطبهء 198 نيز بحث‌هاى مشروح ديگرى خواهد آمد .\r\n* * *\r\n\r\n\r\n","description":"","footnote":"\r\n( 1 ) « جواد » در اصل به معناى اسب سريع السير است و از مادهء « جود » به معناى بخشش گرفته شده ؛ سپس به انسان‌هاى با استقامت و كوشا اطلاق شده است .\r\n( 2 ) « قاصد » از مادهء « قصد » به معناى ميانه روى گرفته شده ؛ بنابر اين قاصد كسى است كه در جادهء مستقيم بدون افراط و تفريط گام بر مىدارد .\r\n","page_name":" 595 ","page_number":595},
  {"content":"\r\n . \r\n","description":"","footnote":"","page_name":" 596 ","page_number":596},
  {"content":"\r\n\r\n\r\nبخش دهم\r\nألا و إنّ الظّلم ثلاثة : فظلم لا يغفر ، و ظلم لا يترك ، و ظلم مغفور لا يطلب .\r\nفأمّا الظّلم الّذي لا يغفر فالشّرك باللّه ، قال اللّه تعالى :  « إِنَّ اللَّهَ لا يَغْفِرُ أَنْ يُشْرَكَ بِهِ »  . و أمّا الظّلم الّذي يغفر فظلم العبد نفسه عند بعض الهنات . و أمّا الظّلم الّذي لا يترك فظلم العباد بعضهم بعضا . القصاص هناك شديد .\r\nليس هو جرحا بالمدى و لا ضربا بالسّياط ، و لكنّه ما يستصغر ذلك معه .\r\nفإيّاكم و التّلوّن في دين اللّه ، فإنّ جماعة فيما تكرهون من الحقّ ، خير من فرقة فيما تحبّون من الباطل . و إنّ اللّه سبحانه لم يعط أحدا بفرقة خيرا ممّن مضى ، و لا ممّن بقي .\r\nيا أيّها النّاس « طوبى لمن شغله عيبه عن عيوب النّاس » ، و طوبى لمن لزم بيته ، و أكل قوته ، و اشتغل بطاعة ربّه ، « و بكى على خطيئته » فكان من نفسه في شغل ، و النّاس منه في راحة !\r\n\r\nترجمه\r\n: آگاه باشيد ! ظلم بر سه گونه است : ظلمى كه هرگز بخشوده نخواهد شد و ظلمى كه بدون كيفر نخواهد بود و ظلمى كه بخشوده مىشود و بازخواست ندارد ؛ امّا ظلمى كه بخشوده مىشود ، ستمى است كه بندگان با ارتكاب گناهان صغيره به خويشتن كرده‌اند و امّا گناهى كه بدون كيفر نمىماند ، ظلم بندگان به يكديگر است كه قصاص در آن جا شديد است . اين قصاص ، مجروح ساختن با كارد يا زدن با تازيانه نيست ؛ بلكه چيزى است كه\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nاين‌ها در برابرش كوچك است . مبادا در دين خدا به رنگ‌هاى مختلف درآييد ؛ چرا كه اتحاد و اجتماع در راه حق - هر چند خوشايند شما نباشد - از پراكندگى در راه باطلى كه مورد علاقهء شماست بهتر است و خداوند سبحان به هيچ كس ، نه از گذشتگان و نه باقى ماندگان به سبب اختلاف و تفرقه ، نتيجهء خوبى نبخشيده است . اى مردم ! خوشا به حال آن كس كه پرداختن به حال خويش او را از توجّه به عيوب مردم باز دارد و خوشا به حال آن كس كه در خانه نشسته ، روزى خود را مىخورد و به طاعت پروردگارش مىپردازد و بر گناه خويش مىگريد . چنين كسى به اصلاح خويش مشغول و مردم از دست او در آسايشند .\r\n\r\nشرح و تفسير خوشا به حال آن‌ها كه مشغول اصلاح خويش‌اند\r\nدر اين بخش از خطبه كه بخش پايانى آن است ، امام عليه السّلام به سه موضوع مهم اشاره مىكند : يكى اقسام سه گانه ظلم و ديگر موضوع وحدت مسلمين و اهمّيّت آن و سرانجام توجّه به خودسازى به جاى عيب جويى ديگران . بحث‌هايى كه در اين خطبه در مورد مسايل اخلاقى ذكر شد و نصايحى را كه در اين زمينه بيان شد با ذكر اين سه مطلب تكميل مىشود .\r\nنخست مىفرمايد : « آگاه باشيد ! ظلم بر سه گونه است : ظلمى كه هرگز بخشوده نخواهد شد و ظلمى كه بدون كيفر نخواهد بود و ظلمى كه بخشوده مىشود و بازخواست ندارد » ( ألا و إنّ الظّلم ثلاثة : فظلم لا يغفر ، و ظلم لا يترك ، و ظلم مغفور لا يطلب ) .\r\nسپس به شرح هر يك از اين سه قسمت پرداخته ، مىفرمايد : « اما ظلمى كه بخشوده نخواهد شد ، شرك به خداست . خداوند متعال مىفرمايد : خدا هيچ گاه شرك به خود را نمىبخشد ( و كسانى را كه همتايى براى او قرار دهند مشمول عفو نخواهد ساخت ) » ( فأمّا الظّلم الّذي لا يغفر فالشّرك باللّه ، قال اللّه تعالى :  « إِنَّ اللَّهَ لا يَغْفِرُ أَنْ يُشْرَكَ بِهِ »  ) .\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nالبتّه با توجّه به صدر و ذيل آيه  « وَ يَغْفِرُ ما دُونَ ذلِكَ لِمَنْ يَشاءُ »  « 1 » تنها يك گناه است كه اگر انسان بدون توبه از آن ، بميرد امكان بخشش ندارد و آن ، شرك است ؛ اما گناهان ديگر كبيره باشد يا صغيره ، هرگاه انسان بدون توبه از آن‌ها ، از دنيا برود ، احتمال شمول عفو الهى دربارهء او وجود دارد ؛ هرچند قطعى نيست و يقينا مشمول اين عفو نيز حساب و كتابى دارد ؛ چرا كه تعبير به « من يشاء » مفهومش اين نيست كه بىحساب و كتاب گنهكاران بخشوده مىشوند ؛ زيرا خداوند حكيم است و اراده و مشيّت او نيز حكيمانه است و تنها كسانى مشمول اين عفو مىشوند كه زمينه‌هاى مناسب و شايسته براى عفو و بخشودگى دارند ؛ درست همان گونه كه در مورد عفو زندانيان معمول است كه نگاه به حال زندانى مىكنند ، هرگاه زمينه‌هاى مثبت در او باشد مشمول عفو مىشود .\r\nيقينا منظور از شرك در اين جا ، شرك جلّى است ؛ همانند بت پرستى و امثال آن و اما شرك خفىّ ( مانند رياكارى ) نوعى از گناهان كبيره است كه در ذيل آيه داخل است .\r\nآن گاه به بيان قسم دوّم و سوّم ظلم مىپردازد و مىفرمايد : « امّا ظلمى كه بخشوده مىشود ، ستمى است كه بندگان با ارتكاب گناهان صغيره به خويشتن كرده‌اند و امّا گناهى كه بدون كيفر نمىماند ، ظلم بندگان به يكديگر است كه قصاص در آن جا شديد است . اين قصاص ، مجروح ساختن با كارد يا زدن با تازيانه نيست ؛ بلكه چيزى است كه اين‌ها در برابرش كوچك است » ( و أمّا الظّلم الّذي يغفر فظلم العبد نفسه عند بعض الهنات « 2 » . و أمّا الظّلم الّذي لا يترك فظلم العباد بعضهم بعضا .\r\nالقصاص هناك شديد . ليس هو جرحا بالمدى « 3 » و لا ضربا بالسّياط ، و لكنّه ما يستصغر ذلك معه ) .\r\n\r\n\r\n","description":"","footnote":"\r\n( 1 ) نساء ، آيهء 48 .\r\n( 2 ) « هنات » ، جمع « هن » ( بر وزن من ) « ياهنه » به معناى امر مهم و حادثهء شديد نقل شده است ( لسان العرب ، مادهء « هن » ) و گاه به معناى موضوعات كوچك و كم اهمّيّت است و در جملهء ياد شده ، همين معناى دوّم قصد شده است .\r\n( 3 ) « مدى » جمع « مديه » ( بر وزن بنيه ) به معناى كارد و چاقو است .\r\n","page_name":" 599 ","page_number":599},
  {"content":"\r\n\r\nدر جملهء اوّل ، امام عليه السّلام اشاره به گناهان صغيره مىكند كه وعدهء بخشش آن‌ها مشروط به ترك گناهان كبيره در قرآن مجيد ذكر شده است  « إِنْ تَجْتَنِبُوا كَبائِرَ ما تُنْهَوْنَ عَنْهُ نُكَفِّرْ عَنْكُمْ سَيِّئاتِكُمْ »  . « 1 » و يا اشاره به گناهان كبيره‌اى است كه جنبهء حق اللّه دارد و انسان مىتواند با آب توبه و ندامت آن را بشويد و با اعمال صالح خود گذشته را جبران كند .\r\nو اما جملهء دوّم كه سوّمين نوع ظلم را بيان مىكند ، اشاره به حق الناس است كه اسلام ، اهمّيّت فوق العاده‌اى براى آن قائل شده و مجازات آن شديد است و تا صاحب حق از آن نگذرد ، خداوند نمىبخشد ؛ بنابر اين تعبير به قصاص در عبارت مزبور اشاره به مجازات الهى است ؛ نه قصاص معروف و مصطلح ؛ لذا بعد از آن مىفرمايد : اين قصاص الهى نه همچون جراحات تير و خنجر است و نه همچون ضربات شلاق ؛ بلكه مجازات‌هايى است كه همه اين‌ها در برابر آن ناچيز است ؛ از درون مىسوزاند و به برون سرايت مىكند ؛ آن گونه كه در قرآن بيان شده است : «   « نارُ اللَّهِ الْمُوقَدَةُ الَّتِي تَطَّلِعُ عَلَى الْأَفْئِدَةِ »   ؛ آتش سوزان الهى است كه از قلب‌ها سر بر مىكشد » . « 2 » در حديثى از امام صادق عليه السّلام مىخوانيم : « خداوند به يكى از پيامبرانش - كه در كشور يكى از جباران زندگى مىكرد - وحى فرستاد كه نزد آن پادشاه جبار برو و به او بگو : من به تو حكومت نداده‌ام كه خون مردم را بريزى و اموال آن‌ها را غصب كنى . من تو را بدان دليل به اين منصب گماردم كه نالهء مظلومان را كه به درگاه من مىنالند خاموش كنى ؛ چرا كه من از حقوق غصب شدهء آن‌ها صرف نظر نمىكنم ؛ هر چند كافر باشند ! » « 3 » .\r\nامام باقر عليه السّلام نيز مىفرمايد : « هر كس به ديگرى ستم كند ، خداوند در مقابل آن ، وى را مجازات خواهد كرد ؛ مجازاتى در جانش و مالش ؛ ولى ظلم‌هايى كه بين انسان و خداست\r\n\r\n\r\n","description":"","footnote":"\r\n( 1 ) نساء ، آيهء 31 .\r\n( 2 ) همزه ، آيات 6 و 7 .\r\n( 3 ) اصول كافى ، جلد 2 ، صفحهء 333 . ( حديث 14 ) .\r\n","page_name":" 600 ","page_number":600},
  {"content":"\r\n\r\nهرگاه توبه كند خدا او را مىبخشد » . « 1 » سپس امام عليه السّلام به سراغ دوّمين موضوع مهم كه وحدت صفوف مسلمين است مىرود و مىفرمايد : « مبادا در دين خدا به رنگ‌هاى مختلف درآييد ؛ چرا كه اتحاد و اجتماع در راه حق - هر چند خوشايند شما نباشد - از پراكندگى در راه باطلى كه مورد علاقهء شماست بهتر است و ( بدانيد ) خداوند سبحان به هيچ كس ، نه از گذشتگان و نه باقى ماندگان به سبب اختلاف و تفرقه ، نتيجهء خوبى نبخشيده است » ( فإيّاكم و التّلوّن في دين اللّه ، فإنّ جماعة فيما تكرهون من الحقّ ، خير من فرقة فيما تحبّون من الباطل . و إنّ اللّه سبحانه لم يعط أحدا بفرقة خيرا ممّن مضى ، و لا ممّن بقي ) .\r\nتعبير « فإيّاكم و التّلوّن في دين اللّه » اشاره به اين است كه هر گروهى رنگى به خود بگيرد و برنامه‌اش را از ديگران جدا سازد ، خواه در برنامه‌هاى عقيدتى باشد يا عملى ، اين تلون و رنگارنگ شدن ، سبب پراكندگى صفوف و به هدر رفتن نيروها و گاه جنگ‌هاى داخلى مىشود و سرنوشت جامعه و منافع آن را به خطر مىاندازد .\r\nهرگاه - همان گونه كه امام عليه السّلام در سخن ياد شده فرموده - افراد جامعه در مسائل ساده انعطاف به خرج دهند و در امورى كه بر خلاف سليقهء آن‌هاست دندان بر جگر بگذارند و تحمل پيشه كنند به يقين وحدت حاكم مىشود و آرامش و عظمت به جامعه باز مىگردد .\r\nهرگز در طول تاريخ - باز همان گونه كه امام عليه السّلام فرموده - اختلاف و پراكندگى صفوف منشأ خير و بركت نبوده و مشكلى را حل نكرده است ؛ سپس امام عليه السّلام در سوّمين و آخرين نكته كه بخش پايانى خطبه را تشكيل مىدهد ، همهء مردم را به خود سازى و اصلاح خويشتن و ترك عيب جويى دعوت كرده ، مىفرمايد : « اى مردم ! خوشا به حال آن كس كه پرداختن به حال خويش او را از توجّه به عيوب مردم باز داشته و خوشا به حال آن كس كه در خانه نشسته ، روزى خود را مىخورد و به طاعت پروردگارش مشغول است و بر گناه\r\n\r\n\r\n","description":"","footnote":"\r\n( 1 ) اصول كافى ، جلد 2 ، صفحهء 333 . ( حديث 12 ) .\r\n","page_name":" 601 ","page_number":601},
  {"content":"\r\n\r\nخويش مىگريد » ( يا أيّها النّاس « طوبى لمن شغله عيبه عن عيوب النّاس » ، و طوبى لمن لزم بيته ، و أكل قوته ، و اشتغل بطاعة ربّه ، « و بكى على خطيئته » ) .\r\nآن گاه چنين نتيجه‌گيرى مىكند : « چنين كسى به اصلاح خويش مشغول و مردم از دست او در آسايش‌اند » ( فكان من نفسه في شغل ، و النّاس منه في راحة ! ) .\r\nاشاره به اين كه هر انسانى - جز اولياء اللّه و معصومين عليهم السّلام - عيب يا عيوبى دارد ؛ هرگاه به عيب جويى ديگران پردازد از خود و اصلاح خويشتن غافل مىشود و هرگز از نظر تهذيب اخلاق و سير الى اللّه به جايى نمىرسد ؛ اما اگر گاهى در گوشهء خانه بنشيند و در خويشتن فرو رود و عيوب خود را يك به يك بررسى كند و با آب زلال اطاعت پروردگار و قطره‌هاى اشكى كه بر اثر ندامت نسبت به خطاهايش جارى مىكند ، قلبش را شستشو دهد ، هم در اصلاح خويشتن توفيق مىيابد و هم مردم از دست او در امان مىمانند .\r\n* * * \r\nنكته اجتماعى زيستن يا انزوا گرايى ؟\r\nدر پايان خطبهء مذكور چنان كه ملاحظه كرديد ، امام عليه السّلام به انزوا طلبى تشويق مىكند ؛ همان انزوايى كه مقدمه‌اى براى خودسازى و دور ماندن از مفاسد اجتماعى است .\r\nبسيارى از علماى اخلاق نيز انزوا را يكى از شرايط فراهم آوردن زمينهء تهذيب اخلاق مىشمرند .\r\nهنگامى كه به آيات قرآن مراجعه مىكنيم ، مىبينيم بسيارى از پيغمبران بزرگ و صالحان نيز دوران انزوايى داشته‌اند ؛ ابراهيم خليل عليه السّلام هنگامى كه در برابر جمعيّت گمراه متعصّب - كه پيوسته بر بت پرستى پاى مىفشردند - قرار گرفت چنين گفت :\r\n«  « وَ أَعْتَزِلُكُمْ وَ ما تَدْعُونَ مِنْ دُونِ اللَّهِ وَ أَدْعُوا رَبِّي عَسى أَلَّا أَكُونَ بِدُعاءِ رَبِّي شَقِيًّا »  ؛ ( ابراهيم عليه السّلام گفت : ) از شما و آن چه غير خدا مىخوانيد كناره‌گيرى مىكنم و\r\n\r\n","description":"","footnote":"","page_name":" 602 ","page_number":602},
  {"content":"\r\n\r\nپروردگارم را مىخوانم . اميدوارم در خواندن پروردگارم بى پاسخ نمانم » . « 1 » حضرت موسى عليه السّلام نيز چهل روز براى گرفتن الواح از قوم خويش كناره‌گيرى كرد و به كوه طور رفت كه شرح آن در آيهء 142 از سورهء اعراف بيان شده است .\r\nحضرت مريم عليها السّلام نيز مدّتى از جمعيّت قوم خود كناره‌گيرى كرد كه در سورهء مريم آيهء 16 به بعد آمده است .\r\nدر مورد اصحاب كهف نيز مىخوانيم : هنگامى كه نتوانستند در مقابل فشار بت پرستان قوم خود بايستند عزلت گزيده و به غار پناه بردند ؛ آن گونه كه قرآن مىگويد :\r\n«  « وَ إِذِ اعْتَزَلْتُمُوهُمْ وَ ما يَعْبُدُونَ إِلَّا اللَّهَ فَأْوُوا إِلَى الْكَهْفِ يَنْشُرْ لَكُمْ رَبُّكُمْ مِنْ رَحْمَتِهِ وَ يُهَيِّئْ لَكُمْ مِنْ أَمْرِكُمْ مِرْفَقاً »  ؛ و ( به آن‌ها گفتيم : ) هنگامى كه از آن و آن چه جز خدا مىپرستند كناره‌گيرى كرديد به غار پناه بريد كه پروردگارتان رحمتش را بر شما مىگستراند و در اين امر ، آرامشى براى شما فراهم مىسازد » . « 2 » در حالات پيامبر اكرم صلّى اللّه عليه و آله نيز همه خوانده‌ايم كه قبل از بعثت ، روزهاى متوالى بلكه ماه‌ها به غار حرام مىرفت و در آن جا تنها بود و به عبادت مشغول بود .\r\nروايات متعدّدى نيز در زمينهء انزوا وارد شده ؛ از جمله در حديثى از پيامبر اكرم صلّى اللّه عليه و آله مىخوانيم : « العزلة عبادة ؛ دورى از مردم ، عبادت است » . « 3 » در حديث ديگرى از امير مؤمنان على عليه السّلام آمده : « العزلة أفضل شيم الأكياس ؛ دورى گزيدن برترين شيوه‌هاى هوشمندان است » . « 4 » و نيز در حديث ديگرى از همان امام بزرگوار عليه السّلام نقل شده است : « في اعتزال ابناء الدّنيا جماع الصّلاح ؛ دورى گزيدن از دنيا پرستان سبب هر گونه اصلاح است » . « 5 »\r\n\r\n\r\n","description":"","footnote":"\r\n( 1 ) مريم ، آيهء 48 .\r\n( 2 ) كهف ، آيهء 16 .\r\n( 3 ) ميزان الحكمه ، حديث شمارهء 12884 .\r\n( 4 ) غرر الحكم ، احاديث شمارهء 1414 و 6505 .\r\n( 5 ) همان .\r\n","page_name":" 603 ","page_number":603},
  {"content":"\r\n\r\nدر حالى كه از سوى ديگر روايات ديگرى مردم را به اجتماع گرايى تشويق مىكند ؛ در حديثى از پيامبر اكرم صلّى اللّه عليه و آله مىخوانيم : « أيّها النّاس عليكم بالجماعة ، و إيّاكم و الفرقة ؛ بر شماست كه از جماعت جدا نشويد و از پراكندگى بپرهيزيد » . « 1 » همين مضمون به تعبير ديگر از امير مؤمنان على عليه السّلام نقل شده است : « و الزموا السّواد الأعظم فإنّ يد اللّه على الجماعة و إيّاكم و الفرقة فإنّ الشّاذّ من النّاس للشّيطان كما أنّ الشّاذّ من الغنم للذّئب ؛ همواره با سواد اعظم ( اكثريت طرفدار حق ) باشيد كه دست خدا با جماعت است و از پراكندگى بپرهيزيد كه انسان تنها ، بهرهء شيطان است ؛ همان گونه كه گوسفند تكرو بهرهء گرگ است » . « 2 » احاديث در طرفين اين موضوع فراوان است و گاه تصوّر مىشود با هم تعارضى دارند ؛ در حالى كه چگونگى جمع در ميان اين روايات در خود آن‌ها بيان شده است ؛ از متون آيات و روايات به خوبى استفاده مىشود كه عزلت و گوشه‌گيرى در شرايط خاص اجتماعى است و در واقع ، به صورت يك استثنا در برابر حكم كلى اسلام به اجتماع‌گرايى است و از جمله در موارد زير ، عزلت توصيه شده است :\r\n1 - دورى گزيدن از دنيا پرستان كه در احاديث پيش گفته و به آن اشاره شد .\r\n2 - دورى گزيدن از جامعهء فاسد و آلوده و منحرف ؛ همان گونه كه در داستان ابراهيم و اصحاب كهف ذكر شد و همان گونه كه در حديثى از امام صادق عليه السّلام مىخوانيم كه وقتى از حضرتش پرسيدند : چرا انزوا را برگزيده‌اى ؟ در پاسخ فرمود : « فسد الزّمان و تغيّر الإخوان فرأيت الإنفراد أسكن للفؤاد ؛ زمان فاسد شده و دوستان و برادران دگرگون شده‌اند ؛ به همين دليل تنهايى را مايهء آرامش دل مىدانم » . « 3 » 3 - گاه اين عزلت و دورى گزينى براى انديشيدن و خودسازى صورت گرفته ؛ آن گونه كه\r\n\r\n\r\n","description":"","footnote":"\r\n( 1 ) كنز العمال ، جلد 1 ، صفحهء 206 ، ( حديث 1028 ) .\r\n( 2 ) نهج البلاغه ، خطبهء 127 .\r\n( 3 ) بحار الانوار ، جلد 47 ، صفحهء 60 ، ( حديث 116 ) .\r\n","page_name":" 604 ","page_number":604},
  {"content":"\r\n\r\nدر حالات پيامبر اكرم صلّى اللّه عليه و آله قبل از بعثت نقل شده كه به غار حرا پناه مىبرد و روزهاى متوالى مشغول عبادت و انديشيدن بود و اگر انسان ، بخشى از شبانه روز را در تنهايى به سر مىبرد تا بهتر بينديشد و براى خود و جامعه برنامه‌ريزى كند ، به يقين مفيد و سودمند خواهد بود .\r\n4 - دورى گزيدن از افراد شرور - كه بخشى از جامعه را تشكيل مىدهند - نيز در روايات عزلت توصيه شده است ؛ امير مؤمنان على عليه السّلام مىفرمايد : « من اعتزل النّاس سلم من شرّهم ؛ كسى كه از مردم ( شرور ) دورى گزيند از شرّ آن‌ها در امان خواهد بود » . « 1 » و گر نه كسى نمىتواند اجتماعى را كه بر تمام دستورات اسلام حاكم است منكر شود . دور ماندن از جامعه به طور كامل سبب دور ماندن از تجربيات و علوم و قوت و قدرت افراد آن جامعه است . انسان‌ها همچون قطره‌هايى هستند كه وقتى جمع شوند دريايى تشكيل مىدهند يا همچون رشته‌هاى بسيار باريكى كه وقتى به هم تابيده شوند طناب بسيار محكمى را به وجود مىآورند . اضافه بر اين تجربه نشان داده عزلت ، سبب « خود بزرگ بينى » و « سوء ظن شديد » به ديگران و گاه « ادعاهاى باطل و فاسد » است .\r\n* * *\r\n\r\n\r\n","description":"","footnote":"\r\n( 1 ) غرر الحكم ، حديث 8151 .\r\n","page_name":" 605 ","page_number":605},
  {"content":"\r\n . \r\n","description":"","footnote":"","page_name":" 606 ","page_number":606},
  {"content":"\r\n\r\n\r\nخطبهء 177 « 1 » و من كلام له عليه السّلام في معنى الحكمين\r\nاز سخنان امام عليه السّلام در مورد حكمين\r\n\r\nخطبه در يك نگاه\r\nهمان گونه كه در سند خطبه اشاره شده ، مخاطبان امام عليه السّلام در اين خطبه خوارج‌اند كه در آغاز امام عليه السّلام را تحت فشار قرار دادند كه حكميت و داورى را بپذيرد و امام عليه السّلام با اين كه به هيچ وجه با اين كار موافقت نداشت براى جلوگيرى از جنگ و نزاع داخلى در ميان لشكر خود به ناچار آن را پذيرفت ؛ ولى هنگامى كه نتيجهء منفى حكميت آشكار شد و ابو موسى اشعرى كه براى حكميت از سوى لشكر امام عليه السّلام انتخاب شده بود خيانت كرد و\r\n\r\n\r\n","description":"","footnote":"\r\n( 1 ) سند خطبه :\r\nاين خطبه را با اضافات فراوانى طبرى ، مورخ معروف در تاريخ خود در حوادث سال 37 هجرى از « ابو مخنف » نقل كرده است و مخاطبان آن ، خوارج نهروانند . در آغاز اين خطبه ، امام عليه السّلام مطالبى را دربارهء حكمين و اشتباهات آن‌ها در اين انتخاب ذكر فرموده ؛ سپس آن چه را مرحوم سيّد رضى در اين جا نقل كرده است با تفاوت مختصرى بيان مىكند . ( مصادر نهج البلاغه ، جلد 2 ، صفحهء 428 ) بعيد نيست كه اين خطبه بخشى از خطبهء 127 باشد كه گذشت .\r\n","page_name":" 607 ","page_number":607},
  {"content":"\r\n\r\nتسليم نيرنگ‌هاى عمرو بن عاص كه نمايندهء لشكر شام بود گرديد ، خدمت امام عليه السّلام آمدند و زبان به اعتراض گشودند كه چرا شما حكميت را پذيرفتيد ؟ ! امام عليه السّلام در اين خطبه پاسخ دندان شكنى به آن‌ها مىدهد كه شما آغازگر اين فتنه بوديد و من به شما هشدار دادم ، ولى نپذيرفتيد ؛ اكنون كه آثار سوء انتخاب خود را مىبينيد زبان به اعتراض گشوديد ؟ ! به علاوه حكميت آن‌ها مشروط بود نه مطلق ؛ مشروط به اين كه از راه حق و داورى قرآن منحرف نشوند و شدند ؛ بنابر اين ايراد بر آن‌ها وارد است نه بر من .\r\n* * *\r\n\r\n","description":"","footnote":"","page_name":" 608 ","page_number":608},
  {"content":"\r\n\r\n\r\nبخش اوّل\r\nفأجمع رأي ملئكم على أن اختاروا رجلين ، فأخذنا عليهما أن يجعجعا عند القرآن ، و لا يجاوزاه ، و تكون ألسنتهما معه و قلوبهما تبعه ، فتاها عنه ، و تركا الحقّ و هما يبصرانه ، و كان الجور هواهما ، و الإعوجاج رأيهما . و قد سبق استثناؤنا عليهما في الحكم بالعدل و العمل بالحقّ سوء رأيهما و جور حكمهما . و الثّقة في أيدينا لأنفسنا ، حين خالفا سبيل الحقّ ، و أتيا بما لا يعرف من معكوس الحكم .\r\n\r\nترجمه\r\n: ( در ماجراى حكمين ) نظر و رأى جمعيّت شما بر اين قرار گرفت كه دو نفر را براى حكميّت ( در ميان ما و لشكر شام و معاويه ) انتخاب كنند و ما از اين دو ، پيمان گرفتيم كه در برابر قرآن خاضع باشند و از آن تجاوز نكنند ، زبانشان همراه با قرآن و دلهايشان تابع آن باشد ؛ ولى آن‌ها گمراه ، و از قرآن روى گردان شدند و حق را ترك كردند ؛ با اين كه آشكارا آن را مىديدند ؛ جور و ستم ، خواستهء دل آن‌ها بود و اعوجاج و كژى موافق فكرشان و پيش از اين كه آن‌ها اين رأى نادرست و حكم جائرانه را صادر كنند با آن‌ها شرط كرده بوديم كه به عدالت حكم كنند و به حق عمل نمايند ؛ بنابر اين هنگامى كه اين دو نفر از راه حق منحرف شدند و حكم نادرستى بر خلاف حكم خدا صادر كردند ما مىتوانيم به استناد دليل محكم براى خود تصميم بگيريم ( و حكم آن‌ها را دور بيفكنيم ! ) .\r\n\r\n","description":"","footnote":"","page_name":" 609 ","page_number":609},
  {"content":"\r\n\r\n\r\nشرح و تفسير با انحراف حكمين حكم آنها باطل است\r\nبارها دربارهء حكمين ، ضمن شرح خطبه‌هاى پيشين به خصوص خطبه 125 و 127 سخن گفته‌ايم و خلاصهء آن ، چنين بود كه هنگامى كه آثار شكست در لشكر معاويه آشكار شد ، عمرو بن عاص دست به نيرنگى زد و دستور داد قرآن‌ها را بر سر نيزه‌ها بلند كنند و بگويند ما و شما هر دو تابع قرآنيم ؛ هر چه قرآن قضاوت كند از آن پيروى خواهيم كرد .\r\nولى امام عليه السّلام به آن‌ها هشدار داد كه اين نيرنگى بيش نيست و آن‌ها هرگز از قرآن تبعيت نمىكنند پيش برويد و كار را تمام كنيد ؛ ولى غافلان نادان به اتفاق عمّال نفوذى معاويه بر پذيرش آتش‌بس اصرار كردند و به دنبال آن بر امام عليه السّلام فشار آوردند كه براى استنباط حكم قرآن دربارهء اين اختلاف تن به حكميّت بدهد . امام عليه السّلام كه مىدانست اين نيرنگ ديگرى است قبول نفرمود ؛ ولى آن‌ها پيوسته بر فشار خود مىافزودند تا اين كه امام عليه السّلام براى پيشگيرى از اختلاف و شكاف بيش‌تر ناچار به قبول حكميّت شد .\r\nدر اين جا باز همان افراد اصرار كردند كه نمايندهء لشكر امام عليه السّلام ابو موسى اشعرى باشد .\r\nامام عليه السّلام كه از حماقت و ايمان ضعيف اين مرد با خبر بود اصرار فرمود ابن عباس را انتخاب كنيد كه مردى هوشيار و عاقل و دانشمند است و تحت تأثير نيرنگ‌هاى عمرو بن عاص قرار نمىگيرد ؛ ولى آن‌ها نپذيرفتند و براى سوّمين بار امام عليه السّلام را تحت فشار قرار دادند كه حكميّت را به ابو موسى مخبّط واگذار كند . در اين جا نيز امام عليه السّلام براى پيشگيرى از پراكندگى لشكر مجبور به پذيرش آن شد ؛ ولى شرايطى براى آن‌ها بيان كرد ؛ از جمله اين كه از مسير حق و عدالت هرگز خارج نشوند .\r\nهنگامى كه عمرو بن عاص بعد از مذاكرات بسيار طولانى كه ماه‌ها به طول كشيد ابو موسى را فريب داد و گفت : بيا من معاويه را از حكومت خلع مىكنم و تو على عليه السّلام را از حكومت خلع كن تا نزاع بر چيده شود و مسلمانان فرد سوّمى را براى خلافت برگزيدند ، ابو موسى نادان و فريب خورده در حضور جمع اعلام كرد كه من على عليه السّلام را از حكومت\r\n\r\n","description":"","footnote":"","page_name":" 610 ","page_number":610},
  {"content":"\r\n\r\nخلع كردم و بلافاصله عمرو بن عاص گفت : من معاويه را به خلافت نصب كردم . اين نيرنگ غوغايى به پا كرد و سبب اعتراض لشكريان على عليه السّلام شد و طرفداران آتش‌بس و حكميّت و انتخاب ابو موسى كه خود را سخت در انزوا مىديدند طلبكارانه به سراغ امير مؤمنان على عليه السّلام آمدند و زبان به اعتراض گشودند كه چرا حكميّت را پذيرفتى ؟ ! با توجّه به آن چه گفته شد به تفسير خطبه مىپردازيم :\r\nامام عليه السّلام مىفرمايد : « نظر و رأى جمعيّت شما بر اين قرار گرفت كه دو نفر را براى حكميّت ( در ميان ما و لشكر شام و معاويه ) انتخاب كنند و ما از اين دو ، پيمان گرفتيم كه در برابر قرآن خاضع باشند و از آن تجاوز نكنند ، زبانشان همراه با قرآن و دلهايشان تابع آن باشد » ( فأجمع رأي ملئكم « 1 » على أن اختاروا رجلين ، فأخذنا عليهما أن يجعجعا « 2 » عند القرآن ، و لا يجاوزاه ، و تكون ألسنتهما معه و قلوبهما تبعه ) .\r\nبه اين ترتيب روشن مىكند كه پذيرش حكميّت هر چند تحت فشار صورت گرفت مشروط بود ، نه مطلق و بى قيد و شرط كه آن‌ها مطابق هواى نفس خود هر چه مىخواهند انجام دهند و ديگران بايد آن را بپذيرند . آن‌ها موظف بودند تابع قرآن باشند و گوش جان به پيام آن بسپارند و زبان و قلبشان پيرو قرآن باشد ؛ ولى در پايان كار چيزى كه سخن از آن در ميان نبود قرآن بود و فريب‌كارى ، آدم احمق و نادانى را بازيچهء دست سياست خود كرد و سخنى بر خلاف حق و عدالت و قرآن بر زبان او جارى ساخت .\r\nلذا امام عليه السّلام در ادامهء سخن مىفرمايد : « ( مع الاسف ) آن‌ها گمراه شدند و از قرآن روى گردان گشتند و حق را ترك كردند ؛ با اين كه آشكارا آن را مىديدند ؛ جور و ستم ،\r\n\r\n\r\n","description":"","footnote":"\r\n( 1 ) « ملأ » در لغت به معناى چيزى است كه چشم را پر مىكند و تعجّب بيننده را بر مىانگيزد ؛ از همين رو به جمعيّت زيادى كه رأى و عقيدهء واحدى دارند و اجتماع آن‌ها چشم‌ها را پر مىكند ، « ملأ » گفته مىشود . اين واژه با واژهء « مملوّ » از يك ريشه گرفته شده است .\r\n( 2 ) « يجعجع » از مادهء « جعجعه » در اصل در مورد خواباندن شتر بر زمين اطلاق مىشود سپس به معناى خضوع و تسليم در برابر چيزى به كار رفته است .\r\n","page_name":" 611 ","page_number":611},
  {"content":"\r\n\r\nخواستهء دل آن‌ها بود و اعوجاج و كژى موافق فكرشان » ( فتاها « 1 » عنه ، و تركا الحقّ و هما يبصرانه ، و كان الجور هواهما ، و الإعوجاج رأيهما ) .\r\nسپس امام يادآورى و تأكيد مجدّدى بر مشروط بودن حكميت آن‌ها مىكند و مىفرمايد : « پيش از اين كه آن‌ها اين رأى نادرست را و اين حكم جائرانه را صادر كنند با آن‌ها شرط كرده بوديم كه به عدالت حكم كنند و به حق عمل نمايند » ( و قد سبق استثناؤنا عليهما في الحكم بالعدل و العمل بالحقّ سوء رأيهما و جور حكمهما ) .\r\nكدام آيه از آيات قرآن مىگويد بزرگوارى همچون على عليه السّلام كه اسلام با مجاهدت‌هاى او رونق گرفت و همواره در محضر پيامبر صلّى اللّه عليه و آله بود و در دامان قرآن تربيت يافت و مظهر حق و عدالت است از خلافت ، خلع شود و نيز كدام آيهء قرآن مىگويد : كسى كه بازماندهء دوران جاهليّت و كفر است و مظالم و ستم‌ها و حيله‌گرىهاى او بر هيچ كس پنهان نيست و تمام افراد منفور و منافق را دور خود جمع كرده ، به خلافت پيامبر اكرم صلّى اللّه عليه و آله منصوب گردد ؟ ! آن گاه چنين نتيجه مىگيرد : « بنابر اين هنگامى كه اين دو نفر از راه حق منحرف شدند و حكم نادرستى بر خلاف حكم خداوند صادر كردند ما مىتوانيم به استناد دليل محكم براى خود تصميم بگيريم ( و حكم آن‌ها را دور بيفكنيم ! ) » ( و الثّقة في أيدينا لأنفسنا ، حين خالفا سبيل الحقّ ، و أتيا بما لا يعرف من معكوس الحكم ) .\r\nبه اين ترتيب ، امام عليه السّلام به خورده گيران پاسخ دندان شكنى مىدهد كه اوّلا پذيرش حكميّت از شما بود و ثانيا آن‌ها در كار حكميت ، مطلق العنان و رها نبودند ؛ بلكه موظّف بودند همراه و همگام قرآن حركت كنند و به ميل خود سخنى نگويند . حال كه آن‌ها به شرط خود عمل نكردند ، حكم‌شان از درجهء اعتبار به كلى ساقط است . جالب اين كه آن‌ها در حكم خود نيز با يكديگر توافق نداشتند و يكى بر سر ديگرى كلاه مىگذارد و او را در\r\n\r\n\r\n","description":"","footnote":"\r\n( 1 ) « تاه » از مادهء « تيه » به معناى تحيّر و سرگردانى و گمراهى گرفته شده است .\r\n","page_name":" 612 ","page_number":612},
  {"content":"\r\n\r\nبرابر كار انجام شده قرار مىدهد ؛ به گونه‌اى كه داد و فريادش بلند مىشود ؛ در حالى كه در حكميّت توافق حكمين شرط است . آيا چنين حكميّتى پشيزى ارزش دارد ؟ !\r\n\r\nنكته حكمين پشت به قرآن كردند\r\nاگر امام عليه السّلام در اين خطبه با صراحت مىفرمايد : حكمين قرآن را ناديده گرفتند و با اين كه حق را مىديدند به آن پشت كردند و هواى نفس را بر حقيقت مقدّم داشتند ، دليلش روشن است ؛ زيرا اگر آن‌ها به آيات مختلفى كه در قرآن يا مستقيما در فضيلت على عليه السّلام نازل شده و يا يك اصل كلى را بيان مىسازد - كه طبق روايات رسول خدا صلّى اللّه عليه و آله ، على عليه السّلام نمونه بارز آن بوده است - مىانديشيدند ترجيح آن حضرت بر شخصى همچون معاويه كه فرزند دشمن شماره يك اسلام و پيامبر صلّى اللّه عليه و آله يعنى ابو سفيان بود و در مسير پدر خود گام بر مىداشت ترديد به خود راه نمىدادند .\r\nآيا قرآن مجيد نمىگويد : «  « إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ »  « 1 » ؛ آيا آن كس كه در ركوع ، انگشتر به سائل بخشيد و آيه در شأنش نازل شد ، كسى جز على عليه السّلام بود ؟ با اين كه ابن عباس ، عمار ياسر ، جابر بن عبد اللّه انصارى ، ابوذر غفارى ، انس بن مالك ، عبد اللّه بن سلام ، مسلمة بن كهيل ، عبد اللّه بن غالب ، عقبة بن حكيم و عبد اللّه بن ابىّ ( اين ده نفر ) از صحابه همگى اين حديث را نقل كرده‌اند و شرح آن در تفاسير اهل تسنن نيز نقل شده است .\r\nآيا كسى كه در جاى پيامبر صلّى اللّه عليه و آله در ليلة المبيت مىخوابد و جان خود را آمادهء نثار كردن در راه پيامبر صلّى اللّه عليه و آله مىكند و صبحگاهان آيهء  « وَ مِنَ النَّاسِ مَنْ يَشْرِي نَفْسَهُ\r\n\r\n\r\n","description":"","footnote":"\r\n1 . مائده ، آيةء 55 .\r\n","page_name":" 613 ","page_number":613},
  {"content":"\r\n\r\nابْتِغاءَ مَرْضاتِ اللَّهِ وَ اللَّهُ رَؤُفٌ بِالْعِبادِ »  « 1 » در حق او نازل مىشود ، ديگرى با او مىتواند برابرى كند ؟ ! « 2 » آيا مقدّم داشتن كسى كه قرآن او را بهترين مخلوقات ( بعد از پيامبر اكرم صلّى اللّه عليه و آله ) شمرده و آيهء «  « إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ »  ؛ كسانى كه ايمان آوردند و عمل صالح انجام دادند بهترين مخلوق خدايند » « 3 » در شأن او نازل شده ، جاى شك و ترديد است ؟\r\nآيا بايد چند ماه ، وقت امت اسلامى را بگيرند تا ببينند او برتر است يا معاويه ؟ ! به راستى شگفت‌آور است اساسا اين مقايسه ، جفاى بزرگى به امير مؤمنان على عليه السّلام محسوب مىشود كه بخواهند او را در برابر معاويه قرار دهند و برترى آن حضرت را ثابت كنند ؛ خاك كجا و آفتاب كجا ؟ !\r\n* * *\r\n\r\n\r\n","description":"","footnote":"\r\n( 1 ) بقره ، آيهء 207 .\r\n( 2 ) از جمله كسانى كه اين شأن نزول را نقل كرده‌اند ، طبرى ، ابن هشام ، حلبى و يعقوبى ، احمد بن حنبل ، ابن جوزى و ابن صباغ مالكىاند . ( به جلد دوّم الغدير ، صفحهء 48 و 49 مراجعه فرماييد ) .\r\n( 3 ) بينه ، آيهء 7 .\r\nهنگامى كه آيهء مزبور نازل شد ، پيامبر اكرم صلّى اللّه عليه و آله به على عليه السّلام فرمود : « مصداق اين آيه تو و شيعيان تواند » . ( به شواهد التنزيل و الصواعق المحرقة و در المنثور و نور الابصار و تفسير طبرى و غير آن مراجعه كنيد - براى شرح بيش‌تر دربارهء اين گونه آيات به كتاب آيات ولايت در قرآن مراجعه كنيد ) .\r\n","page_name":" 614 ","page_number":614},
  {"content":"\r\n\r\n\r\nخطبهء 178 « 1 » و من خطبة له عليه السّلام فى الشهادة و التقوى و قيل أنه خطبها بعد مقتل عثمان فى أول خلافته\r\nاز خطبه‌هاى امام عليه السّلام اين خطبه درباره وحدانيّت خدا و توصيه به تقوا سخن مىگويد . بعضى گفته‌اند :\r\nامام عليه السّلام اين خطبه را بعد از قتل عثمان و در آغاز خلافتش ايراد فرموده است .\r\n\r\nخطبه در يك نگاه\r\nامام عليه السّلام در اين خطبه نخست همگان را به صفات خداوند از جمله به علم بىپايان پروردگار نسبت به همه چيز و حتى كوچك‌ترين امور - همچون عدد قطره‌هاى باران و ذرات خاك - توجّه مىدهد تا بدانند اعمال آن‌ها نزد خداوند كاملا روشن است و چيزى از اسرار درون و برون آن‌ها بر ذات مقدّسش مخفى نمىماند .\r\n\r\n\r\n","description":"","footnote":"\r\n( 1 ) سند خطبه :\r\nمرحوم شيخ صدوق در كتاب خصال بخشى از اين خطبه را نقل كرده و ابن اثير در كتاب نهايه بعضى از لغات پيچيدهء خطبه را تفسير كرده و زمخشرى در ربيع الابرار نيز قسمت‌هايى از آن را ذكر كرده است . ( مصادر نهج البلاغه ، جلد 2 ، صفحهء 435 )\r\n","page_name":" 615 ","page_number":615},
  {"content":"\r\n\r\nدر بخش دوّم گواهى به يگانگى خداوند و نبوّت پيامبر اسلام صلّى اللّه عليه و آله مىدهد و هر يك را با صفات مناسب و پر معنايى همراه مىسازد كه به شهادت و گواهى او عمق مىبخشد .\r\nدر بخش سوّم از فريبندگى دنيا و وعده‌هاى دروغينش به دنيا پرستان سخن مىگويد .\r\nو سرانجام در بخش چهارم به همگان هشدار مىدهد كه گناهان ، سبب زوال نعمت‌ها مىشود و هيچ ملتى گرفتار بدبختى نشدند جز به علت گناهانشان و به همين دليل ، همگان را به بازنگرى در اعمالشان دعوت مىكند تا از روش‌هاى ناپسند دست بردارند و با اصلاح سيره عملى خود سعادتمند شوند .\r\n* * *\r\n\r\n","description":"","footnote":"","page_name":" 616 ","page_number":616},
  {"content":"\r\n\r\n\r\nبخش اوّل\r\nلا يشغله شأن ، و لا يغيّره زمان ، و لا يحويه مكان ، و لا يصفه لسان ، و لا يعزب عنه عدد قطر الماء و لا نجوم السّماء ، و لا سوافي الرّيح في الهواء ، و لا دبيب النّمل على الصّفا ، و لا مقيل الذّرّ في اللّيلة الظّلماء . يعلم مساقط الأوراق ، و خفيّ طرف الأحداق . و أشهد أن لا إله إلّا اللّه غير معدول به ، و لا مشكوك فيه ، و لا مكفور دينه ، و لا مجحود تكوينه ، شهادة من صدقت نيّته ، وصفت دخلته و خلص يقينه ، و ثقلت موازينه . و أشهد أنّ محمّدا عبده و رسوله المجتبى من خلائقه ، و المعتام لشرح حقائقه ، و المختصّ بعقائل كراماته و المصطفى لكرائم رسالاته ، و الموضّحة به أشراط الهدى ، و المجلوّ به غربيب العمى .\r\n\r\nترجمه\r\n: هيچ كار ، خدا را به خود مشغول نمىسازد ( تا از كار ديگرى باز ماند ) و گذشت زمان ، دگرگونى در او ايجاد نمىكند ؛ مكانى او را در بر نمىگيرد ، و هيچ زبانى قادر بر وصف او نيست ، نه تعداد قطره‌هاى آب‌ها بر او پنهان مىماند ، نه عدد ستارگان آسمان ، نه شماره ذرات خاك كه همراه بادها در هوا به پرواز در مىآيد ؛ نه حركات مورچگان بر سنگ‌هاى سخت و نه استراحت‌گاه مورچه‌هاى ريز در شب‌هاى تار ، از محل ريزش برگ‌ها و حركات پنهان چشم‌ها آگاه است .\r\nو گواهى مىدهم كه جز او معبودى نيست و همتايى براى او وجود ندارد ؛ نه شك و\r\n\r\n","description":"","footnote":"","page_name":" 617 ","page_number":617},
  {"content":"\r\n\r\nترديد در او راه دارد ، و نه كفر در دين و آيينش و نه مىتوان خلفت ( با عظمت ) او را انكار كرد . شهادت كسى كه نيّتش راست ، درونش پاك ، يقينش خالص ، و ميزان عملش ( با ايمان و اعمال صالح ) سنگين است .\r\nو گواهى مىدهم كه محمّد صلّى اللّه عليه و آله بنده و فرستادهء برگزيده او از ميان خلايق است كه براى تشريح حقايق آيين الهى انتخاب شد و به ويژگىهاى خاص اخلاقى آراسته گرديد ؛ براى رساندن رسالت‌هايى كريمانه الهى برگزيده شد و نشانه‌هاى هدايت به وسيله او آشكار گشت و تاريكىهاى جهل و ضلالت به وجود او روشنى يافت .\r\n\r\nشرح و تفسير عظمت خداوند و كرامت پيامبرش\r\nهمان گونه كه اشاره شد ، امام عليه السّلام در آغاز اين خطبه و در عبارات كوتاه و پر معنايى پنج وصف از اوصاف جمال و جلال او را بيان مىدارد ؛ مىفرمايد : « هيچ كار ، خداوند را به خود مشغول نمىسازد ( تا از كار ديگرى باز ماند ) و گذشت زمان ، دگرگونى در او ايجاد نمىكند ؛ مكانى او را در بر نمىگيرد ، و هيچ زبانى قادر بر وصف او نيست » ( لا يشغله شأن ، و لا يغيّره زمان ، و لا يحويه « 1 » مكان ، و لا يصفه لسان ) .\r\nاين اوصاف چهار گانه همگى از نامتناهى بودن ذات پاك او سرچشمه مىگيرد . كسى كه علم و قدرتش محدود است هنگامى كه به چيزى مىپردازد و علم و قدرت خود را در راه انجام آن به كار مىگيرد به طور طبيعى از كار ديگر باز مىماند ؛ ولى ذات پاك خداوند در يك لحظه به تدبير تمام جهان هستى مىپردازد ، راز و نياز بندگان را مىشنود و خواسته‌هاى آن‌ها را مىداند و از آن‌جا كه نامحدود است و جامع جميع كمالات است دگرگونى در او راه ندارد ؛ زيرا دگرگونىها يا به سوى كمال است يا به سوى نقصان و هيچ كدام در آن ذات نامتناهى راه ندارد .\r\n\r\n\r\n","description":"","footnote":"\r\n( 1 ) « يحوى » از مادهء « حوايه » ( بر وزن شفاعت ) به معناى احاطه و استيلا بر چيزى است .\r\n","page_name":" 618 ","page_number":618},
  {"content":"\r\n\r\nو همچنين مكان ، لازمهء محدوديت وجود است ، آن ذاتى كه نامحدود است همه جا حاضر است و در عين حال ، نيازى به مكان ندارد .\r\nنيز ذات و صفاتش در وصف ما نمىگنجد ؛ چرا كه ما محدوديم و ذات و صفاتش نامحدود و اگر تا پايان عمر از كمالات او سخن بگوييم ناچاريم در پايان كار اعتراف كنيم :\r\n مجلس تمام گشت و به آخر رسيد عمر * ما همچنان در اوّل وصف تو مانده‌ايم \r\nآرى ، تنها او مىتواند در وصف و صفات خود را بيان كند ؛ آن گونه كه در حديث آمده است : « لا أبلغ مدحك و الثّناء عليك أنت كما اثنيت على نفسك ؛ من هرگز نمىتوانم به مرحله مدح و ثناى تو برسم تو همان گونه هستى كه خودت ثناى خويش را گفته‌اى » . « 1 » سپس به شرح جالبى از پنجمين وصف يعنى علم نامحدود او مىپردازد و ضمن اين كه آگاهى او را بر همه چيز بيان مىكند ، انگشت روى هفت موضوع كه كاملا از نظر ديگران پنهان است مىگذارد و بر علم و آگاهى خدا نسبت به آن‌ها تأكيد مىكند و مىفرمايد : « نه تعداد قطره‌هاى آب‌ها بر او پنهان مىماند ، نه عدد ستارگان آسمان ، نه شماره ذرات خاك كه همراه بادها در هوا به پرواز در مىآيد ؛ نه حركات مورچگان بر سنگ‌هاى سخت و نه استراحت‌گاه مورچه‌هاى ريز در شب‌هاى تار ، و نيز از محل ريزش برگ‌ها و حركات پنهان چشم‌ها آگاه است » ( و لا يعزب « 2 » عنه عدد قطر الماء و لا نجوم السّماء ، و لا سوافي « 3 » الرّيح في الهواء ، و لا دبيب « 4 » النّمل على الصّفا « 5 » ، و لا مقيل « 6 »\r\n\r\n\r\n","description":"","footnote":"\r\n( 1 ) اين بخش از مناجاتى است كه پيامبر اكرم صلّى اللّه عليه و آله در دل شب به هنگام سجده بيان مىفرمود .\r\nاصول كافى ، جلد 3 ، صفحهء 324 ( حديث 12 ) .\r\n( 2 ) « يعزب » از مادهء « عزوب » ( بر وزن غروب ) به معناى دور شدن و پنهان گشتن است . و به همين مناسبت به مردان و يا زنانى كه همسر ندارند و يا از همسر خود دورند « عزب » گفته مىشود .\r\n( 3 ) « سوافى » جمع « سافيه » به معناى تندباد است .\r\n( 4 ) « دبيب » به معناى راه رفتن آهسته است .\r\n( 5 ) « صفا » جمع « صفاة » ( بر وزن وفا ) به معناى تخته سنگ صاف است .\r\n( 6 ) « مقيل » از مادهء « قيلوله » به معناى خواب نيم روز گرفته و چون « مقيل » اسم مكان است ، به معناى محل استراحت و خواب در ميان روز مىباشد .\r\n","page_name":" 619 ","page_number":619},
  {"content":"\r\n\r\nالذّرّ « 7 » في اللّيلة الظّلماء . يعلم مساقط الأوراق ، و خفيّ طرف « 8 » الأحداق ) .\r\nتعبير به « عدد قطر الماء » اشاره به دانه‌هاى باران و قطره‌هاى آب درياها و نهرها و چشمه‌ها است كه جز خدا از آن آگاه نيست ؛ همان گونه كه از عدد ستارگان آسمان كسى با خبر نمىباشد . امروز مىگويند تنها در كهكشان ما حدود 200 ميليارد ستاره هست ؛ ولى در كهكشان‌هاى بىشمار ديگر چه خبر است ؟ تنها خدا مىداند ! و از آن‌ها عجيب‌تر ذرات غبارى است كه در كره خاكى ما هر لحظه بر امواج باد سوار مىشود و از جايى به جايى منتقل مىگردد ؛ چه كسى از تعداد آن‌ها با خبر است جز خدا ؟ ! تعبير به جنبش مورچه بر سنگ سخت به عقيدهء بعضى اشاره به صداى بسيار ضعيفى است كه از برخورد پاهاى او از آن سنگ به وجود مىآيد و يا اشاره به اثر بسيار ضعيفى است كه رد پاى او را بر آن سنگ سخت بر جاى مىگذارد كه با هيچ وسيله‌اى قابل درك نيست ؛ ولى خدا از آن آگاه است و همچنين از محل آسايش آن‌ها . فراموش نشود اين مربوط به تمام مورچه‌ها در تمام نقاط جهان است ! تعبير به « يعلم مساقط الأوراق » اشاره به محل ريزش برگ‌ها در سراسر كرهء زمين است كه در هر لحظه در دل باغ‌ها و جنگل‌ها و بلنداى كوه‌ها و اعماق دره‌ها برگ‌هايى از درختان فرو مىريزد او از تمام آن‌ها آگاه است .\r\nو همچنين در هر لحظه ، چشم ميليون‌ها ميليون انسان ، بلكه حيوانات ، داراى چشم و پلك آهسته به هم مىخورد او شماره و كيفيت آن‌ها را به خوبى مىداند .\r\n\r\n\r\n","description":"","footnote":"\r\n( 7 ) « ذر » جمع « ذره » به معناى مورچه‌هاى كوچك است .\r\n( 8 ) « طرف » به معناى پلك چشم و گاه به معناى نگاه كردن و به هم زدن پلك‌ها نيز مىآيد .\r\n","page_name":" 620 ","page_number":620},
  {"content":"\r\n\r\nآرى ، در تمام پهنهء هستى نه چيزى از كليات بر او مخفى است ؛ نه چيزى از جزئيات ايمان به چنين خدايى براى تربيت انسان كافى است . آرى ، كافى است كه بداند عالم ، محضر خداست و اسرار درون و برون ما بر او آشكار است . به همين دليل در قرآن مجيد مىخوانيم : « اگر تمام درختان ، قلم شوند و هفت اقيانوس ديگر بر آن‌ها اضافه شود ( اين‌ها همه پايان مىيابد ؛ ولى ) كلمات خدا پايان نمىگيرد » . « 1 » سپس امام عليه السّلام در ادامهء اين سخن گواهى به وحدانيّت معبود يگانه مىدهد ؛ چرا كه تنها چنين خدايى شايستهء عبوديت است ؛ نه غير او ؛ عرضه مىدارد : « گواهى مىدهم كه جز اللّه معبودى نيست و همتايى براى او وجود ندارد ؛ نه شك و ترديد در هستى او راه دارد ، و نه كفر در دين و آيينش و نه مىتوان خلقتش را انكار كرد » ( و أشهد أن لا إله إلّا اللّه غير معدول « 2 » به ، و لا مشكوك فيه ، و لا مكفور دينه ، و لا مجحود تكوينه ) .\r\nبه اين ترتيب ، امام عليه السّلام هر گونه شرك و شك كفر به آيات تكوينى و تشريعى را نفى مىفرمايد . به تعبير ديگر ، نخست هر گونه شبيه و همتا را از ذات پروردگارش نفى مىكند ؛ سپس شك در ذات مقدّس او و بعد به افعال تشريعى و تكوينى خداوند مىپردازد و تصريح مىكند كه نه در دين و آيين او جايى براى اين كار است و نه در خالقيت و ربوبيت او در جهان آفرينش .\r\nآن گاه مىافزايد : « شهادت كسى كه نيّتش راست ، درونش پاك ، يقينش خالص ، و ميزان عملش ( با ايمان و اعمال صالح ) سنگين است » ( شهادة من صدقت نيّته ، وصفت « 3 » دخلته « 4 » و خلص يقينه ، و ثقلت موازينه ) .\r\n\r\n\r\n","description":"","footnote":"\r\n( 1 ) لقمان ، آيهء 27 .\r\n( 2 ) « معدول » از مادهء « عدل » ( بر وزن علم ) به معناى شبيه و همتا گرفته شده است .\r\n( 3 ) از مادهء « صفا » به معناى پاكى گرفته شده است .\r\n( 4 ) « دخله » به معناى باطن و درون چيزى است .\r\n","page_name":" 621 ","page_number":621},
  {"content":"\r\n\r\nاشاره به اين كه اين گواهى ذات و صفات حق گواهى كسى است كه داراى اين صفات چهار گانه است : نيّت و انگيزهء او صادقانه و قلب او از هر گونه شرك و ريا خالص است ؛ يقين او آميخته به شك نيست و اعمال او نيز نشان مىدهد كه در درون ، ايمان راسخى به خدا دارد ؛ نه همچون گواهى افراد منافق يا طمع ورزان در مال و جاه دنيا و نه آن‌ها كه ايمانى آميخته به شك دارند و نه كسانى كه دم از ايمان مىزنند ، ولى عمل صالحى در ترازوى اعمالشان ديده نمىشود .\r\nسپس امام عليه السّلام بعد از شهادت به يگانگى پروردگار به شهادت بر نبوّت پيامبر صلّى اللّه عليه و آله مىپردازد و آن حضرت را با شش ويژگى از اوصاف مهمش مىستايد :\r\n« گواهى مىدهم كه محمّد صلّى اللّه عليه و آله بنده و فرستادهء برگزيده او از ميان خلايق است كه براى تشريح حقايق آيين الهى انتخاب گشته و به ويژگىهاى خاص اخلاقى گرامى داشته شده ، و او را براى رساندن رسالات كريمانهء الهى برگزيده و نشانه‌هاى هدايت به وسيله او آشكار گرديده و تاريكىهاى جهل و ضلالت به وجود او روشنى يافته است » ( و أشهد أنّ محمّدا عبده و رسوله المجتبى من خلائقه ، و المعتام « 1 » لشرح حقائقه ، و المختصّ بعقائل « 2 » كراماته و المصطفى لكرائم رسالاته ، و الموضّحة به أشراط الهدى ، و المجلوّ به غربيب العمى « 3 » ) .\r\nدر اوّلين ويژگى ، سخن از صفات برجستهء آن حضرت به ميان آمده كه سبب انتخاب او به رسالت بوده است . و در دوّمين وصف ، از مأموريت آن حضرت براى شرح حقايق دين و اعتقادات صحيح سخن مىگويد .\r\n\r\n\r\n","description":"","footnote":"\r\n( 1 ) « معتام » از مادهء « عيم » ( بر وزن غيب ) در اصل به معناى شدت علاقه به شير گرفته شده و « معتام » در اين جا به معناى كسى است كه « علاقهء شديد » به انجام دادن مأموريت الهى به او داده شده است .\r\n( 2 ) « عقائل » جمع « عقيله » به معناى برگزيدهء هر چيزى است و لذا به گوهرهاى گران بها « عقيلة البحر » گفته مىشود .\r\n( 3 ) « غربيب » به معناى چيز سياه پر رنگ است و در اين جا به معناى تاريكى جهل به كار رفته است .\r\n","page_name":" 622 ","page_number":622},
  {"content":"\r\n\r\nو در سوّمين صفت از مكارم اخلاق آن حضرت پرده بر مىدارد و در چهارمين وصف از مأموريت‌هاى مهم او براى بيان احكام سخن به ميان مىآورد .\r\nدر پنجمين وصف از هدايت‌هاى آن حضرت از طريق گفتار و رفتار و امضاى عملى او سخن مىگويد .\r\nو در ششمين وصف از تلاشى كه آن حضرت براى مبارزه با جهل - كه از آن به نابينايى تعبير شده - سخن به ميان آورده است .\r\nتمام اين اوصاف ، اشاره به اين است كه اگر من به نبوّت او گواهى مىدهم و به پيشوايىاش تن داده‌ام ، بى علت نيست ؛ نه يك دليل كه چندين دليل دارد .\r\n\r\nنكته\r\n\r\n1 - كليد حل معماى صفات\r\nهمان گونه كه در كلمات پر معناى امام عليه السّلام بيان شد ، نه گذشت زمان در ذات پاك خداوند اثر مىگذارد و نه جابه‌جايى مكان دربارهء او متصور است و نه چيزى در سراسر عالم هستى از دايره علم او بيرون است .\r\nآرى ، همهء عالم ، محضر خداست ؛ ولى او جا و مكانى ندارد . همه جا حاضر است ؛ ولى هيچ‌كس او را نمىبيند . اوصاف جلال و جمال او هر چند معرفتى عميق به ما مىبخشد ، ولى بايد اعتراف كرد كه او در وصف نمىگنجد ! گاه اين تعبيرات دربارهء ذات بىمثال او معما جلوه مىكند و شكلى از تناقض را در نظر مجسم مىسازد ؛ ولى با توجّه به يك نكته ، كليد حل اين معما به دست مىآيد و آن اين كه او وجودى است بىنهايت ، در بىنهايت و نامحدود و نامتناهى از هر جهت ؛ نه آغازى دارد نه انجامى و نه حد محدودى .\r\nگر چه تصور چنين وجودى براى ما انسان‌ها كه همه چيزمان محدود و نامتناهى است ، بسيار مشكل است ، ولى به هر حال بدون توجّه به اين نكته ، بحث صفات الهى حل نخواهد شد .\r\n\r\n","description":"","footnote":"","page_name":" 623 ","page_number":623},
  {"content":"\r\n\r\nاگر مىگوييم او همه چيز حتى ذرات غبارى را كه تندبادها در هوا به پرواز در مىآورند ، مىداند به جهت آن است كه همه جا حضور دارد و اگر مىگوييم او همه جا حضور دارد به اين معناست كه وجود و هستى او نامحدود است و چيزى جدا از او تصور نمىشود و بر هر چيز احاطه دارد و اگر مىگوييم زمان و مكان ندارد ، به دليل آن است كه زمان بر اثر حركت به وجود مىآيد و مكان به واسطهء محدود بودن انسان است ؛ ولى وجود نامتناهى حركتى به سوى نقص و يا كمال ندارد و چون از همه چيز بىنياز است ، به مكان نيازى نخواهد داشت كوتاه سخن اين كه اگر بخواهيم خداشناس خوبى باشيم بايد تمام صفات مخلوقات را كه از محدود بودن و نيازهاى آن‌ها سرچشمه گرفته از آن ذات بىمثال نفى كنيم .\r\n\r\n2 - اهداف بعثت پيامبر اكرم صلّى اللّه عليه و آله\r\nدر آيات قرآن مجيد و روايات اسلامى ، به ويژه در نهج البلاغه دربارهء هدف بعثت انبيا و مخصوصا پيامبر اسلام صلّى اللّه عليه و آله سخنان بسيارى وجود دارد ؛ از جمله در اين بخش از خطبهء مورد بحث ، تعبيرات پر معنايى ديده مىشود . امام عليه السّلام يكى از اهداف رسالت پيامبر اسلام صلّى اللّه عليه و آله را شرح حقايقى بيان فرموده كه مىتواند اشاره به هر حقيقت يا حقايق مربوط به مبدأ و معاد و اصول عقايد باشد و ديگر بيان ارزش‌هاى اخلاقى ؛ آن گونه كه از خود پيامبر اكرم صلّى اللّه عليه و آله نقل شده است : « إنّما بعثت لأتمّم مكارم الأخلاق ؛ من براى اين مبعوث شدم كه ارزش‌هاى اخلاقى را به كمال برسانم » . « 1 » و ديگر اين كه رسالت‌هاى الهى را در زمينهء احكام دين تبيين كند و نشانه‌هاى هدايت را آشكار سازد و سرانجام اين كه پرده‌هاى جهل و كور دلى را از چشم جان انسان‌ها دور نمايد . او هم معلّمى است بزرگ و هم مربى آگاه و هم رهبرى فرزانه و هم راهنمايى خبير و پر مايه .\r\n\r\n\r\n","description":"","footnote":"\r\n( 1 ) كنز العمال ، جلد 3 ، صفحهء 16 . ( حديث 52175 ) .\r\n","page_name":" 624 ","page_number":624},
  {"content":"\r\n\r\n\r\nبخش دوّم\r\nأيّها النّاس ، إنّ الدّنيا تغرّ المؤمّل لها و المخلد إليها ، و لا تنفس به من نافس فيها ، و تغلب من غلب عليها . و ايم اللّه ، ما كان قوم قطّ في غضّ نعمة من عيش فزال عنهم إلّا بذنوب اجترحوها ، ل  « أَنَّ اللَّهَ لَيْسَ بِظَلَّامٍ لِلْعَبِيدِ »  .\r\nو لو أنّ النّاس حين تنزل بهم النّقم ، و تزول عنهم النّعم ، فزعوا إلى ربّهم بصدق من نيّاتهم ، و وله من قلوبهم ، لردّ عليهم كلّ شارد ، و أصلح لهم كلّ فاسد . و إنّي لأخشى عليكم أن تكونوا في فترة . و قد كانت أمور مضت ملتم فيها ميلة ، كنتم فيها عندي غير محمودين ، و لئن ردّ عليكم أمركم إنّكم لسعداء . و ما عليّ إلّا الجهد ، و لو أشاء أن اقول لقلت : عفا اللّه عمّا سلف !\r\n\r\nترجمه\r\n: اى مردم ، دنيا آرزومندان و دل بستگان خود را فريب مىدهد و از وعده‌هاى دروغين به علاقه‌مندان خويش دريغ نمىورزد و بر آن كس كه بر دنيا پيروز گردد سرانجام چيره خواهد شد . به خدا سوگند ! هرگز ملتى كه در ناز و نعمت مىزيستند نعمتشان زوال نيافت ، مگر بر اثر گناهانى كه مرتكب شدند ؛ زيرا خداوند هرگز به بندگانش ستم روا نمىدارد و اگر مردم هنگامى كه بلاها بر آن نازل مىشود و نعمت‌ها از آنان سلب مىگردد با صدق نيّت در پيشگاه خدا تضرّع كنند و با قلب‌هاى پر از عشق و محبت به خدا ، از او درخواست نمايند ، به يقين آن چه ، از دستشان رفته به آنان باز مىگردد و هر خرابى را براى آن‌ها اصلاح مىكند . من از اين مىترسم كه شما در جهالت و غفلت فرو رويد\r\n\r\n","description":"","footnote":"","page_name":" 625 ","page_number":625},
  {"content":"\r\n\r\n( همچون دوران جاهليّت ) ؛ زيرا امورى بر شما گذشت كه در آن ، تمايلاتى پيدا كرديد كه از نظر من پسنديده نبود ؛ ولى اگر امور شما به مسير اصلى باز گردد سعادتمند خواهيد شد .\r\nوظيفهء من جز تلاش و كوشش ( براى بازگشت شما به راه راست ) نيست و اگر بخواهم گفتنىها را مىگويم ( و كوتاهىهاى شما را در گذشته بر مىشمرم ؛ ولى به دليل مصالحى صرف نظر مىكنم ؛ فقط مىگويم خداوند گذشته را ( بر شما ) ببخشايد .\r\n\r\nشرح و تفسير با صدق نيّت به درگاه خدا رويد\r\nامام عليه السّلام در اين بخش از خطبه ، همهء مردم را مخاطب ساخته و چهار نكتهء مهم را كه در زندگى انسان‌ها اثر عميق دارد ، به همگان گوشزد مىكند ؛ نخست مىفرمايد : « اى مردم ، دنيا آرزومندان و دل بستگان خود را فريب مىدهد و ارزش و اهمّيّتى براى كسانى كه آن را با ارزش بدانند قائل نيست و بر آن كس كه بر دنيا پيروز گردد سرانجام چيره خواهد شد » ( أيّها النّاس ، إنّ الدّنيا تغرّ المؤمّل لها و المخلد « 1 » إليها ، و لا تنفس « 2 » به من نافس فيها ، و تغلب من غلب عليها ) .\r\nاز آن جا كه « حبّ الدّنيا » - مطابق حديث معروف - سرچشمهء هر گونه گناه و خطاست ، امام عليه السّلام از حبّ دنيا شروع مىكند . شايان توجّه اين كه نكوهش از دنيا داران نشده ؛ بلكه سخن از دنيا خواهان و عاشقان و دلبستگان به آن به ميان آمده است .\r\nزرق و برق دنيا آن چنان دنيا پرستان را مغرور مىسازد كه گمان مىكنند همه چيز جاويدان خواهد ماند ؛ ولى ناگهان مىبينند در يك حادثهء ناگوار همه چيز بر باد مىرود ؛\r\n\r\n\r\n","description":"","footnote":"\r\n( 1 ) « مخلد » به معناى كسى است كه در جايى به طور هميشگى سكونت اختيار مىكند و از مادهء « خلد » و « خلود » گرفته شده و در عبارت مذكور اشاره به كسى است كه به دنيا چسبيده است .\r\n( 2 ) « تنفس » از مادهء « نفاسه » به معناى پر قيمت بودن گرفته شده و در اين جا به معناى اهمّيّت و ارزش قائل شدن آمده است .\r\n","page_name":" 626 ","page_number":626},
  {"content":"\r\n\r\nمثلا محصول صدها سال از امكانات مادى در يك شهر با يك زلزله كه گاه ده ثانيه بيش‌تر به طول نمىانجامد نابود مىشود . آرى ، تكانى مىخورند و موقتا بيدار مىشوند و باز در خواب غفلت فرو مىروند .\r\nسپس در ادامهء اين سخن به نكتهء دوّم مىپردازد و به صورت يك قانون كلى مىفرمايد : « به خدا سوگند ! هرگز ملتى كه در ناز و نعمت مىزيستند نعمتشان زوال نيافت ، مگر بر اثر گناهانى كه مرتكب شدند ؛ زيرا خداوند هرگز به بندگانش ستم روا نمىدارد » ( و ايم اللّه ، ما كان قوم قطّ في غضّ « 1 » نعمة من عيش فزال عنهم إلّا بذنوب اجترحوها « 2 » ، ل  أنّ اللّه ليس بظلّام للعبيد  ) .\r\nدر واقع اين سخن بر گرفته از آيات قرآن است ؛ آن جا كه مىفرمايد : «  « إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ »  ؛ خداوند نعمت‌هاى هيچ قوم و ملتى را تغيير نمىدهد ، مگر آن كه آن‌ها آن چه را مربوط به خودشان است ، تغيير دهند » . « 3 » و نيز مىفرمايد : «  « وَ لَوْ أَنَّ أَهْلَ الْقُرى آمَنُوا وَ اتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَ الْأَرْضِ وَ لكِنْ كَذَّبُوا فَأَخَذْناهُمْ بِما كانُوا يَكْسِبُونَ »  ؛ اگر اهل شهرها و آبادىها ايمان مىآوردند و تقوا پيشه مىكردند بركات آسمان‌ها و زمين را بر آن‌ها مىگشوديم ولى آن‌ها ( حق را ) تكذيب كردند ما نيز آنان را به كيفر اعمالشان مجازات كرديم » . « 4 » به يقين نعمت‌هاى الهى بر حسب شايستگىها و لياقت‌ها در ميان بندگان تقسيم مىشود ؛ لذا پاكان و صالحان شايستهء آنند نه گنهكاران آلوده .\r\n\r\n\r\n","description":"","footnote":"\r\n( 1 ) « غض » به معناى تر و تازه است .\r\n( 2 ) « اجترحوا » از مادهء « جرح » به معناى جراحت و اثرى است كه بر اثر آسيب‌ها به بدن مىرسد و « اجتراح » به معناى انجام دادن گناه آمده : گويى انسان به وسيله آن خود را مجروح مىسازد و گاه اين معنا توسعه داده شده و در هر گونه كسب و اكتساب نيز استعمال مىشود .\r\n( 3 ) رعد ، آيهء 11 .\r\n( 4 ) اعراف ، آيهء 96 .\r\n","page_name":" 627 ","page_number":627},
  {"content":"\r\n\r\n\r\nپرسش\r\n: در روايات مىخوانيم خداوند براى ترفيع مقام اوليايش گاه آن‌ها را به بلاهايى مبتلا مىسازد ؛ همان گونه كه در تعبير معروف آمده است : « البلاء للولاء » . « 1 » و از بعضى آيات و روايات استفاده مىشود كه بلاها گاهى براى آزمايش مؤمن و پاداش‌هاى بزرگ الهى و نيز گاه براى هشدار و بيدارى بندگان است ، آيا اين موارد با آن چه در عبارت امام عليه السّلام ذكر شد منافات ندارد ؟\r\n\r\nپاسخ\r\n: آن چه در كلام امام عليه السّلام آمده يك قانون كلى است و مىدانيم هر قانون كلى استثنائاتى دارد . موارد آزمايش و بيدار باش و امثال آن ، استثنائاتى در قانون كلى فوق محسوب مىشود و به تعبير ديگر آن چه امام عليه السّلام فرموده حمل بر غالب مىشود و اين شبيه چيزى است كه در قرآن مجيد بيان شده است : «  « وَ ما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ وَ يَعْفُوا عَنْ كَثِيرٍ »  ؛ هر مصيبتى بر شما مىرسد به سبب اعمالى است كه انجام داده‌ايد و بسيارى را نيز عفو مىكند » . « 2 » به يقين اين آيه با آيهء  « وَ لَنَبْلُوَنَّكُمْ بِشَيْءٍ مِنَ الْخَوْفِ »  « 3 » كه از آزمايش‌هاى مختلف الهى به وسيلهء بلاها سخن مىگويد و نيز با آيهء «  « ظَهَرَ الْفَسادُ فِي الْبَرِّ وَ الْبَحْرِ بِما كَسَبَتْ أَيْدِي النَّاسِ لِيُذِيقَهُمْ بَعْضَ الَّذِي عَمِلُوا لَعَلَّهُمْ يَرْجِعُونَ »  ؛ فساد در خشكى و دريا به دليل كارهايى كه مردم انجام داده‌اند آشكار شد » . منافاتى ندارد . خدا مىخواهد نتيجهء بعضى اعمالشان را به آن‌ها بچشاند . شايد ( به سوى حق ) باز گردند . « 4 »\r\n\r\n\r\n","description":"","footnote":"\r\n( 1 ) اين عبارت كه در كلمات علما و بزرگان آمده ، متن حديث نيست ؛ بلكه بر گرفته از احاديث اسلامى است ؛ از جمله در حديثى از امام صادق عليه السّلام مىخوانيم كه فرمود : « إنّ اشدّ النّاس بلاء الأنبياء ثمّ الّذي يلونهم ثمّ الأمثل فالأمثل ؛ پيامبران الهى بيش از همه ( با آفات و مصايب ) آزمايش مىشوند ؛ سپس كسانى كه بعد از آن‌ها قرار دارند و به همين ترتيب آن‌ها كه برترند آزمون بيش‌ترى دارند » . ( اصول كافى ، جلد 2 ، صفحهء 252 ، باب شدة ابتلاء المؤمن ، حديث 1 ) .\r\n( 2 ) شورى ، آيهء 30 .\r\n( 3 ) بقره ، آيهء 155 .\r\n( 4 ) روم ، آيهء 41 .\r\n","page_name":" 628 ","page_number":628},
  {"content":"\r\n\r\nو اگر انسان درست دقت كند غالبا مىتواند مواردى را كه بلاها جنبهء مجازات الهى دارد ، از مواردى كه براى آزمايش يا هشدار است باز شناسد . هرگاه گناه مهمى از او سرزد و يا جامعه‌اى آلوده به انواع مفاسد شد ، حوادث تلخى كه بعد از آن پيدا مىشود قطعا مجازات است ؛ ولى حوادث تلخى كه براى صالحان و پاكان پيش مىآيد ، معمولا جنبهء آزمايش و هشدار براى ترفيع مقام است .\r\nسپس امام عليه السّلام در ادامهء اين سخن كه در واقع نتيجهء مستقيم يادآورى پيشين است ، مىفرمايد : « و اگر مردم زمانى كه بلاها بر آن نازل مىشود و نعمت‌ها از آنان زايل مىگردد با صدق نيّت در پيشگاه خدا تضرّع كنند و با قلب‌هاى پر از عشق و محبّت به خدا ، از او درخواست ( توبه ) نمايند ، يقينا آن چه ، از دستشان رفته به آنان باز مىگردد و هر خرابى را براى آن‌ها اصلاح مىكند » ( و لو أنّ النّاس حين تنزل بهم النّقم ، و تزول عنهم النّعم ، فزعوا إلى ربّهم بصدق من نيّاتهم ، و وله « 1 » من قلوبهم ، لردّ عليهم كلّ شارد « 2 » ، و أصلح لهم كلّ فاسد ) .\r\nدر واقع اين طبيب حاذق الهى بعد از ذكر درد به بيان درمان مىپردازد و راه دفع آفات و بلاها را به آن‌ها مىآموزد و دعايى را كه صادقانه باشد و از اعماق جان برخيزد و در يك كلمه در انسان ، تحول ايجاد كند بر طرف كنندهء بلاها مىشمرد ؛ همان گونه كه در احاديث متعدد ديگرى وارد شده است ؛ از جمله امام سجاد عليه السّلام مىفرمايد : « الدّعاء يدفع البلاء النّازل و ما لم ينزل ؛ دعا بلاهايى را كه نازل شده و نازل نشده است ، بر طرف مىسازد » . « 3 » امام عليه السّلام در آخرين بخش اين خطبه و در بيان چهارمين نكته آن چه را قبلا به صورت\r\n\r\n\r\n","description":"","footnote":"\r\n( 1 ) « وله » به معناى تحيّر از شدت اندوه است تا آن جا كه گاه انسان ، عقل و هوش خود را از دست مىدهد ؛ لذا به عشق سوزانى كه آرامش و هوش را از انسان مىگيرد نيز اطلاق شده است .\r\n( 2 ) « شارد » به معناى كسى است كه از مسير منحرف شده يا فرار كرده است .\r\n( 3 ) اصول كافى ، جلد 2 ، صفحهء 469 ( باب ان الدعاء يردّ البلاء ، حديث 5 ) .\r\n","page_name":" 629 ","page_number":629},
  {"content":"\r\n\r\nعام بيان كرده بود ، براى اصحاب و ياران و مخاطبان تطبيق مىفرمايد : « من از اين مىترسم كه شما در جهالت و غفلت فرو رويد ( همچون دوران فترت جاهليّت ) ؛ زيرا امورى بر شما گذشت كه در آن ، تمايلاتى پيدا كرديد كه از نظر من پسنديده نبود ؛ ولى اگر امور شما به مسير اصلى باز گردد ( و مسلمانان ناخالص و هوشيار باشيد ) سعادتمند خواهيد شد » ( و إنّي لأخشى عليكم أن تكونوا في فترة « 1 » . و قد كانت أمور مضت ملتم فيها ميلة ، كنتم فيها عندي غير محمودين ، و لئن ردّ عليكم أمركم إنّكم لسعداء ) .\r\nو سرانجام مىفرمايد : « وظيفهء من جز تلاش و كوشش ( براى بازگشت شما به راه راست ) نيست و اگر بخواهم گفتنىها را مىگويم ( و كوتاهىهاى شما را در گذشته بر شمرم ؛ ولى به دليل مصالحى صرف نظر مىكنم ؛ فقط مىگويم ) خداوند گذشته را ( بر شما ) ببخشد » ( و ما عليّ إلّا الجهد ، و لو أشاء أن اقول لقلت : عفا اللّه عمّا سلف ! ) .\r\nدر اين كه منظور امام عليه السّلام از اشارهء سربسته‌اى كه به بعضى از انحرافات آن‌ها مىكند ، چيست ؟ جمعى معتقدند : اشاره به ماجراى عثمان و حكومت اوست كه در شوراى شش نفرهء عمر ، ظالمانه ، حكومت را از لايق‌ترين افراد ( على عليه السّلام ) به كسى كه هيچ گونه شايستگى اين كار را نداشت - و حوادث بعد اين حقيقت را اثبات كرد - سپردند و شما هم بر آن صحّه گذاشتيد و ورود خطبه را بعد از قتل عثمان و در اوايل خلافت امام عليه السّلام شاهد اين معنا دانسته‌اند .\r\nولى اين احتمال نيز وجود دارد كه اشاره به تمام دوران خلفاى پيشين و حوادث دردناكى باشد كه در امر خلافت به وقوع پيوست .\r\n\r\n\r\n","description":"","footnote":"\r\n( 1 ) « فترة » در اصل به معناى توقف و ضعف و ناتوانى است و به همين جهت به فاصلهء ميان دو برنامه كه كارها متوقف مىشود اطلاق شده و از آن جا كه فترت گاه آميخته با غفلت و جهل است در اين معنا نيز استعمال شده است .\r\n","page_name":" 630 ","page_number":630},
  {"content":"\r\n\r\nو منظور امام عليه السّلام از جملهء « و لو اشاء ان اقول لقلت » نيز همين است كه اگر من بخواهم از روى اين حوادث نامطلوب پرده برگيرم مىتوانم ؛ ولى از آن صرف نظر مىكنم و از خدا مىخواهم شما را به علت اين كوتاهىها و اشتباهات مجازات نكند و ببخشد . « 1 »\r\n* * *\r\n\r\n\r\n","description":"","footnote":"\r\n( 1 ) بسيارى از شارحان و مترجمان نهج البلاغه ، جملهء ياد شده را چنين ترجمه كرده‌اند : اگر من بخواهم چيزى بگويم مىگويم : « خداوند گذشته را ببخشد » ولى اين معنا بسيار بعيد است ؛ به خصوص اين كه در كلام شيخ مفيد ( ره ) در كتاب جمل و در كتاب مناقب طبق نقل كتاب تمام نهج البلاغه كلمهء « لكن » قبل از « عفا اللّه عما سلف » آمده است ؛ بنابر اين مىگويم :\r\n« عفا اللّه عما سلف » و اين دعايى است جهت تقاضاى عفو الهى براى آن‌ها ؛ به علاوه ارتباط اين جمله با جمله‌هاى قبل نيز همين را اقتضا مىكند . ( و عده‌اى از شارحان همين معنا را برگزيده‌اند ) . به كتاب‌هاى معارج نهج البلاغه ، تأليف بيهقى ، صفحهء و بحار الانوار ، علامهء مجلسى ، جلد 29 ، صفحهء 599 و شرح حدائق الحقائق بيهقى ، جلد 2 ، صفحهء 94 و شرح مرحوم خويى ، جلد 16 ، صفحهء 359 مراجعه كنيد .\r\n","page_name":" 631 ","page_number":631},
  {"content":"\r\n . \r\n","description":"","footnote":"","page_name":" 632 ","page_number":632},
  {"content":"\r\n\r\n\r\nخطبهء 179 « 1 » و من كلام له عليه السّلام\r\nو قد سأله ذعلب اليماني فقال : هل رأيت ربك يا أمير المؤمنين ؟ فقال عليه السّلام : أ فأعبد ما لا أراه ؟ فقال : و كيف تراه ؟ فقال : از سخنان امام عليه السّلام است « ذعلب يمانى » از امام عليه السّلام پرسيد : امير مؤمنان آيا پروردگارت را ديده‌اى ؟\r\nامام عليه السّلام فرمود : آيا كسى را عبادت كنم كه نمىبينم ؟ ذعلب پرسيد : چگونه او را ديده‌اى ؟\r\nامام خطبهء ذيل را ايراد فرمود .\r\n\r\n\r\n","description":"","footnote":"\r\n( 1 ) سند خطبه :\r\nگفتار بالا در چندين كتب معتبر از كتب علماى شيعه قبل از تأليف نهج البلاغه با طرق متعدد ( و با تفاوت‌هايى در عبارت ) نقل شده است ؛ از جمله مرحوم كلينى در جلد اوّل اصول كافى در دو مورد آن را نقل كرده ؛ مرحوم صدوق در كتاب توحيد و مرحوم مفيد در ارشاد آن را آورده است . از ميان دانشمندان اهل سنّت ، ابن جوزى حنفى آن را در كتاب تذكرة از ابن عباس نقل نموده است . ( مصادر نهج البلاغه ، جلد 2 ، صفحهء 437 ) .\r\n","page_name":" 633 ","page_number":633},
  {"content":"\r\n\r\n\r\nخطبه در يك نگاه\r\nاين كلام عمدتا دربارهء صفات خداوند سخن مىگويد و بر اين معنا تأكيد مىكند كه اگر خدا را با چشم سر نمىتوان ديد با چشم دل و در لابه‌لاى صفاتش مىتوان به خوبى مشاهده كرد .\r\n* * *\r\n\r\n","description":"","footnote":"","page_name":" 634 ","page_number":634},
  {"content":"\r\n\r\n\r\nبخش اوّل\r\nفقال : لا تدركه العيون بمشاهدة العيان ، و لكن تدركه القلوب بحقائق الإيمان . قريب من الأشياء غير ملابس ، بعيد منها غير مباين . متكلّم لا برويّة ، مريد لا بهمّة ، صانع لا بجارحة . لطيف لا يوصف بالخفاء ، كبير لا يوصف بالجفاء ، بصير لا يوصف بالحاسّة ، رحيم لا يوصف بالرّقّة . تعنو الوجوه لعظمته ، و تجب القلوب من مخافته .\r\n\r\nترجمه\r\n: چشم‌ها هرگز او را آشكارا نمىبيند ؛ ولى قلب‌ها با حقايق ايمان ، او را درك مىكند ؛ او به همه چيز نزديك است ؛ اما نه آن گونه كه به آن‌ها چسبيده باشد و از همه چيز دور است ؛ اما نه آن گونه كه از آن‌ها بيگانه گردد . او سخن مىگويد : بى آن كه نياز به تفكّر داشته باشد و اراده مىكند ؛ بى آن كه محتاج به تصميم گرفتن باشد . او خالق و سازنده است ؛ اما نه با ( دست و ) اعضا پيكر ، او لطيف است ؛ اما نه به اين معنا كه پنهان باشد و بزرگ و قدرتمند است ؛ ولى نه به اين معنا كه جفا كار باشد . بيناست ؛ نه با عضو بينايى يعنى چشم ، و مهربان است نه به معناى نازك دل بودن . صورت‌ها در برابر عظمتش خاضع و قلب‌ها از هيبتش لرزان است .\r\n* * *\r\n\r\n","description":"","footnote":"","page_name":" 635 ","page_number":635},
  {"content":"\r\n\r\n\r\nشرح و تفسير آيا خدا را ديده‌اى ؟\r\nاز روايات مختلف در شرح حال امير مؤمنان على عليه السّلام استفاده مىشود كه حضرت بارها مىفرمود : « سلوني قبل أن تفقدوني ؛ هر مطلبى را كه مىخواهيد از من سؤال كنيد پيش از آن كه از ميان شما بروم » و به اين ترتيب آمادگى خود را براى پاسخ به هر سؤال مربوط به دين و دنياى مردم بيان مىفرمود ؛ حتى بعد از آن كه ضربهء هولناك ابن ملجم بر فرق مباركش وارد شد در ملاقاتى كه با توده‌هاى مردم در بستر شهادتش داشت ، همين جمله را تكرار فرمود ! ! از جمله مواردى كه امام عليه السّلام اين جمله را بيان فرمود هنگامى بود كه بر كرسى خلافت ظاهرى نشست و براى مردم خطبه‌اى خواند و در ضمن آن خطبه جملهء « سلوني قبل أن تفقدوني » را تكرار فرمود و بر اين معنا تأكيد كرد كه مخصوصا از تمام آيات قرآن و زمان و شأن نزول و ناسخ و منسوخ و محكم و متشابه آن با خبرم . در اين هنگام ، « ذعلب يمانى » كه مردى شجاع و فصيح بود برخاست و سؤال مزبور را مطرح كرد و امام عليه السّلام با زيبايى تمام به پاسخ او پرداخت . « 1 » « آيا ممكن است كسى را كه نمىبينم عبادت كنم ؟ ! » ( أ فاعبد ما لا أرى ؟ ) .\r\nبه اين معنا كه عبادت ، فرع بر معرفت است و معرفت درجاتى دارد كه بالاترين درجهء آن درجهء شهود است و امام عليه السّلام در اين سخن به مرحلهء عالى عبادت خود نظر دارد كه آن را همراه با مشاهدهء ذات پاك پروردگار مىشمرد .\r\nذعلب در فكر فرو رفت كه منظور امام عليه السّلام در اين جا كدام مشاهده است ؟ آيا مشاهدهء حسى است كه قائلان به جسميت خداوند ( مجسّمه ) عقيده دارند ؟ يا مشاهدهء روحانى و معنوى مىباشد كه چيزى برتر از مشاهده عقلى است ؟ لذا بلافاصله سؤال كرد : چگونه خدا را مىبينى ؟ « و كيف تراه ؟ » آيا اين سؤال و استفهام براى كشف حقيقت بود يا نوعى\r\n\r\n\r\n","description":"","footnote":"\r\n( 1 ) توحيد صدوق ، صفحهء 305 . ( باب 43 ، حديث 1 و 2 ) .\r\n","page_name":" 636 ","page_number":636},
  {"content":"\r\n\r\nانكار و جدال ؟ پاسخ اين سؤال بسته به اين است كه « ذعلب » را چگونه انسانى بدانيم . اگر او را از ياران خاص و ارادتمندان ويژهء آن حضرت بدانيم بدون شك سؤال او براى كشف حقيقت است و اگر او را انسانى ماجراجو بشمريم - آن گونه كه از بعضى روايات گذشته استفاده شد - در اين صورت سؤالش بوى انكار و مجادله مىدهد . به هر حال ، امام عليه السّلام در پاسخ او سخنى گفت و پرده از روى حقايقى برداشت و همه مخاطبان حتى ذعلب را تأثير فوق العاده قرار داد تا آن جا كه خوانديم ذعلب در پايان اين سخن ، مدهوش شد و بوى گلشن چنان مست كرد كه دامنش از دست برفت . امام عليه السّلام چنين فرمود :\r\n« چشم‌ها هرگز او را آشكارا نبيند ؛ اما قلب‌ها با نيروى حقايق ايمان ، وى را درك مىكند » ( فقال : لا تدركه العيون بمشاهدة العيان ، و لكن تدركه القلوب بحقائق الإيمان ) .\r\nمنظور از حقايق ايمان ، اصول اعتقادى و معارف حقه است .\r\nبراى توضيح اين سخن بايد به اين نكته توجّه كرد كه مشاهده بر سه گونه است : 1 .\r\nمشاهدهء حسى كه با چشم صورت مىگيرد و گاه چشم را نيز به سلاحى همچون دوربين‌ها و تلسكوپ‌ها مسلح مىكند ؛ 2 . مشاهدهء عقلى كه انسان از طريق استدلال به آن مىرسد و حقايقى را همچون آفتاب با چشم دل مىبيند ؛ آن گونه - كه به گفتهء مرحوم مغنيه در شرح نهج البلاغه - كسانى مانند نيوتون مشاهده كردند ؛ از افتادن يك سيب از درخت به روى زمين ، قانون جاذبه را كه هرگز با چشم سر ديده نمىشود مشاهده كرد و به آن پى برد ؛ 3 . شهود باطن و درون كه يك نوع ادراك باطنى است ؛ اما نه استدلالى .\r\nانسان با چشم دل واقعيت موجود را مىبيند و آن را باور مىكند ؛ بى آن كه احتياج به استدلالى داشته باشد و اين درك و ديدى است كه تا انسان به آن نرسد فهم آن مشكل است .\r\nاين موضوع ، نمونه‌هاى فراوانى در قرآن و روايات اسلامى دارد . دربارهء حضرت ابراهيم عليه السّلام مىخوانيم : خداوند ملكوت آسمان‌ها و زمين را به او نشان داد :  « وَ كَذلِكَ\r\n\r\n","description":"","footnote":"","page_name":" 637 ","page_number":637},
  {"content":"\r\n\r\nنُرِي إِبْراهِيمَ مَلَكُوتَ السَّماواتِ وَ الْأَرْضِ »  . « 1 » دربارهء حضرت يعقوب عليه السّلام مىخوانيم : هنگامى كه برادران يوسف عليه السّلام ، پيراهن وى را در مصر از او گرفتند و حركت كردند ، يعقوب عليه السّلام گفت : من بوى يوسف را احساس مىكنم :\r\n « إِنِّي لَأَجِدُ رِيحَ يُوسُفَ لَوْ لا أَنْ تُفَنِّدُونِ »  . « 2 » پيامبر اكرم صلّى اللّه عليه و آله به هنگام حفر خندق ، قبل از شروع جنگ احزاب ، زمانى كه كلنگ را بر فرق سنگى كه مانع پيشرفت كار خندق شده بود در سه نوبت فرو كوفت و جرقه‌هاى پريد ، فرمود : « من كاخ كسرى و قصر قيصر و قصرهاى صنعا در يمن را ديدم كه به روى اصحاب من گشوده مىشود » . « 3 » على عليه السّلام بارها در نهج البلاغه از آينده خبر مىدهد و در بعضى موارد مىگويد : « فلان گروه را مىبينم كه چنين و چنان خواهند كرد » . حتى بعضى از مؤمنان مخلص به چنين كشف و شهودى نايل مىشدند . داستان جوان پاكدلى كه صبحگاهان در صف جماعت پيامبر اكرم صلّى اللّه عليه و آله بود معروف است كه مىگفت : هم اكنون بهشتيان را در بهشت و دوزخيان را در جهنم مىبينم ! » و پيامبر صلّى اللّه عليه و آله او را تصديق كرد و فرمود : « اين جوان ، بنده‌اى است كه خداوند ، قلبش را به نور ايمان روشن كرده است ؛ هذا عبد نوّر اللّه قلبه للإيمان » . « 4 » و موارد ديگر كه شرح آن در خور كتاب مستقلى درباره كشف و شهود است و همگى دلالت بر اين مىكند كه غير از مشاهدهء حسى و عقلى ، نوع ديگرى از شهود وجود دارد كه برتر از اين‌هاست . « 5 » سپس امام عليه السّلام براى توضيح اين مطلب كه چگونه دل‌ها به حقايق ايمان ، خدا را درك\r\n\r\n\r\n","description":"","footnote":"\r\n( 1 ) انعام ، آيهء 75 .\r\n( 2 ) يوسف ، آيهء 94 .\r\n( 3 ) كامل ابن اثير ، جلد 2 ، صفحهء 179 .\r\n( 4 ) اصول كافى ، جلد 2 ، صفحهء 53 ، ( باب حقيقة الايمان و اليقين ، حديث 2 )\r\n( 5 ) براى توضيح بيش‌تر و فهم معنا شهود و اسباب و موانع آن به تفسير پيام قرآن ، جلد 1 ، صفحهء 252 به بعد مراجعه فرماييد .\r\n","page_name":" 638 ","page_number":638},
  {"content":"\r\n\r\nمىكند يازده وصف از اوصاف و اسماى حسناى او را بيان مىنمايد كه نه مورد از آن‌ها همراه با تعبيراتى است كه صفات مخلوقات را از او نفى مىكند .\r\nدر وصف اوّل و دوّم مىفرمايد : « او به همه چيز نزديك است ؛ اما نه آن گونه كه به آن‌ها چسبيده باشد و از همه چيز دور است ؛ اما نه آن گونه كه از آن‌ها بيگانه گردد » ( قريب من الأشياء غير ملابس « 1 » ، بعيد منها غير مباين ) .\r\nبارها گفته‌ايم ، مشكل مهم ما در فهم صفات خداوند ، تداعى صفات مخلوقات و ممكنات است كه تا از آن دور نشويم توان درك صفات او را نخواهيم داشت ؛ مثلا در همين دو وصف وقتى مىگوييم خدا نزديك است چيزى شبيه نزديك بودن دو جسم با يكديگر كه در دو مكان حسى قرار دارند به نظر مىرسد و هنگامى كه مىگوييم او دور است ، بيگانگى و جدايى همچون جدايى دو جسم از يكديگر تداعى مىشود ؛ حال آن كه دور و نزديك بودن او چنين نيست . او به همه چيز نزديك است ، يعنى احاطهء كامل به تمامى موجودات دارد و دور است ، يعنى هرگز گرد و غبار امكان و صفات پر از نقص مخلوقات بر دامان كبريايىاش نمىنشيند .\r\nدر دوّمين و سوّمين وصف مىفرمايد : « او سخن مىگويد ؛ بى آن كه نياز به تفكر داشته باشد و اراده مىكند ؛ بى آن كه محتاج به تصميم گرفتن باشد » ( متكلّم لا برويّة « 2 » ، مريد لا بهمّة « 3 » ) .\r\nهنگامى كه موضوع سخن گفتن و اراده كردن مطرح مىشود ، فورى فكر ما متوجّه\r\n\r\n\r\n","description":"","footnote":"\r\n( 1 ) « ملابس » اسم فاعل از مادهء « ملابسه » به معناى مخلوط شدن و يا چسبيدن به چيزى است .\r\n( 2 ) « روية » از مادهء « ترويه » است كه گاه به معناى سيراب شدن و گاه به معناى تفكّر و انديشه كردن آمده است .\r\n( 3 ) « همّة » از مادهء « همّ » كه به معناى عزم كردن براى انجام دادن چيزى است ، گرفته شده . اين واژه‌گاه به معناى غم و اندوهى كه فكر انسان را به خود مشغول مىدارد نيز آمده است و در خطبهء مزبور به معناى اوّل است .\r\n","page_name":" 639 ","page_number":639},
  {"content":"\r\n\r\nكسى مىشود كه زبانى را قبلا فرا گرفته ، مطلبى را در نظر مىگيرد و آن را پس از انديشه در غالب كلمات و جمله بندىها مىريزد ؛ سپس زبان و لب را به كار مىگيرد تا صدايى را كه از حنجره بر مىخيزد برش‌هاى لازم دهد و حروف و كلمات را ايجاد كند و به مخاطب منتقل سازد و در مورد اراده نيز به اين معنا منتقل مىشويم كه شخص اراده كننده از پيش فكر و انديشه خود را به كار گرفته و صلاح و فساد چيزى را انديشيده و سبك و سنگين كرده ، سپس اجزاى كارى را موافق خويش دانسته و در انجام دادن آن تصميم مىگيرد و به اعضا و جوارح خود فرمان اجراى آن را مىدهد .\r\nبه يقين هيچ يك از اين امور دربارهء خداوند صادق نيست ؛ او نه جسم است و نه اعضا و جوارح دارد و نه احتياج دارد به انديشيدن و موافق و مخالف منافع خويش را از هم جدا ساختن .\r\nسخن گفتن او چيزى جز آفرينش امواج صوتى در فضا همانند آفرينش ساير موجودات نيست ؛ شبيه همان امواجى كه موسى عليه السّلام از درخت وادى طور شنيد و ارادهء او چيزى جز علم به مصالح و مفاسد و نظام احسن نيست . اين حقيقت در مورد صفات هفت گانهء بعد نيز به طور دقيق صادق است .\r\nاين جاست كه امير مؤمنان على عليه السّلام برترين راه شناخت خدا را نفى صفات مخلوقات از او مىداند : « و كمال الإخلاص نفى الصّفات عنه » . « 1 » در پنجمين وصف مىفرمايد : « او سازنده و خالق است ؛ اما به وسيلهء اعضاى پيكر » ( صانع لا بجارحة ) .\r\nآرى ، او هر چه را اراده كند با فرمان « كن ؛ موجود باش » بلافاصله ايجاد مىشود ؛ حتى اگر به خواهد جهانى گسترده و پهناور همچون جهان كنونى ايجاد كند با يك فرمان موجود مىشود و تمام دقايق و ظرايف و اركان و شرايط و اجزا را در يك لحظه مىآفريند و هرگاه اراده كند تدريجا و در طى دوران‌ها ايجاد شود همان مسير را طى مىكند ؛ نه\r\n\r\n\r\n","description":"","footnote":"\r\n( 1 ) نهج البلاغه ، خطبهء 1 .\r\n","page_name":" 640 ","page_number":640},
  {"content":"\r\n\r\nهمچون انسان‌ها كه با دست و ابزار و وسايل صنعتى و كارخانه‌ها ، مصنوعات محدودى را به وجود مىآورند .\r\nو در ششمين و هفتمين وصف مىفرمايد : « او لطيف است ؛ اما نه به اين معنا كه پنهان باشد و بزرگ و قدرتمند است ؛ ولى نه به اين معنا كه جفا كار باشد » ( لطيف لا يوصف بالخفاء ، كبير لا يوصف بالجفاء ) .\r\nشارحان نهج البلاغه در اين جا و علماى علم كلام در باب صفات خدا دربارهء صفت لطيف سخن بسيار گفته‌اند و معانى متعددى ذكر كرده‌اند . گاه لطيف به معناى ناپيدا و گاه به مفهوم آفرينندهء اشياى ظريف و گاه به معناى كسى كه داراى لطف و محبّت است تفسير كرده‌اند و خداوند داراى همه اين صفات است ؛ ولى آن چه مناسب جمله ياد شده است ، معناى اوّل است ؛ يعنى ذات پاك خداوند ، آن چنان ظريف است كه ناپيداست ؛ ولى نه به اين معنا كه از بندگان مخفى باشد ؛ چرا كه آثارش سراسر جهان هستى را در بر گرفته و از چهرهء همهء موجودات تجلّى كرده است ؛ به گفتهء شاعر :\r\n با صد هزار جلوه برون آمدى كه من * با صد هزار ديده تماشا كنم تو را \r\nو نقطهء مقابل آن ، جملهء « لا يوصف بالجفا » است ؛ اشاره به اين كه او داراى عظمت است ؛ ولى نه همچون عظمت گردنكشان و خود بزرگ بينان كه همواره آميخته با ظلم و ستم و جفاست ؛ همان گونه كه قرآن مجيد در اواخر سورهء حشر مىفرمايد : «  « الْمَلِكُ الْقُدُّوسُ السَّلامُ الْمُؤْمِنُ »  ؛ او پادشاهى است پاكيزه از هر عيب و نقص و ظلم و ستم » .\r\nدر هشتمين و نهمين وصف مىفرمايد : « بيناست ؛ نه با عضو بينايى و چشم ، و مهربان است نه به معناى نازك دل بودن » ( بصير لا يوصف بالحاسّة ، رحيم لا يوصف بالرّقّة ) .\r\nهنگامى كه مىگوييم فلانى بيناست ، فورى نظر ما به عضو بينايى يعنى چشم معطوف مىشود و هنگامى كه مىگوييم فلان شخص ، مهربان است نازك دلى و رقت قلب را تداعى مىكند ؛ در حالى كه تمام اين‌ها صفات ممكنات و وجودهاى جسمانى\r\n\r\n","description":"","footnote":"","page_name":" 641 ","page_number":641},
  {"content":"\r\n\r\nاست و خداوند برتر و بالاتر از آن است .\r\nبصير و بينا بودن خداوند به معناى علم او به تمام موجوداتى است كه با چشم ديده مىشود و رحيم بودن او به معناى لطف و رحمت و بخشش عطاى اوست به بندگانش ؛ اين گونه اوصاف تركيبى است از كمال و نقص خداوند ؛ كمال آن را داراست و از نقص آن منزه است .\r\nسرانجام در پايان خطبه به آخرين اوصاف او ( وصف دهم و يازدهم ) پرداخته ، مىفرمايد : « صورت‌ها در برابر عظمتش خاضع و قلب‌ها از هيبتش لرزان است » ( تعنو « 1 » الوجوه لعظمته ، و تجب « 2 » القلوب من مخافته ) .\r\nاشاره به اين كه گرچه او لطيف ، رحيم و مهربان است ، اما به گونه‌اى نيست كه بندگانش اين اوصاف را دستاويزى براى جرأت و جسارت در برابر آن ذات پاك قرار دهند ؛ بلكه بايد در عين اميد به لطف و رحمتش از نافرمانى او خائف و از مجازاتش بيمناك باشند .\r\nلذا قرآن مجيد در وصف مؤمنان راستين مىگويد : «  « وَ الَّذِينَ يُؤْتُونَ ما آتَوْا وَ قُلُوبُهُمْ وَجِلَةٌ »  ؛ و آن‌ها كه نهايت كوشش را در اجراى طاعات انجام مىدهند در حالى كه دل‌هايشان ترسان است » . « 3 » و مىدانيم هميشه تعادل خوف و رجاست كه انسان را در مسير تكامل و قرب به خدا پيش مىبرد .\r\n* * *\r\n\r\n\r\n","description":"","footnote":"\r\n( 1 ) « تعنوا » از مادهء « علوّ » ( بر وزن غلوّ ) به معناى تسليم شدن و خضوع است .\r\n( 2 ) « تجب » از مادهء « وجوب » است كه گاه به معناى ثبوت و گاه به معناى سقوط و افتادن آمده است كه لازمهء آن ثبوت و آرام گرفتن است . و هنگامى كه در مورد قلب به كار مىرود به معناى اضطراب و لرزش مىآيد .\r\n( 3 ) مؤمنون ، آيهء 60 .\r\n","page_name":" 642 ","page_number":642},
  {"content":"\r\n\r\n\r\nخطبهء 180 « 1 » و من خطبة له عليه السّلام في ذم العاصين من أصحابه\r\nاز خطبه‌هاى امام عليه السّلام است كه در نكوهش ياران نافرمانش ايراد فرموده است .\r\n\r\nخطبه در يك نگاه و شأن ورود آن\r\nاز كتاب « غارات » ثقفى چنين بر مىآيد كه امام عليه السّلام اين خطبه را زمانى ايراد كرد كه دو نفر فرستاده محمّد بن ابى بكر براى تقاضاى كمك قبل از وقوع جنگ ميان او و « عمرو بن عاص » در سرزمين مصر ، نزد امام عليه السّلام آمدند . امام عليه السّلام برخاست و مردم را به مسجد دعوت كرد و ماجرا را براى آن‌ها بيان كرد ؛ اما گروه اندكى براى جهاد اعلام آمادگى كردند . شب هنگام به سوى اشراف كوفه فرستاد و آن‌ها را به دار الاماره جمع فرمود ؛ در حالى كه بسيار اندوهگين بود ؛ زيرا مىدانست شكست محمّد بن ابى بكر و افتادن مصر به دست طرفداران معاويه ، ضربهء بسيار سنگينى است . امام عليه السّلام اين خطبه را در نكوهش ياران\r\n\r\n\r\n","description":"","footnote":"\r\n( 1 ) سند خطبه :\r\nاين خطبه را « ابراهيم بن هلال ثقفى » كه پيش از سيّد رضى مىزيسته در كتاب « غارات » از « حبيب بن عبد اللّه » نقل كرده است . ( مصادر نهج البلاغه ، جلد 2 ، صفحهء 439 و 440 ) .\r\n","page_name":" 643 ","page_number":643},
  {"content":"\r\n\r\nنافرمان خويش ايراد كرد و از همه براى دفع فتنه ابن عاص از مصر كمك خواست .\r\nاز آن چه گفته شد محتواى خطبه به خوبى روشن مىشود ؛ مجموعه‌اى است از كلمه‌ها و سرزنش‌ها و تشويق‌ها و ترغيب به جهاد با دشمن و ذكر عواقب شوم سستى و تنبلى در اين راه .\r\n* * *\r\n\r\n","description":"","footnote":"","page_name":" 644 ","page_number":644},
  {"content":"\r\n\r\n\r\nبخش اوّل\r\nأحمد اللّه على ما قضى من أمر ، و قدّر من فعل ، و على ابتلائي بكم أيّتها الفرقة الّتي إذا أمرت لم تطع ، و إذا دعوت لم تجب . إن أمهلتم خضتم ، و إن حوربتم خرتم و إن اجتمع النّاس على إمام طعنتم ، و إن أجئتم إلى مشاقّة نكصتم . لا أبا لغيركم ! ما تنتظرون بنصركم و الجهاد على حقّكم ؟ الموت أو الذّلّ لكم ؟ فو اللّه لئن جاء يومي - و ليأتينّي - ليفرّقنّ بيني و بينكم و أنا لصحبتكم قال ، و بكم غير كثير .\r\n\r\nترجمه\r\n: خدا را بر آن چه فرمان داده و كارى كه مقدّر فرموده ستايش مىكنم و پروردگار را بر گرفتارى خودم به شما مىستايم . اى گروهى كه هرگاه فرمان دادم اطاعت نكرديد و هر زمان دعوتتان نمودم اجابت ننموديد ؛ هر وقت به شما مهلت داده شود ( كه آماده پيكار با دشمن شويد ) در بيهودگى فرو مىرويد ( و فرصت‌ها را از دست مىدهيد ) و اگر با شما بجنگند ضعف و ناتوانى نشان مىدهيد ؛ هرگاه مردم ، اطراف پيشوايى گرد آيند طعنه مىزنيد و اگر شما را براى حل مشكلى بياورند عقب نشينى مىكنيد . دشمنتان بىپدر باد ! منتظر چه نشسته‌ايد ؟ ! در مقابل يارى خويش و جهاد براى به دست آوردن حق خود جز مرگ يا ذلت ( نصيب شما خواهد شد ) ؟ به خدا سوگند ! اگر مرگ من فرا رسد - كه قطعا فرا خواهد رسيد - ميان من و شما جدايى ، خواهد افكند ؛ در حالى كه من از همنشينى با شما ناراحت بودم و وجودتان براى من قدرت آفرين نبود ( حال آن كه من براى شما همه چيز بودم ) .\r\n\r\n","description":"","footnote":"","page_name":" 645 ","page_number":645},
  {"content":"\r\n\r\n\r\nشرح و تفسير يا جهاد يا در انتظار مرگ و ذلت بودن\r\nامام عليه السّلام در آغاز اين خطبه همچون بسيارى ديگر از خطبه‌ها از حمد و ثناى الهى شروع مىكند و مىگويد : « خدا را بر آن چه فرمان داده و كارى كه مقدر فرموده ستايش مىكنم و پروردگار را بر گرفتارى خودم به شما مىستايم » ( أحمد اللّه على ما قضى من أمر ، و قدّر من فعل ، و على ابتلائي بكم ) .\r\nدر اين كه آيا قضا و قدر در اين عبارت به يك معناست و همه اشاره به مقدّرات الهى است يا دو معنا دارد ، شارحان نهج البلاغه تفسيرهاى متعددى دارند . بعضى هر دو را به يك معنا دانسته و بعضى گفته‌اند : قضا مربوط به آفرينش عالم امر و عقول يعنى جهان ماوراى طبيعت است و قدر ، اشاره به عالم خلق يعنى جهان طبيعت است . يكى از تفسيرهاى روشن قضا و قدر - كه آيات و روايات نيز بر آن گواهى مىدهد - اين است كه قضا - هم در عالم تكوين و هم در عالم تشريع - اشاره به فرمان الهى براى اصل وجود چيزى است و قدر ، اشاره به اندازه‌گيرىها و اجزا و شرايط آن است ؛ مثلا فرد بزرگى فرمان مىدهد مسجد يا بيمارستانى ساخته شود . اين مصداق قضاست ؛ سپس نيازها و اندازه‌گيرىهاى آن را بيان مىكند ؛ اين قدر است . فرمان خدا به اداى نماز و روزه در عالم تشريع ، قضاست و دستور او نسبت به اجزا و شرايط آن ، قدر است .\r\nنكتهء ديگر اين است كه در عبارت ياد شده ، امام عليه السّلام خدا را بر گرفتارىها و مشكلاتى كه براى ياران نافرمانش به وجود آمده ، حمد و سپاس مىگويد . اين بدان جهت است كه مردان خدا تسليم فرمان اويند و در ديدگاه آن‌ها هر چه از دوست مىرسد نيكوست و همه را داراى مصلحت و هدف مىبينند .\r\nسپس حاضران در مجلس يعنى سران قبايل و عشاير كوفه را مخاطب ساخته ، چنين مىفرمايد : « اى گروهى كه هرگاه فرمان دادم اطاعت نكرديد و هر زمان دعوتتان نمودم اجابت ننموديد ؛ هر وقت به شما مهلت داده شود ( كه آماده پيكار با دشمن شويد ) در\r\n\r\n","description":"","footnote":"","page_name":" 646 ","page_number":646},
  {"content":"\r\n\r\nبيهودگى فرو مىرويد ( و فرصت‌ها را از دست مىدهيد ) و اگر با شما بجنگند ضعف و ناتوانى نشان مىدهيد ؛ هرگاه مردم ، اطراف پيشوايى گرد آيند طعنه مىزنيد و اگر شما را براى حل مشكلى بياورند عقب نشينى مىكنيد » ( أيّتها الفرقة الّتي إذا أمرت لم تطع ، و إذا دعوت لم تجب . إن أمهلتم خضتم « 1 » ، و إن حوربتم خرتم « 2 » و إن اجتمع النّاس على إمام طعنتم ، و إن أجئتم « 3 » إلى مشاقّة « 4 » نكصتم « 5 » ) .\r\nامام عليه السّلام در اين عبارت ، به چهار نقطهء ضعف مردم پيرامونش اشاره مىكند : نافرمانى ، بى توجهى به فراخوانى ، استفاده نكردن از مهلت‌ها و فرصت‌ها و ضعف نشان دادن در ميدان نبرد .\r\nبه يقين هر يك از اين موارد مىتواند عاملى براى شكست باشد تا چه رسد به تمام اين‌ها .\r\nسپس آن‌ها را سرزنشى آميخته با محبّت مىكند و مىفرمايد : « دشمنتان بىپدر باد ! منتظر چه نشسته‌ايد ؟ ! در مقابل يارى خود و جهاد براى به دست آوردن حق خويش جز مرگ يا ذلت ( نصيب شما خواهد شد ) ؟ » ( لا أبا لغيركم ! ما تنتظرون بنصركم و الجهاد على حقّكم ؟ الموت أو الذّلّ لكم ؟ ) . « 6 »\r\n\r\n\r\n","description":"","footnote":"\r\n( 1 ) « خضتم » از مادهء « خوض » ( بر وزن حوض ) به گفتهء راغب در مفردات ورود تدريجى در آب و راه رفتن در آن است ، سپس به معناى كنايى شروع در كارهاى بد و يا سخنان زشت آمده است .\r\n( 2 ) « خرتم » از مادهء « خوار » به معناى فرياد كشيدن گرفته شده و از آن جا كه فرياد زدن غالبا از ضعف و ناتوانى ناشى مىشود ، اين واژه به معناى ضعف و ناتوانى آمده است .\r\n( 3 ) « أجئتم » از مادهء « اجاء » از ريشهء « مجيئى » گرفته شده كه به معناى آوردن شخص يا چيزى است ؛ بنابر اين « ان اجئتم » يعنى اگر شما را بياورند .\r\n( 4 ) « مشاقة » به معناى صعوبت و سختى و عداوت و دشمنى است و از مادهء « شق » ( بر وزن حق ) به معناى شكافتن و پراكنده كردن گرفته شده است .\r\n( 5 ) « نكصتم » از مادهء « نكص » ( بر وزن عكس ) به معناى عقب گرد گرفته شده است .\r\n( 6 ) بسيارى از شارحان نهج البلاغه جملهء « الموت او الذلّ لكم » را نوعى نفرين گرفته‌اند ؛ يعنى مرگ بر شما باد يا ذلت . در حالى كه ظاهر جمله چيزى غير از اين است . امام عليه السّلام مىخواهد نتيجه سستى و ضعف آن‌ها را در جهاد بيان كند ؛ يعنى نتيجهء عمل شما يكى از اين دو چيز است : يا مرگ يا ذلت ؛ به خصوص اين كه جملهء « لا ابا لغيركم » كه قبل از آن آمده و جمله « للّه أنتم » كه بعد از آن نقل شده ، نشان مىدهد ، حضرت در مقام نفرين نبوده است ؛ بلكه همان گونه كه خود اين شارحان نيز اعتراف دارند در مقام ابراز لطف و مهربانى بوده است .\r\n","page_name":" 647 ","page_number":647},
  {"content":"\r\n\r\nاشاره به اين كه وضعى كه به خود گرفته‌ايد - كه در برابر توطئه‌هاى دشمن غدّارى همچون معاويه و لشكريان غارتگر او خونسرد و بىتفاوتيد - نتيجه‌اى جز مرگ يا ذلت ندارد . يا مىميريد و يا اگر زنده بمانيد در زير دست و پاى آن‌ها ذليل خواهيد شد . عزت در جهاد است كه نتيجه‌اش يا پيروزى است يا شهادت ؛ همان گونه كه امام عليه السّلام در خطبه مىفرمايد : « الموت في حياتكم مقهورين و الحياة في موتكم قاهرين ؛ مرگ در زندگى توأم با شكست شماست و زندگى در مرگ پيروزمندانه به شما خواهد بود » . « 1 » و در ادامهء اين سخن مىافزايد : « به خدا سوگند ! اگر مرگ من فرا رسد - كه قطعا فرا خواهد رسيد - ميان من و شما جدايى ، خواهد افكند ؛ در حالى كه من از همنشينى با شما ناراحت بودم و وجودتان براى من قدرت آفرين نبود ( حال آن كه من براى شما همه چيز بودم ) » ( فو اللّه لئن جاء يومي - و ليأتينّي - ليفرّقنّ بيني و بينكم و أنا لصحبتكم قال « 2 » ، و بكم غير كثير ) .\r\nدر اين جا امام عليه السّلام آن‌ها را به يك نكتهء مهم توجّه مىدهد و آن اين كه وجود من سرمايهء عظيمى براى شماست كه قدر آن را نمىدانيد . بدانيد اگر مرگ من فرا رسد ، من چيزى را از دست نمىدهم ، جز سياهى لشكر و گروهى بىاراده و بىاثر ؛ ولى شما همه چيز را از دست خواهيد داد ؛ رهبرى آگاه و شجاع و فرزانه و فرماندهى شكست ناپذير .\r\n\r\n\r\n","description":"","footnote":"\r\n( 1 ) نهج البلاغه ، خطبهء 51 .\r\n( 2 ) « قال » به معناى دشمن و مخالف است و از مادهء « قلا » ( بر وزن ندا ) به معنا شدت بغض و عداوت گرفته شده است .\r\n","page_name":" 648 ","page_number":648},
  {"content":"\r\n\r\n\r\nبخش دوّم\r\nللّه أنتم ! أ ما دين يجمعكم ! و لا حميّة تشحذكم ! أو ليس عجبا أنّ معاوية يدعو الجفاة الطّغام فيتّبعونه على غير معونة و لا عطاء ، و أنا أدعوكم - و أنتم تريكة الإسلام ، و بقيّة النّاس - إلى المعونة أو طائفة من العطاء ، فتفرّقون عنّي و تختلفون عليّ ؟ إنّه لا يخرج إليكم من أمري رضى فترضونه ، و لا سخط فتجتمعون عليه ؛ و إنّ أحبّ ما أنا لاق إليّ الموت ! قد دارستكم الكتاب ، و فاتحتكم الحجاج ، و عرّفتكم ما أنكرتم ، و سوّغتكم ما مججتم ، لو كان الأعمى يلحظ ، أو النّائم يستيقظ ! و أقرب بقوم من الجهل باللّه قائدهم معاوية ! و مؤدّبهم ابن النّابغة !\r\n\r\nترجمه\r\n: شما مردم عجيبى هستيد ! آيا دينى نداريد كه شما را گرد آورد و يا غيرتى كه به سوى دشمن بسيج كند ؟ ! آيا شگفت‌آور نيست كه معاويه ، جفا كاران اوباش را دعوت مىكند و آن‌ها بدون انتظار بخشش و كمكى ، متابعتش مىكنند ؛ ولى من شما را كه بازماندگان اسلام و بقاياى انسان‌هاى ارزشمند هستيد دعوت مىكنم و كمك‌ها و عطايايى به شما مىبخشم با اين حال ، از گرد من پراكنده مىشويد و راه مخالفت را پيش مىگيريد .\r\nنه اوامر من كه سبب خشنودى است شما را راضى مىكند و نه آن چه باعث خشم من است بر ترك آن اتفاق مىكنيد . در چنين شرايطى محبوب‌ترين چيزى كه دوست دارم با آن ملاقات كنم مرگ است ؟ من كتاب خدا را به شما تعليم دادم ( و تفسير و تأويل آن را به\r\n\r\n","description":"","footnote":"","page_name":" 649 ","page_number":649},
  {"content":"\r\n\r\nشما آموختم ) درهاى استدلال را به روى شما گشودم و آن چه را ( از نيكىها ) نمىشناختيد به شما معرفى كردم و آن چه ( بر اثر نادانى و جهل ) از دهان فرو مىريختيد براى شما گوارا ساختم . ( آرى ! همهء گفتنىها را گفتم اما حيف كه ) نابينا نمىبيند و كسى كه در خواب فرو رفته بيدار و هشيار نيست ، اما چه نزديك‌اند به جهل و بىخبرى از خدا ( و تعليمات الهى ) آن گروه كه رهبرشان معاويه و مربى آن‌ها پسر نابغه ( عمرو عاص ) باشد .\r\n\r\nشرح و تفسير همهء گفتنىها را گفتم اما . . .\r\nامام عليه السّلام به دنبال سرزنش ياران خود به سبب ضعف و سستى نشان دادن در برابر دستورات آن حضرت در اين بخش از خطبه سرزنش‌ها را ادامه مىدهد و مىفرمايد :\r\n« شما مردم عجيبى هستيد ! آيا دينى نداريد كه شما را گرد آورد ؟ و يا غيرتى كه به سوى دشمن بسيج كند ؟ ! » ( للّه أنتم ! أما دين يجمعكم ! و لا حميّة « 1 » تشحذكم « 2 » ! ) .\r\nاشاره به اين كه ايستادن در برابر دشمن و دفاع از خود و آرمان‌هاى خويش يكى از دو عامل را مىطلبد : يا اعتقاد به خداوند و روز جزا و وعده‌هاى پر ارزش او به مجاهدان و شهيدان و يا غيرت و تعصب قومى و ميهنى ؛ متأسفانه هيچ يك از آن‌ها در شما ديده نمىشود ، دين و ايمانتان ضعيف و غيرت و تعصب شما از كار افتاده است ؛ لذا نشسته‌ايد تا دشمن به سراغتان بيايد و بر مغزتان بكوبد و گلويتان را بگيرد .\r\nسپس امام عليه السّلام مقايسه‌اى در ميان آن‌ها و اصحاب معاويه مىكند و مىفرمايد : « آيا شگفت‌آور نيست كه معاويه ، جفا كاران اوباش را دعوت مىكند و آن‌ها بدون انتظار\r\n\r\n\r\n","description":"","footnote":"\r\n( 1 ) « حميّة » به معناى غيرت ، شخصيت ، تعصّب و گاه به معناى تكبّر نيز آمده است و در اصل از مادهء حمايت گرفته شده ؛ زيرا اين گونه صفات سبب حمايت از چيزى يا شخصى مىشود .\r\n( 2 ) « تشحذ » از مادهء « شحذ » ( بر وزن قبض ) به معناى تيز كردن است و گاه در مسائل معنوى مانند هوشيارى و زرنگى به كار مىرود .\r\n","page_name":" 650 ","page_number":650},
  {"content":"\r\n\r\nبخشش و كمكى ، متابعتش مىكنند ؛ ولى من شما را كه بازماندگان اسلام و بقاياى انسان‌هاى با ارزشيد دعوت مىكنم و كمك‌ها و عطايايى به شما مىبخشم با اين حال ، از گرد من پراكنده مىشويد و راه مخالفت با من را پيش مىگيريد » ( أو ليس عجبا أنّ معاوية يدعو الجفاة « 1 » الطّغام « 2 » فيتّبعونه على غير معونة و لا عطاء ، و أنا أدعوكم - و أنتم تريكة « 3 » الإسلام ، و بقيّة النّاس - إلى المعونة أو طائفة من العطاء ، فتفرّقون عنّي و تختلفون عليّ ؟ ) .\r\nدر اين جا دو نكته شايان دقت است : نخست اين كه در تواريخ معروف است كه معاويه در بذل و بخشش‌هاى سياسى و جهت‌دار ، بسيار فعّال بود ؛ چگونه امام مىفرمايد : معاويه نه كمكى به افراد مىكند و نه عطايى به آن‌ها مىبخشد ؟\r\nپاسخ اين سؤال را بعضى از شارحان نهج البلاغه داده‌اند و آن اين كه معاويه معاملات سياسى خود را با سران قبايل و فرماندهان لشكر داشت و آن‌ها را به ارقام گزافى مىخريد و با تودهء مردم كارى نداشت ؛ ولى على عليه السّلام براى رعايت عدالت ، بيت المال را ميان همه تقسيم مىكرد و هزينه‌هاى جنگى را به همهء جنگجويان اسلام مىپرداخت .\r\nديگر اين كه چرا معاويه با آن گونه تقسيم مال ، مردم را بسيج مىكرد ولى با تعميم عطا و گسترش عادلانهء كمك‌ها از سوى امير مؤمنان بسيج نمىشدند ؟\r\nپاسخ اين سؤال نيز چندان پيچيده نيست ؛ اضافه بر سستى و بىوفايى كوفيان وفادارى شاميان هنگامى كه معاويه اموال را جمع مىكرد و به سران قبايل رشوه مىداد افراد قبيله با فرمان سرانشان بسيج مىشدند ، ولى هنگامى كه امير مؤمنان على عليه السّلام به سران و افراد قبيله تقريبا يكسان مىداد سران ناراضى ، سستى به خرج مىدادند و افراد\r\n\r\n\r\n","description":"","footnote":"\r\n( 1 ) « الجفاة » جمع « جافى » به معناى شخص خشن و كج خلق است و از مادهء « جفا » گرفته شده است .\r\n( 2 ) « الطغام » جمع « طغامه » به معناى انسان‌هاى ضعيف الفكر و پست و اوباش است .\r\n( 3 ) « تريكه » از مادهء ترك ( رها كردن ) به معناى شخص يا چيزى است كه باقى مانده است و منظور در اين جا باقى ماندگان از شخصيت‌هاى آغاز اسلام است .\r\n","page_name":" 651 ","page_number":651},
  {"content":"\r\n\r\nقبيله را بسيج نمىكردند .\r\nسپس امام عليه السّلام نكوهش شديدى از تفرقه و پراكندگى آن‌ها كرده ، مىفرمايد : « نه اوامر من كه سبب خشنودى است شما را راضى مىكند و نه آن چه باعث خشم من است بر ترك آن اتفاق مىكنيد » ( إنّه لا يخرج إليكم من أمري رضى فترضونه ، و لا سخط فتجتمعون عليه ) .\r\nگرچه شارحان نهج البلاغه در تفسير اين جمله احتمالات گوناگونى داده‌اند ؛ ولى به اعتقاد ما تفسيرش روشن است ؛ امام مىخواهد بفرمايد : شما همواره در وادى تفرقه و تشتّت گام بر مىداريد و چيزى سبب وحدت كلمهء شما نمىشود ؛ نه عواملى كه مورد رضاى من است و نه نواهى نسبت به امورى كه مورد خشم من است و مهم‌ترين عامل بدبختى شما همين تفرقه و اختلاف است ؛ نه گوش به اوامر من مىدهيد و نه توجّهى به نواهى من داريد .\r\nاين احتمال نيز وجود دارد كه امام عليه السّلام مىخواهد به اين نكته اشاره بفرمايد كه شما نه در چيزى كه مخالف ميلتان است اجتماع مىكنيد و نه در چيزى كه موافق ميلتان است جمع مىشويد ؛ مثل اين كه انسان به بيمارى بگويد : تو نه دواى تلخ را مىخورى و نه شيرين را ؛ يعنى اگر اوّلى را قبول ندارى ، دست كم دوّمى را بپذير .\r\nبعد از اين سرزنش‌ها و توبيخ‌ها آتش درون قلب امام عليه السّلام شعله‌ور مىشود و اين كوه صبر و استقامت ، به صورت آتشفشانى در مىآيد كه موادّ مذاب و سوزان از دامنه‌اش سرازير است ؛ مىفرمايد : « در اين شرايط ، محبوب‌ترين چيزى كه دوست دارم با آن ملاقات كنم مرگ است ؟ » ( و إنّ أحبّ ما أنا لاق إليّ الموت ! ) .\r\nراستى چه دردناك است كار به جايى برسد كه اين بزرگ مرد جهان بشريّت كه هميشه مردم را به صبر و تحمّل دعوت مىنمود ، آرزوى مرگ كند . آرى ! گاه دوستان سست عنصر و بىوفا بلايى بر سر انسان مىآورند كه دشمنان خونخوار نمىآورند و اين جاست كه انسان آرزوى مرگ مىكند ؛ مرگى كه ميان او و چنين افراد بىارزش و حق نشناس جدايى\r\n\r\n","description":"","footnote":"","page_name":" 652 ","page_number":652},
  {"content":"\r\n\r\nافكند .\r\nآن گاه امام عليه السّلام به شرح خدمات مهم فرهنگى و تربيتى خويش نسبت به امت اسلامى مخصوصا در مورد يارانش پرداخته و به چهار نكتهء مهم اشاره مىكند :\r\nنخست مىفرمايد : « من كتاب خدا را به شما تعليم دادم ( و تفسير و تأويل آن را به شما آموختم ) » ( قد دارستكم « 1 » الكتاب ) .\r\nبه يقين ، قرآن در ميان مسلمان‌ها بود و شب و روز آن را قرائت مىكردند و نيازى به تدريس امام عليه السّلام نبود ؛ منظور ، فهم محتواى قرآن و رسيدن به عمق دستورات آن است كه امام عليه السّلام كه بزرگ‌ترين مفسّر قرآن در اسلام بعد از پيامبر اكرم صلّى اللّه عليه و آله است همواره آيات الهى را براى مردم تفسير مىكرد و خطبه‌هاى آن حضرت همه جا از اين آيات مايه مىگيرد .\r\nدر بيان دوّمين خدمت مىفرمايد : « من درهاى استدلال را به روى شما گشودم » ( و فاتحتكم الحجاج « 2 » ) .\r\nاشاره به اين كه بعد از دليل نقل ، شما را به ادلهء عقليه كه يكى از دو حجّت الهى است آشنا ساختم .\r\nو در بيان سوّمين خدمت مىفرمايد : « و آن چه را ( از نيكىها ) نمىشناختيد به شما معرفى كردم » ( و عرّفتكم ما أنكرتم ) .\r\nاشاره به اين كه حقايق بسيارى بود كه بر شما پوشيده بود و از آن بىخبر بوديد ؛ من از روى آن‌ها پرده برداشتم و حقيقت آن را آشكار ساختم .\r\nاين جمله ممكن است مفهوم ديگرى نيز داشته باشد و آن اين كه مسائلى بود كه شما انكار مىكرديد و بر اثر نادانى ، موضع ديگرى مىگرفتيد ؛ من حقيقت را بر شما روشن ساختم تا از راه انكار باز گرديد .\r\n\r\n\r\n","description":"","footnote":"\r\n( 1 ) « دارستكم » از مادهء « مدارسه » به معناى تدريس كردن و آموختن گرفته شده است .\r\n( 2 ) « حجاج » جمع « حجّت » به معناى دليل و برهان است و گاه معناى مصدرى دارد و به صورت مفرد به كار مىرود .\r\n","page_name":" 653 ","page_number":653},
  {"content":"\r\n\r\nو سرانجام در بيان چهارمين خدمت فرهنگى مىفرمايد : « و آن چه ( بر اثر نادانى و جهل ) از دهان فرو مىريختيد براى شما گوارا ساختم » ( و سوّغتكم « 1 » ما مججتم « 2 » ) .\r\nبه اين كه مفهوم كه بسيارى از دستورات اسلام بود كه شما به عمق و حقيقت آن نرسيده بوديد ؛ از اين رو آن را ناخوش مىداشتيد و از آن فاصله مىگرفتيد ؛ ولى من اسرار و فلسفه‌هاى آن‌ها را روشن ساختم تا همچون جرعه‌اى گوارا آن را بنوشيد .\r\nو در پايان اين سخن ، تأسف خويش را از لياقت نداشتن بسيارى از مخاطبان ، چنين ابراز مىفرمايد : « ( آرى ! همهء چيز را گفتم اما صد حيف كه ) نابينا نمىبيند و شخصى كه در خواب فرو رفته بيدار و هشيار نيست » ( لو كان الأعمى يلحظ ، أو النّائم يستيقظ ! ) .\r\nاشاره به اين كه من در تعليم و تربيت شما هيچ كوتاهى نكردم و تمام برنامه‌هاى مفيد و سازنده را ارائه دادم ؛ اما افسوس كه قابليّت محلّ وجود نداشت و اين بذرهاى علم و حكمت و دانه‌هاى حيات بخش باران تعليم و تربيت من بر شوره‌زار فرو ريخت .\r\nو در پايان در يك اظهار تعجب . آشكار مىفرمايد : « چه نزديك‌اند به جهل و نادانى نسبت به خدا ( و تعليمات الهى ) آن گروه كه رهبرشان معاويه و مربى آن‌ها پسر نابغه ( عمرو عاص ) باشد » ( و أقرب بقوم « 3 » من الجهل باللّه قائدهم معاوية ! و مؤدّبهم ابن النّابغة « 4 » ! ) .\r\n\r\n\r\n","description":"","footnote":"\r\n( 1 ) « سوغتكم » از مادهء « تسويغ » به معناى گوارا ساختن گرفته شده ؛ سپس در معناى اجازه دادن و بخشيدن نيز به كار رفته است .\r\n( 2 ) « مججتم » از مادهء « مجّ » ( بر وزن حج ) به معناى بيرون ريختن آب يا چيزى از دهان است ؛ سپس در معناى كنايى ابراز تنفّر و . . . كراهت از چيزى نيز به كار رفته است .\r\n( 3 ) « اقرب بقوم » از قبيل صيغهء تعجّب است و امام عليه السّلام به اين وسيله از افراد نادانى كه در برابر برنامه‌هاى ننگين معاويه تسليم بودند ، اظهار تعجّب مىكند .\r\n( 4 ) « نابغة » در اصل به معناى فرد مبرّز و پر استعداد و كم نظير و مشهور است ( و از مادهء نبوغ گرفته شده ) و گاه به افرادى كه مشهور به فساد باشند نيز گفته مىشود و « نابغه » نام مادر عمرو عاص بود . شايد بدين جهت كه او مشهور به فساد بوده است ؛ همان گونه كه در فارسى به چنين زنانى « معروفه » مىگويند .\r\n","page_name":" 654 ","page_number":654},
  {"content":"\r\n\r\nدر حديثى نقل شده است كه على عليه السّلام از كنار جماعتى از اهل شام كه در ميان آن‌ها « وليد بن عقبه » ( همان مرد شرابخوارى كه حدّ شرب خمر نيز بر او جارى شد ) بود مىگذشت . آن‌ها ( آهسته ) به آن حضرت دشنام مىدادند ؛ بعضى شنيدند و به امام عليه السّلام خبر دادند . حضرت ايستاد و به ياران خويش فرمود : آرامش و وقار اسلام و سيماى صالحان را حفظ كنيد . به خدا سوگند ! . . . و سپس همان جملهء ياد شده را با اضافاتى بيان فرمود . « 1 » قراين تاريخى نشان مىدهد ، مردم شام ذاتا انسان‌هاى خوبى بودند ؛ ولى حاكمان و مربيانى همچون معاويه و بنى اميّه و عمرو عاص و ساير تفاله‌هاى عصر جاهليّت ، آن‌ها را به كلى از راه به در كرده بودند .\r\nاين تعبير در ضمن ، تأثير رهبرىهاى خوب و بد و معلمان صالح و ناصالح را در شكل‌گيرى جوامع بشرى نشان مىدهد كه گاه اقوام شايسته را چنان از راه به در مىبرند كه ناشايسته‌ترين انسان‌ها مىشوند .\r\n\r\nنكته‌ها\r\n\r\n1 - فرق ميان « معونه » و « عطا »\r\nدر خطبه مزبور امام عليه السّلام فرمود : معاويه به پيروان خود نه معونه‌اى مىدهد و نه عطايى ( البتّه منظور ، افراد عادى است ، و گر نه خريدن سران قبايل به وسيله اموال گزاف از سوى معاويه در تواريخ معروف است ) .\r\nفرق ميان « معونه » و « عطا » در اين است كه عطا چيزى مانند حقوق رسمى است و معونه ، كمك‌هايى است كه گهگاه براى آماده ساختن اسلحه يا مركب جهت ميدان جنگ داده مىشود .\r\n\r\n\r\n","description":"","footnote":"\r\n( 1 ) تاريخ طبرى ، جلد 4 ، صفحهء 31 . ( حوادث سال 37 هجرى ) .\r\n","page_name":" 655 ","page_number":655},
  {"content":"\r\n\r\n\r\n2 - خدمات چهار گانه فرهنگى امام عليه السّلام\r\nدر خطبهء ياد شده ، امام عليه السّلام در شرح خدمات خود نسبت به اصحاب و يارانش به چهار موضوع اشاره مىكند : نخست تعليم كتاب اللّه و قرآن مجيد ، دوّم آشنا ساختن آن‌ها با دلايل عقلى و براهين آشكار ؛ سوّم تعليم دادن آن چه بر آن‌ها مجهول بود و كشف اسرار بسيارى از حقايق مربوط به دين و زندگى و چهارم بازگرداندن آن‌ها به مفاهيم عاليه‌اى كه بر اثر نادانى از آن فاصله مىگرفتند .\r\nدر واقع ، اين اصول چهار گانه يك دورهء كامل آموزش دينى و فكرى را تشكيل مىدهد و سزاوار است همهء كسانى كه در آموزش يا برنامه‌ريزى مسلمانان به گونه‌اى دخالت دارند به آن توجّه كافى كنند .\r\nبديهى است اين برنامه‌ها در صورتى به نتيجهء كامل مىرسد كه افراد تحت تعليم و تربيت ، آمادگى و قابليّت پذيرش را داشته باشند .\r\n* * * خداوندا ! به ما چشم بينا و گوش شنوا و بيدارى و آگاهى مرحمت فرما تا سخنان روح‌پرور و انسان‌ساز اولياى تو را به گوش جان بشنويم و آيات عظمتت را با چشم دل ببينيم .\r\nخداوندا ! هرگز ما را در دنيا و آخرت از آن‌ها جدا مفرما و بر طريقهء آن‌ها ثابت قدم بدار ؛ يا رب العالمين .\r\nپايان جلد ششم اسفند ماه 1382 « محرم الحرام 1425 »\r\n\r\n\r\n","description":"","footnote":"","page_name":" 656 ","page_number":656}
  ]