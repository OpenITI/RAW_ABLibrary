[
  {"content":"\r\n\r\nناسخ التواريخ\r\nزندگانى پيامبر\r\n2\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\nناسخ التواريخ\r\n2\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nناسخ التواريخ\r\nزندگانى پيامبر\r\nجلد دوم\r\nهجرت ، وقايع سال اول تا پايان سال ششم\r\nتأليف\r\nمحمد تقى لسان الملك سپهر\r\nبه اهتمام\r\nجمشيد كيان فر\r\nانتشارات اساطير 322\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nفهرستنويسى پيش از انتشار كتابخانه ملى جمهورى اسلامى ايران\r\nسپهر ، محمد تقى بن محمد على ، 1216 - 1297 ق .\r\nناسخ التواريخ : زندگانى پيامبر / تأليف محمد تقى لسان الملك سپهر ، به اهتمام جمشيد كيان فر . - تهران : اساطير ، 1380 .\r\n5 ج . ( انتشارات اساطير 321 ، 322 ، 323 ، 324 ، 325 )\r\n( ج . 2 ) ISBN 964 - 331 - 112 - 0\r\n( دوره ) ISBN 964 - 331 - 788 - 0\r\nفهرستنويسى بر اساس اطلاعات فيپا .\r\nمندرجات : ج . 1 . از آغاز تا هجرت .\r\n1 . محمد ( ص ) ، پيامبر اسلام ، 53 قبل از هجرت - 11 ق . - - سرگذشتنامه ، الف . كيان فر ، جمشيد ، 1330 - ، مصحح . ب . عنوان ، ج . عنوان : زندگانى پيامبر .\r\n2 ن 2 س / 9 / BP 22 - 93 / 297\r\n1380\r\nكتابخانه ملى ايران / 25164 - 80 م\r\nاين كتاب با حمايت معاونت امور فرهنگى وزارت فرهنگ و ارشاد اسلامى منتشر شده است ، وهمهء حقوق متعلق به ناشر ومحفوظ است .\r\nانتشارات اساطير\r\nناسخ التواريخ : زندگانى پيامبر ، جلد دوم\r\nتأليف : محمد تقى لسان الملك سپهر\r\nبه اهتمام : جمشيد كيان فر\r\nچاپ اول : 1380\r\nحروف چينى : مسعود\r\nليتوگرافى و چاپ : ديبا\r\nتيراژ : 2200 نسخة\r\nشابك : 964 - 331 - 112 - 0\r\nدوره : 964 - 331 - 788 - 0\r\nحق چاپ محفوظ است .\r\nآدرس : ميدان فردوسى ، اول ايرانشهر ، ساختمان 10\r\nتلفن : 8821473\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\n\r\nفهرست مطالب [ جلد دوم 
  ]\r\nپيشگفتار 593\r\nدر ذكر نظم و قانون بيان تواريخ كتاب ثانى ناسخ التواريخ 597\r\nهجرت از سال اول تا سال ششم ذكر وقايع سال اول هجرت رسول اللّه 601\r\nاولين دسته مهاجرين 602\r\nخواب ديدن ابو بكر 602\r\nمشورت قريش در قتل پيغمبر ( ص ) 603\r\nخفتن على ( ع ) در جاى پيغمبر ( ص ) 606\r\nمباهات خداوند بر ملائكه به خفتن على در جاى پيغمبر ( ص ) 607\r\nدر كمين نشستن كفار قريش 608\r\nدرآمدن پيغمبر ( ص ) به خانهء ابو بكر 610\r\nرفتن پيغمبر ( ص ) به غار 612\r\nكفار در تعقيب پيغمبر ( ص ) 612\r\nمنابع مؤلف در نگاشتن تاريخ پيامبر ( ع ) 614\r\nاختلاف علماى شيعه و سنى در واقعهء هجرت 615\r\nحركت از غار ثور و عزيمت به طرف مدينه 615\r\nمعجزات حضرت رسول ( ص ) در منزل ام معبد 616\r\nتاختن سراقه در دنبال پيغمبر 619\r\nتاختن بريده از قفاى پيغمبر ( ص ) 621\r\nبرخورد زبير با رسول خداى ( ص ) 622\r\nاستقبال اهل مدينه از حضرت رسول ( ص ) 623\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\nمنازل عرض راه عبور پيامبر ( ص ) 624\r\nورود پيغمبر اكرم ( ص ) به مدينه 625\r\nرسيدن على ( ع ) به مدينه 625\r\nاولين مسجدى كه در مدينه بنا شد 626\r\nاوّل خطبهء رسول خداى در مدينه 626\r\nتقاضاى رؤساى قبايل انصار از پيغمبر اكرم 629\r\nنزول پيغمبر اكرم ( ص ) به خانهء ابو ايوب 631\r\nمناظرهء عبد اللّه بن سلام با حضرت رسول اكرم ( ص ) 632\r\nاسلام عبد اللّه بن سلام 634\r\nبناى مسجد پيغمبر ( ص ) 635\r\nمسدود كردن درهاى منازل مهاجران به مسجد غير از در خانهء على ( ع ) 638\r\nتوسعهء مسجد نبى در زمان خلفا 638\r\nبيوت اطراف مسجد النّبى 639\r\nقرار جمعه و جماعت 640\r\nزياد شدن ركعات نماز 640\r\nآوردن فاطمه ( ع ) را به مدينه 643\r\nاسلام سلمان فارسى 645\r\nعقد مواخاة ميان مهاجر و انصار 645\r\nزفاف رسول خدا با ( ع ) با عايشه 647\r\nبيمارى مهاجرين در مدينه 648\r\nظهور اذان و اقامه 650\r\nسخن گفتن گرگ 653\r\nفرض روزه عاشورا 653\r\nوفات براء بن معرور 654\r\nوفات اسعد بن زراره 654\r\nوفات عثمان بن مظعون 655\r\nوفات كلثوم بن هدم 655\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\nهلاكت وليد بن مغيره 655\r\nولادت عبد اللّه بن زبير 656\r\nولادت نعمان بن بشر و زياد بن سميّه 656\r\nصلح جهودان با پيغمبر ( ص ) 657\r\nوزارت على ( ع ) 658\r\nسلاطين هندوستان 659\r\nظهور اسلام سامرى در مليبا 659\r\nظهور حارث بن كلده از اطباى عرب در سال اول تاريخ هجرى 660\r\nحارث بن كلده طبيب در بارگاه نوشيروان 661\r\nمعالجهء حارث بن كلده مريض عاشق را 669 ملوك مازندران جلوس آذر ولاش در مملكت طبرستان هم در سال اول هجرت رسول ( ص ) بوده 671\r\nوجه تسميه مازندران 671\r\nرويان 671\r\nآمل 672\r\nبنيان شهرهاى مازندران سارى 672\r\nرستمدار 673\r\nكوه قارن 673\r\nگرگان 673\r\nملوك مازندران 674\r\nجلوس كلوتر دويم پادشاه مملكت فرانسه در سال اول تاريخ هجرى بود 677\r\nذكر وقايع و آثار پيغمبر آخر الزمان محمد مصطفى ( ص ) در سال دويم هجرت كه آن را سنة الامر بالقتال گويند 680\r\nتحويل قبله 680\r\nاعتراض مشركين و جهودان بر تحويل قبله 682\r\nجواب حضرت رسول ( ص ) از اعتراض يهود 683\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\nتزويج فاطمه با على ( ع ) 684\r\nخواستگارى على ( ع ) از حضرت فاطمه بنت پيامبر 687\r\nخطبه راجيل در آسمان 689\r\nخطبه كردن على ( ع ) فاطمه را 693\r\nخريدن جهاز براى فاطمه عليها السّلام 694\r\nزفاف فاطمه و على ( ع ) 696\r\nوليمه عروسى 698\r\nبردن فاطمه به خانهء على ( ع ) 698\r\nوجوب روزهء شهر رمضان 705\r\nوجوب جهاد با كفار 706\r\nعدد غزوات پيغمبر ( ص ) 707\r\nشعار مسلمين در غزوات 710\r\nذكر غزوهء ابواء 711\r\nسريّة حمزه 712\r\nسريّة ابو عبيدة بن حارث 714\r\nسريّة سعد بن ابى وقاص 717\r\nغزوهء بواط 717\r\nغزوهء ذو العشيره 718\r\nمكنّى شدن على ( ع ) به ابو تراب 719\r\nغزوهء بدر اولى 719\r\nسريّه عبد اللّه بن جحش 720\r\nغزوهء بدر كبرى 724\r\nاسامى لشكر بدر 730\r\nمهاجرين بدر 730\r\nانصار بدر از قبيله اوس 733\r\nانصار بدر از قبيلهء خزرج 736\r\nمنازل رسول خداى از مدينه تا بدر 761\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\nساختن سايبان براى پيغمبر ( ص ) 762\r\nرسيدن كفار به زمين بدر 762\r\nصف‌آرائى دو لشكر 766\r\nشروع جنگ 770\r\nشهداى بدر 794\r\nكشته‌شدگان از كفار 795\r\nقتل عقبة بن ابى معيط و نضر بن حارث در منزل اثيل 802\r\nچگونگى تقسيم غنائم 806\r\nدر شناختن ذو الفقار 810\r\nمژدهء فتح بدر 811\r\nرسيدن رسول خداى به مدينه 812\r\nقريشيان بعد از هزيمت 817\r\nاسراى قريش 819\r\nاسلام آوردن وهب بن عمير 825\r\nقصّه اسيرى ابو العاص و آمدن زينب دختر رسول خداى به مدينه 826\r\nمباحثه يحيى بصرى با ابن ابى الحديد 830\r\nسرور نجاشى از مژده فتح بدر 831\r\nجماعتى كه فديهء اسيران بدر را آوردند 831\r\nفضيلت اهل بدر 832\r\nقتل عصماى يهوديه 832\r\nغزوهء بنى قينقاع 833\r\nغزوهء سويق 836\r\nغزوهء قرقرة الكدر 837\r\nوفات عثمان پسر مظعون 838\r\nولادت امام حسن 839\r\nقتل ابو عفك يهودى 839\r\nجلوس كول اركى خان در مملكت تركستان و تبت در سال دويم هجرى 839\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nذكر وقايع سال سيم هجرت رسول خدا ( ص ) از مكه به مدينه متبرّكه و آن را سنة التمحيص گويند 841\r\nغزوهء غطفان 841\r\nسريّه قرده 843\r\nقتل كعب بن اشرف 843\r\nاسلام حويّصه جهود 848\r\nقتل ابو رافع جهود 848\r\nغزوهء نجران 850\r\nولادت امام حسين ( ع ) 851\r\nتزويج امّ كلثوم با عثمان بن عفّان 851\r\nتزويج حفصه دختر عمر و زينب دختر خزيمه با پيغمبر ( ص ) 851\r\nغزوهء احد 851\r\nمخالفت عبد اللّه بن ابى از جنگ 861\r\nصف‌آرائى مسلمانان و قريش در احد 862\r\nخطبه پيغمبر ( ص ) در ميان صف 864\r\nقتل ابىّ بن خلف به دست پيغمبر ( ص ) 878\r\nحملهء مشركين به رسول خدا 879\r\nشكستن دندان مبارك پيغمبر ( ص ) 881\r\nجنگ سعد بن ابى وقاص 884\r\nقصّهء قتاده و شفاى چشم او 885\r\nشهادت وهب بن قابوس 866\r\nشهادت حارث بن عقبه و عبد اللّه بن جحش 866\r\nشهادت ذكوان بن قيس 886\r\nشهادت اصيرم اشهلى 888\r\nشهادت عمرو بن الجموح 888\r\nشهادت خلاد و عبد اللّه پدر جابر انصارى 889\r\nشهادت محارق يهودى 889\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\nقتل قزمان 889\r\nقطع دست عبد اللّه بن عتيك 890\r\nزخم يافتم ابو رهم غفارى 890\r\nشهادت ابو اسيره 891\r\nشهادت عثمان بن شمّاس 891\r\nشهادت قيس بن حارث 891\r\nشهادت عباس بن عباده و خارجة بن زيد و اوس بن ارقم 892\r\nشهادت يزيد بن حاطب 892\r\nقصه نسيبه 893\r\nكمانداران لشكر اسلام 894\r\nرزم ابو طلحه 894\r\nشهادت حمزة بن عبد المطّلب 895\r\nشرح حال وحشى 896\r\nفرار مسلمين و مقاومت پيغمبر ( ص ) 898\r\nخبر كذب 899\r\nشهادت حنظله 907\r\nقتل عثمان بن عبد اللّه المغيره 909\r\nقتل عبيدة بن هاجر 909\r\nصعود بر فراز احد 910\r\nعطاياى هند به وحشى 910\r\nقتل يهودى به دست صفيه 912\r\nجسارت ابو سفيان نسبت به جسد حمزه 912\r\nمثله كردن اجساد شهداى احد به دست زنان قريش 813\r\nبازگشت قريش به مكه 915\r\nخبر كذب شهادت پيامبر در مدينه 920\r\nدر جستجوى حمزه 921\r\nبازتاب شهداى احد در مدينه 925\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\nغزوهء حمراء الاسد 936\r\nقتل ابو عزّه شاعر 941\r\nقتل معاوية بن المغيرة 944\r\nمكانت عبد اللّه بن ابىّ منافق 945\r\nسريّه رجيع 946\r\nشهادت عاصم بن ثابت 948\r\nشهادت عبد اللّه بن طارق 949\r\nاسارت خبيب و زيد 950\r\nشهادت خبيب 952\r\nشهادت زيد بن الدّثنه 953\r\nواكنش منافقان مدينه 953\r\nرهائى جسد خبيب از دار توسط مسلمانان 954\r\nسريّه ابو سلمه مخزومى 955\r\nقتل سفيان بن خالد 956\r\nذكر وقايع سال چهارم هجرت رسول خداى از مكه به مدينه متبركه و آن را « سنة التّرفيه » خوانند 958\r\nقصّهء ملاعب الاسنّه و شهادت اصحاب 958\r\nغزوه بنى النّضير 964\r\nوفات عبد اللّه بن عثمان بن عفان 975\r\nوفات ابو سلمه 976\r\nتزويج امّ سلمه با رسول خداى 976\r\nوفات زينب زوجه رسول خداى 976\r\nوفات فاطمه بنت اسد 976\r\nغزوهء بدر 977\r\nرجم زانى و زانيهء يهود 979\r\nسرقت بنو ابيرق 980\r\nتحريم خمر 983\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\nناپاكى خمر 988\r\nوقايع سال پنجم هجرت كه آن را « سنة الزلازل » گويند 990\r\nتزويج پيغمبر ( ص ) زينب بن جحش را 990\r\nغزوهء بنى مريسيع 990\r\nتزويج پيغمبر ( ص ) جويريه دختر حارث بن ابى ضرار را 994\r\nسگالش عبد اللّه بن ابىّ كه پيغمبر ( ص ) را به مدينه راه ندهند 996\r\nسفر وليد بن عقبه براى اخذ زكات بنى المصطلق 1001\r\nقصهء افك عايشه 1002\r\nمفقود شدن گردن‌بند عايشه در منزل صلصل 1013\r\nغزوهء خندق 1013\r\nضيافت جابر پيغمبر ( ص ) را 1020\r\nوقايع ايام كندن خندق 1021\r\nمقابله كفار با مسلمين 1027\r\nسخن مصالحه پيغمبر با قبيلهء غطفان 1032\r\nذكر مقاتلت و مبارزت على عليه السّلام با عمرو بن عبد ودّ 1034\r\nاشتداد جنگ 1045\r\nزخم يافتن سعد بن معاذ 1046\r\nشهداى خندق 1047\r\nكشته شدن مشركين خندق 1047\r\nتدبير كردن نعيم در تفرقهء قريش 1047\r\nغزوهء بنى قريظه 1054\r\nدرگذشت سعد بن معاذ 1064\r\nخسوف ماه 1065\r\nاسلام بلال بن حارث 1065\r\nاسلام ضمام بن ثعلبه 1066\r\nغزوهء دومة الجندل 1066\r\nوفات مادر سعد بن عباده 1067\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n\r\nفرستادن ابو سفيان اعرابى را براى قتل پيغمبر به مدينه 1067\r\nرفتن عمرو بن اميّه و سلمه به مكه براى قتل ابو سفيان 1068\r\nسريّه ابو عبيده 1069\r\nظهور انر در مملكت ايطاليا و جلوس او به مسند پاپى در سال پنجم هجرى 1070\r\nوقايع سال ششم هجرى و آن را سنة الاستيناس خوانند 1072\r\nفرض شدن حج 1072\r\nغزوهء ذات الرّقاع 1073\r\nغزوهء بنى لحيان 1075\r\nسريّه محمد بن مسلمه 1077\r\nسريّه عمر بن الخطّاب 1077\r\nسريّه بشر بن سويد الجهنى 1077\r\nسريّه بلال بن حارث بن المزنى 1078\r\nغزوهء ذى قرده 1078\r\nسريّه عكّاشه 1081\r\nسريّه محمد بن مسلمه 1081\r\nسريّه ابو عبيدهء جرّاح 1082\r\nسريه زيد بن حارثه 1082\r\nاسلام آوردن ابو العاص بن ربيع داماد پيامبر 1083\r\nسريّه عبد الرحمن بن عوف 1083\r\nسريه علىّ ( ع ) 1084\r\nسريّه‌هاى زيد بن حارثه 1084\r\nقصّهء عكّل و عرينه يا سريّه كرز بن جابر 1085\r\nقصه استسقا 1086\r\nاسلام ابو طالب و اشعار او برهانى بر مسلمانى او 1089\r\nذكر آهنگ رسول خداى به جانب مكه براى اداى عمره و مصالحه آن با قريش در حديبيه 1109\r\nمعجزهء پيغمبر ( ص ) در نصب تير ميان چاه 1114\r\n\r\n","description":"","footnote":"","page_name":" مقدمه 14 ","page_number":14},
  {"content":"\r\n\r\nرسالت بديل به جانب قريش 1115\r\nرسالت عروة بن مسعود از جانب قريش 1116\r\nرسالت حليس بن علقمه از جانب قريش 1118\r\nرسالت عثمان بن عفّان 1119\r\nبيعت الرّضوان 1120\r\nمصالحه پيغمبر با قريش 1124\r\nداستان ابو جندل بن سهيل 1127\r\nبازتاب پيمان‌نامه 1128\r\nپناهنده شدن زنان مؤمنه به نزد رسول خداى 1130\r\nبازگشت به مدينه 1133\r\nمسلمانى ابو بصير 1134\r\nفرستادن رسول خدا رسل و رسائل به پادشاهان ممالك 1136\r\nمكتوب پيغمبر به پادشاهان جهان 1136\r\nساختن پيغمبر ( ص ) نگين و خاتم براى نامه ملوك 1137\r\nنامهء پيغمبر ( ص ) به نجاشى 1138\r\nجواب نامه نجاشى 1139\r\nنامه پيغمبر به نجاشى به انشاى على ( ع ) 1140\r\nنكاح بستن نجاشى امّ حبيبه دختر ابو سفيان را براى پيغمبر ( ص ) 1141\r\nرسالت دحيه نزد هرقل 1141\r\nنامهء پيغمبر ( ص ) به كسرى 1149\r\nنامهء كردن پيغمبر ( ص ) به مقوقس 1152\r\nجواب نامهء پيغمبر از مقوقس 1154\r\nمكتوب پيغمبر به حارث بن ابى شمر 1156\r\nنامهء پيغمبر به هوذة بن على 1157\r\nسريهء محمد بن مسلمه و آوردن ثمامه را به مدينه 1158\r\nظهار اوس با خوله 1159\r\nمسابقت اسب و شتر 1162\r\n\r\n","description":"","footnote":"","page_name":" مقدمه 15 ","page_number":15},
  {"content":"\r\n\r\nوفات مادر عايشه 1162\r\nاسلام ابو هريره 1162\r\nجلوس شيرويه پسر خسرو پرويز در مملكت ايران در سال هشتم هجرت بود 1163\r\n\r\n","description":"","footnote":"","page_name":" مقدمه 16 ","page_number":16},
  {"content":"\r\n\r\n\r\nجلد دوم\r\n\r\n[ پيشگفتار 
  ]\r\nبِسْمِ اللَّهِ الرَّحْمنِ الرَّحِيمِ\r\nاى خداى بخشندهء پاينده با كدام زبان شكر تو گويم ؟ و پذيراى سپاس تو گردم كه با بضاعت مزجاة و استطاعت اندك بر آرزوى خويش دست يافتم و سير خاتم انبياء را به خاتمت بردم . اى خداى بنده‌نواز هم از تو خواهنده‌ام كه اين عنايت از من بازنگيرى ، و در اين خواهندگى موفّق بدارى ، تا سير آل رسول را بدين استيفا و استقرا « 1 » طراز دهم « 2 » و خاتمت اين خدمت را به ذكر قائم آل محمّد نگار كنم . صلّى اللّه عليه و على آله الطّيّبين الطّاهرين .\r\nالهى از حضرت تو خواستارم كه زيان جاهلان را از من بگردانى ، و زبان بدگويان را از بيخ بزنى ، كالاى حاسد « 3 » را كاسد « 4 » كنى ، و كيفر طاعن « 5 » را به طاعون « 6 » بازدهى .\r\nالّلهمّ انّى أسألك بمفاتيح الغيب الّتى لا يعلمها الّا أنت أن تصلّى على محمّد و آل محمّد و أن تقضى حاجتى و دينى برحمتك يا أرحم الراحمين .\r\nو بعد چنين گويد : بندهء يزدان و چاكر سلطان ، محمّد تقى لسان الملك مستوفى ديوان اعلى كه ملك الملوك عجم ، وارث تاج و تخت جم ، چشم و چراغ سلاطين كيهان ، زيب و زينت دودمان كيان « 7 » ، و ستاره شب تاريك روزان ، شرارهء دل فتنه افروزان ، ابر سخا ، هزبروغا « 8 » ، لجّهء « 9 » علم و عطا ، مهجهء « 10 » حلم و حيا ، شمسهء ايوان\r\n\r\n\r\n","description":"","footnote":"\r\n( 1 ) . استيفاء و استقرا : تمام و كامل .\r\n( 2 ) . طراز دهم : به ترتيب درآورم .\r\n( 3 ) . حاسد : بدخواه\r\n( 4 ) . كاسد : بىرونق\r\n( 5 ) . طاعن : سرزنش‌كننده ، طعنه‌زننده .\r\n( 6 ) . طاعون : مرضى عفونى و همه‌گير و نوعى از آن به نام طاعون سياه مشهور است .\r\n( 7 ) . كيان : كنايتى از پادشاهان باستانى ايران مبتنى بر افسانه كيقباد و كيخسرو و كيكاوس و كى - لهراسب باشد ( برهان قاطع ) .\r\n( 8 ) . هزبروغا : شير ميدان جنگ\r\n( 9 ) . لجه : معظم آب .\r\n( 10 ) . مهجه : روح ، نيكو و خالص از هر چيز\r\n","page_name":" 593 ","page_number":17},
  {"content":"\r\n\r\nشرافت ، گوهر اكليل « 1 » خلافت ، صدر السّلاطين ، فخر الخواقين ، ظلّ اللّه فى الأرضين ، المجاهد فى مناهج الدّين ، سلطان بن السّلطان و الخاقان بن الخاقان ، السّلطان ناصر الدين پادشاه كه خداوندش حافظ و ناصر ؛ و حضرتش قبلهء بادى « 2 » و حاضر « 3 » باد ، امروز مفخر مرزبانان « 4 » و خلاصهء پادشاهان است ؛ زيرا كه اگر شخص او را با سلاطين جهان به دست خرد آزمايش دهند ، به حسن منظر و صفاى مخبر « 5 » و مقام رفيع و محلّ منيع ، از همه افزون آيد ، و هيچ يك را ديدارى چنان مبارك و كردارى چندين ستوده نباشد .\r\nدر گرد ميدان هزبر دلاور است و در صدر ايوان درياى پهناور ، چون مجلس بزم بسازد بهار و بهشت است ؛ و چون آهنگ رزم كند ، قبلهء زرد هشت « 6 » . در پشت اسب تكاور « 7 » هزار مرد رزم‌آزماست و در صدر مسند فتوت هزار باغ دلارا . شير از سهم « 8 » صلابتش « 9 » بيشه بپردازد « 10 » و فرشته از غيرت ديدارش پوشيده سفر سازد .\r\nتقرير اين شرف و شجاعت و تحرير اين جود و جودت در صدر اين مجلد نگنجد اين آثار بزرگ و مآثر ملكى را در اين اوراق رقم كردن ، بدان ماند كه كس آب دريا را با پيمانه بپيمايد و جرم آفتاب را از روزن خانه به كوشك « 11 » خويش درآرد .\r\nنيكو آن است كه شرح اين قصه را در تاريخ ناصريه من مجلدات تواريخ قاجاريه ، چندان‌كه مقدور باشد مسطور دارم . « 12 »\r\nبالجمله چون اين شاهنشاه هنرمند هنردوست ، امور جمهور را ، از نظام لشكر و\r\n\r\n\r\n","description":"","footnote":"\r\n( 1 ) . اكليل : تاج گوهرنشان .\r\n( 2 ) . بادى : بدوى ، روستائى و چادرنشين .\r\n( 3 ) . حاضر : شهرى ، شهرنشين .\r\n( 4 ) . مرزبان ، بر وزن دشت‌بان : حاكم و امير سرحدنشين و مسئول حراست از مرز .\r\n( 5 ) . مخبر : باطن\r\n( 6 ) . زردهشت : همان زرتشت يا زردشت پيامبر باستانى ايران .\r\n( 7 ) . تكاور : دونده ، اسب و شتر تندرو\r\n( 8 ) . سهم در فارسى به معنى ترس و در عربى به معنى تير و كمان است ؛ و در اينجا معنى فارسى آن مراد است .\r\n( 9 ) . صلابت : سختى و شدت .\r\n( 10 ) . بيشه پرداختن : جا خالى كردن و فرار نمودن و از ميدان بدر رفتن .\r\n( 11 ) . كوشك : كاخ ، بناى بلند\r\n( 12 ) . ر . ك . ناسخ التواريخ : تاريخ قاجاريه ، جلد سوم ، تاريخ عصر ناصر الدّين شاه قاجار ؛ به تصحيح جمشيد كيان‌فر ؛ از انتشارات اساطير ، 1377 .\r\n","page_name":" 594 ","page_number":18},
  {"content":"\r\n\r\nنظم كشور و شمار دبيران و آوانگاران « 1 » ، و بازپرس كردار عمّال و باجگزاران و رفاه حال رعيّت و رواج كالاى اهل حرفت و دادرسى مظلومان و ملهوفان « 2 » و تخريب امر سركشان و جوركيشان « 3 » ، همه را به نفس نفيس غوررسى « 4 » فرمايد و در ترويج شريعت غرّا « 5 » و نشر فضائل ائمهء هدى ، به هيچ شاغلى مشغول نشود ، اين بنده ثناگستر را فرمان كرد : كه كتاب دوم ناسخ التواريخ را بدان روش كه مجلدات اول نگاشته آمد پرداخته سازم .\r\nبيت\r\n مدتى اين مثنوى تأخير شد * مدتى بايست تا خون شير شد \r\nاز قضا شاهنشاه را اين هنگام آهنگ سفر عراق و آذربايجان پيشنهاد خاطر مبارك بود ، - و چنان كه شرح واردات آن سفر شاهنشاه منصور ، در تاريخ ناصريه مسطور است - ، در مدّت هفت ماه كه اين بندهء درگاه ، از ملازمت مهجور « 6 » و به اقامت دار خلافت مأمور بود ، معظم وقايع ( 10 ) ده‌ساله اين جهان را در شصت هزار ( 60000 ) بيت مكتوب رقم كردم . و هرگز سخنى منحول « 7 » در كلمات خويش مقبول نداشتم .\r\nاگر حاسدان جاهل را بينش و دانش نباشد ، مردم دانا نيكو دانند كه : از صدر اسلام تا اين زمان در سير رسول خداى صلى اللّه عليه و آله كتابى بدين ترتيب و تكميل پرداخته نگشت ، چه علماى سنى و شيعى و مورخين عرب و عجم اين استيفا و استقرا نكردند ، و اين نظم و ترتيب نجستند ؟\r\nاسامى اصحاب رسول خداى صلى اللّه عليه و آله و جز اصحاب را در هيچ كتاب تشكيل « 8 » نفرموده‌اند ؛ و نام‌هاى بلدان و منازل را در هيچ باب قرين اعراب نداشته‌اند . و در كتب فارسيه اگر شعرى و رجزى از عرب رقم كرده‌اند ، در صحت و سقم آن به دقت نظر نرفته‌اند ؛ بلكه بيشتر در هنگام تحرير خود بصير نبوده‌اند ؛ و\r\n\r\n\r\n","description":"","footnote":"\r\n( 1 ) . آواره‌نگار : مرد محاسب را گويند ، حساب‌كننده .\r\n( 2 ) . ملهوف : ستم‌ديده و يا ستم رسيده‌اى كه فريادش به دادخواهى بلند است .\r\n( 3 ) . كيش : دين و مذهب و آئين . و جوركيشان يعنى آنان كه ستم را آئين خود نموده‌اند .\r\n( 4 ) . غوررسى : بازرسى كامل .\r\n( 5 ) . غراء : نيكو و سفيد از هر چيز\r\n( 6 ) . مهجور : دور\r\n( 7 ) . منحول : مريض و لاغر و در اينجا به معنى نادرست .\r\n( 8 ) . تشكيل : به معنى اعراب‌گذارى كلمات و نقطه گذاشتن است .\r\n","page_name":" 595 ","page_number":19},
  {"content":"\r\n\r\nآيات قرآن مجيد را كه در غزوات و جز غزوات فرود شده ، كمتر در محل خود ايراد نموده‌اند و حديث هر حكايت را با اينكه ابتر نگاشته‌اند ، رعايت صدر و عجز و مبتدا و منتها نكرده‌اند ؛ بلكه رنج تلفيق كلمات را بر خود روا نداشته‌اند و نگاشته سابقين را ، خواه درست و خواه ناتندرست ، مانند كاتبى استكتاب كرده‌اند .\r\nو من بنده حمل اين مصاعب « 1 » را بر خويشتن نهادم ، و اين مجلد مبارك را در اين زمان اندك به پاى بردم . و پيداست كه اين مقدار تحرير را با نگارش كثير نقد كرده‌ام ، و سه چندان اين مجلد را بر كاغذپاره‌ها نگاشته و بىخطر « 2 » گذاشته‌ام .\r\nو با اين همه از معادات « 3 » دشمنان و مبارات « 4 » حاسدان و مناظرهء جاهلان و مخاطرهء بدسگالان « 5 » آسوده نبوده‌ام . و روزها و شبها از مصاحبت اصحاب و مخالطت احباب كناره نجسته‌ام . چندان‌كه اگر بخواهند نشان نتوانند گفت كه : من بنده چه زمان اين خدمت به پاى بردم ؟ و كدام وقت يك تنه اين همه پژوهندگى « 6 » و دقيقه‌جوئى كردم ؟ چه نيم شبان كه ابواب مخالطت بسته و مردمان از پاى نشسته ، تقويم اين حديث را تقديم نمودم .\r\nهم‌اكنون همگنان حاضرند و بدين كلمات شاهد و ناظر كه هيچ سخن به كذب نگفتم و اين مفاخرت بر خود به دروغ نبسته‌ام . همانا به فضل خداوند يزدان ، و اقبال شاهنشاه زمان ، اين دولت ابدى و سعادت سرمدى يافتم .\r\nالهى تو اين پادشاه عالم عادل و خسرو بادل « 7 » باذل « 8 » را بر آرزوهاى خود سوار كن ، و از دولت سرافراز و زندگانى دراز ، برخوردار ساز . شوكتش را فزاينده فرماى و دولتش را پاينده بدار به حقّ محمّد و آله الاطهار .\r\n\r\n\r\n","description":"","footnote":"\r\n( 1 ) . مصاعب : دشواريها\r\n( 2 ) . بىخطر : بىقدر و بىارزش ، مقصود آنكه سه برابر كتاب حاضر نگاشته و بر كنارى نهاده‌ام و از آن همه صرف نظر كرده‌ام .\r\n( 3 ) . معادات : دشمنى و خصومت\r\n( 4 ) . مبارات : حسد بردن\r\n( 5 ) . سگال : به كسر اول انديشه و فكر باشد و سخن و گفتگو را نيز گفته‌اند ، چه بدسگال ، بدگو را گويند ( برهان قاطع ) .\r\n( 6 ) . پژوهندگى : خواستن ، دنبال چيزى رفتن .\r\n( 7 ) . بادل : با جرأت\r\n( 8 ) . باذل : بخشنده\r\n","page_name":" 596 ","page_number":20},
  {"content":"\r\n\r\n\r\nدر ذكر نظم و قانون بيان تواريخ كتاب ثانى ناسخ التواريخ\r\nمعلوم باد كه در كتاب اول ناسخ التواريخ ، سال هبوط آدم صفى عليه السّلام ، مبدأ تاريخ حوادث ايام بود ، و تا سال هجرت هادى سبل و خاتم رسل صلّى اللّه عليه و آله از مكّه به مدينه متبركه بدين قانون مرقوم افتاد و كتاب اول بدين و تيره « 1 » مختوم گشت و شش هزار و دويست و شانزده ( 6216 ) سال شمسى را كه از هبوط آدم صفى تا هجرت حضرت مصطفوى مدّت است ، هر چيزى را كه خطرى و هر اثرى را كه ثمرى بود ، سال تا سال و زمان تا زمان بنگاشت .\r\nهم‌اكنون در اين كتاب ثانى ، سال هجرت آن حضرت را مبدأ تاريخ نهاد ، و اخبار متقنه و آثار ممتحنه « 2 » را نسبت به سال هجرت توريخ « 3 » كرد ، و اين مدت را كه يك هزار و دويست و هفتاد و شش ( 1276 ) سال از زمان هجرت تاكنون است ، به سالهاى قمرى حساب گرفت . و در مملكت فرنگستان كه جلوس هر كشورستانى و مدت هر سلطانى و حدوث هر حادثه و نزول هر نازله‌اى را به تاريخ عيسوى و سال شمسى موقّت كرده‌اند ، و همچنين در ختا و چين و هند و سند و ترك و روم و ديگر مرز و بوم ، هر گروهى در معمورهء زمين ، ديگرگونه شهور و سنين نهاده‌اند ، جمله را با سال قمرى ميزان نهادم و به تاريخ هجرى نسبت دادم .\r\nو در ترتيل « 4 » كلام و ترسيل « 5 » سخن به شعر و تمثيل و تلويحات مترسّلانه و استعارات منشيانه نپرداختم . و به آيتى و بيتى جز اينكه در آن محل منزل بود ، يا از آن حديث مأوّل ملحق و ملفق نساختم ، تا عاقل و باقل « 6 » و بادى و حاضر « 7 » ، بىدقت\r\n\r\n\r\n","description":"","footnote":"\r\n( 1 ) . و تيره : يعنى طريقه .\r\n( 2 ) . ممتحن : يعنى آزموده\r\n( 3 ) . توريخ : تاريخ گذاشتن ، تعيين وقت نمودن .\r\n( 4 ) . ترتيل : آشكار و نرم خواندن كلام ، سخن را آراسته و بىتكلف ادا كردن .\r\n( 5 ) . ترسيل : هموار و آرميده و پيدا خواندن .\r\n( 6 ) . باقل ، نام مردى از ربيعه بود كه در عرب به كند زبانى و لكنت معروف است ، روزى آهوئى به يازده ( 11 ) درهم خريد ، پرسيدند : به چند خريدى ؟ دست از آهو بداشت و ده ( 10 ) انگشت باز كرد و زبان خود را برآورد يعنى به يازده ( 11 ) درهم ، در آن حال آهو فرار كرد و ( أعيا - من باقل ) در عرب مثل گشت .\r\n( 7 ) . بادى و حاضر : يعنى بدوى و شهرى .\r\n","page_name":" 597 ","page_number":21},
  {"content":"\r\n\r\nنظر و كلفت خاطر ، عالم حقايق و حاوى دقايق تواند شد .\r\nهمانا خويشتن به گردن نهاده‌ام كه تمامت احاديث و حكايات و جلّ قصص و روايات را چنان طراز دهم كه بعد از مطالعه آن مراجعه هيچ كتاب و هيچ باب نياز نيفتد .\r\nپس بانى اين ضمانت و پايندانى « 8 » ، اگر هر قيل و قالى را به انشاد شعر و انشاى مثل حلى و حلل مىبست و هر جواب و سؤالى را به ايراد آيتى و تحرير حكايتى استشهاد مىنهاد ، صد ( 100 ) مجلد حمل اين نگارش بر نمىتافت و يك تن طريق استكشاف اين گزارش نمىيافت .\r\nهمانا اگر شهريار گيتىستان تلفيقى مترسّلانه طلب كند و به تنميقى « 9 » اديبانه پروانه « 10 » دهد ، بدان گونه نگار دهم كه نظما و نثرا دست نگارندگان پيشين از كار شود ، و دساتير « 11 » اولين اساطير الاولين « 12 » نمايد .\r\nبندگانيم گوش بر فرمان\r\n\r\n\r\n","description":"","footnote":"\r\n( 8 ) . پايندانى : ضمانت و عهده‌دارى\r\n( 9 ) . تنميق : زينت دادن كتاب\r\n( 10 ) . پروانه : منشور و فرمان است .\r\n( 11 ) . دساتير : نام كتابى است از متقدمين عجم ( س ) . دساتير كتابى مجعول كه در سلطنت اكبر شاه از گوركانان هند معاصر صفويه توسط فردى به نام آذر كيوان و پيروان او فراهم شده و آن را به پيامبرى جعلى از ايران باستان به نام ساسان پنجم نسبت داده و ترجمه فارسى آن را نيز بدان افزوده‌اند ، اين كتاب بعد از آنكه به چاپ رسيد مايه گمراهى فرهنگ‌نويسان شد و لغات ساختگى آن از راه فرهنگها در شعر شاعرانى چون شيبانى ، اديب الملك فراهانى و فرصت شيرازى راه يافت ، اغلاط تاريخى آن نيز وارد تاريخ‌هاى دورهء قاجار شد . برخى از واژگان دساتيرى امروزه در ميان فارسى زبانان رواج دارد .\r\n( 12 ) . اساطير الاولين : كلمات بيهوده پيشينيان\r\n","page_name":" 598 ","page_number":22},
  {"content":"\r\n\r\n\r\nهجرت از سال اول الى سال ششم\r\n\r\n","description":"","footnote":"","page_name":" 599 ","page_number":23},
  {"content":"\r\n . \r\n","description":"","footnote":"","page_name":" 600 ","page_number":24},
  {"content":"\r\n\r\n\r\nذكر وقايع سال اول هجرت رسول اللّه\r\n[ هجرت رسول اللّه 
  ] از مكه به مدينه كه شش هزار و دويست و شانزده ( 6216 ) سال شمسى بعد از هبوط آدم عليه السّلام است ، و اين سال را سنة الاذن بالرّحيل گويند و در اين كتاب مبدأ تواريخ همهء جهانيان و جمله وقايع روى زمين ، سال هجرت محمّد مصطفى صلى اللّه عليه و آله و سلّم مىباشد .\r\nاضعف عباد حضرت يزدانى و احقر خدّام درگاه سلطانى ، محمد تقى لسان الملك مستوفى چنين مىنگارد كه : در كتاب اول ناسخ التّواريخ به شرح رفت كه مردم مدينه در عقبه مكّه با رسول خداى صلّى اللّه عليه و آله عقد بيعت و شرط متابعت استوار كردند كه : جنابش را در مدينه مانند تن و جان خويش حفظ و حراست فرمايند ، و آنچه بر خويشتن نپسندند از بهر او پسنده ندارند .\r\nچون اين معاهده مضبوط شد ، مردم مدينه به وطن خويش بازشدند و كفار قريش از پيمان ايشان با پيغمبر صلّى اللّه عليه و آله آگاه گشتند ، و اين معنى بر كيد و كين اين جماعت برافزود ، و بر زحمت و ضجرت « 1 » آن حضرت و اصحاب او برافزودند چندان‌كه كار بر ايشان سخت شد و سكونت در مكّه صعب نمود . لا جرم رسول خداى صلّى اللّه عليه و آله اصحاب را رخصت هجرت داد و فرمود كه : دار هجرت شما را معاينه كرده‌ام و آن نخلستانى است كه به ميان دو كوه اندر است .\r\nو هم در خبر است كه فرمود : در خواب ديدم كه مهاجرت كردم از زمين مكّه به زمين نخلستان ، گمان دارم كه آن زمين تهامه « 2 » يا هجر « 3 » باشد ، و آن خود مدينه بود .\r\n\r\n\r\n","description":"","footnote":"\r\n( 1 ) . ضجرت : دلتنگى\r\n( 2 ) . تهامه ، به كسر اول : ابتداى اراضى حجاز تا نجد را گويند و حجاز را از آن جهت حجاز - گويند كه حاجز شده است ميان تهامه و نجد .\r\n( 3 ) . هجر : به فتح اول و ثانى نام قريه‌اى است از قراى مدينه .\r\n","page_name":" 601 ","page_number":25},
  {"content":"\r\n\r\n\r\nاولين دسته مهاجرين\r\nپس اول كس ، مصعب بن عمير از مكّه سوى مدينه هجرت كرد و از پس او ابن امّ مكتوم ، آنگاه عمّار ياسر و بلال و سعد بن ابى وقّاص سوى مدينه شدند . آنگاه عمر بن خطّاب و برادرش زيد بن الخطّاب و عياش ابى ربيعه و طلحة بن عبيد اللّه و صهيب و زيد بن حارثه و ابو مرثد كناز بن الحصين و پسرش مرثد و انس و ابو كبشه و عبيدة بن الحارث و برادرش طفيل و حصين و مسطح بن اثاثه و سويبط « 4 » بن سعد و عبد الرّحمن بن عوف و زبير بن العوّام و ابو سبرة و ابو حذيفة بن عتبه و مولاى او سالم و عتبة بن غزوان و عثمان بن عفّان كوچ داد . و بعضى بر آنند كه اول كس از مهاجرين ، ابو سلمة بن عبد الاسد مخزومى است « 5 » كه از حبشه به مكه مراجعت كرده سوى مدينه شد .\r\nبالجمله در صحيح بخارى مسطور است كه : ابو بكر در حضرت رسول صلّى اللّه عليه و آله عرض كرد كه : گمان دارم سوى مدينه شوم . آن حضرت فرمود : به جاى باش ، اميد است كه من نيز بدان جانب شوم .\r\n\r\nخواب ديدن ابو بكر\r\nو هم پسر ابى قحافه را در خواب چنان نمودار گشت كه ماه از آسمان به زمين بطحا فرود شد و به شهر مكّه درآمد ، و آن اراضى را روشن ساخت و باز از آنجا بر آسمان عروج كرده ، به شهر مدينه درآمد ؛ و مدينه را منوّر نمود و از آنجا با فوجى\r\n\r\n\r\n","description":"","footnote":"\r\n( 4 ) . سويبط ؛ به صيغه تصغير .\r\n( 5 ) . به روايت سيرت رسول اللّه ؛ اولين كس كه هجرت كرد ابو سلمة بن عبد الاسد بود و بعد از او عامر بن ربيعه و بعد از وى عبد اللّه بن جحش و پس از ايشان عمر بن خطّاب به همراه عيّاش بن ابى ربيعه و سپس صهيب بن سنان ( ص 450 - 458 ) و به روايت ابن اثير : نخستين مهاجر از مكه به مدينه ، ابو سلمه و به دنبال او عامر بن ربيعه و آنگاه عبد اللّه بن جحش همراه برادرش ابو احمد ، سپس عمر بن خطّاب و عيّاش بن ابى ربيعه كوچيدند ( تاريخ كامل ، 2 / 927 ، 928 ) .\r\n","page_name":" 602 ","page_number":26},
  {"content":"\r\n\r\nستارگان صعود نمود ؛ و ديگرباره شهر مكه را درخشان ساخت ، جز اينكه سيصد و شصت ( 360 ) خانه و به روايتى چهارصد ( 400 ) خانه همچنان تاريك ماند . و نيز از آنجا سفر كرده كرّت ديگر به مدينه شد و در خانهء عايشه درآمد و در آنجا زمين شكافته شد و آن ماه به چاه اندر رفت .\r\nابو بكر از خواب انگيخته شد و چون در تعبير خواب توانا بود ، دانست كه آن ماه رسول اللّه صلّى اللّه عليه و آله است كه از مكه برآيد و به مدينه رود و از آنجا به اتّفاق اصحاب فتح مكه فرمايد ، پس در مدينه با عايشه زفاف كند و به جهان ديگر شود .\r\nلا جرم از غم دورى از ديار و مهجورى سيّد ابرار بگريست ، و دل بر ضجرت هجرت نهاده ، دو شتر قوى جثه در پروار « 1 » بست ، و به انتظار وقت نشست ، تا خداى تعالى اذن مهاجرت داد و اين آيت بفرستاد :  وَ قُلْ رَبِّ أَدْخِلْنِي مُدْخَلَ صِدْقٍ وَ أَخْرِجْنِي مُخْرَجَ صِدْقٍ وَ اجْعَلْ لِي مِنْ لَدُنْكَ سُلْطاناً نَصِيراً .  « 2 »\r\n\r\nمشورت قريش در قتل پيغمبر صلّى اللّه عليه و آله\r\nاما از آن سوى مشركان مكه چون نگريستند كه اصحاب پيغمبر به تفاريق سوى مدينه شوند ، دانستند كه آن حضرت نيز بديشان خواهد پيوست ، و مردم مدينه با او همداستان خواهند شد و زود باشد كه قصد مكه نمايد و روزگار بر ايشان پريشان كند ، پس كار به شورى افكندند و چهل ( 40 ) تن از دانايان مجرب گزيده شده ، در دار النّدوه « 3 » انجمن ساختند ، و جاى از بنى هاشم و آن مردم كه با ايشان قرابت داشتند بپرداختند . « 4 »\r\nدر اين وقت شيطان به صورت پيرى برآمد ، و در حلقهء ايشان درآمد . با او گفتند :\r\n\r\n\r\n","description":"","footnote":"\r\n( 1 ) . پروار : خانه‌اى كه گاو و گوسفند در آنجا بندند و علف دهند تا فربه شود .\r\n( 2 ) . سورهء اسرا ؛ 80 : و بگو : پروردگارا مرا صادقانه بياور و صادقانه ببر و از جانب خود سلطه و ياورى براى من قرار بده .\r\n( 3 ) . ندوة : به معنى اجتماع براى مشورت است و دار الندوة ، خانه‌اى بود كه در مكه ، قصىّ بن كلاب براى اين كار بنا نهاده بود .\r\n( 4 ) . مجلس را از قريش و خويشان قريش خالى كردند .\r\n","page_name":" 603 ","page_number":27},
  {"content":"\r\n\r\nچه كسى ؟ و از كجائى ؟ و بدين جا چرائى ؟ گفت : من مردى از قبيلهء نجدم ، روى شما و بوى شما مرا خوش آمد ، و از فرط فراست « 1 » و حسن كياست ، ضمير شما را دانستم و اعانت شما را ميان بستم ، و بدين جا شدم تا سخنان شما را نيز بشنوم و از بهر شما رأى نيكو زنم ، و اگر نخواهيد ، هم‌اكنون بيرون شوم و راه خويش در پيش گيرم .\r\nقريش گفتند : به جاى باش كه مردى نيكو بوده‌اى ، و ما را نيز از روى و بوى تو خوش آيد ، و از بودن تو باكى نداريم . پس سخن درافكندند . نخستين ابو جهل گفت :\r\nاى مردمان ! ما اهل حرم بوديم ، و نزد جميع قبايل محترم مىزيستيم ، محمّد از ميان ما سر برداشت و ما را به بىخردى و سفاهت سمر كرد « 2 » و خدايان ما را بد گفت و جوانان ما را بفريفت ؛ و نمود كه پدران ما در آتش جاى دارند . خطبى « 3 » از اين بزرگتر و رنجى از اين عظيم‌تر چه خواهد بود ؟ همانا مرا توان اين سختى و قوت اين حمل نيست ، و آنچه من راى زده‌ام اين است كه : يك تن را كه توان اين كار باشد ، برگماريم تا پنهانى او را بكشد و قريش را از شرّ او آسوده كند ، اگر بنى هاشم خون او طلب كنند ، ديت بدهيم و از تعب « 4 » برهيم .\r\nپير نجدى « 5 » از ميانه سر بر كرد و گفت :\r\nاى ابا الحكم ، اين رأيى خطا و انديشه‌اى ناصواب است ؛ زيرا كه بنى هاشم قاتل محمّد را بر روى زمين زنده نگذارند ، و البته كشندهء او را بكشند . و كيست از شما كه چشم از حيات خويش درپوشد ؟ و بر مراد شما بكوشد ؟\r\nابو جهل خاموش شد . پس ابو البخترى بن هشام و عاص بن وائل و اميّة بن خلف و ابىّ بن خلف در سخن شدند و گفتند :\r\nراى صواب آن است كه همدست شده او را بگيريم و بند آهن برنهيم و در زندانى بازداريم ؛ و از روزن زندان او را آب و نان دهيم ،\r\n\r\n\r\n","description":"","footnote":"\r\n( 1 ) . فراست : زيركى .\r\n( 2 ) . سمر كردن : به معنى شهره كردن است .\r\n( 3 ) . خطب : امر بزرگ\r\n( 4 ) . تعب : رنج و سختى\r\n( 5 ) . پير نجدى : مراد شيطان است كه در مجلس قريش حاضر شد و خود را پيرى از سرزمين نجد خواند .\r\n","page_name":" 604 ","page_number":28},
  {"content":"\r\n\r\nهمچنان بماند تا جان از جهان برهاند .\r\nپير نجدى گفت :\r\nاين راى از آن ناصواب‌تر و اين انديشه ناهموارتر ؛ زيرا كه امرى چنين بزرگ و كارى چنين شگفت پوشيده نماند ، بنى هاشم آگهى يابند ، و از طلب و تعب بازنايستند و با شما كار به مقابله و مقاتله كنند ، و اگر بر مراد و مرام نشوند ، در موسم حج از ديگر قبايل استمداد فرمايند و سرانجام او خلاص شود و كار شما به دراز كشد .\r\nايشان نيز دم دربستند و عتبه و شيبه و هشام بن عمرو و ابو سفيان آغاز سخن كردند و گفتند :\r\nاز همه نيكوتر آن است كه محمّد را بگيريم و بر شترى حرون « 1 » برنشانيم و هر دو پايش را به زير شتر بربنديم و آن شتر را با سرنيزه به كوه و دشت بدوانيم ، باشد كه او را بر خار و خاره زند و بدنش را به صد جاى پاره كند ، و اگر از اين سختى برهد و به سلامت بجهد ، به ميان هر قبيله درآيد و دعوى خود ظاهر نمايد ، مردمان در هلاك او همدست شوند و او را از پاى درآورند .\r\nپير نجدى باز به گفتار آمده گفت :\r\nاين نيز كردارى سست و بنيانى ناتندرست است ، شما خود ذلاقت « 2 » طلاقت « 3 » و حلاوت تلاوت « 4 » او را شنيده‌ايد و ديده‌ايد او شمع هر جمع و شاهد هر جماعت گردد . مردم شيفتهء شمايل و فريفتهء مخايل او شوند و با بيعت و متابعت او گردن نهند . چون كار محكم كند ، به آهنگ شما پويد و جنگ شما جويد .\r\nقريش گفتند : اين پيرمردى با تدبير است رأيى رزين « 5 » و انديشه‌اى متين دارد . و بر تكريم و توقير « 6 » او بيفزودند و محلش را بر صدر مجلس فرمودند .\r\n\r\n\r\n","description":"","footnote":"\r\n( 1 ) . حرون : به معنى چموش و سركش است .\r\n( 2 ) . ذلق : تيززبان شدن ، ذلاقت : تيززبانى .\r\n( 3 ) . طلاقت : رسا و هموار سخن گفتن\r\n( 4 ) . تلاوت : شيرين خواندن .\r\n( 5 ) . رزين : يعنى محكم و استوار\r\n( 6 ) . تكريم و توقير : احترام و تعظيم\r\n","page_name":" 605 ","page_number":29},
  {"content":"\r\n\r\nآنگاه ديگرباره ابو جهل آغاز سخن كرد و گفت :\r\nمرا در خاطر آن است كه از هر قبيله مردى دلاور گزيده كنيم ، و به دست هر يك شمشيرى برنده دهيم ، تا متّفقا با شمشيرهاى كشيده بر او تازند و مجتمعا خون او ريزند ، در اين وقت خون او در ميان قبايل پهن و پراكنده شود ؛ و بنو عبد مناف را قوت مقاومت نبود كه با تمام قبايل مقاتلت كند ، به ضرورت ، كار بر ديت افتد . پس ديت او بدهيم و از غم او برهيم .\r\nپير نجدى اين راى را بستود و در تحسين و تبجيل « 1 » اين سخن مبالغت نمود . پس جمله دل بر اين نهادند و از مجلس بيرون شده به اعداد « 2 » اين مهم پرداختند ، و خداى پيغمبر خويش را بدين آيت آگهى فرستاد :  وَ إِذْ يَمْكُرُ بِكَ الَّذِينَ كَفَرُوا لِيُثْبِتُوكَ أَوْ يَقْتُلُوكَ أَوْ يُخْرِجُوكَ وَ يَمْكُرُونَ وَ يَمْكُرُ اللَّهُ وَ اللَّهُ خَيْرُ الْماكِرِينَ  « 3 » و قوله عزّ و جلّ :  أَمْ يَقُولُونَ شاعِرٌ نَتَرَبَّصُ بِهِ رَيْبَ الْمَنُونِ  « 4 » .\r\nبالجمله جبرئيل عليه السّلام بعد از كشف انديشهء اشرار فرمان آورد كه : « انّ اللّه يأمرك بالهجرة » يك امشب از جامه خواب خويش بر كناره باش و فردا ساز و برگ هجرت راست كرده ، به جانب مدينه سفر كن .\r\nاما چون آفتاب بنشست ، كفار قريش بدانسان كه سخن نهاده بودند ، ساختگى كرده ، سلاح جنگ درپوشيدند و به اطراف خانهء آن حضرت آمده كمين نهادند ، از بهر آنكه نيم‌شب چون پيغمبر خداى را خواب گران كند ، بر وى تازند و كار خويش بسازند .\r\n\r\nخفتن على عليه السّلام در جاى پيغمبر صلّى اللّه عليه و آله\r\nرسول خداى كه ضمير ايشان بر حضرتش مكشوف بود ، على مرتضى عليه السّلام را فرمود :\r\n\r\n\r\n","description":"","footnote":"\r\n( 1 ) . تبجيل : بزرگ داشتن\r\n( 2 ) . اعداد : آماده كردن\r\n( 3 ) . انفال ، 30 : آن‌گاه كه كافران بدسگالى مىكردند كه تو را به زندان بيندازند يا بكشند و يا بيرونت كنند ، آنان مكر ورزيدند و خدا هم مكر ورزيد و خدا بهترين مكرانديشان است .\r\n( 4 ) . طور ، 30 : انتظار بكشيد كه من هم انتظار مىكشم .\r\n","page_name":" 606 ","page_number":30},
  {"content":"\r\n\r\nمشركين قريش امشب قصد من دارند و من اكنون از اين خانه بيرون شوم ، تو بايد در جامهء من تكيه كنى ؛ و برد سبز « 1 » مرا روپوش فرمائى تا عيون و جواسيس « 2 » كفار چنان دانند كه من به جاى خويشم و به انتظار من در بيرون در بمانند و من چون فردا شود ، تجهيز « 3 » سفر كنم و به مدينه شوم .\r\nآنگاه اماناتى كه از مردم در نزد آن حضرت به وديعت بود ، به على عليه السّلام سپرد و فرمود : اين جمله را به صاحبانش تسليم كرده ، از دنبال من با من ملحق شو . اين بگفت و از خانه بيرون شده ، سورهء يس تا بدين آيت :  وَ جَعَلْنا مِنْ بَيْنِ أَيْدِيهِمْ سَدًّا وَ مِنْ خَلْفِهِمْ سَدًّا فَأَغْشَيْناهُمْ فَهُمْ لا يُبْصِرُونَ  « 4 » خواندن گرفت و مشتى خاك بر سر آن جماعت پراكنده ساخت و فرمود : شاهت الوجوه « 5 » و از ايشان بگذشت و هيچ كس او را ديدار نكرد .\r\nاما از آن سوى على عليه السّلام دل بر آن نهاد كه خويش را فداى پيغمبر كند ؛ و برد سبز را روپوش كرده در جامهء خواب آن حضرت تكيه زد .\r\n\r\nمباهات خداوند بر ملائكه بخفتن على در جاى پيغمبر صلّى اللّه عليه و آله\r\nدر اين هنگام از سترات « 6 » جلال به جبرئيل و ميكائيل خطاب شد كه : من در ميان شما عقد مواخات « 7 » بستم و زندگانى يك تن از ديگرى افزون خواستم كدام يك حيات ديگرى را بر خويشتن اختيار مىكنيد ؟ ايشان گفتند : ما زندگانى خويش را دوست مىداريم و به ذلّ عمر خويش بر ديگرى نپسنديم .\r\nخطاب آمد كه چرا چون على بن ابى طالب نباشيد ؟ كه در ميان او و محمد عقد\r\n\r\n\r\n","description":"","footnote":"\r\n( 1 ) . برد : جامه مخطّط و غير مخطّط را نيز گويند .\r\n( 2 ) . عيون و جواسيس : جاسوسها .\r\n( 3 ) . تجهيز : آمادگى و تهيه اسباب\r\n( 4 ) . يس ، 9 : پيش رو و پشت سرشان ديوارى كشيديم و ديدگانشان را پوشانديم كه نبينند .\r\n( 5 ) . شاهت الوجوه : يعنى زشت باد ، روى ايشان .\r\n( 6 ) . سترات : پرده‌ها .\r\n( 7 ) . مواخاة : برادرى\r\n","page_name":" 607 ","page_number":31},
  {"content":"\r\n\r\nمواخات بستم و اينك على عليه السّلام جان خويشتن بر محمّد برخى ساخته « 1 » و حيات او را بر خود اختيار فرموده ، هم‌اكنون بشتابيد و او را از كيد دشمن حراست « 2 » كنيد .\r\nپس ايشان فرود شده ، ميكائيل در جانب پاى و جبرئيل در بالين آن حضرت بنشست و همىگفت : بخّ بخّ من مثلك يا بن أبى طالب ! يباهى اللّه بك الملائكة يا على ! كيست مانند تو كه خداى با تو بر ملائكه مباهات كند ؟ و اين آيت بدين فرود شد :  وَ مِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ وَ اللَّهُ رَؤُفٌ بِالْعِبادِ  « 3 » .\r\n\r\nدر كمين نشستن كفار قريش\r\nبالجمله چون پيغمبر از مشركين قريش بگذشت ، شخصى بديشان عبور نمود و به روايتى شيطان بود و گفت : از براى چه ايدر « 4 » كمين داريد ؟ گفتند : از بهر محمّد نشسته‌ايم . گفت : او از شما بگذشت و خاك بر فرق شما ريخت . ايشان دست فرا سر خويش برده خاك‌آلود يافتند .\r\nدر خبر است كه هر كه را آن حضرت خاك بر سر افشانده بود ، مانند ابو جهل و حكم بن ابى العاص و عقبة بن ابى معيط و نضر بن الحارث و اميّة بن خلف و ابن عيطله و طلحة بن عدىّ و عتبه و شيبه و ابىّ بن خلف و پسران حجّاج : نبيّه و منيّه و جمعى ديگر در روز بدر كشته شدند .\r\nمع القصه ايشان چون شنيدند كه پيغمبر گذشته است ، برخاسته و چشم بر روزن خانه نهادند و نگريستند ، در خوابگاه پيغمبر شخصى را متكى يافتند سوگند ياد كردند كه اينك محمّد است و خواستند به درون سراى شوند ، يك تن از ايشان گفت : بگذاريد تا بامداد كه محمد از بهر نماز بدر شود ، در روز روشن او را مقتول سازيم كه بنى هاشم بدانند كه جميع قبايل در خون او شريكند و خون را نتوانند جست .\r\n\r\n\r\n","description":"","footnote":"\r\n( 1 ) . برخى ساخته : فدا نموده .\r\n( 2 ) . حراست : نگهبانى\r\n( 3 ) . بقره ، 207 : بعضى از مردم در طلب خشنودى خدا جان خود را مىفروشند و خدا نسبت به بندگانش مهربان است .\r\n( 4 ) . ايدر : اينجا\r\n","page_name":" 608 ","page_number":32},
  {"content":"\r\n\r\nابو لهب گفت : جز محمّد از اقوام من نيز بدين سراى اندر است ، نيم‌شب در ميان ايشان درآمدن روا ندارم .\r\nبسى بدين گونه سخن راندند و عاقبت پاى به درون سراى نهاده به سوى او تاختن بردند و نخستين سنگى چند بدان خوابگاه پرانيدند .\r\nناگاه على عليه السّلام سر برداشت و بانگ بر ايشان زده فرمود : كيستيد و از بهر چه بدين جا شديد ؟ آن جماعت دانستند كه اين بانگ پيغمبر نيست و او از اين سراى بدر شده است . با على گفتند : محمّد كجا است ؟ فرمود : شما او را به من نسپرده‌ايد ، نخواستيد در مملكت شما باشد ، او خود بيرون شد .\r\nسراقة بن مالك مخزومى گفت : اكنون كه محمّد نيست ، على را كه يافته‌ايم از دست نگذاريم و جهان از وجودش بپردازيم . ابو جهل گفت : دست از اين بيچاره بداريد كه محمّد او را فريفته و فدائى خود ساخته .\r\nعلى عليه السّلام فرمود : يا أبا جهل بل اللّه قد أعطانى من العقل ما لو قسم على جميع حمقاء الدّنيا و مجانينها ، لصاروا به عقلاء . و من القوّة ما لو قسم على جميع ضعفاء الدّنيا لصاروا به أقوياء . و من الشّجاعة ما لو قسم على جميع جبناء الدّنيا ، لصاروا به شجعانا . و من الحلم ما لو قسم على جميع سفهاء الدّنيا ، لصاروا به حلماء .\r\nمىفرمايد : اى ابو جهل با من چنين سخن مكن كه خداى آن فضل مرا داده كه اگر عقل مرا بر جميع ديوانگان جهان قسمت كنند ، دانا شوند . و اگر از توانائى من بر جمله ضعيفان بهره رسانند ، شجاع و دلاور گردند . و اگر از حلم من بر همه سبكسران و بىخردان بذل فرمايند ، بردبار و با وقار آيند .\r\nدانسته باش كه اگر از رسول خداى مرا رخصت غزا داده بود ، يك تن از شما را زنده نمىگذاشتم . همانا آسمان و زمين از محمد خواستار شدند كه دمار از شما برآرند و آن حضرت اجابت نفرمود ، از بهر آنكه باشد از شما تنى مسلمان شود ، يا از صلب شما مسلمانى باديد آيد .\r\nابو البخترى از اصغاى « 1 » اين كلمات شمشير برآورده ، خواست حمله كند ، ناگاه جهان را ديگرگونه ديد و چنان دانست كه زمين چاك شد و خواست او را به دم « 2 » دركشد ، و آسمان به سوى زمين آمد كه بر سر او فرود آيد . از اين دهشت بيفتاد و\r\n\r\n\r\n","description":"","footnote":"\r\n( 1 ) . اصغا : گوش دادن .\r\n( 2 ) . به دم : در همان وقت\r\n","page_name":" 609 ","page_number":33},
  {"content":"\r\n\r\nبىهوش گشت .\r\nابو جهل گفت : بيم مداريد و بيهوشى او را از كرامت محمّد و هيبت على ندانيد همانا صفراى مزاجش از غضب در غليان « 1 » آمد و حالش بگرديد ، پس او را با خويش آورده از سراى پيغمبر بيرون شدند ، تا فحص « 2 » حال آن حضرت نمايند . و اين شعرها على عليه السّلام بدين وقت فرمود :\r\n وقيت بنفسى خير من وطئ الحصى * و من طاف بالبيت العتيق و بالحجر \r\n رسول إله خاف أن يمكروا به * فنجّاه ذو الطّول الاله من المكر \r\n فبات رسول اللّه فى الغار آمنا * موقّى و فى حفظ الاله و فى ستر \r\n أقام ثلثا ثمّ زمّت قلائص * قلائص تفرين الحصى أينما تفرى \r\n و بتّ أراعيهم و ما يثبتوننى * فقد وطّنت نفسى على القتل و الاسر \r\n أردت به نصر الاله تبتّلا * و أضمرته حتّى أوسّد فى قبرى « 3 » \r\n\r\nدرآمدن پيغمبر صلّى اللّه عليه و آله به خانهء ابو بكر\r\nعايشه گويد : در سراى خويش بودم ، ناگاه در گرمگاه « 4 » روز ، گوينده‌اى گفت :\r\nاينك رسول خداى طيلسان « 5 » بر سر مبارك انداخته درمىرسد . و رسم نبود ، در چنان وقت پيغمبر به خانهء ما آيد . ابو بكر گفت : امرى عظيم روى داده كه آن حضرت راه بدين جا آورده . در اين وقت پيغمبر از راه برسيد و فرمود : خانه را از بيگانه پرداخته\r\n\r\n\r\n","description":"","footnote":"\r\n( 1 ) . غليان : جوشش\r\n( 2 ) . فحص : جستجو\r\n( 3 ) . با جان خود بهترين كسى را كه پاى بر سنگريزه نهاده و گرد كعبه و حجر الاسود گشته است ، نگهدارى كردم . فرستاده خدا ترسيد كه با او مكر كنند ( پس از خانه خود خارج شد و ) خداوند بخشنده او را از مكر نجات بخشيد . پس فرستاد خدا ، ايمن و مصون و در نگهدارى خدا ، در غار شب را به روز آورد . سه روز در غار ايستاد و سپس شترهاى جوانى كه سنگريزه‌ها را مىشكافتند براى او بسته شدند . شب را به سر بردم در حالى كه مراقب آنها بودم و نفس من بر كشتن و اسير شدن آماده شده بود . در اين كار ، يارى خدا را از روى اخلاص قصد داشتم و تا هنگامى كه در گورم گذارند در دل خواهم داشت .\r\n( 4 ) . گرمگاه : هنگام ظهر\r\n( 5 ) . طيلسان : عبا و رولباسى\r\n","page_name":" 610 ","page_number":34},
  {"content":"\r\n\r\nكن . ابو بكر عرض كرد : بابى انت و امّى « 1 » در اين خانه جز من و دو دختر من كه يكى از آنها نيز اهل تو است كس نمىباشد . آن حضرت فرمود خداوند بارى مرا اذن هجرت داد . ابو بكر گفت : الصّحبة يا رسول اللّه يعنى : مىخواهم مصاحب تو باشم . آن حضرت فرمود : چنين باشد . ابو بكر از شادى بگريست و عرض كرد : از اين دو شتر كه من در پروار « 2 » بسته‌ام ، يكى را اختيار فرماى . پيغمبر فرمود : شترى را كه از آن من نباشد سوار نشوم . عرض كرد از آن تو است . فرمود : به بهائى كه خريده‌اى مىگيرم و هشتصد ( 800 ) درم بهاى آن را تسليم ابو بكر فرمود . آن شتر را قصواء نام بود و در زمان خلافت ابو بكر بمرد و به روايتى نام آن شتر جذعا « 3 » بود .\r\nبالجمله آنگاه سفره حاضر كرده و گوسپندى پخته در سفره نهادند ؛ و اسماء خواهر عايشه كمربند خويش را به دونيم كرده ، نيمى بر سفره بست و نيمى بند متاره « 4 » ساخت . از اين روز به اسماء ذات النّطاقين ملقّب گشت .\r\nعبد اللّه بن ابى بكر را فرمودند كه : روز در ميان قريش زيستن كند و شبانگاه خبر كفار را در غار ثور « 5 » بديشان برد و عامر بن فهيره را كه آزاد كرده ابو بكر بود ، حكم دادند كه هر شب شير از بهر آشاميدن ايشان به غار آورد . و دليلى از قبيلهء بنى ديل « 6 » كه او را عبد اللّه بن اريقط ديلى نام بود ، به اجرت گرفتند و امان دادند و شتران را به دو سپردند و فرمودند : بعد از سه شبانه روز به در غار حاضر كند . و ابو بكر پنج هزار ( 5000 ) درهم در خانه ذخيره داشت با خود حمل نمود .\r\nدر خبر است كه چون ابو بكر آن زر برگرفت و برفت ، ابو قحافه روى با اهل او كرده سوگند ياد كرد كه ابو بكر شما را در سختى گذاشت و آنچه داشت با خود برگرفت و برفت ، اسماء ذات النّطاقين گفت : بهرهء ما را نهاده است و در آنجا كه\r\n\r\n\r\n","description":"","footnote":"\r\n( 1 ) . پدر و مادرم برخى تو باد .\r\n( 2 ) . جائى كه در آنجا گاو و گوسفند را فربه كنند .\r\n( 3 ) . جذعاء ، عضباء ، قصواء بر وزن حمراء : اسامى شتران پيغمبر است ، بدون اينكه معنى وصفى آنها مراد باشد لكن هر سه اسامى علم است ، اين است كه آن شتر ، گوش بريده يا نقصان ديگر داشته باشد .\r\n( 4 ) . متاره : لغت فارسى است به معنى آفتابه كه به عربى آن را مطهره گويند .\r\n( 5 ) . ثور : نام كوهى است در مكه بر طريق منى ، صاحب قاموس گويد : آن كوه اطحل نام داشت وقتى ثور بن عبد مناف در آن كوه نزول كرد به نام او ناميده شد .\r\n( 6 ) . ديل به كسر دال هم آمده است ، نام قبيله‌اى از بنى عبد القيس است .\r\n","page_name":" 611 ","page_number":35},
  {"content":"\r\n\r\nابو بكر آن زر نهاده بود ، پاره‌هاى چند از سنگ تعبيه « 1 » كرده ، جامه زبر پوش كرده ، دست ابو قحافه را كه از هر دو چشم نابينا بود گرفته ، بر آن نهاد و گفت : اين زرى است كه براى ما نهاده . ابو قحافه باور داشت و گفت : غم نيست ، شما را كفايت كند .\r\n\r\nرفتن پيغمبر صلّى اللّه عليه و آله به غار\r\nبالجمله روز پنجشنبه غره شهر ربيع الاول در سال سيزدهم بعثت رسول اللّه صلّى اللّه عليه و آله كه شش هزار و دويست و شانزده ( 6216 ) سال شمسى از هبوط آدم صفى عليه السّلام گذشته بود ، پيغمبر خداى صلّى اللّه عليه و آله با ابو بكر از روزنه‌اى كه بر بام خانه بود ، بيرون شدند و راه غار ثور در پيش گرفتند ! و نعلين از پاى برآورده با سر انگشتان طىّ مسافت كردند ، تا نشان پاى ايشان بر زمين نماند . و از اين زحمت پاى مبارك پيغمبر جراحت يافت .\r\nبدين سختى به غار ثور دررفتند ؛ و ابو بكر را وحشت و دهشتى عظيم گرفت . و از اضطراب بىتاب گشت ، رسول خداى صلّى اللّه عليه و آله فرمود : يا ابا بكر  لا تَحْزَنْ إِنَّ اللَّهَ مَعَنا  « 2 » در اين وقت حفظ خداوند درخت مغيلانى بر در غار برويانيد . و به روايتى درختى را كه در برابر غار پديدار بود ، رسول خداى پيش خواند ، آن درخت زمين را بشكافت و بر در غار آمده بايستاد ، و در حال كبوتران وحشى بر شاخ آن آشيانه بستند و بيضه نهادند و عنكبوتان بر اطراف غار كارگاه راست كرده ، پرده‌هاى ضخيم « 3 » تنيدند .\r\n\r\nكفار در تعقيب پيغمبر صلّى اللّه عليه و آله\r\nاما از آن سوى قريش چون پيغمبر را در سراى نيافتند ، از بهر فحص به هر سو شتافتند . نخستين به در خانهء ابو بكر آمدند ، اسماء ذات النّطاقين از خانه برآمد كه\r\n\r\n\r\n","description":"","footnote":"\r\n( 1 ) . تعبيه : تهيه و آماده كردن\r\n( 2 ) . توبه : 40 : نترس خدا با ماست .\r\n( 3 ) . ضخيم : يعنى كلفت و محكم\r\n","page_name":" 612 ","page_number":36},
  {"content":"\r\n\r\nمقصود ايشان را بداند . ابو جهل گفت : پدرت كجاست ؟ گفت : نمىدانم . طپانچه‌اى سخت بر روى او زد كه گوشوارش بيفتاد و از آنجا بگذشت و گفت : تا در اطراف مكه ندا كردند كه هر كس محمّد را بياورد ، يا ما را به دو دلالت كند ، صد ( 100 ) شتر به مژده دهيم .\r\nو ابو كرز خزاعى را كه مردى قايف « 1 » بود و نقش قدم هر كس را نيك مىشناخت حاضر كردند ، و صناديد « 2 » قريش سلاح جنگ در بر راست كرده و از دنبال پيغمبر راه سپر شدند . و ابو كرز نقش قدم پيغمبر را بنمود و گفت : اينك با نقش قدم ابراهيم خليل عليه السّلام كه در يكى از احجار حرم رسم است شبيه است . و نقش ديگر را گفت :\r\nاين قدم ابو قحافه يا از آن پسر او ابا بكر است .\r\nبدين گونه تا به در غار ثور طىّ مسافت كردند ، ابو كرز گفت : مطلوب شما از اين غار تجاوز نكرده است . ابو بكر چون سخن او بشنيد سخت آشفته گشت و بر قلق و اضطراب « 3 » بيفزود . رسول خداى فرمود : چندين اضطراب مكن ما ظنّك باثنين اللّه ثالثهما « 4 » و ابو بكر به هيچ گونه آسوده نمىگشت ، و خداى در قرآن مجيد بدين اشارت كند و فرمايد :\r\n إِلَّا تَنْصُرُوهُ فَقَدْ نَصَرَهُ اللَّهُ إِذْ أَخْرَجَهُ الَّذِينَ كَفَرُوا ثانِيَ اثْنَيْنِ إِذْ هُما فِي الْغارِ إِذْ يَقُولُ لِصاحِبِهِ لا تَحْزَنْ إِنَّ اللَّهَ مَعَنا  « 5 » يعنى : اگر يارى نمىكنيد پيغمبر را ، پس يارى داده است او را خداى ، در هنگامى كه بيرون كردند او را كافران در حالى كه دومين دو كس بود ، در وقتى كه هر دو در غار بودند كه آن حضرت به رفيق خود مىگفت : مترس كه خدا با ما است .  فَأَنْزَلَ اللَّهُ سَكِينَتَهُ عَلَيْهِ وَ أَيَّدَهُ بِجُنُودٍ لَمْ تَرَوْها  « 6 » پس خداى فرو فرستاد سكينهء خود را بر او ، و يارى كرد او را با لشكر فريشتگان .  وَ جَعَلَ كَلِمَةَ الَّذِينَ كَفَرُوا السُّفْلى وَ كَلِمَةُ اللَّهِ هِيَ الْعُلْيا  « 7 » وعيد دادن و بيم كردن كافران را پست كرد و وعدهء حقّ و سخن حقّ بلند و\r\n\r\n\r\n","description":"","footnote":"\r\n( 1 ) . قايف : آن كس را گويند كه آثار را شناسد و نقش پا را تشخيص دهد .\r\n( 2 ) . صناديد : بزرگان\r\n( 3 ) . قلق و اضطراب : پريشانى خاطر و نگرانى\r\n( 4 ) . چه گمان مىبرى دربارهء دو نفرى كه خدا سومى آنها است .\r\n( 5 ) . سورهء توبه ، آيه 40 : اگر او را يارى نكرديد خداوند ياريش كرده آنگاه كه كافران او را بيرون كردند نفر دوم از دو نفرى كه در غار بود به همراه خود گفت : نترس خدا با ماست .\r\n( 6 ) . سورهء توبه ، آيه 40 : خداوند آرامش خود را بر او فرستاد و با لشكر غيبى ياريش كرد .\r\n( 7 ) . و كلام كافران را فروتر قرار داد و كلام خدا را بالاتر .\r\n","page_name":" 613 ","page_number":37},
  {"content":"\r\n\r\nغالب است .\r\nو چون رسول خداى اضطراب ابو بكر را نگريست ، فرمود : اى ابو بكر آن غار را نظاره كن . چون نظر كرد ، دريائى نگريست و سفينه‌اى « 1 » در كنار بحر حاضر ديد ، پس لختى بياسود و با خود انديشيد كه اگر دشمنان به غار درآيند به كشتى در خواهد شد و بر آب دريا عبور خواهد داد .\r\nاما چون كفّار با غار نزديك شدند كبوتران برپريدند ، و پردهء عنكبوتان بديدند .\r\nگفتند : بدين غار نيز بايد دررفت و فحصى كرد . اميّة بن خلف گفت : پيش از ميلاد محمّد ، عنكبوت بدينجا رسيده و تار تنيده ، ناچار مراجعت كردند .\r\nدر خبر است كه كبوتران مكه از نسل آن دو كبوترند كه از بركت ايشان هنوز در حرم مكه به ايمنى طيران نمايند ، و در شأن عنكبوت آمده كه لشكرى است از لشكرهاى خدا و مردمان را از كشتن آنها نهى كرده‌اند .\r\n\r\n[ منابع مؤلف در نگاشتن تاريخ پيامبر صلّى اللّه عليه و آله 
  ]\r\nمعلوم باد كه راقم حروف در تاريخ پيغمبر صلّى اللّه عليه و آله و آل او بيشتر خبر اهل سنت را مىنگارد كه سنى و شيعى در آن اتّفاق دارند و اگر سخنى بر خلاف عقيدت علماى اماميه اثناعشريه در ميان آيد آن را باز مىنمايد .\r\nهمانا خبر هجرت رسول خداى تا بدين جاى كه نگاشته آمد ، موافق احاديث سنى و شيعى است و آن فضايل و آيات كه در شأن على عليه السّلام رفت ، و آن مباهات كه خداى به سبب على عليه السّلام با فريشتگان فرمود ، نيز اهل سنت اتّفاق دارند ، اما علماى شيعه را در بعضى از اين سخنان روايت ديگر است .\r\n\r\n\r\n","description":"","footnote":"\r\n( 1 ) . سفينه : كشتى\r\n","page_name":" 614 ","page_number":38},
  {"content":"\r\n\r\n\r\n[ اختلاف علماى شيعه و سنى در واقعهء هجرت 
  ]\r\nگويند شب هجرت كه پيغمبر از خانهء خويش بدر شد ، به سراى خواهر على عليه السّلام امّ هانى درآمد و صبحگاه روانهء غار ثور شد ؛ و ابو بكر به اتفاق هند بن ابى هاله در راه بدان حضرت دچار شدند ، و پيغمبر از بيم آنكه چون به ميان مردم شود ، اين خبر بديشان برد و فتنه انگيزد ، او را در نزد خود بداشت و هند را بازفرستاد .\r\nو اينكه ابو بكر از اضطراب بازنمىنشست و چندان‌كه پيغمبر او را اطمينان مىداد مفيد نمىافتاد ، حمل بر عدم ايمان و ضعف يقين او كنند . و در آن آيت كه خداى سكينه « 1 » از بهر پيغمبر فرستاد ، برهان كنند كه ابو بكر ايمان نداشت ، و اگر نه بايد با پيغمبر در سكينه شريك باشد . چه در امثال اين كارها كه خداى آيت سكينه فرستاده ، مؤمنين را با پيغمبر خويش شريك فرموده .\r\nو گويند : ابو بكر به هيچ گونه آسوده نشد تا آنكه پيغمبر پاى مبارك را از يك سوى غار دراز كرد ، و از آنجا درى به دريا گشوده شد و كشتى حاضر گشت . پس فرمود : اى ابا بكر اگر كفار از در غار درآيند ، ما از اين در به كشتى به دريا شويم . آنگاه ابو بكر ناچار ساكت شد .\r\nگويند على عليه السّلام در آن سه روز بر ايشان طعام مىبرد روز سيم سه شتر براى ايشان و دليل ايشان حاضر گردانيد ، تا از غار كوچ دادند . اكنون بر سر داستان رويم .\r\n\r\nحركت از غار ثور و عزيمت به طرف مدينه\r\nچون سه شب آن حضرت در غار ثور بسر برد ، سحرگاه شب سيوم ، عبد اللّه بن اريقط ديلى بر حسب فرموده ، شتران را بر در غار آورد و عامر بن فهيره نيز حاضر شد . يكى را پيغمبر برنشست و ابو بكر را رديف ساخت و عامر به اتّفاق عبد اللّه بر شتر ديگر سوار شدند و از راه سواحل يك شبانه روز براندند . گرمكاه روز ديگر پياده\r\n\r\n\r\n","description":"","footnote":"\r\n( 1 ) . سكينه : آرامش خاطر\r\n","page_name":" 615 ","page_number":39},
  {"content":"\r\n\r\nشدند ، و ابو بكر پوستى در سايهء سنگ بگسترد تا پيغمبر تكيه زده بخفت .\r\nو ابو بكر در اطراف آن منزل سير مىكرد ، ناگاه به شبانى بازخورد كه عبد يك تن از قريش بود و ابو بكر مولاى او را مىشناخت ، قدحى شير از او بگرفت و مقدارى آب در آن ريخته تا سرد گشت و نزد پيغمبر آورد تا بياشاميد .\r\n\r\nمعجزات حضرت رسول صلّى اللّه عليه و آله در منزل امّ معبد\r\nو از آنجا سوار شده به منزل قديد « 1 » رسيدند و به خيمه امّ معبد عاتكه بنت خالد خزاعيّه فرود شدند . و امّ معبد زنى سالخورده و مهمان‌پذير بود . رسول خداى صلّى اللّه عليه و آله از او گوشت و خرما طلبيد . عرض كرد : امسال در ميان ما قحط است و اگر نه تو را مهمانى كردم . پيغمبر در كران منزل او گوسفندى ديد ، فرمود : آن گوسفند از آن كيست ؟ امّ معبد گفت : اين گوسفند از غايت لاغرى به جاى مانده است . فرمود : آن را هيچ شير باشد ؟ عرض كرد : از آن لاغرتر است كه اين سخن در حق او گفته شود .\r\nفرمود : مرا اذن مىدهى تا او را بدوشم . عرض كرد : بابى انت و امّى « 2 » ، بدوش .\r\nپيغمبر دست مبارك بر پستان گوسفند كشيد و فرمود : اللّهمّ بارك فى شاتها « 3 » در زمان پستان پرشير كرد و آن حضرت چندان از آن گوسفند بدوشيد كه اهل امّ معبد و جميع حاضران سيراب شدند ، و ظرفهاى او را نيز پرشير ساخت .\r\nچون امّ معبد اين بديد ، عرض كرد كه : فرزندى هفت‌ساله دارم و او مانند پاره گوشتى است و سخن نمىتواند كرد ، چه باشد در حق او دعاى خير فرمائى ؟\r\nپيغمبر فرمود : تا آن طفل را حاضر ساخت و خرمائى خائيده « 4 » و در دهان او گذاشت .\r\nدر حال برخاست و رفتن آغاز كرد و سخن ساز نمود . پس خستوى « 5 » آن خرما در زمين فرو برد ، در زمان نخلى برآمد و رطب آورد و آن درخت در صيف و شتا « 6 » پربار\r\n\r\n\r\n","description":"","footnote":"\r\n( 1 ) . قديد ، بر وزن كميل : موضعى است نزديك مكه ، واقع در سواحل شرقى درياى احمر .\r\n( 2 ) . پدر و مادرم فداى تو باد .\r\n( 3 ) . پروردگارا به اين گوسفند بركت عنايت فرما .\r\n( 4 ) . خائيدن : جويدن\r\n( 5 ) . خستو : هسته ، دانه\r\n( 6 ) . صيف : تابستان . شتا : زمستان .\r\n","page_name":" 616 ","page_number":40},
  {"content":"\r\n\r\nبود ؛ و اطراف آن خيمه به اشارت آن حضرت سبز و ريان گشت .\r\nچون پيغمبر از جهان برفت ، ديگر آن نخل خرما نياورد . و چون على عليه السّلام رحلت فرمود ، ديگر سبز نشد . و چون حضرت حسين شهيد شد ، خون از آن درخت بدويد و خشك گشت . و آن گوسفند هجده ( 18 ) سال شير داد تا زمان عمر بن خطاب در عام رماده « 1 » هلاك شد .\r\nاما از آن سوى چون اين معجزه در سراى امّ معبد از رسول خداى صلّى اللّه عليه و آله ظاهر گشت ، هاتفى در فراز شهر مكّه به اعلا صوت ندا درداد و اين شعرها انشاد كرد .\r\nمردم مكّه اين بانگ بشنيدند و گويندهء آن را ندانستند .\r\n فيال قصىّ ما زوى اللّه عنكم * به من فعال لا تجازى و سؤدد \r\n ليهن بنى كعب مقام فتاتهم * و مقعدها للمؤمنين بمرصد \r\n سلوا أختكم عن شاتها و إنائها * فانّكم ان تسئلوا الشّاة تشهد \r\n دعاها بشاة حائل فتحلّبت * عليه صريحا ضرّة الشّاة مزبد \r\n فغادرها رهنا لديها لحالب * يردّدها فى مصدر ثمّ مورد « 2 » \r\nچون اين شعرها در ميان مردم پراكنده شد ، و در مدينه نيز سمر گشت ، حسّان بن ثابت در جواب هاتف گفت :\r\n لقد خاب قوم زال عنهم نبيّهم * و قدّس من يسرى إليه و يهتدى \r\n ترحّل عن قوم فزالت عقولهم * و حلّ على قوم بنور مجدّد \r\n هديهم به بعد الضّلالة ربّهم * و أرشدهم من يتبع الحقّ يرشد \r\n نبىّ يرى ما لا يرى النّاس حوله * و يتلو كتاب اللّه فى كلّ مشهد « 3 » \r\n\r\n\r\n","description":"","footnote":"\r\n( 1 ) . عام رماده : سال هلاك مردم و حيوانات از گرانى و تنگى ، در زمان خلافت عمر بن خطّاب چنين سالى اتفاق افتاد .\r\n( 2 ) . خوشا به فرزندان قصى كه خداوند به وسيلهء او سرورى و سالارى و كارهاى پسنديده را فراهم آورد . گوارا باد بر فرزندان كعب جايگاهى كه دختر جوانشان دارد ؛ زيرا كه جايگاه او نويدگاه مؤمنين است . از خواهر خود دربارهء بز او و ظرف شيرش بپرسيد و اگر شما از آن بز سؤال كنيد خودش گواهى خواهد داد . پيامبر ( ص ) از او ماده بزى را كه پستانش خشك بود شير خواست و آن بز چنان پستانش پرشير شد كه شيرى همراه با كره و سرشير داشت . رسول خدا آن بز را پيش امّ معبد گذاشت كه پياپى براى او شير خواهد داد .\r\n( 3 ) . نوميد گشتند مردمى كه پيغمبرشان از ميان آنها رفت و مبارك شدند كسانى كه به سوى آنها رهسپار گشت . از مردمى كوچ كرد و خرد آنها رفت و بر مردمى با نور تازه وارد شد . به -\r\n","page_name":" 617 ","page_number":41},
  {"content":"\r\n\r\nمع القصه چون پيغمبر از منزل امّ معبد كوچ داد ، پس از زمانى شوى او اكثم بن ابى الجون كه مكنّى به ابو معبد بود برسيد ؛ و آن شگفتيها بديد ، در عجب شد ، و صورت حال را پرسش نمود ؟ امّ معبد آن قصه را از سر تا به پاى بازگفت . ابو معبد گفت : از محاسن و مخايل او بازگوى تا او را بازدانم . امّ معبد گفت :\r\nرأيت رجلا ظاهر الوضاءة ، متبلج الوجه ، حسن الخلق ، لم تعبه ثجلة و لم تزر به صعلة ، و سيم قسيم ، فى عينيه دعج ، و فى أشفاره وطف ، و فى صوته صحل ، أحور أكحل أزجّ أقرن ، شديد سواد الشّعر ، فى عنقه سطع ، و فى لحيته كثافة ، اذا صمت فعليه الوقار ، و اذا تكلّم سما و علاه البهاء و كانّ منطقه خرزات نظم يتحدّرن ، من قريب ، ربعة لا تشنؤه من طول و لا تقتحمه عين من قصر ، غصن بين غصنين ، فهو أنضر الثّلاثة منظرا ، و أحسنهم قدرا ، له رفقاء يحفّون به ، اذا قال استمعوا لقوله ، و اذا أمر تبادروا الى أمره ، محفود محشود ، لا عابث و لا مفند . « 1 »\r\n[ يعنى : مردى ديدم با چهره‌اى سخت روشن و ظاهرى بسيار آراسته و اخلاقى پسنديده ، نه بيمارى داشت و نه اندامش بىتناسب بود ، چهره‌اش گيرا و زيبا بود ، چشمانى سياه همراه مژگانى بلند ، و گردنى افراشته داشت ريش او پرپشت و نسبتا بلند بود ، چون ساكت بود وقار خاصى داشت و چون سخن مىگفت بزرگ‌منشى و علو مرتبه‌اش آشكار مىشد ، سخنانش چون رشتهء گوهر بود كه پراكنده مىشد .\r\nشيرين سخن بود ، كلامش مختصر و مفيد بود به اندازه صحبت مىكرد و پرحرف نبود ، از دور سخت شكوهمند و با هيبت مىنمود و از نزديك بسيار ملايم و خوش‌گفتار ، نه كوتاه قامت بود و نه بلند قامت ، چون شاخه نورسته‌اى ميان دو\r\n\r\n\r\n","description":"","footnote":"\r\n- وسيلهء پيغمبر پروردگار شأن آنها را پس از گمراهى رهنمائى كرد . بلى كسى كه از حق پيروى كند راهنمائى مىشود . پيغمبرى كه مىبيند آنچه را مردم گرد او نمىبينند و كتاب خدا را در هر مجمعى تلاوت مىفرمايد .\r\n( 1 ) . چاپ سنگى : رأيت رجلا ظاهر الوضاءة ، ابلج الوجه ، حسن الخلق ، لم تعبه ثجلة و لم تزر به صقلة ، و سيم قسيم ، فى عينه دعج ، و فى أشفاره وطف ، و فى صوته صهل ، و فى عنقه سطع و فى لحيته كثاثة ، ازج اقرن . ان صمت فعليه الوقار و ان تكلّم سما و علاه البهاء ، اكمل الناس و ابهاهم من بعيد و احسنه و اعلاهم من قريب ، حلو المنطق فصل لا نزر و لا هذر ، كان منطقه خرزات نظم يتحدرن من ريعة ، لا ياس من طول و لا تقتحمه العيون من قصر غصن بين غصنين ، فهو انضر الثلاثة منظرا و احسنهم قدرا له رفقاء يحفن به ان قال نصتوا لقوله ، و ان امر تبادروا الى امره محفود محشود لا عابس و لا مفند . ( برابر طبقات ج 1 ، 231 اصلاح شد ) .\r\n","page_name":" 618 ","page_number":42},
  {"content":"\r\n\r\nشاخهء ديگر ، از هر سه نفر نكومنظرتر و زيباتر بود ، دوستانش سخت شيفته و مواظب او بودند ، چون حرفى مىزد ، سراپا گوش بودند و اگر دستورى مىداد ، به انجام آن مبادرت مىكردند ، نه اخمى بر چهره داشت و نه سخن بىموردى مىگفت ، و نه بىسپاس بود 
  ] .\r\nاكثم گفت : و اللّه اين صاحب قريش است و آن كس كه مردم مدينه به انتظار قدمش روز شمرند ، و بدين معجزات دانستم كه او راستگو است ، پس برخاست و دست زن و اهلش را گرفته به مدينه آورد ، و همگان ايمان آوردند .\r\n\r\nتاختن سراقه در دنبال پيغمبر\r\nمع القصه چون اين خبر در ميان عرب سمر گشت كه قريش گفته‌اند : هر كس محمّد يا صاحب او ابو بكر را مقتول سازد و اگر نه اسير كند ، دويست ( 200 ) شتر به دستمزد دهيم ، سراقة بن مالك بن جعشم [ المدلجى 
  ] كه مردى از قبيلهء بنى مدلج « 1 » بود ، اصغاى اين سخن كرده و انتهاز فرصت داشت « 2 » ، ناگاه مردى در رسيد و گفت :\r\nحالى جماعتى را ديدم كه از راه ساحل عبور داشتند ، گمان دارم كه محمّد و اصحاب او باشند . سراقه دانست كه اين سخن از در صدق است ، ليكن تا مبادا ديگرى از دنبال پيغمبر صلّى اللّه عليه و آله شتافته او را دستگير كند و آن مژدگانى از قريش گيرد ، او را اغلوطه « 3 » داد و گفت : خبر ايشان را به من آورده‌اند . اين جماعت پيغمبر و اصحاب او نيستند .\r\nاين بگفت و خود را از ميان جمع به كنارى كشيده ، بر اسب خويش برآمد و نيزهء خويش برگرفت و آهنگ راه كرد . ناگاه اسبش به سر درآمد و درافتاد . اين صورت را مكروه شمرده ، خواست فالى زند .\r\nو در جاهليت چنان بود كه سه چوبه تير قمار را برداشته بر يكى رقم مىكردند كه أمرنى ربّى و بر ديگرى مىنوشتند كه : نهانى ربّى و سيم را سخنى رسم نمىكردند .\r\n\r\n\r\n","description":"","footnote":"\r\n( 1 ) . نام قبيله‌اى است از بنى كنانه .\r\n( 2 ) . فرصت را غنيمت مىشمرد .\r\n( 3 ) . اغلوطه داد : در اشتباه انداخت .\r\n","page_name":" 619 ","page_number":43},
  {"content":"\r\n\r\nآنگاه اقداح را در جعبه خويش انداخته بر هم مىزدند ، و دست برده يكى را بيرون مىآوردند و بدان كار مىكردند . و چون آن تير كه رقم نداشت برمىآمد عمل را مكرر مىساختند ، تا حكم امر يا نهى معلوم شود .\r\nبالجمله سراقه فال زد و حكم نهى برآمد و با اين همه بدان فال وقعى ننهاد « 1 » و برنشسته از دنبال پيغمبر صلّى اللّه عليه و آله بتاخت ، تا چنان نزديك شد كه قرائت آن حضرت را اصغا مىنمود و پيغمبر به دو التفات نمىفرمود ، و ابو بكر سخت اضطراب مىنمود .\r\nناگاه هر دو دست اسب سراقه تا به زانو بر زمين اندر شد و او را از پشت زين درانداخت . سراقه برخاست و اسب را زجر كرد و ديگرباره برنشست و بدان حضرت چنان نزديك شد كه زياده بر بالاى يك نيزه فصل نماند . ابو بكر از دهشت بگريست و گفت : يا رسول اللّه هم‌اكنون مأخوذ شديم . پيغمبر به جانب سراقه نگريست و فرمود : اللّهمّ اكفنا بما شئت خدايا كفايت كن شرّ او را از ما بدانسان كه خواهى . در حال چهار قائمه « 2 » اسب او تا به زانو بر زمين فرو شد ، سراقه بترسيد و فرياد برآورد : يا محمّد دعا كن تا اسب من خلاص شود كه مرا با تو هيچ كار نيست و دل بر آن نهادم كه چون كسى از دنبال تو آيد منع كنم . آن حضرت فرمود : الّلهمّ ان كان صادقا فأطلق فرسه خدايا اگر سخن به صدق كند ، اسب او را رهائى بخش .\r\nپس اسب او از زمين برآمد و دانست كه كار آن حضرت بر مراد شود و بر اعدا غلبه كند . پيش دويد و تيرى از جعبه به در كرده نزد آن حضرت آورده عرض كرد : كه اين نشان از من بدار ، اينك گوسفندان و شتران من بر سر راه شما اندرند ، چون اين تير را بر اعيان من دهيد ، از هرچه بخواهيد مضايقه نكنند . پيغمبر فرمود : مرا با تو هيچ حاجت نيست ، جز اينكه امر مرا مخفى دارى و با سراقه فرمود : كيف بك اذا لبست سوارى كسرى ؟ « 3 » و آن هنگام كه عمر بر ملك كسرى غلبه كرد ، ياره « 4 » كسرى و كمر و تاج او را به سراقه عطا كرد . سراقه عرض كرد : مرا خط امانى فرماى ، تا هنگام حاجتم حرزى « 5 » باشد . پيغمبر فرمود : تا عامر بن فهيره بر پارهء اديمى يا استخوانى خطى نگاشته به دو سپرد و او در جعبهء خويش نهاده ، هنگام غلبه به اسلام به كار\r\n\r\n\r\n","description":"","footnote":"\r\n( 1 ) . وقعى ننهاد : اعتنائى نكرد\r\n( 2 ) . چهار قائمه : چهار دست و پا\r\n( 3 ) . چون باشى زمانى كه دستبندهاى زرّين كسرى را آذين خويش سازى ؟\r\n( 4 ) . ياره : دست‌بند\r\n( 5 ) . حرز : نگهدارى\r\n","page_name":" 620 ","page_number":44},
  {"content":"\r\n\r\nداشت و بدان امان جسته ايمان آورد ، چنان كه در جاى خود مرقوم خواهد شد .\r\nبالجمله سراقه مراجعت كرد و به هر كه بازخورد گفت : از دنبال محمّد شتافتم ، او را نيافتم . و مردم را از دنبال شدن آن حضرت بازداشت . چون اين قضيه گوشزد ابو جهل شد ، اين شعرها گفته به او فرستاد :\r\n بنى مدلج انى اخاف سفيهكم * سراقة يستغوى بنصر محمّد \r\n عليكم به أن لا يفرّق جمعكم * فنصبح شتى بعد عزّ و سؤدد \r\nسراقه در جواب اين بيت‌ها بگفت و بازفرستاد .\r\n ابا حكم و اللّات ان كنت شاهدا * لامر جوادى اذ تسيخ قوائمه \r\n عجبت و لم تشكك بانّ محمّدا * نبى ببرهان فمن ذا يكاتمه \r\n عليك بكفّ النّاس عنه فانّنى * ارى امره يوما ستبد و معالمه « 1 » \r\nخلاصه سخن ايشان آن است كه : ابو جهل با قبيلهء بنى مدلج گويد كه : مبادا به سفاهت سراقة جمع خويش را پراكنده كنيد ، و به نصرت محمّد بعد عزّت ذلّت يابيد . و سراقة در جواب مىگويد : اى ابو جهل اگر قوايم اسب مرا ديدى كه چگونه بر زمين فرو شد ، شبهه در نبوت محمّد نمىكردى . و زود باشد كه آثار او ظاهر شود و كس نتواند آن را پوشيده داشت .\r\nبالجمله پس از مراجعت سراقه ، پيغمبر صلّى اللّه عليه و آله همچنان طىّ مسافت مىفرمود ، و چون ابو بكر مردى سالخورده بود و چند كرّت از راه مدينه به شام عبور داشت مردم او را مىشناختند و از او پرسش مىكردند كه : اين چه كس است كه رديف او شده‌اى ؟ مىگفت : هذا الّذى يهدينا السّبيل يعنى : اين مرد دليل راه ما است . و شنونده چنان مىدانست كه قصد او طريق مدينه است .\r\n\r\nتاختن بريدة از قفاى پيغمبر صلّى اللّه عليه و آله\r\nدر اين وقت بريدة بن الحصيب أسلمى را خبر رسيد كه : پيغمبر و ابو بكر از مكه\r\n\r\n\r\n","description":"","footnote":"\r\n( 1 ) . اى ابو حكم به خدا قسم اگر هنگامى كه دست و پاى اسب من فرو مىرفت تو هم تماشا مىكردى ، دانسته بودى و شك نداشتى كه محمد فرستادهء خداست و معجزهء او را نمىتوان پوشيده داشت .\r\n","page_name":" 621 ","page_number":45},
  {"content":"\r\n\r\nسوى مدينه هجرت كرده‌اند ، و قريش بر قتل و اسرايشان دويست ( 200 ) شتر دهند ، با هفتاد ( 70 ) سوار برنشسته بتاخت تا بدان حضرت رسيد .\r\nو پيغمبر را خوى اين بود كه تطير « 1 » نمىنمود و گاهى تفأل « 2 » مىفرمود : پس از بريده پرسيد ، چه كسى ؟ گفت : بريدة بن الحصيب . فرمود : يا ابا بكر برد أمرنا . كار ما به صلاح آمد . باز پرسش فرمود كه : از كدام قبيله‌اى ؟ عرض كرد : از قبيلهء أسلم .\r\nفرمود : سلمنا . يعنى : سلامت يافتيم . ديگربار گفت : از آن قبيله ، از كدام شعبه‌اى ؟\r\nگفت : از بنى سهم . فرمود : خرج سهمك بيرون آمد تير تو .\r\nبريدة چون اين طلاقت لسان و ذلاقت بيان بديد در عجب شد و گفت : تو كيستى ؟ فرمود : من محمّد بن عبد اللّه بن عبد المطلب ، رسول رب العالمين . بريده گفت : أشهد ان لا إله الّا اللّه و انّ محمّدا رسول اللّه و به عقيدت ايمان آورد و ملازمانش نيز مسلمان شدند ، و آن شب را ملازم درگاه بود و صبحگاه عرض كرد : يا رسول اللّه ، سفر مدينه مفرماى بىآنكه تو را لوائى باشد ، و دستار از سر برگرفت و بر سر نيزه استوار كرد و از پيش روى پيغمبر همىرفت و گفت : يا رسول اللّه باشد كه در خانهء من فرود شوى ، آن حضرت فرمود : شتر من تا بدانجا كه مأمور است خواهد رفت و من بدانجا فرود خواهم شد .\r\nو هم در خبر است كه با بريده فرمود : كه بعد از من نزول خواهى كرد در شهرى به خراسان كه آن را برادر من ذو القرنين بنا كرده ، و امروز مروش گويند و تو در محشر نور اهل مشرق و قائد « 3 » ايشان خواهى بود . و بعد از پيغمبر ، بريده با غازيان اسلام به مرو آمد ، و در آنجا به جهان ديگر شد ، و در محلهء تنورگران در جوار حكم بن عمر غفار كه امير و قاضى آن شهر بود مدفون گشت .\r\n\r\n[ برخورد زبير با رسول خداى صلّى اللّه عليه و آله 
  ]\r\nو هم آورده‌اند كه زبير بن العوّام و به روايتى طلحة بن عبيد اللّه از تجارت شام\r\n\r\n\r\n","description":"","footnote":"\r\n( 1 ) . تطير : فال بد زدن\r\n( 2 ) . تفال : فال خوب زدن\r\n( 3 ) . قائد : پيشوا ، رهبر\r\n","page_name":" 622 ","page_number":46},
  {"content":"\r\n\r\nمراجعت كرده به سوى مكه مىشدند ، در راه به رسول خداى بازخوردند و پيغمبر و ابو بكر را جامهء سفيد پوشانيد و خواست كه ملازم ركاب آن حضرت باشد . فرمود :\r\nاكنون به مكه رو و از آنجا به سوى مدينه هجرت نماى .\r\n\r\n[ استقبال اهل مدينه از حضرت رسول صلّى اللّه عليه و آله 
  ]\r\nاما از آن سوى چون خبر خروج پيغمبر صلّى اللّه عليه و آله از مكه در مدينه سمر گشت ، مردم مدينه هر بامداد به استقبال بيرون شده در زبر حرّه « 1 » به ظلّ احجار « 2 » جاى كرده ، تا گرمگاه روز به انتظار مىنشستند . و چون از ورود آن حضرت اثرى باديد نمىگشت ، به خانه‌هاى خويش مراجعت مىكردند ، تا روزى كه پيغمبر در رسيد و به يك سوى حرّه فرود شد و مردى از اهل باديه را از پيش روى فرستاد تا مردم مدينه را آگهى دهد ، ناگاه يهودى از بالاى حصار ديدار كرد كه چند تن با جامه‌هاى سفيد آهنگ مدينه دارند ، بىاختيار بانگ برداشت كه : اى گروه عرب هذا جدّكم الّذى ينتظرونه اينك بخت و دولت شما كه انتظار آن مىبرديد در مىرسيد .\r\nمردم مدينه از اصغاى اين سخن شادخاطر گشته ، سلاح جنگ بر تن راست كردند و مرد و زن به استقبال بيرون شده ، در بالاى حرّه ادراك خدمت آن حضرت نمودند و تهنيت و تحيّت گفتند و پانصد ( 500 ) تن مردان بودند و بعضى از زنان و كودكان همى تكرار كردند جاء نبىّ اللّه جاء رسول اللّه و به روايتى گروهى از زنان دف همىزدند و همىگفتند ارجوزة :\r\n طلع البدر علينا * من ثنيّات الوداع \r\n وجب الشّكر علينا * ما دعى للّه داع \r\n ايّها المبعوث فينا * جئت بالامر المطاع \r\nو گروهى از جوارى بنى نجار چنين سرود كردند :\r\n\r\n\r\n","description":"","footnote":"\r\n( 1 ) . حرّه : زمينى را گويند كه مستدير باشد و پوشيده باشد زير سنگ ساده ، و در مدينه حره بسيار باشد .\r\n( 2 ) . ظلّ احجار : سايه سنگها\r\n","page_name":" 623 ","page_number":47},
  {"content":"\r\n\r\nشعر\r\n نحن جوار من بنى النّجار * و حبّذا محمّد من جار \r\nو پيغمبر مىفرمود : خداى دانا است من شما را دوست دارم و عنان مركب خود را بگردانيد از جانب راست مدينه در محلهء قباميان قوم بنى عمرو بن عوف بر كلثوم بن الهدم فرود شد و او هنوز مسلمانى نداشت و غلامى بودش نام او نجيح ، بانگ درداد كه : يا نجيح اطعمنا رطبا چون پيغمبر اين بشنيد ، با ابو بكر فرمود : انجحت و انجحنا و اين كلمه را به فال نيك شمرد و نجيح از نخله امّ جردان رطبى نيكو حاضر ساخت و پيغمبر فرمود : اللّهمّ بارك فى امّ جردان و چون سعد بن خيثمه را زن و اهلى نبود ، مجلس اجتماع اصحاب و آمد و شد احباب را در خانهء او مقرّر داشت . و اين گرمگاه روز دوشنبه دوازدهم شهر ربيع الاول سال سيزدهم بعثت بود . و گروهى اول ماه و جماعتى يازدهم و جمعى سيزدهم نيز گفته‌اند و ابو بكر در محله سنح « 1 » بر حبيب بن يساف يا خارجة بن زيد نزول كرد .\r\n\r\n[ منازل عرض راه عبور پيامبر صلّى اللّه عليه و آله 
  ]\r\nمنازل رسول خداى را از غار تا مدينه بدين گونه شمار كرده‌اند .\r\nبعد از خروج از غار نخستين در اسفل عسفان « 2 » فرود شد و ديگر اسفل انّح و ديگر قديد و ديگر الحراز و ديگر ثنيّة المرة « 3 » و ديگر القف « 4 » و ديگر مداله لفت « 5 » و ديگر مداله مجاج و ديگرى مرجح مجاج و ديگرى مرجح ذى العضوين و ديگر بطن ذى كبد و ديگر جداجد « 6 » و ديگر اجرد و ديگر ذى سلم از بطن اعدا و ديگر عبابيد و به روايتى عبابيت و ديگرى القاحه « 7 » و ديگرى المنعرج و ديگر ثنية العائر و ديگر\r\n\r\n\r\n","description":"","footnote":"\r\n( 1 ) . سنح : بضمتين : موضعى است بالاى مدينه\r\n( 2 ) . عسفان : بر وزن عثمان\r\n( 3 ) . ثنية - به معنى عقبه و بلندى زمين است .\r\n( 4 ) . القف ، بفتح قاف و سكون فاء\r\n( 5 ) . لفت ، به كسر لام و سكون فاء\r\n( 6 ) . جداجد ، جمع جدجد است .\r\n( 7 ) . القاحه ، در سه منزلى مدينه واقع است .\r\n","page_name":" 624 ","page_number":48},
  {"content":"\r\n\r\nبطن ريم « 1 » و ديگر قبا « 2 » و از پس آن وارد مدينه شد .\r\n\r\nورود پيغمبر اكرم صلّى اللّه عليه و آله به مدينه\r\nبالجمله رسول خدا بعد از ورود در سايه درختى جاى كرده خاموش بنشست و ابو بكر ايستاده ، فحص حال مردم مىكرد . و بسيار مردم مدينه كه آن حضرت را نمىشناختند ، بر ابو بكر تحيّت مىفرستادند تا آنگاه كه سايه بگشت و ابو بكر رداى خود را سايبان آن حضرت ساخت . پس مردمان مخدوم را از خادم بازدانستند .\r\nمع القصه پيغمبر صلّى اللّه عليه و آله پنج شبانه‌روز در محلهء قبا متوقف بود . به اختلاف چهار ( 4 ) روز و چهارده ( 14 ) روز و بيست و دو ( 22 ) روز نيز گفته‌اند .\r\nبالجمله بعد از ورود به قبا ، ابو بكر در حضرت رسول معروض داشت كه : مردم مدينه بسيار انتظار برده‌اند ، صواب آن است كه در مدينه نزول فرمائيد . آن حضرت فرمود : تا برادرم على با من ملحق نشود ، وارد مدينه نشوم . علماى شيعى گويند : اين اول حسد كه از على در خاطر ابو بكر جاى كرد .\r\n\r\nرسيدن على عليه السّلام به مدينه\r\nاما از آن سوى على عليه السّلام سه روز در مكّه توقف فرمود و هر روز ندا كرد كه : اى جماعت قريش هر كه را در نزد پيغمبر صلّى اللّه عليه و آله وديعتى است ، حاضر شده اخذ امانت خويش كند . و مردم به نزد او شده ، امانت خود بگرفتند .\r\nچون از اين كار بپرداخت ، از مكه بيرون شد و همه شب پياده طىّ مسافت مىكرد و روزها مخفى مىزيست تا به مدينه درآمد . و از كثرت مشى « 3 » قدمش پرآبله\r\n\r\n\r\n","description":"","footnote":"\r\n( 1 ) . ريم ، به كسر راء مهمله\r\n( 2 ) . قبا ، به ضم قاف : قريه‌اى است متصل به مدينه .\r\n( 3 ) . مشى : راه رفتن\r\n","page_name":" 625 ","page_number":49},
  {"content":"\r\n\r\nبود ، رسول خداى دست مبارك بر پاى وى بسود « 1 » ، در حال بهبودى گرفت و از آن پس هرگز درد پا عارض على نگشت .\r\n\r\nاولين مسجدى كه در مدينه بنا شد\r\nدر اين وقت مردم مدينه خواستار شدند تا در قبا بنيان مسجدى كنند . رسول خدا بفرمود : يك تن از شما همىبايد بر ناقه‌اى برآيد و عنانش فروگذارد ، در آنجا كه بايستد بنيان مسجد خواهد شد .\r\nبه روايت اهل سنت نخستين ابو بكر سوار شد و ناقه از جاى جنبش نكرد ، پس فرود آمد و عمر برنشست ، هم ناقه گامى برنداشت از پس او على عليه السّلام سوار شد ، و هنوز پاى به ركاب استوار نياورده بود كه ناقه جستن كرد . پيغمبر فرمود : ارخ زمامها و ابتنوا على مدارها فانّها مأمورة .\r\nاين هنگام زمينى از كلثوم بن هدم كه در برابر خانهء خود داشت و مربد مىناميدند از بهر مسجد معيّن گشت . و پيغمبر از او بگرفت و خاص خويش فرمود و هم در آنجا مسجد قبا را استوار نمود و نماز بگزاشت ، و آن اول مسجدى است كه پيغمبر در مدينه به پاى كرد و اين آيت در شأن آن مسجد فرود شد : لمسجد اسّس على التّقوى من أوّل يوم احقّ أن تقوم فيه فيه رجال يحبّون أن يتطهّروا و اللّه يحبّ المطّهّرين « 2 » .\r\n\r\nاوّل خطبهء رسول خداى در مدينه\r\nمع القصه بعد از ورود على عليه السّلام ، آن حضرت ساز مدينه كرد و روز جمعه از قبا بيرون شد و بر شتر خويش بنشست . چون به قبيلهء بنى سالم بن عوف رسيد ، هنگام\r\n\r\n\r\n","description":"","footnote":"\r\n( 1 ) . سودن : ماليدن .\r\n( 2 ) . توبه ، آيهء 108 : مسجدى كه از اول بر پايهء تقوا بنا شده باشد سزاوار است در آن قيام كنى . در آنجا مردانى هستند كه دوست دارند پاكيزه باشند زيرا خدا پاكيزگان را دوست دارد .\r\n","page_name":" 626 ","page_number":50},
  {"content":"\r\n\r\nنماز جمعه درآمد ؛ و ايشان قبل از ورود پيغمبر مسجدى از بهر خود كرده بودند .\r\nپس آن حضرت از ناقه به زير آمد و هم در آنجا خطبه‌اى ادا فرمود :\r\nفقال الحمد للّه الّذى أحمده و أستعينه و أستغفره و أستهديه و أومن به و لا أكفره و اعادى من يكفره و أشهد أن لا إله الّا اللّه وحده لا شريك له . و أشهد أنّ محمّدا عبده و رسوله . أرسله بالهدى و النّور و الموعظة على فترة من الرّسل و قلّة من العلم و ضلالة من النّاس و انقطاع من الزّمان و دنوّ من السّاعة و قرب من الاجل . من يطع اللّه و رسوله فقد رشد . و من يعصهما فقد غوى . و فرّط و ضلّ ضلالا بعيدا .\r\nأوصيكم بتقوى اللّه ، فانّه خير ما أوصى به المسلم مسلما أن يحضّه على « 1 » الآخرة و أن يأمره بتقوى اللّه . فاحذروا ما حذّركم اللّه من نفسه و لا أفضل من ذلك ذكر . و انّ تقوى اللّه لمن عمل به على و جل « 2 » و مخافة من ربه عون صدق على ما تبغون من أمر الآخرة . و من يصلح الّذى بينه و بين اللّه من أمره فى السّرّ و العلانية و لا ينوى بذلك الّا وجه اللّه ، يكن له ذكر فى عاجل أمره و ذخر فيما بعد الموت حين يفتقر المرء الى ما قدّم . و ما كان من سوى ذلك يودّ لو أنّ بينه و بينها أمدا بعيدا و يحذّركم اللّه نفسه و اللّه رؤف بالعباد .\r\nو الّذى صدّق قوله و أنجز وعده لا خلف لذلك ، فانّه يقول : « ما يبدّل القول لدىّ و ما أنا بظلّام للعبيد » « 3 » فاتّقوا اللّه فى عاجل أمركم و اجله فى السّر و العلانية ، فانّه من يتّق اللّه يكفّر عنه سيئآته و يعظم له أجرا ، و من يتّق اللّه فقد فاز فوزا عظيما . و انّ تقوى اللّه توقّى مقته و توقّى عقوبته و توقّى سخطه ، و انّ تقوى اللّه تبيّض الوجوه و ترضى الرّبّ و ترفع الدّرجة .\r\nخذوا بحظّكم و لا تفرّطوا فى جنب اللّه ، فقد علّمكم اللّه كتابه و نهج\r\n\r\n\r\n","description":"","footnote":"\r\n( 1 ) . حصة عليه : يعنى بر آن حالانيد و كرم كرد بر او .\r\n( 2 ) . و جل : به معنى خوف و بيم .\r\n( 3 ) . سورهء ق ، 29 : وعدهء من تغييرپذير نيست و هرگز به بندگانم ستم نخواهم كرد .\r\n","page_name":" 627 ","page_number":51},
  {"content":"\r\n\r\nلكم سبيله ، ليعلم الّذين صدقوا و يعلم الكاذبين . فأحسنوا كما أحسن اللّه اليكم و عادوا أعداءه و جاهدوا فى اللّه حقّ جهاده . هو اجتبيكم و سمّاكم المسلمين  « لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ »  « 1 » و لا حول و لا قوّة الّا باللّه . فأكثروا ذكر اللّه ، و اعلموا أنّه خير من الدّنيا و ما فيها ، و اعملوا لما بعد الموت . فانّه من يصلح ما بينه و بين اللّه بكفه اللّه ما بينه و بين النّاس ذلك بأنّ اللّه يقضى بالحقّ على النّاس و لا يقضون عليه و يملك من النّاس و لا يملكون منه . اللّه أكبر ، و لا حول و لا قوّة الّا باللّه العلىّ العظيم .\r\n[ خلاصهء معنى آن است : خدا را ستايش مىكنم ، و از او كمك مىخواهم و آمرزش مىطلبم و هدايت از او مىجويم و به او ايمان دارم و انكار او نمىكنم و با هر كه كافر وى باشد دشمنى مىكنم و شهادت مىدهم كه خدايى جز خداى يگانه بىشريك نيست ، و محمد بنده و پيامبر اوست كه وى را به دوران فترت پيامبران و نادانى ضلالت مردم و گذشت زمان و نزديكى رستاخيز با هدايت و نور و موعظه فرستاد ، هركه خدا و پيامبر او را اطاعت كند ، هدايت يافته و هر كه نافرمانى آنها كند گمراه شده و در ضلالتى دور افتاده است .\r\nسفارش مىكنم كه از خداى بترسيد ، بهترين سفارشى كه مسلمان به مسلمان كند اين است كه وى را به كار آخرت ترغيب كند و به ترس از خداى وادارد . از منهيات خدا بپرهيزيد كه نصيحت و تذكارى بهتر از اين نيست و ترس از خدا كمكى براى وصول به مقاصد آخرت است و هر كه روابط آشكار و نهان خويش را با خدا به صلاح آرد و از اين كار جز رضاى خدا منظورى ندارد نيكنامى دنيا و ذخيرهء پس از مرگ اوست . وقتى كه انسان به اعمال پيش فرستادهء خويش احتياج دارد و هر عملى كه جز اين باشد صاحبش آرزو كند كه اى كاش نكرده بود . خدا شما را بيم مىدهد و نسبت به بندگان خويش مهربان است .\r\nو گفتار وى راست است و وعدهء وى محقق است و بىتخلّف كه او\r\n\r\n\r\n","description":"","footnote":"\r\n( 1 ) . سورهء انفال ، 42 : هلاك شدن كسان از روى دليل باشد و زنده‌ماندنشان هم از روى دليل .\r\n","page_name":" 628 ","page_number":52},
  {"content":"\r\n\r\nعزّ و جل گويد : « سخن پيش من دگرگون نشود و من به بندگان خويش ستم نكنم » . در كار دنيا و آخرت و آشكار و نهان خويش از خدا بترسيد كه هر كه از خدا بترسد ، رستگارى بزرگ يافته است . ترس خدا از غضب و عقوبت او محفوظ مىدارد ، و چهره‌ها را سپيد مىكند و مايهء رضاى پروردگار مىشود و مرتبت را بالا مىبرد .\r\nنصيب خويش را بگيريد و در كار خدا قصور مكنيد كه خدا كتاب خويش را به شما آموخته و راه خويش را نموده تا راستگو از دروغگو معلوم شود . شما نيز نيكى كنيد ، چنان كه خدا با شما نيكى كرده و با دشمنان وى دشمنى كنيد و در راه خدا چنان كه بايد جهاد كنيد كه او شما را برگزيده و مسلمان ناميده تا « هر كه هلاك مىشود از روى حجت هلاك شود و هر كه زندگى يابد از روى حجت زندگى يابد » .\r\nهمه نيروها از خداست ، خدا را بسيار ياد كنيد و براى آخرت كار كنيد ، هر كه روابط خويش را با خدا سامان دهد روابط او را با مردم نكو كند كه خدا بر مردم حاكم است و مردم بر خدا حاكم نيستند ، خدا مالك است و مردم مالك خدا نيستند ، خدا بزرگ است و همه نيروها از خداى بزرگ است 
  ] .\r\nو از اينجاست كه اين خطبه در انعقاد جمعه مقرّر افتاد .\r\nبالجمله مردم را بر تقوى تحريص « 1 » نمود و با صد ( 100 ) تن نماز جمعه بگزاشت و آن اول خطبه و جمعه‌اى بود كه در آن اراضى به پاى برد .\r\n\r\nتقاضاى رؤساى قبايل انصار از پيغمبر اكرم صلّى اللّه عليه و آله\r\nو از آنجا بر ناقهء قصوى سوار شد ، عتبان بن مالك و نوفل بن عبد اللّه بن مالك العجلانى زمام ناقه آن حضرت را گرفتند و گفتند : انزل بين اظهرنا در ميان ما باش كه\r\n\r\n\r\n","description":"","footnote":"\r\n( 1 ) . تحريص : برانگيختن كسى را بر امرى ، وادار كردن\r\n","page_name":" 629 ","page_number":53},
  {"content":"\r\n\r\nبه سر و جان اطاعت كنيم . فرمود : خلوّ سبيلها ، فانّها مأمورة . « 1 » و ايشان از قبيلهء بنى سالم بودند .\r\nو چون از آن جماعت گذشت و به قبيلهء بنى ساعده عبور فرمود سعد بن عباده و منذر بن عمرو و ابو دجانه زمام گرفتند . پيغمبر با سعد بن عباده فرمود : يا ابا ثابت ! بگذار ناقه را به هر جا كه مأمور است خواهد شتافت . و در جماعت بنى حارث بن الخزرج ، سعد بن ربيع و عبد اللّه بن رواحه و بشير بن سعد خواستار شدند . و از قبيلهء بنى بياضه ، زياد بن لبيد و فروة بن عمرو خواهنده آمدند و از جماعت بنى عدىّ بن النجّار ، ابو سليط و حرمة بن ابى انيس عرض كردند : ما اخوال توايم ، رواست كه در ميان ما فرود شوى . و از اين روى خود را خال پيغمبر ناميدند ، كه مادر عبد المطّلب ، سلمى دختر عمرو بود كه از قبيلهء بنى عدىّ بن النّجّار است - و اين در جلد دوم از كتاب اول مرقوم شد - .\r\nبالجمله بدين گونه به هر قبيله و محلتى عبور مىفرمود ، مردمان مهار شتر پيغمبر را گرفته به زارى و ضراعت تمام خواستار مىشدند كه آن حضرت را در ميان خويش فرود آورند و پيغمبر صلّى اللّه عليه و آله مىفرمود : دعوا النّاقة فانّها مأمورة . بگذاريد شتر مرا تا بدانجا كه مأمور است زانو خواهد زد . و چون به عبد اللّه بن ابىّ رسيد ، احتراز از غبار كوكبهء انصار را ، آستين بر بينى نهاده ، نزول آن حضرت را در سراى خود دعوت نكرد و گفت : به سوى آن جماعت شو كه ترا فريب داده بدين شهر آورده‌اند .\r\nسعد بن عباده عرض كرد كه : يا رسول اللّه از سخن وى خاطر مبارك كدر نشود زيرا كه مردم مدينه بر سلطنت وى متّفق شدند . طلوع كوكبه نبوّت فسخ اين عزيمت كرد و اين سخنان هزل و هذيان « 2 » از حسد بر زبان وى گذرد ؛ و از آن پس خداى تعالى موران را بر محلّت وى مسلط كرد ، تا خانه‌هاى ايشان را ويران كردند . و جمع او به محله‌هاى ديگر پراكنده شدند .\r\nبالجمله پيغمبر صلّى اللّه عليه و آله بر سخن هيچ يك التفات نفرمود ، و همچنان عنان ناقه را رها داده و طىّ مسافت مىنمود ، تا بدان موضع كه اكنون مسجد رسول خداى است برسيد ، پس ناقه زانو زد و انصار فرود شده گرد آمدند . ديگر باره ناقه برخاست و چند گام ديگر رفته به موضع منبر رسيد ، زانو زده بخفت . رسول خداى پياده شد . و\r\n\r\n\r\n","description":"","footnote":"\r\n( 1 ) . راهش را باز بگذاريد كه او مأمور است .\r\n( 2 ) . هذيان : ياوه‌گويى\r\n","page_name":" 630 ","page_number":54},
  {"content":"\r\n\r\nآن زمين به صورت حصارى بود از دو يتيم خزرجى كه سهل و سهيل نام داشتند و پسران رافع بن عمرو بودند و اسعد بن زراره كفالت ايشان مىكرد .\r\n\r\nنزول پيغمبر اكرم صلّى اللّه عليه و آله به خانهء ابو ايوب\r\nدر اين وقت اهل آن محلّت مجتمع شدند و هر كس آن حضرت را به سراى خويش دعوت مىنمود . خالد بن [ زيد بن 
  ] كليب بن ثعلبة بن عبد عوف بن غنم بن مالك بن النّجار ؛ و به روايتى خالد بن زيد كه مكنّى به ابو ايّوب انصارى است ، پيش آمد و عرض كرد : كه خانهء من بدين جا از هر كس نزديكتر است و ديوار آن بدين حصار پيوسته است ؛ اگر اجازت رود ، رحل پيغمبر را به سراى خود برم . رسول خداى مسئول او را به اجابت مقرون داشت . « 1 » ابو ايّوب شاد شده ، رحل و بار آن حضرت را به سراى خود بود\r\nو ديگران عرض كردند كه ابو ايوب را از حمل رحل شرافتى به كمال حاصل شد ، چه باشد كه رسول خداى خويشتن به سراى ما درآيد . پيغمبر فرمود : المرء مع رحله همانا مرد با بار خويش به يك جاى فرود شود . پس ابو ايوب خانه خود را ساخته و پرداخته كرد و خوابگاهى بياراست و پس از لحظه‌اى حاضر شده آن حضرت را به سراى برد . مادر ابو ايوب كه از هر دو چشم نابينا بود به در سراى دويد و همى شادى كرد و گفت : كاش مرا بينندگان روشن بودى و سيّد خود را معاينه كردى . پيغمبر دست مبارك بر چشم او كشيد تا روشن گشت و كام دل از ديدار پيغمبر بگرفت .\r\nبالجمله نخستين در خانه‌هاى ابو ايوب منزل رسول خداى در اطاق‌هاى شيب بود و ابو ايوب در طبقات زبرين جاى داشت و از اين معنى ابو ايوب را در خاطر آمد كه ترك اولائى كرده باشد ، پس خواستار شده آن حضرت را در طبقه زبرين جاى داده خود به شيب آمد و هفت ماه آن حضرت در سراى وى بود [ أبو قيس 
  ] صرمة بن أبى\r\n\r\n\r\n","description":"","footnote":"\r\n( 1 ) . خواهش او را پذيرفت .\r\n","page_name":" 631 ","page_number":55},
  {"content":"\r\n\r\nأنس « 1 » كه يك تن از بنى عدى بن النّجار است ، در مسرّت به وصول اين نعمت و تأسف از آنچه بازمانده‌اند ، از نصرت آن حضرت ، قصيده‌اى انشاد كرد ، اين سه بيت از آن قصيده رقم شد :\r\n ثوى من قريش بضع عشرة حجّة « 2 » * يذكّر لو يلقى صديقا مواتيا \r\n فلمّا اتانا اظهر اللّه دينه * فاصبح مسرورا بطيبة راضيا \r\n نعادى الّذى عادى من النّاس كلّهم * جميعا و ان كان الحبيب المصافيا « 3 » \r\n\r\n[ مناظرهء عبد اللّه بن سلام با حضرت رسول اكرم صلّى اللّه عليه و آله 
  ]\r\nدر خبر است كه عبد اللّه بن سلام ، در ميان علماى يهود فحلى « 4 » بود و روزى در انجمن پيغمبر حاضر شد ، وقتى كه مردم مدينه را بدين سخنان اندرز مىكرد ، و اين اول وعظى بود كه در مدينه بدايت « 5 » كرده مىفرمود : أيّها النّاس أفشوا السّلام و أطعموا الطّعام و صلوا الارحام و صلّوا باللّيل و النّاس نيام ، تدخلوا الجنّة بسلام .\r\nعبد اللّه چون ديدار و گفتار آن حضرت را ديد و شنيد ، دانست كه روش كذّابان نباشد . پس كرّت ديگر وقتى كه مجلس را از مردم تهى يافت ، به حضرت پيغمبر شتافت و عرض كرد كه : اى محمد من از تو سه سؤال خواهم كرد كه جز پيغمبران جواب آن ندانند .\r\nنخستين بگوى : در قيامت اول كدام علامت پديد شود ؟\r\nديگر آنكه : اول طعام بهشت چه خواهد بود ؟\r\n\r\n\r\n","description":"","footnote":"\r\n( 1 ) . طبرى : ابو قيس بن صرفهء انصارى ( تاريخ طبرى ، ج 3 / 920 ) .\r\n( 2 ) . مراد به ( بضع عشرة حجة ) 13 سالى است كه رسول اكرم ( ص ) در مكه دعوت و تبليغ مىفرمود .\r\n( 3 ) . پيامبر ده سال و چند را در ميان قريشيان گذراند كه اى كاش دوستى همدرد براى خود مىيافت . و چون پيش ما آمد خدا دين وى را غلبه داد ، و در مدينه خوشدل و راضى زيست .\r\nكسى كه با پيغمبر اكرم ( ص ) دشمنى كند ، با او مىجنگيم اگر چه دوست صميمى ما باشد .\r\n( 4 ) . فحل : نر ، كنايه از بزرگ و رئيس است .\r\n( 5 ) . بدايت : ابتداء ، اول\r\n","page_name":" 632 ","page_number":56},
  {"content":"\r\n\r\nسه ديگر آنكه : از چه در است « 1 » كه گاهى فرزند با پدر و گاهى با مادر ماننده شود ؟\r\nپيغمبر فرمود : اى عبد اللّه آن جواب كه هم‌اكنون جبرئيل آورد با تو بگويم .\r\nعبد اللّه چون نام جبرئيل شنيد گفت « ذاك عدوّ اليهود » او دشمن يهودان است ، چه او بسيار وقت با ما خصومت كرد . بخت نصر به نيروى وى بر ما غلبه كرد و بيت المقدس را آتش زد و خداى فرمان كرد كه نبوّت را در ميان ما گذارد و او در ميان غير ما گذاشت ، و او را بر اولاد اسرائيل فرستاد و او اولاد اسماعيل را اختيار كرد .\r\nپيغمبر اين آيت بخواند :\r\n  قُلْ مَنْ كانَ عَدُوًّا لِجِبْرِيلَ فَإِنَّهُ نَزَّلَهُ عَلى قَلْبِكَ بِإِذْنِ اللَّهِ مُصَدِّقاً لِما بَيْنَ يَدَيْهِ وَ هُدىً وَ بُشْرى لِلْمُؤْمِنِينَ ، مَنْ كانَ عَدُوًّا لِلَّهِ وَ مَلائِكَتِهِ وَ رُسُلِهِ وَ جِبْرِيلَ وَ مِيكالَ فَإِنَّ اللَّهَ عَدُوٌّ لِلْكافِرِينَ .   « 2 »\r\nخلاصهء : معنى آن است كه مىفرمايد : جبرئيل به حكم خداى بر قلب پيغمبر نزول مىكند و كتاب خداى مىآورد و به فرمان خداى حكم حرب و قتل و شدت بر پيغمبران مىرساند . عداوت يهود يا ديگر طوايف بر جبرئيل خطا باشد ، و هر كه دشمن خدا و ملايك و انبياى خداوند است ، خدا با او خصمى خواهد كرد .\r\nآنگاه فرمود : اول علامت قيامت ، آتشى دودآميز است كه مردم را از مشرق به سوى مغرب راند .\r\nو اول طعام بهشت زيادتى جگر آن ماهى است كه زمين بر پشتش قرار دارد و آن زيادتى قطعه‌اى است جداگانه معلق بر جگر آن ماهى و خداى آن را گواراترين طعامها كرده . و هم در خبر است كه حق جلّ جلاله ، زمين قيامت را گرده نانى كند و با جگر آن ماهى ما حضر اهل « 3 » بهشت سازد و از آن پس گاوى كه با گياه بهشتى فربى « 4 » شده باشد ، ذبح كنند و بهشتيان را ضيافت « 5 » كنند و با چشمه سلسبيل آب دهند .\r\n\r\n\r\n","description":"","footnote":"\r\n( 1 ) . سبب چيست ؟\r\n( 2 ) . سورهء بقره ، آيه 97 و 98 : به آن كسى كه دشمن جبرئيل باشد بگو او به فرمان خدا قرآن را بر قلب تو فرود آورد ، قرآنى كه كتابهاى آسمانى پيشين را تصديق مىكند و هادى و بشارت دهندهء مؤمنان است ، هر كس خدا و فرشتگان و پيامبران و جبرئيل و ميكائيل را دشمن دارد خدا نيز دشمن اين كافران است .\r\n( 3 ) . ما حضر : غذائى كه براى ميهمان آورند .\r\n( 4 ) . فربى : فربه\r\n( 5 ) . ضيافت : مهمانى\r\n","page_name":" 633 ","page_number":57},
  {"content":"\r\n\r\nو در جواب سؤال سيم فرمود كه : چون آب مرد بر زن پيشى و بيشى گيرد ، فرزند با پدر و خويشان پدر مانند شود ، و اگر آب زنى بر مرد پيشى و بيشى گيرد ، شبيه مادر و خويشان مادر خواهد بود .\r\n\r\nاسلام عبد اللّه بن سلام\r\nابن سلام چون اين سخنان را شنيد و با اخبار انبياى سلف مطابق يافت از در عقيدت بيرون شده گفت : اشهد ان لا إله الّا اللّه و أشهد انّك محمّد رسول اللّه آنگاه عرض كرد كه : اى رسول خداى من اعلم يهودان و پسر اعلم ايشانم و اين جماعت مردمى دروغ زن و بهتان‌گرند ، اگر از ايمان من آگهى يابند ، باشد كه مرا به زشتى ياد كنند ، خواستارم كه قبل از آگهى يهود از اسلام من ، فحص حال من از ايشان كنى .\r\nرسول خداى او را پنهان داشت و يهود را در مجلس خويش انجمن كرده ، با ايشان خطاب كرد كه : دانسته‌ايد كه من پيغمبر خدايم . از خداى بترسيد و پذيراى اسلام شويد .\r\nگفتند : ما را از اين خبرى نيست .\r\nفرمود : در ميان شما عبد اللّه بن سلام چگونه مردى است ؟\r\nگفتند : او اعلم ما و فرزند اعلم ما است .\r\nفرمود : چه گوئيد اگر او مسلمان شود .\r\nگفتند : حاشا « 1 » كه او چنين كند .\r\nپيغمبر فرمود : اى ابن سلام خود را آشكارا كن .\r\nعبد اللّه درآمد و گفت : اشهد ان لا إله الّا اللّه و انّ محمّدا رسول اللّه اى جماعت يهود : از خداى بترسيد و با وى ايمان آوريد كه مىدانيد او پيغمبر خدا است .\r\nيهود در حق او گفتند : هو شرّنا و ابن شرّنا و أجهلنا و ابن أجهلنا .\r\nعبد اللّه عرض كرد : يا رسول اللّه ! من از اين بيم داشتم . و آن جماعت پراكنده\r\n\r\n\r\n","description":"","footnote":"\r\n( 1 ) . كلمهء « حاشا » هنگام تعجب و انكار گفته مىشود .\r\n","page_name":" 634 ","page_number":58},
  {"content":"\r\n\r\nشدند ، و عمّهء عبد اللّه ، خالده دختر حارث نيز مسلمانى گرفت ، و از اسلام ايشان عداوت احبار يهود بر رسول خداى افزون گشت ، مانند حىّ بن أخطب و ابو رافع الاعور و كعب بن الاشرف و عبد اللّه بن صوريا و زهير بن باطا و شموئل ، و لبيد بن الاعصم و امثال ايشان ، چنان كه ذكر حال هر يك در جاى خود خواهد شد .\r\nو عبد اللّه بن سلام قبل از اسلام حصين نام داشت و مكنّى به ابو يوسف بود و نسب او به يوسف بن يعقوب مىرسيد ، چون مسلمانى گرفت ، رسول خداى او را عبد اللّه ناميد .\r\n\r\nبناى مسجد پيغمبر صلّى اللّه عليه و آله\r\nو هم در سال نخستين هجرت ، جبرئيل بر پيغمبر فرود شد و قال : يا محمّد انّ اللّه يأمرك أن تبنى له بيتا و أن ترفع بنيانه بالرّهص و الحجارة . عرض كرد كه خداى مىفرمايد : مسجدى با گل و سنگ بنيان كن . پيغمبر فرمود : آن بنيان را چند ارتفاع دهم ؟ گفت : هفت ( 7 ) ذراع و به روايتى پنج ( 5 ) ذراع ، پس بر حسب فرمان ، رسول خداى خواست تا بنيان مسجدى كند ، در همان زمين سهل و سهيل كه به تربيت اسعد بن زراره مىزيستند و به روايتى معاذ بن عفراء يا ابو ايّوب انصارى كفالت ايشان مىكرد ، و قبل از ورود پيغمبر ، اسعد بن زرارة در آن زمين امامت امّت و اقامت جمعه و جماعت مىفرمود .\r\nدر اين هنگام پيغمبر پرسش نمود كه اين زمين از آن كه باشد ؟ گفتند : از سهل و سهيل . فرمود : از بهر من خريدارى كنيد . مردم بنى النّجار گفتند : ما خود بهاى اين زمين بدان يتيمان فرستيم ، و ايشان گفتند : ما بها از پيغمبر نمىخواهيم و به طيب طبع « 1 » بر وى مسلم مىگذاريم . آن حضرت نپذيرفت و به ده ( 10 ) مثقال زر سرخ بخريد و فرمود : تا ابا بكر بهاى آن ادا كند . و آن زمين خرابه‌اى بود كه چند نخل خرما داشت ، و برخى را مشركان ، گورستان خويش كرده بودند ، بفرمود : تا جمله را نبش « 2 » و محو كردند و بنيان مسجد نهادند . و اصحاب پيغمبر همى سنگ و خشت كشيدند\r\n\r\n\r\n","description":"","footnote":"\r\n( 1 ) . طيب طبع : رضايت خاطر\r\n( 2 ) . نبش : خراب كردن و بهم زدن گور\r\n","page_name":" 635 ","page_number":59},
  {"content":"\r\n\r\nو بناى آن را با سنگ نهادند ؛ و چون با زمين راست شد ، خشت همىزدند و نخست ديوار با يك خشت بود و چون مسلمانان زياده شدند ، مسجد را بر سعت بيفزودند . « 1 »\r\nدر اين نوبت با يك خشت و نيم برآوردند ، و چون باز زياده شدند ، با دو خشت بنا كردند ، و به مقدار يك قامت مرد برآوردند ، و چون حرارت شمس زحمت مىداد ، به خواستارى مسلمانان مسقّف كردند . و ستون‌ها از چوب خرما راست كرده از برگ خرما و علف‌ها پوشش نمودند . چون اين پوشش مانع و دافع باران نبود ، اصحاب عرض كردند كه اگر اجازت رود ، اين پوشش را با گل اندوده كنيم .\r\nپيغمبر فرمود : چوب بستى مانند چوب بست موسى كرده‌ام و بر آن چيزى نمىافزايم ، و اين مسجد در زمان رسول خداى بدين گونه بود . و چون سايهء ديوار به اندازهء يك ذراع مىافتاد ، آن حضرت نماز ظهر مىگذاشت و چون يك ذراع ديگر افزون مىشد ، نماز عصر به پاى مىداشت و در پايان مسجد مظله‌اى « 2 » بود .\r\nو به روايتى چون قبله از بيت المقدس به سوى كعبه بگشت ، جانب قبله نخستين را كه مظله بود ، براى مساكين و بعضى از مهاجرين كه منزل و مأمنى « 3 » نداشتند ، محل اقامت مقرّر شد و ايشان را اصحاب صفّه ناميدند . و صد ( 100 ) تن افزون بودند .\r\nچنان كه ذكر احوال بعضى در جاى خود خواهد شد .\r\nو در فضيلت اين مسجد از رسول خداى حديث كنند كه مىفرمايد :\r\nصلاة فى مسجدى هذا أفضل و خير من ألف صلاة فيما سواه من المساجد الّا المسجد الحرام .\r\nبالجمله در بناى اين مسجد ؛ اصحاب از حرّه سنگ مىآوردند و آن حضرت نيز موافقت و مرافقت مىنمود و مىفرمود :\r\n هذا الحمال لا حمال خيبرا * هذا أبرّ ربّنا و أطهر « 4 » \r\nو هم اين رجز مىخواند :\r\n\r\n\r\n","description":"","footnote":"\r\n( 1 ) . بر وسعت مسجد افزودند .\r\n( 2 ) . سقف و سايه‌بان داشت .\r\n( 3 ) . مأمن : جاى امن .\r\n( 4 ) . اين‌ها بارهاى پربركت است نه بارهاى خيبر ، آرى سوگند به پروردگار ما اين نيكوتر و پاك‌تر است .\r\n","page_name":" 636 ","page_number":60},
  {"content":"\r\n\r\n لا همّ انّ الاجر أجر الآخرة * فأرحم الانصار و المهاجرة « 1 » \r\nجماعت مهاجر و انصار چون اين بديدند ، در تصميم عزم و تقويم عمل افزوده اين رجز همىخواندند :\r\n لئن قعدنا و النّبىّ يعمل * فذاك منّا العمل المضلّل \r\nو على عليه السّلام اين رجز مىخواند :\r\n لا يستوى من يعمر المساجدا « 2 » * يدأب فيها قائما و قاعدا \r\n و من يرى عن التّراب حائدا \r\nعمار ياسر نيز اين رجز را از على عليه السّلام آموخته موافقت مىنمود .\r\nعثمان بن عفان به روايت عامه ، چون از كار گل و حمل سنگ تقاعد مىورزيد و نشسته آسايش مىكرد ، چنان به خاطر آورد كه عمار را از اين رجز با او كنايتى است در غضب شد و گفت : يا بن سميّه « 3 » خاموش باش و اگر نه با اين عصا كه در دست دارم ترا ادب كنم . رسول خداى فرمود : عمار هر دو چشم من است ، كس نتواند او را زحمت رساند .\r\nو در صحيح بخارى مسطور است كه عمار دو برابر ديگران حمل احجار مىنمود ، تا يكى از بهر خود و يكى در ازاى پيغمبر باشد . و آن حضرت گرد از سر و روى او مىسترد و مىفرمود : ويح « 4 » عمّار ، تقتله الفئة الباغية يدعوهم الى الجنّة و يدعونه الى النّار . و عمار مىگفت : أعوذ باللّه من الفتن .\r\nگويند : پيغمبر سنگ گرانى برداشته حمل مىداد و اسيد بن حضير عرض كرد كه :\r\nمرا ده تا اين خدمت به پاى برم ، آن حضرت فرمود : برو سنگ ديگر بردار .\r\nبالجمله طول و عرض مسجد را صد ( 100 ) ذراع در صد ( 100 ) ذراع به شكل مربع نهادند و آنگاه كه به انجام رفت ، قبلهء آن را به سوى بيت المقدس راست كردند\r\n\r\n\r\n","description":"","footnote":"\r\n( 1 ) . اجرى جز اجر آخرت نيست ، پروردگارا ببخشا و بيامرز انصار و مهاجران را .\r\n( 2 ) . حائدا عن التّراب : يعنى كسى است كه خود را از غبار حفظ كند . و معنى كل شعر چنين است :\r\nبرابر نيست ثواب و درجه كسى كه در مسجد كار كند و رنج بر خود گيرد و خسته شود با كسى كه به نزديك نيايد و هيچ كار در آن نكند از بهر آنكه بر او غبارى ننشيند .\r\n( 3 ) . سميه : نام مادر عمار است .\r\n( 4 ) . ويح كلمه ترحم است ، چنان كه ويل كلمهء عذاب است و گاهى هر يك را بجاى ديگرى به كار برند .\r\n","page_name":" 637 ","page_number":61},
  {"content":"\r\n\r\nو سه در از بهر مسجد گشادند : يكى خاص از بهر پيغمبر و ديگر را باب الرّحمه گفتند ؛ و درى نيز در پايان مسجد از بهر عامه مردم نهادند ، و از بهر پيغمبر و اهل آن حضرت و بعضى از مهاجرين در گرد مسجد خانه‌ها كردند و رسول خداى در پهلوى خانهء خود ، از بهر على عليه السّلام خانه‌اى نهاد . و از بهر حمزه رضى اللّه عنه ساحتى معين كرد ، و هر يك از مهاجر از خانهء خود درى به مسجد گشادند .\r\n\r\n[ مسدود كردن درهاى منازل مهاجران به مسجد غير از در خانهء على عليه السّلام 
  ]\r\nجبرئيل بدان حضرت سلام آورد كه بفرماى تا درهاى مسجد را به خانه‌ها بربندند ، جز در خانهء على عليه السّلام را كه آنچه در مسجد براى تو حلال است ، هم از بهر او روا باشد .\r\nچون پيغمبر ابلاغ اين خبر فرمود ، بعضى از مهاجرين دلتنگ شدند . پيغمبر صلّى اللّه عليه و آله با حمزه فرمود : اى عم ، على برادرزادهء توست ، و به سال از تو اندك است ، ليكن اين فرمان از نزد خداوند رسيده ، حمزه عرض كرد كه : بدين حكومت راضى و شاكرم و تسليم دارم .\r\n\r\n[ توسعه مسجد نبى در زمان خلفا 
  ]\r\nبالجمله مسجد بدين عمارت بود تا زمان عمر بن الخطاب ، چون مردمان بسيار شدند ، مسجد را گشاده كرد و شش ( 6 ) دروازه نهاد ، و اين بنا را ابتدا از سال هفدهم هجرى نمود ، لكن آلات و ادوات آن را ديگرگون نساخت .\r\nو عثمان بن عفان نيز گشاده كرد ، و طول آن را به يكصد و شصت ( 160 ) ذراع و عرض آن را به يك صد و پنجاه ( 150 ) ذراع نهاد . و شش ( 6 ) دروازه داشت ، و اين بنا را ابتدا از شهر ربيع الاول در سال بيست و نهم هجرى نمود ، و تا هلال محرم ده\r\n\r\n","description":"","footnote":"","page_name":" 638 ","page_number":62},
  {"content":"\r\n\r\n( 10 ) ماه به عمارت آن روز برد . اما ديوارها و ستون‌هاى آن را با سنگ منقوره « 1 » برآورد و گنج به كار برد و با چوب ساج « 2 » مسقف نمود .\r\nو در امارت وليد بن عبد الملك ، عمر بن عبد العزيز به وسعت و ساحت آن بيفزود و طول مسجد را بر دويست ( 200 ) ذراع نهاد و عرض آن را نيز از جانب مقدم ، دويست ( 200 ) ذراع و از طرف مؤخر ، صد و هشتاد ( 180 ) ذراع آورد . و اين بنا در سال نود و يك هجرى بود ، و سه سال با احجار منقوره عمارت همىكرد . و خانه‌هاى ازواج پيغمبر را كه با مسجد اتصال داشت ، به درون مسجد انداخت .\r\nو مهدى عباسى در زمان خلافت خود ، آن را عمارت كرد . و مأمون تجديد عمارت نمود و زياده ساخت و بناى آن را استوار كرد ، - چنان كه ان شاء اللّه شرح حال هر يك در جاى خود مذكور خواهد شد - . و تاكنون بناى مأمون بر جاى است .\r\n\r\n[ بيوت اطراف مسجد النّبى 
  ]\r\nاكنون باز بيان نمائيم كه بيوت اطراف مسجد ، بر چه سان بود .\r\nهمانا بيوت زوجات مطهرات از شق ايسر « 3 » تا فراز قبله بود و قبله به سوى بيت المقدس روى داشت . خداوند اين اراضى ، حارثة بن نعمان مىبود . هرگاه كه رسول خداى زنى به نكاح بست ، حارثه از جاى به جاى تحويل داد تا تمامت آن اراضى خاص رسول خداى گشت . و زوجات مطهرات را جاى داد .\r\nو سراى فاطمه عليها السّلام در پهلوى بيت عايشه و از مخرج بيت عايشه بدان خانه روزنى بود ، گاهگاه رسول خداى بدان روزن مشرف شده ، به سراى فاطمه نظاره مىكرد ، از حال ايشان آگهى مىجست . يك روز فاطمه با على عليه السّلام گفت :\r\nحسنين عليل شده‌اند ، ما را ادمى « 4 » ادمى « 5 » واجب افتاده ، على عليه السّلام ادمى را از بازار ابتياع نموده ، به خانه آورد ، شبانگاه عايشه بدان روزن مشرف شده ، در حضرت\r\n\r\n\r\n","description":"","footnote":"\r\n( 1 ) . منقوره : نوشته شده\r\n( 2 ) . ساج : نام درختى است بسيار بزرگ .\r\n( 3 ) . شق ايسر : جانب چپ\r\n( 4 ) . ادم : نان خورش ، و هر چه اصلاح طعام كند چون سركه و نمك و جز آن .\r\n( 5 ) . ادَم : نام نوعى از خرما .\r\n","page_name":" 639 ","page_number":63},
  {"content":"\r\n\r\nفاطمه مصباحى « 1 » نگريست و سخنى ناگوار گفت ، و بر حضرت فاطمه گران آمد .\r\nصبحگاه از رسول خداى خواستار شد تا آن روزن را مسدود نمود و راه نظاره « 2 » بر عايشه ببست .\r\nو بعد از رسول خداى معاويه خانهء عايشه را به يك صد و هشتاد هزار ( 180000 ) درهم بخريد ، به شرط آنكه چندان‌كه زنده باشد ، در آن خانه زيست نمايد . و خانهء سوده بر حسب وصيّت او نيز خاص عايشه گشت . و به روايتى زبير خانهء عايشه را به پنج ( 5 ) شتر بخريد و حمل آن احمال را اموال كرده بفرستاد ، هم به شرط چندان‌كه زنده است ، در آن سراى سكون فرمايد ؛ و خانهء حفصه بر حسب ميراث ، به برادرش عبد اللّه بن عمر رسيد . و او بدون بها اجازت كرد تا به درون مسجد انداختند . و اين خانه‌ها به جمله جزو مسجد گشت . - چنان كه مرقوم شد - .\r\n\r\nقرار جمعه و جماعت\r\nدر خبر است كه قبل از هجرت رسول خداى ، انصار در مدينه گفتند : يهود را روز شنبه از بهر عبادت است و نصارى را روز يكشنبه بود . ما را نيز روزى مىبايد كه خاص از بهر عبادت باشد . پس روز جمعه را كه در آن وقت « العروبه » نام بود ، براى خود اختيار كردند ، و بر اسعد بن زراره جمع شدند تا او با ايشان نماز گزاشت و موعظت كرد ، و از بهر آن جماعت گوسپندى ذبح نموده ، چاشت و شام داد . و براى اين اجتماع آن روز را جمعه خواندند . و خداوند بارى آيت جمعه فرستاد و آن اول جمعه‌اى بود كه در اسلام عقد شد و اول جمعه‌اى كه رسول خداى منعقد فرمود ، جمعه‌اى بود كه از قبا به مدينه كوچ داده ، در ميان بنى سالم عقد بست چنان كه مذكور شد .\r\n\r\nزياد شدن ركعات نماز\r\nو هم در اين سال نخستين هجرت ، پس از يك ماه ركعات نماز زياده شد . و آن\r\n\r\n\r\n","description":"","footnote":"\r\n( 1 ) . مصباح : چراغ\r\n( 2 ) . نظاره : نگاه كردن\r\n","page_name":" 640 ","page_number":64},
  {"content":"\r\n\r\nچنان بود كه نمازهاى پنج‌گانه هر يك دو ركعت فرض بود و در سفر و حضر . اين جمله را كه ده ( 10 ) ركعت است واجب مىشمردند و سفر را با حضر بينونت « 1 » نمىگذاشتند .\r\nپيغمبر خداى به فرمان خداى هفت ركعت در هنگام حضر بر اين ركعات بيفزود .\r\nپس بر نماز ظهر و عصر و عشا هر يك دو ركعت افزوده گشت ، و بر نماز مغرب يك ركعت . نماز صبح را به حال نخستين بازگذاشت ، تا اين جمله هفده ( 17 ) ركعت شد و از علماى اهل سنّت متابعين « 2 » ابو حنيفه به حديث عايشه متمسك شده كه گويد :\r\nفرض اللّه الصّلاة حين فرضها ركعتين ركعتين فى الحضر و السّفر ، فأقرّت صلاة السّفر و زيد فى الحضر .\r\nپس قصر در نمازهاى سفر را واجب شمردند و اتباع شافعى در سفر ، قصر و اتمام هر دو را جائز دانند و ثابت كنند كه عايشه در سفر نماز خود را تمام كردى . و قاعده اصول شافعيه آن است كه چون اجتهاد و رأى هر يك از صحابى با روايت او معارضه « 3 » كند ، روايت او را وقعى ننهد « 4 » و رأى او را معتبر دارند . پس چون عايشه نماز را در سفر تمام كردى رأى او بر اين بوده است .\r\nو ديگر مستدل شوند « 5 » به حديث نبوى صلّى اللّه عليه و آله كه در باب قصر فرموده : هذه صدقة تصدّق اللّه بها عليكم . و هم استدلال كنند بدين آيت كه مىفرمايد :  فَلَيْسَ عَلَيْكُمْ جُناحٌ أَنْ تَقْصُرُوا مِنَ الصَّلاةِ .  « 6 »\r\nچه لفظ قصر مقتضى آن است كه از ركعاتى كه فرض است ، در سفر چيزى كم كنند . پس صواب آن است كه گوئيم : آنچه در حضر فرض شد ، در سفر نيز واجب گشت . آنگاه در سفر رخصت تخفيف آمد .\r\nو علماى اماميه اثناعشريه كه در اين مسأله با حنفيّة موافق‌اند ، در جواب اتباع شافعيه گويند : اينكه عايشه در سفر نماز را تمام كردى ، تواند بود كه به مدلول  وَ قَرْنَ \r\n\r\n\r\n","description":"","footnote":"\r\n( 1 ) . بينونت : مخالفت ، دوئيت\r\n( 2 ) . كسانى كه درك محضر پيغمبر صلّى اللّه عليه و آله را نموده « صحابه » و كسانى كه از صحابه استفاده حديث كرده‌اند « تابعين » ناميده مىشوند .\r\n( 3 ) . معارضه : مخالفت\r\n( 4 ) . وقعى ننهد : اعتنا نكند\r\n( 5 ) . مستدل شوند : دليل آورند\r\n( 6 ) . نساء ، آيه 101 : گناهى بر شما نيست كه نمازتان را كوتاه كنيد .\r\n","page_name":" 641 ","page_number":65},
  {"content":"\r\n\r\n فِي بُيُوتِكُنَّ  « 1 » بعد از رسول خداى ، سفر خود را مباح ندانستى تا نماز را به قصر گذاشتى ، و آنگهى در سفرى كه با على عليه السّلام محارب « 2 » بودى .\r\nو در كتاب « من لا يحضره الفقيه » مسطور است كه : زراره و محمّد بن مسلم گويند كه : در حضرت ابى جعفر عليه السّلام حاضر شديم و عرض كرديم : ما تقول فى الصّلاة فى السّفر ، كيف هى و كم هى ؟ چه مىفرمائى در نماز سفر ؟ چند است و چگونه است ؟ فرمود : خداى جل جلاله مىفرمايد :  وَ إِذا ضَرَبْتُمْ فِي الْأَرْضِ فَلَيْسَ عَلَيْكُمْ جُناحٌ أَنْ تَقْصُرُوا مِنَ الصَّلاةِ  « 3 » آنگاه كه مسافر باشيد ، بر شما گناهى از قصر نماز نباشد . و قصر نماز در سفر واجب است ، بدانسان كه اتمام در حضر . ايشان عرض كردند : كه خداى در اين آيت مىفرمايد : گناهى از قصر بر شما نيست . وجوب آن از كجا ظاهر گشت ؟\r\nفرمود : اين بدان ماند ، قال اللّه عزّ و جلّ :  إِنَّ الصَّفا وَ الْمَرْوَةَ مِنْ شَعائِرِ اللَّهِ فَمَنْ حَجَّ الْبَيْتَ أَوِ اعْتَمَرَ فَلا جُناحَ عَلَيْهِ أَنْ يَطَّوَّفَ بِهِما وَ مَنْ تَطَوَّعَ خَيْراً  « 4 » آيا نمىبينيد كه طواف در آنها واجب است ؟ زيرا كه خداى در قرآن ياد كرده و پيغمبر معمول داشته . قصر در نماز از اين گونه است براى مسافر كه خداى ياد كرده و پيغمبر معمول داشته . پس جواب شافعيه از كلام فليس عليكم جناح از اين حديث معلوم شود . ديگر عرض كردند : هرگاه كسى در سفر نماز را تمام كند بر او واجب است يا واجب نيست ؟ فرمود : اگر آيت تقصير بر او خوانده شده و تفسير آن را شنيده اعادت بر او لازم است ؛ و اگر نه چيزى بر او نيست . و الصّلاة كلّها فى السّفر الفريضة ركعتان كلّ صلاة الّا المغرب فانّها ثلاث ليس فيها تقصير و انّه تركها رسول اللّه فى السّفر و الحضر ثلاث ركعات .\r\nو هم در خبر است كه نمازها دوگانه دوگانه بر پيغمبر آمد . هنگام ميلاد فاطمه عليها السّلام به شكرانه ركعتى بر نماز شام افزودند . و در ولادت امام حسن عليه السّلام دو ركعت نماز نافله شام مستحب شد . و در ولادت امام حسين عليه السّلام ، دو ركعت نماز نافله مغرب افزوده شد و اين جمله در سفر و حضر برقرار است .\r\n\r\n\r\n","description":"","footnote":"\r\n( 1 ) . احزاب ، 33 : و در خانه‌هايتان بمانيد .\r\n( 2 ) . محارب : جنگجو .\r\n( 3 ) . نساء ، 101 : و چون در زمين سفر كنيد گناهى بر شما نيست كه نمازتان را كوتاه كنيد .\r\n( 4 ) . بقره ، 158 : صفا و مروه از شعائر خداست بنابراين هر كس حج خانه كعبه كند يا عمره به جا آورد مانعى ندارد كه آن دو را طواف كند هر كس كار نيكى انجام دهد [ مسلما خدا شكرپذيرى داناست 
  ] .\r\n","page_name":" 642 ","page_number":66},
  {"content":"\r\n\r\n\r\nآوردن فاطمه عليها السّلام را به مدينه\r\nو هم در اين سال نخستين هجرت ، رسول خداى زيد بن حارثه و ابو رافع كه آزاد كردهء آن حضرت بود ، پانصد ( 500 ) درهم و دو ( 2 ) شتر داد تا سوى مكه شدند ، از بهر آنكه فاطمه عليها السّلام و امّ كلثوم و سوده بنت زمعه و اسامة بن زيد و مادر او امّ ايمن را برداشته به مدينه آورد و عبد اللّه بن ابى بكر مادر خود امّ رومان و اسماء ذات النّطاقين و عايشه خواهر او را برداشته ، با ايشان كوچ داد و طلحة بن عبد اللّه نيز موافقت نمود و اسماء ذات النّطاقين به عبد اللّه بن زبير حامل بود و در قبا بار بگذاشت « 1 » .\r\nبالجمله پيغمبر اهل خود را به خانه‌اى كه در پهلوى مسجد كرده بود جاى داد و خود از خانهء ابو ايّوب بدانجا نقل كرد .\r\nو هم در خبر است كه رسول خداى بعد از ورود به قبا ، ابو واقد ليثى را به حضرت امير المؤمنين على رسول فرستاد ، و به دو مكتوب كرد كه : از مكه به سوى مدينه سفر كند . پس على عليه السّلام بسيج « 2 » سفر كرد و ضعفاى مسلمين را فرمود : تا آهنگ راه كردند ، و پنهانى از مكه بيرون شدند ، و آن حضرت ، فاطمه دختر رسول خداى را و مادر خود فاطمه بنت اسد را و فاطمه دختر زبير بن عبد المطّلب را با خود كوچ داد و از بهر فواطم هودج « 3 » بساخت و راحله « 4 » حاضر كرد و ابو واقد و ايمن بن امّ ايمن مولاى رسول خدا شتر فواطم را به سرعت جنبش مىدادند . و از بيم قريش شتابزده رهسپار بودند . على مرتضى رو به ابو واقد كرده فرمود : ارفق بالنّسوة أبا واقد ! انّهنّ من الضّعايف . يعنى : زنان را بدين گونه تاختن و به زحمت انداختن توانائى نيست . و از قريش ما را كراهتى نخواهد رسيد . و اين بيت بگفت :\r\n لا شىء الّا اللّه فارفع همّكا * يكفيك ربّ النّاس ما أهمّكا « 5 » \r\n\r\n\r\n","description":"","footnote":"\r\n( 1 ) . بار بگذاشت : وضع حمل كرد .\r\n( 2 ) . بسيج : بفتح اول ، به معنى ساختگى كارها و كارسازيها خصوصا ساختگى و كارسازى سفر .\r\n( 3 ) . فواطم ، جمع فاطمه . هودج : جائى كه براى نشستن مسافر روى شتر مىبستند .\r\n( 4 ) . راحله : مركوب سوارى .\r\n( 5 ) . نيست هيچ چيز مگر خدا ، پس بلند كن قصد خود را ، بس است ترا پروردگار مردم چه چيز -\r\n","page_name":" 643 ","page_number":67},
  {"content":"\r\n\r\nچون به نزديك ضجنان « 1 » رسيدند ، جناح مولاى حارث بن اميّه ، با هفت ( 7 ) سوار برسيد ، و از گرد راه بر آن حضرت بانگ زدند و گفتند : أ ظننت انّك غدّار ناج بالنّسوة ، ارجع لا أبا لك . على عليه السّلام فرمود : اگر اين نكنم چه توانيد كرد ؟ گفتند : به اصعب‌ترين امر ايشان را مراجعت خواهيم داد .\r\nدر اين وقت علىّ مرتضى خشم كرد و چون شير خشمناك ، در ميان سواران و اهل خود حايل گشت . جناح در رسيد و شمشيرى بدان حضرت فرود آورد . و على آن زخم از خود بگردانيد و دست آخته « 2 » تيغ از كف جناح بكشيد : و هم به جلدى « 3 » بر كتف « 4 » جناح بزد ، چنان كه سوار را دو نيمه ساخت و بر كتف اسب آمد . آنگاه قدم استوار كرده ، اين رجز بگفت :\r\n خلّوا سبيل الجاهد المجاهد * آليت لا أعبد غير الواحد \r\n [ و يوقظ النّاس الى المساجد 
  ] « 5 » \r\nآن ديگر سواران ، چون اين بديدند ، انديشه بگردانيدند و گفتند : اغن عنّا يا بن ابى طالب على فرمود : من به سوى پسر عم خويش مىروم ؛ و هر كه بر من درآيد ، خون او را بريزم . و راه برگرفته به ضجنان آمد . و امّ ايمن كنيزك رسول خداى و مستضعفين مسلمين با ايشان بپيوستند ، و شب تا بامداد با فواطم نماز بگذاشت . و بدين گونه طىّ طريق كرده ، در مدينه به حضرت رسول خداى آمد . و پيغمبر صلّى اللّه عليه و آله از\r\n\r\n\r\n","description":"","footnote":"\r\n- غمناك كرده است ترا\r\n در كون و مكان غيرا خدا ظاهر نيست * در ديدهء خلق غير او ناظر نيست \r\n گاهى كه شوى تيره دل از خلق مرنج * وين نكته بدان كه غير حق قادر نيست \r\n( 1 ) . ضجنان ، به فتح اول و سكون ثانى : كوهى است نزديك مكه .\r\n( 2 ) . آخته : بيرون كشيده\r\n( 3 ) . جلدى : چابكى\r\n( 4 ) . كتف ، به فتح اول و كسر ثانى : شانه\r\n( 5 ) . بازدهيد راه مؤمن حرب‌كننده در راه خدا ، نمىپرستد غير يكتا را ، و بيدار مىكند مردم را به مسجدها\r\n قومى كه سعادت غزا يافته‌اند * از صورت فعل خود سزا يافته‌اند \r\n هر سعى كه كرده‌اند در راه خدا * از حضرت حق اجر و جزا يافته‌اند \r\nمصرع سوم اين شعر را از شرح ديوان منسوب به امير المؤمنين على بن ابى طالب ( ع ) / تأليف قاضى كمال الدين مير حسين بن معين الدين ميبدى يزدى ؛ به تصحيح حسن رحمانى و سيد ابراهيم رشك شيرين نقل كردم و ترجمه شعر را نيز از همين كتاب آوردم ، بقيهء ترجمه اشعار حضرت على ( ع ) را نيز از اين كتاب نقل خواهم كرد ، چه هم ترجمه‌اش نيكوست و هم شواهد شعر فارسى دارد . ( تهران : مركز نشر ميراث مكتوب ، 1379 ، ص 452 ) .\r\n","page_name":" 644 ","page_number":68},
  {"content":"\r\n\r\nديدار او شاد شد و اين آيت كه در حق او فرود شد ، چنان كه مرقوم افتاد  وَ مِنَ النَّاسِ مَنْ يَشْرِي نَفْسَهُ  « 1 » تا به آخر برخواند و فرمود :\r\nيا علىّ ! أنت أوّل هذه الآية ايمانا باللّه و رسوله و أوّلهم هجرة الى اللّه و رسوله ، و آخرهم عهدا برسوله . لا يحبّك - و الّذى نفس بيده - الّا مؤمن قد امتحن اللّه قلبه للايمان ، و لا يبغضك الّا منافق أو كافر .\r\nاما به نزديك من روايت نخستين درست‌تر باشد ، زيرا اول خونى كه از كفار به دست مسلمين ريخته شد ، خون عمرو حضرمى بود . چنان كه در جاى خود مرقوم مىشود . و تا در اين وقت رخصت جهاد با مشركين نبود .\r\n\r\nاسلام سلمان فارسى\r\nو هم در اين سال اول هجرت ، سلمان فارسى رضى اللّه عنه ايمان آورد و شرح حال او و تفصيل ايمانش در ذيل نام او مرقوم خواهد شد .\r\n\r\nعقد مواخاة ميان مهاجر و انصار\r\nو هم در اين سال بعد از پنج ( 5 ) ماه و به روايتى هشت ( 8 ) ماه ، رسول خداى در ميان اصحاب عقد مواخاة بست و چهل و پنج ( 45 ) تن يا پنجاه ( 50 ) تن از مهاجر را ، و بدين شماره از انصار را اختيار كرده ، در مسجد ميان هر دو تن عقد برادرى بست .\r\nو از اين جمله ابو بكر را با خارجة بن زيد انصارى خزرجى « 2 » و عمر را با عتبان بن\r\n\r\n\r\n","description":"","footnote":"\r\n( 1 ) . بقره ، 207 : بعضى از مردم در طلب خشنودى خدا جان خود را [ مىفروشند و خدا نسبت به بندگانش مهربان است 
  ] .\r\n( 2 ) . سيرت رسول اللّه : ابو بكر را با خارجة بن زهير كه از انصار بود ( 1 / 485 ) .\r\n","page_name":" 645 ","page_number":69},
  {"content":"\r\n\r\nمالك انصارى خزرجى « 1 » ، و ابو عبيدة بن الجرّاح را با سعد بن معاذ كه سيّد قبيلهء اوس بود از انصار ، و زبير بن العوّام را با سلمة بن سلامه انصارى اشهلى ، و عثمان بن عفّان را با أرت « 2 » بن ثابت انصارى ، و طلحة بن عبيد اللّه را با كعب بن مالك انصارى ، و مصعب بن عمير را با ابو ايّوب خالد بن زيد انصارى ، و ابو حذيفة بن عتبة بن ربيعه را با عبّاد بن بشر انصارى « 3 » ، و عمّار بن ياسر را با ثابت بن قيس انصارى خزرجى « 4 » و عبد اللّه جحش را با عاصم بن ابى الافلح انصارى ، و ابو ذر جندب بن جناده غفارى را با منذر بن عمرو انصارى . و حاطب بن أبى بلتعه را با عويم بن ساعده و بلال حبشى را با [ ابو رويحه 
  ] عبد اللّه بن عبد الرّحمن الخثعمى « 5 » و ارقم بن ابى الارقم را با ابو طلحه انصارى ، و عثمان بن مظعون را با ابو الهيثم بن التّيّهان انصارى ، و عبد الرحمن بن عوف را با سعد بن الربيع انصارى ، و سلمان فارسى را با ابو درداء عويمر بن ثعلبه انصارى ، عقد مواخاة بست « 6 » . و دست على عليه السّلام را گرفته فرمود : اين برادر من است .\r\nقال حذيفة فرسول اللّه صلّى اللّه عليه و آله سيّد المرسلين و امام المتّقين و رسول ربّ العالمين الّذى ليس له شبه و نظير و على اخوه .\r\nبالجمله خطى در شرط برادرى ايشان نگاشته شد كه با يكديگر معاونت و مواسات كنند ، و از يكديگر ميراث برند . و اصحاب رسول بدين عقد از يكديگر برادرانه ميراث بردند ، تا بعد از غزوهء بدر بدين آيت كه خداى فرستاد :  وَ أُولُوا الْأَرْحامِ بَعْضُهُمْ أَوْلى بِبَعْضٍ  « 7 »  *  . حكم مواخاة در اخذ ميراث نسخ شد .\r\nو ابن حجر در شرح صحيح بخارى خويش ، از ابن عبد البرّ آورده كه : در ميان مهاجران ، جداگانه جز اين نيز عقد مؤاخاتى منعقد شد . و رسول خداى صلّى اللّه عليه و آله در ميان\r\n\r\n\r\n","description":"","footnote":"\r\n( 1 ) . چاپ سنگى : غسّان بن مالك انصارى خزرجى .\r\n( 2 ) . سيرت رسول اللّه : و عثمان بن عفّان را با اوسى بن ثابت كه از انصار بود ( ج 1 ، 485 ) .\r\n( 3 ) . چاپ سنگى : ابو حذيفه عقبة بن ربيعه را با عتبة بن بشير انصارى .\r\n( 4 ) . سيرت رسول اللّه : و عمار بن ياسر را با حذيفة اليمان .\r\n( 5 ) . خثعم بر وزن جعفر نام قبيله‌اى است .\r\n( 6 ) . به روايت سيرت رسول اللّه : حمزة بن عبد المطّلب كه عم مصطفى بود و شير ذو الجلال بود با زيد بن حارثه كه غلام پيغمبر بود برادرى گرفت و جعفر بن ابى طالب و معاذ بن جبل برادرى گرفتند ( 1 / 485 ) .\r\n( 7 ) . انفال ، 75 : خويشاوندان نسبت به يكديگر سزاوارترند .\r\n","page_name":" 646 ","page_number":70},
  {"content":"\r\n\r\nابو بكر و عمر ، و ميان طلحه و زبير ، و ميان عثمان و عبد الرحمن بن عوف ، عقد مواخاة بست و جعفر بن ابى طالب را با معاذ جبل و به روايتى حمزة بن عبد المطّلب را رضى اللّه عنهما با زيد بن حارثه برادر كرد .\r\nدر اين وقت على مرتضى عرض كرد : يا رسول اللّه ياران را با هم برادر فرمودى برادر من كيست ؟ پيغمبر فرمود : أنا أخوك ، و به روايتى أنت أخى فى الدّنيا و الآخرة .\r\nو در ايراد اين حديث اهل سنّت متّفق‌اند و شايد كه در نزد علماى اثناعشريه اين حديث قريب به حديث غدير خم باشد چنان كه مذكور خواهد شد .\r\n\r\nزفاف رسول خدا صلّى اللّه عليه و آله با عايشه\r\nو هم در اين سال رسول خداى با عايشه دختر ابى بكر زفاف كرد و اين قضيه در شهر شوال اين سال بود . و رسول خداى عايشه را به امّ عبد اللّه مكنّى ساخت ، اگر چه او را فرزند نبود ، اين كنيت را به نام فرزند خواهرش عبد اللّه بن زبير يافت .\r\nبالجمله عايشه گويد كه : چون ما به مدينه درآمديم ، در محلهء سنح در ميان بنى الحارث بن الخزرج جاى كرديم . چنان افتاد كه يك روز رسول خداى به خانهء ما درآمد و گروهى از رجال و نساء انصار ، گرد آن حضرت انجمن داشتند . در اين وقت مادر من بيامد و دست من بگرفت و روى من بشست و موى من شانه زد و مرا به سوى مجلس پيغمبر همىبكشيد . چنان كه سينه من تنگ شد و نفس من به شماره رفت . پس لختى بايستاد تا من اندك به خويش آمدم . پس مرا درآورد ، ديدم كه آن حضرت در تختى كه به سراى ما بود تكيه داشت . مرا همچنان برد تا در كنار پيغمبر صلّى اللّه عليه و آله بنشاند و گفت : يا رسول اللّه ! اين اهل توست ، خداى بركت كناد ، در وى از بهر تو بركت كناد در تو از بهر او . پس مردمان از سراى به در شدند و آن حضرت با من زفاف كرد و هيچ شتر و گوسپندى ذبح نشد ، و هيچ طعامى از بهر وليمهء عرس « 1 » مهيّا نشد ، جز اينكه كاسهء شيرى از خانهء سعد بن عباده آورده بودند و من در آن روز ( 9 ) نه‌ساله بودم .\r\n\r\n\r\n","description":"","footnote":"\r\n( 1 ) . عرس : نكاح و عروسى ، مهمانى عروسى .\r\n","page_name":" 647 ","page_number":71},
  {"content":"\r\n\r\nهمانا از بنت عميس مروى است كه گفت : در روز زفاف عايشه حاضر بودم سوگند با خداى كه در آن روز هيچ طعام وليمه‌اى نبود ، جز قدحى از شير كه رسول خداى صلّى اللّه عليه و آله از آن مقدارى بنوشيد ، و عايشه را داد و او شرم مىداشت كه آن كاسه را بگيرد . من گفتم : دست پيغمبر را رد مكن . پس به شرم تمام عايشه آن كاسه بگرفت و اندك بياشاميد ، پس پيغمبر فرمود : آن كاسه مرا دهد ، عرض كردم : رغبت ندارم فرمود : رغبت طعام را با دروغ جمع مكنيد ، عرض كردم : اگر يكى از ما را رغبتى باشد و پنهان دارند آيا آن را دروغ شمرند فرمود : انّ الكذب يكتب كذبا ، حتّى تكتب الكذيبة . يعنى : دروغ را دروغ نويسند ، چندان‌كه دروغ‌هاى اندك را نيز دروغ اندك رقم كنند .\r\nاين دو شعر را در مدح رسول خدا از عايشه روايت كرده‌اند :\r\n فلو سمعوا فى مصر اوصاف خدّه * لما بذلوا فى سوم « 1 » يوسف من نقد \r\n لواحى « 2 » زليخا لو رأين جبينه * لاثرن بالقطع القلوب على الايدى « 3 » \r\n\r\nبيمارى مهاجرين در مدينه\r\nدر خبر است كه مدينه را هوائى عفن « 4 » بود و مرض و با بسيار وقت بدان شهر درمىرفت . و در زمان جاهليت چون غريبى بدانجا داخل مىشد ، و مىخواست از مرض و با ايمن باشد ، با او مىگفتند نهيق حمار « 5 » كن ، چون چنين كردى ؛ از و با ايمن گرديدى . لا جرم مهاجران را آن هوا ناسازگار افتاد ، و چندان خسته و ضعيف شدند كه ايستاده نماز نتوانستند گذشت ؛ و ابو بكر را فراوان تب مىآمد و مىگفت :\r\n كلّ امرئ مصبّح فى اهله * و الموت ادنى من شراك نعله « 6 » \r\n\r\n\r\n","description":"","footnote":"\r\n( 1 ) . سوم : در مبالغه يعنى قيمت گذاشتن چيزى را .\r\n( 2 ) . لواحى : جمع لاحى ، يعنى ملامت‌كننده .\r\n( 3 ) . اگر در مصر توصيف گونه او را بشنوند ، براى خريد يوسف پول نقد نمىدادند .\r\nملامت كنندگان زليخا اگر پيشانى او را ببينند به جاى دستها ، دلها را مىبرند .\r\n( 4 ) . عفن : بدبو\r\n( 5 ) . نهيق حمار : آواز خر\r\n( 6 ) . هر مردى كه صبح نزد خانواده خود بود ، مرگ از بند نعلين به او نزديكتر بود .\r\n","page_name":" 648 ","page_number":72},
  {"content":"\r\n\r\nو عايشه مىگفت : و اللّه پدرم نمىداند چه مىگويد . و بلال چون بدين بلا مبتلا مىشد ، مىگريست و اين سخن مىگفت :\r\n الا ليت شعرى هل ابيتنّ ليلة * بواد و حولى اذخر و جليل \r\n و هل ارو يوما من مياه مجنّة * و هل يبدون لى شامة و طفيل \r\nآنگاه مىگفت : الّلهمّ العن عتبة بن ربيعة و شيبة بن ربيعة و أميّة بن خلف كما أخرجونا الى الارض الوبا . يعنى : خدايا دور كن اين جماعت را از رحمت خود كه ما را از مكه بيرون كرده ، بدين ارض وباانگيز انداختند .\r\nعايشه گويد : قبل از نزول آيت حجاب هم بر سر عامر بن فهيره رفتم كه او نيز خسته بود ، گفتم : كيف نجدك يا عامر ؟ گفت :\r\n لقد وجدت الموت قبل ذوقه * انّ الجبان حتفه من فوقه \r\n كلّ امرئ مجاهد بطوقه * كالثّور يحمى جسمه بروقه \r\nدر حضرت پيغمبر عرض كردم : كه اين جماعت از هوش بيگانه شده‌اند و زبان به هزل و هذيان گشوده‌اند . پيغمبر صلّى اللّه عليه و آله فرمود : الّلهمّ حبّب الينا المدينة كحبّنا مكّة أو أشدّ حبّا و صحّحها و بارك لنا فى صاعها و مدّها و انقل حمّاها الى الجحفة . يعنى :\r\nالهى دوست گردان با ما مدينه را بدان دوستى كه با مكه‌ايم يا زياده بر آن ؛ و هواى آن را صحت ده و بركت فرماى در صاع آن و مدّ آن ، و اين تب كه به مدينه اندر است به موضع جحفه « 1 » نقل فرماى . چه آن هنگام جحفه به تمامت منازل يهود بود . پس هواى مدينه با امزجه « 2 » مهاجر موافق شد و عفونت آن موضع به جحفه نقل شد كه بيشتر مسافران را در آنجا تب گرفت .\r\nرسول خداى بعد از آنكه از خداوند سلامت هواى مدينه را خواستار شد ، فرمود : زنى را نگريستم كه از مدينه بيرون شد و در مهيعه « 3 » كه عبارت از جحفه است اقامت جست .\r\nو هم در اين سال اول هجرت جماعت انصار هر يك به هديه در حضرت رسول\r\n\r\n\r\n","description":"","footnote":"\r\n( 1 ) . جحفه نام قريه‌اى است در پنج فرسنگى مدينه كه آن را مهيعه نيز گفته‌اند و در آنجا ميقات اهل شام بود .\r\n( 2 ) . امزجه : جمع مزاج : طبيعت\r\n( 3 ) . مهيعة ، به فتح اول و ثالث : نام جحفه است كه ميقات شاميان است و ايشان در آنجا احرام حج بندند .\r\n","page_name":" 649 ","page_number":73},
  {"content":"\r\n\r\nتقرب مىجستند . ام سليم را چيزى در دست نبود و دريغ مىخورد . پس دست فرزند خود انس را گرفته ، از بهر آنكه خادم پيغمبر باشد ، طريق حضرت گرفت .\r\nابو طلحه كه ولى او بود ، عرض كرد : يا رسول اللّه انس غلامى دانا است و تقديم حضرت را نيك مىشايد ؛ اگر اجازت رود ، ملازمت خدمت كند . رسول خداى او را بپذيرفت .\r\n\r\nظهور اذان و اقامه\r\nهم در اين سال اول ، بدايت اذان شد و اين از بهر آن بود كه براى اخبار اقامت جمعه و جماعت علامتى بايست ، تا مردمان بدان وقت دخول مسجد را بشناسند .\r\nلاجرم رسول خداى صلّى اللّه عليه و آله با اكابر مهاجر و انصار در اين كار شورى افكند . بعضى گفتند : كه به آواز بوق مردم را توان اخبار كرد ، چنان كه جهودان كنند .\r\nآن حضرت فرمود : موافقت با يهود روا نباشد .\r\nگفتند : اگر به بانگ ناقوس خبر كنيم چون است ؟\r\nفرمود : اين قانون نصارى است و بدان نرويم .\r\nديگرى گفت : آتش بر بامى مرتفع افروخته كنيم كه هم بدان تنبيه مردمان توان كرد .\r\nپيغمبر فرمود : كه بر طريقت مجوس نيز موافقت نخواهيم كرد .\r\nعمر بن خطاب عرض كرد : تنى را فرمان دهيد تا مردمان را ندا كند ، و بياگاهاند كه وقت نماز درآمد .\r\nپس بلال را فرمودند كه وقت نماز بانگ همىكرد كه : الصّلاة جامعة .\r\nاز پس آن عبد اللّه بن زيد انصارى خزرجى در خواب ديد كه : مردى با جامه سبز بر او بگذشت ، و ناقوسى در دست داشت عبد اللّه گفت : اين ناقوس را به من به فروش ، تا مردم را هنگام نماز اعلام كنم . گفت : ترا چيزى بهتر از ناقوس بياموزم و بايستاد يا بر سقف مسجد برآمد و كلمات اذان را تمام بگفت ، و لحظه‌اى بنشست و باز برخاسته اداى اقامت كرد . عبد اللّه چون از خواب انگيخته شد ، به حضرت\r\n\r\n","description":"","footnote":"","page_name":" 650 ","page_number":74},
  {"content":"\r\n\r\nرسول آمد و صورت حال را عرض كرد . آن حضرت فرمود : صدق است و بلال را بياموخت تا بدان امر قيام كرد ، و جبرئيل عليه السّلام نازل شده ، مثل آن كلمات به پيغمبر آورد .\r\nاما چون بلال بانگ برداشت ، عمر بن خطاب را كه مانند عبد اللّه در خواب نموده بودند ، آن بانگ بشنيد و بدويد و صورت خواب خويش را در حضرت رسول بنمود . پيغمبر فرمود : يا عمر قد سبقك بذلك الوحى « 1 » .\r\nو گويند هفت تن از صحابه مانند آن خواب ديده بودند و اينكه در شب معراج در كتاب اول ناسخ التواريخ ( مرقوم ) معلوم شد : رسول خدا كلمات اذان را از ملكى اصغا فرمود و در اين وقت به كار نبست و كار به شورى افكند ، از بهر آن بود كه از خداى حكم نشد كه اين كلمات را علامت اخبار نماز فرماى .\r\nاما علماى اثنىعشريه بر آنند ، كه كلمات اذان را جبرئيل عليه السّلام ، به حضرت رسول آورد ، در هنگامى كه سر مباركش در كنار امير المؤمنين على عليه السّلام بود ، چنان كه ابى عبد منصور بن حازم از ابى عبد اللّه جعفر الصّادق عليه السّلام آورده كه فرمود :\r\nلمّا هبط جبرئيل بالاذان على رسول اللّه ، و كان رأسه فى حجر علىّ عليه السّلام ، فأذّن جبرئيل و أقام . فلمّا انتبه رسول اللّه ، قال : يا علىّ سمعت ؟ قال : نعم ، يا رسول اللّه ! قال :\r\nحفظت . قال : نعم . قال ادع بلالا ، فعلّمه فدعا بلالا ، فعلّمه . بالجمله جعفر صادق عليه السّلام مىفرمايد كه : چون جبرئيل كلمات اذان را به رسول خداى آورد ، سر آن حضرت در كنار على عليه السّلام بود ، فرمود : يا على سخنان جبرئيل را شنيدى ؟ گفت : بلى ، فرمود :\r\nحفظ كردى ؟ عرض كرد : بلى ، فرمود : بلال را بخوان و او را تعليم كن و او چنان كرد .\r\nو كلمات اذان به روايت ابو بكر الحضرمى « 2 » و كليب الاسدى از ابى عبد اللّه عليه السّلام اين است :\r\nاللّه اكبر چهار نوبت\r\nاشهد ان لا إله الّا اللّه دو نوبت\r\nاشهد انّ محمّدا رسول اللّه دو نوبت\r\nحىّ على الصّلاة ، حىّ على الفلاح ، حىّ على خير العمل هر يك دو نوبت گفته شود .\r\nباز اللّه اكبر دو نوبت .\r\n\r\n\r\n","description":"","footnote":"\r\n( 1 ) . اى عمر ! وحى خدا بر تو پيشى گرفت .\r\n( 2 ) . حضرمى : منسوب به شهر حضر موت\r\n","page_name":" 651 ","page_number":75},
  {"content":"\r\n\r\nو لا إله الّا اللّه دو نوبت .\r\nو فرمود : در نماز صبح اگر بعد از حىّ على خير العمل دو نوبت الصّلاة خير من النّوم گفته شود ، باكى نباشد . و فرمود : الاقامة كذلك يعنى اقامه نيز مانند اذان است .\r\nو مراد از تشبيه اذان و اقامه در اين حديث ، مماثله « 1 » در نوع فصول « 2 » است ، جز كلمه قد قامت الصّلاة كه جزو اقامه است ، چه عدد كلمات مساوى نيست . و ابن بابويه در « من لا يحضره الفقيه » بعد از ذكر اين حديث مىفرمايد :\r\nهذا هو الاذان الصّحيح لا يزاد و لا ينقص منه ، و المفوضة « 3 » لعنهم اللّه قد وضعوا اخبارا و ازدادوا في الاذان : ( محمّد و آل محمّد خير البريّه ) ، مرتين . و فى بعض رواياتهم ، بعد ( اشهد انّ محمّدا رسول اللّه ، اشهد ان عليّا ولى اللّه ) مرّتين و منهم من روى بدل ذلك ( اشهد ان عليّا امير المؤمنين حقا ) مرّتين . و لا شكّ انّ عليا ولىّ اللّه و انّه امير المؤمنين حقّا و انّ محمّدا و آله صلوات اللّه عليهم خير البريّة . و لكن ليس ذلك فى اصل الاذان و انّما ذكرت ذلك ليعرف بهذه الزّيادة المتهمون بالتّفويض المدلسون انفسهم فى جملتنا .\r\nو ديگر علماى شيعه از وى اين كلمات را نپسندند و در سنن ابن ماجه كه از فحول علماى اهل سنت است ، مسطور است كه : نوبتى بلال به در حجرهء پيغمبر آمد و گفت : الصّلاة يا رسول اللّه ، گفتند : آن حضرت در خواب است . دو كرّت « 4 » گفت :\r\nالصّلاة خير من النّوم و بعد از آن اين كلمه را در بانگ نماز بامداد مقرر داشتند . و به روايتى پيغمبر اين كلمه را مقرّر داشت ، و مالك بن انس در مواطا آورده كه در زمان عمر خطاب مؤذّن به نزد او آمد ، براى نماز صبح . عمر در خواب بود ، گفت : الصّلاة خير من النّوم عمر بيدار شد و حكم داد ، اين كلمه را در بانگ نماز صبح داخل كند .\r\n\r\n\r\n","description":"","footnote":"\r\n( 1 ) . مماثله : شبيه و مانند بودن .\r\n( 2 ) . هر يك از جملات اذان و اقامه را « فصل » نامند .\r\n( 3 ) . المفوّضة هم القائلون بتفويض اللّه تعالى الامور الى محمد و على ( ع ) يعنى : مفوضها كسانى را گويند كه عقيده دارند خداوند متعال تدبير امور آفرينش را به محمد و على عليهما السلام واگذار كرده است .\r\n( 4 ) . كرت : بار ، دفعه ، مرتبه\r\n","page_name":" 652 ","page_number":76},
  {"content":"\r\n\r\n\r\nسخن گفتن گرگ\r\nو هم در اين سال نخستين هجرت ، در بيرون مدينه گرگى به ميان گله درآمد ، و گوسپندى بربود ، و راعى « 1 » بدويد و گوسپند را بازگرفت ، گرگ بر سر تلى برآمد ، و دم خويش را در ميان هر دو ران نهاده بنشست ، و به زبان فصيح گفت : رزقى كه خداى مرا داده بود ، از من گرفتى . راعى در عجب شد و گفت : سوگند با خداى كه چونين روز نديدم ، كه گرگ سخن كند . گرگ گفت : از اين عجب‌تر آن است كه : مردى در مدينه در ميان نخلستان و سنگستان جاى كرده و خبر مىدهد از گذشته و آينده .\r\nراعى مردى از يهود بود ، چون اين سخن بشنيد ، گوسپندان را بگذاشت و به نزديك رسول خداى آمد ، و اين قصّه بگفت . آن حضرت فرمود : اين علامتى است از علامات قيامت . زود باشد كه مرد از خانه خويش شود و هنوز باز نشده باشد كه نعلين و تازيانه او وى را خبر دهند از آنچه اهل او در خانه كرده باشند .\r\n\r\nفرض روزه عاشورا\r\nو هم در اين سال نخستين هجرت ، در حضرت پيغمبر صلّى اللّه عليه و آله باز نمودند كه جماعت يهود در روز عاشورا روزه گيرند ، از بهر آنكه خداى فرعونيان را در اين روز غرفة موج بلا گذاشت . و موسى عليه السّلام به شكرانه روزه بداشت . آن حضرت فرمود :\r\nنحن أحقّ و أولى باحياء سنّة أخى موسى منكم .\r\nپس آن روز را روزه داشت و فرمود : تا اصحاب روزه گيرند و چون روزه شهر رمضان فرض شد ، آن مبالغت در حكم روزه عاشورا نماند و علماى عامه ، هم‌اكنون روزه عاشورا را سنت دانند . و از پيغمبر روايت كنند كه : فرمود خداوند بارى گناهان يك ساله را بر روزه اين روز معفو « 2 » دارد .\r\nو گويند مستحب است روز تاسع « 3 » را نيز با عاشورا يار كنند ، زيرا كه پيغمبر در\r\n\r\n\r\n","description":"","footnote":"\r\n( 1 ) . راعى : شبان ، چوپان\r\n( 2 ) . معفو داشتن : بخشيدن ، آمرزيدن\r\n( 3 ) . تاسع : روز نهم و عاشر : روز دهم هر ماه را گويند ولى تاسوعا و عاشورا در نزد مسلمين و بلكه در لغت هم مختص بروز نهم و دهم ماه محرم است .\r\n","page_name":" 653 ","page_number":77},
  {"content":"\r\n\r\nسال آخر عمر خويش فرمود كه : اگر به سال آينده رسم روز نهم را نيز روزه خواهم داشت ، و در آن سال رحلت فرمود . و حكمت روزه تاسع ، براى آن است كه با يهود مشابه نبود ، چه ايشان زياده از يك روز عاشورا روزه نگيرند .\r\nو علماى شيعه از امام محمّد باقر عليه السّلام روايت كنند كه فرمود : روزه عاشورا سنّت بود ، تا آنگاه كه روزه رمضان فرض « 1 » شد ، پس عاشورا متروك گشت .\r\n\r\nوفات براء بن معرور\r\nو هم در اين سال نخستين هجرت ، رسول خداى بر قبر براء بن معرور با جماعتى از صحابه نماز گزاشت و فرمود : الّلهمّ اغفر له و ارحمه و أرض عنه و قد فعلت .\r\nو او يك ماه قبل از ورود آن حضرت به مدينه از جهان برفت ، و او اول كسى است از نقبا كه وفات يافت و اول نماز است كه بر ميّت گذاشته شد .\r\n\r\nوفات اسعد بن زراره\r\nو پس از او هم در اين سال ، اسعد بن زراره كه يكى از نقباى انصار بود ، وداع جهان بگفت ، و در بقيع مدفون گشت . و مهاجر گويند : اول كس عثمان بن مظعون بود كه در بقيع مدفون گشت .\r\nبالجمله چون اسعد بن زراره از جهان برفت ، بنو النّجار نزد رسول خداى آمدند ، كه نقيب « 2 » ما از جهان برفت . از بهر ما نقيبى نصب فرما . فرمود : انا نقيبكم ، من نقيب شمايم .\r\n\r\n\r\n","description":"","footnote":"\r\n( 1 ) . يعنى واجب شد ، چنانچه در ضمن وقايع سال دوم هجرت ان شاء اللّه بيان خواهد شد .\r\n( 2 ) . نقيب در لغت به معنى گواه ، ضامن ، دانشمند و آقا است و در نزد تازيان منصبى است پائين‌تر از رئيس\r\n","page_name":" 654 ","page_number":78},
  {"content":"\r\n\r\n\r\nوفات عثمان بن مظعون\r\nو هم در اين سال عثمان بن مظعون ، از جهان برفت ، و او رضيع « 1 » رسول خداى بود . و به روايتى سى ( 30 ) ماه بعد از هجرت وفات يافت . و بعد از وفات او پيغمبر روى او را ببوسيد و اشكش بر چهره عثمان جارى گشت . و تواند بود كه اول كس از مهاجرين عثمان بود كه در بقيع مدفون گشت ، و از انصار اسعد بن زراره اول كس باشد كه قبرش در بقيع بود .\r\n\r\nوفات كلثوم بن هدم\r\nو هم در اين سال كلثوم بن الهدم بن امرئ القيس از آن پس كه مسلمانى گرفت ، وفات يافت .\r\nو از جماعت مشركان عاص بن وائل سهمى در اين سال بمرد .\r\n\r\nهلاكت وليد بن مغيره\r\nو هم در اين سال هجرت ، وليد بن مغيره راه عدم سپرد . و وليد را عدل « 2 » قريش مىگفتند : از بهر آنكه جميع قريش يك نوبت خانه مكه را مىپوشيدند ، و يك نوبت وليد مىپوشيد .\r\nبالجمله در هنگام نزع « 3 » ، وليد بن مغيره به شدت مىگريست . ابو جهل گفت : اى\r\n\r\n\r\n","description":"","footnote":"\r\n( 1 ) . رضيع : همشير ، برادر رضاعى ، مانند دو كودكى كه از يك دايه شير خورده‌اند .\r\n( 2 ) . عدل ، بكسر عين : يك تاى بار را گويند كه بر اسب و شتر و مانند آن بندند و چون در پوشيدن كعبه تمام قريش در يك طرف و وليد در طرف ديگر بود ، او را عدل قريش گفتند .\r\n( 3 ) . نزع : جان دادن\r\n","page_name":" 655 ","page_number":79},
  {"content":"\r\n\r\nعم چندين چه جزع مىكنى ؟ سوگند ياد كرد كه : جزع من از بيم موت نيست ، بلكه از آن مىترسم كه دين ابن ابى كبشه « 1 » در مكه گسترده شود . ابو سفيان گفت : مترس ، من ضامنم كه دين او را نگذارم شايع گردد .\r\nو آن حضرت را از اين روى ابن ابى كبشه گفتند ، كه آمنه مادر او دختر وهب بن عبد مناف بود ، و مادر وهب ، عمره بنت وجر بن غالب بود و كنيت وجر ابو كبشه بود و او در بت‌پرستى با قريش مخالفت كرد ، و شعرى شامى را پرستش مىكرد . و چون پيغمبر در پرستش اصنام نيز مخالف قريش بود ، او را ابن ابى كبشه گفتند و اشعار اين آيه كريمه  أَنَّهُ هُوَ رَبُّ الشِّعْرى  « 2 » بدان است كه رسول خداى اگر چه در نفى عبادت بتان با ابى كبشه موافقت دارد ، اما در ربوبيت شعراى نيز با او مخالفت كند .\r\n\r\nولادت عبد اللّه بن زبير\r\nو هم در اين سال عبد الله بن زبير متولّد شد و مسلمانان از ولادت او شاد شدند .\r\nچه يهود گفته بودند كه : ما سحر كرده‌ايم كه از مسلمانان فرزند نيايد .\r\n\r\nولادت نعمان بن بشير و زياد بن سميّه\r\nو به روايتى ميلاد نعمان بن بشير و ولادت زياد بن سميّه « 3 » در اين سال بود . و ذكر احوال ايشان در جاى خود مذكور خواهد شد .\r\n\r\n\r\n","description":"","footnote":"\r\n( 1 ) . مراد از ابن ابى كبشه حضرت ختمى مرتبت ( ص ) مىباشد .\r\n( 2 ) . سورة النّجم ، 49 : او پروردگار ستارهء شعرى است .\r\n( 3 ) . سميّه نام مادر زياد است ، چون پدرش معلوم نبود ، گاهى به نام مادر و گاهى او را زياد بن أبيه مىناميدند يعنى پسر پدرش .\r\n","page_name":" 656 ","page_number":80},
  {"content":"\r\n\r\n\r\nصلح جهودان با پيغمبر صلّى اللّه عليه و آله\r\nو هم در اين سال نخستين هجرت ، چون اسلام را قوّتى باديد شد ، جهودان از پيغمبر صلّى اللّه عليه و آله هراسناك شدند و بزرگان ايشان از بهر مصالحه به حضرت پيغمبر آمدند .\r\nاز قبيله بنى قريظه « 1 » ، كعب بن اسد و از قبيلهء بنى نضير « 2 » ، حىّ بن اخطب و از قبيله بنى قينقاع ، « 3 » مخريق لسان قوم « 4 » شدند و عرض كردند : يا محمّد ! ما را بچه دعوت مىكنى ؟ فرمود : به شهادت ان لا إله الّا اللّه و انّ محمّدا رسول اللّه منم آنكه در تورية صفت من خوانده‌ايد و دانسته‌ايد و علماى شما خبر داده‌اند و عالمى از شما گفت كه : من از خمر و خمّير « 5 » دست بداشتم ، و بدان شدّت و صعوبت نزديك شدم كه در اين بلد است ، از بهر آنكه هجرت آخرين و بهترين پيغمبران بدينجا باشد ، و او بر حمار « 6 » نشيند و گليم « 7 » پوشد و در دو چشم او سرخى بود ، و در ميان هر دو كتف خاتم نبوّت « 8 » دارد ، و شمشير خود را بر دوش نهد ، و باك ندارد . خندان و كشنده بود ، فرمان او بدانجا رسد كه اسب و شتر نرسد .\r\nبدين گونه لختى از صفات خويش كه علماى ايشان اخبار كرده بودند ، برشمرد .\r\nعرض كردند : هنوز اين سخن بر ما روشن نيست . اگر خواهى با تو كار به مصالحه و مداهنه « 9 » كنيم كه نه تو را و اصحاب تو را اهانت رسانيم ، و نه اعانت كنيم ، تا آنگاه كه امر تو مكشوف شود . چون صدق آن معلوم گردد ، ايمان آوريم .\r\nپيغمبر صلّى اللّه عليه و آله ملتمس ايشان را مقبول داشت « 10 » و خطى نوشتند كه : اگر يهود جز اين كنند و در پنهان و آشكار با دشمنان آن حضرت يار شوند ، زن و فرزند و جان و\r\n\r\n\r\n","description":"","footnote":"\r\n( 1 ) . قريظه ، بر وزن جهينه : قبيله‌اى است از يهوديان خيبر .\r\n( 2 ) . نضير ، بر وزن شريف قبيله ديگرى از يهوديان خيبر .\r\n( 3 ) . قينقاع : طايفه‌اى از يهود بودند كه در مدينه زندگى مىكردند .\r\n( 4 ) . لسان قوم : يعنى فرستاده و پيغام‌آور آنها .\r\n( 5 ) . خمير : كسى كه خمر بسيار مىآشامد .\r\n( 6 ) . حمار : الاغ .\r\n( 7 ) . گليم : جامه درشت و خشن .\r\n( 8 ) . خاتم نبوت : مهر پيغمبرى : ميان دو شانه حضرت خال درشتى بوده است كه در توراة و انجيل هم اين خال از علائم نبوت آن حضرت شمرده شده بود .\r\n( 9 ) . مصالحه و مداهنه : سازش و ملايمت .\r\n( 10 ) . مقبول داشت : تقاضاى آنها را پذيرفت .\r\n","page_name":" 657 ","page_number":81},
  {"content":"\r\n\r\nمال آن جماعت به هدر باشد و به قوم خود بازگشتند .\r\nكعب بن اسد بجاى خود بنشست و لب فرو بست ، اما حىّ بن اخطب با بنى نضير گفت : اين همان پيغمبر است كه در كتب خوانده‌ايم و از علما شنيده‌ايم ، لكن من هميشه با او دشمن خواهم بود ، زيرا كه رضا نمىشوم كه نبوّت و رسالت از خاندان اسحاق عليه السّلام بيرون شود ، و به دودمان اسماعيل عليه السّلام درآيد . و مخريق كه از جمله صناديد يهود و اموال و اثقالش « 1 » افزون بود ، با قوم خود گفت : اين همان پيغمبر مرسل است كه دانسته‌ايد ، خويشتن را به بلا و محن « 2 » نيندازيد ، اگر رضا دهيد با او ايمان آريم و فضيلت تورية و قرآن را با هم دريابيم . قوم راضى نشدند و سخن او را وقعى ننهادند . « 3 »\r\n\r\nوزارت على عليه السّلام\r\nفضايل امير المؤمنين على عليه السّلام را اگر همه ملايك به تمامت ، عنصر آب را مداد كنند و بر اوراق افلاك بنگارند ، و ابد الآباد « 4 » امداد « 5 » مداد « 6 » و تجديد ورق فرمايند ، به نهايت نتوانند برد « 7 » و كما هى « 8 » نتوانند يافت . زيرا كه اين جمله « 9 » طفيل خلقت و ترشّحات وجود اويند .\r\nذرات را در ميدان خورشيد مجال نيفتد ، و محاط را ادراك محيط محال باشد ، بلكه اين آفرينش چندان‌كه قبض « 10 » و بسط « 11 » كنند و فراز و فرود شوند ، حاملان بذل اويند نه حاويان « 12 » فضل او .\r\nاين بندهء نيازمند به اندازهء مورى كه قرن « 13 » او به ترشح درياى محيط آلايشى گيرد ، بعضى از فضايل آن حضرت را در ذيل اخبار رسول خداى صلّى اللّه عليه و آله نگار داده ، و بعضى\r\n\r\n\r\n","description":"","footnote":"\r\n( 1 ) . اثقال : چيزهاى سنگين ، مراد از چيزهاى گران قيمت است .\r\n( 2 ) . محن ، جمع محنت : بلا و مصيبت\r\n( 3 ) . اعتنائى نكردند .\r\n( 4 ) . ابد الآباد : هميشه .\r\n( 5 ) . امداد : كمك دادن .\r\n( 6 ) . مداد : نوشت‌افزار .\r\n( 7 ) . تمام نمىشود .\r\n( 8 ) . كما هى : چنان كه در خور و سزاوار است .\r\n( 9 ) . اين جمله : اشاره به تمام موجودات يا به خصوص آنچه ذكر شد از ملايك و آب و افلاك است .\r\n( 10 ) . قبض : گرفتن .\r\n( 11 ) . بسط : پهن كردن\r\n( 12 ) . حاويان : در بردارندگان .\r\n( 13 ) . قرن : شاخ\r\n","page_name":" 658 ","page_number":82},
  {"content":"\r\n\r\nرا ان شاء اللّه مىنگارد . چون در فهرست اسامى وزرا ، نام مبارك على عليه السّلام را به وزارت رسول خدا ، فاتحه فهرست نمود ، به اين معنى اشارتى مىكند كه ترتيب فهرست را تعطيلى نرود .\r\n\r\nسلاطين هندوستان [ ظهور اسلام سامرى در مليبا 
  ]\r\nظهور اسلام سامرى در مملكت مليبار از ممالك هندوستان هم در سال هجرت رسول خداى صلّى اللّه عليه و آله بوده .\r\nدر جلد اول و دويم ناسخ التواريخ ، حدود مالك هندوستان و شمار مردم آن اراضى بازنموده شد . و قصه سلاطين آن ملك ، و ذكر عقايد مردم آن مملكت ، به شرح رفت و نگارش يافت كه : بعد از ظهور اسلام تا زمان سلطان محمود غزنوى ، هيچ پادشاه در ممالك هندوستان ، يك تنه حكمرانى نكرده ، بلكه كار به ملوك طوايف مىرفت ، و رايان « 1 » و راجگان در هر مملكتى جداگانه حكومتى داشتند .\r\nاز جمله در مملكت مليبار مردى كه او را سامرى مىناميدند ، پادشاهى داشت ، يك شب چنان ديد كه ماه از آسمان به زير آمد و دو نيمه گشت و بعد از زمانى باز جاى شد . « 2 »\r\nاز اين حديث شگفت ، سخن به عجب رفت و از هر كس پرسش كرد ، فتح بابى نشد . يك سال كم و بيش در كشف اين امر رنج همىبرد ، و سفرا به اطراف جهان رسول ساخت ، تا معلوم داشت كه هم در آن شب رسول خداى شق القمر فرموده .\r\nسامرى چون اين بدانست ، ايمان آورده مسلمانى گرفت ، و از پس او فرزندان او بدين مباركى نام خود را سامرى مىنهادند و در مليبار سلطنت مىكردند و همه مسلمانى داشتند . دويست ( 200 ) سال روزگار ايشان بر اين گونه رفت ، آنگاه از مسلمانى بگشتند و مرتد « 3 » شدند ، چنان كه در جاى خود مرقوم خواهد شد ان شاء اللّه تعالى .\r\n\r\n\r\n","description":"","footnote":"\r\n( 1 ) . رايان ، جمع راى : سلطان و حاكم و بزرگ هندوستان .\r\n( 2 ) . به جاى خود برگشت .\r\n( 3 ) . مرتد : از دين برگشته .\r\n","page_name":" 659 ","page_number":83},
  {"content":"\r\n\r\n\r\nظهور حارث بن كلده از اطباى عرب در سال اول تاريخ هجرى\r\nحارث بن كلدة بن عمرو بن ابى علاج بن سلمة بن عبد العزّى بن عنز بن عوف بن قسى الثقفى الطائفي ، از آغاز زندگانى در تحصيل علوم ، خاصه در حكمت طبيعى و علم طب رغبتى تمام داشت . لاجرم از اراضى عرب آهنگ مملكت فارس كرده ، در خدمت اطباى حاذق « 1 » كمر طلب و تعب بر ميان بست ، و از ميامن « 2 » بخت مكانتى به سزا يافت . بر زيادت از فنون طبابت در علوم موسيقى نيز مهارتى به دست كرد و عود را نيكو بنواخت . آنگاه مراجعت با وطن كرد ، و در معالجت مرضى « 3 » هنرى به كمال بنمود ، و نامبردار گشت .\r\nوقتى چنان اتفاق افتاد كه سعد بن ابى وقاص مريض شد ، و رسول خدا صلّى اللّه عليه و آله او را عيادت فرمود : فقال : أدعوا له الحارث بن كلدة فانّه رجل متطبّب . يعنى : حارث را حاضر كنيد كه مردى طبيب است . او را حاضر كردند . عرض كرد : باكى نيست و فرمان داد تا مقدارى از تمر « 4 » عجوه « 5 » و شربه‌اى از شير بياوردند و طبخ داده ، مكرر به دو خورانيد ، در زمان بهبودى يافت .\r\nگويند : حارث بن كلده بدين اسلام سر در نياورد و از براى نشيمن خويش مقناتى « 6 » كرده بود كه هرگز آفتاب بر آن تابش نداشت . گفتند : از بهر چه كردى ؟ فقال :\r\nالشّمس تتفل الرّيح و تبلى الثّوب و تخرج الدّاء الدّفين يعنى : ظل شمس جامه را كهنه و بالى « 7 » كند ، و دردهائى كه در ابدان كمون « 8 » دارد جنبش دهد و برآورد . حارث را كنيزكى بود كه سميّه نام داشت و با او به شرط زناشوئى هم‌بستر مىگشت و آتش شبق « 9 » سميّه را صد تن مانند حارث كافى نبود . لاجرم سر به فحشا برآورد و از حارث كنارى گرفت و در ميان زناكاران صاحب لوا گشت .\r\n\r\n\r\n","description":"","footnote":"\r\n( 1 ) . حاذق : ماهر و استاد\r\n( 2 ) . ميامن : بركتها\r\n( 3 ) . مرضى ، جمع مريض : بيمار\r\n( 4 ) . تمر : خرما\r\n( 5 ) . عجوة ، بفتح عين : نوعى از خرماى مدينه\r\n( 6 ) . مقنات ، بكسر ميم : جائى كه آفتاب در آن نتابد .\r\n( 7 ) . بالى : پاره و كهنه\r\n( 8 ) . كمون داشتن : مخفى و پنهان بودن\r\n( 9 ) . شبق : شهوت بسيار\r\n","page_name":" 660 ","page_number":84},
  {"content":"\r\n\r\nاين همان سميّه است كه زياد بن أبيه از وى متولد گشت ، و چون پدر او معلوم نبود ، او را زياد بن أبيه و گاهى زياد بن سميه گفتند ، چنان كه ان شاء اللّه شرح حالش در جاى خود مسطور خواهد گشت .\r\nبالجمله چون حارث ، سميّه را از خود دور كرد ، فارعه دختر همام بن عروه ثقفى را به شرط زنى به سراى آورد و روزى چند با او بود . چنان افتاد كه صبحگاهى بر فارعه درآمد ، نگريست كه خلال مىكند . بىتوانى « 1 » او را طلاق گفت . فارعه گفت :\r\nاين از بهر چه كردى ؟ فقال : دخلت عليك فى السّحر فوجدتك تتخلّلين ، فان كنت بادرت الغذاء فانت شرهة و ان كنت بتّ و الطّعام بين اسنانك فانت قذرة ، قالت كلّ ذلك لم يكن و لكنّى تخلّلت من شظايا السّواك . گفت : اگر اين خلال از بهر غذائى است كه هم‌اكنون خورده‌اى و حال آنكه هنوز آفتاب سر برنزده است ، عجب حريص و شكم‌خوار بوده‌اى ، و اگر از بهر غذائى است كه دوش خورده‌اى از نظافت بعيد افتاده و سخت پليد بوده‌اى .\r\nفارعه گفت : نه چنين است ، بلكه مسواك زده‌ام ، و اين خلال از بهر دفع خارهاى مسواك است . و فارعه از پس حارث ، به نكاح يوسف بن ابى عقيل الثقفى درآمد ، و حجّاج از وى متولّد گشت . چنان كه در جاى خود مذكور مىشود .\r\nگويند : وقتى عمر بن الخطّاب . حارث بن كلده را خطاب كرد : ساله ما الدّواء ؟\r\nفقال الازم يعنى الحمية « 2 » . كنايت از آنكه پرهيز كردن از اغذيه غليظه دواى نافع است .\r\n\r\n[ حارث بن كلده طبيب در بارگاه نوشيروان 
  ]\r\nچنان افتاد كه در زمان جاهليت حارث بن كلده ، آهنگ حضرت نوشيروان كرد و حاضر درگاه شد و اجازت تقبيل « 3 » استان يافت و در پيشگاه پادشاه عجم ايستاده شد . كسرى گفت : كيستى و از كجائى ؟ عرض كرد : اينك حارث بن كلده مردى متطبّب از رجال عربم .\r\n\r\n\r\n","description":"","footnote":"\r\n( 1 ) . بىتوانى : بدون سستى\r\n( 2 ) . حميه : يعنى پرهيز كردن .\r\n( 3 ) . تقبيل : بوسيدن\r\n","page_name":" 661 ","page_number":85},
  {"content":"\r\n\r\nنوشيروان گفت : با كثرت جهل و قلّت عقل و سوء اغذيه « 1 » عرب طبيب چه مىكند ؟\r\nقال ايّها الملك اذا كانت هذه صفتها ، كانت احوج الى من يصلح جهلها و يقيم عوجها و يسوس ابدانها و يعدّل امثاجها « 2 » . فانّ العاقل يعرف ذلك من نفسه و يميّز موضع دائه و يحترز عن الأدواء كلّها بحسن سياسته لنفسه . حارث گفت : اگر خوى مردم عرب اين است ، بر زيادت محتاج طبيب‌اند ؛ زيرا كه مردم دانا خود اصلاح امر خويش تواند كرد . قال كسرى : فكيف تعرف ما تورده عليها ؟ و لو عرفت الحكم لم تنسب الى الجهل .\r\nقال الحارث : الطّفل يناغى فيداوى و الحيّة ترقى فتحاوى ، ثمّ قال : ايّها الملك العقل من قسم اللّه تعالى . قسّمه بين عباده كقسمة الرّزق فيهم ، فكلّ من قسمه اصاب ، فمنهم مثر و معدّم و جاهل و عالم و عاجز و حازم . ذلك تقدير العزيز العليم .\r\nنوشيروان را حصافت « 3 » عقل و طلاقت لسان او به عجب آورد و گفت : از اخلاق عرب و مخايل « 4 » ايشان چه ديده‌اى ؟ و كدام صفت و شيمت « 5 » را پسنديده‌اى .\r\nقال الحارث : ايّها الملك ! لها انفس سخيّة و قلوب جريّة و السّنة فصيحة و احساب صحيحة يمرق من افواههم الكلام ، مروق السّهم من نبعة الرّامى . اعذب من هواء الرّبيع و الين من السّلسبيل المعين . يطعمون الطّعام فى الجدب ، و يضربون الهام فى الحرب . لا يرام عزّهم و لا يضام جارهم ، و لا يستباح حريمهم ، و لا يذلّ كريمهم لا يقرّون بفضل للانام ، الّا للملك الهمام الّذى لا يقاس به احد و لا يوازنه سوقة و لا ملك .\r\nچون نوشيروان اين سخنان استوار و كلمات محكم از پسر كلده بشنيد ، لختى با مجلسيان ، از اصابت رأى و حصافت عقل او سخن كرد و او را بستود و فرمان كرد تا از پاى بنشست و پرسش فرمود كه اصل طبّ چيست ؟\r\nقال الازم .\r\nقال فما الازم ؟\r\n\r\n\r\n","description":"","footnote":"\r\n( 1 ) . سوء اغذيه : بدى خوراكها\r\n( 2 ) . امثاجها : جمع مثج به معنى آميخته است .\r\n( 3 ) . حصافت : نيكوئى خرد\r\n( 4 ) . مخايل : صفات نيك\r\n( 5 ) . شيمت : خصلت ، صفت\r\n","page_name":" 662 ","page_number":86},
  {"content":"\r\n\r\nقال ضبط الشّفتين و الرّفق باليدين كنايت از آنكه براى حفظ صحت از اغذيه ناگوار و بسيارخوارى پرهيز بايد جست .\r\nنوشيروان گفت : نيكو گفتى . فما الدّاء الدّوى ؟\r\nقال : ادخال الطعام على الطّعام ، هو الّذى يهلك البريّة و يفنى السّباع فى جوف البريّة . خلاصه سخن آن است كه : غذا بر زبر غذا خوردن ، بىآنكه غذاى پيشين از معده گذشته بود ، مورث « 1 » هلاكت انسان و ديگر جانوران است .\r\nهم اين سخن كسرى را پسنديده افتاد و گفت : فما العلّة الّتى تصطلم منها الأدواء ؟\r\nقال : التّخمة ان بقيت فى الجوف قتلت ، و ان تحلّلت اسقمت يعنى : از تخمه « 2 » و آن گونه خورش كه مورث تخمه شود ، خويشتن‌دار باش كه اگر علت دمار « 3 » نشود بيمار كند .\r\nهم كسرى بپرسيد كه از بهر حجامت چه وقت نيكوتر است ؟\r\nقال فى نقصان الهلال ، فى يوم صحو « 4 » لا غيم فيه ، و النّفس طيّبة و العروق ساكنة لسرور يفاجيك و همّ يباعدك يعنى : در نيمه واپسين شهور ، آن روز كه آفتاب را حجاب نبود و نفس حيوانى را آسايشى و آرامشى بود .\r\nديگرباره كسرى مىگويد : فما تقول فى دخول الحمّام ؟\r\nقال : لا تدخله شبعان ، و لا تغش اهلك سكران ، و لا تقم باللّيل عريانا ، و لا تقعد على الطّعام غضبان ، و ارفق بنفسك ، يكن ارخى لبالك و قلّل من طعمك يكن اهنى لنومك . مىگويد : با شكم آكنده « 5 » و نيم شبان برهنه پاى مشو ، و از بهر خورش غضبان « 6 » از پاى منشين . چه هر كه راحت قلّب جويد ، با نفس مدارا كند و قلّت اكل ، خواب را گوارا فرمايد .\r\nقال : فما تقول فى الدّواء ؟\r\nقال : ما لزمتك الصّحّة فاجتنبه فان هاج داء فاحسمه بما يردعه قبل استحكامه\r\n\r\n\r\n","description":"","footnote":"\r\n( 1 ) . مورث : باعث و سبب\r\n( 2 ) . تخمه : سنگينىاى كه بر اثر پرخوردن عارض انسان مىشود .\r\n( 3 ) . دمار : هلاكت\r\n( 4 ) . صحو : به معنى دور شدن ابر است ؛ يوم صحو : يعنى روزى كه ابر نباشد .\r\n( 5 ) . آكنده : پر ، مقصود شكم سير و پر از غذا است .\r\n( 6 ) . غضبان : خشمگين\r\n","page_name":" 663 ","page_number":87},
  {"content":"\r\n\r\nفانّ البدن بمنزلة الارض ان اصلحتها عمرت و ان تركتها خربت . مىگويد : هنگام صحّت دست به دو افراز مكن ، و مرض را از آن بيش كه استوار شود ، با دوايش دفع مىده . چه بدن مانندهء ارض است كه به دست تعمير بيايد و به ترك تدبير ويران گردد .\r\nآنگاه در صفت شراب به عرض رسانيد : قال : اطيبه اهناه و ارقّه امراه و اعذبه اشهاه . لا تشربه صرفا فيورثك صداعا و يثير عليك من الأدواء انواعا . مىگويد : خمر صافى و عذب « 1 » بياشام ، و با آب يا گلاب سورت و حدت « 2 » آن را درهم شكن . چه اين گونه شراب را مقتول خوانند ، و ملايم بدن دانند ، و اگر نه خمر صرف « 3 » مورث خمار شود و حاجت به معالجت افتد .\r\nو در صفت گوشت گويد : الضّأن الفتىّ افضل ، و القديد المالح مهلك للأكل و اجتنب لحم الجزور و البقر . يعنى ميش جوان را ، گوشت نيكوتر از ديگر لحوم است و گوشت كهنه شور ، كشنده و گوشت شتر و گاو ناگوار است .\r\nو در صفت فواكه « 4 » و رياحين گويد : قال : كلها فى اقبالها و حين اوانها و اتركها اذا ادبرت و ولّت و انقضى زمانها و افضل الفاكهة الرّمان و الاترج و افضل الرّياحين الورد و البنفسج و افضل البقول الهندباء « 5 » و الخس مىگويد : ميوه‌ها را آن وقت كه بر اشجار به كمال مىرسد و هنگام اجتناى « 6 » آن است ، بايد خورد و بهترين ميوه‌ها نار و ترنج است ، و بهترين رياحين گل سورى و بنفشه است و نيكوترين بقولات « 7 » كاسنى و كاهوست .\r\nديگرباره كسرى از شرب آب پرسش فرمود :\r\nقال : هو حياة البدن و به قوامه . ينفع ما شرب منه به قدر . و شربه بعد النّوم ضرر .\r\nافضله امراه و ارقّه اصفاه و من عظام انهار البارد الزّلال لا يختلط بماء الآجام « 8 » و الآكام « 9 » و يتسلسل عن الرّضراض و عظام الحصى فى البقاع . قال : فما طعمه ؟ قال لا يوصف له طعم ، الّا انّه مشتقّ من الحياة . قال : فما لونه ؟ قال : اشتبه على الابصار\r\n\r\n\r\n","description":"","footnote":"\r\n( 1 ) . عذب : گوارا\r\n( 2 ) . سورت و حدّت : تندى و تيزى\r\n( 3 ) . صرف : صاف و خالص\r\n( 4 ) . فواكه : ميوه‌ها\r\n( 5 ) . هندباء : به فارسى كاسنى نامند .\r\n( 6 ) . اجتنا : چيدن\r\n( 7 ) . بقولات : سبزيها\r\n( 8 ) . آجام : جماعت .\r\n( 9 ) . اكام : يعنى پشته‌ها .\r\n","page_name":" 664 ","page_number":88},
  {"content":"\r\n\r\nلونه ، لانّه يحكى لون كلّ شىء يكون فيه . مىگويد : آب حيات بدن و قوام بدن است ، چون شرب آن به هنگام و اندازه بود ، و شرب آب بعد از خواب زيان كند .\r\nو بهترين آبها صافىتر آن است ، كه از بيشه‌ها و درختها عبور نكند ، بلكه همه‌جا با سنگ پاره‌ها مصادمه « 1 » كرده باشد . و آب را طعمى و رنگى نباشد ، چه اگر در آب رنگى بينى ، لون اشيائى است كه به عكوس يا به اجسام به آب درافتد .\r\nآنگاه نوشيروان گفت : اخبرنى عن اصل الانسان ما هو ؟ قال : اصله من حيث شرب الماء . قال : فما هذا النّور الّذى فى العينين ؟ قال : مركّب من ثلاثة اشياء :\r\nفالبياض شحمة و السّواد ماء و النّاظر ريح خبر ده مرا از حقيقت انسان و اين بينائى ديدگان . گفت : سرشت انسان از آبخورش و نطفهء او است و چشم مركب است از سفيدى كه پيدا است و سياهى كه آبى است و بينشى كه باد است .\r\nاين وقت كسرى از جبلت جسم و طبع و بدن سؤال كرد ؟ قال : على اربع طبايع :\r\nالمرّة السّوداء و هى باردة يابسة و المرّة الصّفراء و هى حارّة يابسة و الدّم و هو حارّ رطب و البلغم و هو بارد رطب ، قال : فلم لم يكن من طبع واحد ؟ قال : لو خلق من طبع واحد ، لم يأكل و لم يشرب و لم يمرض و لم يهلك . قال : فلو كان من طبعين ؟\r\nقال : لم يجز لانّهما ضدّان ، يقتتلان قال : فمن ثلاثة ؟ قال : لم يصلح موافقان و مخالف ، فالاربع هو الاعتدال و القيام . قال : فاجمل لى الحارّ و البارد فى احرف جامعة . قال :\r\nكلّ حلو حارّ و كلّ حامض بارد و كلّ حرّيف « 2 » حارّ و كلّ مزّ معتدل و فى المز حارّ و بارد . قال : فما افضل ما عولج به المرّة الصّفراء ؟ قال : كلّ بارد ليّن . قال : فالمرّة السّوداء ؟ قال كلّ حارّ ليّن . قال : و البلغم . قال : كلّ حارّ يابس . قال : و الدّم . قال : اخراجه اذا زاد و تطفيته اذا سخن بالاشياء الباردة اليابسة .\r\nخلاصه معنى آن است كه مىگويد : انسان را طبايع چهارگانه است : مزاج سودا سرد و خشك و صفرا گرم و خشك و خون گرم و تر و بلغم سرد و تر است . و اگر از طبع واحد بود ، قابل اكل و شرب و مرض و موت نمىگشت و اگر از دو طبع بود ، اجتماع ضدان با هم راست نيامد . و اگر از سه طبع بود ، دو موافق بر يك مخالف چيره مىگشت . پس طبايع چهارگانه را از بهر ثبات اعتدالى باشد . و بايد دانست كه\r\n\r\n\r\n","description":"","footnote":"\r\n( 1 ) . مصادمه : برخورد كردن و آسيب رسانيدن\r\n( 2 ) . حرّيف : چيز تيز زبان‌گز .\r\n","page_name":" 665 ","page_number":89},
  {"content":"\r\n\r\nهر شيرينى گرم و هر ترشى سرد است و آنچه زبان را از حدّت « 1 » بگزد حار باشد و آنچه ميان ترشى و شيرينى است معتدل خوانند ، چه اين چنين چيز از حار و بارد مركّب است و حدّت صفرا را با مليّن سرد بايد شكست . و سورت سودا را با مليّن گرم بايد چاره كرد ، چنان كه دفع بلغم را با گرم و خشك كنند . اما خون اگر فزونى گيرد ، بيرون كنند و اگر نه سخونت « 2 » آن را با چيزهاى سرد و خشك فرونشانند .\r\nآنگاه كسرى دفع رياح ضاره « 3 » را استعلاج « 4 » كرد ؟ قال : بالحقن الليّنة و الادهان الحارّة الليّنه ، قال : أ فتأمر بالحقنة ؟ قال : نعم قرأت فى بعض كتب الحكماء : انّ الحقنة تنقّى الجوف و تكسح الادواء عنه . و العجب لمن احتقن كيف يهرم او يعدم الولد . و انّ الجهل كلّ الجهل من اكل ما قد عرف مضرّته و يؤثر شهوته على راحة بدنه . گفت :\r\nدفع رياح را به حقنه « 5 » و استعمال روغن‌هاى حار مليّن بايد كرد . همانا از كتب حكما خوانده‌ام كه حقنه درون را پاكيزه كند و دردها را پاك بروبد و مرا عجب مىآيد از كسى كه حقنه كند و از پس آن پير و عقيم « 6 » شود . و جهل بزرگ آن است كه كس از اكل چيزى كه مضر داند دست بازنگيرد و شكم خوراكى را بر سلامت بگزيند .\r\nديگرباره كسرى به سخن درآمد . قال : فما الحمية ؟ قال الاختصار فى كلّ شىء ، فانّ الاكل فوق المقدار يضيّق على الرّوح ساحتها و يسدّ مسامّها . كسرى از قانون اكل و پرهيز پرسش كرد . گفت : بسيارخوارى جان را به ستوه آورد ، پس بايد چنان خورد كه حملى و ثقلى « 7 » عايد معده نشود .\r\nاين هنگام نوشيروان از معاشرت با زنان و مضاجعت « 8 » با ايشان سؤال كرد ؟ قال :\r\nكثرة غشيانهنّ ردىّ . و ايّاك و اتيان العجوز ، فانّها كالشّن البالى تجذب قوّتك و تسقم بدنك . ماؤها سمّ قاتل و نفسها موت عاجل . تأخذ منك الكلّ و لا تعطيك البعض ، و الشّابة ماؤها عذب زلال و عناقها غنج و دلال . فوها بارد و ريحها طيّب وهنها ضيق تزيدك قوّة الى قوّتك و نشاطا الى نشاطك .\r\n\r\n\r\n","description":"","footnote":"\r\n( 1 ) . حدّت : تيزى\r\n( 2 ) . سخونت : گرمى و حرارت\r\n( 3 ) . رياح ضاره : بادهاى زيان‌آور .\r\n( 4 ) . استعلاج : بهبودى خواستن\r\n( 5 ) . حقنه : دوائى كه از راه دبر براى تسهيل شكم مريض ، وارد مىكنند .\r\n( 6 ) . عقيم : نازا ، كسى كه از توليد و تناسل افتاده است .\r\n( 7 ) . ثقل : سنگينى\r\n( 8 ) . مضاجعت : هم‌بستر شدن و نزديكى كردن .\r\n","page_name":" 666 ","page_number":90},
  {"content":"\r\n\r\nمىگويد : با زنان بسيار آميختن نيكو نباشد ، و از زنان پير بپرهيز كه توانائى ببرد و رنجورى آورد ، مضاجعت او را با مرگ مواضعتى « 1 » است و نفس او را با نفس مخاصمتى متاع بهى و بها « 2 » ببرد و بها « 3 » ندهد ، لكن جوانان كه گواراتر از آب زلال و دلاراتر از غنج و دلالند ، « 4 » دهان شكرين دارند و بوى مشكين توانائى را دو چندين كنند و نشاط را دو برابر به ميزان آرند .\r\nنوشيروان چون اين بشنيد قال : فأيّهنّ القلب اليها أميل و العين برؤيتها اقرّ ؟ گفت :\r\nكدام يك از اين جمله دل را فريبنده‌تر و چشم به ديدارش روشن‌تر است ؟\r\nقال المديدة القامة ، العظيمة الهامة ، واسعة الجبين ، قنواء العرنين ، لعساء صافية الخدّ وافية القدّ ، عريضة الصّدر ، مليحة النّحر ، مقرونة الحاجبين ، ناهدة الثّديين ، لطيفة الخصر و القدمين ، بيضاء فرعاء جعدة غضّة بضّة . تخالها فى الظّلمة بدرا ازهرا تبسم عن اقحوان ، عن مبسم كالارجوان كانّها بيضة مكنونة . الين من الزّبد و احلى من الشّهد و انزه من الفردوس و الخلد و اذكا ريحا من الياسمين و الورد تفرح بقربها و تسرّك الخلوة معها .\r\nخلاصه سخن آن است كه مىگويد : آن زن كه تمام خلقت و گشاده پيشانى و برجسته‌بينى ، فروزنده خد « 5 » ، فرازنده قد « 6 » ، فراخناصدر ، آبگينه نحر ، پيوسته ابروان ، نورسته پستان ، نازك ميان ، درخشنده‌رو ، پيچيده‌مو تازه و طرى « 7 » و زيبا و روى او چون ديدار نمايد ، ماه را ماند در شبان تاريك ، و چون بخندد ارغوان را ماند ، از لبان باريك ، گويا بيضه‌اى است « 8 » چون كف نرم و لطيف ، و چون شكر شيرين و شريف .\r\nپاكيزه‌تر از بهشت و خوشبوتر از رياحين ارديبهشت . قرب او قربت سرور و بهجت است و خلوت با او همه سور و سلوت « 9 » .\r\nكسرى از اين كلمات چنان بخنديد كه هر دو كتفش به جنبش آمد و گفت : چه هنگام مصاحبت « 10 » و ملاعبت « 11 » با زنان نيكوتر است ؟\r\n\r\n\r\n","description":"","footnote":"\r\n( 1 ) . مواضعت : موافقت\r\n( 2 ) . بهاء : به معنى روشنى و طراوت .\r\n( 3 ) . بهاء : به معنى قيمت و ارزش است .\r\n( 4 ) . غنج و دلال : ناز و كرشمه\r\n( 5 ) . فروزنده خد : تابان روى .\r\n( 6 ) . فرازنده قد : بلند بالا .\r\n( 7 ) . طرى : تازه و خرم .\r\n( 8 ) . بيضه : تخم‌مرغ\r\n( 9 ) . سور و سلوت : خوشى و زدودن اندوه\r\n( 10 ) . مصاحبت : جماع .\r\n( 11 ) . ملاعبت : بازى كردن\r\n","page_name":" 667 ","page_number":91},
  {"content":"\r\n\r\nقال : عند ادبار اللّيل يكون الجوف اخلى و النّفس اهدى و القلب اشهى و الرّحم ادنى فان اردت الاستمراح بها نهارا تقرّ عينيك فى جمال وجهها و يجتنى فوك من ثمرات حسنها و يعى سمعك من حلاوة لفظها و تسكن الجوارح كلّها اليها . قال كسرى : للّه درّك من اعرابى لقد اعطيت علما و حصّلت فطنة و فهما ! گفت : چون نيمى از شب بگذرد و معده سبك گردد و نفس را سكونى فراگيرد و قلب به رغبت آيد و رحم گرم شود . و اگر خواهى نيز توانى خاطر خويش را به وصال دوست گلشن كنى ، و ديده را به ديدار او روشن سازى ، و با لب اخذ ثمرات حسن او فرمائى و گوش را به جواهر الفاظش گران‌بار آرى ، تا همهء تن در مواصلتش آسايش و آرامش گيرد .\r\nكسرى گفت : خداوند خير دهاد مانند تو اعرابى را كه داناى فضل و دانش و داراى علم و بينشى . و فرمان كرد تا مطاياى « 1 » طلبش را به اجمال بذل وجود گران‌بار ساختند . و كلماتش را از بهر تذكرهء خاطر نگار دارند .\r\nو از جمله مصنفات حارث كه آن را كتاب « المحاورة فى الطبّ » مىنامند ، كتابى است كه مقالات او را با كسرى مرتّب داشته‌اند . و هم از كلمات حارث بن كلده است كه مىگويد :\r\nاربعة اشياء تهدم البدن الغشيان على البطنة و دخول الحمّام على الامتلاء و اكل القديد و مجامعة العجوز . يعنى : چهار چيز است كه بدن را فاسد كند : مضاجعت زنان با شكم آكنده و دخول حمام با امتلاى معده و اكل لحوم « 2 » كهنه خوشيده « 3 » و جماع با پيرزن فرتوت « 4 » .\r\nگويند : وقتى حارث بن كلده را مرگ فرا رسيد : اجتمع اليه النّاس ، فقالوا مرنا بامر ننتهى اليه من بعدك مردم بر او گرد آمدند و گفتند : ما را پندى گوى كه از آن بيرون نشويم .\r\nفقال : لا تتزوّجوا من النّساء الّا شابّة و لا تأكلوا الفاكهة الّا اوان نضجها و لا يتعالجنّ منكم احد الا اذ احتمل فى بدنه الدّاء و عليكم بالنّورة فى كلّ شهر فانّها مذيبة للبلغم\r\n\r\n\r\n","description":"","footnote":"\r\n( 1 ) . مطايا ؛ جمع مطيه : شترسوارى و مطاياى طلب كنايه از آرزوها و خواهشها است .\r\n( 2 ) . لحوم : گوشتها .\r\n( 3 ) . خوشيده : خشك شده .\r\n( 4 ) . فرتوت : پير از كار افتاده .\r\n","page_name":" 668 ","page_number":92},
  {"content":"\r\n\r\nمهلكة لمرقه منبتة للحم و اذا تغذى احدكم فلينم على اثر غذائه و اذا تعشّى فليخط اربعين خطوة . گفت : كس را به زنى مگيريد ، جز اينكه جوان باشد . و از ميوه‌ها مخور [ يد 
  ] ، جز اينكه هنگام رسيدن آن بود ؛ و بىآنكه دردى عارض شود ، از پى دوا مشويد و در هر ماه نوره به كار بريد كه گدازنده « 1 » بلغم و كشنده آن است ، و گوشت را بروياند . و بعد از غذا خواب سودمند بود و چون از اكل و شرب شبانه كناره جستى ، چهل گام طىّ مسافت مىكن .\r\nو هم از كلمات او است : دافع بالدّواء ما وجدت مدفعا ، و لا تشربه الّا عن ضرورة فانه لا يصلح شيئا الّا افسد مثله . مىگويد : درد را به دوا دفع كن ، آنگاه كه دردى باشد و بىضرورت دوا مياشام كه مورث فساد بدن خواهد شد .\r\n\r\nمعالجهء حارث بن كلده مريض عاشق را\r\nو اين قصّه نيز در فن طبابت بر حذاقت حارث بن كلده ، دلالتى تمام دارد .\r\nهمانا در شهر طايف دو برادر بودند كه بعد از مراجعت رسول خداى از طايف مسلمانى گرفتند . يك تن از ايشان زنى از قبيلهء بنى كنّه به نكاح بست . و اين هنگام سفرى از بهر او واجب افتاد . پس تعهد امور زن را با برادر گذاشت و بار ببست . يك روز چشم برادرش بىآنكه قصدى كند ، بر چهرهء آن زن افتاد و چون او را جمالى به كمال بود ، دل وى شيفتهء « 2 » او شد و هر روز عشقش فزونى گرفت و صبرش اندك گشت . چندان‌كه نيروى قعود و قيام « 3 » از وى برفت .\r\nچون شوهر زن از سفر بازآمد و برادر را بدان رنج و محن ديد ، پرسش كرد كه تو را چه رسيده ؟ گفت : جز ضعف و فتور مرضى در خود نمىبينم . در حال كس بفرستاد و حارث بن كلده را حاضر ساخت . حارث مرضى در وى نيافت ، لكن در جواب و سؤال چشم‌هاى او را شرمگين و محتجب دانست . تفرّس فرمود كه از اصابت عشق لطمتى « 4 » خورده . فرمان كرد تا جامى از شراب كه هتّاك « 5 » حيا و\r\n\r\n\r\n","description":"","footnote":"\r\n( 1 ) . گدازنده : آب‌كننده\r\n( 2 ) . شيفته : عاشق ، فريفته\r\n( 3 ) . قعود و قيام : نشست و برخاست\r\n( 4 ) . لطمة : آسيب\r\n( 5 ) . هتاك : پرده‌در .\r\n","page_name":" 669 ","page_number":93},
  {"content":"\r\n\r\nحجاب « 1 » است ، بياوردند و پاره‌اى از نان تريد كرده ، به دو خورانيد . و هم حكم داد تا از پس آن نيز شربه‌اى از شراب بياشاميد ، تا لختى نيرو يافت و سر برآورد و اين شعر انشاد كرد :\r\n الا رفقا الا رفقا قليلا ما اكوننّه * المّا بىعلى الابيات بالخيف نزرهنّه \r\n غزالا ما رايت اليوم فى دور بنى كنّه * غزال احور العينين فى منطقه غنّه \r\nحارث مكشوف داشت كه وى عاشق باشد ، خواست تا حشمت آزرم يك باره فروگذارد ، لختى ديگرش خمر خورانيد تا حجاب حيا بردرانيد و اين شعر قرائت كرد .\r\n ايّها الجيرة اسلموا و قفوا كى تكلّموا * و تقضّوا للبانه و تحنّوا و تنعموا \r\n خرجت مزنة من البحر ريّا تحمحم * هى ما كنّتى و تزعم انّى لهاحم \r\nاين وقت شوهر زن عشق برادر را با ضجيع خويش بدانست . گفت : اى برادر غمگين مباش ، من وى را طلاق گويم ، تو تزويج كن . هى طالق ثلثا فتزوّجها . گفت :\r\nمن هرگز اين كار نكنم و به شرط زناشوئى به ديدار او نظاره نيفكنم هى طالق يوم اتزوّجها . من آن روز كه وى را تزويج كنم طلاق گفته‌ام . اين بگفت ، و اندك نيروئى به دست كرده و سر در بيابان نهاد و ديگر كس نشان او نيافت . او را مردم طايف فقيد ثقيف نام كردند و أتيه من فقيد ثقيف « 2 » در ميان عرب مثل شد و شوهر زن نيز در غم برادر ، پس از روزى چند مريض گشت ، و از جهان فانى درگذشت .\r\nگويند : حارث بن كلده تا زمان حكومت معاويه زندگانى داشت . يك روز چنان افتاد كه مارى بر وى ظاهر گشت . گفت : ممكن است كه مرد عالم به نيروى فضل و قوّت نفس ، كار ترياق كند ، و سمّ افاعى « 3 » در وى كارگر نشود . گفتند : يا ابا وائل ! اگر چنين است كه گوئى ، تو نيز مرد حكيمى ، دست فراز كن و اين مار را مأخوذ دار .\r\nحارث را نخوت « 4 » دانش به جنبش آورد ، و دست به سوى مار فرا برد مار او را مجال اخذ نگذاشت ، در زمانش بگزيد ، چنان كه به پشت افتاد و جان بداد ؟\r\n\r\n\r\n","description":"","footnote":"\r\n( 1 ) . حيا و حجاب : شرم و آزرم .\r\n( 2 ) . مجمع الامثال ميدانى : 1 / 148 ؛ با أتيه من احمق ثقيف اشتباه نشود كه آن مثل ديگر است در بارهء يوسف بن عمر از امراى عراقين .\r\n( 3 ) . افاعى ، جمع افعى ، گونه‌اى مار .\r\n( 4 ) . نخوت : تكبر و غرور\r\n","page_name":" 670 ","page_number":94},
  {"content":"\r\n\r\nو ديگر از احوالات حارث بن كلده احتجاجى « 1 » است كه با امير المؤمنين على عليه السّلام كرده است . و آن قصّه در ذيل معجزات على عليه السّلام مسطور مىشود ان شاء اللّه .\r\n\r\nملوك مازندران جلوس آذر ولاش در مملكت طبرستان هم در سال اول هجرت رسول صلّى اللّه عليه و آله بوده\r\nچنان صواب مىنمايد كه در ذيل قصّهء ملوك مازندران ، بعضى از بلاد و امصار آن مملكت را شناخته داريم .\r\n\r\n[ وجه تسميه مازندران 
  ]\r\nهمانا لفظ ماز به معنى چين و شكنج است ، چنان كه منوچهرى گويد :\r\n« بيت »\r\n برآمد ز كوه ابر مازندران * چو مار شكنجى و مازاندران \r\nو اين كوه كه از گيلان به جاجرم مىگذرد ، از بهر آن پيچ و تاب كه در اين كوه است ، در پيشين زمان ، ماز ناميده شد . و اين آبادانىها كه از پس كوه ماز واقع است ، اندر ماز است . از اين روى اين آبادانىها را مازندران و مازاندر گفتند ، يعنى : اندر ماز . و اين جمله را طبرستان گويند .\r\n\r\n[ رويان 
  ]\r\nو اعظم شهرهائى كه در جبال طبرستان بوده ، رويان نام دارد . و عمارت اين شهر را ملك الملوك عجم ، منوچهر كرده .\r\n\r\n\r\n","description":"","footnote":"\r\n( 1 ) . احتجاج : مباحثه كردن و دليل آوردن .\r\n","page_name":" 671 ","page_number":95},
  {"content":"\r\n\r\n\r\n[ آمل 
  ]\r\nو اعظم شهرهائى كه در دشت بوده آمل است . و اين شهر را فيروز كه از جمله سلاطين ساسانيان است بنيان فرمود ، از بهر آنكه از فرزندان اشتاد كه اينك اشتاد رستاق به نام اوست ، دخترى نيكو جمال كه آمله نام داشت ، ضجيع « 1 » فيروز گشت . و در حضرت شهريار پسنديده افتاد . و اين شهر را پادشاه به نام وى ساخت .\r\n\r\n[ بنيان شهرهاى مازندران 
  ] [ سارى 
  ]\r\nاما شهر سارى چنان بود كه نخست از پى آنكه سلم و طور [ - تور 
  ] مقتول گشت و فريدون نيز وداع جهان بگفت ، منوچهر بفرمود : تا سر سلم و طور را در پهلوى فريدون به خاك سپردند و سه گنبد بر فراز خاك ايشان راست كرد .\r\nاين ببود تا منوچهر از افراسياب بگريخت ، و به قريه چلندر آمد و ما بين قريه ونوشه‌ده و قريه كنس را خندقى كرد ، كه تاكنون نشان آن كنده پديدار است . و زنان خود را به قريه مانهير كه به قريه مور معروف است جاى داد . و خزانه خود را به غارى كه اكنون بذر منوچهر خوانده مىشود ، ذخيره نهاد . و اين وقت شهر رويان را بنيان فرمود . دوازده ( 12 ) سال در اين تنگنا با افراسياب رزم داد ، چنان كه در مجلد اول از كتاب اول مسطور گشت .\r\nبعد از آنكه آن روزگارها سپرى شد ، و زمان اصفهبد « 2 » فرخ خان بزرگ ، كه شرح حالش مسطور خواهد شد پيش آمد ، يكى از بزرگان درگاه را كه « بابو » نام داشت بفرستاد تا شهر سارى را بنيان كرد و در\r\n\r\n\r\n","description":"","footnote":"\r\n( 1 ) . ضجيع : همسر ، همخوابه\r\n( 2 ) . اصفهبد : معرب سپهبد است .\r\n","page_name":" 672 ","page_number":96},
  {"content":"\r\n\r\nزمان خلافت هارون ، به دست يحيى بن يحيى و مازيار بن قارن مسجد جامع آن شهر به انجام رفت . و در عهد اصفهبد خورشيد چون در اركان آن سه گنبد كه منوچهر كرده بود ، فتورى پديد شد ، آن محال را به فرزند خود سارويه تفويض « 1 » كرد . و فرمان كرد تا در تعمير شهر و تشييد « 2 » بنيان سه گنبد نيكو خدمتى كند . چون سارويه اين كار به پايان برد ، اين شهر را به نام وى سارى خواندند .\r\n\r\n[ رستمدار 
  ]\r\nديگر رستمدار است كه آن را رستم مازندرانى كه تاج الملوكش خوانند آبادان كرده ، و به نام او خوانده شده . چنان كه شرح حالش در جاى خود مرقوم مىشود .\r\n\r\n[ كوه قارن 
  ]\r\nديگر كوه قارن است . شرح حال سوخرا كه بوذرجمهر يكى از فرزندان او است در جلد دويم ناسخ التواريخ به شرح رفت . قارن نيز يكى از فرزندان سوخراست كه به فرمودهء نوشيروان به جبل قارن آمد .\r\nاو را اصفهبد طبرستان گفتند و اين كوه به نام او خوانده شد .\r\n\r\n[ گرگان 
  ]\r\nديگر گرگان است كه در حد طبرستان و خراسان است و اين شهر را گرگين ميلاد بساخت و طول و عرض آن را چهار فرسخ نهاد ، و\r\n\r\n\r\n","description":"","footnote":"\r\n( 1 ) . تفويض : واگذار كردن\r\n( 2 ) . تشييد : بلند كردن\r\n","page_name":" 673 ","page_number":97},
  {"content":"\r\n\r\nراعيان « 1 » و استربانان « 2 » خود را در اراضى استرآباد جاى داد تا اسب و استر را در آنجا بدارند . چون روزگارى بر اين برآمد ، پادشاه عجم او را به دار الملك فارس طلب داشت ، و او را در لارسكون فرمود . اولاد گرگين در آنجا بماندند و تاكنون برجاىاند ، چنان كه به شرح خواهد رفت .\r\nبالجمله گويند استرآباد جاى قرق خيل گرگين است و از اين استرآباد نام يافته ، كه استران وى در آنجا بوده و در بنيان استرآباد نيز روايت ديگر است كه آن را از اين پيش مرقوم داشته‌ام .\r\nمع القصة اراضى مازندران را از بهر آن درختستانها « 3 » ، سلاطين عجم براى خود محكمه دانسته‌اند ، چنان كه بعد از غلبه ضحاك ، جماعتى از عشيرت جمشيد به مازندران گريختند و ميلاد فريدون در قريه ده‌دزك كه از توابع لارجان است افتاد . و از آنجا او را به اراضى سواد كوه و قريه شلات تحويل دادند . و گاهى در تميشه مىزيست ، كه آن را تميشه‌كوتى خوانند ، و اكنون خراب است . و گاهى در قريه كوش جاى كرد ، و كوش نام كوهى است از اراضى كجور .\r\nاكنون بازآئيم به حديث سلاطين مازندران .\r\n\r\nملوك مازندران\r\nهمانا قباد پدر نوشيروان را دو برادر بود ، كه يكى بلاش نام داشت ، و روزگارى با قباد كار به خصومت مىكرد ، چنان كه به شرح رفت ، و برادر ديگرش را جاماسب نام بود . وى در عهد سلطنت قباد فرمانگذار آذربايجان و ارمنستان گشت ، و از وى دو پسر آمد : يكى نرسى و آن ديگر يهواط .\r\nبعد از جاماسب نرسى به جاى پدر نشست و مردى رزمجوى بود\r\n\r\n\r\n","description":"","footnote":"\r\n( 1 ) . راعى : چوپان\r\n( 2 ) . استر : قاطر و استربانان : قاطرچيان .\r\n( 3 ) . درختستان : جنگل\r\n","page_name":" 674 ","page_number":98},
  {"content":"\r\n\r\nچنان كه او را صاحب حروب دربند خواندند . و او به فرمان نوشيروان در حدود دربند ، ديوارى عظيم برآورد . و در حضرت نوشيروان مبارزت‌ها نمود ، و اين نرسى را پسرى بود كه فيروز نام داشت .\r\nبعد از پدر زمام سلطنت بگرفت و قوتى به كمال يافته آهنگ تسخير گيلان فرمود ، و آن مملكت را مسخر بداشت . و از ملكزادگان گيلان ، دخترى بگرفت و از وى پسرى آورد و نام او را جيلان شاه نهاد .\r\nو چون مرگ فيروز برسيد ، جيلان شاه پادشاهى يافت و او نيز فرزند خود را جيل نام نهاد و از پس او جيل بن جيلان شاه ملك يافت . و در مملكت جيل و ديلم پادشاهى كرد و خواست تا مملكت مازندران را نيز در تحت فرمان آرد .\r\nو اين جيل مردى حيلت‌گر و دورانديشه بود . خواست تا در وصول اين آرزو كار به خونريزى كمتر افتد . پس از قبل خود در گيلان نايبى معتمد نصب كرد و جامه خود را ديگرگون ساخت و سلب « 1 » يك تن مرد رعيت و برزيار « 2 » بپوشيد . و چند سر گاو از پيش روى كرد و راه طبرستان پيش گرفت و در مملكت طبرستان با مردم درآميخت ، و با هر جمع طريق آميزش و اختلاط بگرفت ، و از پشت و روى كارها نيك آگاه شد .\r\nمردم مازندران در آميزش او از طبع ارجمند و همت بلند او خبر مىگرفتند ، و به عجب مىرفتند كه چرا با اين دل دانا و ضمير روشن ، گاو را دوست مىدارد و با گاوان انس مىگيرد از اين روى او را گاو باره لقب نهادند ، چه باره به معنى دوست است يعنى گاو دوست .\r\nدر اين وقت پادشاه مازندران ، آذرولاش بن مهر بن ولاش بن دادمهر بن زرمهر بود كه پشت بر پشت به فرمان سلاطين عجم پادشاهى مازندران داشتند . چون گاو باره به اصابت راى و كفايت امر معروف شد ، آذرولاش او را طلب داشته به ملازمت خود فرمان كرد ، و به تدبير او نصرت همىجست .\r\n\r\n\r\n","description":"","footnote":"\r\n( 1 ) . سلب : جامه .\r\n( 2 ) . برزيار : زارع\r\n","page_name":" 675 ","page_number":99},
  {"content":"\r\n\r\nو در اين وقت به جهت استيلاى عرب ، دولت عجم فتورى « 1 » داشت . تركمانان نيز از اطراف مملكت تاختن مىكردند و بيشتر اراضى خراسان را معرض نهب « 2 » و غارت مىساختند . آذرولاش ناچار براى دفع تركمانان ، سفر خراسان فرمود و گاو باره نيز از ملازمان ركاب بود . بعد از طى طريق قبه آذرولاش را در سرحد خراسان برافراختند ، و لشكرگاهى بزرگ بساخت ، و از آن سوى تركمانان انجمن شدند ، و ساز مبارزت و مقاتلت طراز كردند .\r\nروز جنگ كه از هر دو سوى زمين آوردگاه « 3 » تنگ افتد ، ناگاه گاو باره جامهء جنگ در بر راست كرده ، به ميدان آمد و از چپ و راست تاختن نمود و چندان از يمين و شمال حمله افكند و مرد و مركب به خاك انداخت ، كه دل تركان شكسته شد ، و در پايان كار از مردانگى او شكسته شدند و طريق هزيمت پيش داشتند . از اين روى گاو باره را در حضرت آذرولاش قربتى ديگر به دست شد ، و در مملكت طبرستان نامبردار گشت و مردم را با او مهرى و حفاوتى « 4 » استوار افتاد .\r\nاين وقت گاو باره توقف خود را در طبرستان سودمند ندانست ، زيرا كه طريق غلبه بر مازندران را درست كرده بود . پس به نزديك آذرولاش آمد و گفت : اكنون رخصت فرماى تا به گيلان روم ، و در آنجا چيزى چند كه دارم بفروشم و با زن و فرزند طريق حضرت گيرم .\r\nآذرولاش اين سخن را از در صدق دانسته ، او را اجازت كرد و گاوباره به گيلان آمد . ازگيل و ديلم لشكرى در خور جنگ بساخت ، و آهنگ مازندران كرد .\r\nاز اين سوى اين خبر به آذرولاش آوردند ، و او سخت هراسناك گشت ، چه دانسته بود كه گاوباره مردى دلاور است و مردم مازندران نيز از وى هراسى و هربى ندارند . لاجرم صورت حال را معروض درگاه يزدجرد كه اين وقت پادشاه عجم بود داشت . و بازنمود كه\r\n\r\n\r\n","description":"","footnote":"\r\n( 1 ) . فتور : سستى\r\n( 2 ) . نهب : تاراج\r\n( 3 ) . آوردگاه : يعنى حربگاه ، ميدان جنگ\r\n( 4 ) . حفاوت : به معنى دوستى و مهربانى\r\n","page_name":" 676 ","page_number":100},
  {"content":"\r\n\r\nمردى بىپدر و مادر از اراضى ارامنه بدين محال تاخته و مملكت گيل و ديلم بر خود مسلم ساخته ، اينك آهنگ طبرستان دارد .\r\nيزدگرد چون سخن او بشنيد ، به فحص حال گاوباره برآمد ، و معلوم داشت كه او از اولاد جاماسب است و با سلاطين عجم بنى عم باشند . لاجرم آذرولاش را فرمان كرد كه مملكت طبرستان را با گاوباره گذار كه از خويشاوندان ماست . خاصه اين وقت كه عرب را با ما مبارزتى صعب مىرود و كار بر ما مشكل افتاده است . چون اين فرمان به آذرولاش آمد بيچاره شد ، و ملك بر گاوباره بايستاد چنان كه در جاى خود مذكور خواهد شد .\r\nبالجمله آذرولاش ، در اين وقت فرمانبردار گاوباره گشت . و از قضا يك روز هنگام اسب تازى و گوى بازى ، از اسب درافتاد و جان بداد و اندوختهء او بهرهء گاوباره گشت و مدت پادشاهى آذرولاش بيست و پنج ( 25 ) سال بود .\r\n\r\nجلوس كلوتر دويم پادشاه مملكت فرانسه در سال اول تاريخ هجرى بود\r\nذكر حدود مملكت فرانسه و شمار مردم آن اراضى و قصه سلاطين آن محال ، در جلد اول و دويم ناسخ التواريخ بشرح رفت و شرح سلطنت شلپريك مرقوم شد .\r\nاكنون گوئيم كه چون شلپريك از اين جهان به سراى ديگر تحويل داد ، فرزندش كلوتر دوم چهارماهه و كار ملك به دو راست نمىگشت ، لاجرم بزرگان مملكت فراهم شده ، راى زدند و زمام سلطنت را به عم كلوتر دويم كه قوتران نام داشت گذاشتند و مادر كلوتر را كه فروقوند ناميده مىشد ، در امر سلطنت با قوتران مشاركت دادند .\r\nهمانا از اين پيش مرقوم داشتيم كه شيژبر برادر شلپريك به فتنه فروقوند ناچيز گشت . اين وقت كه قوتران برادر ديگر ايشان در كار\r\n\r\n","description":"","footnote":"","page_name":" 677 ","page_number":101},
  {"content":"\r\n\r\nمملكت مداخلت افكند فروقوند در بيم شد كه مبادا از وى آسيبى بيند . لاجرم از در حيله و نيرنگ با قوتران سلسله مهر و حفاوت استوار بست و مواضعه نهاد كه در هيچ حال ، حفظ و حمايت فروقوند و فرزندش كلوتر دويم را از دست نگذارد و ايشان نيز از قوتران طريق و داد « 1 » و اتحاد را پايمال نكنند ، لكن از پس روزى چند ، كار قوتران به نهايت شد ، و به جهان ديگر تحويل داد .\r\nبرادرزادهء او شلدبر پسر شيژبر مملكت بورقان را كه خاص قوتران بود فرو گرفت و بر اراضى خويش بيفزود و قوتى به سزا يافت . اين هنگام كين خاله خود قالسوند و پدر خويش شيژبر را به ياد آورده ، لشكرى عظيم بياراست و به جانب فروقوند تاختن برد . چون اين خبر به فروقوند آوردند ، ابواب خزائن اندوخته را بگشود و زر و سيم « 2 » فراوان بر لشكريان بخش كرد ، و پسرش كلوتر دويم را كه اين وقت ده‌ساله بود ، برداشته به استقبال جنگ بيرون شد .\r\nاز هر دو سوى لشكر صف راست كرد ، و كانون حرب « 3 » افروخته گشت ، و كار طعن « 4 » و ضرب « 5 » روائى « 6 » گرفت . زمانى دير برنيامد كه لشكر شلدبر شكسته شد و شلدبر از ميدان جنگ به هزيمت رفت . و اين گريختن بر وى مبارك نيفتاد .\r\nاز پس روزى چند روزگارش سپرى شد و دستخوش هلاك و دمار گشت . او را دو پسر بود يكى را ته‌آدوبر گفتند ، و آن ديگر را طيارى دويم مىناميدند . مملكت پدر را برادرانه قسمت كردند . در اين هنگام فروقوند نيز فرصت به دست كرد ، بعضى از اراضى ايشان را به تحت فرمان خويش آورد و از وى هولى و هربى « 7 » عظيم در دل‌ها افتاد . و اين ببود تا اجل فروقوند نيز فرا رسيد ، و جهان را از وجود او پرداخته\r\n\r\n\r\n","description":"","footnote":"\r\n( 1 ) . و داد : دوستى\r\n( 2 ) . زر و سيم : طلا و نقره يعنى دينار و درهم .\r\n( 3 ) . كانون حرب : ميدان جنگ\r\n( 4 ) . طعن : زدن با نيزه .\r\n( 5 ) . ضرب : زدن با شمشير .\r\n( 6 ) . رواء : رونق .\r\n( 7 ) . هول : ترس ، هرب : گريز .\r\n","page_name":" 678 ","page_number":102},
  {"content":"\r\n\r\nساخت . مردمان از مرگ او خندان گشتند و بر نحوت كه مادر طيارى و ته‌آدوبر بود ، كامروا شد و چنان پنداشت كه بعد از مرگ چنان دشمنى قوى ، سلطنت فرزندان او را دوامى و ثباتى « 1 » خواهد رفت .\r\nبالجمله چند سال بر نحوت پادشاهى فرزندان خود استوار مىداشت تا ايشان به حد رشد و بلوغ رسيدند . آنگاه نخستين از صلاح و صوابديد مادر سر برتافتند ، و در كار ملك تدبيرهاى ناتمام به كار بردند .\r\nاين نيز استوار نماند و ميان هر دو برادر كار به خصومت افتاد و روز تا روز اين دشمنى فزونى گرفت ، تا آنگاه كه از دو سوى لشكر كشيدند و صف قتال راست كردند ، و ابواب مقاتلت و مبارزت فراز شد در ميانه ته‌آدوبر با يك پسر خود دستگير گشت و به حكم طيارى مقتول شد .\r\nبعضى گويند : مادرش برنحوت نيز بر قتل او اجازت راند . طيارى چون اين نصرت بديد ، بر تنمّر و تكبر بيفزود و آهنگ جنگ كلوتر دويم پيش داشت . از قضا در عرض راه مرگش فرا رسيد و جان عزيز را به قابض ارواح « 2 » تسليم داد ، و لشكريان چون طيارى را دستخوش مرگ يافتند ، پاداش نعمت او را گذاشته ، به لشكرگاه كلوتر دويم پيوستند و بر نحوت با فرزندزادهها اسير كلوتر گشت .\r\nنخستين او را سه روز به عنا « 3 » و عذاب زحمت كرد . آنگاه بفرمود گيسوانش را به دم اسبى حرون « 4 » بسته بتاختند تا اعضاى او بر سر خار و خاره پاره پاره گشت و مملكت طيارى به تمامت به تحت فرمان كلوتر آمد . گويند : هيچ امرى كه نكوهيده عقل و عدل است ، جز خون برنحوت هرگز از كلوتر ديده نشد و در همه كارها دين‌پرست و فقيرنواز بود . و چهل و هشت ( 48 ) سال در اين جهان زندگانى كرد . و از اين مدت پنج ( 5 ) سال به استقلال سلطنت داشت .\r\n\r\n\r\n","description":"","footnote":"\r\n( 1 ) . ثبات : استقامت و پايدارى .\r\n( 2 ) . قابض ارواح : گيرنده جانها ، مراد حضرت عزرائيل است .\r\n( 3 ) . عنا : رنج و سختى\r\n( 4 ) . حرون : اسب چموش و سركش را گويند .\r\n","page_name":" 679 ","page_number":103},
  {"content":"\r\n\r\n\r\nذكر وقايع و آثار پيغمبر آخر الزمان محمد مصطفى صلّى اللّه عليه و آله در سال دويم هجرت كه آن را سنة الامر بالقتال « 1 » گويند\r\n\r\nتحويل قبله\r\nدر سال دويم هجرت ، قبلهء مسلمانان از جانب بيت المقدس به سوى كعبه بگشت ؟ و اين چنان بود كه به روايت علماى شيعى رسول خدا در مكه به سوى كعبه نماز مىگزاشت ، و چنان مىايستاد كه هم بيت المقدس در برابر بود .\r\nو به روايت ابن عباس ، پيغمبر صلّى اللّه عليه و آله ، قبل از هجرت به سوى بيت المقدس نماز مىگزاشت ، اما چنان مىايستاد كه كعبه را با يك طرف خود راست مىكرد ، و جماعتى گفته‌اند كه : رسول خداى در مكه به سوى كعبه نماز مىگزاشت . چون به مدينه هجرت فرمود ، قبله نماز را بيت المقدس مقرر كرد . و در سال دويم هجرت ديگرباره به سوى مكه شد .\r\nو ابن حجر اين سخن را كه دو كرّت فسخ لازم افتد وقعى ننهد . اكنون بر سر سخن رويم .\r\nرسول خداى صلّى اللّه عليه و آله چون به مدينه هجرت فرمود ، در به دو « 2 » ورود ، به سوى\r\n\r\n\r\n","description":"","footnote":"\r\n( 1 ) . سال فرمان جنگ ، چون پيغمبر اسلام صلى اللّه عليه و آله تا اين سال كه 14 سال از بعثت او مىگذشت ، مأمور بود با مشركين مدارا كند ؛ ولى در سال دوم هجرت دستور جهاد رسيد غزوات شروع شد لذا اين سال را « سنة الامر بالقتال » گفتند .\r\n( 2 ) . به دو : اول\r\n","page_name":" 680 ","page_number":104},
  {"content":"\r\n\r\nبيت المقدس نماز مىگزاشت ، باشد كه جهودان را دل نرم شود ، و با اسلام استيناسى « 1 » بود . چون روزگارى برآمد ، آن جماعت آغاز سفاهت كردند و گفتند :\r\nمحمّد كه بر طريقت ما نكوهش دارد ، چون است كه بر قبلهء ما نماز گزارد . اين سخن بر خاطر آن حضرت حملى گران افكند و وقتى با جبرئيل فرمود : دوست دارم كه خداى قبله مرا به سوى كعبه فرمايد ، كه هم قبله پدرم ابراهيم عليه السّلام بوده .\r\nجبرئيل عرض كرد : كه من نيز بنده‌اى از بندگان ربّ جليلم . تو را كه در نزد خداوند مكانت بلند است ، خواستار شو كه هر چه خواهى به اجابت مقرون فرمايد .\r\nاين ببود تا روز دوشنبه نيمه رجب سال دويم هجرت ، جبرئيل عليه السّلام بيامد و اين آيت بياورد :  قَدْ نَرى تَقَلُّبَ وَجْهِكَ فِي السَّماءِ فَلَنُوَلِّيَنَّكَ قِبْلَةً تَرْضاها ، فَوَلِّ وَجْهَكَ شَطْرَ الْمَسْجِدِ الْحَرامِ وَ حَيْثُ ما كُنْتُمْ فَوَلُّوا وُجُوهَكُمْ شَطْرَهُ  « 2 » مىفرمايد : بسا كه مىبينم گرديدن رويت را به سوى آسمان ، پس لاجرم مواجه « 3 » مىگردانم ترا قبله‌اى كه مىخواهى آن را ، پس بگردان رويت را جانب مسجد الحرام ، و هركجا كه باشيد ، پس بگردانيد رويتان را به جانب آن .\r\nدر خبر است كه رسول خداى در خانهء مادر بشر بن البراء بن معرور بود كه وقت نماز ظهر درآمد ، در مسجد آن محله با جماعتى كه حاضر بودند ، آغاز نماز كرد و در ركعت دويم ، روى جماعت خويش به جانب مكه فرمود ، و به جانب ديگر مسجد شد ، و مسلمانانى كه در قفاى آن حضرت صفها راست داشتند ، به يك بار به سوى كعبه بگشتند و از دنبال پيغمبر برفتند . و مردان به جاى زنان و زنان به جاى مردان شدند و آن مسجد به ذو القبلتين معروف شد .\r\nو هم در خبر است كه در مسجد ديگر نيز مسلمانان صفوف نماز راست داشتند خبر برتافتن قبله وقتى بديشان رسيد كه دو ركعت نماز گذاشته بودند . پس روى بگردانيدند و دو ركعت ديگر را به سوى مكه نماز گذاشتند .\r\nو قرطبى در تفسير خود از ابو سعيد بن المعلّى روايت كند كه : پيغمبر بر منبر بود\r\n\r\n\r\n","description":"","footnote":"\r\n( 1 ) . استيناس : خوگرفتن ، انس و الفت گرفتن .\r\n( 2 ) . بقره ، 144 : ما توجه تو را به سوى آسمان مىبينم ، پس قبله‌اى را كه مىپسندى به تو عطا مىكنيم ، روى خود را به جانب مسجد الحرام بگردان و هركجا باشيد روى به جانب آن بگردانيد .\r\n( 3 ) . مواجه : روبرو\r\n","page_name":" 681 ","page_number":105},
  {"content":"\r\n\r\nكه آيت تحويل قبله بيامد . و اين سخن را قوتى نيست ؛ زيرا كه به اتفاق مورخين هنوز بنيان منبر نشده بود .\r\nو در صحيح بخارى از براء بن عازب روايت است كه اول نمازى كه پيغمبر به سوى مكه گزاشت ، نماز عصر بود ، و اين با آنچه مرقوم شد توان راست آورد ، زيرا كه يك ركعت نماز ظهر به سوى بيت المقدس بود ، و اول نمازى كه تمام به جانب مكه گزاشت نماز عصر بود .\r\n\r\nاعتراض مشركين و جهودان بر تحويل قبله\r\nبالجمله بعد از تحويل قبله مشركين عرب گفتند : همانا پيغمبر صلّى اللّه عليه و آله در كار خود حيران شد و بىهشانه كار همىكند ، و جهودان گفتند : چه شد كه پيغمبر از قبلهء ما بگشت ، همانا دل به سوى بلد و مولد خويش داشت ، يا از حسد روى بدان سوى همىكرد ، چنان كه اين آيت بدين سخن گواهى دهد : سيقول السّفهاء من النّاس ما ولّاهم عن قبلتهم الّتى كانوا عليها قل للّه المشرق و المغرب يهدى من يشاء الى صراط مستقيم « 1 » مىفرمايد : زود باشد كه مردم ديوانه گويند : چه چيز برتافت ايشان را از قبلهء خود ، بگوى مشرق و مغرب خداى راست ، هر كه را خواهد به راه راست برد .\r\nبالجمله قبيلهء حىّ بن اخطب كه از صناديد يهود بود ، با مسلمانان همى خطاب كرد كه ما را خبر دهيد ، از آن نماز كه به سوى بيت المقدس گذاشته‌ايد . آيا به ضلالت رفته‌ايد يا به صواب بوده‌ايد ؟ اگر كار به صواب مىرفت ، اكنون بر خطائيد ، و اگر اكنون به هدايت شديد ، از اين پيش كار به خطا مىگرديد . و ايشان در پاسخ مىگفتند : انّما الهدى ما أمر اللّه به ، و الضّلالة ما نهى اللّه عنه يعنى : ما كار به حكم خدا مىكنيم ، بدانچه خداى امر كند . عين هدايت ؛ و بدانچه نهى فرمايد ، محض ضلالت است .\r\n\r\n\r\n","description":"","footnote":"\r\n( 1 ) . بقره ، 142 : كم‌خردان خواهند گفت : چه باعث شد كه مسلمانان از قبلهء خود روى بگرداندند .\r\n","page_name":" 682 ","page_number":106},
  {"content":"\r\n\r\nگفتند : آن مردم كه قبل از تحويل قبله از شما بمردند ، نماز ايشان چگونه است ؟\r\nخداى اين آيت بفرستاد :  وَ ما كانَ اللَّهُ لِيُضِيعَ إِيمانَكُمْ إِنَّ اللَّهَ بِالنَّاسِ لَرَؤُفٌ رَحِيمٌ  « 1 » . يعنى : و نيست خداوند كه ضايع بگزارد نماز شما را كه به سوى بيت المقدس بوده ؛ زيرا كه خداوند با بندگان از در مهر و رحمت است .\r\nعمر نسفى در تسفير خويش گويد كه : حق جلّ و علا در اين آيت ، ايمان فرموده و نماز خواسته ، از آن روى كه نماز بر مؤمنان فرض است و از ايشان مقبول است .\r\n\r\n[ جواب حضرت رسول صلّى اللّه عليه و آله از اعتراض يهود 
  ]\r\nاما چون يهود اين سخن به رسول خداى برداشتند ، فرمود : روز شنبه اعمال را بگذاشتيد و در ساير ايام به كار بستيد . و اين از چند روى بيرون نيست ، آيا از حق به باطل يا از باطل به حق رجوع كرديد ، و اگر نه از باطل به باطل يا از حق به حق عود كرديد . گفتند : ترك عمل در روز شنبه حق است و عمل از پس آن نيز به حق بود .\r\nفرمود : قبله را نيز تحويل از اين گونه است ، هم به سوى بيت المقدس به حق بود و هم به جانب كعبه حق است . گفتند : اى محمّد مگر خداى را بدائى « 2 » افتاد كه قبله را از بيت المقدس به كعبه نقل داد ؟ قال رسول اللّه : ما بدا له عن ذلك ، فانّه العالم بالعواقب و القادر على المصالح لا يستدرك على نفسه غلطا و لا يستحدث رأيا يخالف المقدّم جلّ عن ذلك و لا يقع عليه أيضا مانع يمنعه عن مراده و ليس يبدو الّا لمن كان هذا وصفه و هو عزّ و جلّ متعال عن هذه الصّفات علوّا كبيرا . خلاصهء معنى آن است كه : بدا از براى خدا نيست ، زيرا كه او داناست به بيش و كم و قادر است بر\r\n\r\n\r\n","description":"","footnote":"\r\n( 1 ) . بقره ، 143 : خداوند ايمان شما را تباه نمىكند ؛ زيرا خداوند نسبت به مردم مهربان بخشايشگر است .\r\n( 2 ) . بداء : در لغت به معنى ظهور است و چون لفظ « بدا » به خداوند متعال نسبت داده شود توهم مىرود كه مطلبى كه در سابق بر ذات مقدسش مخفى بود ، سپس ظاهر و هويدا گشت و اين معنى با احاطه علمى او بر ما كان و ما يكون سازش ندارد ، بدين جهت متكلمين اسلام فصلى تحت عنوان « بدا » در كتب كلاميه خود گشوده و مفصلا جواب داده‌اند كه بدا نسبت به حق متعال اظهار بعد از اخفاء است نه ظهور بعد از خفاء ( ب ) .\r\n","page_name":" 683 ","page_number":107},
  {"content":"\r\n\r\nپست و بلند ، خطائى در فعل او راه نكند كه تجديد راى لازم افتد و مانعى او را از مراد خود دفع ندهد كه كار به ديگر وقت اندازد . هان اى جماعت يهود آيا سقيم « 1 » صحيح نشود يا تندرست رنجور نگردد آيا زنده نكند و نمىراند و زمستان از پس تابستان نيارد ؟ مگر در اين امور خدا را بدائى افتد ؟ گفتند : در اين افعال بدائى نيست . فرمود : تحويل قبله نيز از اين گونه است . و خداوند در هر زمان بر حسب حال بندگان حكمى فرمايد و هر كه اطاعت كند پاداش نيكو يابد و اين آيت مبارك بدين فرود شد :  وَ لِلَّهِ الْمَشْرِقُ وَ الْمَغْرِبُ فَأَيْنَما تُوَلُّوا فَثَمَّ وَجْهُ اللَّهِ إِنَّ اللَّهَ واسِعٌ عَلِيمٌ .  « 2 » آنگاه پيغمبر فرمود : اى بندگان خداى ! شما چون بيمارانيد و خداوند طبيب شماست و بيمار را هر روز آنچه دربايست افتد ، طبيب فرمان كند .\r\nمع القصه چون قبله بگشت ، رسول خداى به مسجد قبا آمد و قبله آن را به سوى مكه راست كرد و بنيان آن را به دست خويش نهاد و هر روز شنبه گاهى پياده و وقتى سواره بدانجا شد و نماز گزاشت . و در فضيلت آن مسجد فرمود : هر كه وضوى كامل بسازد و در مسجد قبا نماز كند ، ثواب عمره دريابد .\r\nقال رسول اللّه صلّى اللّه عليه و آله من أتى مسجدى : مسجد قبا ، فصلّى فيه ركعتين ، رجع بعمرة و كان عليه السّلام يأتيه ، فيصلّى فيه بأذان و قامة و يستحبّ اتيان المساجد بالمدينة :\r\nمسجد قبا ، فانّه المسجد الّذى اسّس على التّقوى من أوّل يوم .\r\n\r\nتزويج فاطمه با على عليهما السّلام\r\nو هم تزويج فاطمه با على عليهما السّلام در سال دويم هجرت بود و مطابق آنچه راقم حروف ، سال ميلاد فاطمه عليها السّلام را در كتاب اول ناسخ التواريخ مرقوم داشته ، كه ولادت آن حضرت در بيستم جمادى الآخره شش هزار و دويست و هشت ( 6208 ) سال شمسى بعد از هبوط آدم عليه السّلام بود ، از آن زمان تا اول ماه رجب سال\r\n\r\n\r\n","description":"","footnote":"\r\n( 1 ) . سقيم : بيمار .\r\n( 2 ) . بقره ، 115 : خاور و باختر از آن خداست ، به هر طرف رو كنيد رو به سوى خدا داريد كه او گشايشگرى داناست .\r\n","page_name":" 684 ","page_number":108},
  {"content":"\r\n\r\nدويم هجرت ، نه ( 9 ) سال و ده ( 10 ) روز قمرى باشد . و زفاف آن حضرت نيز در اين ماه بود .\r\nو شيخ مفيد و ابن طاوس و جمعى ديگر از علما ، تزويج آن حضرت را شب پنجشنبه بيست و يكم محرم سال سيم هجرت نوشته‌اند . و همچنين بعضى بعد از غزوهء بدر چند روز از شوال گذشته ، بعد از وفات رقيه . و بعضى سه‌شنبه ششم ذيحجه و بعضى خطبه « 1 » آن حضرت را در رمضان و زفاف را در ذيحجه سال دويم گفته‌اند . و بعضى زفاف آن حضرت را در ماه صفر يك سال بعد از هجرت نوشته‌اند و گروهى از مورخين اهل سنّت ، بر آن رفته‌اند كه فاطمه در هنگام زفاف هجده‌ساله بود و اين اختلاف از آن برخاسته كه اگر زفاف آن حضرت در نه سالگى بوده ، لازم آيد كه حضرت امام حسن عليه السّلام را در ده ( 10 ) سالگى آورده باشد . و اين از عادت زنان بعيد است ، جز اينكه گوئيم : از پيغمبرزادگان ، خاصه آن حضرت عجب نباشد - و اللّه اعلم -\r\nمع القصه به اتفاق علماى سنّى و شيعه نخستين ابو بكر بود كه روزى در حضرت پيغمبر صلّى اللّه عليه و آله حاضر شده ، فاطمه عليها السّلام را از بهر خود خواستارى نمود ، پيغمبر فرمود : در تزويج فاطمه به حكم وحى خداوند كار خواهم كرد . ابو بكر خاموش شده و به نزديك عمر بن الخطّاب آمد و اين قصّه را مكشوف داشت . عمر گفت : اى ابو بكر ! دانسته باش كه پيغمبر خطبه تو را رد كرده و فاطمه را با تو نگذارد .\r\nروزى چند بر اين بگذشت . ابو بكر با عمر گفت : نيكوست كه تو فاطمه را از بهر خود خواستارى كنى ، باشد كه تو را اجابت فرمايد . عمر نيز از اين سخن آرزومند شده و به خدمت پيغمبر آمد و عرض حاجت خويش كرد و همان جواب شنيد كه ابو بكر شنيده بود . لاجرم بازشده به نزد ابو بكر آمد و صورت حال بنمود .\r\nابو بكر گفت : تو نيز بجاى خويش باش كه فاطمه را با تو نگذارند و به اتفاق خاصه و عامه بيشتر از اشراف قريش در طلب تزويج فاطمه تصميم عزم دادند و در حضرت رسول خداى عرض حاجت كردند . و پيغمبر بدان گونه روى مبارك از ايشان برمىتافت كه گمان مىبردند كه آن حضرت را غضب آمد يا آثار وحى به دو ظاهر شود و مىفرمود : تزويج فاطمه به حكم خداى صورت بندد .\r\n\r\n\r\n","description":"","footnote":"\r\n( 1 ) . خطبه : خواستگارى\r\n","page_name":" 685 ","page_number":109},
  {"content":"\r\n\r\nروزى ابو بكر و عمر با سعد بن معاذ انصارى در مسجد انجمن كرده ، سخن از فاطمه درانداختند . ابو بكر گفت : اشراف قريش او را خواستند و پيغمبر كار او را به وحى الهى حوالت فرمود ، لكن هنوز على عليه السّلام اقدام خطبه او را نفرموده ؛ و گمان دارم كه عدم بضاعت او را از تقديم اين حاجت ممانعت نموده ؛ « 1 » و نيز چنان مىدانم كه پيغمبر فاطمه را از بهر على محبوس « 2 » داشته . آنگاه روى با عمر بن خطاب و سعد بن معاذ كرد و گفت : نيكو آن است كه شما خدمت على را دريابيد و از اين سخن تذكره فرمائيد « 3 » . هرگاه به سبب قلّت مال استقبال اين آرزو نمىفرمايد ، ما از اسعاف حاجت او خود را معاف نداريم . « 4 »\r\nاين بگفت و برخاسته به اتفاق عمر و سعد بن معاذ به طلب على عليه السّلام شتافتند و جنابش را در حالتى يافتند كه با شتر خويش آب همىكشيد و نخلستان يكى از انصار را سيراب همىكرد ، تا اجرت آن را گرفته بدان معاش كند .\r\nچون چشم على عليه السّلام بديشان افتاد ، فرمود : حال چيست ؟ و از بهر چه بدين جا شديد ؟ ابو بكر عرض كرد : يا ابا الحسن در جميع خصايل و فضايل تو را بر همه كس قدمت و سبقت « 5 » است ؛ و قرب و قرابت تو با رسول خداى از همه كس پيشتر و بيشتر است ، همانا صناديد قريش در طلب خطبه فاطمه برآمدند و كار آن جماعت به حكم خداى حوالت رفت ، چنان دانم كه اين شرف خاص از بهر تو است ، لاجرم تقاعد « 6 » از اين مطلب روا نباشد .\r\nعلى عليه السّلام آب در چشم بگردانيد و فرمود : يا ابا بكر ! لقد هيّجت منّى ساكنا و أ يقظتني لامر كنت عنه نائما غافلا و اللّه انّ فاطمة لموضع رغبة و ما مثلى قعد عن مثلها غير أنّه يمنعنى من ذلك قلّة ذات اليد . يعنى : به هيجان آوردى ساكنى را از من ، و بيدار كردى مرا براى امرى كه خفته بودم از آن . سوگند با خداى كه فاطمه از بهر محل رغبت است ؛ و مثل من هرگز از چون اوئى صابر و ساكت ننشيند . همان است\r\n\r\n\r\n","description":"","footnote":"\r\n( 1 ) . نداشتن مال و سرمايه او را از خواستگارى جلوگير شده است .\r\n( 2 ) . محبوس داشته : نگه داشته است .\r\n( 3 ) . يادآورى كنيد .\r\n( 4 ) . معاف نداريم : بر كنار نگذاريم . مقصود اين است كه در مخارج تزويج به او كمك خواهيم كرد .\r\n( 5 ) . قدمت و سبقت : پيشى و تقدم\r\n( 6 ) . تقاعد : بازنشستن\r\n","page_name":" 686 ","page_number":110},
  {"content":"\r\n\r\nكه قلّت مال مرا از وصول به آمال « 1 » مانع است .\r\nابو بكر عرض كرد : يا ابا لحسن سخن بدين گونه مفرماى كه دنيا و آنچه در دنياست در نزد خدا و رسول هباء منثور « 2 » است .\r\n\r\n[ خواستگارى على عليه السّلام از حضرت فاطمه بنت پيامبر 
  ]\r\nپس على عليه السّلام از كشيدن آب بازايستاد ، و شتر خويش را به خانه آورد و ببست و نعلين خويش بپوشيد و به در خانه رسول خداى آمد و در بكوفت . پيغمبر صلّى اللّه عليه و آله در سراى امّ سلمه بنت ابى اميّة بن المغيرة المخزومى بود . پس امّ سلمه فرياد بداشت كه كيست بر در سراى پيغمبر ؟ فرمود : برخيز اى امّ سلمه و در بگشاى كه اين مرد آن مرد است كه دوست مىدارد او را خداى و رسولش . گفت : بابى انت و امّى كيست كه قبل از آنكه او را ديدار كرده باشى در حق او چنين سخن كنى ؟ فقال : مه ، يا أمّ سلمة ، فهذا رجل ليس بالحرق « 3 » و لا بالنّزق « 4 » هذا أخى و ابن عمّى و أحبّ الخلق الىّ .\r\nپس ام سلمه برخاست ، و در رفتن چندان شتاب كرد كه بيم بود به سر در رود . در بگشود و به پردهء خويش اندر شد . آنگاه على عليه السّلام درآمد و با رسول خداى سلام و عليك به پاى برده در پيش روى پيغمبر بنشست و سر به زير انداخته ، بدان گونه بر زمين مىنگريست كه معلوم بود او را حاجتى است و شرم از اظهار آن ابا « 5 » دارد .\r\nرسول خدا فرمود : يا أبا الحسن ! چنان مىنمايد كه از بهر حاجتى به نزد من شده‌اى ؟ ظاهر كن كه جميع حوائج تو در نزد من مقرون به اسعاف « 6 » است . عرض كرد : بابى انت و امّى تو خود دانائى كه مرا هنگام صبى « 7 » از پدرم ابو طالب و مادرم\r\n\r\n\r\n","description":"","footnote":"\r\n( 1 ) . وصول به آمال : رسيدن به آرزوها و مراد خواستگارى از حضرت زهرا عليها السلام است .\r\n( 2 ) . هباء منثور : ذره‌هاى پراكندهء در هوا ، كنايه از پستى و عدم ارزش است .\r\n( 3 ) . حرق : مردى كه از ضعف بدن ، گام نزديك يكديگر بگذارد .\r\n( 4 ) . نزق : به معنى خفيف و سست است .\r\n( 5 ) . اباء : امتناع و سرپيچى\r\n( 6 ) . اسعاف : برآورده و مقبول است .\r\n( 7 ) . صبى : كودكى\r\n","page_name":" 687 ","page_number":111},
  {"content":"\r\n\r\nفاطمه بنت اسد ، مأخوذ داشتى ، و به غذاى خود غذا دادى ، و به ادب خود مؤدب فرمودى « 1 » تو از بهر من از ابو طالب و فاطمه بهتر بودى و خداى مرا به سوى تو هدايت كرد ، تا از حيرتى كه آباء « 2 » و اعمام « 3 » من گرفتار بودند ، رستگار شدم ؛ و اينك تو ذخيرهء دنيا و آخرت منى . لاجرم دوست دارم چنان كه خداوند بازوى مرا به تو محكم كرد ، از براى من بيتى و زوجه‌اى باشد . اينك به رغبت تمام به حضرت تو شتافته‌ام ، باشد كه فاطمه دختر خود را با من تزويج فرمائى .\r\nچون على عليه السّلام سخن به پاى برد ، روى مبارك رسول خداى از شادى و فرح درخشان شد ، و خندان خندان فرمود : يا أبا الحسن آيا چيزى در دست دارى كه فاطمه را بدان كابين بندى ؟ « 4 » عرض كرد : پدر و مادرم فداى تو باد ، بر هرچه من دارايم تو دانائى . مرا از حطام « 5 » دنيوى يك زره و يك شمشير و يك شتر است .\r\nپيغمبر فرمود : يا على ترا از شمشير چاره نباشد ، تا در راه خدا جهاد كنى و نيز بىشتر نتوانى بود ، چه در حضر از بهر ترويه نخل « 6 » و اهل و در سفر از بهر حمل رحل « 7 » دربايست « 8 » توست ، پس فاطمه را بدان زره با تو تزويج كنم و از تو بدان راضى شوم .\r\nشاد باش يا أبا الحسن . پس على عليه السّلام عرض كرد : نعم فداك أبى و أمىّ بشّرتنى ، فانّك لم تزل ميمون النّقيبة مبارك الطّاير ، رشيد الامر صلّى اللّه عليك .\r\nباز رسول خداى آغاز سخن كرد ، و فرمود : شاد باش اى على كه خداى تعالى فاطمه را در آسمان با تو عقد بست از اين پيش كه من در زمين تزويج كنم و قبل از آنكه تو در نزد من حاضر شوى ، ملكى از آسمان بيامد باروهاى بسيار و بالهاى بىعدد و من مانند او را در ملايك نديده بودم گفت : أبشر يا محمّد به اجتماع الشّمل\r\n\r\n\r\n","description":"","footnote":"\r\n( 1 ) . چون حضرت امير عليه السّلام پنج‌ساله شد ، سال قحطى پيش آمد و حضرت رسول ( ص ) او را از پدرش ابو طالب به عنوان اينكه عائله‌اش سنگين است گرفت و به منزل خود برد و از او تكفل مىنمود تا از بار ابو طالب كاسته و در ضمن اداى دينى هم نسبت به عمّ خود كرده باشد و على ( ع ) نزد آن حضرت بود تا هنگام هجرت ؛ و بعد از آن تا رحلت پيغمبر اكرم صلى اللّه عليه و آله .\r\n( 2 ) . آباء : پدران\r\n( 3 ) . اعمام : عموها\r\n( 4 ) . كابين : مهر و صداق ؛ و كابين بستن به معنى ازدواج نمودن است .\r\n( 5 ) . حطام : گياه زرد و خرد شده ، كنايه از پستى مال دنيا است .\r\n( 6 ) . ترويه نخل : آبيارى درخت خرما\r\n( 7 ) . رحل : به معنى بار است .\r\n( 8 ) . دربايست : چيزى را گويند كه براى شخص واجب باشد ، لازم و ضرورى\r\n","page_name":" 688 ","page_number":112},
  {"content":"\r\n\r\nو طهارة النّسل . « 1 »\r\nگفتم : از بهر چه ؟ گفت : من ملكى هستم موكل بر يكى از قوائم « 2 » عرش ؛ و نامم سباطيل باشد ، و از خداى خواستار شدم كه من مژدهء تزويج فاطمه را با على از بهر تو آرم و به نزد تو آمدم ، و هم‌اكنون جبرئيل از قفاى من درمىرسد ، و در حال جبرئيل عليه السّلام بيامد و پاره‌اى حرير سفيد كه دو سطر از نور بدان مسطور بود ، از بهشت بياورد . با او گفتم : اين خط و حرير چيست ؟ گفت : خداى تعالى مشرف و مطلع شد بر زمين و تو را از مخلوقات به رسالت برگزيد . و ديگرباره بر زمين مطلع شد و از بهر تو برادرى و وزيرى و صاحبى و دامادى اختيار كرد و دختر تو فاطمه را با او تزويج بست .\r\nگفتم : اى جبرئيل آن مرد كه باشد ؟ فقال : لى يا محمّد اخوك فى الدّنيا و الآخرة و ابن عمّك فى النّسب ، علىّ بن ابى طالب . و حق تعالى فرمان داد تا بهشت به زينت شد و شجرهء طوبى به حلى و حلل « 3 » مزيّن گشت و حورا « 4 » نيز آئين بستند و ملائكه در آسمان چهارم در باب بيت معمور مجتمع شدند .\r\n\r\nخطبه راجيل در آسمان\r\nو رضوان منبر كرامت را كه از نور بود ، بدانجا نصب نمودند و راجيل را كه در ميان فريشتگان به فصاحت مكانتى « 5 » ديگر بود ، حكم شد تا بر منبر شده ، حمد خداى كند و اداى خطبه فاطمه فرمايد . پس راجيل بر منبر شد و گفت :\r\nالحمد للّه الاوّل قبل أوّليّة الاوّلين ، الباقي بعد فناء العالمين ، نحمده اذ جعلنا ملائكة روحانيّين و لربوبيّته مذعنين و له على ما أنعم علينا شاكرين . حجبنا من الذّنوب و سترنا من العيوب و اسكننا فى السّماوات و قرّبنا الى السّرادقات و حجب عنّا النّهم للشّهوات و جعل\r\n\r\n\r\n","description":"","footnote":"\r\n( 1 ) . يعنى : مژده باد ترا اى محمد به گرد آمدن پراكندگى و پاكى فرزند .\r\n( 2 ) . قوائم : اركان ، پايه‌ها\r\n( 3 ) . حلى و حلل : زيورها و آرايشها\r\n( 4 ) . حوراء : به معنى پرى زيبا چشم است و حور جمع آن است .\r\n( 5 ) . خوش‌بيان‌تر از ديگر ملائكه بود .\r\n","page_name":" 689 ","page_number":113},
  {"content":"\r\n\r\nنهمتنا « 1 » و شهوتنا فى تقديسه و تسبيحه . الباسط رحمته ، الواهب نعمته ، جلّ عن الحاد أهل الارض من المشركين و تعالى بعظمته عن افك الملحدين .\r\nبعد از اين خطبه آغاز اين سخنان كرد :\r\nاختار الملك الجبّار صفوة كرمه و عبد عظمته لامته سيّدة نساء بنت خير النبيّين و سيّد المرسلين و امام المتّقين ، فوصل حبله بحبل رجل من أهله ، صاحبه المصدّق دعوته ، المبادر الى كلمته ، علىّ بفاطمة البتول ، ابنة الرّسول صلّى اللّه عليه و آله .\r\nمجمل سخن آن است كه بعد از خطبه فرمود :\r\nكه برگزيد خداوند جبار صفوت كرم و صافى رحمتش را كه امير المؤمنين باشد براى دختر پيغمبر ، و محكم بست رشته پيغمبر را با رشتهء على عليه السّلام .\r\nو هم از حضرت رب جليل به جبرئيل عليه السّلام خطاب شد : أن اعقد عقدة النّكاح ، فانّى قد زوّجت أمتى فاطمة بنت حبيبى محمّد ، عبدى علىّ بن أبي طالب . فعقدت عقدة النّكاح و أشهدت على ذلك الملائكة أجمعين . خداوند عالم مىفرمايد : من تزويج كردم كنيز خود فاطمه را با بندهء خود على عليه السّلام و ملايك آسمان را شاهد گرفتم . پس شهادت خود را فريشتگان بر آن حرير نگاشتند و فرمان شد كه اين حرير را در حضرت تو كه رسول خدائى عرضه دارم و خاتم مشك « 2 » برنهم ، و به رضوان بسپارم . و هم بعد از شهادت فريشتگان خداوند رؤف و رحيم فرمود كه : شجرهء طوبى هر حلى و حللى كه در برداشت نثار « 3 » كرد و فريشتگان و حوران همى در ربودند و تا قيامت بدان فخر كنند .\r\nآنگاه گفت : اى محمّد خداوند مرا امر فرمود كه : ترا مأمور دارم تا تزويج على و فاطمه به پاى برى و ايشان را بشارت دهى به دو غلام زكى « 4 » نجيب طاهر طيّب خيّر « 5 » فاضل در دنيا و آخرت .\r\n\r\n\r\n","description":"","footnote":"\r\n( 1 ) . نهمت : ميل و شهوة بسيار\r\n( 2 ) . با مشك آن را مهر كنم .\r\n( 3 ) . درخت طوبى زيورهاى خود را پاشيد و پخش كرد .\r\n( 4 ) . زكى : پاك و پاكيزه\r\n( 5 ) . خيّر : كسى كه بسيار به مردم نيكى مىكند .\r\n","page_name":" 690 ","page_number":114},
  {"content":"\r\n\r\nبالجمله چون رسول خداى اين قصه از بهر على بگذاشت ، فرمود : يا أبا الحسن سوگند با خداى كه آن فرشته عروج « 1 » نكرد و بر در بايستاد تا من حكم خداى را با تو بگذاشتم . هم‌اكنون به سوى مسجد شو كه من نيز از دنبال مىرسم و بر رءوس مردمان و صناديد اقوام ، ذكر فضايل ترا مىشمارم ، تا چشمان تو و دوستانت در دنيا و عقبى روشن گردد . پس على عليه السّلام از نزد پيغمبر بيرون شد .\r\nو در خبر است كه پيغمبر از آن پس با فاطمه فرمود : على از بهر تو خواستارى كرده است . فاطمه در جواب سخن نكرد و ساكت ماند . پيغمبر روان شد و فرمود :\r\nاللّه اكبر سكوت او كنايت از رضاى اوست .\r\nو از اينجا فقهاى اهل سنّت مستحب كرده‌اند كه چون ولىّ دختر كبيرهء خود را به شوهر دهد ، استيذان « 2 » از دختر مستحب است و سكوت دختر به جاى اذن اوست .\r\nمع القصه على به سوى مسجد همىرفت و از آن سوى ابو بكر و عمر بر سر راه على منتظر بودند كه كار بر چگونه رود . چون على را بديدند ، به استقبال او دويدند و پرسش حال نمودند . على گفت : پيغمبر فاطمه را با من تزويج كرد و خبر داد كه خداوند در آسمان نيز اين عقد ببست و اينك از دنبال درمىرسد . ايشان شاد شدند و با على به مسجد آمدند و از دنبال پيغمبر صلّى اللّه عليه و آله برسيد و بلال را فرمان داد تا مهاجر و انصار را مجتمع كند . پس بلال بزرگان قبايل را به حضرت پيغمبر دعوت نموده ، انجمنى بزرگ بياراست . و آن حضرت بر منبر برآمد و خداى را حمد و سپاس بگذاشت .\r\nآنگاه فرمود : ايّها النّاس : مردان قريش ، فاطمه را به زنى خواستند و به ايشان گفتم :\r\nسوگند با خداى كه من رد سؤال شما نمىكنم ؛ بلكه اين منع از خداوند جبار است .\r\nپس جبرئيل عليه السّلام بيامد و گفت : اى محمّد : انّ اللّه جلّ جلاله يقول : لو لم أخلق عليّا لما كان لفاطمة ابنتك كفو على وجه الارض ، آدم فمن دونه . خداوند مىفرمايد : كه اگر خلق نكردم على را از براى فاطمه ، او را كفوى « 3 » و جفتى از آدم و دون آدم بر روى ارض نبود .\r\nو از اين حديث توان دانست كه هيچ مردى در ميان پيغمبران و جز پيغمبران از\r\n\r\n\r\n","description":"","footnote":"\r\n( 1 ) . عروج كردن : بالا رفتن\r\n( 2 ) . استيذان : اجازه خواستن\r\n( 3 ) . كفو : همتا و همسر\r\n","page_name":" 691 ","page_number":115},
  {"content":"\r\n\r\nهرگونه مردم ، با على عليه السّلام برابر نبوده ، چه اگر مانند على كس بودى ، جفت فاطمه توانستى شد ؛ و همچنان هيچ زنى با فاطمه در دو عالم برابر نبوده كه او را جز على كس به زنى نتوانست گرفت . و از اين گونه حديث از سنى و شيعه بسيار باشد .\r\nبالجمله رسول خداى فرمود : ايّها النّاس : أتانى ملك فقال : يا محمّد انّ اللّه يقرؤك السّلام و يقول لك : قد زوّجت فاطمة من علىّ ، فزوّجها منه و قد أمرت شجرة طوبى ، أن تحمل الدّرّ و الياقوت و المرجان و أنّ أهل السّماء قد فرحوا لذلك . و سيولد منها ولدان ، سيّدا شباب أهل الجنّة ، فابشر يا محمّد ، فانّك خير الاوّلين و الآخرين .\r\nخلاصه سخن آن است كه رسول خداى صلّى اللّه عليه و آله مىفرمايد : ملكى بر من فرود شد و گفت : خدايت سلام مىرساند و مىفرمايد : من فاطمه را با على عقد بستم ، تو نيز او را با على تزويج كن و امر كردم درخت طوبى را كه با جواهر گران‌بار شد ، و اهل آسمانها شاد شدند ، و زود باشد كه دو فرزند آرند كه سيد جوانان بهشت باشند ، پس بشارت باد ترا اى محمّد كه بهترين اولين و آخرينى .\r\nو هم شيخ صدوق آورده كه : بينا رسول اللّه جالس ، اذ دخل عليه ملك له أربعة و عشرون وجها . فقال له رسول اللّه : حبيبى جبرئيل ! لم ارك فى هذه الصّورة فقال الملك : لست بجبرئيل ، أنا محمود بعثنى اللّه عزّ و جلّ أن أزوّج النّور من النّور . قال من ممّن ؟ فقال : فاطمة من علىّ . قال فلمّا ولىّ الملك ، اذا بين كتفيه محمّد رسول علىّ وصيّه . فقال رسول اللّه : منذ كم كتب هذا بين كتفيك ؟ فقال : من قبل أن يخلق اللّه عزّ و جلّ آدم باثنين و عشرين ألف عام .\r\nو علماى اهل سنت نيز اين حديث را به طرق عديده هم بدين گونه آورده‌اند ، جز اينكه نام آن ملك را به جاى محمود ، صرصائيل گويند ، و روايت كنند كه : او را بيست ( 20 ) سر بود و در هر سرى هزار زبان داشت و دستهاى او از آسمان و زمينها بزرگتر بود و ميان دو كتف او بعد از شهادتين مرقوم بود كه : علىّ بن أبى طالب مقيم الحجّة .\r\nمع القصه هم رسول خداى فرمود : ايّها النّاس ! جبرئيل بيامد و مرا خبر داد كه خداوند جليل در آسمان فاطمه را با على تزويج كرد و ملائكه را به جمله شاهد گرفت و فرمان داد تا من نيز در زمين او را با على تزويج كنم و شما را گواه گيرم .\r\nهم علماى سنّت از جابر بن سمره روايت كنند كه : پيغمبر فرمود : ايّها النّاس ! اين\r\n\r\n","description":"","footnote":"","page_name":" 692 ","page_number":116},
  {"content":"\r\n\r\nعلىّ بن ابى طالب است و شما گمان داريد كه من ردّ ملتمس اشراف قريش « 1 » كردم و فاطمه را با او تزويج بستم . همانا در شب بيست و چهارم رمضان جبرئيل نازل شد و سلام خداى به من آورد و گفت : خداوند كروبيين « 2 » و روحانيين را در خانهء افيح « 3 » كه در تحت شجره طوبى است ، مجتمع ساخت و فاطمه را با على تزويج نمود و من خطبه كردم و حكم شد تا طوبى حمل حلى و حلل و درّ و ياقوت نثار كرد « 4 » و حوران مأخوذ داشتند و تا قيامت با هم هديه كنند و گويند : نثار فاطمه است و رسول خداى اين خطبه را قرائت فرمود :\r\nالحمد للّه المحمود بنعمته ، المعبود بقدرته ، المطاع بسلطانه ، المرهوب من عذابه ، المرغوب اليه فيما عنده ، النّافذ أمره فى سمائه و أرضه ، الّذى خلق الخلق بقدرته و ميّزهم بحكمته و أحكمهم بعزّته و أعزّهم بدينه و أكرمهم بنبيّه محمّد . ثمّ انّ اللّه عزّ و جلّ قد جعل المصاهرة نسبا لا حقا و أمرا مفترضا ، نسخ بها الآثام و أوشج بها الارحام و ألزمها الانام ، فقال عزّ و جلّ : و هو الّذى خلق من الماء بشرا فجعله نسبا و صهرا و كان ربّك قديرا فأمر اللّه يجرى قضاءه و قضائه يجرى الى قدره و قدره يجرى الى أجله ، فلكلّ قضاء قدر و لكلّ قدر أجل و لكلّ أجل كتاب . يمحو اللّه ما يشاء و يثبت و عنده أمّ الكتاب ثمّ انّ اللّه تعالى أمرنى أن أزوّج فاطمة من علىّ و قد زوّجته على أربعمائة مثقال فضّة . أرضيت يا علىّ ؟ فقال علىّ : رضيت عن اللّه و عن رسوله .\r\nفقال : جمع اللّه شملكما و أسعد جدّكما و بارك عليكما و أخرج منكما كثيرا طيّبا .\r\n\r\nخطبه كردن على عليه السّلام فاطمه را\r\nآنگاه پيغمبر صلّى اللّه عليه و آله از منبر فرود شد و بنشست و فرمود : اى على برخيز و فاطمه را از بهر خويش خطبه كن . پس على عليه السّلام برخاست و گفت :\r\n\r\n\r\n","description":"","footnote":"\r\n( 1 ) . تقاضاى بزرگان قريش را نپذيرفتم .\r\n( 2 ) . كروبيين ( به تخفيف راء ) ملائكة مقربين .\r\n( 3 ) . افيح : واسع ، فراخ\r\n( 4 ) . نثار كردن : پاشيدن و پخش كردن .\r\n","page_name":" 693 ","page_number":117},
  {"content":"\r\n\r\nالحمد للّه شكرا لانعمه و أياديه و لا إله الّا اللّه شهادة تبلغه و ترضيه و صلّى اللّه على محمّد صلاة تزلفه و تخطيه و النّكاح ممّا أمر اللّه عزّ و جلّ به و رضيه و مجلسنا هذا قضاه اللّه و أذن فيه و قد زوّجنى رسول اللّه ابنته فاطمة و جعل صداقها درعى هذا و قد رضيت بذلك ، فاسئلوه و أشهدوا .\r\nپس مسلمانان عرض كردند : يا رسول اللّه چنين باشد ؟ فرمود : بلى ، پس گفتند :\r\nبارك لهما و عليهما و جمّع شملهما . آنگاه رسول خداى از مسجد بسوى خانه شد و چون به نزديك فاطمه عليها السّلام آمد ، او را گريان يافت . فرمود : ما يبكيك ؟ فو اللّه لو كان فى أهل بيتى خير منه ، زوّجتك و ما أنا زوّجتك ، و لكنّ اللّه زوّجك و أصدق عنك الخمس ما دمت السّماوات و الارض .\r\nو هم در خبر است كه خداى ربع دنيا را به مهر فاطمه داد و بهشت و دوزخ را نيز به مهر او كرد ، تا دوستان و دشمنان را كيفر « 1 » و پاداش « 2 » فرمايد . و در زمين مهر آن حضرت مشهور به پانصد ( 500 ) درهم است ، چنان كه از اين حديث نيز مستفاد شود كه خداى با رسول وحى فرستاد : انّى جعلت نحلتها من عليّ عليه السّلام خمس الدّنيا و ثلث الجنّة و جعلت لها فى الارض أربعة أنهار الفرات و نيل مصر و نهروان و نهر بلخ ، فزوّجها أنت يا محمّد به خمس مائة درهم ، تكون سنّة لامّتك .\r\nو پانصد ( 500 ) درهم در آن زمان قيمت دو مثقال و نه نخود زر ناب « 3 » در اين زمان است كه مردمان سه تومان و يك هزار و پانصد دينار نامند .\r\n\r\nخريدن جهاز براى فاطمه عليها السّلام\r\nبالجمله رسول خداى فرمود : يا ابا الحسن برخيز و اين درع « 4 » حطيميه « 5 » را به\r\n\r\n\r\n","description":"","footnote":"\r\n( 1 ) . كيفر : جزاى بدى را گويند .\r\n( 2 ) . پاداش : جزاى نيكى را گويند .\r\n( 3 ) . زر ناب : طلاى خالص\r\n( 4 ) . درع : زره .\r\n( 5 ) . حطيمية : منسوب است به قبيلهء حطيمة بن محارب از قبايل عبد القيس كه زره نيكو مىساختند و بعضى گويند : از آن سبب آن را درع حطيمية گفتند كه چون شمشير به آن -\r\n","page_name":" 694 ","page_number":118},
  {"content":"\r\n\r\nمعرض بيع درآورده ، بهاى آن را نزد من حاضر كن . على عليه السّلام برفت و آن درع را به بازار برده ، به روايتى عثمان بن عفان به چهارصد و هشتاد ( 480 ) درهم بخريد . و على عليه السّلام بهاى آن را در گوشهء رداى خويش بسته به حضرت پيغمبر آورد ، و پيش نهاد و مكشوف نداشت ، « 1 » كه اين مبلغ چند است و پيغمبر نيز پرسش نفرمود و دست مبارك برده قبضه‌اى از آن زر را برگرفت « 2 » و بلال را سپرد و فرمود : براى فاطمه بهاى بوى خوش كن . و آنچه به جاى مانده بود ، تسليم ابو بكر كرد و فرمود : بدانچه صلاح و صواب دانى ، جهاز او را بساز ؛ و به عمار ياسر و بعضى از اصحاب فرمود كه : به همراه ابو بكر باشند ، و در بيع اشياء ، معين « 3 » او شوند ، اما از صواب ديد او بيرون نروند .\r\nو به روايتى آن زر كه باقى مانده بود ، دويست ( 200 ) درهم بود و به روايتى دو قسم از آن زر را بهاى بوى خوش كردند و چهار قسم را از بهر جهاز نهادند .\r\nبالجمله ابو بكر به اتفاق اصحاب به بازار شد و پيرهنى به هفت درهم و مقنعه‌اى به چهار ( 4 ) درهم بخريد و قطيفه خيبريّه سياه كه تمام بدن را كفايت پوشش نمىكرد ، ابتياع نمود و تختى مزمل « 4 » به شريط « 5 » و دو فراش از كتان مصر كه حشو « 6 » يكى از ليف و آن ديگر از جز غنم « 7 » آكنده « 8 » بود و چهار بالش از ادم « 9 » طايف كه دو با پشم و دو با ليف خرما آكنده بود ، و پرده‌اى از صوف و حصيرى هجرى و دست آسى و باطيه‌اى « 10 » از نحاس « 11 » و مشكى و كاسه چوبينى براى شير و مشربه‌اى از پوست و دو سبو و آردپزى و دو بازوبند از فضه و ظرفى از خزف « 12 » سبز ساز كرد .\r\nپس بعضى را ابو بكر و بعضى را ديگر اصحاب حمل داده ، به حضرت رسول آوردند و پيغمبر با دست مبارك آن اشياء را تقليب « 13 » مىفرمود و مىگفت : بارك اللّه لاهل البيت .\r\n\r\n\r\n","description":"","footnote":"\r\n- مىرسيد شكسته مىشد .\r\n( 1 ) . مكشوف نداشت : اظهار نكرد .\r\n( 2 ) . مشتى از آن طلا برداشت .\r\n( 3 ) . معين : ياور\r\n( 4 ) . مزمل : پارچه لفافه‌دار .\r\n( 5 ) . شريطه : ريسمانى كه از پوست خرما بافته باشند .\r\n( 6 ) . حشو : ميان\r\n( 7 ) . جز غنم : پشم گوسفند .\r\n( 8 ) . آكنده : پر\r\n( 9 ) . ادم : پوست\r\n( 10 ) . باطيه : كاسه .\r\n( 11 ) . نحاس : مس\r\n( 12 ) . خزف : سفال\r\n( 13 ) . تقليب : زير و رو كردن\r\n","page_name":" 695 ","page_number":119},
  {"content":"\r\n\r\nو به روايتى چون چشم پيغمبر بر آن اشياء افتاد ، آب چشمش از رخسار مبارك بدويد ، و سر بر آسمان برداشت و فرمود : اللهمّ بارك لقوم جلّ آنيتهم الخزف . « 1 »\r\n\r\nزفاف فاطمه و على عليه السّلام\r\nچون از كار اثاث البيت « 2 » پرداختند ، يك ماه على خاموش بود و از شرم در حضرت رسول نام فاطمه بر زبان نمىآورد ، و زوجات مطهرات رسول خداى ، با على عليه السّلام گفتند : يا ابا لحسن چند از بهر زفاف فاطمه خاموش خواهى بود ؟ اگر آزرم پيغمبر دارى ، اجازت ده تا ما در حضرت پيغمبر سخنى درافكنيم .\r\nعلى رخصت فرمود ، ايشان به گرد پيغمبر درآمدند و از ميانه امّ سلمه عرض كرد :\r\nيا رسول اللّه ! اگر خديجه زنده بود ، ديدگانش به زفاف فاطمه روشن مىگشت ، و چشم فاطمه به ديدار شوهر خويش روشن است و على نيز در طلب اهل خويش است و ما همگان بدين قصه شادمان و شادخواريم . اين تعطيل و تسويف « 3 » از چه در است ؟ « 4 » چون نام خديجه مذكور شد ، پيغمبر بگريست .\r\nثمّ قال خديجة و أين مثل خديجة صدّقتنى حين كذّبنى النّاس ، و وازرتنى على دين اللّه و أعانتنى عليه بمالها ، انّ اللّه عزّ و جلّ أمرنى أن أبشّر خديجة ببيت فى الجنّة من قصب الزّمرّد و لا صخب فيه و لا نصب . امّ سلمه عرض كرد : هرگز نام خديجه مذكور نشد ، جز اينكه چنين فرموديد : خداى جمع كند ما را با او در درجات جنّت .\r\nپيغمبر فرمود : متوقع چنان است كه على خود از من زوجهء خويش بخواهد ، و تاكنون خواستار نشده . پس على عليه السّلام عرض كرد : الحياء يمنعنى يا رسول اللّه . در اين وقت رسول خداى با زوجات خويش فرمود : هيّئوا لابنتى و ابن عمّى فى حجرى بيتا .\r\nيعنى : از براى دختر من و ابن عمّ من در خانهء من وثاقى « 5 » زينت كنيد .\r\nامّ سلمه عرض كرد : كدام وثاق را بايد زينت كرد ؟ رسول خداى فرمود : در حجره\r\n\r\n\r\n","description":"","footnote":"\r\n( 1 ) . يعنى خدايا بركت ده به مردمى كه بيشتر ظروف آنها سفالين است .\r\n( 2 ) . اثاث البيت : اسباب خانه\r\n( 3 ) . تسويف : دنبال انداختن .\r\n( 4 ) . از چه در است : براى چيست ؟\r\n( 5 ) . وثاق : خانه\r\n","page_name":" 696 ","page_number":120},
  {"content":"\r\n\r\nخود ساز و برگ اين مقصود ساخته كن و با ديگر زنان فرمود : كه خانهء امّ سلمه را تزيين كنند .\r\nبايد دانست كه هنوز امّ سلمه در سراى شوهر خويش ، ابو سلمه بود و تشريف زناشوئى پيغمبر را نداشت ، تواند بود كه رسول خداى به حكم قرابت نسب ، امّ سلمه را به تقديم اين خدمت فرمان كرد . مؤلف تاريخ خميس به روايت انس ، اسماء بنت عميس را متصدّى « 1 » اين خدمت دانسته ؛ لكن اتفاق آراى اصحاب سير با امّ سلمه راست آيد .\r\nنگارنده اين كتاب مبارك گويد : كه در بعضى از كتب ديده‌ام كه به جاى امّ سلمه ، امّ سليم رقم كرده‌اند و امّ سليم ، نام مادر انس بن مالك است كه انس را به حضرت رسول آورد ، چنان كه مرقوم شد . بعيد نباشد كه رسول خداى اين خدمت را به امّ سليم رجوع كرده باشد ؛ زيرا كه انس خادم رسول اللّه بود و مادرش نيز به درون سراى خدمت‌پذير بود . تواند بود كه كتّاب « 2 » در تحرير احاديث تحريفى « 3 » كرده‌اند و به جاى امّ سليم ، امّ سلمه نوشته‌اند ، يا چنان كه مذكور شد ، به حكم خويشاوندى امّ سلمه متصدى اين امر شده باشد . و اللّه اعلم بحقايق الامور .\r\nبالجمله امّ سلمه به فاطمه گفت : آيا از طيب خوش چيزى از بهر خود ذخيره گذاشته‌اى ؟ فرمود : بلى . و شيشه‌اى از عطر آورد و مقدارى در كف امّ سلمه ريخت و او هرگز استشمام « 4 » چنين رايحه‌اى « 5 » نكرده بود . لاجرم عرض كرد : اين چيست و از كجاست ؟ فاطمه فرمود : روزى دحيهء كلبى بر رسول خداى درآمد و آن حضرت با من فرمود : آن وساده « 6 » را بياور و از بهر عمّ خود گسترده كن . من چنان كردم و او بنشست و چون بيرون شد ، چيزى از جامهء او بريخت . پس با من گفت : فراهم كن و بدار . عرض كردم : چيست ؟ فرمود : عنبرى از پر جبرئيل ريخته . و به روايتى فاطمه در جواب امّ سلمه فرمود : كه اين عرق رسول خداست كه در هر قيلوله « 7 » از بدن مباركش مأخوذ ساخته در اين شيشه كرده‌ام .\r\n\r\n\r\n","description":"","footnote":"\r\n( 1 ) . متصدى : مباشر\r\n( 2 ) . كتاب ، جمع كاتب : نويسنده\r\n( 3 ) . تحريف : تغيير دادن\r\n( 4 ) . استشمام : بوئيدن .\r\n( 5 ) . رايحه : بوى\r\n( 6 ) . وساده : تشك\r\n( 7 ) . قيلوله : خواب پيش از ظهر\r\n","page_name":" 697 ","page_number":121},
  {"content":"\r\n\r\n\r\nوليمه عروسى\r\nمع القصه رسول خدا فرمود : يا على طعامى از بهر اهل خود ساز كن ، و اينك در نزد ما نان و گوشت حاضر است . بر تو است كه خرما و روغن و كشك فراهم كرده به نزديك من آورى . پس على عليه السّلام اين جمله را بياورد و پيغمبر صلّى اللّه عليه و آله آستين برزده آن خرما را در كشك و روغن هريسه « 1 » كرد و با گوشت و نان فراوان به سوى على گذاشت و فرمود : هر كه را خواهى دعوت كن .\r\nامير المؤمنين عليه السّلام به جانب مسجد شد ، و دوست نمىداشت كه بعضى از مردم حاضر شوند و بعضى غائب باشند . پس بر بلندى برآمد و ندا در داد كه : اى جماعت مهاجر و انصار ! از بهر وليمهء « 2 » فاطمه حاضر شويد و خداوند ، بانگ آن حضرت را به جميع اهل مدينه بشنوانيد و مردم از هر جانب گروه گروه بشتافتند و زياده از چهار هزار ( 4000 ) تن مجتمع شدند . امير المؤمنين از وفور ازدحام و قلّت طعام « 3 » شرم مىداشت . پيغمبر فرمود : يا على ! بيم مكن ، انّى سأدعو اللّه بالبركة .\r\nپس مردمان انجمن شدند و از آن وليمه بخوردند و بياشاميدند و دعاى خير گفتند و برفتند و هنوز آن وليمه تمام به جاى بود و هيچ نقصان نپذيرفت . آنگاه پيغمبر كاسه‌هاى بزرگ طلب كرد ، و از آن طعام براى زوجات مطهرات خويش بفرستاد . پس كاسه ديگر طلب نمود و از طعام بياكند « 4 » و فرمود : اين از بهر فاطمه و شوهر اوست ؛ و اين كار تا هنگام غروب شمس پرداخته شد .\r\n\r\nبردن فاطمه به خانهء على عليها السّلام\r\nآنگاه پيغمبر با امّ سلمه فرمود : فاطمه عليها السّلام را حاضر كن . امّ سلمه برفت و آن حضرت را به نزد پيغمبر همىآورد و از شرم رسول اللّه عرق حيا از رخسار\r\n\r\n\r\n","description":"","footnote":"\r\n( 1 ) . هريسه : طعام كوبيده و مخلوط شده را گويند .\r\n( 2 ) . وليمه : طعام عروسى\r\n( 3 ) . زيادى جمعيت و كمى غذا\r\n( 4 ) . بياكند : پر كرد\r\n","page_name":" 698 ","page_number":122},
  {"content":"\r\n\r\nمباركش مىريخت و همى لغزش مىكرد ، چنان كه بيم مىرفت كه به روى درافتد .\r\nپيغمبر فرمود أقالك اللّه العثرة فى الدّنيا و الآخرة « 1 » .\r\nچون در برابر پيغمبر بايستاد ، رسول خداى آن ردائى كه نقاب چهرهء فاطمه بود ، بركشيد تا على عليه السّلام روى او را ديدار كرد ، آنگاه دست فاطمه را بگرفت و در دست على نهاد و فرمود : بارك اللّه لك فى ابنة رسول اللّه يا علىّ نعم الزّوجة فاطمة و يا فاطمة نعم البعل علىّ . اكنون به منزل خويش كه شديد ، هيچ سخن نكنيد تا من به نزد شما حاضر شوم .\r\nپس على دست فاطمه را بگرفت و رسول خداى فرمود : تا بنات « 2 » عبد المطّلب و زنهاى مهاجر و انصار ، در صحبت فاطمه سير كنند و سرور و فرح نمايند و تكبير گويند ، و از سخنان هزل و لعب بر حذر باشند « 3 » كه خداى بدان راضى نيست . پس فاطمه عليها السّلام بر ناقه سوار شد و به روايتى بر بغله « 4 » شهبا « 5 » و پيغمبر در پيش روى فاطمه مىرفت و جبرئيل از يمين و ميكائيل از يسار و هفت هزار ( 70000 ) ملك از دنبال تقديس و تسبيح مىكردند ، تا هنگام بامداد و هفتاد تن حورا بر اثر فاطمه مىآمدند .\r\nاما فقهاى اهل سنّت از جابر بن سمره روايت كنند كه در شب زفاف ، جبرئيل زمام « 6 » بغله بگرفت و اسرافيل ركاب و ميكائيل دنبال آن را داشت و پيغمبر صلّى اللّه عليه و آله جامه‌هاى فاطمه را مستوى « 7 » مىكرد و اين ملائك با ديگر فريشتگان تكبير مىگفتند و اين تكبير تا قيامت در ميان ايشان به سنّت ماند .\r\nمع القصه هم سلمان زمام بغله شهبا داشت و حمزه و عقيل و جعفر و اهل بيت از قفاى فاطمه سير مىكردند و بنى هاشم با تيغ‌هاى كشيده بودند و زوجات پيغمبر صلّى اللّه عليه و آله از پيش روى رجز مىخواندند ، چنان كه امّ سلمه اين رجز مىفرمود :\r\n سرن بعون اللّه جاراتى * و اشكرنه فى كلّ حالات \r\n و اذكرن ما انعم ربّ العلى * من كشف مكروه و آفات \r\n\r\n\r\n","description":"","footnote":"\r\n( 1 ) . خداوند لغزش ترا در دنيا و آخرت جبران كند .\r\n( 2 ) . بنات : دختران\r\n( 3 ) . از سخنان ياوه و شوخى دورى كنند .\r\n( 4 ) . بغله : استر ، قاطر .\r\n( 5 ) . شهباء : رنگ سفيدى كه در ميان آن خالهاى سياه باشد .\r\n( 6 ) . زمام : دهنه و افسار\r\n( 7 ) . مستوى : راست و هموار\r\n","page_name":" 699 ","page_number":123},
  {"content":"\r\n\r\n و قد هدانا بعد كفر و قد * انعشنا ربّ السّماوات \r\n و سرن مع خير نساء الورى * تفدى بعمّات و خالات \r\n يا بنت من فضّله ذو العلى * بالوحى منه و الرّسالات \r\nو عايشه چنين سخن مىكرد :\r\n يا نسوة استترن بالمعاجر * و اذكرن ما يحسن فى المحاضر \r\n و اذكرن ربّ النّاس اذ قد خصّنا * بدينه مع كلّ عبد شاكر \r\n و الحمد للّه على افضاله * و الشّكر للّه العزيز القادر \r\n سرن بها فاللّه اعلى ذكرها * و خصّها منه بطهر طاهر \r\nو حفصه بدين سخن رجز مىكرد :\r\n فاطمة خير نساء البشر * و من لها وجه كوجه القمر \r\n فضّلك اللّه على ذا الورى * بفضل من خصّ بآى « 1 » الزّبر « 2 » \r\n زوّجك اللّه فتى فاضلا * اعنى عليا خير من فى الحضر \r\n فسرن جاراتى بها انّها * كريمة بنت عظيم الخطر \r\nهم اين كلمات از معاذه امّ سعد بن معاذ پيوسته گشت :\r\n اقول قولا فيه ما فيه * و اذكر الخير و ابديه \r\n محمّد خير بنى آدم * ما فيه من كبر و من تيه « 3 » \r\n بفضله عرّفنا رشدنا * فاللّه بالخير يجازيه \r\n و نحن مع بنت نبىّ الهدى * ذى شرف قد مكّنت فيه \r\n فى ذروة شامخة اصلها * فما ارى شيئا يدانيه \r\nو ديگر زنان ، اول بيت هر يك از اين ارجوزه‌ها را تكرار مىكردند و تكبير مىگفتند ، تا داخل خانه شدند و على عليه السّلام به اتّفاق فاطمه در خانهء امّ سلمه درآمده بنشستند و بر حسب حكم پيغمبر ، خاموش بودند و هر دو از حياى يكديگر بر زمين مىنگريستند ، تا آنگاه كه پيغمبر برسيد و بنشست . پس با فاطمه فرمود : مقدارى آب حاضر كن . فاطمه برخاسته كاسه چوبين خويش را پرآب كرده ، بدان حضرت آورد و پيغمبر جرعه‌اى از آن را مضمضه « 4 » فرمود و هم در كاسه ريخت . آنگاه اندكى از آن\r\n\r\n\r\n","description":"","footnote":"\r\n( 1 ) . آيه : يك سخن تمام از قرآن ، جمع آن اى و آيات مىآيد .\r\n( 2 ) . الزبر : به معنى كتاب .\r\n( 3 ) . تيه : به معنى اكبر است .\r\n( 4 ) . مضمضه : آب در دهن گردانيدن\r\n","page_name":" 700 ","page_number":124},
  {"content":"\r\n\r\nآب بر سر فاطمه ريخت و فرمود : روى با من كن و مقدارى به ميان هر دو پستان مباركش بپاشيد . آنگاه قدرى در ميان هر دو كتفش افشانده فرمود : اللّهمّ هذه ابنتى و أحبّ الخلق الىّ . اللّهمّ و هذا أخى و أحبّ الخلق الىّ . اللّهمّ اجعله لك وليّا و بك حفيّا و بارك له فى أهله .\r\nپس فرمود : اى على داخل شو بر اهل خود كه خداى بر تو مبارك كند و از نزد ايشان بيرون شده عضاده « 1 » در را بگرفت و فرمود : طهّركما و طهّر نسلكما أنا سلم لمن سالمكما و حرب لمن حاربكما أستودعكما اللّه و أستخلفه عليكما . آنگاه فرمود : مرحبا ببحرين يلتقيان و نجمين يقترنان .\r\nدر بامداد زفاف « 2 » رسول خداى بديشان درآمد ، و ظرفى از شير با خود آورد و به دست فاطمه داد و فرمود : كه بياشام كه پدرت فداى تو شود و با على فرمود : بياشام كه پسر عمّت فداى تو گردد ، و به روايتى سه روز به سراى فاطمه و على نيامد و روز چهارم ، عزم حجرهء ايشان كرد و بنت عميس الخثعميّه را بر در حجرهء ايشان يافت .\r\nفرمود : چرا بدين جا شده‌اى كه مرد بدين حجره اندر است ؟ عرض كرد : بابى انت و امّى هنگام زفاف مردان و زنان از زنى گزير « 3 » نيست كه قضاى حوائج ايشان كند ، و من از بهر قضاى حوائج فاطمه بدين جا شده‌ام . پيغمبر فرمود : قضى اللّه لك حوائج الدّنيا و الآخرة .\r\nدر اين وقت كه رسول خداى با بنت عميس سخن مىكرد ، على عليه السّلام با فاطمه به زير عبائى اندر بودند . از اصغاى صوت آن حضرت آهنگ « 4 » تفريق « 5 » كردند . پيغمبر فرمود : شما را به حق من سوگند است كه به حال خود و بر جاى خود باشيد و همچنان درآمد و بالاى سر ايشان بنشست و هر دو پاى مبارك را در ميان ايشان داخل كرد ، على پاى راست و فاطمه پاى چپ را گرفته بر سينه چفسانيدند « 6 » و از آن برد و سلامى « 7 » به نهايت يافتند . از اينجاست كه حضرت صادق عليه السّلام مىفرمايد :\r\nلا غيرة فى الحلال بعد قول رسول اللّه لا تحدّثا شيئا حتّى أرجع اليكما فلمّا أتاهما ، أدخل رجليه بينهما فى الفراش .\r\n\r\n\r\n","description":"","footnote":"\r\n( 1 ) . عضاده : چهارچوب در\r\n( 2 ) . زفاف : عروسى\r\n( 3 ) . گزير : چاره\r\n( 4 ) . آهنگ : قصد\r\n( 5 ) . تفريق : جدا شدن .\r\n( 6 ) . چفسانيدن : چسبانيدن\r\n( 7 ) . برد و سلام : سرد ملايم\r\n","page_name":" 701 ","page_number":125},
  {"content":"\r\n\r\nمع القصه بعد از آن پيغمبر فرمود : يا على كوزى « 1 » از آب حاضر كن . و امير المؤمنين در حال حاضر كرد . پس پيغمبر سه كرّت در آن بدميد و بعضى از آيات كتاب خداى بر آن خواندن گرفت و فرمود : اى على ! مقدارى از اين آب بنوش و اندكى بگذار . چون چنان كرد ، رسول خداى آنچه از آب بمانده بود بر سر و سينهء على بپاشيد و فرمود : أذهب اللّه عنك الرّجس يا أبا الحسن و طهّرك تطهيرا .\r\nو بدين گونه آبى از نو طلبيد و بدين قانون با فاطمه معمول « 2 » داشت و هم آن كلمات در حق وى بفرمود . آنگاه حكم داد تا على از خانه بدر شد ، پس با فاطمه فرمود : اى دخترك من ! چون است شوهر تو ؟ عرض كرد : يا رسول اللّه ! شبى كه على به فراش من آمد ، شنيدم كه زمين با او سخن مىگفت . ترسان شدم . پيغمبر سجده شكر بگزاشت و سر برداشت و فرمود : بشارت باد ترا اى فاطمه كه خداى فضيلت داده شوهر تو را بر جميع خلق ، و شادباش به فرزندان طيّب ، و همانا خداى امر كرده است زمين را كه خبر دهد شوهر تو را بر آنچه در زمين واقع مىشود از مشرق تا مغرب .\r\nفاطمه عرض كرد : شوهر من بهترين شوهرهاست جز اينكه زنان قريش گويند :\r\nپيغمبر دختر خود را به مردى فقير داد . رسول خداى فرمود : اى دخترك من ! پدر تو فقير نيست و شوهر تو فقير نتواند بود . همانا زمين چندان‌كه خزاين زر و سيم داشت ، بر من عرض كرد و من جز قرب خداى اختيار نكردم . چون دانستى آنچه پدرت مىداند ، دنيا را در چشم تو مقدارى نماند . همانا شوهر تو در اسلام پيشى دارد و بر همه كس از علم بيشى دارد و حلمش از همه جهان بزرگتر است . خداى از همه جهان دو مرد برگزيد ، يكى پدر توست و آن ديگر ، شوهر توست . پس على را طلب فرمود و گفت : أدخل بيتك و الطف بزوجتك و ارفق بها ، فانّ فاطمة بضعة منّى يولمنى ما يولمها و يسرّنى ما يسرّها . أستودعكما اللّه و أستخلفه عليكما .\r\nعلى عليه السّلام عرض كرد : سوگند با خداى هرگز با او غضب نكنم و او را به كراهتى در تعب نيندازم . تا از جهان بگذرم و فاطمه نيز با من غضب نكند و عصيان « 3 » من نفرمايد : انّ اللّه أوحى الى رسوله ، قل لفاطمة لا تعصى عليّا ، فانّه ان غضب غضبت\r\n\r\n\r\n","description":"","footnote":"\r\n( 1 ) . كوز : سبو ، كوزه\r\n( 2 ) . آنچه نسبت به على كرد ، دربارهء فاطمه نيز انجام داد .\r\n( 3 ) . عصيان : نافرمانى\r\n","page_name":" 702 ","page_number":126},
  {"content":"\r\n\r\nلغضبه . يعنى : خداى به رسول خويش وحى فرستاد كه فاطمه را بگوى : عصيان على نكند كه اگر على غضب كند ، من به سبب غضب او غضب مىكنم .\r\nو صاحب كتاب فردوس الاخبار كه از مشاهير اهل سنّت است ، از ابن عباس آورده كه : انّ النّبىّ قال لعلىّ : يا علىّ انّ اللّه عزّ و جلّ زوّجك فاطمة و جعل صداقها الارض ، فمن مشى عليها مبغضا لك مشى عليها حراما .\r\nو هم ابن شهر آشوب از حضرت صادق عليه السّلام روايت كند : قال : حرّم اللّه عزّ و جلّ على علىّ النّساء ما دامت فاطمة حيّة قلت : و كيف ؟ قال : لانّها لا تحيض . خلاصه معنى آن است كه پيغمبر با على عليه السّلام فرمود كه : خداى فاطمه را با تو تزويج بست و زمين را صداق او فرمود . پس هر كه بر زمين رود و با تو به كين باشد ، رفتن او بر زمين حرام است و مادام كه فاطمه در سراى على عليه السّلام بود ، ديگرى را به زن گرفتن بر آن حضرت حرام بود . و اين جلالت « 1 » شأن فاطمه دليلى باشد و ديگر آنكه هرگز حايض نشدى .\r\nو هم شيخ صدوق گويد : قال رسول اللّه : انّ اللّه تبارك و تعالى آخى بيني و بين علىّ بن أبى طالب و زوّجه ابنتى من فوق سبع سمواته و أشهد على ذلك مقرّبى ملائكته و جعله لى وصيّا و خليفة . فعلىّ منّى و أنا منه محبّه محبّى و مبغضه مبغضى و أنّ الملائكة لتتقرّب الى اللّه بمحبّته . پيغمبر صلّى اللّه عليه و آله مىفرمايد كه : خداوند ميان من و على برادرى بست و دختر مرا در فوق آسمانها با وى تزويج كرد و ملائك را شاهد گرفت و على را وصى و خليفهء من كرد . پس على از من است و من از اويم . دوست او دوست من ، و دشمن او دشمن من است ، و ملائكه به محبت على با خداى تقرب جويند .\r\nمع القصه چون رسول خداى اين كلمات در حق على و فاطمه بيان فرمود ، برخاست تا از سراى فاطمه بدر شود . فاطمه عرض كرد : اى پدر مرا توانائى خدمت خانه نيست . خادمى از بهر من فرماى تا در خدمت اعانت « 2 » من كند . پيغمبر فرمود :\r\nمىخواهى بهتر از خادمى با تو عطا كنم ؟ فاطمه هنوز ساكت بود كه على فرمود :\r\nبفرماى بلى . فاطمه عرض كرد : بلى . پيغمبر فرمود : در هر بامداد سى و سه ( 33 ) كرّت سبحان اللّه بگوى و سى و سه ( 33 ) كرّت الحمد للّه و سى و چهار ( 34 ) كرّت\r\n\r\n\r\n","description":"","footnote":"\r\n( 1 ) . جلالت : بزرگوارى\r\n( 2 ) . اعانت : كمك و يارى كردن .\r\n","page_name":" 703 ","page_number":127},
  {"content":"\r\n\r\nاللّه اكبر . اين جمله صد كرّت بر زبان بگذرد و هزار حسنه در ميزان آيد و خداى بدين كلمات از هم دنيا و آخرت كافى باشد . و هيچ صبحگاهى فاطمه و على اين كلمات را متروك نداشتند .\r\nو هم در خبر است كه هنگام زفاف فاطمه عليها السّلام جبرئيل با فوجى از ملائكه بيامد بهديّة فى سلّة من السّماء و فيها كعك و موز و زبيب ، فقال هذا هديّة جبرئيل و قلّب من يده سفر جلة ، فشقّها نصفين و أعطى عليّا نصفا و فاطمة نصفا و قال : هذا هديّة من الجنّة اليكما . يعنى : جبرئيل عليه السّلام هديه‌اى از آسمان آورد و آن سبدى آكنده از نان و خرما و مويز بهشت بود و نيز يك بهى از ميوه‌هاى بهشت آورد و به دونيم كرده ، نصف را به على عليه السّلام و نصف آن را به فاطمه عليها السّلام داد و گفت : اين هديه‌اى است از بهشت براى شما .\r\nو هم جبرئيل صلّى اللّه عليه و آله حله‌اى از بهشت ، براى فاطمه آورد كه بهاى آن با جميع دنيا برابر بود و چون فاطمه در بر كرد و زنان قريش بديدند ، متحيّر شده عرض كردند :\r\nاين از كجاست ؟ فرمود : از نزد خداى است .\r\nو هم در خبر است كه : بعد از زفاف ، فاطمه عليها السلام در حضرت رسول صلّى اللّه عليه و آله عرض كرد : يا رسول اللّه ! ما يدع شيئا من رزقه الّا وزعه بين المساكين ، فقال لها : يا فاطمة أ تسخطيني فى أخى و ابن عمّى و ان سخطه سخطى و انّ سخطى لسخط اللّه ، فقالت أعوذ باللّه من سخط اللّه و سخط رسول اللّه .\r\nمعنى چنان است كه فاطمه عرض كرد : يا رسول اللّه ! على عليه السّلام چيزى از خوردنى باقى نمىگذارد و هرچه به دست مىكند ، بر فقرا و مساكين قسمت مىفرمايد .\r\nپيغمبر فرمود : اى فاطمه ! آيا خشم مىكنى در حق برادر و پسر عم من و حال آنكه غضب او غضب من است و غضب من خداى را به غضب مىآورد . فاطمه عليها السلام عرض كرد : پناه مىبرم به خدا از غضب خدا و غضب رسولش .\r\nبعضى از محققين گفته‌اند : سورهء مباركه هل اتى در شأن اهل بيت فرود شده و خداوند بسيار از نعماى بهشت نعيم « 1 » در آن مذكور داشته و ذكر حور العين نفرموده اجلالا لفاطمة عليها السّلام ، و ذكر وفات و فضايل آن حضرت ، در جاى خود مذكور خواهد شد .\r\n\r\n\r\n","description":"","footnote":"\r\n( 1 ) . نعما : جمع نعمت ، نعيم : با نعمت\r\n","page_name":" 704 ","page_number":128},
  {"content":"\r\n\r\n\r\nوجوب روزهء شهر رمضان\r\nو هم در آخر شعبان سال دوم هجرت روزهء رمضان فرض شد و اين چنان بود كه رسول خداى ترسايان « 1 » را نگريست كه روزه پنج‌ماهه گيرند . آن حضرت را آرزو آمد كه به شريعت اندرش روزه بود . و اين هنگام شهر شعبان بود . چون ماه شعبان به كران رسيد « 2 » ، خداوند روزهء رمضان را فرض فرمود و اين آيت بفرستاد :  يا أَيُّهَا الَّذِينَ آمَنُوا كُتِبَ عَلَيْكُمُ الصِّيامُ كَما كُتِبَ عَلَى الَّذِينَ مِنْ قَبْلِكُمْ لَعَلَّكُمْ تَتَّقُونَ  . « 3 » يعنى : اى آن كسانى كه ايمان آورديد ، نوشته شد بر شما روزه ، چنان كه نوشته شد بر آنان كه پيش از شما بودند . باشد كه پرهيزكار شويد .\r\nهمانا در اين سخن كه مىفرمايد چنان كه نوشته شد بر آنان كه پيش از شما بودند ، مفسرين بسيار سخن كرده‌اند . زمخشرى چنان داند كه بر نصارى نيز روزهء رمضان فرض بود و چون گاهى به تابستان در حر « 4 » شديد و گاهى به زمستان در برد « 5 » شديد واقع مىشد و كار به صعوبت « 6 » مىافتاد ، زمان روزه گرفتن را ميان زمستان و بهار مقرر داشتند و براى كفاره تحويل وقت ، بيست ( 20 ) روز برافزودند . پس مدت روزه ايشان پنجاه روز شد .\r\nاما در « من لا يحضره الفقيه » مسطور است كه : حفظ بن غياث نخعى گويد : كه از حضرت صادق عليه السّلام شنيدم كه فرمود : انّ شهر رمضان لم يفرض اللّه صيامه على أحد الامم قبلنا ، فقلت له فقول اللّه عزّ و جلّ : « يا أيّها الّذين آمنوا كتب عليكم الصّيام كما كتب على الّذين من قبلكم » « 7 » ؟ قال : انّما فرض اللّه صيام شهر رمضان على الانبياء دون الامم ، ففضّل به هذه الامّة و جعل صيامه فرضا على رسول اللّه و على أمّته . خلاصه سخن آن است كه : روزه شهر رمضان بر هيچ امتى فرض نگشت و اينكه فرمود : چنان كه بر پيشينيان نوشته شد ، مقصود انبيا عليهم السّلام است . چه روزهء رمضان بر انبياى\r\n\r\n\r\n","description":"","footnote":"\r\n( 1 ) . ترسايان : مجوسيان\r\n( 2 ) . به كران رسيد : پايان يافت .\r\n( 3 ) . بقره ، 183 : اى مؤمنان بر شما روزه مقرر شد ، همان گونه كه بر پيشينيانتان هم واجب شده بود ، باشد كه پرهيزگار شويد .\r\n( 4 ) . حر : گرما\r\n( 5 ) . برد : سرما\r\n( 6 ) . صعوبت : سختى و دشوارى\r\n( 7 ) . سورهء بقره ، آيه 183 .\r\n","page_name":" 705 ","page_number":129},
  {"content":"\r\n\r\nسلف « 1 » فرض بود . اما بر هيچ امتى واجب نگشت .\r\nمع القصه چون جبرئيل عليه السّلام آيت فرض صيام بياورد ، رسول خداى صلّى اللّه عليه و آله پرسش نمود كه : زمان آن كدام است ؟ اين آيت بيامد :  شَهْرُ رَمَضانَ الَّذِي أُنْزِلَ فِيهِ الْقُرْآنُ هُدىً لِلنَّاسِ وَ بَيِّناتٍ مِنَ الْهُدى وَ الْفُرْقانِ فَمَنْ شَهِدَ مِنْكُمُ الشَّهْرَ فَلْيَصُمْهُ وَ مَنْ كانَ مَرِيضاً أَوْ عَلى سَفَرٍ فَعِدَّةٌ مِنْ أَيَّامٍ أُخَرَ .  « 2 » يعنى : ماه رمضان است كه فرو فرستاده شده در آن قرآن ، هدايت از براى مردمان و بينها از هدايت و فرقان « 3 » ، پس آن كس كه حاضر باشد از شما آن ماه را ، پس بايد كه روزه گيرد آن را و كسى كه بوده باشد بيمار يا بر سفر ، پس مدتى معدود است از روزهاى ديگر .\r\nلاجرم رسول خداى و اصحاب آن ماه را روزه بداشتند و صدقه فطر و نماز عيد واجب گشت و پيغمبر با صحابه به صحرا شده ، نماز عيد بگزاشت . و در اين عيد پيغمبر گوسفند ذبح كرد و اغنياى صحابه نيز ذبيحه گذرانيدند « 4 » و اين اول عيد اضحى « 5 » بود در ميان مسلمين .\r\n\r\nوجوب جهاد با كفار\r\nو هم در سال دويم هجرت ، حكم غزاى با مشركين و مقاتله با منافقين بدين آيت شد :  أُذِنَ لِلَّذِينَ يُقاتَلُونَ بِأَنَّهُمْ ظُلِمُوا وَ إِنَّ اللَّهَ عَلى نَصْرِهِمْ لَقَدِيرٌ .  « 6 » يعنى : رخصت رفت آنان را كه در معرض حرب دشمنان بودند و مظلوم بودند ، و خداى بر نصرت ايشان تواناست .\r\n\r\n\r\n","description":"","footnote":"\r\n( 1 ) . انبياى سلف : پيغمبران گذشته\r\n( 2 ) . بقره ، 185 : ماه رمضان ماهى است كه قرآن ، رهنمود مردمان و نشانه‌هاى هدايت و متمايز كنندهء حق از باطل در آن نازل شده است . آن كس كه ماه رمضان را دريابد بايد روزه بگيرد و آن كه بيمار و يا در سفر بود روزهاى ديگرى را به جاى آن روزه بدارد تا شماره‌هاى روزه كامل شود .\r\n( 3 ) . فرقان : فرق‌گذارنده بين حق و باطل .\r\n( 4 ) . قربانى كردند\r\n( 5 ) . عيد قربان\r\n( 6 ) . سورهء حج ، آيه 39 : جنگجويان ستمديده ( در قتال ) مجازند ، زيرا خداوند قادر به يارى آنهاست .\r\n","page_name":" 706 ","page_number":130},
  {"content":"\r\n\r\nو بايد دانست كه چون لشكرى را رسول خداى به حرب دشمن مىگماشت و خود با آن لشكر بود ، آن را « غزاة » نام است و اگر لشكرى را مأمور مىفرمود و خود با آن لشكر نبود ، آن را « بعث » و « سريّه » گويند .\r\n\r\nعدد غزوات پيغمبر صلّى اللّه عليه و آله\r\nو جمله غزوات آن حضرت به روايتى نوزده ( 19 ) و بعضى بيست و يك ( 21 ) و برخى بيست و چهار ( 24 ) و گروهى بيست و هفت ( 27 ) مرقوم داشته‌اند .\r\nو اين اختلاف بدان است كه بعضى از غزوات را كه در يك تاختن روى داده ، حكم يكى نهاده‌اند . چونان كه محمّد جرير طبرى ، غزوهء فدك و خيبر و وادى القرى را يك غزوه به شمار آورده و گروهى غزوه طايف و حنين ، و احزاب و بنى قريظه را يكى دانند . و شيخ طبرسى بيست و شش ( 26 ) غزوه معتبر داشته و اين بنده چنين مىنگارد :\r\nاول : غزوهء ابواء ، دوم : غزوهء بواط ، سيم : غزوهء عشيرة « 1 » ، چهارم : بدر اولى ، پنجم :\r\nبدر كبرى ، ششم : غزوه بنى قينقاع ، هفتم : سويق ، هشتم : قرقرة الكدر كه آن را غزوهء بنى سليم و غزوهء بحران نيز گويند ، نهم : غزوهء غطفان « 2 » ، دهم : غزوهء احد ، يازدهم :\r\nغزوهء حمراء الأسد ، دوازدهم : غزوهء بنى النّضير ، سيزدهم : غزوهء بدر صغرى « 3 » ، چهاردهم : غزوهء بنى المصطلق . پانزدهم : خندق ، شانزدهم : غزوهء بنى قريظه ، هفدهم : دومة الجندل ، هيجدهم : غزوهء ذات الرّقاع ، نوزدهم : غزوهء بنى لحيان ، بيستم : ذى قرده ، بيست و يكم : حديبيه ، بيست و دوم : غزوهء خيبر ، بيست و سيم :\r\nذات سلاسل ، بيست و چهارم : فتح مكه ، بيست و پنجم : حنين ، بيست و ششم : فتح طايف ، بيست و هفتم : تبوك .\r\nو از اين گونه اصحاب سير مانند غزوهء انمار و غزوهء قرده و غزوهء بطن النّخله و غزوة الكدر و غزوة الرّجيع و غزوة بدر الموعد و غزوة القضاء و جز اين به نامهاى\r\n\r\n\r\n","description":"","footnote":"\r\n( 1 ) . مغازى : ذى العشيره ( ص 1 ) .\r\n( 2 ) . به غزوهء ذو أمر نيز معروف است ( مغازى ، 2 ) .\r\n( 3 ) . مغازى : بدر الموعد ( ص 2 ) .\r\n","page_name":" 707 ","page_number":131},
  {"content":"\r\n\r\nمختلف نگاشته‌اند ، لكن در معنى يك غزوه را چند نام است ، چنان كه در تفصيل هر يك معلوم خواهد شد . و از اين غزوات رسول خداى را در نه ( 9 ) غزوه با دشمن مقابله و مقاتله اتفاق افتاد ، چنان كه بعضى بدين گونه شمرده‌اند ، و زمان هر يك را معلوم داشته‌اند .\r\nاول : بدر كبرى در روز جمعه هفدهم رمضان از سال دوم هجرت ، دوم : جنگ احد در شوال سال سيم هجرت ؛ سيم و چهارم : جنگ خندق و بنى قريظه ، در شوال سال چهارم هجرت ؛ پنجم : جنگ بنى المصطلق در شعبان سال پنجم هجرت ؛ ششم : جنگ خيبر در سال ششم هجرت ؛ هفتم : فتح مكه در رمضان سال هشتم هجرت ، هشتم و نهم : جنگ حنين و طايف در شوال سال هشتم هجرت .\r\nو همچنين در سراياى پيغمبر صلّى اللّه عليه و آله نيز به اختلاف روايت كرده‌اند : بعضى سى و پنج ( 35 ) سريّه و بعث گفته‌اند و گروهى سى و شش ( 36 ) و همچنان چهل و هشت ( 48 ) و پنجاه و شش ( 56 ) نيز نوشته‌اند كه رسول خداى لشكر فرستاد و خود به همراه لشكر نبود ؛ اما چون لشكريان را مأمور مىنمود قائد « 1 » آن سپاه را با لشكريان طلب فرموده بدين گونه اندرز مىكرد و مىفرمود :\r\nبرويد به نام خدا ، و استعانت جوئيد به خدا ، و جهاد كنيد براى خدا بر ملت و رسول خدا . هان اى مردمان مكر مكنيد و از غنايم « 2 » سرقت « 3 » روا نداريد و كفار را بعد از قتل ، چشم و گوش و ديگر اعضا قطع مفرمائيد و پيران و اطفال و زنان را مكشيد و راهبان « 4 » را كه در غارها و بيغوله‌ها « 5 » جاى كرده‌اند ، به قتل مرسانيد ؛ و درختان را از بيخ مزنيد ، جز اينكه مضطر باشيد . و هر كس از مسلمانان كه كافرى را امان دهد ، امان او پذيرفته است ، تا آن كافر برسد و كلام خداى بشنود . اگر بر دين شما شود ، برادر شما باشد ، و اگر نه او را به سلامت به جاى خود برسانيد ، پس از آن بر قتل او از خداى مدد طلبيد .\r\n\r\n\r\n","description":"","footnote":"\r\n( 1 ) . قائد : رهبر ، سردار\r\n( 2 ) . غنيمت : بهره‌اى كه در جنگ نصيب لشكر فاتح مىشود .\r\n( 3 ) . سرقت : دزدى\r\n( 4 ) . راهب كسى كه ترك دنيا كرده و در گوشه‌اى از بيابان خدا را عبادت مىكند .\r\n( 5 ) . بيغوله : خرابه\r\n","page_name":" 708 ","page_number":132},
  {"content":"\r\n\r\nو ديگر مىفرمود :\r\nنخلستان را مسوزانيد و به آب غرق مكنيد و درختان ميوه‌دار را برنياوريد و حرث « 1 » و زرع را مسوزانيد ، باشد كه هم بدان محتاج شويد ؛ و جانوران حلال گوشت را نابود مكنيد ، جز اينكه از بهر قوت « 2 » لازم افتد ؛ و دشمنان را به سه چيز دعوت كنيد ، هر يك را بپذيرند ، از ايشان بپذيريد :\r\nنخستين اسلام عرض كنيد . اگر مسلمان شدند ، هم طريق هجرت نمائيد ، چه اگر هجرت را قبول كنند ، از غنيمت بهره گيرند و اگر در خانه‌هاى خويش بمانند ، حكم آن جماعت عرب خواهند داشت كه مسلمانند و در خانه خويشتن‌اند و از غنيمت قسمت ندارند ، و اگر از اسلام روى برتابند و از اهل كتاب باشند أداى جزيه را با ذلّت و خوارى گردن نهند . و هرگاه جزيه بر خويش نهند ، هم دست از ايشان بداريد و اگر نه ساز جهاد كنيد .\r\nو اگر حصنى « 3 » را محصور « 4 » داشتيد و از شما مردم حصن طلب كنند كه به زير آيند و حكم خداى بر ايشان جارى شود ، پذيرفتار نشويد ، چه تواند بود كه حكم خداى را ندانيد ، لاجرم حاكمى از خود در قلعه ايشان نصب كنيد و اگر امان طلبند از خويشتن امان دهيد ، نه به امان خدا و رسول ؛ و هرگز آب مشركان را با زهر آلوده مسازيد و حيلت مبازيد .\r\nو رسول خداى صلّى اللّه عليه و آله هرگز با دشمن جز اين معاملت نكرد و هرگز شبيخون « 5 » بر دشمن نبرد و از هر جهادى ، جهاد نفس « 6 » را بزرگتر مىدانست ، چنان كه از حضرت صادق عليه السّلام آورده‌اند كه : وقتى لشكر پيغمبر از جنگ كافران بازمىآمد ، پيغمبر مىفرمود : مرحبا جماعتى كه فارغ شدند از جهاد كوچكتر ، و بر ايشان است جهاد\r\n\r\n\r\n","description":"","footnote":"\r\n( 1 ) . حرث : زراعت\r\n( 2 ) . قوت : خوراك\r\n( 3 ) . حصن : ديوار و قلعه محكم\r\n( 4 ) . محصور : احاطه شده\r\n( 5 ) . شبيخون : تاخت بردن بر دشمن هنگامى كه غافل و بىخبر باشد .\r\n( 6 ) . مخالفت ميل و خواهش نفسانى\r\n","page_name":" 709 ","page_number":133},
  {"content":"\r\n\r\nبزرگتر . عرض كردند : جهاد بزرگتر كدام است ؟ فرمود : جهاد با نفس اماره .\r\n\r\nشعار مسلمين در غزوات\r\nو همچنان بايد دانست كه هر لشكرى را در جنگ شعارى است « 1 » ، و شعار لشكر آن باشد كه در تاريكى گرد و ظلمت شب سخنى را تكرار كنند ، تا دوست از دشمن بدانند و ضرب نابهنگام نرانند . همانا شعار اصحاب رسول خدا در جنگ بدر و جنگ احد به روايتى « يا نصر اللّه اقترب » بود ، يعنى : اى نصرت خداى نزديك شو ؛ و در جنگ بنى النّضير « يا روح القدس ارح » بود يعنى : اى روح القدس راحت بده ؛ و در جنگ بنى قينقاع « يا ربّ لا يغلبنّك » بود ، يعنى : الهى كفار بر سپاه تو ظفر نجويند ، و در جنگ طايف « يا رضوان » بود و در جنگ حنين « يا بنى عبد اللّه » بود ؛ و در جنگ احزاب « حم لا ينصرون » بود و در جنگ بنى قريظه « يا سلام اسلمهم » بود و در جنگ مريسع كه جنگ بنى المصطلق است « الا الى اللّه الامر » بود و در جنگ حديبيه « الا لعنة اللّه على الظالمين » بود ؛ و در جنگ خيبر « يا علىّ آتيهم من غلّ » بود . و در فتح مكه « نحن عباد اللّه حقّا » بود و در جنگ تبوك « يا احد يا صمد » بود « 2 » .\r\nو رسول خداى از اسب دوانيدن و شتر با هم گروگان نهادن و دوانيدن مضايقت نمىفرمودند ، چه اين كار از بهر جهاد قوتى و اعدادى « 3 » باشد و نخست حكم خداى\r\n\r\n\r\n","description":"","footnote":"\r\n( 1 ) . شعار ، در لغت به معنى پيراهن زير و در اصطلاح كلمه يا جمله مخصوصى است كه به طور قراردادى در جنگ وضع مىكرده‌اند كه در تاريكى شب افراد خودى را از بيگانه و دشمن بشناسند ، مانند اسم شب .\r\n( 2 ) . به روايت واقدى : شعارهايى كه رسول خدا ( ص ) در جنگها داشتند چنين بود : در جنگ بدر « يا منصور امت » و گفته‌اند كه براى مهاجران شعار « بنى عبد الرحمن » و براى خزرجيان « بنى عبد اللّه » و براى اوسيان شعار « بنى عبيد اللّه » را تعيين فرموده بود . در جنگ‌هاى احد و بنى نضير و مريسيع شعار « امت ، امت » را تعيين كرد ، و در خندق « حم لا ينصرون » ، در قريظه و غابه و طائف شعارى معين نبود ، و در جنگ حنين همان شعار « يا منصور امت » تعيين شده بود . در فتح مكه و خيبر براى مهاجران « بنى عبد الرّحمن » و براى خزرجيان « بنى عبد اللّه » و براى اوسيان « بنى عبيد اللّه » را تعيين فرموده بود . ( مغازى ، 1 / 5 - 6 ) .\r\n( 3 ) . اعداد : تهيه ديدن و آماده كردن\r\n","page_name":" 710 ","page_number":134},
  {"content":"\r\n\r\nچنان بود كه صد ( 100 ) تن مسلمان با هزار ( 1000 ) تن كافر جهاد كند و هرگز فرار نكند ، پس خداى به فضل خويش آن حكم منسوخ كرد و چنان شد كه صد ( 100 ) تن مسلمان با دويست ( 200 ) تن كافر غزا كنند و نگريزند ، و اگر دشمنان از دو برابر افزون باشند ، در اين هنگام مسلمانان در آويختن « 1 » و گريختن مختار باشند و رسول خداى زنان را در سفرهاى جنگ ، با خود كوچ مىداد ، از بهر آنكه جراحت رسيدگان را مرهم « 2 » كنند و پرستار باشند .\r\nاكنون بر سر سخن آئيم و ذكر غزوات و سرايا را هر يك در جاى خود معلوم و مرقوم داريم .\r\n\r\nذكر غزوهء ابواء\r\nهمانا بدين آيت كه هم خداى فرستاد تهييج « 3 » جهاد فرمود :  يا أَيُّهَا النَّبِيُّ جاهِدِ الْكُفَّارَ وَ الْمُنافِقِينَ وَ اغْلُظْ عَلَيْهِمْ  « 4 » . و بدين آيت نيز تشييد قواعد مقابله و مبانى مقاتله فرمود :\r\n فَاقْتُلُوا الْمُشْرِكِينَ حَيْثُ وَجَدْتُمُوهُمْ وَ خُذُوهُمْ وَ احْصُرُوهُمْ وَ اقْعُدُوا لَهُمْ كُلَّ مَرْصَدٍ .  « 5 »\r\nلاجرم رسول خداى تصميم عزم داده ، بر جهاد مشركين يك جهت شد و نخستين غزوات ، غزوهء ابواء بود كه پس از هفتاد ( 70 ) روز از سال دويم واقع شد .\r\nو أبواء به فتح همزه و سكون باى موحده و واو و الف ممدوده نام ديهى است بزرگ در ميان مكه و مدينه . و هم ديهى ديگر در آنجاست كه آن را ودّان « 6 » گويند . از اينجاست كه اين غزوه را غزوه ودّان نيز گويند .\r\nبالجمله رسول خداى سعد بن عباده را در مدينه به خليفتى بگذاشت و خود با جمعى از اصحاب ، مقاتله با قريش و جهاد بنى ضمرة بن بكر بن عبد مناف بن كنانه\r\n\r\n\r\n","description":"","footnote":"\r\n( 1 ) . آويختن : جنگ كردن\r\n( 2 ) . مرهم : دواى روى زخم\r\n( 3 ) . تهييج : برانگيختن و وادار كردن\r\n( 4 ) . توبه ، 73 : اى پيامبر با كافران و منافقان جهاد كن و بر آنان سخت بگير .\r\n( 5 ) . توبه ، 5 : هركجا مشركان را يافتيد بكشيد و بر سر راهشان به كمين بنشينيد و دستگيرشان كنيد و به زندان بيفكنيد .\r\n( 6 ) . ميان مكه و مدينه و از آنجا تا ابواء هشت ميل است ( س ) .\r\n","page_name":" 711 ","page_number":135},
  {"content":"\r\n\r\nرا تصميم عزم داده ، از مدينه بيرون شد و رايتى سفيد راست كرده ، به حمزة بن عبد المطّلب رضى اللّه عنه سپرد .\r\nو در خبر است كه اول علمى كه در اسلام بسته شد ، از بهر حمزه بود و جماعتى از اهل لغت « رايت » و « لوا » را به يك معنى دانند و آن را گاهى امير جيش حمل مىداد و گاهى ديگرى برداشته ، از پيش روى لشكر مىرفت . و بعضى از ابن عباس روايت كنند كه : رايت رسول خداى سياه بود و لواى او سفيد .\r\nمع القصه رسول خداى با شصت ( 60 ) تن از اصحاب طىّ مسافت كرده ، به ارض ابواء درآمد ، مثنى بن عمرو الضمرى كه سيّد قبيلهء بنى ضمره و مهتر قريهء ابواء بود ، چون اين بديد ، بيمناك شد و طريق مداهنه « 1 » و مصالحه سپرده ، به حضرت پيغمبر صلّى اللّه عليه و آله آمد و كار به صلح انداخت ، و رسول خداى ، پانزده ( 15 ) روز در ابواء بماند و بىآنكه محاربتى و منازعتى واقع شود ، عزم مراجعت فرمود :\r\n\r\nسريّة حمزة\r\nو از پس آن ، سريّه « 2 » حمزة بن عبد المطّلب رضى اللّه عنه در شهر رمضان پيش آمد . و آن چنان بود كه در مدينه سمر گشت « 3 » كه جماعتى از قريش مراجعت از شام كرده ، طريق مكه مىسپارند . رسول خداى ، حمزه را با سى ( 30 ) تن از مهاجران « 4 » به نهب آن كاروان نامزد كرد ، و علمى سفيد بسته ، ابو مرثد [ كنّاز بن حصين 
  ] غنوى را\r\n\r\n\r\n","description":"","footnote":"\r\n( 1 ) . مداهنه : سازش\r\n( 2 ) . سريّه : لشكرى كه مأمور مىشود ، از پنج تن تا چهار صد تن را سريّه گويند ( س ) .\r\n( 3 ) . سمر گشت : مشهور شد\r\n( 4 ) . واقدى گويد : سى سوار - كه نيمى از مهاجران و نيمى از انصار بودند - روانه كرد از جمله پانزده نفر مهاجران : ابو عبيدة بن جرّاح ، ابو حذيفة بن عتبة بن ربيعه ، سالم بندهء ابى حذيفه ، عامر بن ربيعه ، عمرو بن سراقه ، زيد بن حارثه ، كنّاز بن حصين و پسرش مرثد ، انسه بندهء رسول خداى ( ص ) و چند مرد ديگر بودند و از انصار : ابىّ بن كعب ، عمارة بن حزم ، عبادة بن صامت ، عبيد بن اوس ، اوس بن خولى ، ابو دجانه ، منذر بن عمرو ، رافع بن مالك ، عبد اللّه بن عمرو بن حرام ، قطبة بن عامر بن حديده و چند تنى ديگر كه نامهايشان را ضبط نكرده‌اند .\r\n( محمد بن عمر واقدى ، مغازى ، ج 1 ، 6 ) .\r\n","page_name":" 712 ","page_number":136},
  {"content":"\r\n\r\nعلمدار لشكر حمزه فرمود . و حمزه جماعت خود را برداشته ، از مدينه بيرون شد و بجانب سيف البحر كه از زمين جهينه است ، تا به نزديك ساحل بحر شام بتاخت و در آنجا با كفار دچار شد و مردم قريش سيصد ( 300 ) تن بودند . و ابو جهل « 1 » مهتر آن جماعت بود . چون خبر حمزه را بشنيد ، از در حزم « 2 » مردم خود را برداشته ، در ديهى كه بدان اراضى اندر بود ، درآورده جاى كرد ، و از بهر حرب كار راست كرده ، به ميدان جنگ درآمد . و از اين سوى حمزه در برابر صف بركشيد .\r\nمجدىّ بن عمرو جهنى ، كه مهتر ديه بود و با فريقين حليف « 3 » و طريق موالات « 4 » داشت ، اصلاح ذات بين را تصميم عزم برگماشت « 5 » از آن سوى ابو جهل را از صولت حمزه كه از شير شرزه « 6 » دليرتر بود ؛ بيم داد و از اين طرف به نزديك حمزه آمد و عرض كرد كه : اينك قريش سيصد ( 300 ) تن مردم كارآزموده‌اند . تو با سى ( 30 ) تن از بهر جنگ ايشان پسنديده نباشى .\r\nبالجمله همىبگفت و از جانبين متردد گشت « 7 » ، تا آتش حرب را بنشاند . در اين وقت ابو مرثد گفت : من علم مسلمانان را بىغنيمتى بازنگردانم . حمزه فرمود :\r\nساكت باش ، در چنين رزمگاهى كه مردم ما اندك‌اند و دشمن را عدّت « 8 » و كثرت به كمال است ، سلامت بهترين غنيمت است . اين بگفت و آهنگ مراجعت فرمود . پس ابو جهل با كاروان خويش به مكه شد و حمزه با مردم خود به مدينه آمد و خبر آن سفر را در حضرت پيغمبر صلّى اللّه عليه و آله مكشوف داشت . و رسول خداى مجدىّ را در آن خيرخواهى تحسين « 9 » فرستاد « 10 » .\r\n\r\n\r\n","description":"","footnote":"\r\n( 1 ) . مهتر : بزرگتر\r\n( 2 ) . براى احتياط و ملاحظه‌كارى\r\n( 3 ) . حليف : هم‌سوگند\r\n( 4 ) . موالات : دوستى\r\n( 5 ) . تصميم گرفت كه طرفين را آشتى دهد .\r\n( 6 ) . شرزه : خشمگين\r\n( 7 ) . متردد گشت : رفت و آمد مىكرد .\r\n( 8 ) . عدت ، بكسر اول به معنى عدد و شماره و به ضم اول به معنى اسباب و افزار جنگ است .\r\n( 9 ) . تحسين : نيك شمردن و آفرين گفتن\r\n( 10 ) . به روايت واقدى : چون حمزه به مدينه آمد به پيامبر ( ص ) گزارش داد كه مجدى سدّ ميان دو گروه شده است و مسلمانان از او انصاف و مروّت ديده‌اند و چون گروهى از خويشان مجدى به حضور پيامبر ( ص ) رسيدند ، نسبت به ايشان نيكى فرمود . و بر آنها جامه پوشانيد و چون صحبت از مجدى به ميان آمد فرمود : نمىدانستم كه چنين نيك نفس و فرخنده كردار است .\r\n( مغازى ، 1 / 6 - 7 ) .\r\n","page_name":" 713 ","page_number":137},
  {"content":"\r\n\r\n\r\nسريّة ابو عبيدة بن حارث\r\nو از پس آن سريّهء ابو عبيدة بن الحارث افتاد و آن چنان بود كه : چون ابو جهل را با حمزه كار به صلح گذشت و به مكه رفت ، قريش را انجمن كرده گفت : محمّد صلّى اللّه عليه و آله دست به حرب گشاده و كار به مقاتلت افكنده ، از آن پيش كه او بر ما شام كند ، ما بايد بر او چاشت خوريم . « 1 » مردمان بر رأى و رويت « 2 » او درود فرستادند . پس دويست ( 200 ) تن مرد جنگ گزيده كرد و عكرمه پسرش را سرهنگ آن سپاه نموده حكم داد تا به آهنگ مدينه تاختن كنند و آنچه در زيان پيغمبر صلّى اللّه عليه و آله توانند مسامحت « 3 » نفرمايند . پس عكرمه از مكه بيرون شد ؛ و از آن طرف خبر به پيغمبر آوردند كه لشكر قريش از مكه سفر كردند ، دور نباشد كه آهنگ مدينه دارند .\r\nرسول خداى ، ابو عبيدة بن الحارث را با شصت ( 60 ) تن سوار از مهاجرين ، براى جهاد با ايشان مأمور داشت ، و علمى سفيد ببست و مسطح بن اثاثه را علمدار ابو عبيده فرمود . و اين سريّه به روايتى اول سريّه بود .\r\nو بعضى آورده‌اند كه : در اين سريّهء ، مسلم ابن ابان ، مولاى ابا بكر را علمدار فرمود و اول علمى كه در اسلام بسته شد در اين سريّه بود .\r\nبالجمله مسلمانان از مدينه كوچ داده به عزم رزم قريش طىّ مسافت كرده ، تا نيمه راه مكه بتاختند و كنار چاه أحيا را لشكرگاه ساختند . روز ديگر لشكر قريش نيز برسيد و تلاقى فريقين « 4 » شد . پس عكرمة بن ابى جهل كه قائد « 5 » و سرهنگ لشكر بود ، و به روايتى ابو سفيان با مكرز بن الحفص بن الاحنف ، ساز جنگ كرد و جانبين صف راست كردند .\r\nدر اين وقت مقداد بن عمرو و عتبة بن عمرو كه اسلام خود را مخفى مىداشتند و با لشكر قريش از مكه بيرون شده بودند ، وقت را مغتنم دانسته ، اسب برجهانيدند و از لشكر كفار جدا شده ، به مسلمانان پيوستند . عكرمة چون اين بديد ، خشم كرد و\r\n\r\n\r\n","description":"","footnote":"\r\n( 1 ) . اين جمله كنايه است از پيشدستى كردن .\r\n( 2 ) . رويت : فكر و انديشه\r\n( 3 ) . مسامحت : كوتاهى و تنبلى\r\n( 4 ) . دو لشكر به يكديگر برخورد كردند .\r\n( 5 ) . قائد : سردار و سرلشكر\r\n","page_name":" 714 ","page_number":138},
  {"content":"\r\n\r\nحكم جنگ داد . پس هر دو لشكر كمان از قربان « 1 » برآوردند و يكديگر را تيرباران گرفتند .\r\nنخستين سعد بن ابى وقّاص ، تيرى به سوى قريش گشاد داد و اين شعر بگفت :\r\nبيت\r\n فما يعتدّ رام فى عدوّ * به سهم يا رسول اللّه قبلى \r\n و ذلك انّ دينك دين حقّ * و ذو صدق أتيت به و عدل \r\nو او اول كس بود در اسلام كه تير بر مشركين انداخت و هنوز تيغى از نيام كشيده نگشت و حربى با شمشير پيوسته نشده بود . كفار را در ضمير آمد « 2 » كه مسلمانان كمينى ساخته‌اند ؛ و هم‌اكنون فوجى عظيم بيرون تاخته ، با اين سپاه ملحق خواهند شد و كار به سختى خواهد رفت . اگر نه اين است ، هرگز اين سپاه اندك با دويست ( 200 ) تن دليران قريش به جنگ درنمىآمد .\r\nاين انديشه همى قوت گرفت ، تا مجال ثبات و درنگ بر قريش مشكل افتاد .\r\nلا جرم پشت با جنگ داده ، روى به فرار نهادند . مسلمانان چون بديدند ، آن را فوزى عظيم « 3 » شمرده ، ديگر از دنبال ايشان تاختن نكردند . و از آنجا راه مدينه برداشته ، به حضرت رسول خداى آمدند و قصهء خويش بگذاشتند . و اين سريّه در شهر شوال بود . و بعد از اين سريّه ، ابو بكر بن ابى قحافه ، اين شعر از بهر قريش گفت :\r\n أمن طيف « 4 » سلمى بالبطاح « 5 » الدّمائث « 6 » * أرقت لامر بالعشيرة حادث \r\n ترى من لوىّ فرقة لا يصدّها * عن الكفر تذكير و لا بعث باعث \r\n رسول اتاهم صادق فتكذّبوا * عليه و قالوا لست فينا بماكث \r\n« 7 »\r\n اذا ما دعوناهم الى الحقّ أدبروا * و هرّوا هرير « 8 » المجحرات « 9 » اللّواهث « 10 » \r\n فكم قد متنا فيهم بقرابة * و ترك التّقى شىء لهم غير كارث « 11 » \r\n\r\n\r\n","description":"","footnote":"\r\n( 1 ) . قربان : جاى كمان را گويند .\r\n( 2 ) . در ضمير آمد : به خاطر افتاد .\r\n( 3 ) . فوز عظيم : پيروزى بزرگ\r\n( 4 ) . طيف : خيال و آمدن خيال در خواب .\r\n( 5 ) . ابطح : آب رود سنگلاخ و جمع آن بطاح است .\r\n( 6 ) . دمث : جاى نرم ريگ‌ناك ، دمائث جمع دمث .\r\n( 7 ) . ماكث : درنگ كنند .\r\n( 8 ) . هرير : به معنى بانگ و فرياد است .\r\n( 9 ) . جحر : سوراخ سگ و ديگر سباع كه براى خود كرده باشند .\r\n( 10 ) . لهاث : زبان بيرون آوردن .\r\n( 11 ) . غير كارث : يعنى غير معتنابه .\r\n","page_name":" 715 ","page_number":139},
  {"content":"\r\n\r\n فان يرجعوا عن كفرهم و عقوقهم * فما طيّبات الحلّ مثل الخبائث \r\n و ان يركبوا طغيانهم و ضلالهم * فليس عذاب اللّه عنهم بلابث \r\n« 1 »\r\n و نحن أناس من ذؤابة « 2 » غالب « 3 » * لنا العزّ منها فى الفروع « 4 » الأثائث « 5 » \r\nچون اين شعر گوشزد جماعت قريش گشت ، در جواب او عبد اللّه بن الزّبعرى السّهمى ، اين بيتها بگفت :\r\n أمن رسم دار اقفرت « 6 » بالعثاعث « 7 » * بكيت به عين دمعها غير لابث \r\n و من عجب الايّام و الدّهر كلّه * له عجب من سالف ثمّ حادث \r\n لجيش « 8 » أتانا ذى عرام « 9 » يقوده * عبيدة يدعى فى الهياج بن حارث \r\n ليترك أصناما بمكّة عكّفا * مواريث موروث كريم لوارث \r\n فلمّا لقيناهم بسمر « 10 » ردينة « 11 » * و جرد « 12 » عتاق « 13 » فى العجاج لواهث « 14 » \r\n و بيض كأنّ الرّيح تحت جلالها « 15 » * عليها كماة كاللّيوث العوائث « 16 » \r\n فكرّوا على خوف شديد و هيبة * و أعجبهم أمر لهم أمر رايث « 17 » \r\n و لو أنّهم لم يفعلوا ناح نسوة * أياما لهم من بين نسىء « 18 » و طامث « 19 » \r\n و قد غودرت قتلى يخبّر عنهم * حفىّ « 20 » بهم أو غافل غير باحث \r\n فأبلغ أبا بكر لديك رسالة * فما أنت من أعراض فهر « 21 » بماكث \r\n و لمّا تجب منى يمين غليظة * تجدّد حربا حلفة « 22 » غير حانث « 23 » \r\n\r\n\r\n","description":"","footnote":"\r\n( 1 ) . لابث : درنگ‌كننده .\r\n( 2 ) . ذؤابه : جمع ذوائب .\r\n( 3 ) . غالب نام مردى است از قريش .\r\n( 4 ) . فرع : موى تمام .\r\n( 5 ) . اثاثه : انبوه شدن موى .\r\n( 6 ) . قفر : زمين بىآب و گياه .\r\n( 7 ) . عثعثه : بالاى توده ريگ كه بر آن گياه نباشد .\r\n( 8 ) . جيش : لشكر .\r\n( 9 ) . عرام الجيش : بسيارى لشكر .\r\n( 10 ) . سمر : رمح را گويند .\r\n( 11 ) . ردينه : نام شهرى نزديك شام است و رمح ردينى منسوب بدانجا است .\r\n( 12 ) . جرد : كوتاه ، تنگ موئى ، مدح اسب است .\r\n( 13 ) . عتاق : درگذشتن اسب از ديگران .\r\n( 14 ) . لهث : به معنى تشنگى است .\r\n( 15 ) . جل : پوشش ستور ، جلال جمع آن است .\r\n( 16 ) . عايث : شير را گويند .\r\n( 17 ) . ريث : درنگ كردن .\r\n( 18 ) . يم : زن بيوه ، اياما جماعت نسىء : زنى كه حيض او عقب بيفتد .\r\n( 19 ) . طامث : زن حايض .\r\n( 20 ) . حفى : به معنى مهربان است .\r\n( 21 ) . فهر : نام مردى است .\r\n( 22 ) . حلف : سوگند را گويند .\r\n( 23 ) . حنث : گناه و خلاف كردن سوگند را گويند .\r\n","page_name":" 716 ","page_number":140},
  {"content":"\r\n\r\nابن اسحاق ، اين جواب و سؤال را به ابو بكر و عبد اللّه نسبت كرده و ابن هشام و گروهى اين شعرها را از ايشان ندانند .\r\n\r\nسريّه سعد بن ابى وقّاص\r\nبالجمله از پس آن در شهر ذىقعده ، سريّه سعد بن ابى وقّاص بود . و آن چنان افتاد ، كه خبر به مدينه آمد كه كاروانى از قريش ، براى تجارت مسافرند ، پس رسول خداى صلّى اللّه عليه و آله ، سعد بن ابى وقّاص را با بيست ( 20 ) تن پيادگان از مهاجرين به قصد ايشان بيرون فرستاد و علمى سفيد بسته ، مقداد بن الاسود را علمدار آن مردم فرمود و با سعد فرمان كرد كه : از منزل خرّار « 1 » كه قريب به زمين جحفه است برنگذرد .\r\nپس سعد مردم خود را برداشته به منزل خرّار آمد ، و در آنجا معلوم كرد كه : روز گذشته قريش از آنجا گذشته‌اند ، لاجرم به مدينه مراجعت كرد .\r\n\r\nغزوهء بواط\r\nو پس از آن در شهر ربيع الآخر ، غزوهء بواط پيش آمد . و آن چنان بود ، كه خبر در مدينه آوردند كه اميّة بن خلف جمحى ، با پانصد ( 500 ) تن از قريش و دو هزار و پانصد ( 2500 ) نفر شتر مسافرند .\r\nپس رسول خداى ، سايب بن عثمان بن مظعون را ، و به روايتى سعد بن معاذ را خليفتى « 2 » بداد و در مدينه بگذاشت و علمى سفيد راست كرد و به سعد بن ابى وقاص سپرد و او را علمدار لشكر فرمود و با دويست ( 200 ) كس از اصحاب ، از مدينه بيرون تاخت و به قصد كاروان قريش تا ارض بواط « 3 » طى مسافت فرمود و با هيچ دشمن دچار نشد ، زيرا كه اميّة با مردم خويش از آنجا عبور كرده بود . لاجرم به سوى مدينه مراجعت فرمود .\r\n\r\n\r\n","description":"","footnote":"\r\n( 1 ) . نام موضعى است قريب به زمين جحفه و نام اول وادى است ، از اوديه مدينه .\r\n( 2 ) . خليفتى : جانشينى\r\n( 3 ) . نام رشته كوهى در ناحيه خشب قريب به كوه رضوى و تا مدينه چهار روز راه بود .\r\n","page_name":" 717 ","page_number":141},
  {"content":"\r\n\r\n\r\nغزوهء ذو العشيرة\r\nو از پس آن در شهر جمادى الاولى ، غزوهء ذو العشيره پيش آمد . و عشيره - به ضم عين مهمله و فتح شين معجمه به اضافه حرف ذو - نام موضعى است در ميان مكه و مدينه . و آن چنان افتاد كه مسموع رسول خداى صلّى اللّه عليه و آله گشت كه ابو سفيان با جماعتى از قريش از بهر تجارت مسافر شامند ، پس ابو سلمة بن عبد الاسد المخزومى را در مدينه خليفتى بداد و با يكصد و پنجاه ( 150 ) تن و اگر نه دويست ( 200 ) تن اصحاب را گزيده كرده ملتزم ركاب ساخت ، و از مدينه بدر شد و ايشان را سى ( 30 ) نفر شتر بود . و رايت جنگ را به حمزة بن عبد المطّلب سپرد .\r\nو همه جا قطع مراحل كرده ، به ارض ذو العشيره فرود شد . و روزى چند در آنجا لشكرگاه ساخت ، تا معلوم داشت كه قريش از آن اراضى عبور كرده‌اند ، پس از آن منزل به سوى يمين يك منزل كوچ داد . و چون قريش را هم در آنجا نيافت ، به اراضى سقياء النّخل « 1 » بتاخت ، و آنجا درختى بزرگ بود كه ذات السّماق ناميده مىشد . پس در سايهء آن درخت فرود شد و نماز بگزاشت و ديكدان « 2 » بنهاد چنان كه هنوز علامت مسجد و ديكدان برقرار است .\r\nبالجمله هم از دنبال قريش ، يك منزل ديگر بريدند و از آنجا به زمين ضرغه « 3 » آمدند و از ضرغة به ارض صحير الرّماد « 4 » شدند و همه جا فحص حال قريش مىكردند و مىرفتند . پس بر سر چاهى كه مشيرب نام داشت شدند و آب بياشاميدند و هم به صحير مراجعت نمودند .\r\nبالجمله همه بيابان را از دنبال قريش بشتافتند و هيچ كس را نيافتند ، لاجرم از آنجا راه برگرفتند و به ذات الشعير آمدند و لشكرگاه كردند .\r\nدر اين وقت بزرگان بنى لحم كه در نواحى ذو العشيره جاى داشتند با خدمت رسول خداى پيوسته ، كار بر مصالحه و مداهنه نهادند .\r\n\r\n\r\n","description":"","footnote":"\r\n( 1 ) . سقياء : نام قريه‌اى است نزديك جحفه و از آنجا تا جحفه نوزده ميل است ( س ) .\r\n( 2 ) . ديكدان : ظرف طبخ غذا .\r\n( 3 ) . نام زمينى از بنى غطفان .\r\n( 4 ) . صحير ( به صيغه تصغير ) منزلى است ميان مكه و كوفه .\r\n","page_name":" 718 ","page_number":142},
  {"content":"\r\n\r\n\r\nمكنّى شدن على عليه السّلام به ابو تراب\r\nو به روايت سنى و شيعى در اين سفر ، روزى على عليه السّلام با عمار ياسر در سايهء نخلى خفته بودند . و رسول خداى بر بالين ايشان گذشت و روى با على عليه السّلام كرده فرمود : قم يا ابا تراب و به روايتى على عليه السّلام ، چون آن حضرت را بديد ، بر پاى خاست . پيغمبر فرمود : اجلس يا ابا تراب يا اينكه فرمود مالك يا ابا تراب از پس اين سخن فرمود : يا على ترا خبر دهم كه بدبخت‌ترين مردم كيست ؟ على عرض كرد :\r\nبفرماى يا رسول اللّه ! آن حضرت فرمود : يكى آن كس كه ناقهء صالح را عقر « 1 » كرد ، ديگر آن كس كه رو و موى تو را به خون تو رنگين كند . اين همىگفت و دست مبارك بر سر و روى على عليه السّلام همىكشيد و گرد از جبين « 2 » مباركش پاك همىكرد .\r\nبالجمله در اين سفر على عليه السّلام كنيت ابو تراب يافت و از پس آن پيغمبر به مدينه آمد .\r\n\r\nغزوهء بدر اولى\r\nو ديگر در شهر جمادى الآخرة غزوهء بدر الاولى « 3 » كه هم آن را بدر الصغير گويند ، روى نمود . از اين روى كه خبر به پيغمبر صلّى اللّه عليه و آله آوردند كه كرز بن جابر الفهرى از مكه به اتفاق جمعى از قريش بيرون شده ، به سه منزلى مدينه آمدند ، و شتران آن حضرت و چهارپايان ديگر مردم را از مراتع « 4 » مدينه برانده و به مكه بردند .\r\nرسول خداى رايت جنگ را به على عليه السّلام سپرد و خود با جمعى از مهاجر برنشسته ، به منزل سفوان « 5 » كه از نواحى بدر است ، بر سر چاهى فرود شد و سه روز\r\n\r\n\r\n","description":"","footnote":"\r\n( 1 ) . عقر : پى كردن ، دست و پاى شتر را بريدن .\r\n( 2 ) . جبين : پيشانى\r\n( 3 ) . بدر نام مردى بود كه در ميان مكه و مدينه چاهى چند حفر نمود ، آن آبار و منزل به نام وى خواندند . و او بدر بن مخلد بن النضر بن كنانه است . و آن چاه را بدر گفتند به سبب استدارهء آن ، يا آنكه آب در آن مانند بدر درخشان بود ( س ) .\r\n( 4 ) . مراتع : چراگاهها\r\n( 5 ) . سفوان : اوديه است از نواحى بدر .\r\n","page_name":" 719 ","page_number":143},
  {"content":"\r\n\r\nآنجا بياسود و از هر جانب فحص حال مشركين فرمود و خبر ايشان نيافت . لا جرم باز مدينه شد . و اين وقت سلخ « 1 » جمادى الآخره بود .\r\n\r\nسريّه عبد اللّه بن جحش\r\n« 2 » و ديگر در غرّهء شهر رجب ، سريّه عبد اللّه بن جحش بن رباب اسدى برسيد . و اين عبد اللّه پسر عمهء رسول خدا صلّى اللّه عليه و آله بود .\r\nبالجمله پيغمبر در شب غرهء شهر رجب ، بعد از صلاة عشا عبد اللّه بن جحش را طلب فرمود و فرمان داد كه بامداد به نزد من حاضر شده كه مرا با تو كارى است .\r\nپس بامداد با ابى بن كعب به نزديك آن حضرت حاضر شد .\r\nپيغمبر صلّى اللّه عليه و آله ، سعد بن ابى وقّاص الزهرى ، و عكّاشة بن محصن بن جرثان اسدى ، و عتبته بن غزوان بن جابر السلمى ، و أبو حذيفة بن عتبة بن ربيعة ابن عبد شمس بن عبد مناف ، و سهيل بن بيضا الحارثى ، و عامر بن ربيعة الوائلى ، و واقد بن عبد اللّه اليربوعى ، و خالد بن بكير ليثى ، و چند تن ديگر كه جمله دوازده ( 12 ) تن بودند ، ملازم ركاب عبد اللّه فرمود . آنگاه ابى بن كعب را حكم داد تا رقعه برنكاشت . پس پيغمبر سر آن رقعه را خاتم برنهاد و به عبد اللّه داد و فرمود : پس از آنكه سه روز به سوى مكه كوچ دادى ، مهر اين رقعه را برگير و بدانچه حكم شده ، معمول دار و از اينان كه با تو همراه‌اند اگر كسى از خدمت تو بازنشيند ، زحمت مرسان .\r\nپس عبد اللّه از مدينه بيرون شده ، سه روز راه بپيمود ، و روز سيم رجب آن نامه را بگشاد . در آن مرقوم بود :\r\nبسم اللّه الرحمن الرحيم .\r\nاما بعد سير كن به نام خداى تعالى و بركت او با اصحاب خود تا زمانى كه در بطن نخله فرود آئى و در آنجا مترصّد « 3 » كاروان قريش\r\n\r\n\r\n","description":"","footnote":"\r\n( 1 ) . سلخ : آخر\r\n( 2 ) . نام ديگر اين سريّه ، سريّه نخله است ، چنانچه واقدى با اين عنوان نوشته است . و نخله بستان عبيد اللّه بن معمر بود ( مغازى ، 1 / 9 ) .\r\n( 3 ) . مترصّد : منتظر\r\n","page_name":" 720 ","page_number":144},
  {"content":"\r\n\r\nباش ، شايد كه از آن كاروان به خيرى رسى . و بايد كه هيچ كس را به اكراه با خود نبرى هر كه خواهد بيايد و هر كه خواهد بازگردد .\r\nعبد اللّه اين نامه را بر مردمان خويش بخواند و گفت : مرا تا بطن نخله بايد رفتن و همىدانم كه از كفار مكه به سلامت بيرون شدن صعب است ، هر كه را طلب شهادت در نهاد است ، با من كوچ دهد و الّا بازگردد كه زجرى و زحمتى نبيند . ايشان گفتند : ما فرمان خداى و رسول را بر سر و جان روان داريم و هرگز از تو جدائى نكنيم . اين بگفتند و تصميم عزم دادند و به راه اندر آمدند .\r\nدر اين وقت شترى كه به نوبت بارگى سعد بن وقّاص و عتبة بن غزوان بود ياوه گشت « 1 » و ايشان به اجازت عبد اللّه ، در فحص « 2 » شتر گم شده برفتند ، و ديگران با عبد اللّه طىّ مسافت كرده ، به بطن نخله فرود شدند و يك دو روز بياسودند . ناگاه كاروان قريش كه سفر طايف كرده بودند و مويز و اديم طايفى و ديگر متاع حمل داشت بدانجا رسيدند ، و عمرو بن الحضرمى و حكم بن كيسان و عثمان بن عبد اللّه بن المغيره و برادر او نوفل بن عبد اللّه المخزومى در آن قافله بودند .\r\nچون چشم ايشان بر اصحاب رسول افتاد ، بيمناك شدند و با يكديگر همىگفتند : زودتر از اينجا كوچ بايد كردن ، تا مبادا اين جماعت در حق ما كينى و كيدى كنند . عكّاشة بن محصن اسدى از ميان لشكر اسلام خواست تا كفار را اغلوطه « 3 » دهد و به غفلت اندازد . پس سر خود را از موى بسترد و چنان بازنمود كه مسلمانان قصد عمره « 4 » دارند ؛ و كاروانيان از كردار او در غلط شدند و گفتند : اين جماعت براى گذاشتن حج به مكه سفر كرده‌اند . و آسوده خاطر شتران خويش را به مراتع « 5 » رها كردند ، و ديكدانها براى طبخ طعام نصب نمودند .\r\nاما مسلمانان را شك همىبود ، كه آن روز سلخ رجب يا اول شعبان است ، زيرا كه در ميان عرب ، قتال در شهر رجب حرام بود ، عاقبت وقعى بدين قانون ننهادند و ناگاه بر سر كفار تاختن بردند . از ميانه واقد بن عبد اللّه تميمى ، مردانه بكوشيد و\r\n\r\n\r\n","description":"","footnote":"\r\n( 1 ) . ياوه گشت : گم شد\r\n( 2 ) . فحص : جستجو\r\n( 3 ) . اغلوطه دهد : به اشتباه اندازد .\r\n( 4 ) . عمره : به معنى زيارت است و زيارت بيت الحرام را با شرايط مخصوص در شرع عمره گويند ( س ) .\r\n( 5 ) . مرتع : چراگاه\r\n","page_name":" 721 ","page_number":145},
  {"content":"\r\n\r\nعمرو بن الحضرمى « 1 » را كه از صناديد مشركين بود ، كمين نهاده خدنگى به سوى او گشاد داد تا بر مقتلش « 2 » آمده مقتول گشت . و ديگران حمله كردند و عثمان بن عبد اللّه و حكم بن كيسان را اسير گرفتند .\r\nنوفل چون اين بديد ، اموال و اثقال تمامت كاروان را گذاشته ، راه فرار پيش گرفت . و مسلمانان بىمانعى غنايم را با اسيران برداشته ، به جانب مدينه كوچ دادند .\r\nاما از آن سوى ، چون خبر به مكه بردند كه اموال كاروان به غارت رفت و عمرو مقتول گشت ، قريش زبان به شنعت « 3 » و سرزنش دراز كردند و گفتند : محمّد ماه حرام را حلال انگاشت و در آن قتال روا داشت . و مسلمانانى كه در مكه سكونت داشتند ، از سرزنش ايشان دلتنگ شدند و جماعت جهودان اين قتال را از بهر مسلمانان به فال بد گرفتند و گفتند : ديگر در ميان محمّد و قريش آتش حرب سرد نشود . و اين سخنان از اين الفاظ تطير « 4 » مىزدند و مىگفتند : واقد ، عمرو حضرمى را كشت ، همانا وقود به معنى افروختن آتش است . پس وقدت الحرب و از لفظ عمرو بر عمارت جنگ دلالت مىجستند و مىگفتند : عمرت الحرب و از لفظ حضرمى ، حضرت الحرب مىآوردند . و بدين هذيانات « 5 » دل خوش مىكردند .\r\nمع القصه چون عبد اللّه جحش ، با مدينه نزديك شد ، خمس آن غنيمت را از بهر پيغمبر جدا كرد و تاكنون آيت فرض خمس فرود نشده بود . و بعد از رفع خمس ، آنچه ببود بر ياران خود قسمت نمود ، و اين اول غنيمت بود كه در اسلام قسمت شد و اول خمس بود كه جدا گشت .\r\nپس از قسمت غنايم ، به مدينه درآمد و قصهء خويش با رسول خداى صلّى اللّه عليه و آله بگذاشت . و آن حضرت از طعن مشركين و تطير جهودان نيز آگهى داشت ، پس با عبد اللّه فرمود : من شما را نگفته بودم در شهر حرام حرب كنيد . اين بگفت و حكم داد تا هيچ كس بدان غنايم دست فرا نبرد « 6 » و همچنان اسيران محبوسان باشند ، تا حكم خداى برسد .\r\n\r\n\r\n","description":"","footnote":"\r\n( 1 ) . اسم حضرمى ، عبد اللّه بود ( س ) .\r\n( 2 ) . مقتل : محلى از بدن كه هنگام آسيب ديدن باعث كشتن مىشود مانند گودى نزديك گوش .\r\n( 3 ) . شنعت : زشت‌گوئى\r\n( 4 ) . تطير : فال بد زدن\r\n( 5 ) . هذيانات : سخنان ياوه\r\n( 6 ) . فرا نبرد : دراز نكند\r\n","page_name":" 722 ","page_number":146},
  {"content":"\r\n\r\nدر اين وقت اصحاب سريّة ، از كرده پشيمان بودند و روزى چند در تعب « 1 » مىزيستند كه مبادا خداى بر ايشان غضب كند تا آنگاه كه اين آيت بيامد :  يَسْئَلُونَكَ عَنِ الشَّهْرِ الْحَرامِ قِتالٍ فِيهِ قُلْ قِتالٌ فِيهِ كَبِيرٌ وَ صَدٌّ عَنْ سَبِيلِ اللَّهِ وَ كُفْرٌ بِهِ وَ الْمَسْجِدِ الْحَرامِ وَ إِخْراجُ أَهْلِهِ مِنْهُ أَكْبَرُ عِنْدَ اللَّهِ وَ الْفِتْنَةُ أَكْبَرُ مِنَ الْقَتْلِ  . « 2 » يعنى : مىپرسند تو را از شهر حرام و قتال در او ، بگو قتال در شهر حرام بزرگ كارى است و بازگرداننده است از راه خدا و كفر است ، اما اخراج مردمان از مسجد حرام ، بزرگتر است نزد خدا از آن ، و فتنه بزرگتر است از قتل .\r\nو هم آورده‌اند كه اين آيت نيز بدين سخن كه خداى فرمايد :  فَاقْتُلُوا الْمُشْرِكِينَ حَيْثُ وَجَدْتُمُوهُمْ  « 3 » منسوخ شد .\r\nبالجمله عبد اللّه بن جحش و اصحاب سريّة از غم برستند و خوش‌حال شدند . و ابو بكر بن ابى قحافه اين اشعار انشاد كرد . و هم به روايتى اين اشعار عبد اللّه بن جحش راست :\r\n يعدّون قتلا فى الحرام عظيمة * و أعظم منه لو يرى الرّشد راشد \r\n صدودكم عمّا يقول محمّد * و كفر به و اللّه راء و شاهد \r\n و اخراجكم من مسجد اللّه اهله * لئلّا يرى للّه فى البيت ساجد \r\n شفينا من ابن الحضرمىّ رماحنا * بنخلة لمّا أوقد الحرب واقد « 4 » \r\n دمّا و ابن عبد اللّه عثمان بيننا * ينازعه غلّ من القدّ عائد \r\nآنگاه رسول خداى ، خمس آن مال را بپذيرفت و آنچه بماند ، هم بدان قسمت كه عبد اللّه كرده بود ، پذيرفتار گشت . و به روايتى آن اموال موقوف بود ، تا با غنايم بدر قسمت گشت .\r\n\r\n\r\n","description":"","footnote":"\r\n( 1 ) . تعب : رنج و سختى\r\n( 2 ) . سورهء بقره ، 217 : از تو دربارهء جنگ در ماه حرام مىپرسند ، بگو جنگ امر گرانى است ولى بازداشتن از راه خدا ، كفر ورزيدن به او و هتك حرمت مسجد الحرام و بيرون راندن ساكنان آن در نزد خدا گرانتر از آن است و فتنه شرك از كشتار هم بزرگتر است .\r\n( 3 ) . توبه ، 5 : هركجا مشركان را يافتيد بكشيد . اين آيه با :  فَإِذَا انْسَلَخَ الْأَشْهُرُ الْحُرُمُ فَاقْتُلُوا الْمُشْرِكِينَ  ( الى آخر آيه ) . يعنى : چون ماه‌هاى حرام پايان يافت هركجا مشركان را يافتيد بكشيد . . . . از اين رو با نزول آيه 217 سورهء بقره ، آيه 5 سورهء توبه منسوخ شد .\r\n( 4 ) . چون واقد آتش جنگ را برافروخت ، نيزه‌هاى خود را از پسر حضرمى شفا داديم ( ب ) .\r\n","page_name":" 723 ","page_number":147},
  {"content":"\r\n\r\nمع القصه از آن سوى مردمان مكه از بهر رهائى حكم بن كيسان و عثمان بن عبد اللّه كه در مدينه محبوس بودند ، رأى زدند و فديهء ايشان را فراهم كرده ، به مدينه فرستادند . و چون فرستاده ايشان به مدينه آمد و قصه خويشتن مكشوف داشت ، رسول خداى فرمود : چندان بباشيد كه سعد بن ابى وقّاص و عتبة بن غزوان را كه به طلب شتر ياوه‌گشتهء خويش رفته‌اند ، بدانيم . اگر به سلامت دررسند ، اسيران شما را رها كنيم و اگر نه به قصاص خواهند رسيد .\r\nچون بعد از روزى چند ، به سلامت بازآمدند ، رسول خداى حكم و عثمان را حاضر داشت و بر ايشان اسلام عرضه فرمود . حكم بن كيسان اسلام آورد و در نزد آن حضرت ، روز برد « 1 » تا در غزاى بئر معونه « 2 » شهيد شد . و عثمان فديه بداد و به مكه بازشد و عاقبت كافر بمرد .\r\n\r\nغزوهء بدر كبرى\r\nو هم درين سال دويم هجرت ، غزوه بدر كبرى پيش آمد و آن را بدر قتال نيز گويند .\r\nدر خبر است كه چون رسول خداى از مكه به مدينه هجرت فرمود ، ابو جهل آن حضرت را بدين كلمات پيام فرستاد :\r\nقال يا محمّد انّ الخيوط الّتى فى رأسك هى الّتى ضيّقت عليك مكّة و رمت بك الى يثرب و انّها لا تزال بك حتّى تنفّر بك و تحثّك على ما يفسدك و يتلفك الى ان تفسدها على اهلها و تصليهم حرّ نار تعدّيك طورك . و ما ارى ذلك الّا و سيئول الى ان تثوّر عليك قريشا ثورة رجل واحد لقصد اثارك و دفع ضررك و بلائك ، فتلقاهم بسفهائك المغترّين بك و يساعدك على ذلك من هو كافر بك مبغض لك فيلجئه الى مساعدتك و مضافرتك خوفة لان يهلك بهلاكك و\r\n\r\n\r\n","description":"","footnote":"\r\n( 1 ) . روز برد : زندگى كرد\r\n( 2 ) . بئر معونه ميان اراضى بنى عامر و بنى سليم واقع است .\r\n","page_name":" 724 ","page_number":148},
  {"content":"\r\n\r\nيعطب عياله بعطبك و يفتقر هو و من يليه بفقرك و به فقر شيعتك ، اذ يعتقدون انّ اعداءك اذا قهروك و دخلوا ديارهم عنوة ، لم يفرّقوا بين من والاك و عاداك و اصطلموهم باصطلامهم لك و أتوا على عيالاتهم و اموالهم بالسّبى و النّهب كما يأتون على أموالك و عيالك و قد اعذر من انذر و بالغ من اوضح .\r\nخلاصهء معنى كلمات او چنان است كه مىگويد :\r\nاى محمّد اين خيالات باطله كه در دماغ تو جاى داشت ، مكه را بر تو تنگ ساخت و ترا به مدينه انداخت . و اين صفت از تو دور نشود تا تو را به هلاكت نيفكند و قريش را هم دست و هم داستان بر تو نشوراند ، تا زيان تو را از خود دفع دهند و اين جماعت كه اعانت تو كنند ، فريفته تو نيستند ؛ بلكه در مساعدت تو ناگزيرند . چه بيم دارند كه چون مقهور شوند « 1 » و لشكر دشمن به ميان ايشان در شود ، دوست از دشمن و خادم از خائن نداند . من اينك معذورم كه تو را از زيان اين امر بيم دادم و وخامت « 2 » اين عمل را بازنمودم ، ديگر تو دانى .\r\nچون پيغام ابو جهل به پاى رفت ، رسول خداى با فرستادهء او گفت :\r\nرسالت خويش را به نهايت بردى ، اكنون پاسخ آن را فراگير و بازگذار :\r\nانّ أبا جهل بالمكاره و العطب يهدّدنى ، و ربّ العالمين بالنّصر و الظّفر يعدنى و جز اللّه أصدق و القبول من اللّه أحقّ . لن يضرّ محمّدا من خذله أو يغضب عليه بعد أن ينصره اللّه و يتفضّل بجوده و كرمه عليه .\r\nقل له يا أبا جهل ! انّك راسلتنى بما ألقاه فى خاطرك الشّيطان و أنا أجيبك بما ألقاه فى خاطرى الرّحمن . انّ الحرب بيننا و بينك كائنة الى تسعة و عشرين يوما و انّ اللّه سيقتلك فيها بأضعف أصحابى و ستلقى أنت و عتبة و شيبة و الوليد و فلان فى قليب بدر مقتلين . أقتل منكم سبعين و آسر منكم سبعين . أحملهم على الفداء الثّقيل .\r\nمىفرمايد :\r\n\r\n\r\n","description":"","footnote":"\r\n( 1 ) . مقهور شوند : شكست خورند .\r\n( 2 ) . وخامت : بدى و ناگوارى\r\n","page_name":" 725 ","page_number":149},
  {"content":"\r\n\r\nابو جهل مرا به مرگ بيم مىدهد و خداوند به نصرت وعده مىكند . همانا وعدهء خداوند را استوار داشتن نيكوتر است كه سخنان كذب ابو جهل را راست پنداشتن ، بگو با ابو جهل كه آنچه تو با من ابلاغ كردى ، به تلقين « 1 » شيطان بود ؛ و آنچه من گويم به فرمان رحمن است . از پس بيست و نه ( 29 ) روز ديگر ، آتش اين حرب كه در ميان ماست زبانه زدن گيرد و تو به دست ناتواناتر مردم من كشته شوى و همچنان عتبة و شيبة و ديگر وليد بن عتبه و تا هفتاد ( 70 ) تن به شمار كرد ، كه اين جمله مقتول شوند و در چاه بدر مدفون آيند ؛ و نيز هفتاد ( 70 ) تن از شما اسير شوند و رهائى ايشان بىفديهء بزرگ صورت نبندد .\r\nآنگاه مردم را از مؤمن و مشرك و يهود كه در حضرت او انجمن بودند ، خطاب كرد و فرمود : اگر خواهيد قتلگاه قريش را در بدر از بهر شما مكشوف بدارم ؟ گفتند :\r\nنيكو باشد . فرمود : آهنگ بدر كنيد تا مصرع « 2 » هر يك از قريش را چنان بنمايم ، كه هيچ بيش و كم نباشد .\r\nنخستين على عليه السّلام عرض كرد : نعم بسم اللّه و ديگران گفتند : از اينجا تا بدر مسافت بسيار است ، بىمركوب نتوانيم كوچ داد و آذوقه و علف روزى چند را بايد حمل داد ، و يهود گفتند : ما در خانه‌هاى خويش آسوده‌ايم و بدين مشاهده حاجت نداريم .\r\nپيغمبر فرمود : در اين امر رنجى بر شما نيست . يك قدم برداريد و قدم ديگر در بدر بگذاريد ، كه خداى زمين را از بهر شما درنوردد . در اين وقت مؤمنين از در صدق ، و مشركين از بهر امتحان ، قدم برگرفتند و قدم ديگر ، خود را در بدر ديدند و در عجب شدند .\r\nآنگاه فرمود : از چاه بدر به ذراع زمين را اندازه كردند و در هر مقام فرمود : هذا مصرع ابو جهل و هذا مصرع فلان چندان‌كه هفتاد ( 70 ) كس از مشركين را بنمود كه در كجا به خاك درافتند و قاتل او چه كس باشد .\r\nآنگاه فرمود : بدانچه گفتم آگاه شديد ؟ عرض كردند : چنين باشد . فرمود : اين\r\n\r\n\r\n","description":"","footnote":"\r\n( 1 ) . تلقين : ياد دادن\r\n( 2 ) . مصرع : جاى افتادن بر زمين\r\n","page_name":" 726 ","page_number":150},
  {"content":"\r\n\r\nكلمات را رقم كنيد « 1 » و با خود بداريد تا گاهى كه وقت برسد ، آنگاه بىزياده و نقصان معاينه خواهيد كرد . « 2 » عرض كردند : ما را دوات و كتف « 3 » در دست نيست . و فرمود :\r\nاينك ملائكه نگار مىكنند . « 4 »\r\nقال : يا ملائكة ربّى أكتبوا ما سمعتم من هذه القصّة فى أكتاف و اجعلوا فى كمّ كلّ واحد منهم كتفا من ذلك . يعنى : اى ملائكهء پروردگار من ، رقم كنيد آنچه شنيديد در اكتاف ، و در آستين هر يك از ايشان كتفى بگذاريد .\r\nآنگاه آن جماعت را فرمود : در آستين خود فحص كنيد « 5 » پس هر كس دست برده ، كتفى برآورد و صورت حال را در آن نگاشته يافت و قرائت كرد : ثمّ قال : انّ ذلك لحقّ كائن بعد ثمانية و عشرين يوما من اليوم فى اليوم التّاسع و العشرين وعدا من اللّه مفعولا و قضاء حتما لازما .\r\nپس مردمان ، ايام را به شمار گرفتند تا بيست و هشت ( 28 ) روز سپرى شده و روز بيست و نهم جنگ بدر پيش آمد و تمامت آن واقعه را بىكم‌وكاستى و فزايشى نظاره كردند . « 6 » و سبب آن بود كه در غزوهء ذو العشيرة ، چون رسول خداى كاروان قريش را نيافت ، چنان كه مذكور شد ، جبرئيل عليه السّلام مراجعت ايشان را با آن حضرت ميعاد نهاد . « 7 »\r\nپس در اين وقت كه ابو سفيان با چهل ( 40 ) تن از اعيان قريش از شام به سوى مكه مراجعت مىكرد ، و خبر ايشان در مدينه سمر « 8 » گشت . رسول خداى ، طلحة بن عبيد اللّه [ تيمى 
  ] و سعيد بن زيد بن عمرو بن نفيل را از بهر فحص حال كاروان مأمور داشت و ايشان از مدينه بيرون شده در راه ياوه « 9 » شدند و راه به مقصد نبردند . « 10 »\r\nپس احمد بن عاصم الجهينى و عدىّ بن عمرو و به روايتى بسبس بن عمرو و عدىّ بن ابى الزّغبا ، مأمور شدند و ايشان تا ارض نخبار « 11 » تاخته ، در خانهء مردى كه او را كشد جهينى نام بود ، فرود شدند و كشد هر دو تن را به نهانى نگاه مىداشت .\r\n\r\n\r\n","description":"","footnote":"\r\n( 1 ) . رقم كنيد : بنويسيد\r\n( 2 ) . ديدار خواهيد كرد .\r\n( 3 ) . كتف : شانه گوسفند كه بر آن مىنوشتند .\r\n( 4 ) . نگار مىكنند : مىنويسند .\r\n( 5 ) . فحص كنيد : جستجو نمائيد\r\n( 6 ) . بىكم‌وزياد ديدند\r\n( 7 ) . وعده گذاشت .\r\n( 8 ) . سمر : به معنى مشهور شدن است .\r\n( 9 ) . ياوه شدن : به معنى گم شدن است .\r\n( 10 ) . راه را گم كردند و به مقصد نرسيدند .\r\n( 11 ) . نخبار : نام موضعى است بالاى ساحل .\r\n","page_name":" 727 ","page_number":151},
  {"content":"\r\n\r\nيك شب از آن پيش كه كاروان دررسد ، احمد و عدىّ گوش فراداشتند دو زن را يافتند كه با هم سخن مىكردند ، يكى گفت : آن زر كه از من به وام گرفتى بازده . آن يك در جواب گفت : باش تا كاروان قريش برسد . كالاى خويشتن مىفروشم ، وام ترا مىگذارم . « 1 » از ورود كاروان پرسش نمود ، گفت : انّما العير غدا او بعد غد قد نزلت .\r\nيعنى : كاروان فردا يا پس از فردا برسد .\r\nاحمد و عدىّ چون اين سخن بشنيدند طريق مدينه پيش گرفتند و كشد جهينى ايشان را مشايعت « 2 » كرد تا از محل خوف بگذرانيد .\r\nاما از آن سوى چون ابو سفيان روز ديگر به بدر رسيد . مجدىّ بن عمرو جهينى را يافت كه در آنجا نزول كرده بود . چه رسم عرب بود كه چون خبر ورود كاروان را در منزلى معلوم مىكردند ، علف و آذوقه بدانجا حمل مىدادند و مىفروختند و سود مىبردند .\r\nپس ابو سفيان از مجدى پرسش نمود كه : هيچ از جواسيس و عيون « 3 » محمّد صلّى اللّه عليه و آله و دزدان يثرب خبر گرفته باشى ؟ گفت : نديدم مگر دو شتر سوار كه در اينجا فرود شدند و متاره « 4 » خويش را پرآب كرده كوچ دادند .\r\nابو سفيان بىتوانى « 5 » بدانجا شد و در بعرهء « 6 » شتران نظاره كرد و يكى را بشكافت و پاره‌اى از استخوان خرما در آن يافت « 7 » ، سوگند ياد كرد كه اين شتران علف يثرب « 8 » چريده‌اند . همانا جاسوسان محمّد بدينجا شده‌اند و دور نيست كه لشكر او كمين نهاده باشند . اين بگفت و راه بگردانيد و به سوى شام مراجعت كرد تا ارض نقره برفت و در آنجا ضمضم بن عمرو خزاعى را پيش خواند و شترى رونده به دو داد و او را به ده ( 10 ) دينار زر سرخ اجرت گرفت ، بدان شرط كه از نقره تا مكه را كه شش روزه راه است سه روزه قطع مسافت كند و قريش را از تركتاز مسلمانان بياگاهاند تا براى حراست اموال خويش با لشكرى كران به كاروان پيوندند .\r\n\r\n\r\n","description":"","footnote":"\r\n( 1 ) . طلب ترا مىپردازم .\r\n( 2 ) . مشايعت : دنبال مسافر رفتن .\r\n( 3 ) . عيون ، جمع عين به معنى جاسوس .\r\n( 4 ) . متاره : ظرف آبى كه مسافر همراه خود مىبرد .\r\n( 5 ) . توانى : سستى و تنبلى .\r\n( 6 ) . بعره : پشكل ، مدفوع\r\n( 7 ) . مقصود هسته خرماست .\r\n( 8 ) . يثرب : شهر مدينه .\r\n","page_name":" 728 ","page_number":152},
  {"content":"\r\n\r\nآنگاه به اتّفاق عمرو بن عاص ، كاروان را برداشته از كنار بحر پنج روزه به جدّه آمد و از آنجا سه روزه به مكّه شد ، چنان كه نه او از پيغمبر و نه قريش از او خبر داشتند . وقتى به مكه آمده ، لشكر قريش بيرون شده بود ، چنان كه مذكور مىشود .\r\nاما از آن سوى رسول خداى ، چون ده ( 10 ) روز از خروج احمد و عدىّ برفت ، عمرو بن امّ مكتوم را در مدينه به خليفتى گذاشت و روز دوشنبه سيم شهر رمضان ، قيس بن صعصعه را سردار پيادگان فرمود و نام ابى صعصعه ، عمرو بن يزيد بن عوف بن مبذول است و يك ميل راه از مدينه بيرون شده ، بر سر چاه ابو عنبه خيمه زد .\r\nو جوانان كم سال ، مانند عبد اللّه بن عمرو و اسامة بن زيد و رافع بن خديج و اسيد بن ظهير و عمير بن ابى وقّاص و براء بن عازب و زيد بن ارقم و زيد بن ثابت را به مدينه بازشدن فرمود . « 1 » از ميانه عمير برادر خود سعد بن ابى وقاص را برانگيخت تا از رسول خداى خواستار شد و او را ملازم ركاب ساخت و ديگران مراجعت كردند .\r\nدر اين وقت عبد اللّه بن عمرو بن حرام انصارى « 2 » عرض كرد : يا رسول اللّه ! در اين جنگ فتح تو را باشد كه ما نيز وقتى با جهودان حسيكه « 3 » جنگ داشتيم ، در اين مكان عرض لشكر داديم و جوانان كم سال را بازفرستاديم . پس بر ايشان مظفر شديم و غنايم آورديم .\r\nمقرر است كه چون پيغمبر در بيوت سقيا فرود شد ، اصحاب را فرمود : تا آب از چاه برآوردند و اول كس خود بنوشيد و نماز بگزاشت و مردم مدينه را به دعاى خير ياد فرمود و گفت : الّلهمّ انّ ابراهيم عبدك و خليلك و نبيّك دعاك لاهل مكّة و انّى محمّد عبدك و نبيّك ، أدعوك لاهل المدينة : أن تبارك لهم فى صاعهم و مدّهم و ثمارهم . الّلهمّ حبّب الينا المدينة و اجعل ما بها من الوبا بخمّ الّلهمّ انّى حرّمت ما بين لابتيها كما حرّم ابراهيم خليلك مكّة .\r\nو بعد از بيرون شدن از مدينه فرمود : تا اصحاب روزه خود را بگشايند و مردم در\r\n\r\n\r\n","description":"","footnote":"\r\n( 1 ) . دستور داد به مدينه بازگردند .\r\n( 2 ) . متن : عبد اللّه بن عمرو بن حزام انصارى .\r\n( 3 ) . حسيكه : كوهى است نزديك مدينه كه منازل يهود بود .\r\n","page_name":" 729 ","page_number":153},
  {"content":"\r\n\r\nاطاعت اين امر تقاعد « 1 » ورزيدند . لاجرم روز ديگر بفرمود تا منادى ندا درداد كه : يا معشر العصاة انّى مفطر فافطروا . « 2 »\r\nپس بعد از تأكيد ، مردم افطار كردند ، از اينجاست كه علماى شيعى گويند :\r\nاصحاب در زمان رسول خداى ، بىفرمانى مىكردند ، عجب نباشد اگر بعد از آن حضرت عصيان كنند .\r\nمع القصه رسول خداى به بازديد قيس بن ابى صعصعه عرض لشكر داد .\r\n\r\nاسامى لشكر بدر\r\nچنان به صواب گرفتم كه اسامى اهل بدر را يك يك برنگارم ، چه حديث كرده‌اند كه هنگامى ذكر اسامى ايشان ، چون بندهء خواهنده ، خداى را بخواند ، مسئول او به اجابت مقرون گردد « 3 » . و بر زيادت از آن ، من بنده بر خود فرض كرده‌ام كه ناسخ التواريخ را چنان بنگارم كه بعد از ديدار اين كتاب مبارك ، خوانندگان را به ديگر كتب كمتر حاجت افتد .\r\nبالجمله اهالى بدر آنان كه حاضر جنگ شدند و چند تن كه غايب بودند و مانند جنگجويان از غنائم بهره بردند ، با رسول خداى سيصد و چهارده ( 314 ) تن باشند :\r\nاز جماعت مهاجرين ، هشتاد و سه ( 83 ) تن ، و از جماعت اوس شصت و يك ( 61 ) تن . و از جماعت خزرج يكصد و هفتاد ( 170 ) تن و قبال ايشان را نيز از يكديگر باز نمائيم ، بدين شرح كه رقم مىشود :\r\n\r\n[ مهاجرين بدر 
  ]\r\nاز مهاجرين قريش از جماعت بنى هاشم و بنى مطّلب بن عبد مناف ، دوازده ( 1 ! ) تن بودند : اول : رسول خدا صلّى اللّه عليه و آله . دويم : على بن ابى طالب عليه السّلام . سوم : حمزة بن\r\n\r\n\r\n","description":"","footnote":"\r\n( 1 ) . تقاعد : بازنشستن از كار .\r\n( 2 ) . اى گروه نافرمانان ! من افطار كردم ، شما هم افطار كنيد .\r\n( 3 ) . خواهشش برآورده شود .\r\n","page_name":" 730 ","page_number":154},
  {"content":"\r\n\r\nعبد المطّلب . چهارم : زيد بن حارثة بن شرحبيل الكلبى . پنجم : انسة الحبشى ، مولاى رسول اللّه صلّى اللّه عليه و آله . ششم : ابو كبشة الفارسى مولاى رسول اللّه . هفتم : ابو مرثد كنانة بن حصين . هشتم : مرثد بن ابى مرثد حليف حمزه . نهم : عبيدة بن الحارث بن عبد المطّلب . دهم : برادر عبيده ، طفيل بن الحارث . يازدهم : برادر ديگرش حصين بن الحارث . دوازدهم : مسطح ، هو عوف بن اثاثة بن عباد بن المطّلب .\r\nو شانزده ( 16 ) تن از بنى عبد شمس بودند : اول : عثمان بن عفّان بن ابى العاص بن اميّة بن عبد شمس ، دويم : ابو حذيفة بن [ عتبة بن 
  ] ربيعة بن عبد شمس و اسم ابو حذيفه ، مهشم [ بود 
  ] . سيم : سالم مولى ابو حذيفه و مادر سالم ثنيّه دختر يعار بن زيد بن سبيبه است و بعضى گمان كرده‌اند كه صبيح مولى ابى العاص بن اميه نيز آهنگ بدر كرد و در عرض راه مريض شد و او را ابو سلمة بن عبد الاسد بر شتر خويش سوار كرده به بدر آورد . چهارم : از حلفاى بنى عبد شمس ، عبد اللّه بن جحش بن رئاب الاسدى است . پنجم : عكّاشة بن محصن بن حرثان الاسدى . ششم : شجاع بن وهب اسدى . هفتم : برادرش عقبة بن وهب . هشتم : يزيد بن رقيش بن رئاب الاسدى . نهم : برادر عكاشه ، ابو سنان . دهم : پسرش سنان بن ابى سنان . يازدهم محرز بن فضلة بن الاسدى . دوازدهم : ربيعة بن اكثم الاسدى . سيزدهم : از حلفاى بنى كبير بن غنم ، ثقف بن عمرو . چهاردهم برادرش مالك بن عمرو . پانزدهم : برادر ديگرش مدلج بن عمرو و ايشان از آل بنى سليم‌اند . شانزدهم : حليف ايشان ابو مخشى الطائى و نام ابو مخشى ، سويد بن مخشى است .\r\nو از جماعت بنى نوفل بن عبد مناف ، دو تن بودند : اول : عتبة بن غزوان . دويم :\r\nخبّاب مولى عتبة بن غزوان .\r\nو از بنى اسد بن عبد العزى بن قصى ، سه تن بودند : اول : زبير بن العوّام بن خويلد بن اسد . دويم : حاطب بن ابى بلتعة لخمى و اسم ابى بلتعه ، عمرو است . سيم : سعد الكلبى مولى حاطب .\r\nو از بنى عبد الدّار بن قصىّ ، دو تن بودند : اول مصعب بن عمير بن هاشم بن عبد مناف بن عبد الدّار بن قصى . دويم : سويبط بن سعد بن حرمله .\r\nو از بنى زهرة بن كلاب ، هشت تن بودند : اول : عبد الرّحمن بن عبد الحارث بن زهره . دويم : سعد بن ابى وقّاص و اسم ابى وقّاص ، مالك بن اهيب زهرى است .\r\n\r\n","description":"","footnote":"","page_name":" 731 ","page_number":155},
  {"content":"\r\n\r\nسيم : برادرش عمير بن ابى وقّاص . چهارم : حلفاى ايشان ، مقداد بن عمر بن ثعلبه .\r\nپنجم : عبد اللّه مسعود بن حارث . ششم : مسعود بن ربيعة بن عمر ؛ و از جماعت قاره و ايشان كماندار بودند . هفتم : ذو الشّمالين و اسم او عمير بن عبد عمرو است . چون با دست چپ كار همىكرد و اعسر « 1 » بود ، او را ذو الشّمالين مىگفتند . هشتم : خباب بن ارت از بنى تميم و به روايتى از خزاعه بود .\r\nو از جماعت بنى تيم بن مرّه پنج ( 5 ) تن بودند : اول : أبو بكر و اسم او عبد اللّه بن عثمان بن عامر بن كعب بن سعد بن تيم و لقب او عتيق است . دويم : بلال بن رباح مولى ابو بكر ، او را از اميّة بن خلف خريد . سيم : عامر بن فهيره ، مولى ابى بكر .\r\nچهارم : صهيب بن سنان بن النّمر بن قاسط ، مولى عبد اللّه بن جدعان بن عمرو .\r\nپنجم : طلحة بن عبيد اللّه بن عثمان بن عمر بن كعب بن سعد بن تيم و او در شام بود ، بعد از مراجعت رسول خداى از بدر برسيد و پيغمبر او را سهم داد .\r\nو از جماعت بنى مخزوم بن يقظة بن مرّة ، پنج ( 5 ) تن بودند : اول : ابو سلمة بن عبد الاسد و اسم او عبد اللّه است . دويم : شمّاس بن عثمان بن الشّريد ، نام وى نيز عثمان بن عثمان است ، از كمال بها و جمال ، شماس نام يافت . سيم : ارقم بن ابى الارقم و اسم ابى الارقم ، عبيد بن مناف است . چهارم عمّار بن ياسر عبسى است از قبيله مذحج . پنجم : معتّب بن عوف بن عامر و او حليف ايشان است از جماعت خزاعه .\r\nو از جماعت بنى عدىّ بن كعب چهارده ( 14 ) تن بودند : اول : عمر بن الخطّاب بن نوفل بن عبد العزّى بن عبد اللّه بن قرط بن رباح بن رزاح . دويم : برادرش زيد بن الخطّاب سيم : مهجع مولى عمر بن الخطّاب و او از اهل يمن بود . چهارم : عمرو بن سراقة بن المعتمر بن انس . پنجم : برادرش عبد اللّه بن سراقه . ششم : واقد بن عبد اللّه بن عبد مناف و او حليف ايشان بود . هفتم : خولى بن ابى خولى . هشتم : برادرش مالك بن ابى خولى ايشان نيز از حلفاى ايشان بودند ؛ و ابى خولى از قبيلهء بنى عجل است . نهم : عامر بن ربيعه از قبيلهء عنز بن وائل ، حليف بنى خطّاب است . دهم : عامر بن بكير بن عبد ياليل . يازدهم : برادرش عاقل بن بكير . دوازدهم : برادر ديگرش خالد بن بكير . سيزدهم : برادر ديگرش اياس بن بكير ، ايشان نيز از حلفاى بنى عدىّاند .\r\n\r\n\r\n","description":"","footnote":"\r\n( 1 ) . اعسر : مردى كه با دست چپ كار كند .\r\n","page_name":" 732 ","page_number":156},
  {"content":"\r\n\r\nچهاردهم : سعيد بن زيد بن عمرو بن نفيل ، وى نيز بعد از مراجعت پيغمبر از بدر ، از سفر شام برسيد و بهرهء مجاهدين يافت .\r\nو از جماعت بنى جمح عمرو بن هصيص بن كعب پنج ( 5 ) تن بودند : اول :\r\nعثمان بن مظعون بن حبيب . دويم : پسرش سايب بن عثمان . سيم : برادرش قدامة بن مظعون . چهارم : برادر ديگرش عبد اللّه بن مظعون . پنجم : معمر بن الحارث بن معمر بن حبيب بن وهب .\r\nو از جماعت بنى سهم بن عمر يك تن بود : خنيس بن حذاقة بن قيس .\r\nو از قبيلهء بنى عامر بن لؤىّ و از جماعت بنى مالك بن حسل بن عامر ، پنج ( 5 ) تن بودند : اول : ابو اسيرة بن ابو درهم بن عبد العزّى . دويم : عبد اللّه بن مخرّمة بن عبد العزّى بن ابى قيس . سيم : عبد اللّه بن سهيل بن عمرو بن عبد شمس . چهارم :\r\nعمير بن عوف مولاى سهيل بن عمرو . پنجم : سعد بن خوله و او از مردم يمن و حليف ايشان بود .\r\nو از جماعت بنى حارث بن فهر ، پنج ( 5 ) تن بودند : ابو عبيدة بن عبد اللّه بن الجرّاح و اسم ابو عبيده عامر است . دويم : عمرو بن الحارث بن زهير . سيم : سهيل بن وهب بن ربيعه . چهارم : برادرش صفوان بن وهب . پنجم : عمرو بن ابى سرح بن ربيعه .\r\nو اين جماعت كه شمرده شد هشتاد و سه ( 83 ) تن بودند و ابن اسحاق كه از صناديد مورخين است ، بر اين رفته است . و بعضى از علماى تاريخ ، شمار مهاجرين را در بدر هشتاد و شش ( 86 ) تن گفته‌اند و اين سه كس را افزوده‌اند : اول : وهب بن سعد بن ابى سرح . دويم : حاطب بن عمرو و ايشان از جماعت بنى عامر بن لؤىّ بن غالب‌اند . سيم : غيّاظ بن ابى زهير و او از جماعت بنى حارث بن فهر است .\r\n\r\n[ انصار بدر از قبيله اوس 
  ]\r\nاكنون بازآئيم به قبايل انصار و نخستين از مردم اوس برشماريم . همانا از جماعت اوس بن حارثة پانزده ( 15 ) تن بودند :\r\n\r\n","description":"","footnote":"","page_name":" 733 ","page_number":157},
  {"content":"\r\n\r\nاول : سعد بن معاذ بن النّعمان بن امرئ القيس بن زيد بن عبد الاشهل . دويم :\r\nبرادرش عمرو بن معاذ بن النّعمان . سيم : حارث بن اوس بن معاذ بن النعمان .\r\nچهارم : حارث بن انس بن رافع بن امرئ القيس . پنجم : سعد بن زيد بن مالك بن عبيد بن كعب بن عبد الاشهل . ششم : سلمة بن سلّامة بن وقش بن زغبة بن زعوراء بن عبد الاشهل . هفتم : سلمة بن ثابت بن وقش . هشتم : رافع بن زيد بن كرز بن سكن بن زعوراء . نهم : حارث بن ضرمة بن عدىّ ، از جماعت بنى عوف بن خزرج ، حليف ايشان بود . دهم : محمّد بن سلمة بن خالد بن عدىّ ، از جماعت بنى حارث بن الحارث . يازدهم : سلمة بن اسلم بن حريش بن عدى ، از جماعت بنى حارث بن الحارث اين دو تن حليف ايشان بودند . دوازدهم : ابو الهيثم بن التّيّهان . سيزدهم :\r\nبرادرش عتبة بن التّيّهان . چهاردهم : به روايتى عتيك ابن التّيهان . پانزدهم : عبد اللّه بن سهل از بنى زعورا و به روايتى از قبيلهء غسّان است .\r\nو از جماعت بنى ظفر كه نسب به سواد بن كعب مىبردند دو تن بودند : اول :\r\nقتادة بن النّعمان بن زيد بن عامر بن سواد . دويم : عبيدة بن اوس بن مالك بن سواد و او را مقرن مىگفتند : لانّه قرن اربعة اسرى يوم بدر .\r\nو از جماعت بنى عبد بن رزاح بن كعب سه ( 3 ) تن بودند : اول : نضر بن الحارث ابن عبد . دويم : معتّب بن عبد . سيم : عبد اللّه بن طارق از جماعت بنى بلى حليف ايشان بود .\r\nو از جماعت بنى حارث بن خزرج سه ( 3 ) تن بودند : اول : مسعود بن سعد بن عامر بن عدى ، به روايتى مسعود بن عبد سعد است . دويم : ابو عبس بن جبير بن عمرو « 1 » . سيم : ابو بردة بن نيار ، و اسم او هانى است از مردم بنى بلى ، حليف ايشان است .\r\nو از جماعت بنى عمرو بن عوف بن مالك بن الاوس از قبيلهء بنى ضبيعة بن زيد ابن مالك بن عوف پنج ( 5 ) تن بودند : اول : عاصم بن ثابت بن القيس بن ابو الافلح بن عصمة بن مالك بن اميّة بن ضبيعة بن زيد . دويم : معتّب بن قشير بن مالك بن مليل « 2 » ابن زيد بن العطّاف بن ضبيعة . سيم : ابو مليل « 3 » بن الازعر بن زيد بن العطّاف بن\r\n\r\n\r\n","description":"","footnote":"\r\n( 1 ) . واقدى : ابو عبس بن جبر ( مغازى ، 1 / 117 ) .\r\n( 2 ) . متن : مليك بن . . .\r\n( 3 ) . متن : ابو مليك .\r\n","page_name":" 734 ","page_number":158},
  {"content":"\r\n\r\nضبيعه . چهارم : عمرو بن سعيد بن الازعر و به روايتى او را عمير بن معبد گفته‌اند .\r\nپنجم : سهل بن حنيف بن واهب بن العكيم .\r\nو از جماعت بنى اميّة بن زيد بن مالك ، نه ( 9 ) تن بودند : اول بشير بن عبد المنذر بن زبير بن زيد بن اميّه . دويم : رواعة بن عبد المنذر بن زبير . سيم : سعد بن عبيد بن النّعمان بن قيس . چهارم : عويم بن ساعده . پنجم : رافع بن عنجده . گويند : عنجده نام مادر اوست . ششم : عبيد بن ابى عبيد . هفتم : ثعلبة بن حاطب . هشتم : أبا لبابة بن بشير بن عبد المنذر . نهم : حارث بن حاطب بن عمرو بن عبيد . گويند : أبا لبابة و حارث با رسول خداى ، بيرون شدند و ايشان را از منزل روحا فرمان مراجعت به مدينه رفت و پيغمبر صلّى اللّه عليه و آله هر دو تن را از غنايم بهره مجاهدين فرمود .\r\nو از جماعت بنى عبيد بن زيد بن مالك ، هفت ( 7 ) تن بودند : اول : انيس بن قتادة بن ربيعة بن خالد ، دويم : از حلفاى ايشان از مردم بنى معن بن عدى بن جدرة بن عجلان بن ضبيعه . سيم : ثابت بن اقرم بن ثعلبة بن عدىّ بن العجلان . چهارم : ربعى بن رافع بن زيد بن الحارثة بن جدرة بن العجلان . پنجم : عبد اللّه بن سلمة بن مالك بن الحارث بن عدىّ بن العجلان . ششم : زيد بن اسلم بن ثعلبة بن عدىّ بن العجلان .\r\nهفتم : عاصم بن عدىّ بن جدرة بن العجلان ، او را رسول خداى نيز باز مدينه فرستاد و بهرهء مجاهدين داد .\r\nو از جماعت بنى ثعلبة بن عمرو بن عوف ، هفت ( 7 ) تن بودند : اول : عبد اللّه بن جبير بن النّعمان بن اميّه . دويم : عاصم بن قيس بن ثابت بن النّعمان . سيم : ابو صباح ثابت بن النّعمان . چهارم : برادرش ابو خنه و به روايتى ابو حبّه و هم گفته‌اند :\r\nامرء القيس المبرّك بن ثعلبه . پنجم : سالم بن عمير بن ثابت بن النّعمان و به روايتى ثابت بن عمرو بن ثعلبه . ششم : حارث بن النعمان بن اميّه . هفتم : خوّات بن جبير بن النّعمان . وى را نيز رسول خداى بازفرستاد و بهرهء مجاهدين داد .\r\nو از جماعت بنى جحجبى بن كلفة بن عوف دو تن بودند : اول : منذر بن محمّد بن عقبة بن أحيحة بن الجلاح . دويم : از حلفاى ايشان از بنى انيق ، ابو عقيل بن عبد اللّه بن ثعلبه .\r\nو از جماعت بنى غنم بن اسلم بن امرئ القيس بن مالك بن اوس پنج ( 5 ) تن بودند : اول : سعد بن خيثمة بن الحارث . دويم : منذر بن قدامه . سيم : مالك بن قدامة\r\n\r\n","description":"","footnote":"","page_name":" 735 ","page_number":159},
  {"content":"\r\n\r\nبن عرفجه . چهارم : حارث بن عرفجه . پنجم : تميم مولاى بنى غنم و به روايتى مولاى سعد بن خيثمه .\r\nو از جماعت بنى معاوية بن مالك بن عوف سه ( 3 ) تن بودند : اول : جابر بن عتيك ابن الحارث بن قيس . دويم : مالك بن نميله از مردم بنى مزينه حليف ايشان بود .\r\nسيم : نعمان بن عصر نيز حليف ايشان بود از جماعت بلى .\r\nو اين جمله از قبايل اوس آنچه به شماره شد شصت و يك ( 61 ) تن باشد .\r\n\r\n[ انصار بدر از قبيلهء خزرج 
  ]\r\nاكنون به جماعت خزرج بازآئيم . همانا از بنى خزرج بن حارثة بن ثعلبه چهار ( 4 ) تن بودند : اول : خارجة بن زيد بن ابى زهير بن مالك بن امرئ القيس . دويم : سعد ابن ربيع بن عمرو بن ابى زهير . سيم : عبد اللّه بن رواحة بن امرئ القيس . چهارم : خلّاد بن سويد بن ثعلبة بن عمرو بن حارثة بن امرئ القيس .\r\nو از جماعت بنى زيد بن مالك بن ثعلبه دو ( 2 ) تن بودند : اول : بشير بن سعد بن ثعلبه . دويم : برادرش سماك بن سعد .\r\nو از جماعت بنى عدىّ بن كعب بن الخزرج سه ( 3 ) تن بودند : اول : سبيع بن قيس بن عيشه . دويم : برادرش عبّاد بن قيس . سيم : عبد اللّه بن قيس .\r\nو از جماعت بنى احمر بن حارثة بن ثعلبه يك تن بود : يزيد بن حارث ابن قيس .\r\nو از جماعت بنى جشم بن حارث بن خزرج و زيد بن حارث چهار ( 4 ) تن بودند :\r\nاول : خبيب بن يساف بن عتبة بن عمرو . دويم : عبد اللّه بن زيد بن ثعلبه . سيم :\r\nبرادرش حريث بن زيد . چهارم : سفيان بن بشر و به روايتى بشير .\r\nو از جماعت بنى جدادة بن عوف چهار ( 4 ) تن بودند : اول : تميم بن يعار بن عدىّ . دويم : عبد اللّه بن عمير از بنى حارثه و به روايتى عبد اللّه بن عمير بن عدى بن امية بن جداده . سيم : زيد بن النّمر بن قيس بن عدىّ . چهارم : عبد اللّه بن عرفطة بن امية بن جداده .\r\nو از جماعت بنى الابجر و ايشان بنى جدرة بن عوف بن حارث بن خزرجند يك\r\n\r\n","description":"","footnote":"","page_name":" 736 ","page_number":160},
  {"content":"\r\n\r\nتن بود : عبد اللّه بن ربيع بن قيس بن عمرو بن عباد بن الابجر .\r\nو از جماعت بنى عوف بن خزرج از طايفه بنى عبيد بن مالك بن سالم بن غنم ابن عوف بن خزرج و ايشان را بنى حبلى گويند ، چه نسب به سالم بن غنم بن عوف مىرسانند و سالم را به جهت عظم بطن حبلى مىناميدند و ايشان دو ( 2 ) تن بودند :\r\nاول : عبد اللّه پسر عبد اللّه بن ابى بن مالك بن الحارث بن عبيد اللّه ، مشهور به ابن سلول و سلول نام مادر ابن ابى است . از اين روى گاهى عبد اللّه را ابن سلول مىگفتند و گاهى به اسم پدر خوانده مىشد ، عبد اللّه بن ابىّ مىناميدند و او منافق بود و پسرش كه نيز عبد اللّه نام داشت ، مؤمن و موحد بود . دويم : اوس بن خولى بن عبد اللّه بن الحارث ابن عبيد بود .\r\nو از جماعت بنى جزى بن عدىّ بن مالك شش ( 6 ) تن بودند : اول : زيد بن وديعة ابن عمرو بن قيس بن جزى . دويم : عقبة بن وهب بن كلده حليف ايشان بود و او از بنى عبد اللّه بن غطفان است . سيم : رفاعة بن عمرو بن زيد . چهارم : عامر بن سلمة بن عامر ، حليف ايشان بود از مردم يمن . ابن هشام گويد : او عمرو بن سلمه نام داشت ، از مردم بلى و قبيلهء قضاعه است . پنجم : ابو خميصه معبد بن عبّاد بن قشير . ششم :\r\nعامر بن البكير ، وى نيز حليف ايشان است . ابن هشام گويد : عامر بن العكير نام اوست . و هم گفته‌اند : عاصم بن العكير .\r\nو از جماعت بنى سالم بن عوف بن عمرو يك تن بود : نوفل بن عبد اللّه بن نضله .\r\nو از جماعت بنى اصرم « 1 » بن فهير بن ثعلبة بن غنم بن سالم بن عوف و اين غنم به روايت ابن اسحاق ، پسر سالم است و به روايت ابن هشام برادر سالم است . ايشان دو تن بودند : اول : عبادة بن الصّامت بن قيس بن اصرم . دويم : برادرش اوس بن الصّامت .\r\nو از جمله بنى دعد بن فهير بن ثعلبة بن غنم يك تن بود : هو النعمان بن مالك بن ثعلبه . اين نعمان را قوقل گفتند . و از جماعت بنى قريوش بن غنم بن اميّه و به روايتى غنم بن ثابت است و قريوس با سين مهمله نيز وارد است .\r\nو از جماعت بنى مرضخة « 2 » بن غنم يك تن بود و هو مالك بن الاحشم « 3 » ابن\r\n\r\n\r\n","description":"","footnote":"\r\n( 1 ) . متن : بنى اضرم بن فهير .\r\n( 2 ) . متن : بنى مرضحه .\r\n( 3 ) . واقدى : مالك بن دخشم ( مغارى ، 1 / 121 ) .\r\n","page_name":" 737 ","page_number":161},
  {"content":"\r\n\r\nمرضخه .\r\nو از جماعت بنى لوى بن سالم « 1 » ، سه ( 3 ) تن بودند : اول : ربيع بن اياس بن عمرو بن غنم . دويم : برادرش ورقة بن اياس . سيم : عمرو بن اياس ، حليف ايشان بود ، از اهل يمن . ابن هشام گويد : نام مادر ايشان غضينه و پدر ايشان عمرو بن عماره است .\r\nو ديگر از جماعت خزرج پنج ( 5 ) تن بودند « 2 » : اول : مجذّر و اسم او عبد اللّه بن زياد بن عمرو بن رمرمه است . دويم : عباد بن الخشخاش بن عمرو بن رمرمه است .\r\nسيم : بحّاف بن ثعلبة بن خزمه « 3 » . چهارم : عبد اللّه بن ثعلبة بن خزمه . پنجم : عتبة ابن ربيعة بن خالد بن معاويه حليف ايشان بود .\r\nو از جماعت بنى ساعدة بن كعب بن الخزرج ، از قبيلهء بنى ثعلبة بن الخزرج ابن ساعده دو ( 2 ) تن بودند : اول : ابو دجانه و هو سمّاك بن خرشه « 4 » . ابن هشام گويد :\r\nسماك بن اوس بن خرشه . دويم : منذر بن عمرو بن خنيش . ابن هشام گويد : عمرو بن خنيش .\r\nو از جماعت بنى بدىّ بن عامر بن عوف دو ( 2 ) تن بودند : اول : ابو اسيد [ ساعدى ، نامش 
  ] مالك بن ربيعة بن البدىّ . دويم مالك بن مسعود و هو ابو البدىّ و به روايتى مسعود ابن البدى .\r\nو از جماعت بنى طريف بن الخزرج بن ساعده پنج ( 5 ) تن بودند : اول : كعب بن خمان بن ثعلبة ، از حلفاى ايشان از مردم جهينه . ابن هشام گويد : كعب بن جمّاز و او از غبشان بود . دويم : حمزه . سيم : زياد . چهارم : بسبس و ايشان بنو عمروند . ابن هشام گويد ! ضمره و زياد پسرهاى بشرند . پنجم : عبد اللّه بن عامر از قبيله بلىّ .\r\nو از جماعت بنى جشم بن الخزرج از مردم بنى سلمة بن سعد بن على ، دوازده ( 12 ) تن بودند : اول : خراش بن الصّمت بن عمرو بن الجموح . دويم حباب بن مندز\r\n\r\n\r\n","description":"","footnote":"\r\n( 1 ) . واقدى : از بنى لوذان بن غنم ( مغازى 1 / 121 ) .\r\n( 2 ) . واقدى گويد : ديگر هم‌پيمانان ايشان [ بنى لوذان بن غنم 
  ] از بلىّ و بنى غصينه : مجذّر بن ذيار بن عمرو ، عبدة بن حسحاس بن عمرو [ متن ما : عباد بن خشخاش بن عمرو بن رمرمه 
  ] ، بحّاث بن ثعلبه و برادرش عبد اللّه بن ثعلبه و هم‌پيمان آن دو از قبيلهء بهراء كه نامش عتبة بن ربيعة بن خلف بود ( مغازى ، 1 / 121 - 122 ) .\r\n( 3 ) . مغازى : بحّاث بن ثعلبه ( 1 / 122 ) .\r\n( 4 ) . واقدى : سماك بن خرشة بن لوذان و در جنگ يمامه كشته شد ( مغازى ، 1 / 122 ) .\r\n","page_name":" 738 ","page_number":162},
  {"content":"\r\n\r\nبن الجموح . سيم : عمير بن الحمام بن الجموح . چهارم : تميم مولى خراش بن الصّمت . پنجم : عبد اللّه بن عمرو بن حرام . ششم : معاذ بن عمرو بن الجموح . هفتم :\r\nمعوّذ بن عمرو بن الجموح . هشتم : خلّاد بن عمرو بن الجموح . نهم : عقبة بن عامر بن نابى . دهم : حبيب بن اسود مولاى ايشان . يازدهم : ثابت بن ثعلبة بن زيد ، و اين ثعلبه را جذع گفته‌اند . دوازدهم : عمير بن الحارث بن ثعلبه . ابن هشام گويد : عمير بن الحارث بن لبدة بن ثعلبة .\r\nو از جماعت بنى عبيد بن عدىّ بن غنم بن كعب ، نه ( 9 ) تن بودند : اول : بشر بن البراء بن معرور بن صخر بن خنسا . دويم : طفيل بن مالك بن خنسا . سيم : طفيل بن نعمان بن خنسا . چهارم : سنان بن صيفى بن صخر بن خنسا . پنجم : عبد اللّه بن جدرة بن قيس ابن صخر بن خنسا . ششم : عتبة بن عبد اللّه بن صخر بن خنسا . هفتم : جبّار بن صخر بن اميّة بن خنسا . هشتم : خارجة بن حمير . نهم : عبد اللّه بن حمير ، خارجه و عبد اللّه حليف ايشان بودند .\r\nو از جماعت اشجع از قبيلهء بنى دهمان و از جماعت بنى خناس بن سنان بن عبيد هفت ( 7 ) تن بودند : اول : يزيد بن منذر بن سرح بن خناس . دويم : معقل بن منذر بن سرح بن خناس . سيم : عبد اللّه بن النعمان ابن بلدمه - و بلذمه بذال معجمه نيز آمده است - چهارم : ضحاك بن حارثة بن زيد بن ثعلبه . پنجم : سواد بن زريق بن ثعلبة . ابن هشام گويد : سواد بن رزم بن زيد بن ثعلبه . ششم : معبد بن قيس بن صخر بن حرام . ابن هشام گويد : معبد بن صيفى بن صخر بن حرام . هفتم عبد اللّه بن صخر بن حرام .\r\nو از جماعت بنى نعمان بن سنان بن عبيد اللّه ، چهار ( 4 ) تن بودند : اول : عبد اللّه بن مناف بن النعمان . دويم : جابر بن عبد اللّه بن رباب بن النعمان . سيم : خليدة بن قيس بن النعمان . چهارم : نعمان بن سنان مولاى ايشان .\r\nو از جماعت بنى سواد بن تميم بن كعب بن سلمه ثم من بنى حديدة بن عمرو بن غنم بن سواد . ابن هشام گويد : عمرو بن سواد و از براى سواد پسرى نبود كه غنم نام داشته باشد چهار ( 4 ) تن بودند : اول ابو المنذر و هو يزيد بن عامر بن حديده . دويم :\r\nسليم بن عمرو بن حديده . سيم : قطبة بن عامر بن حديده . چهارم : عنتره مولاى سليم بن عمرو . ابن هشام گويد : عنتره از بنى سليم بن منصور است ، از جماعت\r\n\r\n","description":"","footnote":"","page_name":" 739 ","page_number":163},
  {"content":"\r\n\r\nبنى ذكوان .\r\nو از جماعت بنى عدىّ بن نابى بن عمرو بن سواد بن غنم شش ( 6 ) تن بودند :\r\nاول : ثعلبة بن غنمة بن عدى . دويم : عبس بن عامر بن عدىّ . سيم : ابو اليسر ، هو كعب بن عمرو بن عباد بن عمرو بن غنم بن سواد . چهارم : سهل بن قيس بن نابى بن كعب بن قيس بن كعب بن سواد . پنجم : عمرو بن طلق بن زيد بن اميّه . ششم : معاذ بن جبل بن عمرو بن اوس .\r\nو از جماعت بنى نصر بن عامر هفت ( 7 ) تن بودند : اول قيس بن محصن بن خالد بن مخلّد و به روايتى قيس بن حصين . دويم : ابو خالد ، هو حارث بن قيس بن خالد بن مخلّد . سيم : جبير بن اياس بن خالد بن مخلّد . چهارم : ابو عباده ، و هو سعد بن عثمان بن خلدة بن مخلّد . پنجم : برادرش عقبة بن عثمان . ششم : ذكوان بن عبد قيس بن خلدة بن مخلّد . هفتم : مسعود بن خلدة بن عامر بن مخلّد .\r\nو از جماعت بنى خالد بن عامر بن زريق يك تن بود و هو : عبادة بن قيس بن عامر بن خالد .\r\nو از جماعت بنى خلدة بن عامر بن زريق پنج ( 5 ) تن بودند : اول : اسعد بن يزيد بن فاكهة بن يزيد بن خلدة . دويم : فاكهة بن بشر بن الفاكهة بن زيد بن خلدة . ابن هشام گويد : بشر بن فاكهة . سيم : معاذ بن ماعص بن قيس بن خلده . چهارم : عابد بن ماعص بن قيس بن خلده . پنجم : مسعود بن سعد بن خلده .\r\nو از جماعت بنى العجلان بن عمرو بن عامر بن زريق ، سه ( 3 ) تن بودند : اول :\r\nرفاعة بن رافع بن مالك بن العجلان . دويم : برادرش خلّاد بن رافع . سيم : عبيد بن زيد بن عامر بن العجلان .\r\nو از بنى بياضة بن عامر بن زريق شش ( 6 ) تن بودند : اول : زياد بن لبيد بن ثعلبة بن سنان . دويم : فروة بن عامرة بن ودقه و به روايتى ورقه . سيم : خالد بن قيس بن مالك بن العجلان . چهارم : رجيلة بن ثعلبة بن خالد « 1 » . ابن هشام گويد : دجيله . پنجم : عطيّة بن نويرة بن عامر . ششم : خليفة بن عدىّ بن عمرو . ابن هشام گويد : عليفه .\r\nو از جماعت بنى حبيب بن عبد حارثة بن مالك يك تن بود . هو رافع بن المعلّى\r\n\r\n\r\n","description":"","footnote":"\r\n( 1 ) . مغازى : رحيلة بن ثعلبة بن خالد ( 1 / 123 ) .\r\n","page_name":" 740 ","page_number":164},
  {"content":"\r\n\r\nبن لوذان بن حارثه « 1 » .\r\nو از جماعت بنى النّجار و هو تيم اللّه بن ثعلبة بن عمرو بن الخزرج ، ثم من بنى غنم مالك بن النّجار ، ثم من ثعلبة بن عوف بن غنم يك تن بود : هو ابو ايّوب خالد بن زيد بن كليب بن ثعلبه « 2 » .\r\nو از جماعت بنى عسيرة بن عبد بن عوف بن غنم يك تن بود ، و هو ثابت بن خالد بن النّعمان بن خنساء بن عسيره . ابن هشام گويد : عشيره .\r\nو از جماعت بنى عمرو بن عبد عوف بن غنم دو ( 2 ) تن بودند : اول : عمّارة بن حزم « 3 » بن زيد بن لوذان بن عمرو . دويم : سراقة بن كعب بن عبد العزى .\r\nو از جماعت بنى عبيد بن ثعلبة بن غنم دو ( 2 ) تن بودند : اول : حارثة بن النّعمان بن زيد بن عبيد . ابن هشام گويد : نعمان بن نفع بن زيد . دويم : سليم بن قيس بن فهد .\r\nو از جماعت بنى عائذ بن ثعلبة : ابن هشام گويد : بنى عابد ، [ دو ( 2 ) تن بودند 
  ] : اول :\r\nسهيل بن رافع بن ابى عمرو بن عائذ ؛ دوم عدى بن ابى الزّغباء « 4 » حليف ايشان بود و از قبيلهء جهينه .\r\nو از جماعت بنى زيد بن ثعلبه بن غنم سه ( 3 ) تن بودند : اول : مسعود بن اوس بن زيد . دويم : ابو خزيمة بن اوس بن زيد بن اصرم بن زيد . سيم : رافع بن الحارث .\r\nو از بنى سواد بن مالك بن غنم ده ( 10 ) تن بودند : اول : عوف . دويم : معوّذ . سيم :\r\nمعاذ ، ايشان پسرهاى حارث بن رفاعة بن سوادند . ابن هشام گويد : رفاعة بن حارث بن سواد . و اين جماعت را بنو عفرا گويند . و عفرا به روايت ابن هشام ، دختر عبيد بن ثعلبة بن غنم بن مالك بن النّجار است . چهارم : نعمان بن عمرو بن رفاعة بن سواد و به روايتى نعيمان نام داشت . پنجم : عامر بن مخلّد بن الحارث بن سواد . ششم :\r\nعبد اللّه بن قيس بن خالد بن خلدة بن الحارث بن سواد . هفتم : عصيمه حليف ايشان\r\n\r\n\r\n","description":"","footnote":"\r\n( 1 ) . مغازى : از بنى حبيب بن عبد حارثة بن مالك : رافع بن معلّى بن لوذان بن حارثه و برادرش هلال بن معلّى كه در بدر كشته شد ، جمعا دو نفر . ( 1 / 123 ) .\r\n( 2 ) . مغازى : كسانى از بنى مالك بن نجار بن عمرو بن خزرج و كسانى از بنى غنم بن مالك ، از بنى ثعلبة بن عبد عوف : ابو ايوب انصارى كه نام او خالد بن زيد بن كليب بن ثعلبة است ، وى در روزگار معاويه ، در سرزمين روم درگذشت .\r\n( 3 ) . مغازى : عمارة بن حزم بن زيد . ( 1 / 118 ) .\r\n( 4 ) . مغازى : نام ابى الزّغباء : سنان بن سبيع است ( 1 / 118 ) .\r\n","page_name":" 741 ","page_number":165},
  {"content":"\r\n\r\nبود از قبيلهء اشجع . هشتم : وديعة بن عمرو حليف ايشان بود از جهينه . نهم : ثابت بن عمرو نيز حليف ايشان بود . دهم : ابو الحمراء مولاى حارث بن عفرا و به روايتى حارث بن رفاعة .\r\nو از جماعت بنى عامر بن مالك بن النّجار و عامر مبذول ، ثم من بنى عتيك بن عمرو بن مبذول سه ( 3 ) تن بودند : اول : ثعلبة بن عمرو بن محصن بن عمرو بن عتيك . دويم : سهل بن عتيك بن النّعمان بن عمرو بن عتيك . سيم : حارث بن الصمّة « 1 » بن عمرو بن عتيك . حارث نيز از روحا تجاوز نتوانست كرد . پيغمبر صلّى اللّه عليه و آله او را هم سهم داد .\r\nو از بنى عمرو بن مالك بن النّجار و ايشان را بنى جزيله گفتند و جزيله « 2 » به روايت ابن هشام دختر مالك بن زيد اللّه بن حبيب است و مادر معاوية بن عمرو بن مالك بن النّجار و بنى معاويه منسوب به جزيله‌اند . ثم من بنى قيس بن عبيد بن زيد بن معاوية بن عمرو بن مالك بن النّجار دو تن بودند : اول : ابىّ بن كعب بن قيس . دويم : انس بن معاذ بن انس بن قيس .\r\nو از جماعت بنى عدىّ بن عمرو بن مالك بن النّجار ، ابن هشام گويد : ايشان بنى مغاله‌اند و مغاله دختر عوف بن عبد مناة بن عمرو است و مغاله از قبيله بنى زريق است و مادر عدىّ بن عمرو بن مالك بن النّجار است و بنى عدىّ منسوب به مغاله است ، سه ( 3 ) تن بودند : اول : اوس بن ثابت بن منذر بن حزام ، دويم : ابو شيخ بن ابى ثابت بن منذر بن حزام . ابن هشام گويد : ابو شيخ برادر حسان بن ثابت است « 3 » .\r\nسيم : ابو طلحه ، هو زيد بن سهل بن الاسود بن حزام .\r\nو از جماعت بنى عدىّ بن النّجار ، ثم من بنى عدىّ بن عامرة بن غنم بن عدىّ بن النّجار ، هشت ( 8 ) تن بودند : اول : حارثة بن سراقة بن الحارث بن عدىّ بن مالك بن عدىّ بن عامر . دويم : عمرو بن ثعلبة بن وهب بن عدىّ بن عامر و هو ابو حكيم .\r\nسيم : سليط بن قيس بن عمرو بن عتيك . چهارم : ابو سليط و هو سيرة بن عمرو اين\r\n\r\n\r\n","description":"","footnote":"\r\n( 1 ) . اين نام در منابع مختلف به صورت : صمّه و صمّه آمده است .\r\n( 2 ) . مغازى : بنى حديله ( 1 / 119 ) .\r\n( 3 ) . به روايت واقدى : اوس بن ثابت بن منذر بن حرام كه برادر حسّان بن ثابت است ؛ ابو شيخ كه نامش ابىّ بن ثابت بن منذر است ( 1 / 119 ) .\r\n","page_name":" 742 ","page_number":166},
  {"content":"\r\n\r\nعمرو ابو خارجة بن قيس بن مالك است . پنجم : ثابت بن خنساء بن عمرو بن مالك .\r\nششم : عامر بن اميّة بن زيد بن الحسحاس . هفتم : محرز بن عامر بن مالك بن عدىّ .\r\nهشتم : سواد بن غزية بن اهيب ، حليف ايشان بود از قبيلهء بلىّ .\r\nو از جماعت بنى حزام « 1 » بن مبذول بن عامر بن غنم بن عدىّ بن النّجار ، چهار ( 4 ) تن بودند . اول : ابو زيد قيس بن سكن بن قيس بن زعوراء بن حزام . دويم : ابو الاعور بن الحارث بن ظالم بن عبس بن حزام ، و به روايتى ابو الاعور كنيت حارث است ؛ سيم : سليم بن ملحان . چهارم : حرام بن ملحان و اسم ملحان ، مالك بن خالد بن زيد بن حزام است .\r\nو از جماعت بنى ماذن « 2 » بن النّجار ، ثمّ من بنى عوف بن مبذول ، سه ( 3 ) تن بودند :\r\nاول : قيس بن ابى صعصعه و اسم ابى صعصعه ، عمرو بن زيد بن عوف است . دويم :\r\nعبد اللّه بن كعب بن عمرو بن عوف . سيم : عصيمه حليف ايشان بود ، از بنى اسد بن خزيمه .\r\nو از جماعت بنى خنساء بن مبذول بن غنم بن عمرو بن ماذن ، دو ( 2 ) تن بودند :\r\nاول : ابو داود عمير بن عامر بن مالك بن خنساء . دويم : سراقة بن عمرو بن عطيّة بن خنساء .\r\nو از جماعت بنى دينار بن النّجار ، ثم من بنى مسعود بن عبد الاشهل بن حارثة بن دينار بن النّجار ، پنج ( 5 ) تن بودند : اول : نعمان بن عبد عمرو بن مسعود . دويم :\r\nضحّاك بن عبد عمرو بن مسعود . سيم : سليم بن الحارث بن ثعلبه و او برادر ضحّاك و نعمان است از طرف مادر . چهارم : جابر بن خالد بن الاشهل .\r\nو از جماعت بنى ثعلبة بن ماذن بن النجار ، يك تن بود : و هو قيس بن مخلّد بن ثعلبة بن صخر بن حبيب .\r\nو از جماعت بنى قيس بن مالك بن كعب بن حارثة بن النّجار بن دينار ، دو ( 2 ) تن بودند : اول : كعب بن زيد بن قيس . دويم : بجير بن ابى بجير حليف ايشان بود . ابن هشام گويد : بجير از قبيلهء عبس بن بغيض بن ريث بن غطفان ، از مردم بنى خزيمة بن رواحه است .\r\n\r\n\r\n","description":"","footnote":"\r\n( 1 ) . اكثر منابع همچون : مغازى و الكامل ابن اثير : بنى حرام .\r\n( 2 ) . ديگر منابع : بنى مازن .\r\n","page_name":" 743 ","page_number":167},
  {"content":"\r\n\r\nو اين جماعت از بنى خزرج يك صد و هفتاد ( 170 ) تن بشمار شد و تمامت اهل بدر ، به روايت ابن اسحاق با رسول خداى سيصد و چهارده ( 314 ) تن باشند و ابن هشام بر آن جماعت چهار ( 4 ) تن افزوده است . سه ( 3 ) تن از قبيلهء بنى العجلان كه از قبائل خزرجند : اول : عتبان بن مالك بن عمرو بن العجلان . دويم : سليل بن وبرة بن خالد بن العجلان . سيم : عصمة بن الحصين بن وبرة بن خالد بن العجلان .\r\nو از جماعت بنى حبيب بن عبد حارثة بن مالك بن غضب بن جشم بن الخزرج كه از بنى زريق شمرده مىشود ، يك تن افزوده است و او هلال بن المعلى بن لوذان بن حارثه است . ان شاء اللّه هر كس اين نامها را تذكره كند ، از بهر حاجات مشروعه خود و خداى تعالى را بخواند دعاى او به اجابت مقرون خواهد شد .\r\nبالجمله اسامى اهل بدر بدين گونه تقرير يافت و اگر در ذيل حكايت بعضى از اين نامها ديگرگون شود ، بر نگارنده اين حروف خرده نبايد گرفت ، « 1 » چه علماى تاريخ را در بعضى از اين اسامى آراء مختلفه است و من نخواستم بىحجتى گزيدهء يك تن را اختيار كنم « 2 » و آن ديگر را مرجوح « 3 » دارم . اكنون بر سر سخن آئيم .\r\nهمانا اين اول غزوه‌اى بود كه انصار ملتزم ركاب شدند « 4 » ، و چون هنگام عرض لشكر ، نظر پيغمبر صلّى اللّه عليه و آله ، بر آن جماعت بىبضاعت افتاد و قلّت عدّة و اعداد ايشان را معاينه فرمود « 5 » دست برداشت و گفت : يا ربّ انّهم حفاة فاحملهم و جياع فأشبعهم و عراة فاكسهم و عالة فاغنهم من فضلك .\r\nو بدين سخن هيچ كس از آن غزا باز نشد ، جز اينكه او را از اموال و احمال و ملابس « 6 » ثروتى بزرگ به دست شد و هشت ( 8 ) تن از اصحاب كه در غزاى بدر متقاعد و غايب « 7 » بودند ، به روايت عامه از جمله غازيان بدر شمرده شوند و ايشان را پيغمبر صلّى اللّه عليه و آله از غنايم بدر بهره فرستاد و اين جماعت ، سه تن از مهاجر بودند :\r\nنخستين : عثمان بن عفّان كه به دست آويز « 8 » ناتندرستى رقيه دختر رسول خداى كه\r\n\r\n\r\n","description":"","footnote":"\r\n( 1 ) . خرده گرفتن : عيب گرفتن و گناه شمردن .\r\n( 2 ) . بدون دليل و برهان انتخاب‌شدهء شخصى را اختيار كنم .\r\n( 3 ) . مرجوح : پست و ضعيف .\r\n( 4 ) . در خدمت آن حضرت بودند .\r\n( 5 ) . معاينه فرمود : ديدار كرد\r\n( 6 ) . ملابس : لباسها ، پوشيدنيها\r\n( 7 ) . متقاعد : بازنشست ، از كار دست كشيده\r\n( 8 ) . دست آويز : بهانه\r\n","page_name":" 744 ","page_number":168},
  {"content":"\r\n\r\nدر سراى او بود متقاعد گشت ، و ديگر طلحه و سعيد كه به جاسوسى مأمور شدند و در راه ياوه گشتند . و آن پنج تن كه از انصار بودند : يكى : ابو لبابه بود كه رسول خداى او را به جاى ابن امّ مكتوم خليفتى بداد و از نيمه راه به مدينه فرستاد . دويم : عاصم بن عدىّ العجلانى « 1 » بود كه بر مردم عاليه « 2 » خلافت داد . سيم : حارث بن حاطب كه از منزل روحا به ميان بنى عمرو بن عوف مأمور گشت . چهارم : حارث بن الصّمّة . پنجم :\r\nخوّات بن جبير و اين هر دو را سقطه پيش آمد و كسرى در اعضاء راه كرد و باز مدينه شدند .\r\nآنگاه رسول خداى با لشكر خويشتن كوچ همىداد ، و در لشكر آن حضرت هفتاد ( 70 ) شتر بود و سه ( 3 ) سر اسب داشتند . زبير را اسبى بود كه يعسوب نام داشت و مرثد ابن ابى مرثد را اسبى بود كه سيل مىناميدند و ديگر مقداد را نيز اسبى بود « 3 » ؛ و از آلات حرب شش ( 6 ) زره و هفت ( 7 ) شمشير داشتند .\r\nو چون راحله « 4 » ايشان اندك بود هر دو كس و سه كس به نوبت يك شتر را برمىنشستند و رسول خداى بر شترى كه عضبا « 5 » نام داشت سوار مىشد با اينكه گوش آن شكافته نبود ، عضبا مىناميدند ، - چه شتر گوش شكافته را عضبا گويند - و با على عليه السّلام نوبت داشت و از آن پيش كه ابو لبابه مأمور به مدينه شود ، نيز به سوارى شتر پيغمبر شريك بود و چون مأمور به مدينه شد نوبت او زيد بن حارثه را افتاد و آنگاه كه پيغمبر صلّى اللّه عليه و آله بايست پياده رود ، على عليه السّلام و ابو لبابه عرض مىكردند : همچنان سوار باش كه ما از قبل تو طىّ مسافت كنيم . آن حضرت در پاسخ مىفرمود : ما أنتما بأحرى منّى و أنا أغنى عن الاجر منكما .\r\n\r\n\r\n","description":"","footnote":"\r\n( 1 ) . عجلان : نام موضعى است از هذيل .\r\n( 2 ) . عاليه : نام اراضى قريب مدينه است ، از طرف نجد ( س ) .\r\n( 3 ) . واقدى گويد : همراه اصحاب رسول خدا ( ص ) دو اسب هم بوده ، اسبى از مرثد بن ابى مرثد غنوى و اسبى از مقداد بن عمرو بهرانى ، برخى گويند : زبير هم اسبى داشته است . به هر حال دو اسب بيشتر نداشته‌اند . آنگاه همو به چهار واسطه از قول مقداد مىگويد : در جنگ بدر همراه من اسبى بود كه سبحه ( شناور ) ناميده مىشد . و سعد بن مالك غنوى هم از پدران خود برايم روايت كرد كه مرثد غنوى روز بدر بر اسبى به نام سيل سوار بود ( مغازى ، 1 / 19 - 20 ) .\r\n( 4 ) . راحله : مركب\r\n( 5 ) . عضبا : گوش شكافته را گويند و شتر پيغمبر ( ص ) اگر چه گوش شكافته نبود ، اما عضبا نام داشت ( س ) .\r\n","page_name":" 745 ","page_number":169},
  {"content":"\r\n\r\nو حمزة بن عبد المطّلب به اتفاق موالى رسول خدا ابو كبشه و انسه شترى داشتند و عبيد بن حارث و طفيل و حصين « 1 » پسرهاى حارث و مسطح بن اثاثه شترى داشتند ؛ و ديگر معاذ و عوف و معوّذ ، پسرهاى عفرا با عبد خود ابو الحمراء شترى داشتند . ابى بن كعب و عمّارة بن حزم و حارثة بن نعمان بر شترى بودند ؛ خراش بن صمّه و قطبة بن عامر بن حديده و عبد اللّه بن عمرو بن حزام بر شترى بودند ؛ و عتبة بن غزوان و طليب بن عمير شترى داشتند ، مصعب بن عمير و سويبط بن سعد بن حرمله و مسعود بن ربيع را شترى بود و عبد اللّه بن كعب و ابو داود ماذنى و سليط بن قيس را شترى بود و قدامة بن مظعون و عبد اللّه بن مظعون و سايب بن عثمان شترى داشتند .\r\nابو بكر و عمر و عبد الرّحمن بن عوف شترى داشتند و سعد بن معاذ و برادر و برادرزاده‌اش و حارث بن اوس و حارث بن انس را شترى بود ؛ و سعيد بن زيد و سلمة بن سلامة بن وقش و عباد بن بشر و رافع بن زيد را شترى بود و زاد ايشان يك صاع « 2 » تمر بيش نبود و معاذ بن رفاعه و خلّاد بن رافع و عبيدة بن يزيد بن عامر ، شترى داشتند .\r\nچون به منزل روحا درآمدند ، شتر ايشان از راه درآمد و بخفت و بناليد . خلّاد گفت : خدايا بر ذمّت نهادم « 3 » كه اين شتر چون ما را باز مدينه آرد ، در راه تو نحر كنم .\r\nدر اين وقت پيغمبر بر ايشان بگذشت و ماجرا بدانست ، پس آن حضرت قدرى آب در دهان مبارك كرده بگردانيد و در ظرفى بريخت و از آن آب اندكى در دهان شتر كردند و مقدارى بر سر و گردن و شانه و كوهان و عجز « 4 » آن افشاندند در آن زمان آن شتر برخاست و راه برگرفت . هنگام مراجعت در پايان مدينه ، شتر حرونى « 5 » گرفت و به مصلّى آمده بخفت . پس آن را نحر كردند و گوشتش را به مستحقان بذل نمودند .\r\nو چون در منزل روحا فرود شدند ، و اين وقت شب چهاردهم رمضان بود ،\r\n\r\n\r\n","description":"","footnote":"\r\n( 1 ) . اين نام بدين صورت هم آمده : حصين .\r\n( 2 ) . صاع : وزنى است حدود 3 كيلو .\r\n( 3 ) . بر ذمّت نهادم : به گردن گرفتم .\r\n( 4 ) . عجز : ران ، كفل\r\n( 5 ) . حرون : ستورى را گويند كه چموش و بدروش باشد .\r\n","page_name":" 746 ","page_number":170},
  {"content":"\r\n\r\nپيغمبر فرمود : اين افضل اوديه « 1 » عرب است و نماز خفتن بگذاشت و سلمة بن هشام و عيّاش بن ابى ربيعه را كه قريش اسلام ايشان را دانسته بودند و در مكه محبوس بودند ، دعاى خير بگفت و مشركان را يك يك نام برد و نفرين كرد و بامداد از آنجا كوچ داد . و از مردم مدينه خبيب بن يساف و قيس بن الحارث ، با اينكه هنوز ايمان نداشتند ، در ارض عقيق به مسلمانان پيوستند .\r\nپيغمبر فرمود : ما اخرجكما ؟ چه چيز شما را بيرون آورد ؟ گفتند : ما براى اخذ غنيمت به شما پيوستيم ، باشد كه شما را فتحى افتد و ما را از غارت بهره‌اى به دست شود . آن حضرت فرمود : لا تخرجنّ معنا رجل ليس على ديننا .\r\nخبيب چون اين بشنيد ، ايمان آورد و ملازم ركاب گشت . اما قيس مراجعت كرد و آنگاه كه مسلمانان از بدر بازشدند ، مسلمان شد و در احد شهيد گشت ، چنان كه مرقوم شود .\r\nاما از آن سوى چنان كه مذكور شد ، ضمضم بن عمرو خزاعى به حكم ابو سفيان به شتاب برق و باد ، راه مكه مىبريد و سه روز از آن پيش كه ضمضم به مكه درآيد عاتكه دختر عبد المطّلب را در خواب نمودار شد كه شتر سوارى در ابطح ندا درداد كه اى قريش ! بشتابيد و تا سه روز بكشتن گاه خويش خراميد . پس شتر خويش را به مسجد الحرام راند و مردم بر او جمع شدند و چنان نمود كه بر بام خانه كعبه همان ندا كرد . پس از آن بر كوه ابو قبيس برشد و همان آواز داد . آنگاه سنگى از كوه بگردانيد و آن سنگ خرد و درهم شكست و هيچ خانه‌اى در مكه نماند ، جز اينكه پاره‌اى از آن سنگ در آن افتاد .\r\nصبحگاه صورت خواب را با برادر خود عباس بن عبد المطّلب بگذاشت و گفت :\r\nاين سرّ به كس مگوى . نيم‌روز وليد بن عتبه ، عباس را در انديشه يافت و چون با او نيك دوست بود ، پرسش نمود كه چرا سر به فكرت فرو دارى ؟ عباس پرده از آن راز برگرفت و قصه بگفت . چون وليد از او بگذشت ، پدر خويش را آگهى داد و زمانى برنيامد كه اين سخن سمر گشت « 2 » و ابو جهل نيز بدانست .\r\nپس با عباس گفت : اى ابو الفضل اين زن در ميان شما چه وقت پيغمبر شد ؟ و\r\n\r\n\r\n","description":"","footnote":"\r\n( 1 ) . افضل : برتر . اوديه ، جمع وادى : رودخانه .\r\n( 2 ) . سمر گشت : مشهور شد\r\n","page_name":" 747 ","page_number":171},
  {"content":"\r\n\r\nاين خواب از كجا آورد ؟ كافى نيست كه مردان شما دعوى نبوت كنند ، اكنون زنان آن كار پيش دارند ، اگر تا سه روز ديگر ، اين خواب صورت نبندد ، با جميع قبايل عرب نامه كنم كه شما بنى هاشم دروغگوترين عربيد .\r\nعباس گفت : عاتكه خوابى نديده و از هم بگذشتند . شبانگاه زنان بنى عبد المطلب بر عباس انجمن شدند و گفتند : تاكنون ابو جهل فاسق خبيث ، بر مردان شما طعن و دق « 1 » داشت ، اينك نام زنان شما بر زبان راند ، ترا اى عباس غيرت نبود كه او را منع كنى . عباس شرمگين شد و سوگند ياد كرد كه اين نوبت شرّ او را كفايت كنم .\r\nو روز سيم براى اينكه ابو جهل را زحمتى رساند و با او عربده آغازد ، به مسجد الحرام درآمد ، وقتى برسيد كه ابو جهل از در ديگر به شتاب بيرون مىشد ، عباس را گمان افتاد كه او بترسيد و از بيم كيفر سخنان خويش روى برتافت و حال آنكه نه چنان بود ، همانا نداى ضمضم بن عمرو را شنيده بود كه با پيراهن چاك زده و بينى و گوش شتر خويش را بريده و رو به سوى دم شتر سوار شده كه اين همه علامت ابلاغ از خطب « 2 » عظيم است و فرياد برمىداشت كه : اى جماعت قريش ! كاروان خويش را دريابيد كه محمّديان قصد ايشان دارند و گمان ندارم كه به فرياد ايشان توانيد رسيد و تدارك اين كار توانيد كرد .\r\nچون اين خبر سمر شد ، ديگر مجال نماند كه عباس را با ابو جهل جدالى يا او را با اين مقالى افتد . مردمان در غم قافله خويش ولوله بزرگ پيش گرفتند « 3 » و ابو جهل همىگفت : محمّد و كسان او را گمان آن است كه اين كاروان عمرو بن الحضرمى است ، نه چنان است . و خرد و بزرگ انجمن شدند و رأى زدند و سخن بر اين نهادند كه مردم مكه از هر دو تن يك تن بيرون شود يا تنى از قبل خود بيرون فرستد .\r\nسهيل بن عمرو گفت : اى معشر قريش ! اينك محمّد است و اينك اموال شما و ما را از مال و مركب دريغ نباشد ، اعداد جنگ كنيد و راه برگيريد . و زمعة بن الاسود گفت : قسم به لات و عزّى كه خطبى از اين بزرگتر بر ما فرود نيامد كه محمّد و اصحاب او بر كاروان ما درآيند . و طعيمة بن عدىّ فرياد برداشت كه : اى معشر\r\n\r\n\r\n","description":"","footnote":"\r\n( 1 ) . دق : كوبيدن ، سركوبى .\r\n( 2 ) . خطب : پيش آمد بزرگ\r\n( 3 ) . ولوله : ناله و فرياد\r\n","page_name":" 748 ","page_number":172},
  {"content":"\r\n\r\nقريش : سوگند با خداى كه هيچ كس از بنى عبد مناف نيست ، جز اينكه در اين كاروان مالى دارد ، ميان بربنديد و راه برگيريد .\r\nاميّة بن خلف و عتبة و شيبه به نزديك هبل شده قرعه همىزدند و قدح نهى برآمد « 1 » در اين وقت ابو جهل برسيد و گفت : قرعه مزنيد و از كاروان تخلف مكنيد و زمعة بن اسود در ذى طوى قرعه افكند و قدح ناهى برآمد ، در خشم شد و دو كرّت ديگر قرعه بزد ، هم نهى برآمد . پس قدح را بشكست و گفت : هرگز از اين روز قدح دروغگوتر برنيامد و بسيار كس از قريش از اين جنگ كراهت داشتند .\r\nحارث بن عامر همىگفت : كه من دوست دارم كه مال من در كاروان منهوب شود « 2 » و خود بيرون نشوم و حكيم بن حزام و ابو البخترى و علىّ بن اميّه و عاص بن منبّه نيز كراهت داشتند و حنظلة بن ابى سفيان و برادرش عمرو و نوفل بن معاويه دئلى و حويطب بن عبد العزّى تجهيز لشكر همىكردند .\r\nبالجمله همه كس دل به راه نهاد جز قبيله عدىّ بن كعب بن مرّة كه در ميان ايشان ، مهتران بزرگ بود . چنان كه حكومت اميّة بن خلف ، در چشم ايشان وقعى نداشت و نيز مالى در كاروان نداشت ، لاجرم در جنگ پيغمبر اقدام نكردند ؛ و ديگر از اشراف مكه ابو لهب را بيمارى سبب افتاد كه از سفر متقاعد گشت و عاص بن هشام بن المغيره را گفت : چهار هزار ( 4000 ) درهم دين من بر تو است ، اگر به تن خويش از قبل من بيرون شوى ، آن وام گذاشته باشى - و اين عاص بن هشام ملقب به احمق قريش بود ، از بهر آنكه با ابو لهب قمار كرد و به هرچه دست داشت بباخت .\r\nآنگاه نفس خويش را در معرض قمار درآورد و خود را نيز بباخت و قين « 3 » گشت و اين وقت به جاى ابو لهب بيرون شده و در حرب‌گاه ، به دست على عليه السّلام مقتول شد و حسان بن ثابت او را هجا « 4 » كند :\r\n بنى القين هلّا اذ فخرتم بربعكم * فخرتم بكير عند باب بن جندع \r\n بناه ابوكم قبل بنيان داره * بحرس فاخفوا ذكر قين مدفّع \r\n و الغوا رماد الكير يعرف وسطكم * لدى مجلس منكم لئيم مهجّع \r\n\r\n\r\n","description":"","footnote":"\r\n( 1 ) . قدح : تيرى كه با آن قرعه مىزدند و استخاره مىكردند و مقصود از برآمدن قدح نهى ، بد آمدن استخاره است .\r\n( 2 ) . منهوب شود : به غارت رود .\r\n( 3 ) . قين : برده ، آهنگر را گويند .\r\n( 4 ) . هجا : بدگوئى\r\n","page_name":" 749 ","page_number":173},
  {"content":"\r\n\r\nو ديگر آن زر از تو طلب نكنم . عاص با اينكه كس از قبل خود فرستاده بود ، ساز سفر كرد . و ديگر اميّة بن خلف جمحى ، چون در هنگام موسم ، سعد بن معاذ از مدينه به مكه شد ، روزى چنان افتاد كه از سعد شنيد كه مىگويد : پيغمبر فرمود : اميه به دست مردان ما مقتول خواهد گشت . اميّه گفت : اى سعد تو خود از محمّد اين سخن شنيدى ؟ گفت : چنين باشد .\r\nلا جرم خوفى در دل اميّه جاى داشت و نمىخواست از مكه بدر شود كبر سن و ثقل جثه را بهانه توقف « 1 » ساخت و خواست پسران خود ، صفوان و عبد اللّه را بيرون فرستد ، ابو جهل گفت : اى ابو صفوان تو سيّد اهل وادى مىباشى ، هرگاه تخلّف كنى ، بسيار كس متابعت تو كند و كار ما ساخته نشود ؛ و عقبة بن ابى معيط ، مجمره‌اى خوشبوى كرده برافروخت و پيش زانوى او گذاشت و گفت : چون در خانه خواهى بود ، كار زنان پيش گير و خويشتن خوشبوى كن . اميّه گفت : اى عقبه قبّحك اللّه و قبّح ما جئت به و ناچار ساز سفر كرد . و اين عقبه آن كس بود كه به فرمان و خواستارى اميّه ، خيو « 2 » بر روى پيغمبر انداخت . - چنان كه در كتاب اول مذكور شد - .\r\nو چون عباس بن عبد المطلب را گفتند : كار سفر راست كن . فرمود : من پيرى سالخورده‌ام و جنگ را نشايم . پسران خود فضل و عبد اللّه و عثمان و عبيد اللّه را فرستم . ابو جهل گفت : مىدانم دل تو با محمّد است و در مكه جاسوسان او باشيد .\r\nاگر از اين جنگ مظفر « 3 » بازآمديم ، بنو هاشم را از مكه بيرون كنيم . و همه بزرگان قريش ، در اين سخن با ابو جهل همداستان شدند .\r\nعباس در خشم شد و پسران خود را گفت : شما بجاى باشيد و سفر را تصميم عزم داد و جز غلام خويش كس را به همراهى خود اجازت نفرمود ، برادرزادگانش طالب و عقيل ، پسران ابو طالب و نوفل بن حارث دانستند كه عباس از خشم قريش كس را رفيق راه نمىفرمايد با او گفتند : تو مردى سالخورده باشى و ما هرگز تو را نگذاريم يك تنه بيرون شوى و ساز خويش راست كرده ، ملازم خدمت او شدند .\r\nمع القصه مردم قريش بدين گونه اعداد « 4 » كار كرده ، از مكه به در شدند و ادوات\r\n\r\n\r\n","description":"","footnote":"\r\n( 1 ) . كبر سن : بزرگ‌سالى : پيرمردى ثقل جثه : چاقى و سنگينى بدن\r\n( 2 ) . خيو : آب دهن .\r\n( 3 ) . مظفر : پيروز\r\n( 4 ) . اعداد : آماده كردن ، فراهم ساختن\r\n","page_name":" 750 ","page_number":174},
  {"content":"\r\n\r\nطرب و زنان مغنّيه « 1 » براى لهو و لعب با خود برداشتند . و اين زنان مغنّيه ، ساره مولاة عمرو بن هاشم بن عبد المطلب ، و غزّه مولاة الاسود ابن المطلب و فلانة مولاة امية بن خلف بودند كه با دف « 2 » و ادوات غنا ملازم لشكرگاه شدند و جوانان كم سال را مراجعت فرمودند .\r\nدر خبر است كه ايشان هر شب در ذى طوى انجمن شده ، سخن به شعر مىكردند سه روز قبل از شكست قريش ، چند شعر به گوش ايشان آمد كه قائلش مرئى نبود و اين بيتها از آن جمله است :\r\n أزار حنيفيّون بدرا دقيقة * سينقض منها ركن كسرى و قيصرا \r\n أرنّت لها ضمّ الجبال و أفزعت * قبايل ما بين الوتير و خيبرا \r\n أبادت رجالا من لوىّ و أبرزت * خرايد يضربن التّرائب حسّرا \r\n فيا ويح من أمسى عدوّ محمّد * لقد حاد عن قصد الهدى و تحيّرا « 3 » \r\nآن جماعت بترسيدند و از هر كس فحص اين حال همىكردند . پيرى گفت :\r\nحنيفيون قوم محمّد و اصحاب اويند .\r\nمع القصه قريش در بيرون مكه ، فرات بن خيال العجلى را براى فحص حال به سوى ابو سفيان فرستادند و عرض لشكر خويش دادند . نهصد و پنجاه ( 950 ) تن مرد جنگى برآمد و صد ( 100 ) اسب و هفتصد ( 700 ) شتر با ايشان بود و كار بر آن نهادند كه هر روز يك تن از بزرگان قريش علف و آذوقه لشكر را كفيل باشد و ده ( 10 ) شتر نحر « 4 » كند و اين مهتران : عباس بن عبد المطلب و عتبة بن ربيعه و شيبة بن ربيعه و ابى بن خلف و حكيم بن حزام و نضر بن الحارث و زمعة بن الاسود و ابو جهل و ابو البخترى بن هشام و حارث ابن عامر بن نوفل و نبيّه و منبّه پسران حجاج ، دوازده ( 12 ) تن بودند كه به نوبت اين كار را كفايت مىكردند و روز جنگ نوبت عباس بود كه اطعام لشكر فرمود .\r\n\r\n\r\n","description":"","footnote":"\r\n( 1 ) . مغنى : آوازه خوان\r\n( 2 ) . دف : نوعى از آلات موسيقى است .\r\n( 3 ) . ترجمه اشعار در ترجمه مغازى بدين صورت است كه يك بيت آن متفاوت است : حنفيان ، چنان مصيبتى در بدر به راه انداختند كه پايه‌هاى حكومت خسرو و قيصر از آن شكسته خواهد شد . سنگهاى كوهها از آن به خروش آمد و قبايل ميان و تير و خيبر وحشت‌زده شدند ، دو كوه ابو قبيس و احمر مكه به لرزه درآمدند و حريرهايى كه شجاعان بر سينه مىبستند كنده شد ( مغازى ، 1 / 88 ) .\r\n( 4 ) . نحر : كشتن شتر به طريق شرعى\r\n","page_name":" 751 ","page_number":175},
  {"content":"\r\n\r\nگويند : در اين وقت كه قريش كار لشكر را به ساز مىآوردند و سلاحهاى جنگ را به اصلاح مىپرداختند ، عتبه و شيبه نيز زره خود پيش نهاده تسويه « 1 » و تصفيه مىكردند . غلام خويش عداس را كه در برابر ايستاده بود ، گفتند : هان اى عداس از حال آن مرد كه در باغ طايف به دست تو انگور به دو فرستاديم نمىپرسى ؟ عداس بگريست و گفت : قسم با خداى كه او رسول خداست و نيك نباشد كه شما آهنگ جنگ او داريد . - و ما قصّه عداس و اسلام او را در باغ طايف در كتاب اول ناسخ التواريخ مرقوم داشتيم - .\r\nبالجمله قريش چون از تمهيد و تدارك امور فراغت يافتند ، به راه درآمدند و ايشان را يك انديشهء ديگر بود ، زيرا كه اين جماعت را با قبيلهء بنى كنانه كار بر معادات و مخاصمت « 2 » مىرفت . در اين وقت كه از مكه بيرون شدند ، بيم داشتند كه مبادا بنى كنانه بر مكه تاختن كنند ، يا از دنبال ايشان بتازند و كارى بسازند ، از بهر آنكه در ميان ايشان كار به خون‌خواهى مىرفت ؛ زيرا كه حفص بن احنف كه يك تن از بنى معيص بن عامر بن لؤىّ بود ، پسرى نيكو صورت داشت كه او را بر دوش گيسوهاى مشكين بود ، روزى آن پسر ياوه شد و در اراضى ضجنان « 3 » افتاد .\r\nعامر بن يزيد بن عامر بن الملوح بن يعمر كه رئيس بنى كنانه بود ، او را ديدار كرد و بشناخت . پس روى با بنى بكر كرد و گفت : آيا هيچ خونى از شما بر قريش نيست كه اين پسر را به ثار « 4 » خويش مقتول سازيد ؟ مردى گفت : مراست . او را بگفت و سر برداشت . قريش چون اين بدانستند و بازپرس كردند ، عامر گفت : از ما بر شما خون فراوان است و اينك خون مردى به مردى است و اگر خواهيد ديت بدهيد ، تا ما نيز ديت او را ادا كنيم .\r\nجماعت قريش بدين سخن ساكت شدند و گفتند : سخن به صدق كند . مردى به مردى ؛ و اين ببود تا برادر مقتول مكرز بن حفص روزى به ظهران « 5 » عبور كرد و در آنجا عامر را ديدار نمود ، بىتوانى از شتر خويش به زير آمد و تيغ بركشيد و او را بكشت و شمشير او را برگرفت و به كعبه آورده ، نيم‌شبى از استار كعبه بياويخت .\r\n\r\n\r\n","description":"","footnote":"\r\n( 1 ) . تسويه : راست كردن .\r\n( 2 ) . مخاصمت : دشمنى و نزاع\r\n( 3 ) . ضجنان : نام كوهى است در 8 فرسخى مكه .\r\n( 4 ) . ثار : خونخواهى\r\n( 5 ) . ظهران : رودخانه‌اى است نزديك مكه .\r\n","page_name":" 752 ","page_number":176},
  {"content":"\r\n\r\nصبحگاه قريش بديدند و بدانستند كه مكرز بن حفص ، سيد بنى كنانه را مقتول ساخت .\r\nو از آن سوى بنى كنانه بر او بگريستند و بر ذمّت نهادند كه در ازاى « 1 » او دو تن و سه تن از بزرگان قريش را به قتل رسانند . از اين روى قريش بر زنان و اطفال خويش ترسان بودند . ناگاه شيطان به صورت سراقة بن مالك بن جعشم كه سيد بنى كنانه بود ، بر ايشان ظهور كرد « 2 » و فرياد برداشت كه : اى جماعت قريش ! آسوده به كار خويش باشيد كه من شما را امان دادم . چنان كه خدا فرمايد :  وَ قالَ لا غالِبَ لَكُمُ الْيَوْمَ مِنَ النَّاسِ وَ إِنِّي جارٌ لَكُمْ .  « 3 » يعنى : امروز كس بر شما غالب نشود كه من امان‌دهنده‌ام شما را . و گفت : هان اى قريش ! شاد باشيد كه من نيز با شما خواهم بود و رزم خواهم داد و جمعى از شياطين را به صورت مردم بنى كنانه برآورده ، از دنبال خويش بداشت و با مشركين همراه شد . مردم قريش خوشدل شدند و به شتاب طى مسافت كردند .\r\nو از آن سوى جبرئيل عليه السّلام ، رسول خداى را آگهى داد كه قريش به حفظ كاروان خويش از مكه به در شدند و با آلات و ادوات حرب روز تا روز كوچ دهند . پيغمبر صلّى اللّه عليه و آله سران اصحاب را پيش خواند و با ايشان در كار جنگ شورى افكند و هر كس سخنى مىگفت .\r\nنخستين ابو بكر برخاست و گفت : يا رسول اللّه اين جماعت مردان قريش‌اند و در حرب و ضرب كارآزموده و مجرب‌اند و اينك به عزم رزم ما لشكر را ساختگى كرده ، بيرون تاخته‌اند و ما بر بصيرت نبوده‌ايم و كار بر قانون ايشان نفرموده‌ايم . رسول خداى را اين سخنان پسنده نيفتاد ، فرمود : بنشين .\r\nاز پس او عمر بن الخطّاب برخاست و هم بدين روش سخن كرد . همانا چند تن بر اين رفتند ، پس اين آيت بيامد :  كَما أَخْرَجَكَ رَبُّكَ مِنْ بَيْتِكَ بِالْحَقِّ وَ إِنَّ فَرِيقاً مِنَ الْمُؤْمِنِينَ لَكارِهُونَ .  « 4 » يعنى : چنان كه بيرون آورد ترا پروردگار تو به حق و راستى ، همانا\r\n\r\n\r\n","description":"","footnote":"\r\n( 1 ) . ازاء : برابر ، مقابل .\r\n( 2 ) . سيرت رسول اللّه : ابليس به صورت سراقة بن مالك بن جعشم المدلجى كه رئيس و پيشواى بنى بكر بود پيش قريش بازآمد . . . ( 2 / 543 ) .\r\n( 3 ) . انفال ، 48 : گفت : امروز هيچ كس بر شما پيروز نخواهد شد و من شما را پناه خواهم داد .\r\n( 4 ) . انفال ، 5 : وقتى پروردگار تو را به حق از خانه‌ات بيرون آورد گروهى از مؤمنان خوش نداشتند .\r\n","page_name":" 753 ","page_number":177},
  {"content":"\r\n\r\nگروهى از مؤمنين از بيرون رفتن كراهت داشتند .  يُجادِلُونَكَ فِي الْحَقِّ بَعْدَ ما تَبَيَّنَ كَأَنَّما يُساقُونَ إِلَى الْمَوْتِ وَ هُمْ يَنْظُرُونَ  « 1 »  .  مىفرمايد : اى محمّد صلّى اللّه عليه و آله جدال مىكنند با تو در جهاد كه اختيار حق است بعد از آنكه روشن شد بر ايشان كه جهاد بايد كرد . گويا مىكشاند ايشان را به سوى مرگ و حال اينكه بر دشمن ظفر خواهند جست بدان وعده‌اى كه خدا نهاده است .\r\nدر اين وقت مقداد بن اسود كندى برخاست و گفت : يا رسول اللّه چنان كن كه خداى فرموده . سوگند با خداى كه ما نگوئيم آنچه بنى اسرائيل با موسى گفتند :\r\n فَاذْهَبْ أَنْتَ وَ رَبُّكَ فَقاتِلا إِنَّا هاهُنا قاعِدُونَ  « 2 » يعنى : تو با خداى خود برو و قتال كن كه ما اينجا خواهيم بود . بلكه ما مىگوئيم : اذهب أنت و ربّك فقاتلا انّا معكم مقاتلون . يعنى :\r\nتو با خداى خود برو و قتال كن كه ما نيز به اتفاق شما قتال خواهيم كرد . سوگند با خداى كه اگر تا برك الغماد « 3 » كه آن سوى مكه است ، ما را كوچ فرمائى ، با تو همراهيم .\r\nپيغمبر او را دعاى خير گفت و باز فرمود : أشيروا علىّ أيّها النّاس ! « 4 » و از اين خطاب مقصود آن حضرت آن بود كه در ليلة العقبه - چنان كه در كتاب اول مرقوم شد - بيعت انصار بر آن بود كه پيغمبر را در مدينه مانند خويشتن حفظ و حمايت كنند ، دور نباشد در خاطر گيرند كه بيرون از مدينه آن رعايت و حمايت واجب نيست .\r\nسعد بن معاذ برخاست و عرض كرد : گويا از اين سخن مقصود ما باشيم . پيغمبر فرمود : چنين باشد . عرض كرد : ما به تو ايمان آورده‌ايم و تصديق كرده‌ايم هر جا خواهى باش و هر چه خواهى فرماى . سوگند با خداى كه اگر ما را به دريا برى ، بازنگرديم تا به مقابله و مقاتله چه رسد ، همانا بر جنگ صابريم و گمان داريم كه خداى به دست ما كارى فرمايد كه چشم تو بدان روشن شود . پيغمبر شاد شد و اظهار فرح كرد و فرمود : يا سعد جزاك اللّه عن بيعتك و عن مروّتك و عهدك و عقدك خيرا .\r\n\r\n\r\n","description":"","footnote":"\r\n( 1 ) . انفال ، 6 : بعد از آن كه حقيقت آشكار مىشد دربارهء حق با تو جدل مىكردند ، گويى مىنگرند كه آنها را به جانب مرگ مىبرند .\r\n( 2 ) . مائده ، 24 : تو و پروردگارت برويد و جنگ كنيد ما همين جا نشسته‌ايم .\r\n( 3 ) . برك الغماد : موضعى است در پنج منزلى مكه .\r\n( 4 ) . اى مردم رأى دهيد .\r\n","page_name":" 754 ","page_number":178},
  {"content":"\r\n\r\nحسان بن ثابت اطاعت انصار را در يوم بدر ، بدين شعر تذكره كرده است :\r\n الا يا لقومى هل لما جمّ دافع * و هل ما مضى من صالح العيش راجع \r\n تذكّرت عصرا قد مضى فتهافتت * بنات الحشا و انهلّ منّى المدامع \r\n صبابة وجد ذكّرتنى احبّة * و قتلا مضوا فيهم نفيع و رافع \r\n و سعد فاضحوا فى الجنان و اوحشت * منازلهم و الارض منهم بلاقع \r\n وفوا يوم بدر للرّسول و فوقهم * ظلال المنايا و السّيوف اللّوامع \r\n دعا فاجابوه به حق و كلّهم * مطيع له فى كلّ امر و سامع \r\n فما بدّلوا حتّى توافوا جماعة * و لا يقطع الآجال الّا المصارع \r\n لانّهم يرجون منه شفاعة * اذا لم يكن الّا النّبيّون شافع \r\n و ذلك يا خير العباد بلائنا * و مشهدنا فى اللّه و الموت نافع \r\n لنا القدم الاولى اليك و خلفنا * لأوّلنا فى طاعة اللّه تابع \r\n و نعلم انّ الملك للّه وحده * و انّ قضاء اللّه لا بدّ واقع \r\nپس ساز راه كرد و طى طريق همىفرمود و گفت : بشارت باد شما را كه حق جلّ جلاله مرا وعده نهاده كه يا كاروان قريش را مأخوذ ما دارد يا لشكر ايشان را اسير ما سازد . قسم به آن خداى كه گويا مقتل ايشان را معاينه مىكنم . در اين وقت اين آيت فرود شد :   وَ إِذْ يَعِدُكُمُ اللَّهُ إِحْدَى الطَّائِفَتَيْنِ أَنَّها لَكُمْ وَ تَوَدُّونَ أَنَّ غَيْرَ ذاتِ الشَّوْكَةِ تَكُونُ لَكُمْ وَ يُرِيدُ اللَّهُ أَنْ يُحِقَّ الْحَقَّ بِكَلِماتِهِ وَ يَقْطَعَ دابِرَ الْكافِرِينَ لِيُحِقَّ الْحَقَّ وَ يُبْطِلَ الْباطِلَ وَ لَوْ كَرِهَ الْمُجْرِمُونَ .   « 1 »\r\nمىفرمايد : خداى وعده داد شما را كه يا بر قافله دست يابيد يا بر لشكر ظفر جوئيد و شما دوست داريد كه رزم ندهيد و اموال كاروان را به دست كنيد و خداى مىخواهد دشمنان ذليل شوند و دين حق عزيز گردد .\r\nبالجمله رسول خداى طى مسافت كرده تا به ارض صفرا رسيد و آن ديهى بود در ميان دو كوه كه يكى مسلح و آن ديگر مخرى نام داشت و دو قبيلهء عرب در آنجا سكونت داشتند كه يكى را بنو النّار و آن ديگر را بنو حراق مىناميدند و از قبيلهء عقار\r\n\r\n\r\n","description":"","footnote":"\r\n( 1 ) . انفال ، 7 و 8 : خدا يكى از دو طايفه را به شما وعده داد كه نصيبتان مىشود و شما مايل به طايفه‌اى بوديد كه قدرت و سلاح نداشتند ، خدا مىخواست با سخنان خويش حق را پايدار كند و ريشهء كافران را از بن بركند تا حق ثابت شود و باطل زوال پذيرد ، اگر چه گناهكاران را خوش نيايد .\r\n","page_name":" 755 ","page_number":179},
  {"content":"\r\n\r\nدو بطن بودند كه يكى را عفّان و آن ديگر را بنى بيحان مىناميدند .\r\nپيغمبر صلّى اللّه عليه و آله نام اين جمله بپرسيد و اين نامها را فال نيكو بزد . آنگاه در ميان آن دو كوه ، روى به طرف راست برتافت و بر سر چاهى كه ذات قرن نام داشت آمد و لشكر را فرود شدن فرمود . « 1 »\r\nآنگاه قتادة بن نعمان يا معاذ بن جبل را ملازم ركاب ساخته براى فحص حال قريش به هر جانب گرد برمىآمد ، ناگاه به مردى سالخورده كه سفيان ضمرى نام داشت بازخورد . فرمود : هان اى شيخ ! از محمّد و ياران او و از قريش و جماعت ايشان چه خبر دارى ؟ گفت : سخن نكنم تا شما را ندانم . پيغمبر فرمود : نخستين تو بايد سخن كنى .\r\nسفيان گفت : به من رسيده كه قريش در فلان روز از مكه برآمده‌اند . اگر چنين باشد ، امروز در فلان منزل باشند و نيز شنيده‌ام كه محمّديان در فلان روز از مدينه بيرون شده‌اند ، اگر چنين است ، امروز فلان موضع خواهند بود و همان موضع را نام برد كه لشكرگاه پيغمبر بود . آنگاه گفت : اكنون شما بگوئيد : كه‌ايد و از كجائيد ؟\r\nپيغمبر فرمود : نحن من ماء يعنى : ما از نطفه‌ايم . سفيان چنان دانسته كه ايشان از مردم عراقند چه اهل عراق را عرب به سبب كثرت مياه آن اراضى ، اهل الماء گويند .\r\nپس از آن رسول خداى ، به لشكرگاه مراجعت فرمود ، شبانگاه على عليه السّلام را مأمور داشت كه خبرى از قريش بگيرد و زبير بن العوّام و سعد بن ابى وقّاص را با جمعى از خواص ، ملازم ركاب او ساخت . ايشان لختى از لشكرگاه بيرون شتافتند و شتران آب‌كش قريش را بيافتند و جماعتى كه با شتران بودند ، بگريختند . از ميانه اسلم غلام منبّه بن الحجاج و عريض غلام ابو يسار و هو سعيد بن العاص و ابو رافع غلام امية بن خلف اسير شدند . و از جمله گريختگان مردى كه عجير نام داشت ، نخستين به ميان قريش درآمد و گفت : اى آل غالب ! اين پسر ابو كبشه است كه مردان او غلامان آب‌كش شما را اسير كردند ، قريش از اين سخن در اضطراب شدند .\r\nو از اين سوى چون اسيران را به حضرت پيغمبر آوردند ، آن حضرت در نماز بود .\r\nمردم از ايشان پرسش كردند كه غلامان كيستيد ؟ گفتند : ما سقايانيم و مردم را دل مىخواست كه ايشان غلامان ابو سفيان باشند ، بلكه به كاروان دست يابند و\r\n\r\n\r\n","description":"","footnote":"\r\n( 1 ) . امر به پائين آمدن كرد .\r\n","page_name":" 756 ","page_number":180},
  {"content":"\r\n\r\nغنيمت برند . پس ايشان را رنجه كردند كه سخن به صدق كنيد ، گمان ما آن است كه غلامان ابو سفيان باشيد . ايشان از بيم گفتند : ما غلامان ابو سفيانيم .\r\nچون رسول خداى از نماز فراغت يافت ، فرمود : نخست سخن به صدق كردند شكنجه يافتند . چون دروغ گفتند از عذاب برستند . پس با غلامان فرمود : قريش در كجا لشكرگاه ساخته‌اند ؟ گفتند : در پس اين تل كه پديدار است در عدوهء قصوى و كثيب عقنقل جاى دارند ، فرمود : چند كس باشند ؟ عرض كردند : عدت ايشان را ندانيم . فرمود : روزى چند شتر نحر كنند ؟ گفتند : يك روز نه ( 9 ) شتر و يك روز ده ( 10 ) شتر نحر كنند . آن حضرت فرمود : از هزار ( 1000 ) كمند و از نهصد ( 900 ) افزون .\r\nديگر پرسش نمود كه از اشراف قريش چه كسان با اين لشكرند ؟ گفتند : عتبه و شيبه پسران ربيعه و ابو البخترى و حكيم بن حزام و حارث بن عامر و طعيمه بن عدىّ و نضر بن الحارث و زمعة بن الاسود و ابو جهل و اميّة بن خلف و نبيه و منبّه پسران حجّاج و سهيل بن عمرو و عمرو بن عبد ودّ . آنگاه پيغمبر با اصحاب خود فرمود :\r\nمكه جگرگوشه‌هاى خود را پيش شما انداخته . پس اسيران را بازداشتند .\r\nو چون شب درآمد ، رسول خداى عمار بن ياسر و عبد اللّه بن مسعود را فرمود : تا اگر توانند از لشكر قريش خبرى گيرند . ايشان برفتند و گرد لشكرگاه ايشان برآمده فحصى به سزا كردند و بازشده معروض داشتند كه مشركين را بسيار بيمناك يافتيم ، چه اگر اسبان ايشان شيهه زدى ، بر دهن ايشان زدند تا صهيل « 1 » برنياورند .\r\nاز آن سوى صبحگاه مردم قريش نقش پاى بيگانه در گرد لشكرگاه يافتند . منبّه بن حجّاج كه در شناس نقش قدم نيك دانا بود ، سوگند ياد كرد كه اين اثر پى از ابن ياسر است و آن ديگر از آن ابن مسعود است . آنگاه لشكر را همى با جنگ تحريض نمود و گفت : اى مردم بيم مكنيد كه ايشان توان حمله شما ندارند . روا آن است كه اين جماعت را مقتول نسازيد ، بلكه اسير گيريد و زنده به مكه بريد تا مردمان بديشان عبرت گيرند و از كيش اسلاف « 2 » خويش ، انحراف نجويند . بدين گونه مردم را دل قوى همىساخت و تحريك همىكرد .\r\nگويند كه در منزل جحفه ، جهيم بن الصّلب بن مخرّمة بن المطّلب بن عبد مناف ،\r\n\r\n\r\n","description":"","footnote":"\r\n( 1 ) . صهيل : فرياد اسب\r\n( 2 ) . كيش اسلاف : آئين گذشتگان\r\n","page_name":" 757 ","page_number":181},
  {"content":"\r\n\r\nدر خواب ديد كه مردى بر اسبى نشسته مىآيد و شترى با خود مىآورد و ندا درمىدهد و نام عتبه و شيبه و ابو الحكم بن هشام و اميّه و جمعى از صناديد قريش را بر زبان مىراند و مىگويد كه : كشته شدند . و بعد از آن كاردى بر گلوى شتر خويش بزد شتر را رها كرد و هيچ خيمه از قريش نماند ، الّا كه رشحه‌اى « 1 » از خون او بدانجا رفت . چون صورت اين خواب بر ابو جهل مكشوف افتاد ، گفت : اين پيغمبر ديگر است از بنى عبد المطّلب ، زود باشد كه بدانند مقتولان كيانند .\r\nاما از آن سوى ، چون ابو سفيان كاروان را از محل خطر بگذرانيد - چنان كه مذكور شد - قيس بن امراء القيس را به قريش فرستاد كه شما براى حفظ كاروان از مكه بيرون شديد ، اينك كاروان به سلامت بگذشت ، صواب آن است كه خويشتن را در مهلكه نيندازيد و با محمديان رزم ندهيد و اگر لا بد رزم خواهيد داد ، زنان را بازگردانيد كه اسير نشوند و او سى و نه ( 39 ) ميل راه طىّ مسافت كرده ، در منزل هده به قريش رسيد و پيام ابو سفيان بگفت .\r\nابو جهل سوگند ياد كرد كه تا به بدر درنشويم و نحر نكنيم و خمر نخوريم و سرود نگوئيم باز نخواهيم شد . و اين از بهر آن است كه صيت صولت « 2 » و شوكت ما سمر شود و هيبت ما در دل محمّديان جاى كند و حال آنكه اين همان موسم است كه هر سال عرب در بدر جمع شود و بازارها نصب كند ما چرا دست بازداريم .\r\nپس قريش هر زن كه در لشكرگاه بود ، به سوى مكه مراجعت دادند و خود ساخته جنگ شدند .\r\nدر اين وقت اخنس بن شريق گفت : اى بنى زهره اكنون كه اموال ما به سلامت است متابعت ابو جهل نخواهيم كرد و در اين كار تدبيرى انديشيم كه قريش را با شما جاى سخن نماند ، چون شب درآمد ، من خويشتن را از شتر دراندازم و شما ندا دردهيد كه : اخنس را مار گزيد و مرا به مكه مراجعت دهيد . چون ابو جهل اين بشنود و بخواهد شما را بجاى بدارد بگوئيد : ما در حيات و ممات دست از اخنس بازنداريم كه سيّد ما است . سخن بر اين نهادند و چون شب درآمد ، هم اين كردند .\r\nاما چون خبر مراجعت بنى زهره به پيغمبر رسيد فرمود : ارشدهم و ما كان برشيد\r\n\r\n\r\n","description":"","footnote":"\r\n( 1 ) . رشحه : مقدارى كه ترشح مىشود ، قطره .\r\n( 2 ) . صيت : آوازه . صولت : حمله ، كنايه از قدرت است .\r\n","page_name":" 758 ","page_number":182},
  {"content":"\r\n\r\nيعنى : راه راست نمود با اينكه خود به راه نيست . و جماعت بنى زهره يكصد و پنجاه ( 150 ) تن مرد جنگى بودند و به روايتى بعد از مراجعت ايشان ، لشكر قريش نهصد و پنجاه ( 950 ) تن به جاى بود .\r\nمع القصه چون اخنس به مكه درآمد ، ابو سفيان را ديدار كرد . تصميم عزم قريش و ابرام ابو جهل را در كار رزم بازنمود . ابو سفيان گفت : يا بنى زهرة لا فى العير و لا فى النّفير . و اين سخن در عرب مثل شده . و اخنس را از اين روى اخنس ناميدند كه از كار حرب بازنشست .\r\nبالجمله ابو سفيان در اين وقت گفت : وا قوماه هذا عمل ابن هشام . اين بگفت و چون از متابعت و مطاوعت « 1 » قريش گزير نداشت ، ساز راه كرده ، به مشركان پيوست و در جنگ بدر جراحتها يافت و بگريخت ، چنان كه مذكور مىشود .\r\nبالجمله ديگر روز رسول خداى كوچ داده ارض اثيل « 2 » را لشكرگاه كرد و كفار نيز از آن سوى نزديك شدند . چون شب درآمد ، پيغمبر فرمود : كيست كه امشب پاس لشكر ما بدارد ؟ شخصى برخاست و گفت : اينك من حاضرم . آن حضرت فرمود : تو كيستى ؟ گفت : ذكوان بن عبد قيس . فرمود : بنشين و باز آن سخن اعادت كرد ، هم شخصى برخاست فرمود : كيستى ؟ گفت : ابن عبد قيس . فرمود به جاى باش و باز آن سخن تكرار كرد ، نيز مردى برخاست كه حاضرم . فرمود : كه باشى ؟ گفت : منم ابو سبيع .\r\nدر اين وقت رسول خداى فرمود : هر سه تن برويد و پاس لشكر بداريد . ابو سبيع عرض كرد كه : هر سه نوبت من بودم كه خويشتن را به نام و لقب و كنيت مىخواندم .\r\nپيغمبر در حق او دعاى خير بگفت و او به طلايه لشكر بيرون شد .\r\nلكن مسلمانان دور از آب جاى داشتند و از بهر وضو و غسل و ديگر كارها سخت به آب محتاج بودند و شيطان در ايشان مىافكند « 3 » كه اگر شما مسلمانيد و رسول خداى خبر فتح به شما مىدهد ، چگونه تشنه مانده‌ايد و كفار سيراب مىباشند ؟\r\nچون مسلمانان از اين انديشه بيمناك شدند ، و در حال سحابى متراكم « 4 » پديدار گشت و بارانى سخت بباريد تا مسلمانان رفع حاجت كردند و ريگستانى كه در\r\n\r\n\r\n","description":"","footnote":"\r\n( 1 ) . مطاوعت : پيروى ، فرمانبردارى .\r\n( 2 ) . اثيل : موضعى است ميان بدر و صفرا .\r\n( 3 ) . در ايشان مىافكند : وسوسه مىكرد .\r\n( 4 ) . سحاب متراكم : ابر روى هم انباشته\r\n","page_name":" 759 ","page_number":183},
  {"content":"\r\n\r\nجايگاه ايشان پاى تا به زانو درمىبرد سخت شد و رفتن بر آن سهل گشت و جايگاه قريش از گل‌ولاى انباشته شد و مرور بر ايشان مشكل افتاد و اين آيت مبارك بر اين آمد :  إِذْ يُغَشِّيكُمُ النُّعاسَ أَمَنَةً مِنْهُ وَ يُنَزِّلُ عَلَيْكُمْ مِنَ السَّماءِ ماءً لِيُطَهِّرَكُمْ بِهِ وَ يُذْهِبَ عَنْكُمْ رِجْزَ الشَّيْطانِ وَ لِيَرْبِطَ عَلى قُلُوبِكُمْ وَ يُثَبِّتَ بِهِ الْأَقْدامَ  « 1 » خلاصهء معنى آن است كه : از اول خواب باران بر شما آمد تا پاك سازد پليدىهاى شما را و محكم بدارد دلهاى شما را و استوار كند قدمهاى شما را بر زمين .\r\nمسلمانان را بدين آيت دل قوى گشت و بامداد از آنجا كوچ داده ، شب هفدهم رمضان به اراضى بدر درآمدند . رسول خداى فرمود : تا بر سر چاه اول فرود شدند .\r\nحباب بن المنذر عرض كرد كه : حكم خداى چنين است كه بدينجا فرود شويم ؟\r\nپيغمبر فرمود : حكمى نرسيده . عرض كرد : اگر فرمائى بر سر چاه آخر فرود شويم و از بهر جماعت خود آبگيرى كنيم و چاههاى ديگر را انباشته سازيم تا دشمن را در مقاتله با ما آب نباشد ؟ جبرئيل عليه السّلام فرود شد و عرض كرد : رأى حباب را استوار داريد .\r\nپس رسول خداى چنان كرد و هر چاه كه بود بينباشت « 2 » و يك چاه از بهر لشكر خويش گشاده بداشت و لشكر جاى گرفتند و آب‌گيرى حفر نمودند . در آنجا چون رسول خداى بياسود ، در خواب چنان ديد كه لشكر پراكنده شدند و جز عددى اندك در نزد پيغمبر نماند . تعبير رفت كه قريش هزيمت شوند و مسلمانان از دنبال ايشان به تفاريق « 3 » تاختن كنند و خداى عز و جل فرمود :  إِذْ يُرِيكَهُمُ اللَّهُ فِي مَنامِكَ قَلِيلًا وَ لَوْ أَراكَهُمْ كَثِيراً لَفَشِلْتُمْ وَ لَتَنازَعْتُمْ فِي الْأَمْرِ  « 4 » يعنى : خداوند در خواب ايشان را اندك نمود و اگر بسيار مىنمود ، لشكر اسلام خوفناك مىشدند و در كار به خصومت برمىخاستند .\r\n\r\n\r\n","description":"","footnote":"\r\n( 1 ) . انفال ، 11 : آنگاه كه براى آرامش خوابى سبك از جانب خدا به شما عارض مىشود و از آسمان برايتان فرستاد تا پاكتان كند و پليدى شيطان را از شما دور سازد و دلهاى شما را محكم بدارد و گامهايتان را با آن استوار كند .\r\n( 2 ) . بينباشت : پر كرد\r\n( 3 ) . تفاريق : پراكنده\r\n( 4 ) . انفال ، 43 : خداوند در رويا عدهء آنها را كمتر به تو نشان داد و اگر زياد نشان مىداد بىترديد سست مىشديد و كارتان به اختلاف مىكشيد .\r\n","page_name":" 760 ","page_number":184},
  {"content":"\r\n\r\n\r\n[ منازل رسول خداى از مدينه تا بدر 
  ]\r\nچنان صواب مىنمايد كه منازل رسول خداى را از مدينه تا بدر برشمارم . همانا چون نخست آهنگ كاروان قريش ، پيشنهاد خاطر پيغمبر بود ، از مدينه طريق مكه پيش داشت و منزل نخستين در نقب مدينه بود ، و دويم : عقيق ؛ و سيم : ذو الحليفه ؛ چهارم : ذات الجيش ؛ پنجم : تربان ؛ ششم : ملل ؛ هفتم : عميس الحمايم ؛ هشتم :\r\nصخيرات الثّمام ؛ نهم : سياله ؛ دهم : فجّ الرّوحا ؛ يازدهم : شنوكه كه نزديك است به عرق بنى الظّبيه . در آنجا مردى اعرابى برسيد ، گفتند : بر رسول خداى سلام كن . در حضرت رسول سلام داد و عرض كرد كه : اگر رسول خدائى خبر ده مرا از آنچه در بطن ناقه من است .\r\nسلمة بن سلامة بن وقش گفت : اين سؤال از پيغمبر مكن و نزديك من آى ، همانا بر ناقه خويش برجستى و از تو در بطن ناقه سخله‌اى است . « 1 » رسول خداى فرمود :\r\nاى سلمه فحشت على الرّجل . « 2 » و ازو درگذشت .\r\nدوازدهم بئر روحا ، از اين منزل ابن اريقط كه حليف انصار بود ، از مردم جهينه به فرمان رسول خدا برفت و از درگذشتن كاروان قريش خبر آورد . پس رسول خداى راه مكه را به دست چپ افكند و از جانب يمين ، به منزل نازيه آمد و آهنگ بدر فرمود و به زمين رحقان آمد كه در ميان مضيق صفرا و نازيه است . آنگاه در مضيق آمد ، نزديك به صفرا .\r\nو ازين منزل بسبس بن عمرو جهنى حليف بنى ساعده و عدىّ بن ابى الزّغباء جهنى ، حليف بنى النّجار را به جاسوسى به جانب بدر مأمور داشت - چنان كه مسطور گشت - و از آنجا به ارض ذفران آمد و در اين منزل جبرئيل عليه السّلام نازل گشت و بشارت نصرت بر قريش يا دست يافتن به كاروان آورد . و هم در اين منزل پيغمبر با اصحاب مشورت كرد ، چنان كه رقم شد . پس از ذفران كوچ داد ، به تلهاى اصافر عروج كرد و از آنجا به نشيب شده ، از ارض دبه عبور « 3 » فرمود و آن موضعى است\r\n\r\n\r\n","description":"","footnote":"\r\n( 1 ) . سخله : بره يا بزغاله نوزاد .\r\n( 2 ) . يعنى : ساكت باش ، دشنام دادى مرد را .\r\n( 3 ) . دبه : در لغت به معنى ريگستان است .\r\n","page_name":" 761 ","page_number":185},
  {"content":"\r\n\r\nميان اصافر و بدر . آنگاه كثيب « 1 » حنّان را كه جبلى است از رمل به جانب يمين افكنده ، نزديك به بدر فرود شد .\r\nمع القصه چون لشكر قرار گرفت ، پيغمبر با جمعى از اصحاب در اراضى بدر همى گرد برآمد و جاى جاى دست مبارك بر زمين مىنهاد و مىفرمود : هذا مصرع فلان ؛ و كشتن گاه يك يك از صناديد قريش را مىنمود و هيچ يك جز آن نبود كه فرمود .\r\n\r\n[ ساختن سايبان براى پيغمبر صلّى اللّه عليه و آله 
  ]\r\nدر اين وقت سعد بن معاذ عرض كرد : اگر فرمائى عريشى « 2 » از چوب خرما براى تو راست كنيم تا نشيمن كنى ؟ و چند اسب و شتر در آنجا بازداريم تا اگر كار ديگرگون شود و نصرت اعدا را افتد ، و از آن ركائب يكى را برنشينى و به مدينه شوى ، چه ياران ما كه در مدينه‌اند ، در اطاعت تو كم از ما نيستند و اگر دانستند ، تو را آهنگ جنگ است بر جاى درنگ نمىكردند . پيغمبر او را دعاى خير بگفت . پس عريش بكرد و ركائب بازداشت .\r\n\r\n[ رسيدن كفار به زمين بدر 
  ]\r\nدر اين وقت لشكر دشمن پديدار گشت كه از پيش روى بر سر تلى برآمده و نظاره لشكر پيغمبر همىكردند ، مسلمانان نيز در نظر ايشان سخت حقير نمودند چنان كه خداى تعالى فرمايد :  وَ إِذْ يُرِيكُمُوهُمْ إِذِ الْتَقَيْتُمْ فِي أَعْيُنِكُمْ قَلِيلًا وَ يُقَلِّلُكُمْ فِي أَعْيُنِهِمْ لِيَقْضِيَ اللَّهُ أَمْراً كانَ مَفْعُولًا .  « 3 » خلاصه معنى آن است كه : اندك نمود مسلمانان را در چشم كفار و كفار را نيز در چشم مسلمانان اندك نمود ، تا قضائى كه كرده بود براند .\r\n\r\n\r\n","description":"","footnote":"\r\n( 1 ) . كثيب : توده ريگ .\r\n( 2 ) . عريش : سايبان\r\n( 3 ) . انفال ، 44 : آنگاه كه با هم روبرو شديد آنها را به چشم شما كم نشان داده و شما را به چشم آنها كم جلوه داد تا آنچه را مقرر داشته انجام دهد .\r\n","page_name":" 762 ","page_number":186},
  {"content":"\r\n\r\nاما چون رسول خداى صلّى اللّه عليه و آله ايشان را معاينه كرد فرمود : الّلهمّ هذه قريش قد اقبلت بخيلائها و فخرها تحادّك و تكذّب رسولك ، الّلهمّ فنصرك الّذى وعدتنى .\r\n[ يعنى 
  ] : الها اينك قريش با كبر و خيلاى خويش مىرسند و با تو جنگ مىكنند و رسول تو را به دروغ بازمىدهند ، الها بدان وعده كه فرموده‌اى ؛ نصرت تو را مىجويم .\r\nالقصه قريش بعد از نظاره لشكر پيغمبر ، در پشت آن تل فرود شدند و از آب دور بودند ، چنان كه اين آيت گواهى دهد :  إِذْ أَنْتُمْ بِالْعُدْوَةِ الدُّنْيا وَ هُمْ بِالْعُدْوَةِ الْقُصْوى وَ الرَّكْبُ أَسْفَلَ مِنْكُمْ .  « 1 » يعنى : شما به كنارى بوديد و ايشان به كنارى از آب دور تر و سواران فرودتر از شما .\r\nلاجرم چون قريش را از آب چاره نبود ، جماعتى از مردم ابو جهل پيش شدند كه از آبگير مسلمانان رفع حاجت كنند و ايشان به قصد مدافعه جنبش كردند . پيغمبر فرمود : بگذاريد سيراب شوند .\r\nگويند هر كافر كه آب خورد ، كشته شد و اگر نه اسير گشت ، الّا حكيم بن حزام كه از معركه بگريخت و از پس آن مسلمان شد و چندان‌كه زندگانى داشت هرگاه سوگندى ياد كردى ، گفتى به آن خداى كه مرا روز بدر نجات داد .\r\nمع القصه اسود بن عبد الاسد مخزومى سوگند ياد كرد كه من مىروم و از آبگير مسلمانان آب مىنوشم و آبگير ايشان را خراب مىكنم و اگر هم كشته شوم از اين برنگردم . اين بگفت و به جانب آبگير تاختن كرد .\r\nحمزة بن عبد المطلب با شمشير آخته « 2 » بر او تاخت و زخمى بر ساقش زده ، از پاى درانداخت و او همچنان بر سينه و پهلو مىرفت كه دهان در آبگير زند و سوگند خويش راست كند . چون به كنار آبگير رسيد ، خويشتن در آب انداخت و آبگير را با خون خويش پليد ساخت . حمزه عليه السّلام از قفايش برسيد و با زخمى ديگر كارش تمام كرد و هنوز لشكر از جانبين خاموش بودند .\r\nدر اين وقت مشركين عمير بن وهب را با گروهى بيرون فرستادند كه لشكر اسلام را احتياط كند ، بلكه شمار ايشان بازداند . پس عمير اسب برجهاند و از هر سوى به\r\n\r\n\r\n","description":"","footnote":"\r\n( 1 ) . انفال ، 42 : هنگامى كه شما به كنارهء نزديكتر بوديد و آنها در كنارهء دور تر بودند كاروان پائين‌تر از شما قرار داشت .\r\n( 2 ) . آخته : كشيده\r\n","page_name":" 763 ","page_number":187},
  {"content":"\r\n\r\nگرد مسلمانان برآمد و بازشده با قريش گفت : بيرون از سيصد ( 300 ) تن كم يا بيش نيستند و ديگرباره برگرد بيابان شد و نيك نظر كرد كه مبادا دشمن كمينى نهاده باشد و بازشده قريش را گفت : كمينى ندارند و از آنچه در نظرند ، افزون نباشند و لكن قد رأيت البلايا تحمل المنايا نواضح يثرب تحمل السّمّ النّاقع ، أما ترونهم خرسا لا يتكلّمون يتلمّظون تلمّظ الافاعى ما لهم ملجأ الّا سيوفهم و ما اريهم يولّون حتّى يقتلوا و لا يقتلون ، حتّى يقتلوا بعددهم ، فأروا رأيكم . [ يعنى 
  ] : شتران ايشان حمل مرگ كنند و زهر مهلك در بار دارند . نمىبينيد كه خاموشند و چون افعى زبان در دهان همىگردانند . پناه ايشان شمشير ايشان است هرگز پشت با جنگ نكنند تا كشته شوند و كشته نشوند تا به شمار خويش از دشمن نكشند ، پشت و روى اين كار را نيك بنگريد كه جنگ با ايشان كارى سهل نتواند بود .\r\nحكيم بن حزام چون اين بشنيد ، روى با عتبه كرد و گفت : اى ابو الوليد ! هيچ مىخواهى تذكرهء خيرى از تو بازماند ؟ « 1 » فرمود : چه بايد كرد ؟ گفت : ديت عمرو بن الحضرمى « 2 » را بر خويشتن گير و مردم را از جنگ بازنشان . فرمود : چنين كنم . اكنون اگر توانى ابن حنظليه يعنى ابو جهل را بگو هيچ توانى مردم را بازگردانى و با محمد و مردم او كه ابناى عم تواند رزم ندهى ؟ همانا حنظليه نام مادر ابو جهل است و او اسماء دختر مخرّبه است از جماعت بنى نهشل بن دارم بن مالك بن حنظله .\r\nحكيم اين سخن بپذيرفت و نزد ابو جهل آمد در وقتى كه به اصلاح زره خويش كار جنگ راست مىكرد و عامر بن الحضرمى بر سر او ايستاده مىگفت : از بنى عبد شمس عهد خويش گسستم و با بنى مخزوم كه قبيلهء ابو جهل است پيوستم ، باشد كه خون برادر من عمرو بن الحضرمى به هدر نشود .\r\nبالجمله حكيم بن حزام پيغام عتبه با ابو جهل بگذاشت ، ابو جهل در پاسخ گفت :\r\nهيچ كس جز تو را رسول نيافت كه نزديك من فرستد انتفخ سحره يعنى : پرباد شد شش او . و اين سخن را عرب با مردم بددل و جبان گويد . و گفت : همانا عتبه بر پسر خويش ابو حذيفه مىترسيد كه با محمّد پيوسته و با او كوچ مىدهد ، بيم دارد كه چون محمّديان هزيمت شوند ، ابو حذيفه در ميانه مقتول شود .\r\n\r\n\r\n","description":"","footnote":"\r\n( 1 ) . يعنى بعد از مردنت مردم ترا به نيكى ياد كنند .\r\n( 2 ) . حضرمى ، منسوب به حضرموت است .\r\n","page_name":" 764 ","page_number":188},
  {"content":"\r\n\r\nپس حكيم بن حزام به سوى عتبه بازگشت و او در اين وقت ده ( 10 ) شتر به لشكريان مىسپرد كه نحر كنند چه آن روز به روايتى نوبت علف و آذوقه لشكر او را بود .\r\nبالجمله در هنگامى كه حكيم سخنان ابو جهل بازمىگفت ، ابو جهل نيز از دنبال برسيد . عتبه روى با او كرد و گفت : يا مصفّرا لاسته تعيير « 1 » مىكنى مرا ، معلوم خواهد شد كه را شش پرباد گشته و اين شعر بخواند :\r\n هذا حباى و امرت امرى * فبشّرى بالشّكل ام عمروى « 2 » \r\nيعنى : اى آن كسى كه مقعد تو صفير زند ، كنايت از آنكه از غايت جبن « 3 » ضراط « 4 » باشى و بعضى گفته‌اند وقتى در ايام صبى با رسول خداى مصارعت « 5 » جست و در كشتى با آن حضرت ، رگى از مقعد « 6 » ابو جهل گسيخته شد و پيوسته خون از آن آمدى ، چنان كه ازار و جامه او رنگين شدى . پس مقعد و ازار « 7 » خويشتن با زعفران رنگين مىكرد ، تا آن خون و پليدى به رنگ زعفران مستور « 8 » ماند ، چه رسم عرب بود كه گاهى با زعفران نيز تعطير مىنمودند ، و مردمان از اين روى ابو جهل را مصفر الاست مىخواندند ، يعنى زردكون .\r\nمع القصه ابو جهل از سخن عتبه در خشم شد و ديوانه‌وار از جاى جنبش كرد و شمشير بركشيد و بر پشت اسب خويش بزد . ايماء بن رحضه گفت : اين فال نيك نبود كه اسب خويش ناچيز كردى .\r\nدر اين وقت ابو جهل براى تشييد حرب حيلتى ديگر انديشيد و كس به نزديك عامر بن الحضرمى فرستاد و پيام داد كه : حليف تو يعنى عتبه مىخواهد مردم را از جنگ بازدارد و من بر آنم كه خون برادر تو بازجويم ؛ ديگر تو دانى . عامر چون اين بشنيد ؛ دستار از سر بينداخت و فرياد برداشت كه : وا عمرواه ! و اين فرياد همىكرد و در پيش روى لشكر همىبدويد تا دلها به خروش آمد و كينه‌ها جوش بزد . ابو جهل\r\n\r\n\r\n","description":"","footnote":"\r\n( 1 ) . تعيير : سرزنش و بدگوئى\r\n( 2 ) . امّ عمرو : نام ضبع است كه به فارسى كفتار گويند .\r\n( 3 ) . جبن : ترس\r\n( 4 ) . ضرطه : بادى كه با صدا از دبر خارج شود .\r\n( 5 ) . مصارعت : كشتى گرفتن\r\n( 6 ) . مقعد : نشيمنگاه\r\n( 7 ) . ازار : شلوار\r\n( 8 ) . مستور : پوشيده\r\n","page_name":" 765 ","page_number":189},
  {"content":"\r\n\r\nدر پيش روى صف بايستاد و گفت : يا ربّ انصر احبّ من الفئتين اليك ، الّلهمّ ربّنا ديننا القديم و دين محمّد الحديث ، فأىّ الدّينين كان احبّ اليك و أرضى عندك ، فانصر أهله اليوم .\r\n\r\n[ صف‌آرائى دو لشكر 
  ]\r\nو مشركان را سه علم بود : يكى طلحة بن ابى طلحه و ديگرى ابو عزير بن عمير و سيم را نضر بن الحارث داشت و اين هر سه تن [ از 
  ] بنى عبد الدّار بودند .\r\nاما از آن سوى رسول خداى نيز سه رايت ببست و رايت مهاجر را به مصعب بن عمير بن هشام بن عبد مناف بن عبد الدّار داد ، و رايت خزرج را به حباب بن المنذر سپرد و از آن اوس را به سعد بن معاذ گذاشت و فرمود : تا مهاجر شعار خويش « يا بنى عبد الرحمن » كنند و شعار خزرج و اوس « يا بنى عبد اللّه » باشد .\r\nو به روايتى شعار همه لشكر اسلام « يا منصور امت » بود يعنى اى غازى « 1 » موعود بكش « 2 » دشمن خود را . آن وقت پيغمبر چوبى به دست كرده ، صف خويش را راست همىكرد . چون بر سواد بن غزيه گذشت ، او را با صف راست نيافت . سر چوب بر سينهء او نهاد و فرمود : استو يا سواد يعنى : اى سواد مستوى و بر رده « 3 » باش . سواد عرض كرد : يا رسول اللّه تو به حق آمده‌اى و به ناحق ضربى بر من آوردى مرا قصاص ده . پيغمبر جامه از سينه مبارك دور كرد و فرمود : قصاص كن . سواد بدويد و سينه آن حضرت را ببوسيد و گفت : اينك خويشتن را با مرگ نزديك مىبينم ، خواستم در آخر مدّت بدن من ، بدن مبارك ترا مس « 4 » كند . رسول خداى او را دعاى خير گفت .\r\nآنگاه رسول خداى روى به مردم آورد و اين خطبه قرائت كرد :\r\nأمّا بعد فانّى احثّكم على ما حثّكم اللّه عليه و أنهاكم عمّا نهاكم اللّه عنه ، فانّ اللّه عظيم شأنه يأمر بالحقّ و يحبّ الصّدق و يعطى على الخير أهله أعلى منازلهم عنده به يذكرون و به يتفاضلون و انّكم قد أصبحتم به منزل من الحقّ ، لا يقبل اللّه فيه من أحد الّا ما ابتغى به وجهه و أنّ الصّبر\r\n\r\n\r\n","description":"","footnote":"\r\n( 1 ) . غازى : جنگجو\r\n( 2 ) . بكش : از مصدر كشتن است .\r\n( 3 ) . رده : صف\r\n( 4 ) . مس : ماليدن شدن دو جسم به يكديگر .\r\n","page_name":" 766 ","page_number":190},
  {"content":"\r\n\r\nفى مواطن الباس ممّا يفرّج اللّه به الهمّ و ينجى به من الغمّ ، تدركون به النّجاة فى الآخرة ، فيكم نبىّ اللّه يحذّركم و يأمركم فاستحيوا اليوم أن يطّلع اللّه على شىء من أمركم يمقتكم عليه فانّه تعالى يقول :  لَمَقْتُ اللَّهِ أَكْبَرُ مِنْ مَقْتِكُمْ أَنْفُسَكُمْ  « 1 » أنظروا الى الّذى أمركم به من كتابه و أراكم من آياته و ما أعزّكم به بعد الذّلّة ، فاستمسكوا به يرض ربّكم عنكم و أبلوا ربّكم فى هذه المواطن أمرا تستوجبوا به الّذى وعدكم من رحمته و مغفرته ، فانّ وعده حقّ و قوله صدق و عقابه شديد و انّما انا و انتم للّه الحىّ القيّوم اليه الجأنا ظهورنا و به اعتصمنا و عليه توكّلنا و اليه المصير و يغفر اللّه لى و للمسلمين .\r\n[ يعنى :\r\nاما بعد ، من شما را به چيزى بر مىانگيزم كه خدايتان به آن برانگيخته است و شما را از چيزى نهى مىكنم كه خدايتان آن را نهى فرموده است ، پروردگار كه منزلت او بسيار بزرگ است به حقّ فرمان مىدهد ، صدق و راستى را دوست مىدارد ، اهل خير را در مقابل پاداش مىدهد ، ذكر او را گويند و مشمول فضل او شوند . شما در منزلى از منازل حقّ قرار گرفته‌ايد و خداوند متعال از كسى چيزى قبول نمىفرمايد ، مگر اين كه براى رضاى او باشد . همانا صبر و شكيبائى به هنگام سختى ، از چيزهائى است كه خداوند به وسيله آن ، اندوه را مىزدايد و از غم نجات مىدهد و در آخرت رستگار خواهيد شد .\r\nپيامبر خدا ميان شماست ، شما را هشدار مىدهد و امر مىكند . پس امروز شرم كنيد از اينكه بر اعمال شما آگاه شود و بر شما سخت غضب كند و خداوند مىفرمايد : « دشمنى خدا سخت‌تر از دشمنى شما نسبت به خودتان است » ( قسمتى از آيه 10 سورهء مؤمن ) توجه كنيد به آنچه كه در كتابش به شما فرمان داده و آيات خود را به شما نشان داده است ، و پس از خوارى به شما عزت بخشيده است . پس به كتاب او تمسّك جوييد تا از شما خوشنود شود . در اين موارد براى\r\n\r\n\r\n","description":"","footnote":"\r\n( 1 ) . مؤمن ، 10 : دشمنى خدا سخت‌تر از دشمنى شما نسبت به خودتان است .\r\n","page_name":" 767 ","page_number":191},
  {"content":"\r\n\r\nخداى خود عهده‌دار كارى شويد كه مستوجب آنچه از رحمت و آمرزش خود وعده فرموده است باشيد ، همانا وعدهء خدا حق ، گفتار او درست و عقاب او شديد است . و به درستى كه من و شما همه مورد نظر خداييم ، خداى زنده و پاينده ، به او پشتيبانى داريم ، به او پناه مىبريم ، بر او توكل مىكنيم و بازگشت همه به سوى اوست ، خداوندا ، من و همهء مسلمانان را بيامرز 
  ] .\r\nو نيز با لشكريان فرمود :\r\nتا نفرمايم حمله نكنيد و اگر به سوى شما تاختن كنند ، تيرباران كنيد و چنان كار كنيد كه تيرهاى شما به نهايت نشود .\r\nاز آن پس به عريش آمد و پسر ابو قحافه نيز با او به عريش رفت و سعد بن معاذ با بعضى از انصار براى حفظ و حراست از بيرون عريش رده شدند .\r\nآنگاه رسول خداى از بهر آنكه مسلمانان را دل به جاى آيد و كمتر بيم جنگ كنند ، به مفاد :  إِنْ جَنَحُوا لِلسَّلْمِ فَاجْنَحْ لَها وَ تَوَكَّلْ عَلَى اللَّهِ إِنَّهُ هُوَ السَّمِيعُ الْعَلِيمُ  « 1 » يعنى : اگر به صلح گرايند « 2 » ، تو نيز آشتى كن و تكيه كن بر خدا كه او شنوا و داناست .\r\nهر چند دانسته بود كه قريش كار به صلح نكنند ، از بهر آنكه جاى سخن نماند ، عمر بن الخطّاب را به سوى ايشان فرستاد و پيام داد كه ما را در خاطر نيست كه در حرب شما مبادرت « 3 » جوئيم ، چه شما عشيرت منيد و خويشاوندان من باشيد . شما نيز چندين با من به معادات و مبارات « 4 » نرويد . مرا با عرب بگذاريد اگر غالب شدم ، هم از بهر شما فخرى باشد و اگر عرب مرا كفايت كرد ، شما به آرزوى خود برسيد ، بىآنكه رنجى بكشيد .\r\nعمر برفت و با صف قريش نزديك شده و اين كلمات را با صناديد آن جماعت بيان نمود . از ميانه عتبه زبان برگشود و گفت : اى جماعت قريش هر كه سخن به لجاج كند و سر از پيام محمّد بتابد ، رستگار نشود و شتر سرخ موئى كه سوار بود ، برانگيخت تا مردم را از اين خبر آگهى دهد . پيغمبر در صف خويش عتبه را\r\n\r\n\r\n","description":"","footnote":"\r\n( 1 ) . انفال ، 61 : اگر به صلح مايل شوند تو نيز از در صلح وارد شو و بر خدا توكل كن كه او شنواى داناست .\r\n( 2 ) . گرائيدن : به معنى رغبت كردن و ميل كردن است .\r\n( 3 ) . مبادرت : پيشى گرفتن\r\n( 4 ) . مبارات : به معنى دشمنى و خصومت است .\r\n","page_name":" 768 ","page_number":192},
  {"content":"\r\n\r\nمىنگريست ، فرمود : ان يك فى احد من القوم خير ، ففى صاحب الجمل الاحمر ان يطيعوه يرشدوا . [ يعنى 
  ] : اگر قريش اطاعت صاحب اين شتر سرخ موى كنند ، نجات يابند .\r\nو عتبه همچنان در پيش روى صف بانگ برمىداشت و مىگفت : يا معشر قريش : اطيعونى اليوم و اعصونى الدّهر . انّ محمّدا له الّ و ذمّة و هو ابن عمّكم ، فخلّوه و العرب فان يك صادقا فأنتم اعلى عينا به و ان يك كاذبا كفتكم ذؤبان العرب امره . آنگاه گفت : اى قريش ! گفتار مرا پذيرفتار باشيد و جانب محمّد را كه پسر عم و بهتر و مهتر شما است ، رعايت كنيد . آن مال كه از قافله قريش در بطن نخله برفت ، بر خويش نهادم كه ادا كنم و خون عمرو بن الحضرمى را بر گردن گرفتم كه ديت دهم .\r\nابو جهل چون اين بديد ، بيم كرد كه مبادا مردم به فرمان عتبه بازشوند و او تذكره خيرى بگزارد « 1 » ، پس در تاب شد و با او خطاب كرد كه : هان اى عتبه اين چه آشوب است كه افكنده‌اى ؟ همانا از بيم بنى عبد المطّلب ، از بهر مراجعت حيلتى كرده‌اى ؟\r\nعتبه برآشفت و گفت : مرا با بددلى نسبت كنى و خائف « 2 » خوانى ! و از شتر به زير آمده و ابو جهل را نيز از اسب بكشيد و گفت : بيا تا ما و تو نبرد كنيم تا بر مردمان مكشوف سازيم ، كه جبان « 3 » كيست و شجاع كدام است ؟ اكابر قريش پيش شدند و ايشان را از هم دور كردند .\r\nهمانا در جلد دويم ناسخ التواريخ به شرح رفت كه ابو جهل را ابو الحكم مىناميدند و نسب او شمرده شد ، از غايت جهل كه او را بود به ابو جهل نامور گشت و حسان بن ثابت ، اين شعر از بهر وى گويد :\r\n سمّاه مغيرة ابا حكم * و اللّه سمّاه ابا جهل \r\n فما يجيء الدّهر معتمرا * الّا و مرجل جهله يغلى \r\n ابقت رياسته لمغيرة * غضب الاله و ذلّة الاصل \r\n ان ينتصر يد مى الجبين * و ان يلبث قليلا يعود بالرّحل \r\n قدر امنى الشّعراء فانقلبوا * عنّى بافوق ساقط النّصل \r\n و يصدّ عنّى المفحمون كما * صدّ البكارة عن حرى الفحل \r\n\r\n\r\n","description":"","footnote":"\r\n( 1 ) . يعنى براى خود نام نيكى باقى گذارد .\r\n( 2 ) . خائف : بددل ، ترسان\r\n( 3 ) . جبان : ترسان\r\n","page_name":" 769 ","page_number":193},
  {"content":"\r\n\r\n\r\nشروع به جنگ\r\nدر اين وقت آتش حرب زبانه زدن گرفت و از دو سوى مردان كارزار ، به جوش و جنبش آمدند و چهار ( 4 ) كس از اصحاب پيغمبر معلم « 1 » بودند و بر سر مغفر عصابه « 2 » داشتند : على عليه السّلام به صوف بيضا و ابو دجانه به عصابهء حمرا و زبير به عصابهء صفرا و حمزه عليه السّلام به ريش نعامه « 3 » معلم بود .\r\nبالجمله اول كس عتبه بود كه آهنگ ميدان كرد ، از خشم آنكه ابو جهلش به جبن نسبت داد ، پس بىتوانى زره بپوشيد و چون سرى بزرگ داشت ، در همه لشكر خودى نبود كه با سر او راست آيد ، لاجرم عمامه بر سر بست و برادرش شيبه و پسرش وليد را نيز فرمان داد كه با من به ميدان آئيد و رزم دهيد . پس هر سه تن اسب برجهاندند و در ميان دو لشكر كر و فرى « 4 » نموده ، مبارز طلب فرمودند .\r\nاز سوى مسلمانان عوف و معوذ ، پسران حارث و عبد اللّه بن رواحه در برابر ايشان شدند كه نبرد آزمايند . عتبه گفت : شما چه كسانيد ؟ و از كدام قبيله‌ايد ؟ ايشان گفتند : ما از جمله انصاريم . عتبه گفت : شما هم‌آهنگ ما نيستيد و ما را با شما جنگ نباشد و آواز برداشت كه : اى محمّد ! از بنى اعمام ما كس بيرون فرست تا با ما رزم دهد و از اقران و اكفاء « 5 » ما شمرده شود .\r\nرسول خداى نيز نمىخواست كه نخستين انصار به مقاتله شوند . پس على عليه السّلام و حمزة بن عبد المطّلب و عبيدة بن الحارث بن المطّلب بن عبد مناف را رخصت رزم داد : و اين هر سه تن ، چون شيران آشفته به ميدان شتافتند و حمزه گفت : انا حمزة بن عبد المطّلب اسد اللّه و اسد رسوله . فقال عتبه : كفو كريم و انا اسد الحلفاء . و از اين سخن عتبه خود را سيد حلفاء مطيبين شمرد و ايشان بنى عبد مناف و بنى اسد بن عبد العزّى و بنى تيم و بنى زهره و بنى الحارث بن فهرند كه پنج قبيله‌اند و بر اتفاق سوگند ياد كردند . - و تفصيل اهل حلف مطيّبين ، و حلف فضول در كتاب اول ناسخ التواريخ مرقوم شد - .\r\n\r\n\r\n","description":"","footnote":"\r\n( 1 ) . معلم : نشان داشت و بدان شناخته مىشد .\r\n( 2 ) . عصابه : چيزى را گويند از حرير يمنى يا پارچه ديگرى كه بر سر و پيشانى بندند .\r\n( 3 ) . ريش نعامه : پر شترمرغ\r\n( 4 ) . كر و فر : پيش و پس رفتن و جولان دادن\r\n( 5 ) . اقران و اكفاء : همسران ، همدوشان ، همرديفان .\r\n","page_name":" 770 ","page_number":194},
  {"content":"\r\n\r\nبالجمله امير المؤمنين على عليه السّلام با وليد ، دچار گشت و حمزه با شيبه درآويخت و عبيده را كار با عتبه افتاد . پس على عليه السّلام اين رجز برخواند :\r\n أنا ابن ذى الحوضين عبد المطّلب * و هاشك المطعم فى العام السّغب \r\n أوفى بميثاقى و أحمى عن حسب « 1 » \r\n[ يعنى 
  ] كه : منم فرزند عبد المطلب كه سقايت حجاج « 2 » همىكرد و منم فرزند هاشم كه در قحط سال مردم را طعام همىداد . و بر وليد حمله برد و زمين جنگ را با او تنگ آورده ، در حمله نخستين شمشيرى به بازوى چپ او فرود آورد ، چنان كه دستش از بن قطع شد . پس وليد بخميد « 3 » و دست خويش را با دست راست برگرفته به جانب على تاختن كرد و چنان بر سر آن حضرت بكوفت كه على عليه السّلام مىفرمايد :\r\nگويا آسمان بر سر من فرود آمد و لمعان انگشترى وليد از آن دست بريده فروغى تمام افكند و به جانب پدر خويش عتبه بگريخت تا مگر جان به سلامت برد .\r\nعلى عليه السّلام از دنبالش بشتافت و زخمى ديگر بر رانش بزد كه هم در زمان جان بداد و روى سخن به سوى كفار قريش فرا داشته ، بفرمود :\r\n« بيت »\r\n قد عرف الحرب العوان انّى * معى سلاحى و معى مجنىّ \r\n بازل « 4 » عامين حديث سنّ * و صارم يذهب كلّ ضغن \r\n سنحنح « 5 » اللّيل كأنّى جنّى * أقصى به كلّ عدوّ عنّى \r\n أستقبل الحرب بكلّ فنّ * لمثل هذا ولدتنى أمّى « 6 » \r\nو اين سخن را عبد اللّه بن رواحه به نظم كرده است :\r\n\r\n\r\n","description":"","footnote":"\r\n( 1 ) . من پسر عبد المطلبى هستم كه داراى دو حوض است و پسر هاشمى كه در سال قحطى و گرسنگى غذا مىداد . به پيمان خود وفا مىكنم و از فاميل خود دفاع مىكنم .\r\n( 2 ) . آب دادن حاجيان\r\n( 3 ) . خميدن : كج شدن ، خم شدن\r\n( 4 ) . بازل : شترى است كه سال هشتم را تمام كرده به سال نهم درآيد ، اين وقت او را بازل عام و بازل عامين گويند و قوت آن به كمال رسيده باشد .\r\n( 5 ) . رجل سنحنح : يعنى مردى كه شب نمىخوابد .\r\n( 6 ) . جنگ پيشين دانسته است كه اسلحه و سپر همراه من است . جوانى هستم در كمال نيرو و شمشيرم كينه‌ها را مىبرد . شب را نمىخوابم و مانند پرى دشمن را از خود مىرانم . با تمام وسايل و ابزار رو به جنگ مىآورم ، براى چنين كار مادرم مرا زائيده است .\r\n","page_name":" 771 ","page_number":195},
  {"content":"\r\n\r\n ليهن « 1 » عليّا يوم بدر حضوره * و مشهده بالخير ضربا مرعبلا \r\n و كان له من مشهد غير خامل * يظلّ له رأس الكمىّ مجدّلا \r\n و غادر كبش القوم فى القاع ثاويا * تخال عليه الزّعفران المعلّلا \r\n صريعا ينوء القشعمان برأسه * و تدنوا اليه الضّبع « 2 » طولا لتأكلا \r\nاگر چه اين بيت را حسان بن ثابت ، هنگام قتل عمرو بن عبد ودّ گويد ، چنان كه در جاى خود مذكور خواهد شد :\r\n و لقد رايت غداة بدر عصبة « 3 » * ضربوك ضربا غير ضرب المحضر \r\n اصبحت لا تدعى ليوم كريهة « 4 » * يا عمرو او لجسيم امر منكر \r\nچون بعضى از مردم بنى عامر ، در جواب حسان شعرى چند بگفتند كه هم قصه بدر و مبارزت امير المؤمنين على عليه السّلام را به شرح آورده ، شايسته نمود كه در اينجا رقم شود :\r\n كذبتم و بيت اللّه لم تقتلوننا * و لكن بسيف الهاشميّين فافخروا \r\n بسيف ابن عبد اللّه احمد فى الوغى * بكفّ علىّ نلتم ذاك فاقصروا \r\n و لم تقتلوا عمرو بن ود و لا ابنه * و لكنّه الكفو الكريم الغضنفر \r\n علىّ الّذى فى الفخر طال ثناءه * فلا تكثروا الدّعوى عليه فتفخروا \r\n ببدر خرجتم للبراز « 5 » فردّكم * شيوخ قريش جهرة فتأخّروا \r\n فلمّا اتاهم حمزة و عبيدة * و جاء علىّ بالمهنّد مخطر \r\n فقالوا نعم اكفاء صدق فاقبلوا * اليهم سراعا إذ بغوا و تجبّروا \r\n فجال علىّ جولة هاشميّة * فدمّرهم لمّا عتوا و تكبّروا \r\n فليس لكم فخر علينا بغيرنا * و ليس لكم فخر يعدّ و يذكر « 6 » \r\n\r\n\r\n","description":"","footnote":"\r\n( 1 ) . لهين : هرآينه گوارا باد .\r\n( 2 ) . ضبع : كفتار را گويند .\r\n( 3 ) . عصبة : جماعت مردم از ده تن تا چهل تن را گويند .\r\n( 4 ) . يوم كريهه : كنايه از روز جنگ است .\r\n( 5 ) . براز : بيرون شدن ميان دو صف به حرب .\r\n( 6 ) . چون حسان از مردم انصار و اهل مدينه بوده است و در اشعار خود دلاورى مسلمين را به رخ كفار مىكشد ، مردى از بنى عامر كه اهل مكه است در جواب او اين اشعار را مىگويد كه خلاصه‌اش اين است :\r\nسوگند به خانه خدا كه دروغ مىگوئيد . شما ما را نكشتيد ، برويد به شمشير و بازوى على بنازيد . شما عمرو بن عبد ود و پسر او را نكشتيد بلكه شير جوانمرد : على كشت -\r\n","page_name":" 772 ","page_number":196},
  {"content":"\r\n\r\nاكنون بر سر سخن رويم . على عليه السّلام اين رجز برخواند :\r\n تبّا و تعسا لك يا بن عتبه * أسقيك من كاس المنايا شربه \r\n و لا أبالى بعد ذاك غبّه « 1 » \r\nو اما حمزه و شيبه با هم درآويختند و با خاك و خون بياميختند ، و چندان شمشير بر هم زدند و به گرد هم دويدند كه تيغها از كار شد و سپرها در هم شكست .\r\nپس تيغ به يك سوى افكندند و يكديگر را بچفسيدند . و هر يك همىخواست تا آن ديگر را بر خاك افكند . مسلمانان از دور چون اين بديدند ، ندا دردادند كه يا على نظاره كن كه اين سگ چسان بر عمّت غلبه كرده . على عليه السّلام به سوى او شد و از پس حمزه درآمد و چون حمزه به قامت از شيبه بلندتر بود ، فرمود : اى عمّ ! سر خويشتن به زير كن . حمزه رضى اللّه عنه سر فرود كرد . پس على عليه السّلام تيغ براند و يك نيمه سر شيبه برفت .\r\nاما عبيدة چون با عتبه نزديك شد و اين هر دو سخت دلاور و شجاع بودند ، پس بىتوانى با هم حمله بردند و عبيده تيغى بر فرق عتبه فرود كرد . تا نيمه سر بدريد و همچنان عتبه در زير تيغ شمشيرى بر پاى كرد عبيده افكند ، چنان كه هر دو ساقش قطع شد و يك دو شعر بگفت كه اين بيت از آن است :\r\n فان قطعوا رجلى فانّى مسلم * و أرجو به عيشا من اللّه عاليا \r\n فالبسنى الرّحمن من فضل منّه * لباسا من الاسلام غطّى المساويا \r\nاز آن سوى چون على عليه السّلام از كار قتل شيبه نيز بپرداخت ، آهنگ عتبه ساخت وقتى برسيد كه عتبه هنوز رمقى داشت حشاشه جان او را نيز بگرفت .\r\nهمانا در قتل هر سه تن پايمردى « 2 » ، على را بود ، از اينجاست كه در مصاف معاويه او را خطاب كرده مىفرمايد : و عندي السّيف الّذى أعضضته أخاك و خالك و جدّك يوم بدر . « 3 »\r\n\r\n\r\n","description":"","footnote":"\r\n- شما در جنگ بدر به ميدان آمديد و بزرگان قريش با شما نجنگيدند ولى چون حمزه و عبيده و على با شمشير هنديش آمدند پذيرفته و با آنها جنگيدند . در آنجا هم على حمله هاشمى كرده و همه را به خاك افكند ، پس شما افتخارى از غير ما بر ما نداريد .\r\n( 1 ) . مرگ بر تو باد اى پسر عتبه . اكنون ترا شربت مرگ مىآشامانم و از عاقبت آن هم باك ندارم .\r\n( 2 ) . پايمردى : مددكارى و ياورى\r\n( 3 ) . در اينجا از مرحوم سپهر مسامحاتى ديده مىشود زيرا اولا اين جمله را حضرت در -\r\n","page_name":" 773 ","page_number":197},
  {"content":"\r\n\r\nهند دختر عتبه اين شعرها در مرثيه پدر بگفت :\r\n أ عينيّ جودا بدمع سرب * على خير خندف لم ينقلب \r\n تداعى له رهطه غدوة * بنو هاشم و بنو المطّلب \r\n يذيقونه حرّ أسيافهم * يعلّونه بعد ما قد شجب \r\nاكنون بر سر سخن رويم : على عليه السّلام به اتفاق حمزه ، عبيده را برداشته به حضرت رسول آوردند . پيغمبر سرش در كنار گرفت و چنان بگريست كه آب چشم مباركش بر روى عبيده دويد . او چشم باز كرد ، قال : أما و اللّه لو كان أبو طالب حيّا لعلم أنّى أحقّ بما قال حين يقول :\r\n كذبتم و بيت اللّه نخلى محمّدا * و لمّا نطاعن دونه و نناصل \r\n و ننصره حتّى نصرّع حوله * و نذهل « 1 » عن أبنائنا و الحلائل « 2 » \r\nگفت : با خداى سوگند ياد مىكنم كه اگر ابو طالب زنده بود ، مىدانست كه من در حمايت رسول خداى سزاوارتر بودم كه قائل شعرهاى او باشم ، زيرا كه در راه رسول خداى ، جان دادم . پيغمبر را تعريض « 3 » او بر ابو طالب گران آمد و او را از اين تذكره بازداشت و از بهر ابو طالب و او هر دو تن استغفار كرد .\r\nآنگاه عبيده گفت : يا رسول اللّه أ و لست على الاسلام ؟ پيغمبر فرمود : بلى و على الشّهادة عرض كرد : من بر دين اسلام نيستم ؟ پيغمبر فرمود : مسلمانى و شهيد نيز باشى و مغز از ساق عبيده مىرفت و هنگام مراجعت از بدر ، در ارض صفرا يا روحا وفات يافت ، و هم در آنجا مدفون گشت ، و او ده ( 10 ) سال از پيغمبر به سال افزون بود .\r\n\r\n\r\n","description":"","footnote":"\r\n- نامه‌اى كه به عنوان جواب معاويه مرقوم مىدارد ذكر فرموده است نه آنكه در ميدان جنگ و به عنوان خطاب باشد و ثانيا اصل جمله چنين است : و عندي السّيف الّذى اعضضته بجدّك و خالك و أخيك فى مقام واحد . ( يعنى : و شمشيرى كه با آن پدربزرگ و دائى و برادرت را در يك نبرد از پا درآوردم با من است ) . براى اطلاع بيشتر رجوع كنيد به كتاب نهج البلاغه . ( ب )\r\n( 1 ) . ذهل : فراموش كردن .\r\n( 2 ) . گفت : آرى ، به خدا اگر ابو طالب زنده بود مىدانست كه من به شعرى كه سروده است شايسته‌ترم زمانى كه مىگفت : سوگند به خانهء خدا كه دروغ گفتيد ما محمد را واگذاريم و از او دفاع نكنيم ؟ ! او را يارى مىكنيم تا در گردش به خاك افتيم و از همسران و فرزندان خود هم فراموش خواهيم كرد .\r\n( 3 ) . تعريض : گوشه زدن .\r\n","page_name":" 774 ","page_number":198},
  {"content":"\r\n\r\nبالجمله خداى اين آيت در حق آن شش ( 6 ) تن كه هر دو تن با هم مخاصمت كردند فرستاد :  هذانِ خَصْمانِ اخْتَصَمُوا فِي رَبِّهِمْ فَالَّذِينَ كَفَرُوا قُطِّعَتْ لَهُمْ ثِيابٌ مِنْ نارٍ يُصَبُّ مِنْ فَوْقِ رُؤُسِهِمُ الْحَمِيمُ  « 1 » يعنى : هر يك از اين دو خصم كه دشمنى كردند در خداى خود ، پس آنان كه كافر شدند ، بريده مىشود از براى ايشان جامه‌ها از آتش و ريخته مىشود از بالاى سر ايشان آب گرم .\r\nمع القصه چون اين سه ( 3 ) تن از قريش كشته شدند ، رعبى در لشكر كفار افتاد و عاصم بن ابى عوف السّهمى فرياد برداشت : يا معشر قريش عليكم بالقاطع مفرّق الجماعة اللّاتي بما لا يعرف محمّد لا نجوت ان نجا . [ يعنى 
  ] : كه اى قريش دست از محمّد بازنداريد كه قاطع ارحام و قاتل بنى اعمام است .\r\nابو دجانه انصارى چون بانگ او بشنيد ، بر او بتاخت و به يك زخم كارش بساخت و معدّ بن وهب چون عاصم را بدان حال ديد ، غضب كرد و دليرى نموده ، از پيش روى ابو دجانه درآمد و ضربتى سخت بر او زد ، چنان كه به زانو دررفت و بيم آن بود كه مقهور گردد ؛ لكن ابو دجانه خوددارى كرده از جاى درآمد و بر معدّ حمله برد و مانند شير غضبناك از يمين و شمال او درآمد و ضربتى بر او زد ، چنان كه معدّ مجال درنگ نيافت و پشت با جنگ كرده ، روى برتافت . و ابو دجانه از دنبالش بتاخت تا به دو رسيد پس دست آخته « 2 » مأخوذش ساخت و به خاكش درانداخت و همچنان خويشتن را بر زبر او افكنده ، سرش از تن برگرفت و عدىّ بن ابى الزغبا اين رجز بخواند و به جنگ درآمد :\r\n انا عدىّ و السّحل * امشى بها مشى الفحل « 3 » \r\nو از سحل درع خويش را در خاطر داشت « 4 » و زبير بن العوام ، عبيدة بن العاص را بر فرسى ديد كه در ميان زره جز چشمش ديدار نبود ، به سوى او حمله افكند و حربهء خود را بر چشمش فرو برد و از اسبش درانداخت و طعيمة بن عدىّ را على عليه السّلام با نيزه بزد و فرمود : لا تخاصمنا فى اللّه بعد اليوم أبدا . و از پس او عاص بن سعيد\r\n\r\n\r\n","description":"","footnote":"\r\n( 1 ) . جح ، 19 : اين دو گروه دربارهء پروردگارشان به جدل و ستيز پرداختند ، جامه‌هايى از آتش به قامت كافران بريده شده است و آب سوزان بر سرشان مىريزند .\r\n( 2 ) . دست دراز كرده\r\n( 3 ) . من عدى هستم و با زره‌ام راه مىروم ، راه رفتن مرد نيرومند .\r\n( 4 ) . مراد از كلمهء سحل ، زره او است .\r\n","page_name":" 775 ","page_number":199},
  {"content":"\r\n\r\nبا على عليه السّلام دچار گشت و عرضهء هلاك و دمار گشت ؛ و اين آن كس است كه پسرش سعيد بن العاص بن سعيد به اتّفاق عثمان بن عفان در زمان خلافت عمر به نزديك او شدند و سعيد از ميان انجمن به يك سوى شد و به كنارى نشست . عمر به دو نگريست و گفت : مالى أراك معرضا ؟ كأنّى قتلت أباك . انّى لم أقتله و لكنّه قتله أبو الحسن . يعنى : چيست از براى من كه ترا بر خويش ديگرگون مىبينم ، چنان كه پدر ترا كشته باشم . همانا من پدر ترا نكشتم بلكه ابو الحسن او را كشت .\r\nو على عليه السّلام حاضر بود فرمود : يا عمر ! محا الاسلام ما قبله فلما ذا تهاج القلوب ؟\r\nيعنى : اى عمر ! از بهر چه دلها را بر من مىآشوبى ؟ همانا اسلام كينه‌هاى قديم را محو مىكند . سعيد گفت : لقد قتله كفو كريم و هو أحبّ الىّ من أن يقتله من ليس من بنى عبد مناف . يعنى : او را قرينى « 1 » كريم كشت . و اين نزديك من بهتر از آن بود كه جز بنى عبد مناف قاتل او باشد .\r\nبالجمله ابو داود مازنى ، ابو وهب مخزومى را شمشيرى بزد و به خاكش درانداخت و از او بگذشت .\r\nدر اين وقت ابو اسامه جشمى و برادرش مالك و پسرهاى زهير كه حليف او بودند دررسيدند و او را از ميدان بدر بردند . رسول خداى فرمود : حمآه كلبآه الحليفان .\r\nاين هنگام بنى مخزوم بر ابو جهل گرد آمدند و ساخته جنگ شدند ، عبد اللّه بن منذر بن ابى رفاعه زره ابو جهل را بپوشيد و به ميدان آمد و ابو جهل او را نگران بود .\r\nعلى عليه السّلام بر او تاخت و به خاكش درانداخت و فرمود : انا بن عبد المطّلب از پس او آن زره را ابو قيس بن الفاكهة بن المغيره در بر كرد و آهنگ نبرد نمود . حمزه عليه السّلام بر او تاخت و جهان از وجودش بپرداخت و گفت : خذها و انا بن عبد المطّلب پس حرملة بن عمرو آن درع را بپوشيد و هم به دست على عليه السّلام كشته شد . از پس او خواستند آن زره را كه مشئوم‌تر از كفنى بود ، بر خالد بن الاعلم بپوشانند و گسيل ميدانش سازند « 2 » .\r\nخالد سر درنياورد و جان خويش را خوار نساخت و اين شعر را نيز در مفاخرت جنگ بدر ، از على مرتضى عليه السّلام روايت كرده‌اند :\r\n أ تحسب أولاد الجهالة أنّنا * على الخيل لسنا مثلهم فى الفوارس \r\n\r\n\r\n","description":"","footnote":"\r\n( 1 ) . قرين : همدوش و همرديف\r\n( 2 ) . او را به ميدان فرستند .\r\n","page_name":" 776 ","page_number":200},
  {"content":"\r\n\r\n فسائل بنى بدر اذا ما لقيتهم * بقتلا ذوى الاقران يوم التّمارس \r\n و انّا أناس لا نرى الحرب سبّة * و لا ننثنى عند الرّماح المداعس \r\n و هذا رسول اللّه كالبدر بيننا * به كشف اللّه العدى بالتّناكس \r\n فما قيل فينا بعدها من مقالة * فما غادرت منّا حديد الملابس « 1 » \r\nاما طالب بن ابو طالب كه در لشكر كفار بود اين رجز برخواند :\r\n يا ربّ انّى يغزون بطالب * فى مقنب من هذه المقانب \r\n فى مقنب المغالب المحارب * فاجعله المسلوب غير السّالب « 2 » \r\nو نفرين بر قوم خويشتن كرده ، مسلمانان را دعاى خير همىگفت . مشركين گفتند : اى طالب همانا تو مسلمانى اگر كار بدين گونه خواهى كرد ، ترا به سوى مكه گسيل كنيم كه ما را هزيمت مىكنى . و او را به سوى مكه مراجعت دادند .\r\nدر اين وقت رسول خداى صلّى اللّه عليه و آله ، چون بر قلّت اصحاب خويش نگريست ، دست برداشت و گفت : الّلهمّ أنجز ما وعدتنى ، الّلهمّ أنجز ما وعدتنى ، الّلهمّ أنجز ما وعدتنى ان تهلك هذه العصابة من الاسلام لا تعبد فى الارض أبدا . و چندان الحاح فرمود ، كه ردا از دوش مباركش بيفتاد . در اين هنگام به روايت اهل سنت ، ابو بكر بر رسول خداى تعريض آورد و دست بيازيد « 3 » و دست آن حضرت را بگرفت و گفت : يا رسول اللّه بر خداى به دعا اندر ستم مكن . پيغمبر فرمود : اى پسر ابو قحافه به جاى باش كه من وعدهء او را همىخواهم و همچنان خداى را مىخواند ، تا آن حضرت را اندك خوابى بربود . در حال با خويش آمد به مفاد :  إِذْ تَسْتَغِيثُونَ رَبَّكُمْ فَاسْتَجابَ لَكُمْ أَنِّي مُمِدُّكُمْ بِأَلْفٍ مِنَ الْمَلائِكَةِ مُرْدِفِينَ .  « 4 » يعنى : وقتى كه استغاثه مىكرديد از پروردگار خود ،\r\n\r\n\r\n","description":"","footnote":"\r\n( 1 ) . آيا فرزندان نادانى گمان مىكنند كه ما بر پشت اسبان در ميان سواران مانند آنها نيستيم ( و تنها مرد عبادت و زهديم ) اگر مردمان جنگ بدر را ديدى ، از كشته‌شدگان روز جنگ پرسش كن . ما مردمى هستيم كه جنگ را عار نمىدانيم و از نيزه‌هاى آكنده ميان برنمىگرديم . اين است فرستادهء خدا كه چون ماه در ميان ما مىدرخشد و به وسيلهء او خدا دشمنان را سرنگون كرده و از بين برد .\r\n( 2 ) . خدايا اگر چنان افتد كه طالب در ميان سواره‌اى از اين سواران در جنگ فرو افتد باشد كه او يغما زده شود ، نه يغماگر و شكست خورده باشد نه چيره‌گر .\r\n( 3 ) . دست دراز كرد .\r\n( 4 ) . انفال ، 9 : هنگامى كه از پروردگارت يارى خواستيد و او پذيرفت من با هزار فرشته‌اى كه پياپى فرود مىآيند ياريتان مىكنم .\r\n","page_name":" 777 ","page_number":201},
  {"content":"\r\n\r\nمستجاب كرد خدا دعاى شما را كه من مددكننده‌ام شما را با هزار فريشته كه از پى يكديگرند .\r\nآنگاه گفت : اى ابو بكر مژدهء نصرت برسيد . اينك جبرئيل عنان اسب خويش گرفته و بر دندان‌هاى پيشين او غبار نشسته ، با هزار فريشته برسيد و از عريش « 1 » بدر شد و مردم را مژدهء ورود هزار فريشته برساند .\r\nمردم گفتند : يا رسول اللّه هزار فريشته ؟ ! فرمود : سه هزار ؟ فرمود : پنج‌هزار .\r\nچنان كه اين آيت مبارك گواه باشد :    وَ لَقَدْ نَصَرَكُمُ اللَّهُ بِبَدْرٍ وَ أَنْتُمْ أَذِلَّةٌ فَاتَّقُوا اللَّهَ لَعَلَّكُمْ تَشْكُرُونَ إِذْ تَقُولُ لِلْمُؤْمِنِينَ أَ لَنْ يَكْفِيَكُمْ أَنْ يُمِدَّكُمْ رَبُّكُمْ بِثَلاثَةِ آلافٍ مِنَ الْمَلائِكَةِ مُنْزَلِينَ ؟ بَلى إِنْ تَصْبِرُوا وَ تَتَّقُوا وَ يَأْتُوكُمْ مِنْ فَوْرِهِمْ هذا يُمْدِدْكُمْ رَبُّكُمْ بِخَمْسَةِ آلافٍ مِنَ الْمَلائِكَةِ مُسَوِّمِينَ .    « 2 »\r\nخلاصهء معنى آن است كه : يارى كرد خداى در بدر شما را وقتى كه اندك بوديد . اى محمّد چون با مردم گوئى : آيا كافى نيست كه سه هزار ملك شما را مدد كند و صبر كنيد بر جنگ ، پنج‌هزار فريشته مددكنندگان شما باشند .\r\nپس رسول خدا مردم را بر جنگ تحريض همىكرد و همىفرمود : هر كس كافرى را بكشد سلب او از آن وى باشد و بدان خدائى كه نفس محمّد به دست قدرت اوست ، هر كس با ايشان جنگ كند و پشت با جهاد ندهد ، چون كشته شود بهشت جاودان او را باشد .\r\nعمير بن الحمام « 3 » چون اين بشنيد ، خرمائى چند كه از بهر خوردن در دست داشت بيفكند و گفت : در ميان من و آن كس كه در بهشت است ، هيچ حاجز « 4 » نمانده است . الّا آنكه شهيد شوم و اين شعر بگفت :\r\n ركضا الى اللّه به غير زاد * الّا التّقى و العمل المعاد \r\n و الصّبر فى اللّه على الجهاد * و كلّ زاد عرضة النّفاد \r\n\r\n\r\n","description":"","footnote":"\r\n( 1 ) . عريش : سايبان\r\n( 2 ) . آل عمران ، 123 - 125 : خدا شما را در جنگ بدر يارى كرد در حالى كه ناتوان بوديد ، از خدا بترسيد باشد كه شكر نعمت او به جا آوريد . آنگاه كه به مؤمنان گفتى آيا كافى نيست كه پروردگار شما را با فرستادن سه هزار فرشته يارى كند ، آرى اگر استقامت و تقوا پيشه كنيد در اثنائى كه دشمن به سراغ شما بيايد خداوند شما را با پنج هزار فرشته نشان‌دار يارى خواهد كرد .\r\n( 3 ) . حمام : به معنى دويدن است .\r\n( 4 ) . حاجز : به معنى مانع است .\r\n","page_name":" 778 ","page_number":202},
  {"content":"\r\n\r\n غير التّقى و البرّ و الرّشاد « 1 » \r\nو شمشير برگرفت و بر يمين و شمال زد تا شهيد شد و رسول خداى اين آيت بخواند :   أَمْ يَقُولُونَ نَحْنُ جَمِيعٌ مُنْتَصِرٌ سَيُهْزَمُ الْجَمْعُ وَ يُوَلُّونَ الدُّبُرَ   « 2 » يعنى : آيا مىگويند : ما انتقام كشنده‌ايم زود باشد كه هزيمت شوند و بازگردانيده آيند . و مردم را بر جنگ تحريص فرمود .\r\nدر اين وقت حكيم بن حزام را آوازى از آسمان همى به گوش آمد ، بدانسان كه سنگ‌پاره‌ها به طشت اندر افكنند . و اسد اللّه الغالب على عليه السّلام ، مانند شير آشفته به هر سوى حمله مىبرد و مرد و مركب به خاك مىافكند چون زمانى برآمد ، از بهر آنكه رسول خداى را بازداند ، به سوى عريش شتافت و آن حضرت را در سجده يافت كه مىفرمود : يا حىّ يا قيّوم برحمتك أستغيث .\r\nديگرباره امير المؤمنين عليه السّلام كه آهنگ جنگ كرد و بر لشكر كفار بتاخت و چند تن ديگر بينداخت و هم به پرسش حال رسول اللّه صلّى اللّه عليه و آله بازشتافت و نيز آن حضرت را در سجده يافت كه آن كلمات را مىفرمود .\r\nكرّت سيم براى حرب و ضرب به ميدان آمد و جنگى عظيم درپيوست و بهر جانب رزمهاى بزرگ همىساخت ؛ و زمعة بن الاسود و حارث بن زمعه و عثمان بن كعب و عثمان بن مالك برادران طلحه را با تيغ بگذرانيد .\r\nمع القصه در اين سه حمله سى و شش ( 36 ) كس از وجوه رجال و ابطال قريش را به خاك افكند و مىفرمود : عجب دارم از قريش كه چون مقاتلت مرا با وليد بن عتبه مشاهدت كردند و ديدند كه به يك ضرب من هر دو چشم حنظلة بن ابى سفيان بيرون افتاد ، چگونه بر حرب من اقدام مىنمايند ؟ ! و اين اشعار را نيز از آن حضرت روايت كرده‌اند كه روى سخن با وليد بن مغيره دارد :\r\n يهدّدنى بالعظيم الوليد * فقلت أنا ابن أبى طالب \r\n أنا ابن المبجّل بالابطحين * و بالبيت من سلفى غالب \r\n\r\n\r\n","description":"","footnote":"\r\n( 1 ) . سوى خدا شويد كه توشه‌اى جز پرهيزكارى و محمل آخرت و پايمردى در كار جهاد لازم نداريد و هر توشه‌اى به جز پرهيزكارى و نيكى و هدايت در معرض تلف است .\r\n( 2 ) . قمر ، 44 - 45 : آيا مىگويند ما جماعتى پيروزيم ، به زودى آن جمع شكست خورده روى بگردانند .\r\n","page_name":" 779 ","page_number":203},
  {"content":"\r\n\r\n فلا تحسبنّى أخاف الوليد * و لا أنّنى منه بالهائب \r\n فيا ابن المغيرة انّى امرؤ * سموح الانامل بالقاضب \r\n طويل اللّسان على الشّامتين * قصير اللّسان على الصّاحب \r\n خسرتم بتكذيبكم للرّسول * تعيبون ما ليس بالعائب \r\n و كذّبتموه بوحى السّماء * ألا لعنة اللّه على الكاذب « 1 » \r\nو حسان بن ثابت در هجو وليد گويد :\r\n متى تنسب قريش او تحصّل * فما لك فى ارومتها نصاب \r\n نفتك بنو هصيص عن أبيها * لشجع حيث تسترق العياب \r\n و انت ابن المغيرة عبد شول * قد اندب حمل عاتقك الرّطاب \r\n اذا عدّ لا طائب من قريش * تلاقت دون نسبتكم كلاب \r\n و عمران بن مخزوم فدعها * هناك السّرّ و الحسب اللّباب \r\nو هم حسان در هجو وليد گويد :\r\n اذا انتسبت يوما قريش نفتكم * و ان تنتسب شجع فانت نسيبها \r\n و انّ الّتى القتك من تحت رجلها * وليدا لمهجان الغذاء حلوبها \r\n و امّك من قسر حباشة امّها * لسمراء فيهم اسن البول طيبها \r\nو هم حسان اين شعر در هجو صفوان بن اميّة بن خلف گويد :\r\n من مبلغ صفوان انّ عجوزه * امة لجارة معمر بن حبيب \r\n امة يقال من البراجم اصلها * نسب من الانساب غير قريب \r\nو هم در هجو صفوان بن اميه گويد :\r\n رأيت سوادا من بعيد فراعنى * أبو حنبل ينزوا على امّ حنبل \r\n كأنّ الّذى ينزوا به فوق بطنها * ذراع قلوص من نتاج ابن عرهل \r\n\r\n\r\n","description":"","footnote":"\r\n( 1 ) . وليد مرا به امر بزرگى مىترساند ، در جواب گفتم من پسر ابى طالبم . منم پسر بزرگوار مكه و منى و كعبه و پدران و مادران گذشته‌ام از نسل غالبند . گمان نكن كه من از وليد بترسم و شكوه او مرا بگيرد . اى پسر مغيره ! من مردى هستم كه انگشتانم بخشش‌كننده شمشير است .\r\nزبانم بر بدگويان دراز و بر يار كوتاه است ، يعنى :\r\n در رزم چو آهنيم و در بزم چو موم * بر دوست مباركيم و بر دشمن شوم \r\nفرستاده خدا را باور نداشتيد و خود را بدبخت كرديد . خرده مىگيريد چيزى را كه عيب ندارد .\r\nبا وجود وحى آسمانى او را تكذيب كرديد ، همانا لغت خدا بر دروغگو باد .\r\n","page_name":" 780 ","page_number":204},
  {"content":"\r\n\r\nو هم در حق عمرو بن عاص السّهمى گويد :\r\n زعم ابن نابغة اللّئيم بانّنا * لا نجعل الاحساب دون محمّد \r\n اموالنا و نفوسنا من دونه * من يصطنع خيرا يثاب و يحمد \r\n فتيان صدق كاللّيوث مساعر * من يلقهم يوم الهياج يعرّد \r\n قوم ابن نابغة اللّئام أذلّة * لا يقبلون على صفير المرعد \r\n و بنا لهم بيتا ابوك مقصّرا * كفرا و لوما بئس بيت المحتد \r\nبالجمله كرّت سيم نيز به نزديك پيغمبر رسيد و آن حضرت را در سجده ديد كه آن كلمات مكرر مىفرمايد . در اين نوبت چون رزم را تصميم عزم داد ، معاينه فرود كه بادى سخت بوزيد و جبرئيل با هزار فريشته برسيد ، ديگرباره صرصرى « 1 » عظيم برخاست و ميكائيل با هزار ملك بيامد و كرّت سيم باد وزيدن گرفت و اسرافيل با هزار ديگر فرود شد چنان كه خداى فرمايد :  إِذْ يُوحِي رَبُّكَ إِلَى الْمَلائِكَةِ أَنِّي مَعَكُمْ فَثَبِّتُوا الَّذِينَ آمَنُوا .  « 2 » يعنى : ياد كن اى محمّد ! وقتى كه خداى فريشتگان را وحى فرستاد كه من نيز با شما خواهم بود ، دل مؤمنان را قوى كنيد در حرب كافران .  سَأُلْقِي فِي قُلُوبِ الَّذِينَ كَفَرُوا الرُّعْبَ فَاضْرِبُوا فَوْقَ الْأَعْناقِ وَ اضْرِبُوا مِنْهُمْ كُلَّ بَنانٍ  « 3 » يعنى : مىافكنيم در دل كافران ترس و خوف ، بزنيد اى فريشتگان گردن و انگشتان ايشان را .\r\nو فريشتگان را دستارها از نور سرخ و سبز و زرد بود و بر اسبان ابلق كه علامتى از يشم در پيشانى داشتند سوار بودند و مشركان شيهه اسب ايشان را مىشنيدند و اسبان را نمىديدند .\r\nدر اين هنگام در هنگامهء جنگ ، خبيب بن يساف با اميّة بن خلف درآويخت ، چون لختى با هم بگشتند از اميّه ضربى بر خبيب بن يساف رسيد كه دستش از دوش جدا شد . پس با دست ديگر دست مقطوع را برداشته ، به نزديك پيغمبر آورد .\r\nآن حضرت دست او را بر جاى گذاشته خداى را بخواند تا التيام يافت « 4 » و خطى به\r\n\r\n\r\n","description":"","footnote":"\r\n( 1 ) . تندباد\r\n( 2 ) . انفال ، 12 : آنگاه كه پروردگار به فرشتگان وحى كرد من با شما هستم ، مؤمنان را به پايدارى واداريد ، به زودى در دل كافران هراس مىافكنيم تا گردنهايشان را بزنيد و انگشتانشان را قطع كنيد .\r\n( 3 ) . انفال ، 12 : آنگاه كه پروردگار به فرشتگان وحى كرد من با شما هستم ، مؤمنان را به پايدارى واداريد ، به زودى در دل كافران هراس مىافكنيم تا گردنهايشان را بزنيد و انگشتانشان را قطع كنيد .\r\n( 4 ) . التيام ؛ بهبودى ، شفا يافتن .\r\n","page_name":" 781 ","page_number":205},
  {"content":"\r\n\r\nعلامت آن بازماند و بعد از روزگارى خبيب دختر اميّة را تزويج كرد و او روزى بدين ضرب نگريست و گفت : لا يشلّ اللّه يد رجل فعل هذا .\r\nخبيب گفت : و انا و اللّه قد اوردته شعوبا .\r\nو از دنبال او عكّاشة بن محصن برسيد و عرض كرد : يا رسول اللّه شمشير من در جنگ كافران شكست و سلاحى از بهر جهاد ندارم . آن حضرت چوبى به دست او داد كه بدان جهاد كن و در حال آن چوب در دست عكّاشه شمشيرى بيضا و برّان گشت و چندان‌كه زنده بود بدان جهاد مىفرمود . و از پس او سلمة بن اسلم درآمد و عرض كرد : كه تيغ من نيز بشكست . هم چوبى به دو عطا فرمود تا در دستش شمشير شد و باز جنگ شده ، به جهاد مشغول گشت . ناگاه در ميدان جنگ ، چشم ابو بكر بر پسر خود عبد الرحمن افتاد كه در ميان مشركين با مسلمانان رزم همىداد . بانگ به دو زد و گفت : أين الىّ يا خبيث ؟ عبد الرحمن در پاسخ پدر اين شعر را بگفت :\r\n لم يبق غير سكّة لصوب * و صارم يفلى ضلال الشّيب \r\nو همچنان در كار جنگ سبك عنان « 1 » بود ؛ اما معوّذ بن عفرا و برادرش معاذ كه پسران حارث‌اند و نسبت ايشان با مادر كه عفرا نام داشت دهند ، در صف جنگ چنان افتاده بودند كه بر يمين و يسار عبد الرّحمن بن عوف جاى داشتند . نخستين معاذ ، عبد الرّحمن را به جانب خود كشيد و نرم نرم پرسش نمود كه ابو جهل كدام است ؟ شنيده‌ام كه با رسول خداى زحمت فراوان رسانيده ، اگر او را ديدار كنم از وى جدا نشوم تا يك تن كشته شويم .\r\nچون معاذ سخن به پاى برد ، معوّذ آغاز سخن كرد و نرم نرم همين كلمات را بگفت . هنوز اين حديث در ميان بود كه ابو جهل پديدار گشت كه بر پشت شتر خويش جولان همىداد . عبد الرحمن گفت : اينك ابو جهل ، هر چه در بازوى قدرت شما است بنمائيد .\r\nپس هر دو برادر مانند ببر درّنده يا أبر غرّنده بخروشيدند و از جاى جنبش كرده ، بر او حمله بردند ؛ و ابو جهل نيز با ايشان درآويخت و از بيم جان مردانه مىكوشيد و ايشان از هر جانب به دو درمىآمدند و زخمى مىزدند . ناگاه معاذ فرصت به دست كرده تيغى بر پاى أبو جهل براند كه ساقش جدا گشت .\r\n\r\n\r\n","description":"","footnote":"\r\n( 1 ) . سبك عنان : تند و تيز به راه رونده و جلد چابك ؛ و كنايه از حمله‌كننده است .\r\n","page_name":" 782 ","page_number":206},
  {"content":"\r\n\r\nعكرمه چون اين بديد ، جهان در چشمش تاريك شد و به خونخواهى پدر بر معاذ تاختن كرد و تيغى بر بازوى معاذ فرود آورد كه دستش قطع شده و از پهلويش آويخته شد . اما معاذ از غايت غيرت بدان ننگريست و با دست بريده چون اژدهاى زخم يافته ، رزم همىداد . چون زمانى برآمد و ديد كه آن دست آويخته‌اش تعب مىرساند و در كار جهادش خلل مىاندازد ، دل قوى كرد و سرانگشتان آن دست مقطوع را به زير پاى نهاد ، قوتى تمام كرد تا آن رگ و پوست كه به جاى مانده بود گسيخته شد . پس آن دست را بينداخت و از حرص جهاد به ميدان تاخت .\r\nدر اين وقت آثار فتح پديدار گشت و هر مسلمانى كه از دنبال كافرى تاختن مىكرد ، بىآنكه به دو رسد و تيغى براند سر آن كافر را بر زمين افتاده مىيافت و اين از زخم فريشتگان بود ، و زخم فريشتگان را علامت آن بود كه اعضا مقطوع مىشد و خون از جاى زخم بر نمىآمد . و يكى از انصار كه بر دنبال مشركى مىتاخت آواز ضرب تازيانه‌اى بشنيد و نداى سوارى اصغا نمود كه مىگفت : أقدم حيزوم . و آن مشرك را كه در پيش روى او بود ، ناگاه ديد كه از پاى درآمد و روى او شكافته و بينى او شكسته است . مرد أنصارى اين صورت عجب به حضرت پيغمبر صلّى اللّه عليه و آله معروض داشت . [ پيامبر 
  ] فرمود : كه او ملكى است از آسمان سيم به مدد رسيده . و به روايتى حيزوم نام اسب جبرئيل است .\r\nمع القصه در اين وقت كه آتش حرب بالا گرفت و خونها از چشمهاى زره بجوشيد و برق تيغ مردان در ظلمت كرد ، چون ستاره همىبدرخشيد ، ابليس كه به صورت سراقة بن مالك رزم مىداد ، بانگ برداشت كه اى جماعت قريش ! علم به من دهيد تا كوششى به سزا كنم . پس علم بگرفت و از پيش روى صف بدويد و مردم را همى بر جنگ تحريض « 1 » كرد ، ناگاه چشمش بر جبرئيل و آن صفوف فريشتگان افتاد ، پس هول و هيبتى چنانش بگرفت كه مجال درنگ نيافت و علم را بينداخته آهنگ فرار ساخت .\r\nمنبّه پسر حجاج چون اين بديد ، گفت : اى سراقه كجا مىگريزى ؟ و گريبان او را بگرفت كه به جاى باش ، اين چه ناساخته كار است كه در اين هنگام مىكنى ؟ ! و لشكر ما را درهم مىشكنى ؟ ابليس دست بر سينهء او زد و گفت : دور شو از من كه من\r\n\r\n\r\n","description":"","footnote":"\r\n( 1 ) . تحريض : تشويق و وادار كردن .\r\n","page_name":" 783 ","page_number":207},
  {"content":"\r\n\r\nچيزى مىبينم كه تو نمىبينى و از خداى مىترسم .\r\nاين بگفت و بگريخت و همىرفت تا به بحر درآمد و از بيم فرياد همىكرد و كف برداشته همىگفت : يا ربّ موعدك الّذى وعدتنى . چنان كه خداى فرمايد :  فَلَمَّا تَراءَتِ الْفِئَتانِ نَكَصَ عَلى عَقِبَيْهِ وَ قالَ إِنِّي بَرِيءٌ مِنْكُمْ إِنِّي أَرى ما لا تَرَوْنَ إِنِّي أَخافُ اللَّهَ وَ اللَّهُ شَدِيدُ الْعِقابِ .  « 1 »\r\nدر خبر است كه چون قريش به مكه شدند و سراقه را ديدار كردند ، سوگند ياد كرد كه من با شما نبودم و از رزم شما آگاه نشدم .\r\nبالجمله على عليه السّلام در اين هنگام مشتى سنگ ريزه برگرفت و به رسول خداى داد و آن حضرت بر كفار برافشاند و فرمود : شاهت الوجوه . پس صرصرى برخاست و آن جمرات « 2 » را بر كفار افكند و بر هر كه رسيد ، مقتول گشت و اين آيت بدان آمده است :\r\n فَلَمْ تَقْتُلُوهُمْ وَ لكِنَّ اللَّهَ قَتَلَهُمْ وَ ما رَمَيْتَ إِذْ رَمَيْتَ وَ لكِنَّ اللَّهَ رَمى  « 3 » . يعنى : نكشتيد شما ايشان را ، بلكه خدا كشت و نينداختى تو ، بلكه خدا انداخت .\r\nدر اين هنگام ، چون رسول خداى دانسته بودى كه نوفل بن خويلد كه عمّ زبير بن العوّام بود ، در لشكر قريش است و اين نوفل آن كس است كه قبل از هجرت ، طلحه و زبير را به كيفر مسلمانى به يك رسن بسته عقاب كرد ، فرمود : الّلهمّ اكفنى نوفل بن العدويّة . [ يعنى 
  ] : الها مرا از نوفل كفايت كن . پس على عليه السّلام در اين كرّت كه حمله مىانگيخت و صف مىدريد ، او را بيافت و شمشيرى بر خود او فرود آورد و تا دامن بشكافت و با زخمى ديگر هر دو پايش را قطع كرد و سر او را برگرفته به نزديك پيغمبر آورد ، در وقتى كه آن حضرت مىفرمود : كيست كه خبر نوفل را به من رساند ؟\r\nپس پيغمبر از قتل او خرم و خرسند گشت و فرمود : الحمد للّه الّذى أجاب دعوتى فيه .\r\nو على عليه السّلام اين شعر بگفت :\r\n\r\n\r\n","description":"","footnote":"\r\n( 1 ) . انفال ، 48 : وقتى دو گروه رو در رو شدند به عقب برگشت و گفت من از شما بيزارم ، من چيزى را مىبينم كه شما نمىبينيد ، من از خدا مىترسم كه عذاب او بسيار سخت است .\r\n( 2 ) . جمرات : سنگريزه‌ها .\r\n( 3 ) . انفال ، 17 : شما آنها را نكشتيد ، بلكه خدا گشت به گاه پرتاب تو نبودى كه پرتاب مىكردى بلكه خدا مىانداخت .\r\n","page_name":" 784 ","page_number":208},
  {"content":"\r\n\r\n ضربنا غواة النّاس عنه تكرّما * و لمّا رأوا قصد السّبيل و لا الهدى \r\n و لمّا أتانا بالهدى كان كلّنا * على طاعة الرّحمن و الحقّ و التّقى \r\n نصرنا رسول اللّه لمّا تدابروا * و تاب اليه المسلمون ذوو الحجى « 1 » \r\nاز پس او معاذ و معوّذ در رسيدند و خبر قتل ابو جهل را بدانسان كه مرقوم شد ، معلوم داشته ، هر يك قتل او را نسبت به خويش مىكرد . پيغمبر صلّى اللّه عليه و آله فرمود :\r\nشمشيرهاى خود را از آلايش خون شسته‌ايد ؟ عرض كردند : بر حال خود است .\r\nپس در شمشير ايشان نگريست و فرمود : هر دو را كشته‌ايد و حكم داد كه سلب ابو جهل از آن معاذ باشد كه دستش قطع شده . و معاذ با دست بريده تا زمان حكومت عثمان بن عفان بزيست . و معوّذ بازشده ، همچنان مصاف داد تا شهيد شد . و بعضى از مورخين معاذ بن عمرو بن الجموح را قاتل أبو جهل دانند و مقطوع - اليد خوانند .\r\nمع القصه چون هنگام زوال آفتاب رسيد ، ديگر مشركان را تاب نماند و پشت با جنگ داده ، روى به هزيمت نهادند و حارث بن هشام برادر ابو جهل نيز طريق فرار گرفت و اين بيتها بگفت :\r\n اللّه يعلم ما تركت قتالهم * حتّى علوا فرسى بأشقر مزبد \r\n و وجدت ريح الموت من تلقائهم * فى مأزق و الخيل لم تتبدّد \r\n و علمت أنّى ان اقاتل واحدا * اقتل و لم يضرر عدوّى مشهدى \r\n فصددت عنهم و الاحبّة فيهم * طمعا لهم بعقاب يوم مرصد \r\nحسان بن ثابت نيز در اين قصيده كه گويد :\r\n تبلت فؤادك فى المنام خريدة * تسقى الضّجيع ببارد بسّام \r\nسخن از فرار حارث بن هشام مىكند :\r\n ان كنت كاذبة الّذى حدّثتنى * فنجوت منجى الحارث بن هشام \r\n ترك الاحبّة أن يقاتل دونهم * و نجا برأس طمرّة و لجام \r\n جرداء تمرح فى الغبار كأنّها * سرحان غاب أو ظلال غمام \r\n تذر العناجيج الجياد بقفرة * مرّ الدّموك بمحصد و رجام \r\n\r\n\r\n","description":"","footnote":"\r\n( 1 ) . براى دفاع از حضرت پيغمبر ( ص ) گمراهانى كه به راه راست نگرويدند زديم و فرمانبرى خدا و پرهيزكارى را پذيرفتيم ، گمراهان از او برگشتند و مسلمين دانا به سوى او رفتند .\r\n","page_name":" 785 ","page_number":209},
  {"content":"\r\n\r\nو هم حسان در فرار حارث بن هشام گويد :\r\n يا حار قد عوّلت غير معوّل * عند الهياج و ساعة الاحساب \r\n اذ تمتطى سرح اليدين نجيبة * مرطى الجراء خفيفة الاقراب \r\n و القوم خلفك قد تركت قتالهم * ترجو النّجاء فليس حين ذهاب \r\n هلّا عطفت على ابن أمّك إذ نوى * قعص الاسنّة ضايع الاسلاب \r\n جهما لعمرك لو رهنت بمثلها * لاقاك أحثم شابك الانياب \r\n عجل المليك له فأهلك جمعه * بشنار مخزية و سوء عذاب \r\n لو كنت صنو كريمة أصليتها * حسنى و لكن صنو بنت عقاب \r\nبالجمله رسول خداى فرمود : كيست كه از ابو جهل خبرى گيرد ؟ و اگر او را در ميان كشتگان نشناسيد ، شما را علامتى آموزم . همانا در مكه در روزگار صبى روزى در خانهء عبد الرحمن بن جذعان به ضيافت حاضر بودم بعد از شكستن ناهار « 1 » ، أبو جهل با من به مصارعت درآمد و در كشتى افكنده شد و زانويش بر آستان درآمده ؛ جراحت يافت و نشان آن بماند .\r\nعبد اللّه بن مسعود گفت : يا رسول اللّه من حاضرم و برخاسته در ميان كشتگان قريش فحص كرد ؛ و أبو جهل را ديد كه مجروح بر خاك افتاده و هنوزش رمقى باشد .\r\nعبد اللّه كه در مكه از او رنجها يافته بود ، چون اين بديد ، پاى بر گردن او نهاد و بر سينهء او بنشست و موى زنخ او بكشيد و گفت : اى أبو جهل اينك توئى كه بدين خوارى افتاده‌اى ؟ الحمد للّه الّذى أخزاك اى دشمن خداى . ابو جهل گفت : لقد ارتقيت يا رويعى الغنم مرتقا صعبا ، لمن الدّبر ؟ يعنى : اى شبانك گوسفندان ! بر گردنهء صعبى رفتى . اكنون بگوى فتح كراست ؟ گفت : فتح خدا و رسول را ، اى دشمن خداى ! تو از فرعون زشت‌تر باشى ، چه او هنگام غرق ، انصاف داد و تو هنگام قتل اعتراف نكنى . هم‌اكنون سزايت در كنار نهم و سرت از تن دور كنم .\r\nأبو جهل گفت : چندين سخن مكن لست بأوّل عبد قتل سيّده . [ يعنى 
  ] : تو اول بنده‌اى نيستى كه مولاى خود را كشت . همانا از اين بيش نيست كه خواهند گفت :\r\nمردى را قوم او كشتند و ليكن : لو غير أكّار قتلنى . يعنى : چه بودى كه غير دهقانى قاتل من بود . بدين سخن انصار را شناعت مىكرد ، چه ايشان اهل زراعت بودند .\r\n\r\n\r\n","description":"","footnote":"\r\n( 1 ) . خوردن و صرف كردن غذا .\r\n","page_name":" 786 ","page_number":210},
  {"content":"\r\n\r\nآنگاه گفت : اكنون كه سر مرا از تن دور خواهى كرد ، لختى از اعضاى گردن مرا با سر برگير كه در ميان سرها نيك نمودار باشد . عبد اللّه گفت : من لختى از اعضاى سر ترا به گردن خواهم افزود تا از همه سرها حقيرتر و خردتر نمايد . و به روايتى أبو جهل با عبد اللّه چنين خطاب كرد : قال : يا عبد اللّه ! اذا حززت رأسى فاحتزّه من أصل العنق ليرى عظيما مهيبا فى أعين محمّد و قل له ما زلت عدوّا الى سائر الدّهر و اليوم أشدّ عداوة .\r\nبالجمله عبد اللّه شمشير بركشيد تا كار او تمام كند ، شمشيرش را حدّت نبود لا جرم تيغ ابو جهل را بركشيد و سرش را برگرفت و به نزديك رسول خداى صلّى اللّه عليه و آله آورده ، بر خاك افكنده و عرض كرد : يا رسول ! اينك سر أبو جهل است . پيغمبر فرمود : سوگند با خداى سر او باشد ؟ عرض كرد : و اللّه سر اوست . پس پيغمبر برخاسته بر بالاى سر او بايستاد و نيك احتياط كرد و فرمود : الحمد للّه الّذى أخزاك يا عدوّ اللّه . و به روايتى فرمود : الحمد للّه الّذى نصر عبده و أعزّ دينه .\r\nأبا سلمة بن عبد الاسد مخزومى حاضر بود و غيرت جاهليت در خاطر او افروخته گشت ، قدمى چند به سوى ابن مسعود پيش گذاشت . فقال : أنت قتلته ؟\r\nقال : نعم اللّه قتله . گفت : آرى خدايش كشت . أبا سلمه در خشم شد و گفت : لو شاء لجعلك فى كمّه . اگر خواست ، ترا در آستين خود مىنهفت . عبد اللّه بن مسعود گفت :\r\nو اللّه قتلته و جرّدته . سوگند با خداى كه كشتم او را و برهنه كردم . أبا سلمه گفت : اگر تو او را برهنه كردى ، از بدن او چه نشان دانى ؟ قال : شامة سوداء ، ببطن فخذه اليمنى . يعنى : در ران راست او خالى سياه بود . أبا سلمه دانست كه سخن به صدق كرد .\r\nفقال : أ جرّدته و لم يجرّد قرشىّ غيره ؟ يعنى : برهنه كردى او را و حال آنكه هيچ قرشى را كس برهنه نساخت . عبد اللّه بن مسعود گفت : سوگند با خداى كه دشمن‌تر از او براى خدا و رسول كس در قريش نبود و از آنچه با او كردم ، هرگز عذر نخواهم خواست . اين وقت أبا سلمه با خويشتن آمد و از اين سخنان استغفار كرد .\r\nدر خبر است كه ربيع دختر معوّذ با جماعتى از زنان انصار ، يك روز به خانهء أسماء مادر ابو جهل درآمد ؛ و او را عطرى از يمن آورده بودند كه بدان تجارت مىكرد . بالجمله زنان انصار هر كس از بهر خويش مقدارى بخريد . و هر كه را زر و سيم\r\n\r\n","description":"","footnote":"","page_name":" 787 ","page_number":211},
  {"content":"\r\n\r\nحاضر نبود ، تمسكى « 1 » بسپرد . چون نوبت به ربيع رسيد ، هم از بهر او مقدارى بسنجيد و در شيشهء او ريخت و گفت : تمسّكى بسپار . ربيع قلم برگرفت و بر صحيفه نوشت : بر ذمهء ربيع دختر معوّذ . أسماء او را بشناخت و گفت : تو دختر آن كسى كه مولاى خود را بكشت ؟ ربيع گفت : نه چنان است ، بلكه دختر آن كسم كه بندهء خود را كشت . أسماء در خشم شد و گفت : و اللّه لا أبيعك شيئا أبدا . ربيع گفت : و اللّه لا أشترى منك أبدا و عطر او را گذاشته از سراى او به در شد . اكنون با سر سخن آئيم .\r\nپيغمبر فرمود : اين شخص فرعون اين امت بود و سجدهء شكر بگزاشت و از اينجاست كه فقها بعد از رفع بليات سجدهء شكر مستحب دانند . حسان بن ثابت اين شعر در هجو ابو جهل گفت :\r\n لقد لعن الرّحمن جمعا يقودهم * دعىّ بنى شجع لحرب محمّد \r\n شئوم لعين كان قدما مبغّضا * يبيّن فيه اللّوم من كان يهتدى \r\n فدلّاهم فى الغىّ حتّى تهافتوا * و كان مضلّا أمره غير مرشد \r\n فانزل ربّى للنّبىّ جنوده * و أيّده للنّصر فى كلّ مشهد \r\nو هم حسان گويد :\r\n ألا ليت شعرى هل أتى مكّة الّذى * قبلنا من الكفّار فى ساعة العسر \r\n قتلنا سراة القوم عند رحالهم * فلم يرجعوا الّا بقاصمة الظّهر \r\n قتلنا أبا جهل و عتبة قبله * و شيبة أيضا عند ناحية الجفر \r\n و كم قد قتلنا من كريم مرزّء * له حسب فى قومه نابه الذّكر \r\n تركناهم للخامعات تنوشهم * و يصلون نارا ثمّ نائية القعر \r\n بكفرهم باللّه و الدّين قائم * و ما طلبوا فينا بطائلة الوتر \r\n لعمرى لقد فلّت كتائب غالب * و ما ظفرت يوم التقينا على بدر \r\nمع القصه در اين وقت مسلمانان از دنبال هزيمت‌شدگان تاختن مىكردند و هر كس كسى را اسير مىگرفت . سايب بن أبى حبيش ، سخت به سرعت مىرفت كه خويشتن از مهلكه بيرون افكند ، ناگاه ابلق سوارى را ديد كه از آسمان فرود شد و او\r\n\r\n\r\n","description":"","footnote":"\r\n( 1 ) . مراد از تمسك در اينجا چيزى است كه باعث اطمينان خاطر طلبكار باشد ، مانند : گروگان و سند و ضامن .\r\n","page_name":" 788 ","page_number":212},
  {"content":"\r\n\r\nرا گرفته محكم بربست و بگذاشت و بگذشت .\r\nدر اين هنگام عبد الرحمن بن عوف برسيد و او را بسته يافت . چندان‌كه فرياد كرد كه اين اسير كيست ؟ كس جواب نداد . پس او را برداشته به نزد پيغمبر صلّى اللّه عليه و آله آورد . آن حضرت پرسيد كه اسير كيستى ؟ سايب از غيرت كفر مكروه مىداشت كه حقيقت حال را مكشوف دارد . گفت : نشناختم . رسول خداى صلّى اللّه عليه و آله فرمود : فريشته‌اى ترا ببست .\r\nدر اين هنگام سعد بن معاذ كه بر در عريش ايستاده و نظاره مىكرد كه مسلمانان كافران را به اسيرى مىگيرند ، آثار كراهت در بشره او پديدار شد . پيغمبر فرمود : اى سعد مكروه مىدارى ؟ عرض كرد : چنين است ، كشتن ايشان نيكوتر از اسير گرفتن است .\r\nديگرباره عبد الرحمن بن عوف از پى مشركين برفت و در ميدان چند زره غنيمت يافته با خود حمل همىداد . ناگاه بر اميّة بن خلف جمحى و عدىّ پسر او گذشت كه حيران ايستاده‌اند ، از اين روى كه اميه پيرى سالخورده بود و اسب او حاضر نبود كه برنشيند و فرار كند ، و پسر او عدىّ نيز نتوانست كه پدر را بگذارد و بگذرد ، ناچار همىخواستند كه اسير شوند تا مقتول نگردند . چون اميّه ، عبد الرّحمن را ديد و با او نيز سابقه حفاوت داشت ، فرياد كرد كه : اى عبد اللّه ! چه قبل از اسلام نام عبد الرّحمن ، عبد عوف بود و چون بعد از اسلام پيغمبر صلّى اللّه عليه و آله او را عبد الرحمن نام نهاد ، اميه بدان سر بود كه همچنان او را عبد عوف خواند . عبد الرحمن اجابت نكرد . عاقبت قرار شد كه عبد اللّه خواند ، لا جرم درين وقت گفت : اى عبد اللّه ! اين چند روزه از دوش بيفكن و مرا و عدىّ را اسير كن كه اگر همه به فديه باشد ، سود تو از بهاى اين چند زره افزون خواهد بود .\r\nپس عبد الرحمن زره بگذاشت و دل از بهاى آن غنيمت برداشت و دست اميّه و عدىّ را گرفته با خود همىآورد ، ناگاه بلال حبشى بر او بگذشت و چشمش بر ايشان افتاد . بانگ برداشت كه اى انصار خدا و رسول اللّه ! اينك اميّة بن خلف و پسر اوست لا نجوت ان نجا . مسلمانان برگرد او مجتمع شدند و تيغها بركشيده ، آهنگ قتل ايشان كردند .\r\nعبد الرحمن چندان كه خواست حفظ ايشان كند ، كس اجابت نكرد . خويشتن را\r\n\r\n","description":"","footnote":"","page_name":" 789 ","page_number":213},
  {"content":"\r\n\r\nبر زبر اميّه افكند . حباب بن المنذر از يك جانب بيرون شده ، دست فرا برد و بينى اميّه را گرفته از بن قطع كرد . اميه چون اين حال ديد ، با عبد الرحمن گفت : به يك سوى شو تا مرا بكشند كه بدين حال زندگانى نخواهم . پس عبد الرحمن از زبر او برخاست و خبيب بن يساف او را به يك ضرب مقتول ساخت . حسان بن ثابت بدين شعر اميّة بن خلف الجمحى را هجا كرد :\r\n لعمرك ما أوصى أميّة بكرة * بوصيّة أوصى بها يعقوب \r\n أوصاهم لمّا تولّى مدبرا * بخطيئة عند الاله وحوب \r\n أ بنيّ ان جادلتم أن تسرفوا * فخذوا المعارك كلّها مثقوب \r\n و أتوا بيوت النّاس من أدبارها * حتّى تصير كلّهنّ مجوب \r\nو حباب بن منذر ، عدىّ را نيز از پاى درآورد و عبد الرّحمن همىگفت : خداى رحمت كند بلال را . چند زره از من ضايع كرد و اسيران مرا مقتول آورد .\r\nچون اين خبر به حضرت پيغمبر صلّى اللّه عليه و آله آوردند ، فرمود : جماعتى از بنى هاشم ، مانند عباس بن عبد المطّلب و عقيل بن ابى طالب و طالب بن أبى طالب و نوفل بن حارث كه ايشان را قريش به اكراه از مكه بيرون آوردند ، بايد چون بديشان دست يابيد ، مقتول نسازيد ، بلكه اسير بياوريد و نيز أبو البخترى و هو وليد بن هشام بن الحرب بن اسد بن عبد العزّى را زنده بياوريد ، چه آنگاه كه قريش در مكه صحيفه در حق ما نگاشته و از طاق مكه آويختند ، بسيار سعى كرد تا به زير آورد و پاره ساخت .\r\n- و اين قصه در كتاب أول به شرح رفت - و حارث بن عامر بن نوفل را ، و به روايتى حارث بن زمعة بن الاسود را نيز مقتول نسازيد .\r\nهمانا قيس بن الوليد بن المغيرة و أبو قيس بن الفاكهة بن المغيرة و زمعة ابن الاسود و على بن اميّه و عاص بن منبه ، اين جماعت در مكه ايمان آوردند .\r\nاگر چه در دين خويش استوار نبودند ، اما پدران ايشان به كيفر مسلمانى ، اين جماعت را محبوس داشتند و هنگامى كه قريش آهنگ جنگ نمودند ، ايشان را به اكراه با خود آوردند و چون هنگام جنگ مسلمانان را عددى اندك يافتند ، بيشتر در دين خود متزلزل شدند و گفتند : اين بيچاره‌ها را دين ايشان بكشتن افكند . پس اين آيت فرود شد :  إِذْ يَقُولُ الْمُنافِقُونَ وَ الَّذِينَ فِي قُلُوبِهِمْ مَرَضٌ غَرَّ هؤُلاءِ دِينُهُمْ وَ مَنْ يَتَوَكَّلْ عَلَى اللَّهِ \r\n\r\n","description":"","footnote":"","page_name":" 790 ","page_number":214},
  {"content":"\r\n\r\n فَإِنَّ اللَّهَ عَزِيزٌ حَكِيمٌ  « 1 » يعنى : در هنگامى كه مىگويند منافقان و آنان كه در دلهاى ايشان مرضى و تزلزلى هست ، مغرور كرده است مسلمانان را دين ايشان و هر كه توكل كند بر خدا پس بدانيد خدا عزيز و قادر است .\r\nبالجمله پيغمبر صلّى اللّه عليه و آله فرمود : اين جماعت را نيز زنده بياوريد و در خون ايشان تعجيل مكنيد . أبو حذيفة بن عتبه بن ربيعه حاضر بود ، چون اين سخن بشنيد ، عرض كرد : يا رسول اللّه ! اينك پدر و برادر منند كه در ميدان مقتول افتاده‌اند . آيا ما پدران و برادران خود را بكشيم و عباس را زنده بگذاريم ؟ سوگند با خداى اگر او را ديدار كنم ، شمشيرى بر روى او زنم . آن حضرت روى با عمر بن الخطّاب كرده ، خطاب فرمود كه : يا أبا حفص ! مىشنوى كه أبو حذيفه مىگويد : شمشير بر روى عم رسول خدا مىزنم ؟ تا آن زمان عمر را به كنيت خطاب نفرموده بود . بالجمله عمر گفت : اگر فرمائى سر او را برگيرم كه منافق گشته است . فرمود : منافق نيست از غم پدر و برادر بىخويشتن است . و أبو حذيفه از اين جسارت و بيم خسارت آن ، پيوسته بر خويشتن ترسان بود و كفّارت اين گناه را شهادت بر گردن نهاده بود ، تا آنگاه كه در روز يمامه در جنگ مسيلمهء كذّاب شهيد شد - چنان كه مرقوم خواهد افتاد - .\r\nمع القصه مسلمانان همچنان به أسر و قتل كفار مشغول بودند . ناگاه مجذّر بن زياد كه حليف ايشان بود ، أبو البخترى را ديدار كرد كه به اتفاق خليدة بن اسيد ، به گرداب حيرت أندر است . گفت : هان اى أبو البخترى ! شاد باش كه رسول خداى فرمود : ترا مقتول نسازم . اكنون سر خليده را برگيرم و ترا زنده به نزد آن حضرت برم .\r\nأبو البخترى گفت : من هرگز يار خود را فرو نگذارم ، اگر چه جان خويش را بر سر اين كار نهم . چندان‌كه مجذّر چاره جست ، مفيد نيفتاد . عاقبت أبو البخترى با مجذّر بن زياد به جنگ درآويخت و مقتول گشت . مجذّر به نزديك پيغمبر آمده و صورت حال بگفت و در آن حضرت عذرش پذيرفته شد و بعضى قاتل أبو البخترى را أبو داود مازنى دانند و گويند : أبو البخترى هنگام حفظ يار خود اين شعر بخواند :\r\n\r\n\r\n","description":"","footnote":"\r\n( 1 ) . انفال ، 49 : آنگاه منافقان و آنان كه در دلشان مرضى بود گفتند : دين ايشان مغرورشان كرده است ، هركس بر خدا توكل كند خداوند نيرومند فرزانه است .\r\n","page_name":" 791 ","page_number":215},
  {"content":"\r\n\r\n لن يسلم ابن حرّة زميله * حتّى يموت أو يرى سبيله « 1 » \r\nبالجمله حارث بن عامر بن نوفل را خبيب بن يساف نشناخت كه رسول خداى از قتلش نهى فرمود ، به قتلش آورد . و زمعة بن الاسود را ثابت الجذع كشت و ندانست و خداى اين آيت در شأن ايشان فرستاد :  إِنَّ الَّذِينَ تَوَفَّاهُمُ الْمَلائِكَةُ ، ظالِمِي أَنْفُسِهِمْ قالُوا فِيمَ كُنْتُمْ قالُوا كُنَّا مُسْتَضْعَفِينَ فِي الْأَرْضِ قالُوا أَ لَمْ تَكُنْ أَرْضُ اللَّهِ واسِعَةً فَتُهاجِرُوا فِيها فَأُولئِكَ مَأْواهُمْ جَهَنَّمُ وَ ساءَتْ مَصِيراً  « 2 » مىفرمايد : آنان كه از هجرت تقاعد ورزيدند و در حربگاه به دست فرشتگان مقتول گشتند بر خويشتن ظلم كردند . همانا فرشتگان به نكوهش ايشان گفتند : با كدام قبيله بوديد از مشركان يا موحدان ؟ از در معذرت گفتند : ما ضعيف بوديم و قدرت بر هجرت نداشتيم . فرشتگان گفتند : آيا زمين خدا گشاده نبود كه هجرت كنيد ؟ لاجرم مأواى آن جماعت جهنم است .\r\nو أبو اليسر أنصارى ، عباس بن عبد المطلب را اسير ساخت با آنكه أبو اليسر مردى ضعيف‌اندام بود و عباس سخت عظيم و جسيم بود . پيغمبر صلّى اللّه عليه و آله با أبو اليسر فرمود :\r\nچگونه عباس را اسير گرفتى ؟ عرض كرد : كه مردى با هيئتى و هيبتى عجيب كه هرگز نديده بودم مرا يارى داد . فرمود : آن ملكى كريم بود .\r\nو أبو سفيان پس از آنكه چند زخم يافته بود ، از ميدان جنگ بگريخت و پسرش عمرو را على عليه السّلام اسير گرفت و حكيم بن حزام پياده از ميدان فرار كرد و به عبد اللّه بن عوّام رسيد كه با برادرش عبيد اللّه بر يك شتر سوار شده فرار مىكردند . چون عبد اللّه او را بديد ، با برادرش گفت : از شتر به زير آى ، تا حكيم سوار شود . عبيد اللّه گفت : من اعرجم « 3 » ، چگونه پياده توانم گريخت ؟ گفت : اين زحمت بر خويشتن سهل‌گير كه چون اين مرد نجات يابد ، اگر من از جهان بيرون شوم ، كفالت عيال من كند و او را از ميدان به در بردند . حسان بن ثابت در فرار وى اين شعر گويد :\r\n و نجى حكيم يوم بدر بركضه * كنجاء مهر من بنات الاعوج \r\n\r\n\r\n","description":"","footnote":"\r\n( 1 ) . آزاد مرد رفيق خود را تسليم دشمن نمىكند ، مگر اينكه بميرد يا او هم مانند رفيقش اسير شود .\r\n( 2 ) . نساء ، 97 : فرشتگان به هنگام قبض روح آنان كه بر خود ستم روا داشته‌اند بپرسند : چگونه بوديد ؟ پاسخ دهند : ما در زمين زار و زبون بوديم . گويند : مگر زمين خدا پهناور نبود كه مهاجرت كنيد ؟ جايگاه آنان دوزخ و سرانجامشان ناميمون است .\r\n( 3 ) . اعرج : كسى كه به پايش آفتى رسيده و لنگ شده است .\r\n","page_name":" 792 ","page_number":216},
  {"content":"\r\n\r\n ألقى السّلاح و فرّ عنها مهملا * كالهبرزىّ يزلّ فوق المنسج \r\n لمّا راى بدرا تسير جلاهها * بكتائب مل أوس أو مل خزرج \r\n صبرا يساقون الكماة حتوفها * يمشون مهيعة الطّريق المنهج \r\n كم قيهم من ماجد ذى سورة * بطل بمكرهة المكان المخرج \r\n و مسوّد يعطى الجزيل بكفّه * حمّال أثقال الدّيات مدجّج \r\n و نجى ابن مخضر العجان حويرث * يغلى الدّماغ به كغلى الزبرج \r\nو قباث بن أشيم الكنانى از ميدان جنگ فرار كرده ، راه مكه پيش داشت و نفس خود را مخاطب داشته همىگفت : ما رأيت مثل هذا الامر فرّ منه الّا النّساء و به مكه گريخت و بعد از غزوه خندق - چنان كه مذكور خواهد شد - با خود انديشيد كه سفر مدينه كند و بازداند كه رسول خداى سخن به حق كند يا از در كذب باشد . « 1 » بعد از رسيدن به مدينه ، به مسجد رسول خداى درآمد و چون از ميانه پيغمبر را ندانست بر مسلمانان سلام داد . رسول خداى صلّى اللّه عليه و آله فرمود : يا قباث بن أشيم أنت القائل يوم بدر ما رأيت مثل هذا الامر فرّ منه الّا النّساء . « 2 » قباث عرض كرد : هرگز اين سخن از دل من بر زبان من نرفت . همانا تو فرستادهء خداوندى ، و ايمان آورد .\r\nآنگاه كه از هزيمت‌شدگان ديگر كس نماند ، مسلمانان اسيران را مانند عباس بن عبد المطّلب و عقيل بن أبى طالب و برادرش طالب و ابو العاص بن ربيع و أبو عزير بن عمير و ابو عزّه عمرو بن الجمحى شاعر و وليد الاسود بن المغيره و وهب بن عميرة بن وهب الجمحى و سهيل بن عمرو و عمرو بن أبو سفيان و عقبة ابن أبى معيط و نضر بن الحارث و ديگر كسان كه جمله سى و پنج ( 35 ) تن از اشراف قريش بودند ، دست و گردن بسته در يك جاى بازداشتند .\r\nرسول خداى صلّى اللّه عليه و آله روى با عقيل كرده فرمود : يا با يزيد ! خداوند أبو جهل و عتبه و شيبه و بسيار كس از مشركين را هلاك ساخت و گروهى را چون سهيل بن عمرو و نضر بن حارث و عقبة بن ابى معيط و ديگر كسان را به اسيرى انداخت . عقيل عرض كرد : فاذا لم تنازعوا فى تهامة ، فان شئت قد اثخنت القوم و الّا فاركب اكتافهم . آن\r\n\r\n\r\n","description":"","footnote":"\r\n( 1 ) . تا بفهمد كه پيغمبر حقيقى و از جانب خدا است يا به دروغ ادعاى نبوت كرده است .\r\n( 2 ) . يعنى اى قباث پسر اشيم : تو بودى كه در روز جنگ بدر گفتى : نديدم مانند اين امر كه فرار كنند از آن غير زنان .\r\n","page_name":" 793 ","page_number":217},
  {"content":"\r\n\r\nحضرت را سخنان عقيل به تبسّم آورد . آنگاه رسول خداى شقران مولاى خويش را به نگاهبانى ايشان مأمور فرمود و حكم داد تا شهداى لشكر را احتياط كنند .\r\n\r\n[ شهداى بدر 
  ]\r\nچون بر رسيدند چهارده ( 14 ) تن شهيد بودند : شش ( 6 ) تن از مهاجرين : اول :\r\nعبيدة بن الحارث . دويم : عمير ابن ابى وقّاص و او ( 16 ) شانزده‌ساله بود ، از جماعت بنى زهره به دست عمرو بن عبد ودّ فارس الاحزاب شهيد گشت . سيم :\r\nعمير بن عبد ودّ ذو الشّمالين ، حليف بنى زهره و او به دست ابو اسامة الجشمى شهيد شد . چهارم : عاقل بن ابى البكير از جماعت بنى عدىّ بن كعب سى و چهار ( 34 ) سال داشت و به دست مالك بن زهير الجشمى شهيد گشت . پنجم : مهجع مولاى عمر بن الخطّاب و او را عامر الحضرمى شهيد ساخت ؛ و از شهداى مهاجرين او نخست كس بود . ششم : صفوان بن بيضا و او را طعيمة بن عدىّ شهيد نمود .\r\nو از جماعت انصار هشت ( 8 ) كس شهيد گشت : اول : مبشّر بن عبد المنذر و او را أبو ثور شهيد نمود . دويم : سعد بن خيثمه و او را عمرو بن عبد ودّ و به روايتى طعيمة بن عدىّ شهيد ساخت ؛ و اين دو كس از جماعت بنى عمرو بن عوف بودند . سيم :\r\nحارثة بن سراقه و او را در جنگ ، حبّان بن العرقه تيرى بر حنجر بزد و بكشت ، مادر حارثه در مدينه بود ، چون اين بشنيد گفت : اگر جاى فرزند من در بهشت باشد ، هرگز بر او نوحه نكنم و به حضرت پيغمبر صلّى اللّه عليه و آله عرض كرد : آيا جاى حارثه در جنّت است ؟ حضرت پيغمبر فرمود : از براى او جنتهاست . مادر حارثه گفت : هرگز بر او نخواهم گريست ، و حارثه از جماعت بنى عدىّ بن النّجار بود . چهارم : معاذ بن عفرا و او از بنى مالك بن النّجار بود . پنجم : عمير بن الحمام بن الجموح و او به دست خالد بن الاعلم العقيلى شهيد شد و از قبيلهء سلمة بن حزام بود . ششم : از قبيلهء بنى زريق ، رافع بن المعلّى بود و او به دست عكرمة ابن ابى جهل شهيد گشت . هفتم :\r\nيزيد بن الحارث بن فسحم از قبيلهء بنى الحارث بن الخزرج بود و او به دست نوفل بن معاوية الدئلى شهيد گشت . هشتم : عوف بن عفرا ، به دست أبو جهل شهيد شد و به روايتى انسه آزاد كردهء پيغمبر صلّى اللّه عليه و آله ، شهيد هشتم است . و هم گفته‌اند : معاذ بن ماعص\r\n\r\n","description":"","footnote":"","page_name":" 794 ","page_number":218},
  {"content":"\r\n\r\nو عبيد بن السّكن جراحت يافتند و از آن پس بدان جراحت درگذشتند .\r\n\r\n[ كشته‌شدگان از كفار 
  ]\r\nو از لشكر كفار هفتاد ( 70 ) تن اسير شدند و نام بعضى در طى تحرير آمد و هفتاد ( 70 ) كس نيز مقتول شد . و از اين جمله سى و پنج ( 35 ) يا سى و شش ( 36 ) تن را على عليه السّلام با تيغ بگذرانيد . اكنون نام اين جمله به ترتيب مرقوم مىشود :\r\nاول : وليد بن عتبه . دوم : عاص بن سعيد . سيم : طعيمة بن عدى ابن نوفل . چهارم :\r\nنوفل بن خويلد . پنجم : زمعة بن أسود . ششم : عقيل ابن أسود . هفتم : حارث بن زمعه . هشتم : نضر بن حارث بن عبد الدّار . نهم : عمير بن عثمان بن كعب بن تيم .\r\nدهم : عامر بن عبد اللّه . يازدهم : عثمان بن عبيد اللّه . دوازدهم : مالك بن عبيد اللّه .\r\nسيزدهم : مسعود بن اميّة بن مغيره . چهاردهم : قيس بن فاكهة بن مغيره . پانزدهم :\r\nحذيفة بن أبى حذيفة بن مغيره . شانزدهم : أبو قيس بن وليد بن الوليد . هفدهم :\r\nحنظلة بن ابو سفيان . هجدهم : عمرو بن مخزون . نوزدهم : ابو منذر بن أبى رفاعه .\r\nبيستم : منبّه بن حجّاج سهمى . بيست و يكم : عاص بن منبّه . بيست و دوم : علقمة بن كلده . بيست و سيم : أبى العاص بن قيس بن عدىّ . بيست و چهارم : معاوية بن مغيرة بن أبى العاص . بيست و پنجم : لوذان بن ابى ربيعه . بيست و ششم : عبد اللّه بن منذر ابن ابى رفاعه . بيست و هفتم : اوس بن امية بن مغيرة بن لوذان . بيست و هشتم : زيد بن مليص . بيست و نهم : عاصم بن ابى عوف . سىام : سعيد بن وهب . سى و يكم :\r\nمعاوية بن ابى عامر بن عبد القيس . سى و دوم : عبد اللّه بن جميل بن زهير بن حارث بن اسد . سى و سوم : سالف بن مالك . سى و چهارم : عويمر بن سايب بن عويمر .\r\nسى و پنجم : هشام بن ابى امية بن مغيره . سى و ششم : خلف بن ابى عام .\r\nو نيمه ديگر را فرشتگان عليهم السلام و مهاجر و انصار كشتند و هر كه را فرشته مىكشت ، هم به صورت على عليه السّلام بر او ظاهر مىگشت تا هيبتى از آن حضرت در دل مشركين جاى كند ، و هم ملايك دوست داشتند كه به صورت على عليه السّلام ظاهر شوند .\r\nدر خبر است كه امير المؤمنين عليه السّلام يك شب قبل از جنگ ، خضر را در خواب ديد . فرمود : سخنى با من بياموز كه نصرت جنگ را به كار باشد . عرض كرد بگو : يا\r\n\r\n","description":"","footnote":"","page_name":" 795 ","page_number":219},
  {"content":"\r\n\r\nهو يا من لا هو الّا هو\r\nچون اين خواب را با پيغمبر صلّى اللّه عليه و آله معروض داشت ، فرمود : به اسم اعظم آموزگارى كرده ، و على عليه السّلام در روز جنگ ، اين كلمات را تذكره مىفرمود .\r\nمع القصه رسول خدا صلّى اللّه عليه و آله سه روز در بدر توقف كرد و مقرّر بود كه هر جا بر دشمن غلبه فرمودى ، سه روز توقف فرمودى . چون شب درآمد ، شقران اسيران را بربست و قريب به خوابگاه پيغمبر صلّى اللّه عليه و آله بازداشت . عباس را نيز سخت بربسته بود ، همه شب از آن تعب مىناليد و رسول خداى را از خواب بازمىداشت . پيغمبر صلّى اللّه عليه و آله با عبد اللّه بن كعب كه او نيز حارس اسيران بود ، فرمود : مرا از غم عباس خواب درنبرد ، چه عمّ نيم پدر است . « 1 » عرض كرد : اگر فرمائى بند او را بگشايم ؟ فرمود : آهسته كن ، و او چنان كرد . پس ناله او بازنشست . پيغمبر صلّى اللّه عليه و آله فرمود : چه شد كه ناله عباس را نمىشنوم ؟ عرض كرد : بند او را آهسته كردم . فرمود : بند همه محبوسين را آهسته كنيد . چنان كردند .\r\nصبحگاه رسول خداى صلّى اللّه عليه و آله به گرد كشتنگاه قريش برآمد . بيست و چهار ( 24 ) تن از آن جماعت را كه مصرع ايشان با هم قريب بود ، فرمود تا در يك چاه درانداختند .\r\nو آنگاه كه جسد عتبة بن ربيعه را بر خاك مىكشيدند تا به چاه دراندازند ، پسر او أبو حذيفه بر جسد پدر نظاره مىكرد و سخت غمنده « 2 » بود . پيغمبر صلّى اللّه عليه و آله فرمود : يا ابا حذيفه مكروه مىدارى ؟ عرض كرد : سوگند با خداى كه در ايمان خويش لغزش نكرده‌ام ، جز اينكه پدر من مردى با اصابت رأى و محاسن اخلاق بود ، گمان داشتم كه صفات او به اسلامش دلالت كند و نه چنان شد . پيغمبر او را دعاى خير گفت . و اميّة بن خلف را از كثرت زخم نتوانستند بر سر چاه آرند . در مصرع او گورى كردند و سنگ و خاك بر سرش ريختند .\r\nبه روايت بعضى از اهل سنّت نام و نسب كشتگان قريش ، در جنگ بدر بدين شرح است « 3 » :\r\nاز جماعت بنى عبد شمس بن عبد مناف : حنظلة بن ابى سفيان بن حرب ، به دست على عليه السّلام مقتول گشت ، و حارث بن الحضرمى را عمار ياسر كشت ، و عامر بن\r\n\r\n\r\n","description":"","footnote":"\r\n( 1 ) . عمو براى برادرزاده بجاى نصف پدر است .\r\n( 2 ) . غمنده : اندوهناك\r\n( 3 ) . برابر ص 111 - 113 ( مغازى ، اثر واقدى ؛ ترجمه محمود مهدوى دامغانى ) .\r\n","page_name":" 796 ","page_number":220},
  {"content":"\r\n\r\nالحضرمى را عاصم بن ثابت ابى الاقلح به خاك افكند ، و عمير بن ابى عمير و پسرش كه از موالى ايشان بودند ، مقتول شدند . عمير را سالم مولاى ابو حذيفه مقتول ساخت ؛ و قاتل پسرش مجهول الحال است « 1 » ، و عبيدة بن سعيد بن العاص را زبير بن العوّام كشت ، و عاص بن سعيد بن العاص را على عليه السّلام سر برگرفت ، و عقبة بن ابى معيط را موافق اين روايت به حكم رسول خداى ، عاصم بن ثابت مقتول ساخت و اين شعر را ضرار بن الخطّاب در مرثيه او گويد :\r\nبيت\r\n عين بكّى لعقبة بن ابان * فرع فهر و فارس الفرسان \r\nو عتبة بن ربيعه را حمزه نابود نمود ؛ و شيبة بن ربيعه را عبيدة بن الحارث از پاى درآورد ؛ و وليد بن عتبة بن ربيعه را على عليه السّلام كشت و عامر بن عبد اللّه حليف آن جماعت را نيز على عليه السّلام بكشت و اين جمله دوازده ( 12 ) تن بودند .\r\nو از قبيلهء بنى نوفل بن عبد مناف : حارث بن عامر بن نوفل را خبيب بن يساف كشت و ابو الرّيان طعيمة بن عدىّ را حمزه به خاك افكند و ايشان دوازده ( 12 ) تن بودند .\r\nو از جماعت بنى اسد بن عبد العزّى زمعة بن الاسود را ابو دجانه مقتول ساخت و به روايتى ثابت بن الجذع قاتل او بود و حارث بن زمعة بن الاسود را ، على عليه السّلام از پاى درآورد ، و عقيل بن الاسود بن المطّلب را هم على به خاك افكند و حمزه در قتل او مدد كرد و ابو البخترى عاص بن هشام را مجذّر بن زياد مقتول ساخت و نوفل بن خويلد بن اسد بن عبد العزّى ، معروف به ابن العدويّه را على عليه السّلام كشت و ايشان پنج ( 5 ) تن بودند .\r\nو از جماعت بنى عبد الدّار بن قصىّ : نضر بن حارث بن كلده را به امر رسول خداى ، على عليه السّلام كشت و زيد بن مليص مولاى عمرو بن هاشم بن عبد مناف را نيز على عليه السّلام به خاك افكند و ايشان دو ( 2 ) تن بودند .\r\nو از جماعت بنى تيم بن مرّة : عمير بن عثمان بن عمرو بن كعب بن سعد بن تيم بن مرّة را هم على مقتول ساخت و عثمان بن مالك بن عبيد اللّه بن عثمان را صهيب بكشت و ايشان دو ( 2 ) تن بودند .\r\nو از جماعت بنى مخزوم بن يقظه و بنى مغيرة بن عبد اللّه بن مخزوم : ابو جهل هو\r\n\r\n\r\n","description":"","footnote":"\r\n( 1 ) . كسى كه اسم و نسبش معلوم نيست .\r\n","page_name":" 797 ","page_number":221},
  {"content":"\r\n\r\nعمرو بن هشام بن المغيرة را معاذ و معوّذ پسران عفرا به خاك افكندند و عبد اللّه بن مسعودش سر برگرفت و عاص بن هشام بن المغيره را عمر بن الخطّاب كشت ؛ و يزيد بن عبد اللّه بن عمرو بن مخزوم حليف ايشان را عمّار ياسر و به روايتى على عليه السّلام مقتول ساخت ؛ و ابو قيس بن الوليد بن الوليد برادر خالد بن وليد را على عليه السّلام كشت ؛ و ابو قيس بن الفاكهة بن المغيره را حمزه از پاى درآورد و به روايتى حباب بن المنذر قاتل او بود ؛ و مسعود بن ابى اميّه را على كشت ؛ و اميّه بن عائذ بن رفاعة بن ابى رفاعة را سعد بن ربيع كشت ؛ و ابو المنذر بن ابى رفاعه را معن بن عدى العجلانى به قتل آورد ؛ و حرملة بن عمرو حليف ايشان را خارجة بن زيد بن ابى زهير كشت ، و به روايتى على كشت ؛ و ابو سافع الاشعرى حليف ايشان را ابو دجانه كشت ؛ و حرملة بن اسد را على كشت و اسود بن عبد الاسد بن هلال بن عبد اللّه بن عمرو بن مخزوم را حمزه كشت ؛ و عبيد اللّه بن ابى رفاعه را على عليه السّلام مقتول ساخت ؛ و زهير بن ابى رفاعه را ابو اسيد السّاعدى نابود نمود ؛ و سايب بن ابى رفاعه را عبد الرّحمن بن عوف كشت ؛ و صيفى بن عائذ بن عبد اللّه بن عمرو بن مخزوم را حمزه مقتول نمود ؛ و عمرو بن سفيان كه از بنى طى حليف ايشان بود به دست يزيد بن قيس كشته شد ؛ و حليف ديگر ايشان جابر بن سفيان به زخم ابو بردة بن سيّار از پاى درآمد ؛ و حاجز بن سايب و برادرش عويمر بن سايب بن عمير به دست على مقتول شدند ؛ و عويمر بن عمرو بن عائذ بن عمران بن مخزوم را نعمان بن ابى مالك مقتول ساخت .\r\nبالجمله از اين قبيله نوزده ( 19 ) كس به قتل آمد .\r\nو از قبيلهء بنى جمح بن عمرو بن هصيص : اميّة بن خلف را خبيب بن يساف كشت ؛ و على بن اميّة بن خلف را عمار بن ياسر كشت ؛ و اوس بن مغيرة بن لوذان را هم على كشت ؛ و ايشان سه ( 3 ) تن بودند .\r\nو از جماعت بنى سهم : منبّه بن الحجاج را ابو اليسر و به روايتى على كشت ؛ و برادرش نبيه را نيز على مقتول نمود ؛ و عاص بن منبّه بن حجاج را هم على از پاى درآورد ؛ و ابو العاص بن قيس بن سعد بن سهم را ابو دجانه به قتل آورد ؛ و به روايتى على كشت و عاص بن ابى عوف بن صبيرة بن سعد را ابو دجانه كشت و ايشان پنج ( 5 ) تن بودند .\r\nو از جماعت بنى عامر بن لؤىّ و بنى مالك بن حسل : معاوية بن عبد قيس كه\r\n\r\n","description":"","footnote":"","page_name":" 798 ","page_number":222},
  {"content":"\r\n\r\nحليف ايشان بود ، به دست عكّاشة بن محصن كشته شد و معبد بن وهب كه از بنى كلب هم حليف ايشان بود ، به دست ابو دجانه به قتل آمد و ايشان دو ( 2 ) تن بودند .\r\nو ديگر همچنان از بنى مخزوم هفت ( 7 ) تن مقتول گشت : اول : حذيفة بن ابى حذيفة بن المغيره را ابو اسيد مالك بن ربيعه كشت . دويم : عائذ بن عويمر به دست حمزه جراحت يافت و اسير شد و بدان زخم درگذشت . سيم : عمير حليف ايشان بود ، از قبيلهء طى . چهارم : خبار نيز حليف ايشان بود از جماعت قارّه . پنجم : سبرة بن مالك از بنى جمح بن عمرو حليف ايشان بود . ششم : الحارث بن منبّه بن الحجاج به دست صهيب بن سنان مقتول گشت . هفتم : عامر بن ابى عوف بن صهيره را عبد اللّه بن سلمة العجلانى مقتول ساخت و به روايتى ابو دجانه او را كشت .\r\nو ديگر همچنان از بنى عبد شمس بن عبد مناف : وهب بن الحارث از جماعت انمار بن بغيض حليف ايشان بود ، و عامر بن زيد از مردم يمن هم حليف ايشان بود و هر دو تن مقتول شدند ؛ و ديگر عقبة بن زيد از مردم يمن ، حليف ايشان بود و نيز عمير مولاى آن جماعت مقتول گشت .\r\nو ديگر از بنى عبد الدّار بن قصىّ : نبيّة بن زيد بن مليس ؛ و ديگر عبيد بن سليط حليف ايشان از جماعت قيس مقتول شدند ؛ و ديگر از بنى تيم بن مرّه : مالك بن عبد اللّه بن عثمان اسير شد و در ذلّ اسر هلاك گشت ، از اين روى از جمله قتلى به شمار مىشود ؛ و ديگر عمرو بن عبد اللّه بن جدعان عرضه هلاك و دمار شد . « 1 »\r\nمع القصه به اين روايت از مقتولين شصت و هفت ( 67 ) كس به شمار شد و بيست و چهار ( 24 ) تن را على عليه السّلام مقتول ساخت . و به روايت شيعى چنان كه مرقوم شد ، كشتگان قريش هفتاد ( 70 ) كس بودند : سى و شش ( 36 ) تن را على عليه السّلام با تيغ بگذرانيد ، بدان اسامى كه نگارش يافت . حسان بن ثابت بدين كشتگان مباهات كند و با قريش خطاب آغازد و گويد :\r\n لقد علمت قريش يوم بدر * غداة الاسر و القتل الشّديد \r\n بانّا حين تشتجر العوالى * حماة الرّوع يوم ابى الوليد \r\n قتلنا ابنى ربيعة يوم ساروا * الينا فى مضاعفة الحديد \r\n\r\n\r\n","description":"","footnote":"\r\n( 1 ) . در خوارى اسارت\r\n","page_name":" 799 ","page_number":223},
  {"content":"\r\n\r\n و فرّ بها حكيم يوم جالت * بنو النّجّار تخطر كالاسود \r\n و ولّت عند ذاك جموع فهر * و اسلمها الحويرث من بعيد \r\n لقد لاقيتم خزيا و ذلا * جهيزا باقيا تحت الوريد \r\n و كان القوم قد ولّوا جميعا * و لم يلووا على الحسب التّليد \r\nو بالجمله بامداد روز سيم كه رسول خدا خواست از بدر كوچ دهد ، بر راحلهء خويش برنشست و اصحاب ملتزم ركاب شدند . نخستين بر سر آن چاه آمد كه انباشته از جسد بزرگان قريش بود ، پس با ايشان خطاب كرد كه :  قَدْ وَجَدْنا ما وَعَدَنا رَبُّنا حَقًّا فَهَلْ وَجَدْتُمْ ما وَعَدَ رَبُّكُمْ حَقًّا  « 1 » و نام يك يك از آن جماعت را بر زبان مىراند و مىفرمود : هيچ مسرور مىدارد شما را بىفرمانى خدا و رسول او ، چه بد خويشاوندان بوديد كه پيغمبر خداى را به كذب نسبت كرديد و بيگانگان تصديق او كردند .\r\nدر اين وقت عمر بن الخطّاب عرض كرد : يا رسول اللّه : با اجساد بىروان « 2 » سخن مىكنى ؟ فرمود : سوگند با خداى كه شما از ايشان شنواتر نيستيد .\r\nو هم در خبر است كه خداوند ايشان را زنده كرد و بدين كلمات شنونده ساخت تا بر ندامت « 3 » بيفزايند . حسان بن ثابت روى سخن بدين كشتگان دارد و گويد :\r\n عرفت ديار زينب بالكثيب * كخط الوحى فى الورق القشيب \r\n تعاورها الرّياح و كلّ جون * من الوسمىّ منهم سكوب \r\n فامسى رسمها خلقا و امست * يبابا بعد ساكنها الحبيب \r\n فدع عنك التّذكر كلّ يوم * و ردّ حرارة الصّدر الكئيب \r\n و خبر بالّذى لا عيب فيه * بصدق غير اخبار الكذوب \r\n بما صنع المليك غداة بدر * لنا فى المشركين من النّصيب \r\n غداة كانّ جمعهم حراء * بدت اركانه جنح الغروب \r\n\r\n\r\n","description":"","footnote":"\r\n( 1 ) . اعراف ، 44 : متن آيه در قرآن كريم چنين است :  وَ نادى أَصْحابُ الْجَنَّةِ أَصْحابَ النَّارِ أَنْ قَدْ وَجَدْنا ما وَعَدَنا رَبُّنا حَقًّا فَهَلْ وَجَدْتُمْ ما وَعَدَ رَبُّكُمْ حَقًّا قالُوا نَعَمْ فَأَذَّنَ مُؤَذِّنٌ بَيْنَهُمْ أَنْ لَعْنَةُ اللَّهِ عَلَى الظَّالِمِينَ .  بهشتيان به دوزخيان ندا كنند كه درست بود آنچه پروردگار به ما وعده داد ، آيا وعده‌هاى پروردگار به شما نيز درست بود . گويند : آرى . و آنگاه ندادهنده‌اى در ميان آنها ندا دهد : لعنت خدا بر ستمكاران .\r\n( 2 ) . پيكرهاى بىجان\r\n( 3 ) . ندامت : پشيمانى\r\n","page_name":" 800 ","page_number":224},
  {"content":"\r\n\r\n فلا قيناهم منّا بجمع * كاسد الغاب من مرد و شيب \r\n أمام محمّد قد آزروه * على الأعداء فى رهج الحروب \r\n بايديهم صوارم مرهفات * و كلّ مجرّب خاطى الكعوب \r\n بنو الاوس الغطارف آزرتها * بنو النّجّار فى الدّين الصّليب \r\n فغادرنا أبا جهل صريعا * و عتبة قد تركنا بالجبوب \r\n و شيبة قد تركنا فى رجال * ذوى حسب اذا انتسبوا حسيب \r\n يناديهم رسول اللّه لمّا * قذفناهم كباكب فى القليب \r\n أ لم تجدوا حديثى كان حقّا * و امر اللّه يأخذ بالقلوب \r\n فما نطقوا و لو نطقوا لقالوا * صدقت و كنت ذا رأى مصيب \r\nو هم اين قصيده را حسان بن ثابت ، در مدح رسول خداى و اصحاب او در بدر گويد :\r\n مستشعر حلق الماذىّ يقدمهم * جلد النّحيزة ماض غير رعديد \r\n اعنى الرّسول فانّ اللّه فضّله * على البرّية بالتّقوى و بالجود \r\n و قد زعمتم بان تحموا ذماركم * و ماء بدر زعمتم غير مورود \r\n لقد وردنا و لم نهدد لقولكم * حتّى شربنا رواء غير تصريد \r\n فينا الرّسول و فينا الحقّ نتبعه * حتّى الممات و نصر غير محدود \r\n ماض على الهول ركاب لما فظعوا * اذا الكماة تحاموا فى الصّناديد \r\n واق و ماض شهاب يستضاء به * بدر انار على كلّ الاماجيد \r\n مبارك كضياء البدر صورته * ما قال كان قضاء غير مردود \r\n مستعصمين بحبل غير منجذم * مستحكم من حبال اللّه ممدود \r\nو اين شعر علامة بن جابر در قصّهء بدر و خطاب پيغمبر صلّى اللّه عليه و آله به كشتگان قليب « 1 » فرمايد :\r\n بدا يوم بدر و هو كالبدر حوله * كواكب فى افق الكواكب تنجلى \r\n و جبريل فى جند الملائك دونه * فلم تغن اعداد العدوّ المخذّل \r\n رمى بالحصى فى اوجه القوم رمية * فشرّدهم مثل النّعام المجفّل \r\n و جادلهم بالمشرفىّ فسلّموا * مجادلة بالنّفس كلّ مجدّل \r\n\r\n\r\n","description":"","footnote":"\r\n( 1 ) . قليب به معنى : چاه\r\n","page_name":" 801 ","page_number":225},
  {"content":"\r\n\r\n عبيدة سل عنهم و حمزة فاستمع * حديثهم فى ذلك اليوم من على \r\n هم عتبوا بالسّيف عتبة اذ غدا * فذاق الوليد الموت ليس له ولىّ \r\n و شيبة لمّا شاب خوفا تبادرت * اليه العوالى بالخضاب المعجّل \r\n و جال ابو جهل فحقّق جهله * غداة تردّى بالرّدا عن تذلّل \r\n فاضحى قليبا فى القليب و قومه * يولّونه فيها الى شرّ منهل \r\n و جاءهم خير الانام موبّخا * ففتّح من اسماعهم كلّ مقفل \r\n و اخبر ما انتم باسمع منهم * و لكنّهم لا يهتدون لمقول \r\n سلا عنهم يوم البلا اذ تضاحكوا * فعاد بكاء عاجلا لم يؤجّل \r\n أ لم يعلموا علم اليقين به صدقه * و لكنّهم لا يرجعون بمعقل \r\n فيا خير خلق اللّه جاهك ملجإى * و حبّك ذخرى فى الحساب و موئلى \r\n عليك صلاة يشمل الال عرفها * و اصحابك الاخيار اهل التّفضّل \r\nاكنون با سر سخن آئيم : آنگاه كه رسول خداى از خطاب با كشتگان قريش بپرداخت ، فرمود : تا عبد اللّه بن كعب ، غنائم را مضبوط ساخته حمل داد و از بدر آهنگ منزل اثيل « 1 » فرمود و نماز ديگر را در اثيل بگذاشت و عدىّ بن ابى الزّغبا هنگام كوچ دادن از بدر ؛ بسبس را مخاطب ساخت و اين شعر بگفت :\r\n اقم لها صدورها يا بسبس * انّ مطايا القوم لا تجسّس \r\n و حملها على الطّريق اكيس * قد نصر اللّه و فرّ الاخنس « 2 » \r\nو از جمله غنايم ، يكصد و پنجاه ( 150 ) شتر بود كه حمل ادم « 3 » داشت و شتر ابو جهل را رسول خداى ، خاص خويش فرمود .\r\n\r\n[ قتل عقبة بن ابى معيط و نضر بن حارث در منزل اثيل 
  ]\r\nبالجمله رسول خداى صلّى اللّه عليه و آله در منزل اتيل ، بر صف اسيران عبور فرمود و هر يك را\r\n\r\n\r\n","description":"","footnote":"\r\n( 1 ) . اثيل : به صيغه تصغير : وادى است نزديك بدر .\r\n( 2 ) . اى بسبس سينهء شتران را براى جنگ به پا دار ، همانا اشراف قوم زندانى نخواهند شد . بودن آنها به راه راست زيركانه‌تر است ، خداى يارى داد و اخنس گريخت .\r\n( 3 ) . ادم ، جمع اديم : پوست يا پوست دباغى شده .\r\n","page_name":" 802 ","page_number":226},
  {"content":"\r\n\r\nنظاره همىكرد . از ميانه نظر به سوى عقبة بن أبى معيط و نضر بن حارث انداخت و هر دو را به يك ريسمان بسته بودند . نضر فراستى به كمال داشت ، پس روى با عقبه كرد و گفت : از ميان قريش مرا و ترا رهائى نيست ؛ زيرا كه من در نظارهء محمّد ، مرگ را معاينه كردم .\r\nدر اين وقت پيغمبر صلّى اللّه عليه و آله ، على عليه السّلام را فرمود : تا ايشان را حاضر ساخت و نضر مردى خوش‌روى بود و على موى او را مىكشيد و مىآورد . نضر گفت : اى محمّد به حق خويشاوندى با من چنان كن كه با ساير قريش خواهى كرد . فرمود : مرا با تو خويشى نيست و اسلام قاطع ارحام است . گفت : تو فرموده‌اى قريش چون دستگير شد ، نبايد كشت . فرمود : تو قريش نيستى ، تو مجوس باشى از أهل صفّوريه « 1 » ، چه آن پدرى كه تو را به آن نسبت كنند ، به سال از تو كهتر است . « 2 » پس نضر روى با مصعب بن عمير كرد و گفت : تو اگر اسير بودى تا مرا جان در تن بود ، قريش نتوانستند ترا كشت . مصعب گفت : تو بر صدق سخن كنى ، اما من نتوانم اين كرد چه اسلام قطع همه عهود كند .\r\nآنگاه على عليه السّلام ، قصد قتل او كرد . مقداد بانگ برداشت كه يا رسول اللّه اين اسير من است . پيغمبر فرمود : الها تو مقداد را از فديه نضر بىنياز كن و على سر او برگرفت و خواهرش در مرگ او اين مراثى انشاد كرد :\r\n يا راكبا انّ الاثيل مظنّة * من صبح خامسة و أنت موفّق \r\n بلّغ به ميتا فانّ تحيّة * ما ان تزال بها الرّكائب تخفق \r\n منّى اليه و عبرة مسفوحة * جادت لمايحها و اخرى تخنق \r\n فليسمعنّ النّضر ان ناديته * ان كان يسمع ميّت او ينطق \r\n ظلّت سيوف بنى أبيه تنوشه * للّه ارحام هناك تمزّق \r\n صبرا يقاد الى المدينة راغما * رسف المقيّد و هو عان موثق \r\n أ محمّد و لانت نجل نجيبة * فى قومها و الفحل فحل معرق \r\n ما كان ضرّك لو مننت و ربّما * منّ الفتى و هو المغيظ المخنق \r\n النّضر اقرب من قتلت وسيلة * و احقّهم ان كان عتق يعتق \r\nو چون مرثيه او در حضرت رسول معروض افتاد ، فرمود : لو كنت سمعت شعرها\r\n\r\n\r\n","description":"","footnote":"\r\n( 1 ) . بلده‌اى از نواحى اردن و شام و نزديك طبريه .\r\n( 2 ) . كهتر : كوچكتر\r\n","page_name":" 803 ","page_number":227},
  {"content":"\r\n\r\nلما قتلته « 1 » .\r\nو اين نضر آن كس بود كه گفت :  اللَّهُمَّ إِنْ كانَ هذا هُوَ الْحَقَّ مِنْ عِنْدِكَ فَأَمْطِرْ عَلَيْنا حِجارَةً مِنَ السَّماءِ أَوِ ائْتِنا بِعَذابٍ أَلِيمٍ .  « 2 » يعنى : آنگاه كه لشكر قريش هزيمت شد ، گفت : خدايا اگر تو اين كنى و اين حق است ، از آسمان سنگى فرست يا عذابى ، تا ما از اين سختى برهيم . و خداى اين خبر به پيغمبر فرستاد و گويند اين آيت نيز به شأن او آمد :\r\n إِنْ تَسْتَفْتِحُوا فَقَدْ جاءَكُمُ الْفَتْحُ وَ إِنْ تَنْتَهُوا فَهُوَ خَيْرٌ لَكُمْ .  « 3 »\r\nچون نوبت به عقبة بن أبى معيط رسيد و اين آن كس بود كه به رضاى اميّة بن خلف خيو بر روى پيغمبر انداخته بود - چنان كه مذكور شد - و آن هنگام كه پيغمبر صلّى اللّه عليه و آله از مكه هجرت فرمود اين شعرها بگفت :\r\n يا راكب النّاقة القصواء هاجرنا * عمّا قليل ترانى راكب الفرس \r\n اعلّه نحن فيكم ثمّ انهله * و السّيف يأخذ منكم كلّ ملتبس « 4 » \r\nچون اين سخن به رسول خداى رسيد : فقال : الّلهمّ أكبّه لمنخره و أصرعه « 5 » تا اين وقت كه به اجابت دعاى آن حضرت به دست عبد اللّه بن سلمهء عجلانى اسير شد و پيغمبر بر ذمّت نهاده بود كه چون دست يابد ، او را از پاى درآورد . پس با على فرمود : هم‌اكنون نذر پيغمبر خويش را ادا كن .\r\nچون على عليه السّلام قصد او كرد ، گفت : اى محمّد چون مرا مىكشى كودكان مرا كدام كس كفيل باشد ؟ فرمود : اگر اسلام نياورند ، آتش دوزخ كفيل خواهد بود . و على عليه السّلام\r\n\r\n\r\n","description":"","footnote":"\r\n( 1 ) . يعنى اگر شعر او را شنيده بودم ، برادرش را نمىكشتم . ( و گويا سه بيت آخر اين اشعار است كه سبب شد پيغمبر اكرم ( ص ) اين سخن را بگويد ، زيرا در آن اشعار خواهر نضر مىگويد : اى محمد ! تو مردى نجيب‌زاده‌اى و برادر من هم شريف‌زاده و ريشه‌دار بود ، چه زيان داشت اگر منّت مىگذاشتى و او را نمىكشتى ؛ زيرا جوانمرد گاهى منّت مىگذارد ، با اينكه خشمناك و عصبانى است . اگر بناى آزاد كردن بنده‌اى بود ، نضر سزاوارترين آنها بود به آزادى ) .\r\n( 2 ) . انفال ، 32 : پروردگارا اگر اين پيام حق از جانب توست از آسمان سنگى بر ما بباران يا عذاب دردناكى بر ما بفرست .\r\n( 3 ) . انفال ، 19 : اگر خواهان پيروزى هستيد به آن رسيديد و اگر خوددارى كنيد برايتان بهتر است .\r\n( 4 ) . اى كسى كه سوار بر ناقهء گوش بريده از پيش ما هجرت كردى ، پس از مدّت كمى مرا سوار بر اسب خواهى ديد كه نيزهء خود را ميان شما سيراب خواهم كرد و شمشير از شما هرگونه شبهه‌اى خواهد گرفت .\r\n( 5 ) . پس گفت : پروردگارا بينى او را به خاك بمال و او را بكش .\r\n","page_name":" 804 ","page_number":228},
  {"content":"\r\n\r\nگردن او بزد و اين شعر بگفت . بفرمود :\r\n أ لم تر أنّ اللّه أبلى رسوله * بلاء عزيز ذى اقتدار و ذى فضل \r\n بما أنزل الكفّار دار مذلّة * و لاقوا هوانا من اسار و من قتل \r\n فأمسى رسول اللّه قد عزّ نصره * و كان أمين اللّه أرسل بالعدل \r\n فجاء بفرقان من اللّه منزل * مبيّنة آياته لذوى العقل \r\n فآمن أقوام كرام و أيقنوا * و أمسوا به حمد اللّه مجتمعى الشّمل \r\n و أنكر أقوام فزاغت قلوبهم * فزادهم الرّحمن خبلا على خبل \r\n و أمكن منهم يوم بدر رسوله * و قوما غضابا فعلهم أحسن الفعل \r\n بأيديهم بيض خفاف قواطع * و قد حادثوها بالجلاء و بالصّقل \r\n فكم تركوا من ناشئ ذى حميّة * صريعا و من ذى نجدة منهم كهل \r\n و تبكى عيون النّائحات عليهم * تجود بأسبال الرّشاش و بالوبل \r\n نوايح تبكى عتبة الغىّ و ابنه * و شيبة تنعاه و تنعى أبا جهل \r\n و ذا الذّحل تنعى و ابن جدعان فيهم * مسلّبة حرّى مبيّنة الثّكل \r\n ثوى منهم فى بئر بدر عصابة * ذوى نجدات فى الحزون و فى السّهل \r\n دعى الغىّ منهم من دعا فأجابه * و للغىّ أسباب مقطّعة الوصل \r\n فأضحوا لدى دار الجحيم بمعزل * عن البغى و العدوان فى أشغل الشّغل « 1 » \r\n\r\n\r\n","description":"","footnote":"\r\n( 1 ) . آيا نمىبينى كه خدا عطا داد فرستادهء خود را عطا دادن ارجمند خداوند توانائى و خداوند احسان ، به آنكه فرود آورد كافران را در سراى خوارى و رسيدند به خوار از دستگير كردن و از كشتن ، پس كشت فرستادهء خدا كه به حقيقت قوى شد فيروزى او ، و هست امين خدا ، فرستاده شده است به عدل ، پس آورد رسول خدا فرق كننده‌اى ميان حقّ و باطل از خدا ، فرو فرستادهء روشن كرده آيت‌هاى او مر خداوندان خرد را ، پس گرويدند قوى چند بزرگان و به يقين دانستند و گشتند به حمد خدا جماعتى كه گرد شد پراكندگى ايشان . و انكار كردند قومى چند ، پس ميل كرد از راستى دلهاى ايشان ، پس افزون كرد ايشان را بخشاينده تباهى خرد بر تباهى فرد . و دست داد خدا ازيشان در روز بدر فرستادهء خود را و گروهى خشمناك كه كردار ايشان نيكوتركردارى بود . به دستهاى ايشان شمشيرهاى سبك برنده و به حقيقت زدوده آن را به جلا و روشن كردن . پس بسيار گذاشتند از نوخاستهء خداوند حميّت را افكنده و از خداوند دليرى دومى ازيشان . گريه مىكردند چشمان نوحه‌گران بر ايشان ، سخا مىكرد به باريدن بارانهاى اندك و به باران بزرگ قطره . نوحه‌گرانى كه گريه مىكردند بر عتبه منسوب به گمراهى و بر وليد پسر او و بر شيبه . مىگفتند خبر مرگ شيبه را و مىگفتند خبر مرگ ابو جهل را و خداوند كينه را خبر مرگ مىگفتند . و عبد اللّه پسر جدعان در ايشان بود ، در -\r\n","page_name":" 805 ","page_number":229},
  {"content":"\r\n\r\nو عقبة بن ابى معيط آخر كس بود از مقاتلين بدر كه به دست على عليه السّلام مقتول گشت ، اسيد بن ابى اياس در تحريض مشركين قريش به جنگ آن حضرت اين شعرها بگفت :\r\n فى كلّ مجمع غابة اخزاكم * جذع ابرّ على المذاكى القرّح \r\n للّه درّكم أ لمّا تنكروا * قد ينكر الحرّ الكريم و يستحى \r\n هذا ابن فاطمة الّذى افناكم * ذبحا و قتلة قعصة تم يذبح \r\n اعطوه خرجا و اتّقوا تضريبه * فعل الذّليل و بيعة لم تربح \r\n اين الكهول و اين كلّ دعامة * فى المعضلات و اين زين الابطح \r\n افناهم قعصا و ضربا يفترى * بالسّيف يعمل حدّه لم يصفح \r\n\r\n[ چگونگى تقسيم غنائم 
  ]\r\nو بعضى بر آنند كه : روز يكشنبه رسول خداى كوچ داد و از بدر به غرو الطّين آمد و در آنجا اصحاب با سلاح جنگ ، نزد آن حضرت صف برزدند و اسيران را يكان‌يكان پيش گذرانيدند و در آنجا اين حكم با نضر و عقبه به امضا رفت ؛ و از آنجا اراضى اثيل را از پس سر انداخته ، به ديه صفرا عبور فرمود و بر سر چاهى كه ادنان « 1 » نام داشت ، لشكرگاه كرد و صناديد اصحاب را انجمن ساخته با ايشان در كار غنايم و اسيران مشاورت انداخت و فرمود : چه مىانديشيد در كار اين رجال و اين اموال كه اسير و دستگير شماست ؟\r\nمردمان خاموش بودند . نخستين عمر بن الخطّاب ، سر برداشت و عرض كرد : يا رسول اللّه من چنان مىبينم كه اين خواسته و غنايم را بايد حفر كرد و به خاك اندر سپرد تا ضايع ماند ؛ و اسيران را جمله مقتول ساخت و هر كه را از اين اسيران\r\n\r\n\r\n","description":"","footnote":"\r\n- حالى كه بودند آن زنان پوشندهء جامهء عزا ، تشنه ، هويدا شده نايافتن ايشان پسران خود را .\r\nمقيم شد از ايشان در چاه بدر گروهى خداوندان دليريها در زمين‌هاى درشت و زمين نرم .\r\nخواند گمراهى از ايشان كسى را كه خواند ، پس اجابت كرد او را ، و مر گمراهى راست سبب‌هاى بريده پيوند . پس گشتند نزد سراى دوزخ به جانبى ، از واسطهء ستم و ظلم در مشغول‌كننده‌تر كارى ( نقل از : شرح ديوان منسوب به امير المؤمنين . . . ص 659 - 662 ) .\r\n( 1 ) . ادنان : منزلى است در طرف يمين بدر و از آنجا تا بدر سه ميل راه است .\r\n","page_name":" 806 ","page_number":230},
  {"content":"\r\n\r\nخويشاوندى است او بايد به قتل رساند ، عباس را حمزه سر بردارد و عقيل را على از پاى درآورد و بدين قانون اصحاب كار كنند ، تا كافران بدانند كه ديگر مهر و حفاوت كفر و كافر در دل ما راه ندارد ، عباس گفت : يا عمر قطعت الرّحم قطع اللّه رحمك و پيغمبر صلّى اللّه عليه و آله را نيز اين سخن پسنده نيفتاد و ديگر باره فرمود : چه صلاح و صواب دانيد در فيصل اين امر ؟\r\nعبد اللّه بن رواحه انصارى گفت : من چنان دانم كه آتشى بزرگ برفروزيم و اين غنايم را به جمله بسوزيم و از آن پس اسيران را به آتش اندازيم و جهان را از ايشان بپردازيم . عباس همان سخن كه با عمر گفت با عبد اللّه اعادت كرد . و رسول خداى روى ترش كرد و ديگرباره فرمود : انديشه شما در حق اين جماعت و اين غنيمت چيست ؟\r\nابو بكر گفت : يا رسول اللّه اين مردمان از صناديد قريش و اكابر قبايل‌اند و از جمله خويشان تو شمرده شوند ، چون بر ايشان ظفر و نصرت يافتى به رفق و رحمت باش و اين جماعت مهتران و توانگرانند ، بهتر آن است كه فديه بستانيم و آزاد كنيم ، هم اصحاب را مؤنتى به دست شود « 1 » و هم ايشان را منتى بر جان باشد .\r\nپيغمبر تبسّم فرمود و گفت : عمر از ملايك نسبت خويش با جبرئيل همىكند كه از بهر عقوبت است و با قوم لوط آن كرد كه دانسته‌ايد و از پيغمبران سنت نوح همىجويد كه گفت :  رَبِّ لا تَذَرْ عَلَى الْأَرْضِ مِنَ الْكافِرِينَ دَيَّاراً  « 2 » و نيز روش موسى خواهد كه گفت :  رَبَّنَا اطْمِسْ عَلى أَمْوالِهِمْ وَ اشْدُدْ عَلى قُلُوبِهِمْ فَلا يُؤْمِنُوا حَتَّى يَرَوُا الْعَذابَ الْأَلِيمَ .  « 3 »\r\nمىگويد : خدايا اموال ايشان را نابود كن و دلهاى ايشان را مأخوذ بدار كه اين جماعت مسلمانى نگيرند تا عرضه عنا و عذاب نگردند .\r\nاز آن پس فرمود : ابو بكر از ملايك نسبت خويش با آن فرشته راست كند كه از قوم يونس بلا بگردانيد و يونس را از شكم ماهى برآورد و از پيغمبران طريق ابراهيم\r\n\r\n\r\n","description":"","footnote":"\r\n( 1 ) . مؤنة : مال و خرجى\r\n( 2 ) . نوح ، 26 : پروردگارا ، ديّارى از كافران را روى زمين باقى نگذار .\r\n( 3 ) . يونس ، 88 : پروردگارا ، اموالشان را نابود و دلهايشان را سخت كن كه اينها تا عذاب دردناك را نبينند ايمان نياورند .\r\n","page_name":" 807 ","page_number":231},
  {"content":"\r\n\r\nخليل سپرد كه فرمود :  فَمَنْ تَبِعَنِي فَإِنَّهُ مِنِّي وَ مَنْ عَصانِي فَإِنَّكَ غَفُورٌ رَحِيمٌ  « 1 » خلاصه معنى آن است كه : هر كس متابعت من كند ، از من است و آنكه بىفرمانى كند ، حكم آن با خداوند بخشنده است ، و هم اقتفا « 2 » به عيسى عليه السّلام خواهد كه فرمود :  إِنْ تُعَذِّبْهُمْ فَإِنَّهُمْ عِبادُكَ وَ إِنْ تَغْفِرْ لَهُمْ فَإِنَّكَ أَنْتَ الْعَزِيزُ الْحَكِيمُ  « 3 » آنگاه فرمود : اكنون صبر كنم تا حكم خداوند برسد ، پس اين آيت بيامد :  ما كانَ لِنَبِيٍّ أَنْ يَكُونَ لَهُ أَسْرى حَتَّى يُثْخِنَ فِي الْأَرْضِ . تُرِيدُونَ عَرَضَ الدُّنْيا وَ اللَّهُ يُرِيدُ الْآخِرَةَ .  « 4 » يعنى :\r\nسزاوار نيست پيغمبرى را كه او را از اسيران كفار باشد و فديه گيرد ، جز اينكه بسيار از ايشان مقتول سازد ، تا اهل كفر ذليل و قليل شوند و استيلاى اسلام عيان گردد .\r\nشما به فداى ايشان حطام « 5 » دنيوى خواستيد و خداى از بهر شما ثواب آخرت و عزّت دين خواهد ، چنان كه امم سالفه به حكم خداوند اسيران را بكشتند و غنايم را بسوختند  لَوْ لا كِتابٌ مِنَ اللَّهِ سَبَقَ لَمَسَّكُمْ فِيما أَخَذْتُمْ عَذابٌ عَظِيمٌ  « 6 » اگر نه آن بودى كه قضاى خداوند رفته كه اين غنيمت بدين اسلام حلال باشد ، از بهر شما عذابى بزرگ بود .\r\nو علماى عامه و اهل سنّت ، بدين آيت برهان كنند كه جايز است انبيا در امرى اجتهاد كنند و در آن اجتهاد ايشان را خطائى افتد تا خداى جل جلاله ايشان را از اين خطا برهاند و از راه صواب بياگاهاند و در تشييد « 7 » اين سخن ، از عمر بن خطاب حديث كنند كه : چون پيغمبر به فديه رضا داد و كار بر آن نهاد كه صبر كنند تا از خداوند حكم برسد ، روز ديگر به حضرت پيغمبر شتافتم و رسول خداى را به اتفاق ابو بكر گريان يافتم . سبب پرسيدم ؟ فرمود : اين گريه بدان است كه ما به فديه رضا داديم و عذاب ايشان را با من عرضه دادند كه نزديكتر از اين درخت بود و اشارت\r\n\r\n\r\n","description":"","footnote":"\r\n( 1 ) . ابراهيم ، 36 : حال هر كس از من پيروى كند از من است و هر كس نافرمانى كند تو آمرزندهء مهربانى .\r\n( 2 ) . اقتفا : پيروى كردن\r\n( 3 ) . مائده ، 118 : اگر آنها را عذاب كنى بندگان تو هستند و اگر آنها را ببخشى ، تو نيرومند و فرزانه‌اى .\r\n( 4 ) . انفال ، 67 : سزاوار نيست هيچ پيامبرى اسيرانى داشته باشد تا در زمين كشتار بسيار كند ، شما متاع دنيا را مىخواهيد ولى خدا خواستار سراى ديگر است .\r\n( 5 ) . حطام : گياه زرد خشك شده و كنايه از مال پست است .\r\n( 6 ) . انفال ، 68 : اگر حكم خدا پيش از اين نيامده بود در آنچه گرفتيد عذاب بزرگى به شما مىرسيد .\r\n( 7 ) . بلند ساختن ، پابرجا كردن\r\n","page_name":" 808 ","page_number":232},
  {"content":"\r\n\r\nكرد به درختى كه قريب به آن حضرت واقع بود و مفسران در اين آيت سخن بسيار كرده‌اند .\r\nگروهى گويند : مجتهد چون خطائى كند ، بر آن خطا معاقب نباشد . و بعضى گويند : اين حكم خاص اهل بدر است كه ايشان معذّب نخواهند بود . و جماعتى گويند : هيچ قومى را به جهت امرى كه نهى صريح نرسيده باشد ، عذاب نكنند . و قيل : المراد انّ الفدية الّتى أخذوها تستحلّ لهم « 1 » .\r\nو هم گويند : اينكه در جنگ احد مسلمانان شكسته شدند و ادراك مصائب كردند ، بدان سبب بود كه در بدر قبول فديه نمودند ، اما علماى شيعه اثناعشريه ، سخن عامه را نپذيرند و انبيا عليهم السّلام را به اجتهاد و خطا نسبت نكنند و تواند بود كه هم از روايت ايشان بر ايشان برهان كنند ، چنان كه ابن حجر در شرح « صحيح بخارى » گويد كه : ترمذى و نسائى و ابن حيان و حاكم به اسناد صحيح از على مرتضى آورده‌اند كه : چون سخن بر آن نهاده شد كه به حكم خداوند در حق اسرا و اموال كار كنند ، جبرئيل عليه السّلام به نزديك رسول خداى آمد و گفت : مخيّر ساز اصحاب خويشتن را در كشتن اسيران بدر و اخذ فديه از ايشان ، اما دانسته باشند كه چون فديه گيرند ، به شمار اين اسيران در سال ديگر از مسلمانان مقتول خواهد شد . بدين شرط رخصت خدا حاصل شد . چنان كه اين آيت مبارك گواه باشد .  فَكُلُوا مِمَّا غَنِمْتُمْ حَلالًا طَيِّباً .  « 2 » يعنى : بخوريد از آنچه به غنيمت و فديه حاصل كرده‌ايد كه حلال و پاكيزه است .\r\nپس پيغمبر بدين شرط اصحاب را مخيّر ساخت ، و ايشان اختيار فديه كردند و اصحاب رسول خداى را در اخذ فديه نه همه انديشه حطام « 3 » دنيوى بود ؛ بلكه شهادت در احد را وصول به جنان جاويدان مىدانستند و در طلب شهادت بودند ، در اين صورت تجويز اجتهاد و خطا بر پيغمبر خدا روا نباشد . اكنون بر سر داستان شويم .\r\nچون كار بر قسمت غنايم و اخذ فديه قرار گرفت ، سعد بن معاذ عرض كرد : يا\r\n\r\n\r\n","description":"","footnote":"\r\n( 1 ) . يعنى : و بعضى گفته‌اند : مقصود اين است كه فديه‌اى كه اهل بدر از اسيران گرفتند ، براى آنها حلال است .\r\n( 2 ) . انفال ، 69 : از غنيمتى كه گرفتيد ، بخوريد كه حلال و پاكيزه است .\r\n( 3 ) . حطام ، كنايه از مال پست و بىارزش است .\r\n","page_name":" 809 ","page_number":233},
  {"content":"\r\n\r\nرسول اللّه ! ما جماعتى بوديم كه پاس عريش مىداشتيم و جهاد نكرديم و جمعى جهاد مىكردند و گروهى اسير مىگرفتند ، اگر غنايم بهره جهاد كنندگان است ، بسيار از اصحاب را نصيبه‌اى « 1 » نخواهد رسيد . و از اين روى در ميان صحابه سخن درافتاد و هر يك از اين سه گروه ، خويشتن را در اخذ غنيمت اولى مىدانستند . پس خداى اين آيت بفرستاد :   يَسْئَلُونَكَ عَنِ الْأَنْفالِ قُلِ الْأَنْفالُ لِلَّهِ وَ الرَّسُولِ   « 2 » يعنى : اى محمّد سؤال مىكنند ترا از غنايم . بگو : اموال از خدا و رسول اوست . چون مردمان اين معنى را دانستند و مأيوس شدند و از منازعت بازنشستند . رسول خداى ، عبد اللّه انصارى را از بنى النّجار كه حافظ غنايم بود ، بفرمود تا آن اموال را حاضر ساخت و خمس خويشتن را نيز جدا نكرد كه بهره اصحاب زيادت باشد و آن غنيمت را بر جمله مجاهدين « 3 » بدر قسمت كرد و هر كه شهيد شده بود ، بهرهء او را به اهل او رسانيد و آن هشت ( 8 ) كس را كه از سفر بدر تخلف داشتند ، « 4 » چنان كه مرقوم افتاد ، هم نصيبه فرستاد .\r\n\r\nدر شناختن ذو الفقار\r\nدر اين وقت سعد بن أبى وقاص عرض كرد كه : سواره مجاهد را مانند پياده ضعيف بهره مىفرمائيد ؟ فرمود : ثكلتك امّك خداوند به بركت ضعفا ، شما را نصرت داد . آنگاه شترى كه أبو جهل بر آن سوار بود از بهر خود اختيار فرمود ، و شمشير عاص بن منبّه بن حجاج را كه « ذو الفقار » نام داشت ، به امير المؤمنين حيدر داد و ( ذو الفقار ) به فتح فاء جمع فقاره است . همانا در پشت آن تيغ فقرات « 5 » بود .\r\nو هم گفته‌اند چون على عليه السّلام ، عاص را بكشت آن شمشير را خويشتن برگرفت و آن تيغ بعد از شهادت امير المؤمنين ، به ميراث مىرفت تا به محمّد بن عبد اللّه بن حسن بن على عليه السّلام رسيد و در جنگ منصور عباسى چون شهادت خويش نزديك\r\n\r\n\r\n","description":"","footnote":"\r\n( 1 ) . نصيبه : بهره و قسمت .\r\n( 2 ) . انفال ، 1 : دربارهء انفال ( غنايم ) از تو مىپرسند ، بگو : انفال از آن خدا و پيامبر است .\r\n( 3 ) . جمله مجاهدين : تمام جنگجويان\r\n( 4 ) . در جنگ بدر حاضر نشدند\r\n( 5 ) . فقرات پشت از گردن تا مقعد ( س ) .\r\n","page_name":" 810 ","page_number":234},
  {"content":"\r\n\r\nدانست ، مردى از بنى النجار را كه چهار صد ( 400 ) دينار به دو مديون بود بخواند و ذو الفقار به دو داد و گفت : خذ السّيف فانّك لا تلقى أحدا من آل أبي طالب ، الّا أخذه منك و أعطاك حقّك .\r\nو از آن پس چون جعفر بن سليمان بن على بن عبد اللّه بن عباس والى مدينه و يمن شد ، آن مرد را طلب كرد و چهار صد ( 400 ) دينار به دو داد و تيغ بستد و از او به مهدى منصور رسيد و با خلفاى عباسى مىرفت . اصمعى گويد : رأيت الرّشيد بطوس متقلّدا سيفا فقال يا أصمعى أريك ذا الفقار ؟ قلت بلى جعلنى اللّه فداك ، فقال اسلل : سيفى هذا فسللته فاذا فيه اثنتا عشر فقارة . هم بر سر داستان شويم .\r\nچون رسول خداى قسمت غنيمت به پاى برد ، ابو عبيده مولاى قرة بن عبد كه حجّام آن حضرت بود ، از مدينه به استقبال برسيد و ارمغانى از خرما و شير پيش نهاد . رسول خداى اصحاب را پيش خواند تا بخوردند . چون كاسه تهى شد از هر كس چيزى بستند و بدان كاسه افكنده و حجّام را داد .\r\n\r\n[ مژدهء فتح بدر 
  ]\r\nآنگاه خواست تا مژدهء اين فتح به مدينه رساند ، پس عبد اللّه بن رواحه را طلب فرموده او را به محلات فرازين مدينه مأمور داشت و زيد بن حارثه را فرمود تا به محلات فرودين برود . و اين هر دو مردم را بياگاهانند كه رسول خدا روز جمعه هفدهم رمضان بر مشركين نصرت يافت و ايشان را منهوب و مقتول فرمود .\r\nپس هر دو تن به سرعت تمام سوى مدينه شدند ؛ و آن هنگام رسيدند كه مردم از تشييع جنازه و دفن رقيه دختر رسول خداى كه در سراى عثمان بود فراغت يافته مراجعت مىنمودند . زيد بن حارثه بانگ برداشت كه اى مردمان شاد و شادخوار باشيد كه پيغمبر خدا بر اعدا ظفر جست و عتبه و شيبه و ابو جهل و فلان و فلان كشته شدند . و نام كشتگان و اسيران را يك يك بر زبان مىراند و مردم در عجب مىرفتند و بر شگفتى مىافزودند . اسامة بن زيد گفت : اى پدر راست مىگوئى ؟ و زيد بر صدق سخن ، سوگند ياد مىكرد . و هر كس همىگفت : اين چون تواند بود ؟\r\n\r\n","description":"","footnote":"","page_name":" 811 ","page_number":235},
  {"content":"\r\n\r\n\r\n[ رسيدن رسول خداى به مدينه 
  ]\r\nپس از آن سوى رسول خدا كوچ داده به روحا آمد و مردم مدينه از اين جانب به استقبال همىشدند . در ارض روحا پيغمبر انجمنى كرد و مردم مدينه برسيدند و گرد او بنشستند . اسامة بن سلمه با شمشير كشيده ، در نزد آن حضرت ايستاده بود و اين اسامه در حرب و ضرب دليريها كرده و مردانگيها نمود . پس مردم مدينه از كوشش و كشش جنگ از او پرسش مىكردند و او مىگفت : ايشان را چون كنده پيران زشت روى كه سر پرموى داشتند يافتيم و بر فراز ايشان شتافتيم و همىخستيم و همىبستيم .\r\nپيغمبر را استخفاف او با قريش پسنده نيفتاد « 1 » . بانگ به او زد كه : ايشان شيران و دليران قريش بودند ، فرشتگان آن جماعت را خسته و بسته كردند و خداى آن گروه را هزيمت داد و شما را غنيمت نهاد . و اصحاب گفتند : اين فتح نه به قوت بازوى ما بود ، زيرا بسيار كس از مشركان را ديديم كه سر از تن جدا شد و آن كس كه شمشير مىزد ديدار نبود و گروهى چون شتران بسته به روى مىافتادند و ما مىرفتيم و سر ايشان برمىگرفتيم .\r\nو عبد اللّه بن انيس در موضع تربان « 2 » به استقبال رسيد و عرض كرد : كه روز خروج مريض شدم و دوش تب مرا زايل شد و امروز به خدمت آمدم . پيغمبر عذر او را بپذيرفت و اسيد بن حضير عرض كرد : كه اگر دانستم كار به مقاتله خواهد رفت هرگز تخلف نمىكردم . رسول خدا تصديق او فرمود .\r\nمع القصه رسول خدا روز ديگر با لشكريان و پذيره‌شدگان « 3 » ساز راه كرده وارد مدينه شد و در خانهء سوده بنت زمعة بن اسود زوجهء خود فرود آمد و در اين جنگ زمعه پدر سوده با دو برادر كه عقيل و حارث نام داشتند ، مقتول بودند و سوده بر مرگ پدر و دو عمّ سخت مىگريست .\r\nرسول خداى را ناخوش افتاد و شبانگاه برخاسته به خانهء عايشه شد و شب را در آنجا بخفت . صبحگاه عبد اللّه بن كعب و شقران مولاى پيغمبر با گروهى كه حافظ\r\n\r\n\r\n","description":"","footnote":"\r\n( 1 ) . سبك و خوار شمردن او قريش را پسنديده نيفتاد .\r\n( 2 ) . تربان : در پهلوى جحفه واقع است و آب فراوان دارد .\r\n( 3 ) . استقبال كنندگان\r\n","page_name":" 812 ","page_number":236},
  {"content":"\r\n\r\nاسيران بودند و ايشان را از دنبال لشكر مىراندند وارد مدينه شدند و منزل پيغمبر را پرسش نمودند ؟\r\nمردم چون آن حضرت را در خانهء سوده مىدانستند ، ايشان را بدانجا رهنمون شدند ، لا جرم اسيران به در خانهء سوده فرود آمدند . و از آن سوى چون پيغمبر اين بدانست ، مكروه داشت و هم روا نديد كه آن جماعت را به خانهء عايشه طلب فرمايد ، ناچار به سوى خانهء سوده شد ، وقتى برسيد كه سوده از غايت غيرت و غم عمّ و پدر ، اسيران را ملامت مىكرد و سهيل بن عمرو را مخاطب ساخته مىگفت :\r\nهمچنان به خوارى و ذلّت دست ببند داديد تا اسير و دستگير شديد ، چرا چون پدر من و دو برادرش مردانه نكوشيديد و شربت مرگ ننوشيديد ؟\r\nو اين سهيل بن عمرو ، ابو يزيد كنيت داشت و ملقب به ذو الانياب « 1 » بود ، از بهر آنكه لب فرازين او شكافته بود و دندانهاى زيرين او نمايان بود و او در مكه مكانتى تمام داشت و مردم را بسيار وقت به تريد طعام مىداد ، چنان كه امية بن ابى الصّلت در مدح او گويد :\r\n يا با يزيد رايت سيبك واسعا * و سماء جودك تستهلّ فتمطر \r\nبالجمله در جنگ بدر ، مالك بن دخشم او را اسير گرفت و اين شعر بگفت :\r\n اسرت سهيلا فلا ابتغى * به غيره من جميع الامم \r\n و خندف تعلم انّ الفتى * سهيلا فتاها اذا ما ظلم \r\n ضربت بذى الشّفر حتّى انثنى * و اكرهت نفسى على ذى العلم « 2 » \r\nو در عرض راه نزديك به منزل سقيا ، سهيل با مالك گفت كه : مرا آب تاختن بايد .\r\nمالك او را به كنارى آورد و نگران او بود . سهيل گفت : مرا شرم مىآيد دور شو از من .\r\nچون مالك از او به يك سوى شد ، دست خود را از بند برآورد و بگريخت . ناگاه مالك بدانست و فرياد برداشت و از قفاى او دوان گشت . جماعتى از اصحاب بيرون شدند و پيغمبر نيز بيرون شد و نخستين آن حضرت او را بيافت و فرمان داد تا دست\r\n\r\n\r\n","description":"","footnote":"\r\n( 1 ) . داراى نيشها ( دندانهاى تيز جلو دهن )\r\n( 2 ) . سهيل را اسير كردم و در همهء امت‌ها هيچ اسيرى را همچون او نمىدانم ، خندف مىداند كه هرگاه ستم روا شود ، جوانمردترين جوانانش سهيل است ، با شمشير خود چندان ضربت زدم كه خميده شد و خود را در برابر اين لب شكرى به زحمت واداشتم .\r\n","page_name":" 813 ","page_number":237},
  {"content":"\r\n\r\nو گردن او را ببستند و تا مدينه او را پياده آوردند از اينجا بود كه سوده او را از تمامت اسيران ذليل‌تر يافت و بند او را استوار ديد و با او خطاب كرد و آن كلمات بگفت .\r\nمع القصه پيغمبر را از كلمات او غضب گرفت و گفت : اى سوده كافران را بر خدا و رسول او برمىآشوبى و بر جنگ مسلمانان بر مىآغالى « 1 » ؟ و از خشم به خانهء او نرفت و همچنان سوده را بر پاى طلاق گفت و به خانهء عايشه بازشد و اسيران را بدانجا برد . پس سوده همه روزه مىگريست هم از غم پدر و هم از عار طلاق و هر چند كس فرستاد و نزد پيغمبر پوزش نمود « 2 » ، به اجابت مقرون نگشت . و از آن سوى جدّش اسود بن يغوث كه مردى پير و نابينا بود ، در مكه نوحه همىكرد و بر مرگ فرزندان مرثيه همىگفت و آن مراثى را به سوده مىفرستاد و او مىخواند و مىگريست .\r\nدر خبر است كه چون كفار قريش از جنگ بدر باز مكه شدند ، ابو سفيان و ديگر بزرگان حكم دادند كه هيچ كس بر كشتهء خويش نگريد تا مبادا كين و خشم ايشان اندك شود . اسود نيز لب از گريه بسته داشت . شبى چنان افتاد كه نوحه زنى گوشزد او گشت . غلام خويش را فرمود : بازپرسى كند ، باشد كه سوگوارى كشتگان را اجازت رفته باشد « 3 » تا من نيز بر فرزندان خويش بگريم . چون مكشوف داشتند ، معلوم شد كه آن زن شترى ياوه كرده و بر شتر گمشدهء خويش مىگريد . اسود گفت :\r\nاين زن بر شتر خود مىگريد ، من بر فرزندان خود نگريم . اين بگفت و ناله بركشيد و اين شعرها انشاد كرد :\r\n أ تبكي ان يضلّ لها بعير * و يمنعها من النّوم السّهود \r\n فلا تبكى على بكر و لكن * على بدر تقاصرت الجدود \r\n فابكى ان بكيت على عقيل * و ابكى حارثا اسد الاسود \r\n و بكّيهم و لا تسمى جميعا * و ما لأبي حكيمة من نديد \r\n على بدر سراة بنى هصيص * و مخزوم و رهط ابى الوليد \r\n الا قد ساد بعدهم رجال * و لو لا يوم بدر لم يسودوا « 4 » \r\n\r\n\r\n","description":"","footnote":"\r\n( 1 ) . آغاليدن : برانگيختن و شورانيدن\r\n( 2 ) . پوزش نمودن : به معنى عذر خواستن است .\r\n( 3 ) . به عزادارى براى كشتگان اجازه داده‌اند .\r\n( 4 ) . مىگويد از اين كه شترى از او گم شده است و ناآرامى او را از خواب بازمىدارد . بر شتر -\r\n","page_name":" 814 ","page_number":238},
  {"content":"\r\n\r\nو همچنان حبيب بن زبعرى ، بر كشتگان بدر نوحه همىكرد و سخت همىگريست . حسان بن ثابت چون اين بدانست ، شعرى چند انشاد كرد :\r\n ابك بكت عيناك ثمّ تبادرت * بدم يهلّ غروبها بسجام \r\n ما ذا بكيت على الّذين تتابعوا * هلّا ذكرت مكارم الاقوام \r\n و ذكرت منّا ماجدا ذا همّة * سمح الخلائق ماجد الاقدام \r\n أعنى النّبىّ أخا التّكرّم و النّدى * و ابرّ من يولى على الاقسام \r\n فلمثله و لمثل ما يدعوا له * كان الممدّح ثمّ غير كهام \r\nبالجمله زنان مدينه ، سوده را گفتند : از پيغمبر دستورى بخواه و راه مكه پيش گير .\r\nگفت : دو عار بر پدر روا ندارم : نخست آنكه پسرانش را كشتند و ديگر دخترش را بيرون كردند . عاقبت روزى به خانه عايشه رفت و در آنجا ببود تا پيغمبر بيامد و خود با آن حضرت سخن كرد و پوزش نمود و عرض كرد : يا رسول اللّه من زنى پيرم و آن حاجت ندارم كه زنان از مردان دارند ، آن مىخواهم كه روز رستخيز چون زنان را به بهشت برند ، مرا از ميانه جدا نكنند . اكنون مرا بپذير و آن شب كه نوبت من است ، به خانهء عايشه باش تا از ميان زنان عايشه را دو نوبت باشد . و عايشه نيز به ضراعت « 1 » و شفاعت برخاست ، تا رسول خداى ديگرباره او را بپذيرفت . بالجمله باز به انجام داستان پردازيم .\r\nچون رسول خداى اسيران را به در خانه عايشه حاضر ساخت ، هر اسير را بدان كس سپرد كه اسير ساخته بود و فرمود : اگر خواهيد گردن بزنيد و اگر نه بداريد تا از مكه فديه بياورند ، و آزاد سازند . عبد اللّه بن مسعود گفت : يا رسول اللّه : الّا سهيل بن بيضاء . پيغمبر ساكت شد و بعد از لحظه‌اى فرمود : الّا سهيل بن بيضا . عبد اللّه بن مسعود گويد : هيچ ساعت بر من چنان صعب نرفت كه پيغمبر ساكت بود و من از آن جرأت در سخن ، در دهشت و محن بودم و هيچ ساعت خوشتر از آن بر من نرفت كه\r\n\r\n\r\n","description":"","footnote":"\r\n- گريه مكن ، اما بر بدر گريه كن كه چهره‌ها كوچك شدند . اگر مىگويى بر عقيل گريه كن و بر حارث كه شير شيران بود . بر همه گريه كن و از هيچ يك به ستوه ميا ، هر چند كه ابى حكيمه را نظير و مانندى نبود . بر بدر گريه كن و بزرگان بنى هصيص و مخزوم و گروه ابو وليد . آرى پس از ايشان كسانى سالار شدند كه اگر روز بدر نمىبود هرگز به سالارى نمىرسيدند .\r\n( 1 ) . ضراعت : زارى كردن\r\n","page_name":" 815 ","page_number":239},
  {"content":"\r\n\r\nآن حضرت با من موافقت كرد و فرمود : الّا سهيل بن بيضا .\r\nآنگاه پيغمبر با اصحاب فرمود : اسيران را نيكو بداريد و نيكوئى كنيد و از مساكين فديه نخواهيد و آن مسكينان كه صنعت كتابت دانستند « 1 » حكم رفت كه هر يك ده ( 10 ) تن از كودكان انصار را خط بياموزند و آزاد باشند و هر كه را مال و ثروتى باشد ، به مقدار توانائى و استطاعت فديه دهد و فديه هيچ كس از هزار ( 1000 ) درهم كمتر و زياده از چهار هزار ( 4000 ) درهم نبود .\r\nدر اين وقت أبو عزّه شاعر عرض كرد : يا رسول اللّه من مردى مسكينم و پنج دختر دارم ، اگر مرا آزاد كنى ديگر به جنگ مسلمانان نيايم و كس را تحريض « 2 » نكنم . از وى اين عهد بستدند و آزاد كردند .\r\nآنگاه پيغمبر با عباس فرمود : اى عمّ تو از جمله اسيران گرامىترى و ثروت بر زيادت دارى ، لاجرم بر تو است كه فديه چهار كس بدهى و از بند اسر برهى .\r\nنخستين : از بهر خود ، و دويم : از بهر برادرزاده‌ات عقيل بن أبى طالب ، و سيم : نوفل بن الحارث ، و چهارم : از بهر حليف خود عتبة بن جحدم ، چه ايشان را دست از مال و حطام دنيوى تهى باشد .\r\nعباس عرض كرد كه : من از جمله مسلمانانم و بر من اسر و فديه لازم نيفتد .\r\nپيغمبر فرمود : اسلام ترا خداى نيك داند ، اما چون به صورت ظاهر در سايه رايت « 3 » كفار آمدى و با ما رزم دادى فديه بايدت داد . عرض كرد : مرا از مال چيزى نباشد . آيا روا مىدارى كه عمّ تو نزديك مردمان دست كشد و دستخوش اين و آن گردد ؟ و آن حضرت فرمود : اى عم : آن زر كه هنگام خروج از مكه با زوجه خويش ام الفضل سپردى و قسمت آن معلوم كردى و گفتى اگر من از اين سفر بازنشوم ، بدين گونه تو را و فرزندان تو را قسمت باشد ، بفرماى تا به مدينه حمل كنند و كار فديه بدان راست كن . عباس در عجب شد و گفت : تو اين چه مىدانى كه هيچ كس با من حاضر نبود ؟\r\nو اندرز مرا با أم الفضل نشنود . پيغمبر فرمود : خداى مرا آگهى داد . عباس گفت : أشهد أن لا إله الّا اللّه و أنّك رسول اللّه .\r\nآنگاه عرض كرد كه در اين سفر بيست ( 20 ) اوقيه زر با من بود ، از بهر آنكه چون\r\n\r\n\r\n","description":"","footnote":"\r\n( 1 ) . خواندن و نوشتن مىدانستند .\r\n( 2 ) . تحريض : وادار كردن\r\n( 3 ) . رايت : پرچم\r\n","page_name":" 816 ","page_number":240},
  {"content":"\r\n\r\nنوبت علف و آذوقه لشكر مرا افتد ، كار ايشان راست كنم . مسلمانان آن زر از من به غنيمت بردند ، اكنون كه از فديه من مىطلبى اگر به حساب برگيرى دور نيست .\r\nپيغمبر فرمود تو آن زر از بهر آن حمل دادى كه كار لشكريان راست كنى تا با ما نبرد آزمايند هرگز به حساب فديه نتوان گرفت . و خداى اين آيت فرستاد :  يا أَيُّهَا النَّبِيُّ قُلْ لِمَنْ فِي أَيْدِيكُمْ مِنَ الْأَسْرى إِنْ يَعْلَمِ اللَّهُ فِي قُلُوبِكُمْ خَيْراً يُؤْتِكُمْ خَيْراً مِمَّا أُخِذَ مِنْكُمْ وَ يَغْفِرْ لَكُمْ وَ اللَّهُ غَفُورٌ رَحِيمٌ  « 1 » يعنى : بگو اى پيغمبر اسيران را ، اگر بداند خدا در دل شما خيرى باشد ، عطا كند شما را بهتر از آن كه از شما گرفته شده ، و بيامرزد شما را كه آمرزنده و مهربان است .\r\nپس عباس فديه چهار تن بداد و عقيل و نوفل و عتبه نيز ايمان آوردند و همگان در مدينه ملازم حضرت پيغمبر شدند .\r\nدر خبر است كه وقتى پيغمبر با عباس فرمود كه رداى خود را بگشاى و مالى فره « 2 » به دو عطا كرد و فرمود : اين از جمله آن است كه خداى فرمود :  يُؤْتِكُمْ خَيْراً مِمَّا أُخِذَ مِنْكُمْ  « 3 »  . \r\nاكنون بازآئيم به حديث قريش كه بعد از هزيمت چگونه شدند :\r\n\r\n[ قريشيان بعد از هزيمت 
  ]\r\nگويند : از جمله هزيمتيان اول كس حيسمان بن عبد اللّه الخزاعى كه شترى رونده داشت ، به مكه درآمد . مردمان مكه در گرد او انجمن شدند و همى در كار محاربت و مضاربت سخن كردند و پرسش فرمودند كه فتح كه را و هزيمت كه را افتاد .\r\nحيسمان گفت : چه مىپرسيد و من چه‌گويم ؟ ! و بزرگان قريش را يك يك برشمرد و گفت : همه مقتول گشتند . چون به نام اميّة بن خلف رسيد ، صفوان پسر او حاضر بود و اصغا مىفرمود ، گفت : اى مردمان از اين مجنون چه مىپرسيد كه با خويشتن نيست و عقل او را آفت رسيده ، اگر خواهيد ، هم‌اكنون بپرسيد كه حال\r\n\r\n\r\n","description":"","footnote":"\r\n( 1 ) . انفال ، 70 : اى پيامبر به اسيرانى كه در اختيار داريد بگو : اگر خدا خيرى در دلتان بازيابد بهتر از آنچه از شما گرفته شده به شما خواهد داد و شما را بيامرزد كه خدا آمرزندهء مهربان است .\r\n( 2 ) . فره : وافر ؛ بسيار\r\n( 3 ) . سورهء انفال ، آيه 70 .\r\n","page_name":" 817 ","page_number":241},
  {"content":"\r\n\r\nصفوان بن اميّه چيست ؟ حيسمان گفت : اين چه سخن است ؟ اينك صفوان است در برابر من و به چشم خويشتن نگريستم كه پدر و برادر او را كشتند . هاياهوئى عجب در مردم افتاد و ناگاه أبو لهب برسيد و او نيز از اين سخنان سخت شگفت بود .\r\nدر اين هنگام أبو سفيان بن حارث بن عبد المطلب كه نيز از هزيمتيان بود ، از راه برسيد . أبو لهب گفت : اى فرزند برادر من تو خبر بگوى كه به تحقيق سخن كنى .\r\nگفت : اى عم چه‌گويم كه ما چون با اصحاب محمّد روباروى شديم ، بر جاى خشك بمانديم و همىديديم كه سلاح جنگ از ما مىگشايند و دست ما بر پشت مىبندند و به روايتى بالاى سر مردان سفيد جامه‌اى نگريستيم كه بر اسبان أبلق « 1 » سوار بودند و هيچ كس را با ايشان دست نبود . أبو رافع غلام عباس بن عبد المطّلب گفت : سوگند با خداى كه ايشان فرشتگان بوده‌اند . أبو لهب از سخن او در غضب شد و مشتى بر روى او زد و او را برگرفته به زمين كوفت و با تازيانه‌اش زحمت فراوان مىكرد .\r\nأم الفضل زوجه عباس ، چون اين بدانست ، در خشم شد و ستون خيمه برگرفته به سوى أبو لهب بشتافت و ناگاه از قفايش برآمده ، بر سرش كوفت ، چنان كه خون از آن برفت و گفت : اگر عباس غايب نبودى ، تو با غلامش اين نتوانستى كرد ؟ پس مردم ايشان را از هم بازنشاندند .\r\nو أبو لهب به خانهء خويش شد و در رنج و تعب مىزيست و چون هفت ( 7 ) روز بگذشت ، خداى مرض عدسه را بر او مسلط كرد و آن مرضى بود كه در بدن دانه‌ها برمىآمد و ناچار كار به هلاكت مىرفت و معاشران « 2 » را مانند طاعون سرايت مىنمود ، لاجرم أبو لهب را چون اين تعب افتاد و جان بداد ، زن و فرزند از بيم گزند با او نزديك نتوانستند شد و سه روز جسد پليد او بر جاى بود و مردمان مكه اهل او را از تقاعد در دفن او ملامت مىكردند . عاقبت الامر حمالان را به اجرت گرفته نعش او را تا سر راه عمر « 3 » حمل دادند و به كوى « 4 » اندرش افكندند و فرزندان و خويشان از دور ايستاده سنگ و خاك به سوى او پرتاب كرده تا جسدش پوشيده شد و تاكنون هر كه بدانجا گذرد ، سنگى چند به دو افكند . اينك مانند تلّى بزرگ شده است .\r\n\r\n\r\n","description":"","footnote":"\r\n( 1 ) . أبلق : سياه و سفيد .\r\n( 2 ) . معاشران : كسى كه با او رفت و آمد دارند .\r\n( 3 ) . عمر : نام كوهى بر سر راه مكه .\r\n( 4 ) . كو : به فتح كاف عجمى ، جاى پست و مغاك را گويند .\r\n","page_name":" 818 ","page_number":242},
  {"content":"\r\n\r\nبالجمله چون خبر جنگ از پى هم برسيد و مكشوف افتاد كه كار بر چگونه رفته است و معلوم كردند كه اسيران در مدينه محبوسند و بىفديه مخلصى « 1 » ندارند ، بزرگان قريش گرد هم برآمدند و گفتند : بايد هركس فكر زر كند و اسير خود را آزاد سازد و اسيران بدين نام و نسب بودند :\r\n\r\n[ اسراى قريش 
  ]\r\nاز جماعت بنى هاشم : چهار ( 4 ) كس أسير شد ، اول : عباس بن عبد المطلب و او را أبو اليسر كعب بن عمرو اسير گرفت . دويم : عقيل بن أبى طالب ، اسير عبيدة بن اوس الظفرى شد . سيم : نوفل بن حارث بن عبد المطّلب را جبار بن صخر اسير گرفت . چهارم : يك تن حليف بنى هاشم كه عتبه نام داشت از قبيلهء بنى فهر اسير شد .\r\nو از بنى مطلب بن عبد مناف : دو ( 2 ) تن اسير شد : أول : سايب بن عبد مناف ، دويم : عبيد بن عمرو بن علقمة بن حلّان . ايشان را سلمة بن أسلم بن جريش الاشهلى اسير گرفت و چون مسكين بودند ، رسول خدا بىفديه هر دو تن را آزاد ساخت .\r\nو از قبيلهء بنى عبد شمس بن عبد مناف : هشت ( 8 ) تن اسير شدند : اول : عقبة بن أبى معيط - چنان كه مرقوم شد - « 2 » . دويم : حارث بن وجرة بن أبى عمرو بن اميّه او را سعد بن أبى وقاص اسير گرفت و وليد بن عقبة بن أبى معيط به مدينه آمد و چهار هزار ( 4000 ) دينار فديه كرد و او را آزاد ساخت . سيم : عمرو بن أبى سفيان و او را على عليه السّلام اسير گرفت - چنان كه به شرح مىرود - . چهارم : أبو العاص بن الربيع ، او را خراش بن صمّه اسير كرد و عمرو بن الربيع برادرش از بهر خلاص او به مدينه شد ؛ و شرح حال ابى العاص نيز مرقوم مىشود . پنجم : حليف ايشان ابو ريشه . ششم : عمرو بن الازرق ، اين هر دو تن را نيز عمرو بن ربيع فدا داد و رها ساخت . هفتم : عقبة بن الحارث الحضرمى ، او را عمارة بن حزم اسير گرفت و به حكم قرعه ، بهرهء أبى بن كعب شد ؛ و عمرو بن أبى سفيان بن اميه فديه او بداد . هشتم : نوفل بن عبد شمس و\r\n\r\n\r\n","description":"","footnote":"\r\n( 1 ) . مخلص : جاى نجات و رهائى\r\n( 2 ) . به دستور پيامبر ( ص ) به قتل رسيد .\r\n","page_name":" 819 ","page_number":243},
  {"content":"\r\n\r\nاو را عمار بن ياسر اسير كرد و پسر عمش از بهر نجات او به مدينه آمد .\r\nو از قبيلهء بنى نوفل بن عبد مناف : سه ( 3 ) تن اسير شد : اول : عدى بن الخيار و او را خراش بن صمه اسير كرد . دويم : حليف ايشان عثمان بن عبد شمس ابن أخى عتبة بن غزوان و او را حارثة بن النّعمان اسير گرفت . سيم : أبو ثور و او را أبو مرثد الغنوى اسير كرد و فديه ايشان را جبير بن مطعم بداد .\r\nو از بنى عبد الدّار بن قصىّ : دو ( 2 ) كس اسير شد : اول : أبو عزير بن عمير و او را أبو اليسر اسير گرفت و به حكم قرعه بهرهء محرز بن نضله شد برادر اعيانى أبو عزير ، مصعب كه از جمله مهاجرين بود ، با محرّز گفت : أبو عزير را رايگان از دست نگذارى كه مادر او را در مكه مال و ثروت فراوان است . أبو عزير چون اين بشنيد ، با مصعب گفت : اين بود شفاعت تو در حق برادر ؟ مصعب گفت : تو برادر من نيستى ، بلكه برادر من محرّز است . بالجمله چهار هزار ( 4000 ) دينار مادر أبو عزير به فداى او فرستاد . دويم : الاسود بن عامر بن الحارث بن السّبّاق و او را حمزه اسير گرفت و از بهر خلاص ايشان طلحة بن أبى طلحه به مدينه آمد .\r\nو از قبيلهء بنى أسد بن عبد العزى بن قصىّ : سه ( 3 ) كس اسير شد : أول : سائب بن أبى حبيش بن المطّلب بن أسد بن عبد العزى او را عبد الرحمن بن عوف اسير كرد .\r\nدوم : عثمان بن الحويرث بن عثمان بن أسد بن عبد العزى او را حاطب بن أبى بلتعه اسير گرفت . سيم : سالم بن شمّاخ او را سعد أبى وقّاص اسير نمود و فديه ايشان را هر يك چهار هزار ( 4000 ) دينار ، عثمان بن أبى حبيش به مدينه آورد .\r\nو از قبيلهء بنى تيم بن مرّه يك تن اسير شد و در مدينه جان بداد و او مالك بن عبد اللّه بن عثمان بود كه به دست قطبة بن عامر بن حديده اسير شد .\r\nو از قبيلهء بنى مخزوم ده ( 10 ) كس اسير شد : اول : خالد بن هشام بن المغيره و او را سواد بن غزيه اسير نمود . دويم : اميّة بن ابى حذيفة بن المغيره و او را بلال اسير گرفت . سيم : عثمان بن عبد اللّه بن المغيره و او را واقد بن عبد اللّه التّميمى اسير گرفت و گفت : منّت خداى را كه مرا بر تو نصرت كرد و تو آن كسى كه در روز نخله اسير شدى و به سلامت رها گشتى ، چنان كه قصّهء او در سريه عبد اللّه بن جحش مرقوم شد . بالجمله عبد اللّه بن أبى ربيعه فديه هر يك از اين سه ( 3 ) تن را به چهار هزار ( 4000 ) دينار به مدينه آورد . چهارم : وليد بن الوليد بن المغيره و او را عبد اللّه\r\n\r\n","description":"","footnote":"","page_name":" 820 ","page_number":244},
  {"content":"\r\n\r\nبن جحش اسير كرد و برادران او خالد و هشام براى خلاص او به مدينه آمدند و چهار هزار ( 4000 ) دينار بدادند و او را با خود ببردند ، از منزل ذو الحليفه فرار كرده به مدينه آمد و در حضرت رسول خداى ايمان آورد و عرض كرد كه : نخواستم قبل از اداى فديه مسلمانى گيرم . پنجم : قيس بن السّائب او را عبادة بن الحسحاس اسير نمود و برادرش فروه او را چهار هزار ( 4000 ) دينار فديه آورد . ششم : از جماعت أبى رفاعه صيفى بن أبى رفاعة بن عائذ بن عبد اللّه بن عمر بن مخزوم اسير شد ، و چون مسكين بود بىآنكه فديه دهد رها شد . هفتم : أبو المنذر بن أبى رفاعة بن عايذ اسير شد و دو هزار ( 2000 ) دينار فديه او كردند . هشتم : عبد اللّه بن عطاء بن السّائب بن عابد بن عبد اللّه و او را سعد بن أبى وقاص اسير گرفت و هزار ( 1000 ) دينار فديه او گشت . نهم : مطّلب بن حنطب بن الحارث بن عبيد بن عمر بن مخزوم و او را أبو أيوب انصارى اسير گرفت و چون مسكين بود ، بىبها رها گشت . دهم : خالد بن الاعلم العقيلى حليف بنى مخزوم قائل اين شعر :\r\nبيت\r\n و لسنا على الاعقاب تدمى كلومنا * و لكن على أقدامنا تقطر الدّماء \r\nو او اول كسى است كه از ميدان جنگ هزيمت جست و او را حباب بن منذر اسير گرفت و عكرمة بن أبى جهل فديه او را به مدينه آورد .\r\nو از جماعت بنى جمح : پنج ( 5 ) تن اسير گشت : أول : عبد اللّه بن أبى بن خلف و او را فروة بن عمرو البياضى اسير گرفت و پدرش فديه او را به مدينه حمل داد .\r\nدويم : أبو عزّه شاعر ، هو عمرو بن عبد اللّه بن وهب و او را بىبها رسول خدا رها ساخت و در جنگ احد ديگرباره اسير و مقتول گشت - چنان كه مرقوم مىشود - .\r\nسيم : وهب بن عمير بن وهب و او را رفاعة بن الرافع الزّرقى اسير نمود - چنان كه قصّهء او مذكور مىشود - چهارم : ربيعة بن درّاج بن العنبس بن اهبان بن وهب بن حذافة بن جمح ، او نيز مسكين بود و به فديه اندك رها شد . پنجم : فاكهه مولاى اميّة بن خلف و او را سعد بن أبى وقاص اسير كرد .\r\nو از جماعت بنى سهم بن عمرو : چهار ( 4 ) كس اسير شد : اول : ابو وداعة بن صبيره و نخستين پسر او چهار هزار ( 4000 ) دينار فديهء او را به مدينه آورد . دويم :\r\n\r\n","description":"","footnote":"","page_name":" 821 ","page_number":245},
  {"content":"\r\n\r\nفروة بن خنيس بن حذافة بن سعيد بن سهم « 1 » و او را ثابت بن اقرم اسير گرفت و عمرو بن قيس چهار هزار ( 4000 ) دينار فديه او كرد . سيم : حنظلة بن قبيصة بن حذافة بن سعد و او را عثمان بن مظعون اسير كرد . چهارم : حجّاج بن الحارث بن قيس بن سعد بن سهم و او را عبد الرحمن بن عوف اسير كرد و از دست او بيرون شد و أبو داود مازنى مأخوذش داشت .\r\nو از جماعت بنى مالك بن حسل : سه ( 3 ) تن اسير شد : اول : سهيل بن عمرو بن عبد شمس بن عبد ودّ بن نصر بن مالك و او را مالك بن الدّخشم اسير نمود و مكرز بن حفص بن الاحنف « 2 » به مدينه آمد و به جاى او محبوس شد ، آنگاه سهيل برفت و چهار هزار ( 4000 ) دينار فديه خود را بفرستاد و مكرز را رها ساخت « 3 » . دويم :\r\nعبد اللّه بن زمعة بن قيس بن نصر بن مالك و او را عمير بن عوف مولاى سهيل بن عمرو اسير كرد . سيم : عبد العزّى بن مشنو بن وقدان بن قيس بن عبد شمس بن عبد ودّ بن نصر بن مالك و او را نعمان بن مالك اسير كرد ؛ و اين آن كس است كه بعد از اسلام رسول خدايش عبد الرحمن نام نهاد .\r\nو از قبيلهء بنى فهر : دو ( 2 ) تن اسير شد : اول : طفيل بن أبى قنبع . دويم : عتبة ابن جحدم حليف عباس بن عبد المطلب و اين به روايت ابن اسحاق مرقوم شد ، جز عتبه بن جحدم .\r\nو اين اسامى كه مرقوم مىشود از عتبة تا به آخر به روايت هشام است .\r\nبالجمله از بنى المطلب بن عبد مناف : سه ( 3 ) تن اسير شد : اول : عقيل بن عمرو حليف ايشان ، دويم : برادرش تيم بن عمرو ؛ سيم : پسرش .\r\nو از جماعت بنى نوفل بن عبد مناف : دو ( 2 ) تن اسير شد : اول : خالد بن اسيد بن أبى العيص ، دويم : أبو العريض يسار مولاى عاص بن اميه . و از موالى بنى نوفل يك\r\n\r\n\r\n","description":"","footnote":"\r\n( 1 ) . متن : فروة حنيس بن حداة بن سعيد بن سهم .\r\n( 2 ) . واقدى : مكرز بن حفص بن احيف ( مغازى ، 1 / 108 ) .\r\n( 3 ) . به روايت واقدى : چون مكرز در مورد پرداخت فديه سهيل با مسلمانان به توافق رسيد و قرار شد كه چهار هزار درهم بپردازد ، گفتند : مال بياور . گفت : بسيار خوب ، حالا مردى را به جاى مردى نگهداريد و او را رها سازيد . عبد اللّه بن جعفر و محمد بن صالح و ابن ابى الزّناد هم تصديق كردند و گفتند : مردى در برابر مردى . سهيل را آزاد كردند و مكرز را به جاى او حبس كردند و سهيل از مكه مال را فرستاد . ( مغازى ، 1 / 108 ) .\r\n","page_name":" 822 ","page_number":246},
  {"content":"\r\n\r\nتن اسير شد و او نبهان نام داشت .\r\nو از بنى أسد بن عبد العزى بن قصى ، يك تن اسير شد و او عبد اللّه بن حميد بن زهير بن الحارث بود .\r\nو از بنى عبد الدّار بن قصىّ يك تن اسير شد و او عقيل ، حليف ايشان بود ، از مردم يمن .\r\nو از بنى تيم بن مرّه دو تن اسير شد : اول : مسافع بن عياص بن صخر بن عامر .\r\nدويم : جابر بن زبير حليف ايشان .\r\nو از بنى مخزوم بن يقظه يك تن اسير شد و او قيس بن السّائب بود .\r\nو از بنى جمح بن عمرو : شش ( 6 ) تن اسير شد : اول : عمرو بن ابىّ بن خلف .\r\nدويم : أبو رهم بن عبد اللّه حليف ايشان . سوم : يك تن حليف ديگر از ايشان ، چهارم :\r\nمولاى امية بن خلف كه نسطاس نام داشت . پنجم : مولاى ديگر اميه كه نامش معلوم نيست . ششم : نيز أبو رافع غلام أميه .\r\nو از بنى سهم بن عمرو يك تن اسير شد : و او أسلم بن نبيّة بن الحجاج بود .\r\nو از بنى عامر بن لوىّ دو ( 2 ) تن اسير شد : اول : حبيب بن جابر . دوم : سائب بن مالك .\r\nو از بنى الحارث بن فهر دو ( 2 ) تن اسير شد : اول : شافع . دوم : شفيع ، حليف ايشان بودند از مردم يمن .\r\nمع القصه تمامت اسيران هفتاد ( 70 ) تن بودند و چون خبر ايشان را به مكه بردند ، أبو سفيان گفت : اى مردمان در اين كار شتاب مكنيد و چنان منمائيد كه براى رهائى اسيران از شما بهائى توان گرفت ؛ زيرا كه محمّد چون اين بداند بهاى فديه را بزرگ نهد و شما را مسكين كند ، نه آخر مرا نيز دو پسر با اين لشكر بود : يكى حنظله كه به دست على بن أبى طالب عليه السّلام مقتول گشت و آن ديگر عمرو كه هم به دست على اسير گشت ؛ و اكنون از جمله اسيران او در سهم محمّد افتاده . هرگز قدم در طلب او ننهم و زر ندهم ؛ زيرا كه أبو سفيان مردى بخيل بود و چون كار به زر افتادى آسان از پسر مىگذشت ؛ و همىگفت : يك پسر كشته شد ، نتوانم آن ديگر را به زرخريد تا مرا نه زر باشد و نه پسر . و أبو سفيان نيز در جنگ بدر جراحت يافته به مكه گريخت و عمرو بن عبد ودّ را همچنان در آن گير و دار زخمى گران برسيد و به\r\n\r\n","description":"","footnote":"","page_name":" 823 ","page_number":247},
  {"content":"\r\n\r\nابو سفيان پيوست .\r\nبالجمله چون مردمان پراكنده شدند ، مطّلب كه يكى از بازرگانان مكه بود ، گفت :\r\nاين چه سخن است كه أبو سفيان زفت « 1 » بخيل گويد : اينك پدر من أبى وداعه در مدينه اسير است ! هرگز او را به جاى نگذارم و با پدر غم مال ندارم و بهاى فديه او را فراهم كرده به مدينه آورد و أبو وداعه را آزاد ساخت . بعضى از قريش او را ملامت كردند ، گفت :\r\n ما كنت لا ترك أبى اسيرا * فى ايدى القوم و أنتم مضجعون « 2 » \r\nمردمان مكه چون اين بديدند ، هر كس از بهر اسير خود فديه‌اى به دست كرده و به سوى مدينه همىفرستاد و اسرا از پى هم رها شده به مكه بازآمدند . و عمرو بن أبو سفيان كه هم دخترزاده عقبة بن أبى معيط بود همچنان در مدينه محبوس مىزيست تا موسم حج رسيد و سعد بن نعمان بن أكال از قبيلهء بنى عمرو بن عوف ، از مدينه به سوى مكه شد . ابو سفيان چون اين بدانست با اينكه قانون نبود كه در ايام موسم حج قتال كنند يا كسى را بازدارند ، سعد را بگرفت و به گروكان پسرش عمرو بازداشت و اين شعرها بگفت و به مدينه فرستاد :\r\n ارهط بن أكّال اجيبوا دعائه * تعاقد تم لا تسلموا السّيّد الكهلا \r\n فانّ بنى عمرو لئام اذلّة * لئن لم يفكّوا عن اسيرهم الكبلا « 3 » \r\nو حسان بن ثابت اين شعر در جواب أبو سفيان گفت :\r\n و لو كان سعد يوم مكّة مطلقا * لاكثر فيكم قبل ان يؤسر القتلى \r\n بعضب حسام أو بصفراء نبعة * تحنّ اذا ما انبضت تحفر النّبلاء \r\nمع القصه چون خويشاوندان سعد اين بشنيدند ، به نزديك پيغمبر شدند و صورت حال بازراندند و خواستار شدند تا آن حضرت عمرو را آزاد ساخته به مكّه فرستاد . أبو سفيان ، سعد را رها ساخت .\r\n\r\n\r\n","description":"","footnote":"\r\n( 1 ) . زفت : خسيس ، بخيل\r\n( 2 ) . يعنى : شما راحت بخوابيد و من پدر خود را دست مردم اسير بگذارم .\r\n( 3 ) . اى قوم ابن اكال ( پرخوار ) دعوت او را پاسخ گوئيد كه عهد كرده‌ايد پير فرتوت را وانگذاريد .\r\nحقا كه بنى عمرو پست و ذليل باشند اگر اسير خويش را آزاد نكنند .\r\n","page_name":" 824 ","page_number":248},
  {"content":"\r\n\r\n\r\n[ اسلام آوردن وهب بن عمير 
  ]\r\nو ديگر وهب بن عمير بن وهب الجمحى در مدينه اسير و محبوس بود . روزى پدرش عمير با صفوان بن اميه راز خويش به ميان نهاد و گفت : من مردى درويشم و آن مال ندارم كه فرزندم وهب را بازخرم و هم مردى معيلم « 1 » و از درماندگى عيال و پريشانى ايشان بيمناكم و اگر نه به بهانه آزادى پسر به مدينه مىشدم و هر جا محمّد را يك تنه مىيافتم به يك زخمش مقتول مىساختم و اگر از پس آن مرا مىكشتند ، هم روا مىداشتم . صفوان چون سخنان او را بشنيد ، شاد شد و دل در آن بست كه بلكه به خون پدر كارى كند .\r\nگفت : اى عمير اگر تو اين انديشه ساخته توانى كرد و نام خويش بلند توانى ساخت ، غم زن و فرزند مدار كه تا من زنده‌ام ، ايشان را برابر أهل خويش نهم و نفقه دهم . عمير گفت : هم وام بسيار بر گردن من است . گفت : وام ترا نيز بگذارم . پس صفوان اعداد « 2 » كار عمير بكرد و او را سلاح و زر بداد و به سوى مدينه گسيل نمود و اين راز پنهان همىداشت ، جز اينكه گاهى با قريش مىگفت : زود باشد كه از مدينه خبرى فرحناك برسد .\r\nاما از آن سوى عمير چون طىّ مسافت كرده به مدينه درآمد و اين هنگام پيغمبر در مسجد جاى داشت ، پس به سوى مسجد شده به درون رفت ؛ چون چشم پيغمبر بر او افتاد ، فرمود : هان اى عمير ! از بهر چه بدينجا شده‌اى ؟ عرض كرد : پسر من گرفتار و من مردى درويشم و آن مال و ثروت ندارم كه فديه او بگذارم ، اكنون به زينهار آمده‌ام ، باشد كه بر او رحمت فرمائى و آزادش نمائى . پيغمبر فرمود : يا عمير شمشير خويش برون آور تا نظاره كنم . چون تيغ برآورد از صفا و صيقل مانندهء آب همىنمود .\r\nرسول خداى فرمود : اى سگ آن كس كه از پى اسير رود ، شمشير او چنين باشد ؟\r\nبگوى تا در مكّه با صفوان چه تدبير كردى ؟ و اين راه را بچه آهنگ سپردى ؟ عمير در عجب شد و عرض كرد كه : جز صفوان و من كس از اين راز آگاه نبود ، ترا كه آگهى داد ؟ فرمود : خداى مرا دانا ساخت . پس عمير عرض كرد : مسلمانى بر من عرضه كن\r\n\r\n\r\n","description":"","footnote":"\r\n( 1 ) . معيل : كسى كه نفقه‌خوار زياد دارد .\r\n( 2 ) . اعداد : آماده و مهيا ساختن\r\n","page_name":" 825 ","page_number":249},
  {"content":"\r\n\r\nكه دانستم تو رسول خدائى و به دست آن حضرت مسلمان شد و پسرش نيز مسلمان گشت و هر دو تن رخصت يافته باز مكه شدند ، از بهر آنكه مسلمانان را در طريق باديه « 1 » از مكه به مدينه دليل باشند و ايشان بدين گونه همىزيستند تا عمر عمير به كران رسيد . « 2 »\r\nاما سهيل بن عمرو ، در مدينه اسير بود و كس در مكه نداشت كه فديهء او را ساخته كند ، پس پسر حفص بن الاحنف ، مكرز را بخواند و در مدينه به گروكان گذاشت و رخصت حاصل كرده ، به مكه شد و فديه خود را به مدينه فرستاده او را آزاد ساخت .\r\n\r\nقصّه اسيرى ابو العاص و آمدن زينب دختر رسول خداى به مدينه\r\nديگر از جمله اسيران ابو العاص بن ربيع بن عبد العزّى بن عبد الشمس بود و مادر أبو العاص هاله بنت خويلد است و خديجه عليها السّلام او را چون فرزند خويش دوست همىداشت ، چه فرزند خواهر او بود . از اين روى از پيغمبر خواستار شد تا زينب دختر خويش را به شرط زنى به ابو العاص داد .\r\nهمانا در هنگام هجرت دو ( 2 ) دختر پيغمبر در مكه بازماند كه اين هر دو قبل از ظهور اسلام در حيات خديجه شوى گرفتند : يكى رقيه نام داشت و در سراى عتبة بن أبى لهب بود . چون پيغمبر هجرت فرمود ، مردم با عتبه گفتند : اكنون پيوند تو با محمّد پسنده نباشد ، دست از رقيه بدار كه از شهرش به در فرستيم ، تا دنبال پدر گيرد . آنگاه از اشراف قريش هر كه را خواهى از بهر تو زن گيريم . عتبه سخن ايشان را بپذيرفت و رقيه را طلاق گفت و او به مدينه آمد و پيغمبرش با عثمان بن عفان عقد بست و در سفر بدر وفات يافت ، چنان كه مذكور گشت .\r\nو دختر ديگر زينب نام داشت كه در سراى ابو العاص بود . مردمان مكه همان\r\n\r\n\r\n","description":"","footnote":"\r\n( 1 ) . باديه : بيابان\r\n( 2 ) . عمرش تمام شد ، اجلش رسيد .\r\n","page_name":" 826 ","page_number":250},
  {"content":"\r\n\r\nسخن كه با عتبه گفتند ، با وى نيز القا نمودند « 1 » ، ابو العاص زينب را دوست مىداشت ، گفت : من از زن خود دست بازندارم و زينب را در سراى همىداشت ، تا اين وقت كه به اسيرى افتاد و فديه خويش بايد داد . پس كس از بهر فديه به نزد زينب گسيل كرد و زينب مالى فراهم آورد ؛ و چون فديه أبو العاص را كافى نبود ، گردن‌بندى را كه از مادر خود خديجه عليها السّلام به يادگار همىداشت و با مرواريد غلطان و عقيق يمانى و دانه‌اى از ياقوت رمانى « 2 » مرصّع بود و آن را پيغمبرش شب زفاف به گردن بست ، بر زبر فديه نهاد و به سوى مدينه فرستاد .\r\nچون به نزديك پيغمبر نهادند و رسول خداى چشمش بر مرسلهء خديجه افتاد ، سخت محزون و غمنده گشت « 3 » و آب در چشم بگردانيد و فرمود : زينب را كارى سخت افتاد كه يادگار مادر را از گردن بگشاده ، مسلمانان چون اين بديدند ، گفتند : يا رسول اللّه ! ما اين مرسله « 4 » و اين فديه را با تو بخشيديم و أبو العاص را آزاد كرديم .\r\nخواهى به زينب بفرست و خواهى خويشتن بدار . پيغمبر ايشان را دعاى خير بگفت و با أبو العاص فرمود : اين خواسته برگير و به سوى مكه شو اما دانسته باش :\r\nاين دختر من بر تو حرام است ، چه او مسلمان است و تو كافرى . چون به مكه شوى زينب را با من فرست . سخن بر اين نهاد و او را گسيل كرد و زيد بن حارث انصارى را كه مردى پير بود ، با او بفرستاد كه زينب را از مكه به مدينه آورد .\r\nو ايشان تا يك منزلى مكه برفتند و در آنجا ابو العاص ، زيد را بازداشت كه خود به درون مكه رفته ، زينب را به نزديك او فرستد و او به مدينه‌اش رساند . و روز ديگر زينب را در هودجى جاى داده بر شترى سوار كرد و مهار شتر را به دست برادر خود كنانة بن أبى ربيعة سپرد كه به زيد بن حارث رساند .\r\nكنانه مهار شتر بگرفت و ميان بازار مكه بكشيد تا به در شود . قريش گفتند : اين دختر محمّد است كه به مدينه برند و او چند تن از ما كشته است ، نخواهيم گذاشت .\r\nپس أبو سفيان و جماعتى از قريش برنشستند و به دنبال او بتاختند .\r\nاول : كس هبّار بن الاسود بن اسيد بن عبد العزّى بن قصىّ و ديگر نافع بن عبد القيس الفهرى در ذى طوى به زينب رسيدند و هبّار با نيزه حمله به زينب برد ،\r\n\r\n\r\n","description":"","footnote":"\r\n( 1 ) . القا : افكندن ، و القا كردن سخن به معنى پيشنهاد و خطابه است .\r\n( 2 ) . مرصّع : جواهرنشان\r\n( 3 ) . غمنده : اندوهناك شد\r\n( 4 ) . مرسله : فرستاده شده\r\n","page_name":" 827 ","page_number":251},
  {"content":"\r\n\r\nكنانه كه در صفت تير انداختن كس را به مردى نمىشمرد چون اين بديد ، شتر زينب را بخوابانيد و جعبهء تير پيش نهاد و خدنگى بزه كرد و اين شعر انشاد كرد :\r\nبيت\r\n عجبت لهبّار و أوباش « 1 » قومه * يريدون اخفارى « 2 » ببنت محمّد \r\n و لست أبالى ما حييت عديلهم * و ما استجمعت قطانة المهد بالمهد \r\nو گفت : چندان‌كه مرا تير باشد ، از شما مردى را با خدنگى كفايت كنم . چون تير نماند ، شمشير بركشم و از شما بكشم . در اين هنگام ابو سفيان و ديگر مهتران برسيدند . پس ابو سفيان فرياد برداشت كه : اى كنانه اين تير از كمان به يك سوى نه تا ما با تو نزديك شويم و سخن كنيم . كنانه چنان كرد . و ايشان پيش شدند و گفتند :\r\nاى مرد ما را هرگز با تو نبرد نيست ؛ لكن اندرين شهر خانه‌اى نيست كه در آن نوحه و مصيبتى نباشد و اين همه درد از محمّد است و هرگز قريش را شكيب نماند كه تو دختر او را در روز روشن كوچ دهى . صواب آن است كه او را بازگردانى و شبانگاه آهنگ راه كنى . كنانه اين سخن بپذيرفت و باز خانه شد .\r\nدر اين وقت هند ضجيع « 3 » ابو سفيان ، روى با شوهر خويش و ديگر بزرگان قريش كرد كه بهتر آن بود كه اين جلادت « 4 » در جنگ بدر مىكرديد و امروز با زنى اظهار مردى نمىفرموديد . و اين شعر را در سرزنش ايشان بخواند :\r\nبيت\r\n و فى السّلم اعيار جفاء و غلظة * و فى الحرب أمثال النّساء الحوايض \r\nيعنى : در صلح عياران و بزرگانيد از جفا و غلظت ، و در جنگ چون زنان حائض مىباشيد .\r\nاما زينب چون حامل بود و از حملهء هبّار دهشتى تمام يافت ، آن جنين كه در شكم داشت سقط كرد و از اينجاست كه در سال فتح مكه چنان كه مذكور خواهد شد ، پيغمبر صلّى اللّه عليه و آله خون هبّار و نافع را هدر كرد و فرمود : ايشان را چون يافتيد با آتش تافته بسوزيد ، و روز ديگر فرمود : عذاب با نار جز خداى جبّار را روا نيست ، دست و\r\n\r\n\r\n","description":"","footnote":"\r\n( 1 ) . اوباش : مردم سفله و پست و درآميخته .\r\n( 2 ) . اخفار : عهد شكستن و غدر و حيله كردن و بدرقه فرستادن .\r\n( 3 ) . ضجيع ، همخوابه ، همسر\r\n( 4 ) . جلادت : چابكى ، دلاورى\r\n","page_name":" 828 ","page_number":252},
  {"content":"\r\n\r\nپاى ايشان را قطع كنيد و به قتل رسانيد ، و هبّار در فتح مكه فرار كرد و بعد از غزوهء حنين در ارض جعرانه ، به يك ناگاه بر رسول خداى درآمد و شهادت گفت و پيغمبر صلّى اللّه عليه و آله از او عفو فرمود . در اين وقت يكى از جوارى « 1 » پيغمبر او را نفرين كرد . رسول خداى صلّى اللّه عليه و آله فرمود : اسلام ما قبل را محو مىكند .\r\nمع القصه بعد از سقط فرزند هم شبانه زينب را كنانه برنشاند و از مكه بيرون برد و به زيد بن حارث سپرد تا به مدينه آورد و چهار ( 4 ) سال زينب بىشوهر بماند و هر كس او را خواستار شد ، پيغمبر اجابت نفرمود .\r\nآنگاه چنان افتاد كه أبو العاص با جمعى از كفار قريش از بهر تجارت به سوى شام سفر كرد و هنگام مراجعت آن كاروان را در حدود مدينه مسلمانان غارت كردند .\r\nأبو العاص از ميان كاروان بگريخت و در گوشه‌اى پنهان شده ، نيم‌شب به مدينه درآمد و به خانهء زينب دررفت و پناهنده گشت . بامداد زينب به حضرت پيغمبر آمد و صورت حال را معروض داشت و از بهر أبو العاص زينهار « 2 » خواست . آن حضرت اجابت كرد ، لكن فرمود : او را بر خويشتن راه مده كه بر وى حرامى ؛ و روز ديگر أصحاب را انجمن كرد و فرمود : اى مردمان ! ابو العاص مردى تاجر است و اگر چه كافر است زيان او با كس نرسيده و او را آن بضاعت « 3 » نيست كه تاوان « 4 » اين مال كه در كاروان به نهب رفته تواند به خداوندانش رساند ، هر چند امروز اين مال از آن شما و حق شما باشد ، اگر با او رد كنيد ، من از شما سپاس دارم .\r\nمردمان سخن پيغمبر صلّى اللّه عليه و آله را به جان و سر بخريدند و آن مال نزد هر كس بود ، فراهم كرده به نزديك آن حضرت آوردند و رسول خداى صلّى اللّه عليه و آله ابو العاص را حاضر كرده جمله را به دو سپرد و او را به سوى مكه گسيل ساخت .\r\nاما ابو العاص چون اين كرم و كرامت بديد ، به مكه رفت و آن مال را به خداوندان مال رسانيد و خود باز مدينه شد و مسلمان گشت و ديگرباره پيغمبر زينب را به دو داد و به روايتى از نو با او نكاح بست .\r\n\r\n\r\n","description":"","footnote":"\r\n( 1 ) . جوارى : كنيزان\r\n( 2 ) . زينهار : أمان\r\n( 3 ) . بضاعت : مال و سرمايه .\r\n( 4 ) . تاوان : غرامت\r\n","page_name":" 829 ","page_number":253},
  {"content":"\r\n\r\n\r\n[ مباحثه يحيى بصرى با ابن أبى الحديد 
  ]\r\nدر اين حديث ابن أبى الحديد كه يكى از صناديد علماى أهل سنت است ، گويد :\r\nقصه أبو العاص و زينب را بر أبو جعفر يحيى بن أبى زيد البصرى قرائت كردم . گفت :\r\nأبو بكر و عمر مگر حاضر نبودند و كردار پيغمبر را مشاهدت نكردند تا در حق فاطمه و تفويض « 1 » فدك چنين كنند ؟ منزلت زينب در نزد رسول خداى افزون از فاطمه نبود .\r\nو هى سيّدة نساء العالمين . در جواب گفتم : به روايت أبو بكر كه اين حديث آورده :\r\nنحن معاشر الأنبياء لا نورّث .\r\nو نيز فدك را رسول خداى به فاطمه هبه نكرد ، چه حقوق مسلمين بود و جايز نيست كه حق مسلمين را بگيرد و به فاطمه بگذارد .\r\nأبو جعفر گفت : فديهء أبى العاص بن ربيع نيز حق مسلمين بود و رسول خداى گرفت و او را سپرد . در جواب گفتم : رسول خداى صاحب حكم و شريعت بود و أبو بكر اين چنين نبود . گفت : من نمىگويم ابو بكر بايد قهرا از مسلمين بگيرد ، بايد بگويد : اى معشر مسلمين اينك فاطمه دختر پيغمبر شماست و فدك را ملك خويش مىداند و طلب مىكند ، شما حقوق خود را به او هبه كنيد . البته با فاطمه هيچ كس اين قدر مضايقت نمىكرد .\r\nو اين قصه نيز بر ابو جعفر خواندم كه هبّار بن الاسود بن المطّلب بن اسد بن عبد العزى بن قصىّ و نافع بن عبد القيس فهرى بر هودج زينب حمله بردند و هبّار او را با نيزه بيم داد و هنگام مراجعت به مكه ، زينب جنينى كه در شكم داشت سقط كرد . رسول خداى خون ايشان را هدر ساخت و نخست حكم به حرق « 2 » ايشان فرمود و بعد از آن حكم داد كه دست و پاى ايشان را قطع كنند و به قتل آورند .\r\nهرآينه مباح مىكرد خون كسى را كه فاطمه را بيم داد و زحمت كرد تا محسن را كه در بطن داشت سقط كرد . ابو جعفر گفت : مرا بگذار كه در اين مسأله متوقفم .\r\n\r\n\r\n","description":"","footnote":"\r\n( 1 ) . تفويض : واگذار كردن\r\n( 2 ) . حرق : سوختن\r\n","page_name":" 830 ","page_number":254},
  {"content":"\r\n\r\n\r\n[ سرور نجاشى از مژدهء فتح بدر 
  ]\r\nدر خبر است كه چون مژدهء فتح بدر را به نجاشى بردند ، نيك شاد شد و سلب « 1 » سفيد بپوشيد و از سراى خود به در شد و در حايطى « 2 » بر خاك نشست و جعفر بن ابو طالب و بعضى از مهاجرين حبشه را بخواند و مژدهء فتح را بديشان داد . بعضى از بطارقه كه در حضرت او حاضر بودند ، عرض كردند : كه تو سلطانى باشى سترك « 3 » از چه روى سلب سفيدپوشى و بر خاك نشينى ؟ گفت : هرگاه مژده به مسيح مىآوردند شاد مىشد و بر تواضع مىافزود ، من نيز اقتفا به دو كردم . باز بر سر داستان رويم .\r\n\r\n[ جماعتى كه فديهء اسيران بدر را آوردند 
  ]\r\nجماعتى كه از براى رهائى اسيران و حمل فديهء ايشان از مكه به مدينه سفر كردند ، به همين نام و نسب بودند : اول : وليد بن عقبة بن ابى معيط . دويم : عمرو بن الربيع ، و اين دو تن از بنى عبد شمس بودند . سيم : جبير بن مطعم و او از قبيله نوفل بن عبد مناف بود . چهارم : طلحة بن ابى طلحه و او از بنى عبد الدّار بود . پنجم :\r\nابو حبيش و او از جماعت بنى اسد بن عبد العزى بود . ششم : عبد اللّه بن ابى ربيعه .\r\nهفتم : خالد بن الوليد . هشتم : هشام بن الوليد بن المغيره . نهم : فروة بن السائب . دهم :\r\nعكرمة بن ابى جهل و ايشان از بنى مخزوم بودند . يازدهم : ابىّ بن خلف . دوازدهم :\r\nعمير بن وهب و ايشان بنى جمح بودند . سيزدهم : مطّلب بن أبى وداعه . چهاردهم :\r\nعمرو بن قيس و ايشان بنى سهم بودند . پانزدهم : مكرز بن حفص بن الأحنف و او از بنى مالك بن حبلى « 4 » بود . ايشان به مدينه آمدند و اسيران را فديه كردند و رها ساختند ، چنان كه قصّهء بعضى به شرح رفت .\r\n\r\n\r\n","description":"","footnote":"\r\n( 1 ) . سلب : جامه ، لباس .\r\n( 2 ) . حايط : بستان\r\n( 3 ) . سترك : بزرگ\r\n( 4 ) . مالك بن سالم معروف به بنى حبلى ، چون شكم سالم بزرگ بود به او حبلى يعنى آبستن مىگفتند .\r\n","page_name":" 831 ","page_number":255},
  {"content":"\r\n\r\n\r\n[ فضيلت اهل بدر 
  ]\r\nمع القصه بعد از انجام كار بدر ، جبرئيل عليه السّلام در حضرت رسول خداى صلّى اللّه عليه و آله عرض كرد كه : چگونه دانيد اهل بدر را در ميان خود ؟ فرمود : فاضلترين مسلمانان شمريم .\r\nجبرئيل گفت : فرشتگانى كه در بدر حاضر شدند ، نيز افضل فرشتگانند . و هم رسول خداى در فضل اهل بدر فرمايد : انّ اللّه قد اطّلع على أهل بدر ، فقال اعملوا ما شئتم فقد غفرت لكم . و به روايتى : فقد وجبت لكم الجنّة .\r\nاگر چه حسن بصرى را نزديك شيعيان وقعى نباشد ، اما سخن نيكو از هر كه خواهى باش ؛ نيكو باشد . هم او در فضل اهل بدر گويد : طوبى بجيش أميرهم رسول اللّه و مبارزهم أسد اللّه و جهادهم طاعة اللّه و ملاذهم ملائكة اللّه و ثوابهم رضوان اللّه .\r\n\r\nقتل عصماى يهوديه\r\nو هم در سال دويم هجرت ، چنان افتاد كه عصماى بنت مروان زوجه يزيد الخطمى كه از جهودان جحود « 1 » بود و در هجاى رسول خدا و غيبت مسلمين زيادت مبالغت « 2 » مىنمود ، عمير بن عدىّ بن خرشه كه مردى نابينا بود ، نذر كرد كه چون رسول خداى از سفر بدر به سلامت بازآيد ، عصما را با تيغ بگذراند . لا جرم بعد از ورود پيغمبر به مدينه ، شبانگاهى از مدينه بيرون شده ، خويشتن را به خانهء عصما انداخت و احساس كرد كه كودكان گرد او را داشتند و يكى پستان او را مىمكيد . پس عمير بر او تاخت و كودكان را از گرد او دور ساخت و سر تيغ خويشتن در سينه نهاده ، بدانسان فشار داد كه از پشتش سر به در كرد ؛ و هم در آن شب به مدينه بازشده و نماز بامداد با پيغمبر خداى به جماعت گذاشت . چون چشم آن حضرت بر عمير افتاد ، فرمود : كشتى دختر مروان را ؟ عمير بيم كرد كه مبادا در قتل او گناهى كرده باشد ، عرض كرد : آيا از قتل او بر من چيزى است ؟ فرمود : لا ينتطح فيها عنزان « 3 » .\r\n\r\n\r\n","description":"","footnote":"\r\n( 1 ) . جحود : انكاركننده\r\n( 2 ) . مبالغت : زياده‌روى\r\n( 3 ) . مجمع الامثال ميدانى ( ج 2 / 225 ) .\r\n","page_name":" 832 ","page_number":256},
  {"content":"\r\n\r\nو بر اين كلمه تا آن زمان كس سخن نكرده بود . يعنى : دو بز در اين امر مناطحه نكنند « 1 » و يكديگر را با شاخ رنجه ندهند . و مثل شد اين سخن از بهر كارى كه در دنبالش عتبى و رنجى نباشد .\r\n\r\nغزوهء بنى قينقاع\r\nو هم در سال دويم هجرت غزوهء بنى قينقاع در عشر اول ذىقعده پيش آمد . چه آنگاه كه رسول خداى به مدينه هجرت فرمود ، يهود بنى قينقاع با پيغمبر پيمان نهادند كه بر مسلمانان نشورند و با دشمن ايشان نپيوندند ؛ بلكه چون دشمنى ظاهر شود نصرت پيغمبر كنند .\r\nدر اين وقت در بازار بنى قينقاع زنى از مسلمانان براى حاجت خويش در دكان زرگرى نشسته بود ، مردى از يهود بر قفاى او درآمد و براى تسخر « 2 » جامه پشت او را چاك زد و عقد بست « 3 » و آن زن بىخبر بود ، ناگاه برخاست و سرين « 4 » او برهنه پديدار شد .\r\nيك تن از مسلمانان حاضر بود ، اين بديد و بىتوانى تيغ بركشيد و آن جهود را بكشت . پس در بازار جهودان غوغا درافتاد و آن جماعت از هر جانب مجتمع شده ، آن مرد مسلمانان را به قصاص رسانيدند . و اين قصه در حال به پيغمبر خداى رسيد ؛ پس آن حضرت بزرگان يهود را طلب فرمود و گفت :\r\nچرا پيمان بشكستيد و نقض عهد كرديد ؟ از خداى بترسيد و بيم كنيد از آنچه قريش را افتاد كه با شما نيز تواند رسيد و مرا به رسالت باور داريد ، چه دانسته‌ايد كه سخن من بر صدق است .\r\nايشان گفتند :\r\nاى محمّد ما را بيم مده و از جنگ قريش و غلبه بر ايشان فريفته مشو و ايمن مباش . همانا با قومى رزم دادى كه قانون حرب ندانستند ،\r\n\r\n\r\n","description":"","footnote":"\r\n( 1 ) . مناطحة : يكديگر را با شاخ زدن ، شاخ به شاخ گذاشتن\r\n( 2 ) . تسخر : مسخره كردن و استهزاء كردن\r\n( 3 ) . عقد بست : گره زد\r\n( 4 ) . سرين : كفل\r\n","page_name":" 833 ","page_number":257},
  {"content":"\r\n\r\nاگر اين كار با ما افتد طريق محاربت و ساز مضاربت « 1 » خواهى دانست .\r\nاين بگفتند و برخاستند و دامن برافشاندند « 2 » و بيرون شدند . اين هنگام جبرئيل عليه السّلام بيامد و اين آيت بياورد :  وَ إِمَّا تَخافَنَّ مِنْ قَوْمٍ خِيانَةً فَانْبِذْ إِلَيْهِمْ عَلى سَواءٍ إِنَّ اللَّهَ لا يُحِبُّ الْخائِنِينَ .  « 3 » خلاصهء معنى آن است كه : بيم مكن از مردم خائن و بر ايشان تاختن كن .\r\nخداى دوست ندارد خائنان و ناراستان را .\r\nچون حكم جنگ برسيد رسول خداى ابو لبابة بن عبد المنذر را در مدينه خليفتى بداد « 4 » و رايت جنگ به حمزه رضى اللّه عنه سپرد و لشكر بساخت و آهنگ ايشان كرد . و جماعت جهودان چون قوت مقابله و مقاتله نداشتند ، به حصارهاى « 5 » خويش كه سخت حصين « 6 » بود پناه جستند و پانزده ( 15 ) روز در تنگناى محاصره روز گذاشتند تا كار بر ايشان تنگ شد و دانستند كه حفظ خويش نتوانند كرد ، ناچار رضا دادند كه از حصار بيرون شده ، حكم خداى را گردن نهند . پس ابواب حصارها را گشوده ، به نزديك پيغمبر آمدند و سر تسليم پيش داشتند .\r\nآن حضرت ، منذر بن قدامه سلمى را حكم داد تا دست آن جماعت را بر پشت بندد و در خاطر داشت كه جمله را مقتول سازد و ايشان هفتصد ( 700 ) تن مرد جنگى بودند . منذر چون آهنگ ايشان كرد و دست چند تن از قفا بربست ، عبد اللّه بن ابى كه در ميان مسلمانان مردى منافق بود ، به نزديك ايشان شد و بر او سخت گران مىنمود كه دوستان و هم‌سوگندان او را در شكنج قيد و غل « 7 » اندازند . پيش شد كه بند از گردن ايشان بردارد ، منذر برآشفت و گفت : هان اى ابن سلول ! بر جاى باش . قومى را مىگشائى كه پيغمبر بستن فرموده ؟ كس از ايشان بند برنگيرد ؛ جز اينكه سرش برگيرم .\r\nابن سلول چون اين بشنيد ، روى به حضرت پيغمبر آورد و عرض كرد : يا رسول اللّه در حق هم‌سوگندان من احسان فرماى . آن حضرت روى بگردانيد .\r\n\r\n\r\n","description":"","footnote":"\r\n( 1 ) . ساز مضاربت : راه و رسم شمشير زدن\r\n( 2 ) . دامن افشاندن : كنايه از كوچ نمودن و اعراض نمودن است .\r\n( 3 ) . انفال ، 58 : اگر از خيانت قومى ترس داشتى منصفانه ( فسخ عهد خود را ) به آنها اعلام كن زيرا خداوند خائنان را دوست ندارد .\r\n( 4 ) . جانشين خود فرمود\r\n( 5 ) . حصار : ديوار\r\n( 6 ) . حصين : محكم\r\n( 7 ) . شكنجه : رنج و سختى . قيد و غل : بند و زنجير .\r\n","page_name":" 834 ","page_number":258},
  {"content":"\r\n\r\nديگرباره آن سخن اعادت كرد . هم جواب نشنيد .\r\nابن سلول پيش شد و دست يازيد و گريبان پيغمبر را بگرفت و گفت : يا رسول اللّه احسان فرماى . آن حضرت در غضب شد و رنگ مباركش ديگرگون گشت و فرمود :\r\nويحك ارسلنى « 1 » ابن سلول گفت : سوگند با خداى تا احسان نكنى ، ترا رها نكنم ؛ زيرا كه هفتصد ( 700 ) كس را كه چهار صد ( 400 ) تن از ايشان صاحب زره و جوشن است و مرا از سياه و سرخ حراست كنند ، نتوانم رها كرد كه تو جمله را در يك بامداد مقتول سازى ! چون الحاح « 2 » از حد به در برد ، رسول خداى فرمود : خلّوهم لعنهم اللّه و لعن من معهم . يعنى : واگذاريد ايشان را كه لعنت خداى بر ايشان باد و بر آن كس كه يار ايشان است .\r\nپس از خون آن قوم بگذشت ؛ لكن فرمان داد كه از آن اراضى بيرون شوند و مال و ثروت و قلاع و ضياع « 3 » خويش را از بهر غنيمت اصحاب بجاى مانند . چون حكم جلاى وطن و ترك اموال و اثقال بدان جماعت رسيد ، هم آزرده خاطر بودند و چاره كار را رأى همىزدند . عاقبت هم عبد اللّه چند تن از صناديد ايشان را برداشته به در سراى رسول خداى آورد و خواست به خانه دررود و در نزد آن حضرت از در ضراعت شفاعت كند . عويم بن ساعده كه بر در سراى حجابت داشت ، دست بر سينهء عبد اللّه نهاد و گفت : تا رخصت حاصل نكنى ، نگذارم به درون سراى شوى .\r\nعبد اللّه با او به مدافعه برخاست ، چندان‌كه روى او به ديوار آمد و خون بريخت .\r\nجهودان گفتند : اى ابو الحارث بگذار كه ما در موضعى اقامت نكنيم كه اين شخص با تو چنين كند و ما دفع او نتوانيم كرد و مراجعت كردند .\r\nآنگاه پيغمبر صلّى اللّه عليه و آله عبادة بن صامت را فرمود : تا ايشان را اخراج كند . آن جماعت سه ( 3 ) روز مهلت خواستند . عباده گفت : مهلت دادم . چه رسول خداى اين اجازت داد و اگر كار با من بود ، شما را يك چشم زدن مهلت ننهادم . پس روز سيم عباده ايشان را كوچ داد و تا زباب كه جبلى است در راه شام آن جماعت را مشايعت « 4 » كرد و از آنجا مراجعت فرمود و جهودان از آنجا به اذرعات شام شدند و زيستن در آن\r\n\r\n\r\n","description":"","footnote":"\r\n( 1 ) . واى بر تو ! رها كن مرا\r\n( 2 ) . الحاح : اصرار و پافشارى\r\n( 3 ) . قلاع ، جمع قلعه . ضياع : زمين و آب ، ملك .\r\n( 4 ) . مشايعت : دنبال سر كسى رفتن\r\n","page_name":" 835 ","page_number":259},
  {"content":"\r\n\r\nاراضى بر ايشان مبارك نيفتاد ، چه بعد از زمانى اندك همگان عرضه هلاك و دمار گشتند . و اموال و اسلحه و اثاث البيت « 1 » آنچه داشتند ، بر حسب فرمان به جاى گذاشتند ، غنيمت مسلمانان شد و اين آيت خداى بفرستاد :  وَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ وَ لِلرَّسُولِ وَ لِذِي الْقُرْبى وَ الْيَتامى وَ الْمَساكِينِ وَ ابْنِ السَّبِيلِ .  « 2 » يعنى : بدانيد آنچه غنيمت يافتيد ، خداى را است پنج يك آن پيغمبر را و خويشان و بىپدران و بيچارگان و راهگذار را . و پيغمبر از غنايم پنج يك برگرفتى و در ميان اصحاب يك تنه نيز قسمت برداشتى و بر درويشان و خويشان و ابناء السبيل « 3 » بذل فرمودى .\r\nمع القصه رسول خداى صلّى اللّه عليه و آله سه قبضه كمان كه يكى را « كتوم » « 4 » و آن ديگر را « روحا » ، و سيم را « بيضا » نام بود ، و دو زره كه يكى را « صفديّه » « 5 » و آن ديگر را « فضّه » گفتند و سه شمشير كه يكى را « قلعى » و ديگر را « بتّار » و سيم را « حتف » « 6 » ناميدند و سه نيزه ، اين جمله را از بهر خويشتن اختيار فرمود و كتوم در جنگ احد شكسته شد .\r\nو حكم داد تا خمس آن مال را نيز جدا كردند و زرهى كه « سحل » نام داشت ، به سعد بن معاذ بخشيد و زرهى به محمد بن مسلمه داد و ديگر اموال را بر اصحاب تقسيم فرمود و چون از قسمت غنيمت بپرداخت از غزوهء قينقاع مراجعت فرمود .\r\nاين هنگام عيد اضحى بود ، پس نماز عيد بگزاشت و قربانى فرمود .\r\n\r\nغزوهء سويق\r\nو هم در سال دويم هجرت در عشر آخر ذىقعده ، غزوهء سويق « 7 » پيش آمد . و سبب آن شد كه چون ابو سفيان از جنگ بدر به مكه گريخت ، مسح روغن و مس زن\r\n\r\n\r\n","description":"","footnote":"\r\n( 1 ) . اثاث البيت ، اسباب خانه\r\n( 2 ) . انفال ، 41 : بدانيد از هر چيزى كه به غنيمت گرفتيد يك پنجم آن براى خدا ، پيامبر ، خويشان ، يتيمان و درراه‌ماندگان است .\r\n( 3 ) . ابناء السبيل : كسانى كه در غربت دچار تنگدستى شده‌اند .\r\n( 4 ) . كتوم : آن كمان را گويند كه هنوز شكافته نشده باشد و سوفار نكرده باشند .\r\n( 5 ) . صفد : بند كردن .\r\n( 6 ) . حتف : به معنى مرگ است .\r\n( 7 ) . سويق : آرد و گندم و جو كه بر آتش تفته باشند .\r\n","page_name":" 836 ","page_number":260},
  {"content":"\r\n\r\nبر خويشتن حرام كرد ، جز اينكه اين كين از محمّد و اصحاب او بازجويد . پس با دويست ( 200 ) سوار و به روايتى با چهل ( 40 ) تن از مكه كوچ داده به منازل يهود بنى النضير آمد و شبانگاه خواست به خانهء حىّ بن اخطب دررود و خبر پيغمبر از او شنود . ابن اخطب او را بار نداد و گفت : بىسبب خويش را در تعب نيفكنم و با محمديان مقاتلت نكنم . پس به خانهء سلّام بن مشكم رفت و سلّام مقدم او را گرامى داشت و با او خوش بنشست و در به روى بيگانگان بربست و با هم شراب خوردند و از هرگونه سخن كردند .\r\nپس بامداد ابو سفيان از خانه سلّام بار بربست و تا ناحيت عريض « 1 » براند كه از آنجا تا مدينه سه ميل راه است و در آنجا يك تن از انصار را كه معبد بن عمرو نام داشت با برزيگر او كه كار زراعت مىكردند ، بگرفت و بكشت و يك دو خانه با چند نخله خرما بسوخت و دل بر آن نهاد كه سوگند خويش راست كرده ، پس بىخويشتن گريختن را شتاب گرفت .\r\nچون اين خبر به پيغمبر رسيد ، ابو لبابه را به خليفتى گذاشت و با دويست ( 200 ) تن از مهاجر و انصار از دنبال ابو سفيان تاختن كرد . و چون ابو سفيان را معلوم شد كه پيغمبر با لشكر از دنبال به استعجال آيد ، هراسناك شد و در مسارعت مبالغت نموده ، فرمود : تا لشكريان انبان‌هاى سويق را كه به جهت زاد راه داشتند بريختند ، تا از بهر فرار سبكبار باشند . و مسلمانان از دنبال همىرسيدند و آن انبان‌ها را برمىگرفتند و مىرفتند ، از اين روى آن غزوه را ذات السّويق خوانند .\r\nمع القصه رسول خداى تا اراضى قرقرة الكدر « 2 » بر اثر ايشان بشتافت و آن جماعت را نيافت . لا جرم با مدينه مراجعت فرمود و اين سفر را پنج روز مدت بود ، گروهى از مورخين غزوهء سويق را در سال سيم هجرى دانسته‌اند .\r\n\r\nغزوهء قرقرة الكدر\r\nهم در سال دويم هجرت غزوهء قرقرة الكدر پيش آمد . چه رسول خداى را\r\n\r\n\r\n","description":"","footnote":"\r\n( 1 ) . عريض : نام نهرى است قريب به مدينه .\r\n( 2 ) . نام آبى است از بنى سليم در ناحيهء معدن ، پس از سد معونه و ميان آن و مدينه هشت چاپار است .\r\n","page_name":" 837 ","page_number":261},
  {"content":"\r\n\r\nمسموع افتاد كه جماعتى از بنى سلم و بنى غطفان در قرقرة الكدر كه نام آبى است در سه منزلى مدينه ، انجمن كرده‌اند كه به خون قريش بر مدينه شبيخون آرند . پس آن حضرت عبد اللّه بن مكتوم انصارى را در مدينه به خليفتى نصب كرد و رايت جنگ به على عليه السّلام سپرد و با دويست ( 200 ) كس از اصحاب آن مسافت را دو روزه به نهايت برد ، وقتى رسيد كه آن جماعت خبر پيغمبر و تركتاز لشكر را اصغا نموده و مال و مواشى « 1 » را به جاى گذاشته و برگذشته بودند . لا جرم از آن جماعت هيچ كس ديدار نشد .\r\nپس رسول خداى خويشتن در بطن وادى رهسپر گشت و چند تن از اصحاب را در فراز و فرود رفتن فرمود ، باشد كه از ايشان خبرى گيرد ، ناگاه به چند تن شبان كه راعى « 2 » شتران بودند با غلامى كه يسار نام داشت دچار گشت . از ايشان پرسش نمود كه بنى سليم و بنى غطفان به كجا شدند ؟ عرض كردند : ما را خبرى نباشد ، پس حكم داد تا ايشان را اسير كردند و شتران را براندند و مراجعت نموده ، در ارض صرار كه از آنجا تا مدينه سه ميل راه است شماره كردند . پانصد ( 500 ) نفر برآمد .\r\nپس خمس آن را جدا كردند و آنچه بماند بر اصحاب قسمت شد . هر تن را دو ( 2 ) نفر شتر بهره افتاد و يسار نيز نصيبهء پيغمبر گشت و آن حضرت چون هنگام نماز نگريست كه يسار نيز با ساير مسلمانان نماز مىگزارد ، آزادش ساخت و اين سفر را پانزده ( 15 ) روز مدت بود و بعضى شش ( 6 ) روز نيز گفته‌اند ؛ و هم گروهى آهنگ اين غزوه را روز اول شهر شوال ، در سال سيم هجرى نوشته‌اند .\r\n\r\nوفات عثمان پسر مظعون\r\nو نيز در اين سال هجرت عثمان بن مظعون ، به جهان ديگر شد و رسول خداى بر او نماز گزاشت و در بقيعش مدفون ساخت و بفرمود تا سنگى از بهر علامت بر سر قبرش نصب كردند . و چون در آن زمين اشجار غرقد فراوان بود ، آن گورستان ، بقيع\r\n\r\n\r\n","description":"","footnote":"\r\n( 1 ) . مواشى : چارپايان ، گوسفندان\r\n( 2 ) . راعى : شبان ، چوپان\r\n","page_name":" 838 ","page_number":262},
  {"content":"\r\n\r\nغرقد نام يافت و او رضيع « 1 » رسول خداى بود و به روايتى بعد از وفاتش پيغمبر روى او را ببوسيد .\r\n\r\nولادت امام حسن\r\nو هم در سال دويم هجرت حضرت امام حسن عليه السّلام متولّد شد و شرح حال آن حضرت در ذيل نام مباركش به ترتيبى كه در فهرست مسطور است ، مرقوم مىشود .\r\n\r\nقتل ابو عفك يهودى\r\nو هم در اين سال سالم بن عمير كه يك تن از بكّاءون « 2 » بود ابو عفك را به قتل آورد و اين ابو عفك از جماعت بنى عمرو بن عوف به شمار مىشد و يكصد و بيست ( 120 ) سال روزگار برده بود و رسول خداى را هجا « 3 » مىگفت . سالم بن عمير بر خويشتن نهاد كه جهان را از وجود او پرداخته كند و اگر نه جان بر سر اين كار دهد .\r\nلا جرم فرصتى به دست كرده ، ناگاه به خوابگاه او تاخت و سر تيغ را بر جگربند او نهاده فشار داده ، ابو عفك فرياد بركشيد و اهلش بر او درآمدند و او را مقتول يافتند .\r\n\r\nجلوس كول اركى خان در مملكت تركستان و تبت در سال دويم هجرى\r\nشرح سلطنت كيس باى اينال خان ، در جلد دويم ناسخ التواريخ\r\n\r\n\r\n","description":"","footnote":"\r\n( 1 ) . رضيع : همشير ، دو كودكى كه از يك مادر شير خورند ، ايشان را رضيع يكديگر خوانند .\r\n( 2 ) . بكّاءون : بسيار گريه كنندگان\r\n( 3 ) . هجا : بدگوئى و مذمت\r\n","page_name":" 839 ","page_number":263},
  {"content":"\r\n\r\nمسطور افتاد . همانا او را نايبى و كارپردازى در امور پادشاهى بود كه اركى نام داشت و كيس باى را پسرى بود كه قرمان خان مىناميدند ، ولايت عهد پدر با وى بود ؛ لكن هنگام مرگ پدر هنوز كودكى خردسال بود و كار سلطنت با وى راست نمىگشت .\r\nقورقوت كه اميرى نامبردار بود و دويست و نود و پنج ( 295 ) سال در اين جهان روز شمرده و از فراز و فرود روزگار تجربتى به كمال داشت و به حصافت « 1 » عقل و رزانت رأى ناميده مىگشت و نسب به خاندان قبيلهء بايات مىبرد ، در اين امر تدبيرى انديشيد و چنان به صواب دانست كه اركى زمام سلطنت به دست گيرد و كار مملكت راست كند تا آنگاه كه قرمان خان به حد رشد و بلوغ رسد پس ملك به دو بازدهد و تاج فرو نهد .\r\nاعيان مملكت رأى او را استوار داشتند و اركى را به نام كول اركى خان خواندند و كار ملك به دو تفويض دادند پس كول اركى خان بر تخت ملك برآمد و كار ملك بساخت . چون پنج ( 5 ) سال از مدت پادشاهى او برفت ، قرمان خان نيك از بد بشناخت ، پس كول اركى خان زمام ملك به كف كفايت او بازداد ، چنان كه ان شاء اللّه در جاى خود مذكور خواهد شد .\r\n\r\n\r\n","description":"","footnote":"\r\n( 1 ) . حصافت : استوارى ، متانت\r\n","page_name":" 840 ","page_number":264},
  {"content":"\r\n\r\n\r\nذكر وقايع سال سيم هجرت رسول خدا صلّى اللّه عليه و آله از مكه به مدينه متبرّكه و آن را سنة التمحيص گويند\r\n\r\n[ غزوهء غطفان 
  ]\r\nدر سال سيم هجرت رسول خداى صلّى اللّه عليه و آله نخستين غزوهء غطفان « 1 » پيش آمد كه هم آن را غزوه ذى امر « 2 » و نيز غزوهء انمار « 3 » ناميده‌اند و آن موضعى از نواحى نجد باشد .\r\nدر خبر است كه رسول خداى را مسموع افتاد كه گروهى از بنى ثعلبه و محارب در ذى امر از بهر آن انجمن شده‌اند كه اطراف مدينه را تاختنى كنند و غنيمتى برند و پسر حارث كه نام او دعثور « 4 » است و به روايتى غورث سيّد آن سلسله و قيل « 5 » آن قبيله است .\r\nپيغمبر صلّى اللّه عليه و آله عثمان بن عفان را در مدينه نصب نمود و با چهار صد و پنجاه ( 450 ) تن از اصحاب ، بقدم عجل و شتاب تا زمين ذى امر برفت . در آنجا مردى كه جبار نام داشت ، گرفتار لشكريان شده ، به نزديك پيغمبرش آوردند . آن حضرت از وى پرسش حال اعادى كرد ؟ معروض داشت كه : ايشان را ديدار نتوانى كرد ، چه از بيم تو به قلل جبال گريخته‌اند . پيغمبر او را به اسلام دعوت كرد . جبار مسلمان شده ،\r\n\r\n\r\n","description":"","footnote":"\r\n( 1 ) . غطفان : نام قبيله‌اى است از بنى عبد قيس .\r\n( 2 ) . ذى امر : نام دره‌اى است در راه فيد و مدينه ، در سه منزلى مدينه و كنار دهكدهء نخيل ( نقل از مغازى ، پانوشت دكتر مهدوى دامغانى ، 1 / 141 ) .\r\n( 3 ) . انمار : نام پدر قبيله‌اى است از عرب ( س ) .\r\n( 4 ) . دعثور : به معنى پرنور باشد ( س ) .\r\n( 5 ) . قيل : نام پادشاه است ( س ) .\r\n","page_name":" 841 ","page_number":265},
  {"content":"\r\n\r\nمصاحب بلال گشت .\r\nدر اين هنگام سحابى متراكم « 1 » شد و بارانى متواتر افتاد ، چنان كه از تن و جامه لشكريان آب همىبرفت . مردمان از هر سوى پراكنده شدند و به اصلاح كالاى خويش پرداختند . رسول خداى نيز جامه برآورد و بيفشرد و بر شاخه‌هاى درختى بگسترد تا خوشيده « 2 » كند ، خود نيز در سايهء آن درخت بيارميد .\r\nدر اين وقت دعثور و مردمش كه بر فراز كوه نگران بود اين بديد و بدانست كه پيغمبر دور از لشكر افتاده و يك تنه آرميده . فرصت از دست نگذاشت ، تيغ برآورد و سخت بشتافت ؛ ناگاه بر بالين پيغمبر حاضر شده ، شمشير فراشته كرد و گفت : اى محمّد ! من يمنعك اليوم ؟ يعنى : كيست كه امروز ترا از شرّ من كفايت كند ؟ رسول خداى فرمود : خداوند قادر قاهر . اين سخن هنوز به پاى نرفته بود كه جبرئيل عليه السّلام فرود شد و لطمه‌اى بر سينهء او زد كه تيغ از دستش برفت و بر پشتش افتاد . پيغمبر در حال آن تيغ برگرفت و بر سر او بايستاد و فرمود : من يمنعك منّى ؟ دعثور گفت : يا رسول اللّه هيچ كس مرا حفظ نكند . دانستم تو پيغمبر خدائى . أشهد أن لا إله الّا اللّه و أنّ محمّدا رسول اللّه . سوگند با خداى كه ديگر مردم را بر تو نشورانم و بر خلاف تو نشوم و اللّه لانت خير منّى .\r\nپس پيغمبر شمشير او را بازداد تا به قوم خود بازگشت . مردمانش گفتند : هان اى دعثور تو را چه افتاد كه بىمانعى از بالين محمّد بازشدى و تيغ بر وى نراندى ؟\r\nدعثور گفت : اى قوم چه‌گويم ! آن هنگام كه آهنگ او كردم ، مردى بلند بالا و سپيد گونه بر من ظاهر شد و ضربى بر سينهء من بزد كه به پشت افتادم و دانستم او ملكى است و محمّد رسول خداى است و طريقت او گرفتم . شما نيز شريعت او گيريد كه رستگار شويد . و مردم خود را بدين پيغمبر دعوت مىنمود ، خداى اين آيت بدين فرستاد :  يا أَيُّهَا الَّذِينَ آمَنُوا اذْكُرُوا نِعْمَتَ اللَّهِ عَلَيْكُمْ إِذْ هَمَّ قَوْمٌ أَنْ يَبْسُطُوا إِلَيْكُمْ أَيْدِيَهُمْ فَكَفَّ أَيْدِيَهُمْ عَنْكُمْ .  « 3 » يعنى : اى مؤمنان نعمت خداى را به خاطر آريد وقتى كه دشمنان به سوى شما دست يازند و خداى دست ايشان بازدارد .\r\n\r\n\r\n","description":"","footnote":"\r\n( 1 ) . سحاب متراكم : ابر رويهم انباشته شده .\r\n( 2 ) . خوشيدن : به معنى خشك شدن باشد .\r\n( 3 ) . مائده ، 11 : اى مؤمنان نعمتى را كه خدا به شما ارزانى داشته است به ياد آوريد آنگاه كه جمعى قصد كردند بر شما دست يابند و خدا دست آنها را كوتاه كرد .\r\n","page_name":" 842 ","page_number":266},
  {"content":"\r\n\r\nبالجمله از پس آن پيغمبر خداى باز مدينه شد ؛ و مدت اين سفر ده ( 10 ) شبانه روز بود .\r\n\r\nسريّه قرده\r\nو هم در سال سيم هجرت سريّه قرده افتاد . و قرده به فتح قاف و راء مهمله زمينى است در دو منزلى مدينه .\r\nبالجمله رسول خداى را گفتند : كه كاروان قريش از طريق عراق به شام روند ، چه بعد از غزوهء بدر بيم داشتند كه از نواحى مدينه گذر كنند . و سران اين كاروان صفوان بن اميّه و حويطب بن عبد العزّى و عبد اللّه بن أبى ربيعه‌اند . پس رسول خداى غلام خود زيد بن حارثه را با صد ( 100 ) سوار به قصد ايشان رهسپار داشت و اين اول سريّه‌اى بود كه زيد امير گشت .\r\nبالجمله زيد با مردم خويشتن تاختن كرد و ناگاه راه كاروان بگرفت و حمله درافكند ، آن چند تن كه قائد « 1 » قافله و سيّد سلسله « 2 » بودند هزيمت شده ، پشت دادند . زيد اموال و اثقال ايشان را مأخوذ داشته به مدينه آورد ؛ و نيز فرات بن حيّان را با يك تن ديگر اسير نموده با خود مىداشت . و چون فرات ايمان آورد ، جان به سلامت برد و آن ديگر بهره تيغ گشت ؛ اما پيغمبر خمس مالى را كه زيد آورده بود بيست هزار ( 20000 ) درهم جدا كرد و آنچه بماند بر مردان سريّه قسمت نمود و در حق زيد بن حارثه فرمود : خير أمراء السّرايا ، زيد بن حارثة ، أعدلهم فى الرّعيّة و أقسمهم بالسّويّة .\r\n\r\nقتل كعب بن اشرف\r\nو هم در سال سيم هجرت ، روز چهاردهم ربيع الاول كعب بن اشرف جهود ، مقتول گشت . و او چندان‌كه توانستى از آزار مسلمانان دست بازنداشتى و رسول\r\n\r\n\r\n","description":"","footnote":"\r\n( 1 ) . قائد : رهبر .\r\n( 2 ) . سيد سلسله : آقا و رئيس جماعت\r\n","page_name":" 843 ","page_number":267},
  {"content":"\r\n\r\nخداى و اصحاب را هجا گفتى . و چون خبر بدر بشنيد به مكه شد و به خانهء مطّلب بن أبى وداعه صبيرة السّهى درآمد . عاتكه دختر ابو العيس بن اميه زن مطلب نيز او را تكريم داد . كعب گفت : امروز بطن ارض از براى زندگان بهتر است از پشت ارض ؛ و بعد از جنگ و قتل بزرگان قريش زندگانى حرام است و بر كشتگان بدر اين مراثى بگفت :\r\n طحنت رحى بدر لمهلك أهله * و لمثل بدر يستهلّ و يدمع \r\n قتلت سراة النّاس حول حياضه * لا تبعدوا انّ الملوك تصرّع \r\n و يقول أقوام ادلّ بعزّهم * انّ ابن أشرف ظلّ كعبا يجزع \r\n صدقوا فليت الارض ساعة قتّلوا * ظلّت تسيخ بأهلها و تصدّع \r\n [ صار الّذى اثر الحديث بطعنة * او عاش اعمى مرعشا لا يسمع \r\n نبّئت ان بنى المغيرة كلّهم * خشعوا لقتل ابى الحكيم و جدّعو \r\n و آبنا ربيعة عنده و منبّه * ما نال مثل المهلكين و تبّع 
  ] \r\n نبّئت أنّ الحارث بن هشامهم * فى النّاس يبنى الصّالحات و يجمع \r\n ليزور يثرب بالجموع و انّما * يسعى على الحسب القديم الاروع « 1 » \r\nو بر كشتگان قريش بگريست و مراثى خود انشاد كرد و آن جماعت را بر جنگ پيغمبر تحريض داد . آنگاه كه از مكه بازشد ، رسول خداى صلّى اللّه عليه و آله فرمود : الّلهمّ اكفنى ابن الاشرف بما شئت فى اعلانه الشّرّ و قوله الاشعار « 2 » .\r\nپس روى به اصحاب آورد و فرمود : كيست كه شرّ ابن الاشرف را كفايت كند ؟\r\n\r\n\r\n","description":"","footnote":"\r\n( 1 ) . آسياب بدر براى نابودى اهل آن به گردش درآمد ، آرى ، براى امثال بدر بايد گريست و اشك ريخت . بزرگان مردم برگرد حوضهاى آن كشته شدند ، از خير و نيكى گريزان نباشيد ، همانا پادشاهان كشته شده‌اند . مردى كه من با خشم آنها خوار مىشوم ، مىگويند : ابن اشرف بر كعب زارى مىكند . راست مىگويند ، اى كاش ساعتى كه ايشان كشته شدند ، زمين اهل خود را فرو مىبرد و از هم پاشيده مىشد . چه بسا سپيد چهرگان گرانقدر و گشاده‌رويى كه گرسنگان به آنها پناه مىبردند كشته شدند . گشاده دستانى كه در خشك‌سالىها بارهاى سنگين را به دوش مىكشند غنيمت مىگيرند و سرورى مىكنند . به من خبر رسيده است كه همهء بنى مغيره از كشته شدن ابو الحكيم خوار و زبون شده‌اند و دو پسر ربيعه و منبّه كه در بدر كشته شدند ، آيا قوم تبّع توانسته است نظير اين كشته‌ها را داشته باشد .\r\n( 2 ) . پروردگارا در ازاى اشعارى كه او سروده و شرّى كه آشكار ساخته است ، به هر طريقى كه مىخواهى او را جزاى فرماى .\r\n","page_name":" 844 ","page_number":268},
  {"content":"\r\n\r\nمحمّد بن مسلمه گفت : يا رسول اللّه اگر فرمائى او را به قتل آرم ؟ فرمود : روا باشد .\r\nعرض كرد : اجازت است كه هر چه خواهم بگويم ؟ فرمود : باكى نيست ؛ لكن با سعد بن معاذ مجاور باش . پس محمّد بن مسلمه بعد از مشاورهء با سعد ، أبو نائله و هو سلطان بن سلامة بن وقش از جماعت بنى عبد الاشهل و عبّاد بن بشر و حارث بن أوس بن معاذ و أبو عيس بن جبير را برداشته آهنگ منزل كعب كردند . و اين أبو نائله با كعب برادر رضاعى بود ، و به روايتى محمّد نيز با او اين نسبت داشت .\r\nبالجمله نخستين أبو نائله به خانهء كعب دررفت و كعب مقدم او را گرامى داشت و زمانى با يكديگر سخن به شعر كردند ، آنگاه أبو نائله تشبيب « 1 » مقصود كرده سخن درانداخت كه اين مرد بلائى بود كه بر ما فرود شد ، اينك در قصد ما تيرهاى تمام قبايل به يك زه كمان است و طريق تجارت و سود از همه جهت مسدود باشد ، با اين همه هر زمان از ما صدقه طلب كنند و حال اينكه معاش خويش را در تعب مىباشيم .\r\nكعب گفت : هنوز بدانچه بايد نرسيده‌ايد ؟ سوگند با خداى كه ادراك ملالت خواهيد كرد ، اكنون بگوى كه مردم مدينه با او از چه درند ؟ گفت : اين قدر هست كه رعايت آن بيعت را كه از نخست بسته‌اند چند روزى متابعت دارند ، دير نباشد كه از حمايت او دست بازدارند . كعب شاد شد .\r\nو أبو نائله هنگام يافت ، گفت : چند تن را كه با من همدست و همداستانند حاجتى افتاد ، اينك از تو طعامى به وام مىخواهيم و آنچه فرمائى گروگان مىنهيم .\r\nكعب گفت : زنان خويش را بر من گذاريد . أبو نائله گفت : اين نتوان كرد ، تو در همهء عرب به جمال جميل مثلى ، همانا زنان فريفتهء تو شوند . گفت : پسران خويش را بسپاريد . هم أبو نائله گفت : روا نباشد ؛ زيرا كه ايشان را ذلّتى حاصل شود و مردمان گويند : شما به گروگان رفته‌ايد . اگر خواهى سلاح خويش را مرهون « 2 » تو سازيم و شب هنگام بياوريم . كعب بپذيرفت . و أبو نائله از سراى او بيرون شده ، به اتفاق ياران خود به حضرت پيغمبر صلّى اللّه عليه و آله آمد و صورت حال بازنمود .\r\n\r\n\r\n","description":"","footnote":"\r\n( 1 ) . تشبيب : غزل گفتن يعنى صورت و جمال زنى و حال خود را با وى از عشق گفتن و آغاز كردن ، و اين نوع را در ابتداى اشعار به عنوان مقدمه ذكر مىكرده و سپس وارد مقصود مىشده‌اند .\r\n( 2 ) . مرهون : گروگان\r\n","page_name":" 845 ","page_number":269},
  {"content":"\r\n\r\nو شبانگاه آن حضرت تا بقيع غرقد با ايشان بيامد و فرمود : انطلقوا بسم اللّه الّلهمّ أعنهم و باز خانه آمد . و آن جماعت طى مسافت كرده به دروازهء حصار كعب آمدند و بانگ دادند . كعب از جاى انگيخته شد تا فرود شود . ضجيع او سخن آغازيد كه به كجا مىشوى ؟ گفت : محمّد بن مسلمه و برادران أبو نائله است كه مرا بخوانند . زن گفت : به جاى باش كه من از اين بانگ سرخى خون ديدار مىكنم و دست بزد و دامن كعب بگرفت و گفت : هرگزت برفتن رخصت ندهم .\r\nكعب گفت : اى زن : انّ الكريم لودعى الى طعن لأجاب اگر كريم را از بهر طعن نيزه طلب كنند اجابت كند ؛ و حال آنكه برادر من أبو نايله است كه اگر مرا در خواب ديدار كند ، دل ندهد كه بيدار كند . اين بگفت و دامن از چنگ زن دركشيده آهنگ نشيب كرد .\r\nو از آن سوى محمّد بن مسلمه با ياران خويش مواضعه « 1 » نهاد كه چون بينيد من حيلتى كردم و موى سر كعب را مأخوذ داشتم ، شمشير برانيد و او را از جان و جهان برهانيد .\r\nدر اين وقت كعب برسيد و هر پنج ( 5 ) تن به گرد او درآمده سخن به مهر درافكندند و گفتند : نيكو آن است كه امشب نخست در سايهء اين ماه چهارده تا شعب عجوز « 2 » رويم و بباشيم و تا صبح‌دم با هم سخن كنيم و شبى خوش به پاى بريم . كعب را اين سخن پسنده افتاد و دست أبو نائله گرفته ، لختى راه بپيمودند . در اين وقت أبو نائله گفت : اين چه عطر است كه به كار برده‌اى ؟ هرگز استشمام چنين رايحه‌اى نكرده‌ام ؟ گفت : زنى تازه به سراى آورده‌ام كه اجمل زنان عرب است .\r\nمحمّد بن مسلمه پيش شد و سر پيش داشته موى او بگرفت و ببوئيد و هم لختى راه بپيمود .\r\nديگرباره محمّد بن مسلمه همان تمنّى كرد و رخصت يافت تا موى كعب را ببويد ، در اين نوبت موى او را نيك بگرفت و سخت به دست بربست و بانگ بر ياران زد كه دشمن خداى را زنده مگذاريد . ايشان شمشيرها برآوردند و بر وى همىبراندند ، و كعب از دهشت خويشتن را بر أبو نائله برچفسانيد و از اين سوى بدان سوى مىشد و زخمى بر او كارگر نمىافتاد . و در ميانه حارث بن أوس از شمشير\r\n\r\n\r\n","description":"","footnote":"\r\n( 1 ) . مواضعه : قرارداد .\r\n( 2 ) . شعب العجوز : نام موضعى است در پشت مدينه .\r\n","page_name":" 846 ","page_number":270},
  {"content":"\r\n\r\nياران خويش ، زخمى صعب برداشت .\r\nدر اين وقت محمّد بن مسلمه معول « 1 » خويش برآورد و بر شكم او نهاد و تا عانه‌اش « 2 » بردريد ؛ و كعب از آن زخم چنان نعره‌اى بزد كه در همه حصنهاى آن نواحى بانگ او برسيد ؛ و مردمان دانستند خطبى عظيم افتاده و بر بروج و حصارها آتش برافروختند تا يكديگر را آگهى دهند .\r\nاما محمّد بن مسلمه با ياران خويش بىتوانى سر كعب را برگرفته راه مدينه پيش داشتند ؛ و مردم كعب به زير آمده به جستجوى ايشان راه برگرفتند . از قضا به راه ديگر افتادند و ياوه شدند « 3 » . لا جرم محمّد بن مسلمه با ياران خويش صبحگاه به بقيع غرقد رسيدند و تكبير گفتند . رسول خداى اين زمان در نماز بود ، ماجراى بدانست ايشان در حال دررسيدند و سر كعب را بيفكندند . آن حضرت شكر خداى بگذاشت و فرمود : أفلحت الوجوه . قالوا : و وجهك يا رسول اللّه ! « 4 »\r\nآن وقت پيغمبر آب دهان مبارك بر جراحت حارث بن اوس طلى « 5 » كرده ، شفا يافت و فرمود : بر هر جهود كه دست يابيد ، زنده نگذاريد .\r\nروز ديگر عشيرت كعب به نزديك پيغمبر آمده عرض كردند : از چه در است كه بزرگان ما را بىجرم و جنايتى عرضه دمار و هلاك مىسازيد ؟ فرمود : تا هجا نكنند و دشمنان را بر حرب ما تحريض ننمايند . ايشان را از بيم مجال سخن نماند ، لا جرم لب ببستند و بازشدند . و حسان بن ثابت در قتل كعب بن الاشرف و كنانة بن ابى الحقيق كه در فتح خيبر مقتول شد ، چنان كه در جاى خود مرقوم خواهد شد اين شعر گفته است :\r\n للّه درّ عصابة لاقيتهم * يا بن الحقيق و أنت يا بن الاشرف \r\n يردون بالبيض الخفاف عليكم * بطرا كاسد فى عرين مغرف \r\n حتّى أتوكم فى محلّ بلادكم * فسقوكم حتفا ببيض المشرفى \r\n مستبصرين لنصر دين نبيّهم * مستصغرين لكلّ أمر مجحف « 6 » \r\n\r\n\r\n","description":"","footnote":"\r\n( 1 ) . معول : شمشير كوتاه و باريكى است كه در زير جامه بندند .\r\n( 2 ) . عانه : زير ناف\r\n( 3 ) . ياوه شدن : به معنى گم شدن است .\r\n( 4 ) . چهره‌هاى شما شاد باد . گفتند : و چهرهء تو يا رسول اللّه .\r\n( 5 ) . طلى : ماليدن\r\n( 6 ) . خلاصهء معنى شعر چنين است : اى ابن حقيق و اى ابن اشرف ، دليرا گروهى كه شما -\r\n","page_name":" 847 ","page_number":271},
  {"content":"\r\n\r\n\r\nاسلام حويّصه جهود\r\nو هم در سال سيم هجرت حويّصه مسلمان شد . و اين چنان بود كه : حويّصه و محيّصه دو برادر بودند ، از جمله جهودان . نخستين محيّصه ايمان آورد . در اين وقت كه كعب بن اشرف كشته شد و رسول خداى أصحاب را حكم داد كه چون بر جهودى دست يابند مقتول سازند ، محيّصه بشتافت و بازرگانى كه همسايهء او بود بكشت . حويّصه گفت : اى برادر چه كردى ؟ گوشت و پوست ما از احسان اين بازرگان رسته « 1 » است . امروز در همهء جهودان از وى بزرگتر و كريم‌تر مردى نبود .\r\nمحيّصه گفت : ساكت باش ؟ آن كس كه حكم بر قتل جهودان كرده ، اگر فرمان دهد با اينكه تو برادر منى بىدرنگ سرت برگيرم . حويّصه دانست اين سخن از در صدق كند ، پس خاموش شد و شب همه شب انديشه كرد و با خود گفت : دينى كه حلاوت آن مرارت قتل برادر را شيرين كند ، نيست الّا آنكه بر حق باشد . لا جرم روز ديگر به حضرت پيغمبر آمده شهادت براند و مسلمانى گرفت .\r\n\r\nقتل ابو رافع جهود\r\nو هم در سال سيم هجرت أبو رافع جهود مقتول شد و قتل او را در سال چهارم و پنجم و ششم نيز گفته‌اند و من به سال سيم اندر اقرب دانستم .\r\nبالجمله بعضى نام او را عبد اللّه و برخى سلّام بن أبى الحقيق دانسته‌اند . در خبر است كه چون قاتل كعب بن اشرف از قبيلهء اوس بود ، بزرگان قوم خزرج گفتند كه : ما نخواهيم بود كه مردم اوس از قتل كعب بر ما فخرى جويند ، بايد يك تن كه مانندهء كعب باشد مقتول سازيم تا از ايشان در ارادت رسول خداى بازنمانيم و اين كس نباشد ، جز ابو رافع شوهر صفيّه . و اين أبو رافع برادر كنانة بن أبى الحقيق بود كه در نواحى خيبر به ارض حجاز نزديك حصارى داشت و تجارت حجاز مىكرد . پس\r\n\r\n\r\n","description":"","footnote":"\r\n- ديديد كه چون شمشير تيز سوى شما شدند و مرگ به شما پوشانيدند كه در كار دين خويش بينا بودند و مايه زبونى ستم بودند .\r\n( 1 ) . رسته : روئيده\r\n","page_name":" 848 ","page_number":272},
  {"content":"\r\n\r\nعبد اللّه بن عتيك و عبد اللّه انيس و عبد اللّه بن عتبه و أبو قتاده و يك تن ديگر از خزرج از رسول خداى اجازت يافتند و به فرمان آن حضرت ، ابن عتيك بر ديگران امير شد ، پس طريق خيبر پيش گرفتند و راه ببريدند .\r\nاز قضا آن هنگام بر در حصن ابو رافع رسيدند كه خورشيد به كوه مىنشست و مردم و مواشى به حصار در مىرفتند . عبد اللّه بن عتيك ياران خويش را دور تر از قلعه جاى داده و خود به نزديك حصار شده ، در كنارى بنشست و جامه بر سر كشيد بدان گونه كه قضاى حاجت مىكند . دربان فرياد كرد كه : اى بندهء خدا اگر در مىآئى تعجيل كن . ابن عتيك فرصت به دست كرده ، برخاست همچنان كه جامه بر سر كشيده داشت ، به قلعه دررفت و در زاويه‌اى « 1 » بنشست و از دور همىنگريست .\r\nچندان‌كه دربان در ببست و كليدها را از ميخى درآويخت و به خويشتن پرداخت . و چون پاسى « 2 » از شب بگذشت كار اكل و شرب بگذاشت و بخفت . ابن عتيك برخاست و كليد برگرفت و در حصار بگشود تا اگر كار بر او تنگ شود ، تواند به آسانى گريخت ، و از آنجا به خانهء ابو رافع دررفت و او را در وثاقهاى فرازين « 3 » خانه يافت كه بخفته بود و كسى از بهر او قصه مىكرد . پس به گوشه‌اى پنهان شد تا افسانه‌گزار « 4 » از كار شد و ابو رافع به خواب رفت .\r\nآنگاه از جاى درآمد و به خانه‌هاى يك يك درمىرفت و از اندرون ابواب را برمىبست تا اگر غوغائى برخيزد ، كس نتواند به مدد أبو رافع آيد ، از اين گونه كار كرد تا بدانجا رسيد كه أبو رافع و اهلش بخفته بودند . ابن عتيك از ميان آن چند تن ندانست مقصود كدام است ، پس بانگ زد كه اى أبو رافع ! وى از خواب انگيخته شد و گفت : من هذا ؟ ابن عتيك تيغ بر اثر صوت او براند و كارگر نيفتاد ؛ چون اين بدانست ؛ صوت خويش را ديگرگونه كرد و آواز داد كه : ما هذا الصّوت يا أبا رافع ؟\r\nابو رافع گفت : لامّك الويل همانا در اين خانه مردى درآمده است . زن او گفت : اى أبو رافع بانگ عبد اللّه بن عتيك مىشنوم . أبو رافع گفت : گم كناد تو را مادر تو . ابن عتيك اينجا چه كند ؟\r\n\r\n\r\n","description":"","footnote":"\r\n( 1 ) . زاويه : گوشه\r\n( 2 ) . پاس : يك حصه از هشت حصه شبانه روز كه سه ساعت مىشود .\r\n( 3 ) . در بالاخانه‌ها يافت\r\n( 4 ) . افسانه‌گزار : آن كس كه قصه يا داستان همىگويد .\r\n","page_name":" 849 ","page_number":273},
  {"content":"\r\n\r\nهم در اين نوبت بر هنجار « 1 » آواز تيغ براند و كارى نساخت . در زمان پيش شده سر تيغ بر شكم أبو رافع نهاد و فشار داد ، چنان كه از پشتش بيرون شد و در حال بازشده درها را يك يك بگشود و برفت ، تا به زينه بام رسيد . چون ماهتاب بود ، دهشتى تمام در خاطر داشت ، چنان پنداشت كه به تمام مرقاة « 2 » فرود شده است . پس از چند پايه به زير افتاد ، چنان كه ساقش بشكست . در حال شكسته را با دستار خويش بربست و با يك پاى بجست و از حصار به در شده با ياران خويش پيوست ، و در بيغوله‌اى چندان توقف كردند كه سحرگاه بانگ قلعه گيان را اصغا نمودند كه شب دوش أبو رافع را كشته‌اند . پس از آنجا كوچ داده در مدينه به حضرت رسول اللّه صلّى اللّه عليه و آله آمدند و بشارت قتل او دادند . و آن حضرت دست مبارك بر ساق ابن عتيك بسود ، در حال شفا يافت .\r\n\r\nغزوهء نجران\r\nو هم درين سال غزوهء نجران پيش آمد ، از بهر آنكه در حضرت رسول خداى معروض افتاد كه جماعت بنى سليم در نجران انجمنى كرده‌اند و كيدى انديشيده‌اند . پس رسول خداى با سيصد ( 300 ) تن از فارسان اصحاب آهنگ دفع ايشان كرد ؛ و در مدينه ابن امّ مكتوم را به خليفتى بازگذاشت و تا اراضى ايشان تاختن كرد .\r\nجماعت بنى سليم اين بدانستند در اراضى خويش پراكنده شدند ، لا جرم رسول خداى بىآنكه دشمنى را ديدار كند باز مدينه شد ؛ و مدت اين سفر ده ( 10 ) روز بود .\r\n\r\n\r\n","description":"","footnote":"\r\n( 1 ) . هنجار : راه و روش\r\n( 2 ) . مرقاة : نردبان و هر چيز كه به وسيلهء آن بالا روند .\r\n","page_name":" 850 ","page_number":274},
  {"content":"\r\n\r\n\r\nولادت امام حسين عليه السّلام\r\nو هم در سال سيم هجرت ولادت حضرت امام حسين عليه السّلام بود و تفصيل احوال آن حضرت ، در ذيل نام مباركش به ترتيبى كه در فهرست مسطور است ، مرقوم خواهد شد .\r\n\r\nتزويج امّ كلثوم با عثمان بن عفّان\r\nو هم در اين سال ام كلثوم دختر رسول خداى به شرط زناشوئى ، به سراى عثمان بن عفان شد - چنان كه در جاى خود به شرح خواهد رفت - .\r\n\r\nتزويج حفصه دختر عمر و زينب دختر خزيمه با پيغمبر صلّى اللّه عليه و آله\r\nو هم در سال سيم هجرت در شهر شعبان ، حفصه دختر عمر بن خطّاب و در نيمهء رمضان زينب بنت خزيمة [ بن الحارث 
  ] به تزويج رسول خداى صلّى اللّه عليه و آله درآمدند ، شرح اين جمله نيز در جاى خود است .\r\n\r\nغزوهء احد\r\nو هم در سال سيم هجرت غزوهء احد پيش آمد . از اين روى كه قريش بعد از مقاتله بدر سخت آشفته بودند و سينهء ايشان از قتل ابطال « 1 » و نهب اموال تنگ بود ،\r\n\r\n\r\n","description":"","footnote":"\r\n( 1 ) . ابطال : دلاوران\r\n","page_name":" 851 ","page_number":275},
  {"content":"\r\n\r\nأبو سفيان اندرز آن جماعت همىكرد كه نگذاريد زنان شما بگريند و سوگوارى آغازند ؛ زيرا كه آب چشم اندوه را بنشاند و كين محمّد را از خاطرها زايل كند . لا جرم هيچ كس سوگ « 1 » كشته خويش نداشت ، و همگان يك جهت شدند كه اين كين از پيغمبر و أصحاب او بازجويند . و آنگاه كه أبو سفيان اموال كاروانيان را چنان كه مذكور شد از شام به سلامت تا مكه آورد به سبب قتال بدر كس را مجال نيفتاد كه اخذ مال خويش كند ، آن اموال هنوز در دار الندوه « 2 » محبوس بود .\r\nدر اين وقت كه رزم پيغمبر را تصميم عزم دادند بزرگان قريش گفتند : كه ما سود تجارت اين سفر را به تجهيز لشكر مىگذاريم و خويشتن را در كام نهنگ مىسپاريم ، باشد كه بر خصم ظفر جوئيم .\r\nاول كس أبو سفيان اجابت اين سخن كرد ، پس متاع تجارت را به معرض بيع و شرى درآورده صد هزار ( 100000 ) مثقال زر ناب و دو هزار ( 2000 ) شتر برآمد ، يك نيمهء آن سود اين سفر بود . پس يك نيمه مال را به صاحبان مال سپردند و نيم ديگر را تجهيز لشكر كردند ؛ و خداى اين آيت بدين فرستاد :  إِنَّ الَّذِينَ كَفَرُوا يُنْفِقُونَ أَمْوالَهُمْ لِيَصُدُّوا عَنْ سَبِيلِ اللَّهِ فَسَيُنْفِقُونَها ثُمَّ تَكُونُ عَلَيْهِمْ حَسْرَةً ثُمَّ يُغْلَبُونَ .  « 3 » يعنى : اين كافران كه بذل اموال خويش كنند كه راه حق بگردانند ، دير نباشد كه پشيمان شوند و مغلوب گردند .\r\nبالجمله ابو سفيان و ديگر مشركان از همه قبايل عرب ، ابطال و رجال را به اعانت خويش طلب نمودند و چهار كس را به دعوت مردم به ميان قبايل گسيل ساختند :\r\nنخستين : عمرو بن العاص . دويم : هبيرة بن أبى وهب . سه ديگر : ابو البخترى و اين أبو البخترى را اسد قريش مىناميدند و حسان بن ثابت در هجاى او اين شعر گويد :\r\n و ما طلعت شمس النّهار و لا بدت * عليك بمجد يا بن مقطوعة اليد \r\n أبوك لقيط ألأم النّاس موضعا * تبنّى عليك اللّؤم فى كلّ مشهد \r\n اذا الدّهر عفّا فى تقادم عهده * على عار قوم كان لؤمك فى غد \r\n\r\n\r\n","description":"","footnote":"\r\n( 1 ) . سوگ : ماتم و عزاء\r\n( 2 ) . دار الندوة : خانه‌اى است در مكه كه مجلس مشورت قريش بوده است .\r\n( 3 ) . انفال ، 36 : كافران اموال خود را براى بازداشتن مردم از راه خدا صرف مىكنند ، اين اموال را خرج خواهند كرد ولى براى آنها مايهء حسرت خواهد شد و بعد شكست مىخورند .\r\n","page_name":" 852 ","page_number":276},
  {"content":"\r\n\r\nو چهارم كس : ابو عزّه « 1 » شاعر بود . اما أبو عزّه نخست سر برتافت و گفت : محمّد مرا بىآنكه اخذ فديه كند از ميان اسيران بدر آزاد ساخت ؛ و من پيمان نهادم كه ديگر بر وى بيرون نشوم . صفوان بن اميّه گفت : بيرون شو اگر گرفتار شوى چندان‌كه زر واجب افتد من فديه كنم ؛ و اگر كشته شوى زن و فرزند تو را مانند عيال خويش بدارم . جبير بن مطعم نيز با صفوان همدست شد و أبو عزّه را جنبش داد تا با آن سه تن يار شد و از بهر استمداد به ميان قبال رهسپار گشت :\r\n إيه بنى عبد مناة الرّزام * أنتم حماة و أبوكم حام \r\n لا تسلمونى لا يحلّ الاسلام * لا تعدونى نصركم بعد العام « 2 » \r\nبالجمله نشيب و فراز آن اراضى را درنوشتند و مردمان دلاور را از هر حىّ و هر قبيله بخواندند و به مكه آوردند ؛ و لشكرى بزرگ ساخته كردند . و بزرگان قوم خواستند زنان خويش را نيز با خود كوچ دهند از بهر آنكه در ميان لشكر سوگوارى كنند و بر كشتگان خويش بگريند و مرثيه گويند تا كين‌ها بجوشد و دلها بخروشد ؛ و مردان جنگ ، پاى اصطبار « 3 » استوار كنند و كام‌بردار شوند . نخستين صفوان بن اميّه گفت : من اول كسم كه زنان خود را كوچ خواهم داد و خون خويش را از محمّديان بخواهم جست و اگر نه جان بر سر اين كار مىكنم ؛ و عكرمة بن أبى جهل گفت : من اول كسم كه اجابت سخن صفوان خواهم كرد . نوفل بن معاوية الدّئلى گفت : اى معشر قريش اين رأى نيست چه تواند بود كه شكسته شويد و اين زنان به دست دشمن اسير شوند . صفوان گفت : هرگز اين نخواهم كرد . پس نوفل به نزد أبو سفيان آمد و رأى صفوان را ناصواب شمرد و هند زوجه أبو سفيان سر برداشت و گفت : نعم نخرج و نشهد القتال . رأى صفوان استوار است ما بيرون مىرويم و در ميدان مقاتله حاضر مىشويم .\r\nأبو سفيان گفت : من با قريش مخالفت نخواهم كرد ؛ و سخن بر آن نهادند كه زنان را كوچ دهند .\r\n\r\n\r\n","description":"","footnote":"\r\n( 1 ) . ابو عزّه ، نام اصليش عمرو بن عبد اللّه بن عمير بود و مشهور به ابو عزّهء جمحى .\r\n( 2 ) . اى فرزندان رزمندهء عبد مناف ، شما حمايت‌كنندگانيد و پدرتان حام است ، مرا تسليم نكنيد كه اسلام همه جا را فراگيرد و نصرت خود را براى سال بعد به من وعده ندهيد .\r\n( 3 ) . اصطبار : بردبارى\r\n","page_name":" 853 ","page_number":277},
  {"content":"\r\n\r\nأبو سفيان هر دو تن زنان خود را بسيج « 1 » سفر كرد : اول هند : دختر عتبة بن ربيعة و او در طلب خون پدرش عتبه و برادرش وليد و عمّش شيبه كانون خاطرش افروخته بود : و الوتر يقلقها و الكفر يخنقها و الحزن يحرقها و الشّيطان ينطقها . دويم : اميمة دختر سعد بن وهب بن اشيم بن كنانه .\r\nو صفوان بن اميه نيز دو زن كوچ داد : اول : برزه دختر مسعود الثّقفى و گفته‌اند :\r\nرقية نام داشت و او مادر عبد اللّه اكبر است . دويم : العبول دختر المعزّل از جماعت بنى كنانه و او مادر عبد اللّه اصغر است .\r\nو طلحة بن أبى طلحه زوجهء خود سلافه دختر سعد بن شهيد از قبيلهء اوس را كوچ داد و اسم أبو طلحه ، عبد اللّه بن عبد العزى است و او مادر چهار پسر است . اول :\r\nمسافع . دويم : الحارث . سيم : كلاب . چهارم : ابو الجلاس و ايشان را از طلحه داشت .\r\nو عكرمة بن أبى جهل زوجه خود أم حكيم « 2 » دختر الحارث بن هشام را كوچ داد .\r\nو الحارث بن هشام زوجه خود فاطمه دختر الوليد بن المغيره را كوچ داد .\r\nو عمرو بن العاص ، زوجه خود دختر منبّه بن الحجاج را كوچ داد و نام او هند بود و به روايتى ريطه نام داشت و او مادر عبد اللّه بن عمرو بن العاص است .\r\nو أبى عزير بن عمير از بنى الدّار ، مادر خود خناس دختر مالك بن المضرّب را كه از زنان بنى مالك بن حسل است با خود برداشت .\r\nو الحارث بن سفيان بن عبد الاسد زوجه خود رمله دختر طارق بن علقمه كنانيه را كوچ داد .\r\nكنانة بن على بن ربيعة بن عبد العزى بن عبد شمس بن عبد مناف زوجهء خود أم حكيم دختر طارق را كوچ داد .\r\nو سفيان بن عويف ، ضجيع خود قتيله دختر عمرو بن هلال را كوچ داد .\r\nو النعمان بن عمرو مادر خود دغنه « 3 » را با خود برداشت .\r\nو غراب بن سفيان بن عويف زوجه خود عمره دختر الحارث بن علقمه كنانيه را كوچ داد . و اين آن زن است كه لواى قريش را برداشت چنان كه مذكور مىشود ، بالجمله پانزده ( 15 ) هودج از بهر اين زنان راست كردند .\r\n\r\n\r\n","description":"","footnote":"\r\n( 1 ) . بسيج : ساختگى كارها و كارسازيها و آماده گرديدن .\r\n( 2 ) . واقدى : امّ جهيم ( 1 / 147 ) .\r\n( 3 ) . واقدى : دغنّيّه ( 1 / 148 ) .\r\n","page_name":" 854 ","page_number":278},
  {"content":"\r\n\r\nچون عباس بن عبد المطلب كه در اين وقت از مدينه به مكه سفر كرده بود اين بدانست ، صورت حال را كتابى كرده خاتم بر نهاد و يك تن از قبيلهء بنى غفار را به اجرت گرفته به دو داد ، بدان شرط كه سه ( 3 ) روزه خويشتن را به مدينه رساند و رسول خداى صلّى اللّه عليه و آله را از اين قضيه بياگاهاند .\r\nپس آن مرد به شتاب صبا و سحاب طىّ مسافت كرده ، به مدينه آمد و رسول خداى را بيرون مسجد قبا يافت ، هنگامى كه عزيمت مدينه را سوار مىشد پس برسيد ؛ و نامه عباس را برسانيد . پيغمبر نامه را به ابى كعب داد تا بخواند و به عرض رساند . چون مضمون نامه را معلوم كرد : فرمود : اى أبى كعب اين معنى را پوشيده بدار و از آنجا به خانهء سعد بن الرّبيع درآمد و فرمود : خانه را از بيگانه پرداخته كن . « 1 »\r\nعرض كرد هيچ كس را در اينجا بار نيست . پس قصه قريش را با او بگذاشت و فرمود :\r\nاين سر را مستور بدار . سعد گفت : يا رسول اللّه گمان من اين است كه خير تو در اين است . آن حضرت از آنجا به مدينه بازشتافت .\r\nهمانا چون پيغمبر از خانه سعد بدر شد زنش از در درآمد و گفت : رسول خداى با تو چه سخن كرد ؟ سعد گفت : ترا چه كار است ؟ گفت : بيهوده ملاى « 2 » كه من سخنان آن حضرت را به جمله اصغا نمودم و آن كلمات را تا به پايان برشمرد . سعد گفت :  إِنَّا لِلَّهِ وَ إِنَّا إِلَيْهِ راجِعُونَ  « 3 » و دست برده گلوگاه زن بگرفت و چنانش دوان دوان به حضرت پيغمبر آورد كه نفس ديردير برمىآورد و صورت حال بازنمود . رسول خداى صلّى اللّه عليه و آله فرمود : او را بگذار . و زمانى دير برنيامد كه در مدينه هر كس ديگرگونه سخن مىكرد و منافقان مىگفتند : اين مرد كه از مكه رسيده ، خبرى نيكو ندارد .\r\nبالجمله مكشوف شد كه لشكر قريش از مكه به در شدند و أبو عامر راهب با پنجاه ( 50 ) كس بديشان پيوست و عرض لشكر دادند ، پنج هزار ( 5000 ) كس برآمد و سه هزار ( 3000 ) شتر و دويست ( 200 ) اسب در لشكر ايشان بود . پس هزار و هشتصد ( 1800 ) مرد پياده بودند و از جمله اين لشكر هفتصد ( 700 ) تن زره داشتند و پانزده ( 15 ) هودج « 4 » از بهر زنان حمل مىدادند ؛ و از اشراف قريش\r\n\r\n\r\n","description":"","footnote":"\r\n( 1 ) . يعنى اگر بيگانه‌اى در خانه هست ، او را بيرون كن .\r\n( 2 ) . هرزه مگوى\r\n( 3 ) . بقره ، 156 : ما از آن خداييم و به سوى او بازمىگرديم .\r\n( 4 ) . هودج : جايگاهى كه براى نشستن مسافر روى شتر مىبستند .\r\n","page_name":" 855 ","page_number":279},
  {"content":"\r\n\r\nأبو سفيان بن حرب و اسود بن مطلب و جبير بن مطعم و صفوان بن اميّه و عكرمة بن أبى جهل و حارث بن هشام و سفيان بن عويف با ده ( 10 ) پسر و عبد اللّه بن ربيعه و حويطب بن عبد العزى و خالد بن الوليد و أبو عزّه جمحى شاعر و ديگر بزرگان هم گروه‌اند و امارت سپاه با أبو سفيان است .\r\nبالجمله چون لشكر قريش طىّ طريق كرده ، به منزل ابوا « 1 » رسيدند ، بعضى از كفار گفتند : صواب آن است كه قبر مادر محمّد را بشكافيم و جسد او را برآورده با خود حمل دهيم تا اگر كار جنگ ديگرگونه شود ؛ و زنان ما به دست محمّد اسير گردد اين معنى را مكشوف داريم تا زنان ما را از قيد اسر برهاند و جسد مادر خود را بستاند .\r\nابو سفيان گفت : حاشا و كلا « 2 » هرگز از پى اين انديشه مباشيد كه قبيله بنى بكر و حىّ و بنى خزاعه حليفان و هم‌سوگندان محمّدند ، چون اين بدانند يك تن از مردگان ما را در گور نگذارند . و از آنجا كوچ داده ، به منزل ذو الحليفه « 3 » فرود شدند و سه روز آن اراضى را لشكرگاه كردند .\r\nاما از اين سوى رسول خداى صلّى اللّه عليه و آله انس و مؤنّس پسران فضاله را فرمود تا فحص حال قريش كرده خبرى بازآرند . ايشان برفتند و فحص كرده بازآمدند و گفتند : دير نباشد كه از كشتزار عريض « 4 » يك برگ سبز نماند و جمله را اسب و شتر لشكريان چريده باشند .\r\nاز پس ايشان رسول خداى حباب بن المنذر را نيز به بازديد لشكر مشركين مأمور داشت . حباب راه برگرفت و آن جماعت را بازديدى به سزا كرده بازآمد و همه چيز چنان گفت كه با كتاب عباس راست بود . پيغمبر فرمود :  حَسْبُنَا اللَّهُ وَ نِعْمَ الْوَكِيلُ  « 5 »  ،  الّلهمّ بك أجول و بك أصول . الهى به قوت تو دفع دشمن مىكنم و به نيروى تو حمله مىافكنم .\r\nاين هنگام شب جمعه ششم شوال بود ، پس سعد بن معاذ و سعد بن عباده و\r\n\r\n\r\n","description":"","footnote":"\r\n( 1 ) . ابوا : قريه‌اى است ميان مكه و مدينه كه مدفن مادر پيامبر ( ص ) هم آنجاست و از آنجا تا جحفه از طرف مدينه بيست و سه ميل راه است .\r\n( 2 ) . اين دو كلمه هنگام انكار و تعجب گفته مىشود .\r\n( 3 ) . ذو الحليفه : قريه‌اى است از آنجا تا مدينه هفت ميل راه است .\r\n( 4 ) . عريض : نام وادى است در مدينه .\r\n( 5 ) . آل عمران ، 173 : خدا ما را بسنده و بهترين حامى است .\r\n","page_name":" 856 ","page_number":280},
  {"content":"\r\n\r\nاسيد بن حضير و چند تن ديگر از ابطال رجال سلاح جنگ در بر راست كرده از بيرون مسجد و بيرون خانه پيغمبر از بهر حفظ و حراست تا بامداد بخفتند . و هم رسول خداى را آن شب در خواب نمودار شد كه زرهى محكم در بر دارد اما ذو الفقار را رخنه و ثلمه‌اى « 1 » چند پديدار گشت و گاوى بكشتند كه اندر آن كبش « 2 » نيز مذبوح « 3 » شد .\r\nبامداد تعبير رفت كه آن زره محكم قلعه مدينه است و آن رخنه‌ها كه به ذو الفقار اندر شد مصايبى است كه بر رسول خداى خواهد رسيد و قتل گاو كنايت از كشتگان و شهيدان صحابه است ؛ و ذبح كبش قتل قائدى « 4 » از قريش است .\r\nدر خبر است كه رسول خداى بر آن بود كه از مدينه بيرون نشود . عبد اللّه بن ابى بن سلول و گروهى از مهاجر و انصار نيز بر اين رأى همداستان بودند ، و عبد اللّه عرض كرد كه : ما مجرب داشته‌ايم هر وقت دشمنى آهنگ ما كرد و ما از مدينه بيرون نشديم ظفر جستيم . رسول خداى فرمود : نيكو باشد . خود در مدينه بباشيد و زنان و كودكان را به حصنهاى حصين فرستيد .\r\nاما جمعى از جوانان انصار كه در جنگ بدر حاضر نبودند و طلب نام و ننگ مىنمودند و شهادت را نيك دوست مىداشتند ، از بهر خروج و مبارزت الحاح فراوان مىفرمودند ؛ و حمزة بن عبد المطّلب و سعد بن عباده و نعمان بن مالك و چند تن ديگر از قبيلهء اوس و خزرج گفتند : ما بيم داريم كه كفار قريش در ضمير گيرند كه ما از شمشير ايشان بترسيده‌ايم و بر ما دلير شوند ؛ و مالك بن سنان پدر ابو سعيد خدرى گفت : يا رسول اللّه ! ما در ميان احدى الحسنيين « 5 » هستيم كه آن ظفر و اگر نه شهادت است ، در هر حال فتح ما را باشد . حمزه عرض كرد : يا رسول اللّه ! سوگند با خدائى كه قرآن به سوى تو فرستاده كه روزه نگشايم تا با مشركان به شمشير خويش جنگ نكنم . از اين روى شامگاه جمعه روزه خود را نشكست و روز شنبه نيز ناهار با دشمنان جنگ نپيوست .\r\nنعمان بن مالك بن ثعلبه گفت : يا رسول اللّه ! كشته شدن گاوى كه در خواب تو را\r\n\r\n\r\n","description":"","footnote":"\r\n( 1 ) . ثلمه : شكاف\r\n( 2 ) . كبش : قوچ را گويند ، و كبش قوم ، : بزرگ قوم را گويند .\r\n( 3 ) . مذبوح : سربريده\r\n( 4 ) . قائد : سرهنگ لشكر را گويند ( س ) . رهبر ، پيشوا\r\n( 5 ) . يكى از دو چيز خوب\r\n","page_name":" 857 ","page_number":281},
  {"content":"\r\n\r\nنمودار گشت قتل من است ، قسم با خداى كه در بهشت خواهم بود ؛ زيرا كه خدا و رسول را دوست دارم و از معركه بازنگردم . فرمود : راست گفتى و او در جنگ شهادت يافت .\r\nبالجمله چندان مبالغه كردند كه رسول خداى با كراهت خاطر رخصت بيرون شدن فرمود . و چاشتگاه جمعه بود كه بر مردمان خطبه كرد و موعظت فرمود و گفت : نصرت شما را خواهد بود ؛ اگر در مبارزت مصابرت جوئيد و زحمت ضرب و حرب را متحمل باشيد ؛ و چون نماز عصر بگذاشت به خانه شد .\r\nبه روايت عامه سلاح جنگ ابو بكر و عمر بر پيغمبر پوشيدند و دستار بر سر مبارك محكم كرد و از برون خانه سعد بن معاذ و اسيد بن حضير مردم را مخاطب ساخته مىفرمودند : چگونه در بيرون شدن پيغمبر مبالغت مىنمائيد و حال آنكه آن حضرت كراهت دارد ؟\r\nدر اين سخن بودند كه رسول خداى از خانه برآمد ، زرهى پوشيده و كمرى از اديم « 1 » بر ميان بسته و تيغى حمايل ساخته و سپرى از پس پشت انداخته و نيزه‌اى به دست كرده . مردمان چون آن حضرت را بدين صورت ديدند از گفتهء خود پشيمان شدند و گفتند : يا رسول اللّه ! ما را نرسد كه در حضرت تو بلا و نعم سخن كنيم آن همىكن كه خود صواب دانى .\r\nرسول خداى فرمود : نخست گفتم نپذيرفتيد . اكنون روا نباشد پيغمبر را كه سلاح جنگ از تن دور كند تا خداوند در ميان او و اعدايش حكومت نفرمايد . اكنون به نام خداى كوچ دهيد كه اگر صابر باشيد مظفر باشيد .\r\nو چون مالك بن عمير در اين روز از جهان رفته بود جنازهء او را بگذاشتند نخستين رسول خداى بر وى نماز گزاشت ، آنگاه سه نيزه بگرفت و سه رايت بربست يكى از بهر مهاجر كه خاص خود پيغمبر بود و آن را به امير المؤمنين على عليه السّلام داد و به روايت ديگر كه اصح است علم مهاجرين را به مصعب بن عمير سپرد و رايت اوس را به اسيد بن حضير ، و آن خزرج را به حباب بن المنذر عطا فرمود و به روايتى صاحب لواى خزرج ، سعد بن عباده بود .\r\nآنگاه عبد اللّه بن امّ مكتوم را در مدينه به خليفتى بازداشت و بر اسبى كه نام آن\r\n\r\n\r\n","description":"","footnote":"\r\n( 1 ) . اديم : چرم\r\n","page_name":" 858 ","page_number":282},
  {"content":"\r\n\r\nمرتجز بود سواره شده به جانب احد رهسپار گشت . و سعد بن معاذ را دو زره بر تن بود و از پيش روى آن حضرت همىرفت و هزار تن از ابطال رجال از دنبال آن حضرت به تك‌تاز بودند و در ميان آن لشكر صد ( 100 ) تن زره‌دار بود ، و دو سر اسب افزون نداشتند كه يكى از آن پيغمبر و آن ديگر را أبو بردة بن نيار « 1 » از بنى الحارث كه از قبيلهء اوس بود داشت .\r\nدر اين وقت جعيل بن سراقة الضّمرى پيش شد و دم سرد بركشيد و عرض كرد :\r\nيا رسول اللّه مرا گفتند : تو فردا كشته مىشوى . پيغمبر دست مبارك بر سينهء او زد و فرمود : أ ليس الدّهر كلّه غدا ؟ يعنى : آيا نيست دهر همه فردا ؟ زيرا كه از پى هر امروزى فردائى است .\r\nبالجمله چون پيغمبر به منزل بنى النّجار رسيد ، جوقى « 2 » از لشكريان را نگريست كه در منزل ابو بكر و عمر به خشونت بانگ همىكردند . فرمود چه كسانند ؟ گفتند : از جماعت جهود هم‌سوگندان عبد اللّه بن ابى اين غوغا كنند . فرمود : لا تستنصروا باهل الشّرك على اهل الشّرك .\r\nو در آن منزل كودكان صحابه را مانند عبد اللّه بن عمر بن خطّاب و زيد بن ثابت و اسامة بن زيد و زيد بن ارقم و زيد بن طاهر و براء بن عازب و اسيد بن ظهير و عرابة بن اوس و أبو سعيد خدرى و سمرة بن جندب و رافع بن خديج را حكم مراجعت به مدينه فرمود و ايشان ( 14 ) چهارده‌ساله بودند و در جنگ خندق رخصت جهاد يافتند .\r\nظهير عرض كرد يا رسول اللّه : رافع نيكو كماندارى است و رافع بر سر انگشتان پاى برمىشد و خويشتن را برمىكشيد كه در نظر بلند نمايد و رخصت حرب حاصل كند و رسول خداى وى را دستورى داد .\r\nدر اين وقت سمرة بن جندب با مرىّ بن سنان كه شوهر مادرش بود خطاب كرد كه : چگونه مرا رخصت جنگ ندهيد و حال در كشتى بر رافع مظفرم ؟ مرىّ بن سنان اين سخن را به عرض رسول خداى رسانيد و آن حضرت حكم داد تا ايشان با هم درآويختند و يكديگر را همى قوت كردند . عاقبت سمره غلبه جست و رسول خدايش رخصت جنگ داد .\r\n\r\n\r\n","description":"","footnote":"\r\n( 1 ) . متن : ابو بردة بن دينار .\r\n( 2 ) . جوق : گروهى از مردم\r\n","page_name":" 859 ","page_number":283},
  {"content":"\r\n\r\nدر اين هنگام آفتاب فرو شد و بلال بانگ نماز برداشت و پيغمبر نماز به جماعت بگزاشت . آنگاه محمّد بن مسلمه را بفرمود تا با پنجاه ( 50 ) كس به حفظ و حراست لشكر مشغول باشند و لشكر قريش نيز نزديك بودند و كردار را مىنگريستند و از جانب ايشان عكرمة بن ابى جهل طلايه « 1 » لشكر بود . و به روايتى بعد از نماز خفتن ، پيغمبر فرمود : كيست امشب پاس ما بدارد ؟ و حديث ذكوان را به نهجى كه در جنگ بدر مرقوم داشتيم در اين غزوه روايت كنند . و راقم حروف چون اين روايت را ضعيف دانست به تكرار نپرداخت .\r\nمع القصه از پس آنكه يك نيمهء شب را پيغمبر بخفت از جاى برآمد و به اسب خويش برنشست و ابو خثيمهء حارثى را دليل راه كرده تا در احد لشكر كفار را بازديدى به سزا كند و راه برگرفت .\r\nدر اين وقت اسب پيغمبر دم بزد به شمشير يكى از انصار ، و آن شمشير از نيام « 2 » بيرون آمد . فرمود : هم تيغ خود را در نيام كن كه گمان دارم امروز بسيار تيغها از نيام برآيد . و چون از قبيلهء بنى حارثه كه بر سر راه بود عبور مىفرمود ، ناچار در حايط مربع بن قبطى مرور داشت و او مردى منافق و نابينا بود . پس از جاى برخاست و بر روى لشكر اسلام خاك همىپاشيد و گفت : تو اگر رسول خداى بودى ، به حايط من در نشدى . سعد بن زيد اشهلى كمانى بر سر او زد چنان كه خون برفت . پيغمبر فرمود :\r\nدعه فانّ الاعمى أعمى القلب . يعنى : كور نيز دلش كور است . و چند تن از بنى حارثه كه با آن منافق موافق بودند از جاى درآمدند و بخروشيدند و گفتند : اين نيست جز نتيجهء خصمى بنى عبد الاشهل . اسيد بن حضير گفت : لا و اللّه اين نيست جز ثمرهء نفاق و شقاق شما ، سوگند با خداى كه اگر پيغمبر فرمان دهد يك تن از امثال شما را زنده نگذارم . رسول خداى فرمود : ساكت باشيد و ايشان را تسكين فرمود .\r\nو نيز در بامداد بلال را حكم داد تا بانگ نماز برداشت و هم نماز به جماعت بگزاشت . آنگاه زرهى ديگر بر زبر زره نخستين بپوشيد و خود و مغفر « 3 » راست كرد و رزم را تصميم عزم فرمود و زمين جنگ را بنمود .  وَ إِذْ غَدَوْتَ مِنْ أَهْلِكَ تُبَوِّئُ الْمُؤْمِنِينَ \r\n\r\n\r\n","description":"","footnote":"\r\n( 1 ) . طلايه لشكر : مقدمه لشكر\r\n( 2 ) . غلاف شمشير\r\n( 3 ) . مغفر : زره خود كه زير كلاه پوشند .\r\n","page_name":" 860 ","page_number":284},
  {"content":"\r\n\r\n مَقاعِدَ لِلْقِتالِ وَ اللَّهُ سَمِيعٌ عَلِيمٌ .  « 1 » يعنى : ياد دار اى محمّد چون از اهل خود جدا شدى و جاى جنگ بنمودى ، خدا شنوا و دانا است .\r\n\r\nمخالفت عبد اللّه ابى از جنگ\r\nدر اين وقت عبد اللّه بن ابى بن سلول با سيصد ( 300 ) تن از يهودان كه هم‌سوگندان او بودند از اين منزل كه شوط « 2 » نام داشت و تا مدينه زياده از نيم فرسنگ مسافت نبود سر بركاشتند و آهنگ مدينه كردند و اين آيت در حق ايشان نازل شد .  إِذْ هَمَّتْ طائِفَتانِ مِنْكُمْ أَنْ تَفْشَلا وَ اللَّهُ وَلِيُّهُما وَ عَلَى اللَّهِ فَلْيَتَوَكَّلِ الْمُؤْمِنُونَ .  « 3 » يعنى : دو گروه از شما كه عبد اللّه بن ابى و آنان كه متابعت او داشتند ؛ ساز مراجعت نمودند نفاق و بددلى آشكار نمودند . بايد به خداى توكل كنند كه او نگاه‌دارنده است . و هم خداى در حق اين جماعت اين آيت فرستاد :  وَ لِيَعْلَمَ الَّذِينَ نافَقُوا وَ قِيلَ لَهُمْ تَعالَوْا قاتِلُوا فِي سَبِيلِ اللَّهِ أَوِ ادْفَعُوا قالُوا لَوْ نَعْلَمُ قِتالًا لَاتَّبَعْناكُمْ هُمْ لِلْكُفْرِ يَوْمَئِذٍ أَقْرَبُ مِنْهُمْ لِلْإِيمانِ .  « 4 » از بهر آنكه مكنون خاطر اين منافقين آشكار شود حكم شد كه به جهاد حاضر شوند و دل ايشان با كفر نزديكتر بود كه پشت با جهاد داده ، روى به مدينه نهادند .\r\nعبد اللّه بن عمرو بن حرام از دنبال ايشان بتاخت باشد كه آن جماعت را به سوى جهاد مراجعت دهد ، چندان‌كه پند و اندرز داد ، مفيد نيفتاد . پسر ابى گفت : محمّد سخن ما را وقعى ننهاد « 5 » و راى جوانان نامجرب « 6 » را اختيار كرده از مدينه بيرون شد ، هرگز با او مرافقت و موافقت نكنيم . عبد اللّه بن عمرو گفت : خداى شما را هلاك\r\n\r\n\r\n","description":"","footnote":"\r\n( 1 ) . آل عمران ، 121 : چون بامدادان از خانواده‌ات براى صف‌آرائى مؤمنان به جهت جنگ بيرون رفتى خداوند شنواى داناست .\r\n( 2 ) . شوط : نام حايطى است نزديك كوه احد .\r\n( 3 ) . آل عمران ، 122 : خدا شما را در جنگ بدر يارى كرد ، در حالى كه ناتوان بوديد ، از خدا بترسيد باشد كه شكر نعمت او را به جا آوريد .\r\n( 4 ) . آل عمران ، 167 : و نفاق‌افكنان شناخته شوند ، چون به آنها گفته شد بياييد در راه خدا نبرد كنيد يا به دفاع بپردازيد گفتند : اگر جنگ‌آزموده بوديم از شما پيروى مىكرديم . در آن روز آنها به كفر نزديك‌تر بودند تا به ايمان .\r\n( 5 ) . وقعى ننهاد : اعتنائى نكرد\r\n( 6 ) . نامجرب : ناآزموده ، خام .\r\n","page_name":" 861 ","page_number":285},
  {"content":"\r\n\r\nكند ، زود باشد كه حق جل و علا رسول خويش را از نصرت شما مستغنى دارد . اين بگفت و بازشده با لشكر اسلام ملحق شد .\r\nو در آن منزل دو تل ريگ برابر يكديگر بود كه در جاهليت دو تن از مشايخ جهود براى تعليم مسائل بدانجا مىشدند و جهودان در گرد ايشان انجمن شده ، استفاده مىنمودند و آن تل را شجره نام بود . پيغمبر در آنجا نماز ديگر « 1 » بگزاشت و عرض سپاه داد بعد از مراجعت پسر ابى و اتباعش ، هفتصد ( 700 ) تن بجاى بود . اين هنگام مردمان يك جهت دل بر مقاتلت نهادند و ساز و برگ گيرودار راست كردند و به ميدان جنگ اندر شدند . و اين هنگام روز شنبه ، هفتم شهر شوال بود .\r\n\r\n[ صف‌آرائى مسلمانان و قريش در احد 
  ]\r\nبالجمله از آن سوى نيز كفار جنبش كردند ، و از هر دو جانب كين‌ها بجوشيد و دلها بخروشيد . در اين وقت رسول خداى به خويشتن همى صف راست كرد و لشكر را چنان بداشت كه كوه احد در قفا و جبل عينين « 2 » از طرف چپ و مدينه در پيش روى مىنمود و چون در كوه عينان شكافى بود كه اگر دشمن خواستى ؛ توانستى كمين باز گشادى ، لا جرم پيغمبر عبد اللّه بن جبير و عبد اللّه بن عمرو بن حرام را فرمود : تا با پنجاه ( 50 ) تن كماندار در آنجا كمين نهند . و اعدا را با خدنگ خارا شكاف از مرور آن شكاف مانع باشند . و فرمود : اگر ما غلبه جوئيم و غنيمت آريم قسمت شما بگذاريم ، در هر حال از اين شكاف انحراف نجوئيد و در فتح و شكست ما از جاى نجنبيد .\r\nآنگاه عكّاشة بن محصن اسدى را و زبير العوّام را با صد ( 100 ) مرد در برابر خالد بر ميمنه « 3 » و أبو سلمة بن عبد الاسد مخزومى را و مقداد بن اسود را با صد ( 100 ) مرد برابر عكرمه بر ميسره « 4 » بداشت و ابو عبيدة بن الجرّاح و سعد بن أبى وقاص را بر\r\n\r\n\r\n","description":"","footnote":"\r\n( 1 ) . نماز ديگر : نماز عصر را گويند .\r\n( 2 ) . عينان يا عينين ، از شعب و افنان كوه احد است .\r\n( 3 ) . ميمنة : طرف راست\r\n( 4 ) . ميسره : طرف چپ\r\n","page_name":" 862 ","page_number":286},
  {"content":"\r\n\r\nمقدمه « 1 » گماشت و ساقه « 2 » لشكر را به مقداد بن عمرو سپرد .\r\nو از آن سوى قريش نيز صفها برآراستند : خالد بن وليد با پانصد ( 500 ) تن ميمنه گرفت و عكرمة بن أبى جهل با پانصد ( 500 ) تن در ميسره بايستاد ؛ و صفوان بن اميه به اتفاق عمرو بن العاص سالار سواران گشت ؛ و عبد اللّه بن ربيعه قائد تيراندازان شد ؛ و ايشان صد ( 100 ) تن كماندار نام‌آور بودند و شترى را كه بر آن بت هبل را حمل داده بودند از پيش روى بداشتند ، چه هنگام خروج از مكه ، أبو سفيان هبل را براى نصرت برداشت .\r\nمع القصه زنان را از پس پشت لشكريان انجمن كردند و ابو سفيان در پيش روى لشكر عبور همىكرد و گفت :\r\nاى مردمان اگر از بهر دين جنگ نخواهيد كرد از بهر كشتگان بدر و اين عورتان جنگ كنيد تا مبادا به دست بيگانگان اسير شوند ؛ و رايت جنگ را به طلحة بن ابى طلحه سپرد .\r\nدر اين وقت رسول خداى پرسش فرمود : كه رايت كفار را حامل كيست ؟ گفتند از قبيلهء بنى عبد الدّار . فرمود : نحن أحقّ بالوفاء منهم .\r\nپس گفت : مصعب بن عمير كجاست ؟ عرض كرد : اينك حاضرم . فرمود : بگير اينك رايت نصرت است . پس مصعب علم بگرفت و از پيش روى آن حضرت همىبود .\r\nو پيغمبر صلّى اللّه عليه و آله دو زره در بر داشت و دو شمشير حايل فرمود كه يكى از آن ذو الفقار بود . به روايت آنان كه گويند : ذو الفقار را رسول خداى در احد به امير المؤمنين على داد و اين سخن را راقم حروف ضعيف مىدانست ؛ زيرا كه ذو الفقار را آن حضرت در بدر به على داد ؛ چنان كه مذكور شد و شمشير ديگر را « حيد » نام بود .\r\n\r\n\r\n","description":"","footnote":"\r\n( 1 ) . مقدمه : جلو\r\n( 2 ) . ساقة : دنبال\r\n","page_name":" 863 ","page_number":287},
  {"content":"\r\n\r\n\r\nخطبه پيغمبر صلّى اللّه عليه و آله در ميان صف\r\nبالجمله چون رسول خداى لشكر را بر رده كرد و صف‌ها راست بداشت ، اين خطبه بخواند :\r\nفقال : أيّها النّاس : أوصيكم بما أوصانى به اللّه فى كتابه ، من العمل بطاعته و التّناهى عن محارمه ، ثمّ انّكم اليوم به منزل أجر و ذكر . لمن ذكر الّذى عليه ثمّ وطّن نفسه على الصّبر و اليقين و الجدّ و النّشاط ، فانّ جهاد العدوّ شديد كريه قليل من يصبر عليه ، الّا من عزم له على رشده . انّ اللّه مع من أطاعه و انّ الشّيطان مع من عصاه ، فاستفتحوا أعمالكم بالصّبر على الجهاد و التمسوا بذلك ما وعدكم اللّه و عليكم بالّذى آمركم به ، فانّى حريص على رشدكم . انّ الاختلاف و التّنازع و التّثبّط « 1 » من أمر العجز و الضّعف و هو ممّا لا يحبّه اللّه و لا يعطى عليه النّصر و الظّفر .\r\nأيّها النّاس انّه قذف « 2 » فى قلبى : انّ من كان على حرام ، فرغب عنه ابتغاء ما عند اللّه ، غفر اللّه له ذنبه و من أحسن من مسلم أو كافر ، وقع أجره على اللّه فى عاجل دنياه أو فى آجل آخرته و من كان يؤمن باللّه و اليوم الآخر ، فعليه بالجمعة يوم الجمعة ، الّا صبيّا أو امرأة أو مريضا أو عبدا مملوكا و من استغنى عنها ، استغنى اللّه عنه و اللّه غنىّ حميد . ما أعلم من عمل يقرّبكم الى اللّه ، الّا و قد أمرتكم به و لا اعلم من عمل يقرّبكم الى النّار ، الّا و قد نهيتكم عنه و انّه قد نفث الرّوح الامين فى روعى انّه لن تموت نفس حتّى تستوفى أقصى رزقها لا ينقص منه شىء و ان أبطأ عنها فاتّقوا اللّه ربّكم و اجملوا فى طلب الرّزق و لا يحملنّكم استبطاؤه على أن تطلبوه بمعصية ربّكم ، فانّه لا يقدر على ما عنده الّا بطاعته .\r\nقد بيّن لكم الحلال و الحرام ، غير أنّ بينهما شبها من الامر لم يعلمها كثير من النّاس ، الّا من عصم ، فمن تركها حفظ عرضه و دينه و من وقع فيها ، كان كالرّاعى الى جنب الحمى ، أو شك أن يقع فيه و ليس ملك الّا و له حمى « 3 » ، ألا و انّ حمى اللّه\r\n\r\n\r\n","description":"","footnote":"\r\n( 1 ) . ثبّط : تكاهل و درنگ كردن .\r\n( 2 ) . قذف : يعنى در دل من افتاد .\r\n( 3 ) . حمى : قورق كردن ، جائى را كه كسى در آنجا نرود ( س ) .\r\n","page_name":" 864 ","page_number":288},
  {"content":"\r\n\r\nمحارمه و المؤمن من المؤمنين كالرّأس من الجسد ، اذا اشتكى تداعى عليه سائر جسده و السّلام عليكم .\r\n[ اى مردم ، شما را سفارش مىكنم به آنچه خدايم در كتاب خود ، به من سفارش فرموده است و آن عمل به طاعت خدا و دورى جستن از محرمات اوست . شما امروز در منزل مزد گرفتن و اندوختن هستيد ، براى هر كس كه وظيفهء خود را به ياد آرد و نفس خود را به شكيبائى و يقين و كوشش و تلاش وادارد كه جهاد با دشمن سخت و گرفتاريش شديد است . كم‌اند افرادى كه سعادت رفتن به جهاد را داشته باشند مگر آنان كه خداوند آهنگ رهنمونى آنها فرمايد ، همانا خداوند همراه كسى است كه از او فرمان‌بردارى كند و شيطان يار و همراه كسى است كه از امر خدا سرپيچى كند ، كردار خود را با صبر در جهاد آغاز كنيد ، با جهاد آنچه را كه خدا به شما وعده داده است بخواهيد ، سخت مواظب آنچه خدا به شما فرمان داده است باشيد ، من آرزومند رهنمونى شمايم ، اختلاف و ستيزه‌گرى و پراكندگى مايه ضعف و ناتوانى و از چيزهايى است كه خداوند دوست نمىدارد و در آن صورت نصرت و پيروزى عنايت نمىفرمايد .\r\nاى مردم ، در سينه مردم چنين است كه هر كس بر حرام باشد ، خداوند ميان او و خود جدايى مىافكند و هر كس محض خاطر خدا از گناه دورى گزيند ، خداى گناهش را مىآمرزد . هر كس بر من درود فرستد خدا و فرشتگانش بر او ده درود مىفرستند ، هر كس چه مسلمان و چه كافر نيكى كند مزد او بر عهدهء خداست كه در اين جهان يا آن جهان پرداخت خواهد شد ، هر كس كه به خدا و روز آخر گرويده است ، بر اوست كه در نماز جمعه حاضر شود ، به جز كودكان ، زنان ، بيماران و بردگان ؛ هر كس كه از نماز جمعه خود را بىنياز بداند خداى از او بىنياز خواهد بود و خداى بىنياز ستوده است . هيچ عملى را نمىدانم كه شما را به خدا نزديك كند مگر اينكه شما را به آن فرمان دادم و هيچ عملى را نمىدانم كه شما را به دوزخ نزديك كند مگر اينكه شما را از آن نهى كردم ، همانا جبرئيل به روح\r\n\r\n","description":"","footnote":"","page_name":" 865 ","page_number":289},
  {"content":"\r\n\r\nمن القاء كرده است كه هيچ كس نمىميرد مگر اينكه به آنچه روزى اوست برسد . هيچ چيز از آن كم و كاسته نمىشود اگر چه دير انجام پذيرد . از خدا كه پروردگار شماست بترسيد و در طلب روزى خود به طريق پسنديده اقدام كنيد ، اگر روزى شما به تأخير افتاد شما را وادار نكند كه با معصيت پروردگار در طلب آن برآييد ، به نعمت‌هايى كه نزد خداست نمىتوان دست يافت مگر به فرمان‌بردارى از او .\r\nخدا براى شما حلال و حرام را بيان فرموده است ، البته بين حلال و حرام امورى محل شبهه است كه گروه زيادى از مردم آن را نمىدانند مگر كسانى كه در پرده عصمت قرار گيرند ، به هر حال كسى كه آن گونه امور را ترك مىكند آبرو و دين خود را حفظ كرده است و هر كس كه در آنها بيفتد ، همچون چوپانى است كه در كنار قرقگاه است و ممكن است در آن منطقه ممنوعه افتد . براى هر پادشاهى قرقگاهى است و همانا قرقگاه خدا كارهايى است كه آنها را حرام فرموده است . هر مؤمنى نسبت به مؤمنان ديگر ، چون سر نسبت به پيكر است كه چون به درد آيد همهء بدن به خاطر آن به درد مىآيد . و السّلام عليكم 
  ] .\r\nبالجمله زمين جنگ از دو رويه « 1 » تنك افتاد ، از جانب كفار اول كس ابو عامر راهب اسب بزد و به ميدان آمد . و اين أبو عامر از قبيلهء اوس بود و مسلمانى گرفت ، آنگاه برنجيد و مرتد شد ؛ پس با رسول خداى گفت : اين چه آئين است كه آورده‌اى ؟\r\nفرمود : اين دين حنيفيه است . گفت : همانا بدعتى چند برافزوده‌اى . پيغمبر فرمود :\r\nبل جئت بها على وجهها يا فاسق . گفت : خدايت در غريبى مرگ دهاد . پيغمبر فرمود : فعل اللّه ذلك بالكاذب . يعنى : خداى با دروغگوى اين كند . و از اين روى أبو عامر در روم غريب‌وار بمرد .\r\nبالجمله با اينكه قبل از بعثت خود مژدهء ظهور پيغمبر مىرسانيد گفت : آن كس كه من گفتم محمّد نيست و دل از اسلام برگرفت و پنجاه ( 50 ) تن از اقوام او متابعت وى كردند و از مدينه به سوى مكه شد ، از بهر آنكه در جاهليت مردم مدينه سخن او را وقعى تمام مىنهادند .\r\n\r\n\r\n","description":"","footnote":"\r\n( 1 ) . دو رويه : دو طرف ، مقصود نزديك شدن دو سپاه به يكديگر و درگرفتن جنگ است .\r\n","page_name":" 866 ","page_number":290},
  {"content":"\r\n\r\nاين هنگام نيز چنان مىدانست كه آن مكانت و حشمت باقى است ، از اين روى پيوسته با قريش مىفرمود كه : آسوده خاطر جنگ محمّد را تصميم عزم دهيد كه چون روز مقاتلت پيش آيد و مردم مدينه مرا در صف شما نگرند يك‌باره از محمّد دست بازدارند و به نزديك ما آيند . پس به اين انديشه با مردم خويشتن تاختن كرده به ميدان آمد و در برابر صف مسلمانان بايستاد و آواز داد كه : اى مردم مدينه ! اينك منم أبو عامر ، دست از محمّد بازداريد و به سوى من شتاب كنيد . انصار به يك بار زبان به دشنام گشادند و او را سخت بد گفتند و برشمردند . « 1 »\r\nأبو عامر از كردار انصار نزد قريش به نهايت شرمسار شد و از آن خجلت كه داشت ديگر به سوى قريش باز ننگريست و آغاز مناضلت « 2 » كرده ، خدنگى به سوى مسلمانان گشاد داد و غلامى چند از قريش با خويشاوندان او متفق شده به اتفاق كمانداران با تير و سنگ همى جنگ جستند . مسلمانان گفتند : لا مرحبا بك و لا أهلا اى فاسق منافق و بر مردم او حمله بردند و همى تير و سنگ باريدند تا آن جماعت پشت بدادند و روى به گريز نهادند .\r\nاز ميانه زبير بن العوام ، چون پلنگ دلير بر خالد بن الوليد حمله برد و عرصه جنگ را بر او تنگ آورد . خالد چون تاب حمله او نداشت روى بركاشت « 3 » و زبير از دنبال او تاختن مىكرد ، أبو سفيان چون اين بديد بترسيد كه خالد بر دست زبير تباه شود ، با هزار ( 1000 ) مرد از لشكر بر زبير حمله افكندند و زبير را به جاى خويش برد . و زنان قريش در اين گيرودار زره جنگ بر تن راست كردند و دفها بر چنگ گرفته مىنواختند ، و از قفاى صف بهر جانب مىتاختند و بر كشتگان بدر مراثى مىكردند و مردان را بر جنگ تحريض « 4 » مىدادند و ارجوزه مىگفتند و اين سخن از آن جمله است :\r\n نحن بنات طارق * نمشى على النّمارق \r\n مشى القطا النّوازق * الدّرّ فى المخانق \r\n و المسك فى المفارق * ان تقبلوا نعانق \r\n\r\n\r\n","description":"","footnote":"\r\n( 1 ) . برشمردن : دشنام دادن\r\n( 2 ) . مناضلت : تيراندازى\r\n( 3 ) . روى بركاشت : برگشت\r\n( 4 ) . تحريض : وادار كردن\r\n","page_name":" 867 ","page_number":291},
  {"content":"\r\n\r\n او تدبروا نفارق * فراق غير وامق « 1 » \r\nو از هر دو جانب تيراندازان كشش و كوشش مىكردند ، عاقبت غلبه اسلاميان را افتاد و سواران هوازن هزيمت شدند . طلحة بن ابى طلحه كه صاحب علم مشركان بود چون اين بديد در خشم شد و اسب برجهاند و مبارز بخواند و گفت : اى محمّد گمان داريد كه ما را با شمشيرهاى خود به جهنم مىفرستيد ؛ و ما با شمشير خود شما را به بهشت مىفرستيم ؛ پس هر كه آرزوى بهشت دارد به ميدان آيد تا به سوى بهشتش فرستم .\r\nچون كسى جرأت ميدان او نداشت هيچ كس جواب او بازنداد . على عليه السّلام چون شير غرنده با شمشير برنده به سوى او تاختن كرد و گفت : اى طلحه اگر راست‌گوئى به جاى باش تا حق از باطل پديد آيد :\r\n يا طلح ان كنتم كما تقول * لكم خيول و لنا فصول \r\n فاثبت لتنظر ايّنا المقتول * و ايّنا اولى بما تقول \r\n فقد اتاك الاسد الصّئول * بصارم ليس به فلول \r\n ينصره النّاصر و الرّسول \r\nطلحه گفت : هان اى پسر تو كيستى كه آهنگ من كرده‌اى ؟ على عليه السّلام نام خويش\r\n\r\n\r\n","description":"","footnote":"\r\n( 1 ) . اين اشعار در سيرت رسول اللّه ( 2 / 655 ) چنين است :\r\n ان تقبلوا نعانق * و نفرش النّمارق \r\n او تدبروا نفارق * فراق غير وامق \r\nو ايضا در تاريخ كامل ابن اثير چنين است :\r\n نحن بنات طارق * نمشى على النّمارق \r\n ان تقبلوا نعانق * و نفرش النّمارق \r\n او تدبروا نفارق * فراق غير وامق \r\nما دخترانى هستيم كه شب در بر دلبر مىكوبيم . بر بسترهاى نرم و گرانبها مىخراميم ، اگر به پيش تازيد ، شما را در آغوش كشيم و بسترها بگسترانيم . اگر پشت كنيد ، جدايى گزينيم چنان كه شما را دوست نداريم .\r\nو نيز :\r\n أيها بنى عبد الدّار * أيها حماة الدّيّار \r\n ضربا بكلّ بتّار \r\nهان به پيش تازيد اى پسران عبد الدّار به پيش تازيد اى نگهبانان و پشتوانان كس و كار ، بتازيد با شمشيرهاى جان شكار ( تاريخ كامل ، 3 / 987 ) .\r\n","page_name":" 868 ","page_number":292},
  {"content":"\r\n\r\nآشكار فرمود و نيز اين شعر انشاد كرد :\r\n انّى أنا اللّيث الهزبر الاشوس * و الاسد المستاصد المعرّس \r\n اذا الحروب اقبلت يفرّس * و اختلفت عند النّزال الانفس \r\n ما هاب من وقع الرّماح الاشرس « 1 » \r\nطلحه گفت : اى قضم دانستم كه جز تو كس به ميدان من نيايد . و آن حضرت را از اين روى قضم گفتند كه : در ايام سكونت در مكه به تحريك كفار ، اطفال قريش بر سر راه پيغمبر مىآمدند و به كردار ناهنجار آن حضرت را رنجه مىساختند . چون اين معنى به تكرار پيوست ، على عليه السّلام براى دفع آن اشرار ملازم خدمت پيغمبر شده با آن حضرت به كوى و بازار آمد و هنوز كودك بود . اين كرّت چون كودكان قريش بر سر راه پيغمبر آمدند سر و روى ايشان را درهم شكست تا به خانهء خويش فرار كردند و با مادر خود گفتند : قضمنا علىّ يعنى : على ما را به دندان مجروح كرد .\r\nمع القصه طلحه بر امير المؤمنين على حمله افكند و شمشيرى بر آن حضرت فرود آورد ، على عليه السّلام با سپر آن زخم را دفع داد و مانند برق و باد بر او بدويد و تيغى بر فرقش بزد كه مغزش برفت . و هم گفته‌اند : به يك زخم هر دو پايش را قطع كرد .\r\nپس طلحه درافتاد و عورتش مكشوف شد و از على زينهار « 2 » جست . پس على عليه السّلام بازگشت و عذر ناكشتن او را اين قصه بازگفت « 3 » و كبش كتيبه قريش كه پيغمبر در خواب ديد او بود و رسول خداى از قتلش شاد شد و به آواز تكبير گفت . و مسلمانان بانگ تكبير بلند كردند و بعضى نسبت قتل او را به مصعب بن عمير كرده‌اند و اين درست نباشد ، چنان كه حجاج بن علاط السّلمى هم آن حضرت را در مبارزت طلحه اين خطاب كند :\r\n\r\n\r\n","description":"","footnote":"\r\n( 1 ) . به درستى كه من آن شيرم كه به دنبال چشم نگرد از خشم ، و آن شير دليرم كه در آخر شب دمى استراحت كند . چون حربها رو آورد كه آزمايد و استوار كند ، و آمد شد كنند نزد حرب كردن مبارزان پياده نفس‌ها ، نترسد از آواز نيزه‌ها دلير\r\n آن شير دلم كه خون اعدا ريزم * و ز دشمن خود به هيچ رو نگريزم \r\n آفاق كنم به چشم دشمن تاريك * چون گرد بلا ز هر طرف انگيزم \r\n( شرح ديوان منسوب به امير المؤمنين على بن ابى طالب ، ص 533 ، 534 ) .\r\n( 2 ) . زينهار : امان\r\n( 3 ) . يعنى گفت : چون عورتش هويدا شد از او دست بازداشتم و او را نكشتم .\r\n","page_name":" 869 ","page_number":293},
  {"content":"\r\n\r\n للّه اىّ مذبّب عن حرمة * اعنى ابن فاطمة المعمّ المخولا \r\n جادت يداك له بعاجل طعنة * تركت طليحة للجبين مجدّلا \r\n و شددت شدّة باسل فكشفتهم * بالسّفح اذ يهوون اسفل اسفلا \r\n و عللت سيفك بالدّماء و لم يكن * لتردّه حرّان حتّى ينهلا \r\nو حسان بن ثابت اين بيت در هجو او گويد :\r\n أ لم تر انّ طلحة من قريش * يعدّ من القماقمة الكرام \r\n و كان ابوه من بلقاء دهرا * يسوق الشّول فى جنح الظّلام \r\n هو الرّجل الّذى جلب ابن سعد * و عثمانا من البلد الشّئام \r\nاز پس طلحه برادرش مصعب بن ابى طلحه علم بگرفت و به ميدان آمد . هم على عليه السّلام با تيغ سرافشان سر او برگرفت ؛ و هم اين شعر در آن حربگاه از آن حضرت روايت كرده‌اند :\r\n أصول باللّه العزيز الامجد * و فالق الاصباح ربّ المسجد \r\n أنا علىّ و ابن عمّ المهتدى « 1 » \r\nو نيز اين اشعار انشاد كرد :\r\n اللّه حىّ قديم قادر صمد * و ليس يشركه فى ملكه أحد \r\n هو الّذى عرّف الكفّار منزلهم * و المؤمنون سيجزيهم كما وعدوا \r\n فان يكن دولة كانت لنا عظة * فهل عسى أن يرى فى غيّها رشد \r\n و ينصر اللّه من والاه انّ له * نصرا و يمثل بالكفّار اذ عندوا \r\n فان نطقتم بفخر لا أبا لكم * فيمن تضمّن من اخواننا اللّحد \r\n فان طلحة غادرناه منجدلا * و للصّفائح نار بيننا تقد \r\n و المرء عثمان أردته أسنّتنا * فجيب زوجته اذ خبّرت قدد \r\n فى تسعة اذ تولّوا بين أظهرهم * لم ينطلوا من حياض الموت اذ وردوا \r\n كانوا الذّوائب من فهر و أكرمها * شمّ العرانين حيث الفرع و العدد \r\n و أحمد الخير قد أردى على عجل * تحت العجاج أبيّا و هو مجتهد \r\n و ظلّت الطّير و الضّبعان تركبه * فحامل قطعة منهم و مقتعد \r\n\r\n\r\n","description":"","footnote":"\r\n( 1 ) . به يارى خداوند تواناى بزرگ كه صبح را مىشكافد و پروردگار مسجد است ، حمله مىكنم .\r\nمن و على و پسرعموى پيغمبر هدايت شده‌ام .\r\n","page_name":" 870 ","page_number":294},
  {"content":"\r\n\r\n و من قتلتم على ما كان من عجب * منّا فقد صادفوا خيرا و قد سعدوا \r\n لهم جنان من الفردوس طيّبة * لا يعتريهم بها حرّ و لا صرد \r\n صلّى الاله عليهم كلّما ذكروا * فربّ مشهد صدق قبله شهدوا \r\n قوم وفوا لرسول اللّه و احتسبوا * شمّ العرانين منهم حمزة الاسد \r\n و مصعب ظلّ ليثا دونه حردا * حتّى ترمّل منه ثعلب جسد \r\n ليسوا كقتلى من الكفّار أدخلهم * نار الجحيم على أبوابها الرّصد \r\n[ خداوند زنده ، هميشه توانا ، پناهنده و كسى در سلطنت او انباز نيست او است كه جايگاه كفار را ( كه دوزخ است ) به آنها نشان داده و اهل ايمان را چنانچه وعده داده شده‌اند ( به بهشت ) پاداش مىدهد . اگر گردش روزگار به نفع ما باشد ، پند و عبرتى است براى كفار كه شايد در گمراهى آنها هدايتى ديده شود . يارى مىكند خداوند كسى را كه او را دوست بدارد و گوش و بينى كفار را مىبرد اگر از راه حق برگردند . اى بىپدران اگر به افتخارى زبان گشائيد ، نسبت به برادران ما است كه در گور جاى گرفته‌اند . همانا طلحة را به خاك افكنديم و آتش شمشيرهاى بلند ما شعله‌ور است . عثمان را نيزه‌هاى ما هلاك كرد ، پس گريبان همسرش هنگامى كه آگاه شود دريده خواهد بود . نه نفرى كه از ما بين آنها رفتند خود را به حوض مرگ انداختند و آلوده نشدند . ايشان سردارها و شريف‌زادگان فهر بودند و از جهت شماره و اولاد بلند مرتبه بودند . و أحمد نيكوكار ( صلى اللّه عليه و آله ) ابى كوشا را با شتاب در ميان گرد جنگ هلاك كرد . پرندگان و كفتارها بر جسدش مىنشستند ، بعضى پاره‌اى مىبردند و برخى بر او سوار بودند . كسانى را كه شما از ما كشتيد ، ( و اين هم شگفت است ) از خير و سعادت برخوردار گشتند . براى ايشان منازل پاكى از بهشت است كه گرما و سرما گرد ايشان نمىگردد . درود خدا بر ايشان باد هنگامى كه به خاطر آيند ، چه بسا از مقام درستى را كه پيش از اين حاضر شدند . مردمى كه نسبت به فرستادهء خدا وفادارى كردند و ثواب خدا را چشم داشتند ، بلند مرتبه بودند و حمزه شيرمرد از آنها بود . و ديگر مصعب كه شيرى خشمگين بود و از وى روباهى خون‌آلود گشت . اينان مانند كشتگان بىدينان نيستند كه خداى آنها را به آن دوزخى كه بر در آن نگهبان است وارد كند 
  ] .\r\nآنگاه عثمان بن ابى طلحه علم برداشت و اين رجز بگفت :\r\n\r\n","description":"","footnote":"","page_name":" 871 ","page_number":295},
  {"content":"\r\n\r\n أنا ابن عبد الدّار ذى الفضول * انّك عندي يا على مقتول \r\n او هارب خوف الرّدى مفلول « 1 » \r\nهم على عليه السّلام ، در برابر او شد و اين جواب انشاد كرد :\r\n هذا مقامى معرض مبذول * من يلق سيفى فله العويل \r\n و لا اهاب الصّول بل أصول * انّى عن الأعداء لا أزول \r\n يوما لدى الهيجا و لا أحول * و القرن عندي فى الوغى مقتول \r\n أو هالك بالسّيف أو مفلول « 2 » \r\nو او را مقول ساخت و بعضى به روايتى كه من ضعيف دانم گفته‌اند : حمزة بن عبد المطلب چون شير آشفته بر او تاخت و با شمشير كتف او را فرود آورد ، چنان كه شش او پديدار گشت و بازآمد و همىگفت : أنا ابن ساقى الحجيج . « 3 »\r\nآنگاه ابو سعيد ابى طلحه علم كافران بگرفت و اين رجز بگفت :\r\n قد قدّمت « 4 » براية « 5 » أربابها * تحفل « 6 » فيها دونها أصحابها \r\n و لست من أهوالها « 7 » أهابها * و الصّيد « 8 » من أرجائها « 9 » ينتابها \r\n يأتيه من قسّيها « 10 » نشّابها « 11 » \r\nنيز على مرتضى چون هژبر غضبناك ، بر وى درآمد و اين شعر بگفت :\r\n و الخيل جالت يومها غضابها * بمربط سربالها ترابها \r\n وسط منايا بينها أحقابها * اليوم عنّى تنجلى جلبابها « 12 » \r\n\r\n\r\n","description":"","footnote":"\r\n( 1 ) . ذى الفضول ، اشاره به حلف ( سوگند ) فضول است كه جماعتى در آن شركت داشتند . هارب :\r\nفراركننده .\r\n( 2 ) . اين است مقام آشكار فداكارى من . كسى كه شمشير مرا برخورد كند ، برايش ناله و زارى كنند . من حمله‌كننده‌ام و از حمله دشمن نمىترسم . من از دشمنان هيچ‌گاه برنمىگردم .\r\nهماورد من در ميدان جنگ يا كشته مىشود و يا فرار مىكند .\r\n( 3 ) . من فرزند آب دهنده حاجيانم .\r\n( 4 ) . قدوم : آمدن .\r\n( 5 ) . راية : علم ، پرچم ، لوا .\r\n( 6 ) . حفل : گرد آمدن دوباره .\r\n( 7 ) . هول : ترسناك .\r\n( 8 ) . صيد : شكار .\r\n( 9 ) . رجا : كنارهء آسمان .\r\n( 10 ) . قوس : كمان و قسّى جمع آن .\r\n( 11 ) . نشاب : تير .\r\n( 12 ) . سواران با اسبان جولان كردند در روز حرب ، خشم‌گيرندگان حرب ، مقيّدند به رسن ، پيراهن حرب خاك اوست كه از سم ستوران برخاسته و در ميان شتران مرگهاست ، در ميان حرب ريسمانهاى ميان ايشان ، امروز از من وامىشود رادى حرب ( ديوان منسوب . . . ص 336 ) .\r\n","page_name":" 872 ","page_number":296},
  {"content":"\r\n\r\nو زنان قريش از قفاى أبو سعد اين رجز را سرود مىكردند :\r\n ضربا بنى عبد الدّار * ضربا حماة الادبار \r\n ضربا بكلّ بتّار « 1 » \r\nپس على مرتضى تيغ بكشيد و جهان از وجودش بپرداخت . و اين نيز روايت است كه گفته‌اند : سعد بن وقاص خدنگى به سوى او خلاص داد كه در حنجر « 2 » او جاى كرد و مانند سگ زبان از دهانش بيرون افتاد .\r\nاز پس او مسافح بن طلحة بن أبى طلحه علم برداشت ، عاصم بن ثابت بن ابى الاقلح اين بديد ، از يك سوى درآمد و با خدنگ خارا شكاف زخمى بر او زد ، هنوز جان از تنش بيرون نشده بود كه عشيرت او دويدند و جثه او را برگرفته به نزديك مادرش سلافه بنت سعد گذاشتند . از قاتل پسر پرسش كرد ؟ مسافح گفت :\r\nندانم جز اينكه شنيدم كه گفت : انا بن أبى الاقلح . چون سلافه اين بدانست بر خويشتن واجب كرد كه از كاسه سر عاصم شراب خمر نوشد و هر كس عاصم را بسته به نزديك او برد صد ( 100 ) شتر به پاداش گيرد . اين هنگام مسافح جان بداد .\r\nآنگاه حارث بن طلحة بن أبى طلحه رايت بگرفت و همچنان عاصم با يك چوبه تير ديگر كارش بساخت . از پس او كلاب بن طلحه علم برداشت و از سوى مسلمانان زبير بن العوّام بر او تاختن كرد و در نخستين حمله به خاكش درانداخت .\r\nپس أبو الخشخاش بن طلحه « 3 » علم بگرفت و طلحة بن عبيد اللّه او را بكشت .\r\nآنگاه عزير بن عثمان بن طلحه صاحب رايت شد و أمير المؤمنين على عليه السّلام به يك ضرب او را كفايت كرد . آنگاه ارطاة بن شرحبيل علمدار شد ، هم على عليه السّلام به يك شمشيرش نابود ساخت . از پس او شريح بن قاسط « 4 » صاحب رايت گشت و به روايتى سعد بن وقاص او را از حمل جان خلاصى داد ؛ و ديگر عبد اللّه بن جميل علم برگرفت ، هم على مرتضى او را بكشت .\r\nاز بنى عبد الدّار ديگر كس نبود كه علمدار شود غلامى از آن قبيله كه صواب نام\r\n\r\n\r\n","description":"","footnote":"\r\n( 1 ) . اى بنى عبد الدّار ضربت بزنيد ، اى پشتيبانان سيه‌روزان ضربت بزنيد ، با شمشيرهاى برّان ضربت بزنيد .\r\n( 2 ) . حنجر : گلو\r\n( 3 ) . واقدى : سپس جلاس بن طلحة بن ابى طلحه ابى طلحه پرچم را گرفت كه او را طلحة بن عبيد اللّه كشت ( مغازى ، 1 / 166 ) .\r\n( 4 ) . واقدى : شريح بن قازط ( مغازى ، 1 / 166 ) .\r\n","page_name":" 873 ","page_number":297},
  {"content":"\r\n\r\nداشت آن علم برافراشت ، على عليه السّلام بر او حمله كرد و دست راستش را با شمشير قطع فرمود ، علم را به دست چپ گرفت ؛ هم آن را با تيغ بزد ، پس علم بر سينه برچفسانيد و گفت : اى بنى عبد الدار از من راضى شديد ؟\r\nاين وقت امير المؤمنين در خشم شد و تيغى براند كه سرش برفت . در اين معنى حسان اين شعر انشاد كرد :\r\n تسعة تحمل اللّواء و طارت * فى رعاع من الفتى مخزوم \r\n لم يولّوا حتّى ابيدوا جميعا * فى مقام و كلّهم مذموم \r\n بدم عاتك و كان حفاظا * ان يقيموا انّ الكريم كريم \r\n و اقاموا حتّى ازيروا شعوبا * و القنا فى نخورهم محطوم \r\nو هم حسان گويد :\r\n فخرتم باللّواء فشر فخر * لواء حين ردّ الى الصّواب \r\n جعلتم فخركم فيه بعبد * من ألأم من يطأ عفر التّراب \r\n حسبتم و السّفيه اخو ظنون * و ذلك ليس من امر الصّواب \r\n بانّ لقائنا إذ حان يوم * بمكّة بيعكم حمر العياب \r\nاين هنگام عمره دختر علقمه حارثيه علمدار شد و كس او را آسيبى نكرد تا جنگ به پاى رفت و اين شعر را حسان در اين معنى گويد :\r\n و لو لا لواء الحارثيّة اصبحوا * يباعون فى الاسواق بالثّمن البخس \r\nدر خبر است كه رسول خداى را شمشيرى به دست اندر بود كه يك طرف آن تيغ را رقم كرده بودند :\r\n فى الجبن عار و فى الاقبال مكرمة * و المرء بالجبن لا ينجو من القدر « 1 » \r\nفرمود : كيست كه اين تيغ از من بستاند و حق آن بگذارد ؟ عمر بن الخطّاب و زبير بن العوّام در طلب آن تيغ به پاى شدند ؛ و مسئول ايشان به اجابت مقرون نگشت .\r\nابو دجانه انصارى كه در حرب و ضرب شمشير كشيده و شير شميده « 2 » بود ، برخاست و گفت : يا رسول اللّه ! حق آن چيست ؟ فرمود : كه بر روى دشمنان برانند و دمار از ايشان برآرند . عرض كرد كه : من اين توانم كرد . رسول خداى تيغ را به دو داد و\r\n\r\n\r\n","description":"","footnote":"\r\n( 1 ) . در ترس ننگ است و در حمله بزرگوارى ، انسان با ترس از سرنوشت رهائى نمىيابد .\r\n( 2 ) . شميده : آشفته و بىهوش\r\n","page_name":" 874 ","page_number":298},
  {"content":"\r\n\r\nابو دجانه عصابه « 1 » احمر « 2 » بر سر بست و اين علامتى بود كه چون مردمان او را با عصابه احمر ديدند دانستند كه نيكو جنگ خواهد كرد و حق كوشش خواهد گذاشت و بر يك سوى آن عصابه مرقوم بود كه : نصر من اللّه و فتح قريب . و بر سوى ديگر رقم داشت :\r\n الجبانة فى الحرب عار * و من فرّ لم ينج من النّار « 3 » \r\nبالجمله ابو دجانه با آن عصابه و شمشير آهنگ ميدان كرد و با كبرى تمام و تبخترى « 4 » بىاندازه ، طىّ مسافت همىنمود و بر خويشتن همىباليد و گفت :\r\n أنا الّذى عاهد فى خليلى * و نحن بالسّفح لدى النّخيل \r\n أن لا أقوم الدّهر فى الكيول « 5 » * أضرب بسيف اللّه و الرّسول \r\nرسول خداى فرمود : انّ هذه لمشية يمقنها اللّه الّا فى مثل هذا الموطن . يعنى :\r\nاين گونه رفتن را خداى دشمن دارد ، جز اينكه در چنين جايگاه باشد . پس ابو دجانه مانند شيرى كه نخجيرى « 6 » ديده باشد خويشتن را بر سپاه دشمن زد و به هر جانب بتاخت و مرد و مركب به خاك انداخت و صف اعدا بدريد تا از صف برگذشته به سفح جبل « 7 » رسيد . هند كه زوجهء ابو سفيان بود با جماعتى از زنان قريش بر تحريض مردان به جنگ رجز همىكردند و دف همىزدند . ابو دجانه خواست كه آن تيغ بر هند آزمايد ، به خاطر آورد كه شمشير پيغمبر را با خون چنين زنى آلوده كردن ، كار مردان نباشد و دست بازداشت و بازآمد .\r\nگويند : زبير بن العوام كه آن شمشير را از رسول خداى بخواست و مقبول نيفتاد ، سخت رنجه خاطر بود كه چون است كه با قرابتى كه با پيغمبر مرا باشد و شجاعتى كه با من است رسول خداى اين تيغ به ابو دجانه داد . آنگاه كه اين رزم از ابو دجانه بديد انصاف داد كه وى از من دليرتر و شجاع‌تر است .\r\nمع القصه چون مسلمانان اين مبارزت از أبو دجانه بديدند از هر جانب حمله بردند و كفار را درهم شكسته هزيمت دادند ، و هر كس از مشركين به طرفى گريخت\r\n\r\n\r\n","description":"","footnote":"\r\n( 1 ) . عصابه : پارچه‌اى كه مانند دستمال به سر بندند .\r\n( 2 ) . احمر : سرخ\r\n( 3 ) . ترس در جنگ ننگ است و كسى كه بگريزد از آتش رهائى نيابد .\r\n( 4 ) . تبختر : خودبينى و ناز\r\n( 5 ) . كيّول : مؤخر صفوف را گويند .\r\n( 6 ) . نخجير : شكار\r\n( 7 ) . سفح جبل : دامنه كوه\r\n","page_name":" 875 ","page_number":299},
  {"content":"\r\n\r\nزنان قريش چون اين بديدند دفها از كف بيفكندند و دامن‌هاى جامه را برگرفتند ، چنان كه ساق و خلخال ايشان پديدار شد و واويلاه‌كنان به جانب كوه فرار كردند و آن شتر كه حمل هبل مىكرد درافتاد و هبل نگونسار شد .\r\nپس مسلمانان لختى از دنبال كفار برفتند و ايشان را از لشكرگاه دور كردند و آنگاه بازشده دست به غارت برآوردند . و از آن سوى خالد بن الوليد با دويست ( 200 ) تن از لشكريان كمين نهاده بود تصميم عزم داد كه از شكاف جبل بر سر مسلمانان تاختن كند . عبد اللّه بن جبير به اتفاق كمانداران به زخم تير ايشان را دفع داد .\r\nهمچنان چند نوبت خالد اين عزيمت كرد و از باران تير جز گريز گزيرى نديد ؛ لاجرم بازنشست و انتهاز فرصت مىبرد « 1 » ، اما چون كمانداران از خالد بپرداختند و نظاره كردند كه مسلمانان به نهب و غارت مشغولند قوت طامعه ايشان را تحريص و تحريك داد و از بهر اخذ غنيمت عزيمت لشكرگاه دشمنان كردند ، چندان‌كه عبد اللّه بن جبير ممانعت كرد متابعت نكردند و گفتند : قصد پيغمبر اين نبود كه تو دانسته‌اى ! اين بگفتند و به سوى غارت مبادرت جستند .\r\nعبد اللّه با كمتر از ده ( 10 ) كس به جاى ماند ؛ و از آن سوى چون خالد اين بدانست كه جز معدودى حاجز « 2 » راه نمانده به اتفاق عكرمة بن ابى جهل و جمعى از مبارزان بر عبد اللّه تاختن كردند و او را با چند تن كه با او بودند مقتول ساختند و از آنجا از قفاى مسلمانان بيرون شده تيغ بر ايشان نهادند .\r\nاين وقت عمره كه علم مشركان داشت هنوز بر كنار معركه بود ، آن علم بر پاى كرد و هزيمت‌شدگان قريش ، چون بر قفاى خود نگريستند علم خود را بر پاى ديدند ، از گيرودار رزمگاه استشمام رزم خالد و عكرمه بكردند ، پس روى به مصاف نهادند و تا اين زمان باد صبا « 3 » همىوزيد و اين وقت باد دبور « 4 » وزيدن گرفت و ديدار مسلمانان را آشفته كرد و گرد جنگ ، جهان را تيره ساخت ؛ و كفار يك تن از قفاى ابو سفيان فرستادند و او را نيز آگهى دادند تا با جماعت خود مراجعت كرد و خويشتن را بر صف مسلمانان زد .\r\nاين هنگام ، شيطان نيز به صورت جعيل بن سراقه برآمده همى ندا درداد كه : الا\r\n\r\n\r\n","description":"","footnote":"\r\n( 1 ) . پى وقت مناسب مىگشت .\r\n( 2 ) . حاجز : به معنى مانع و جلوگير است .\r\n( 3 ) . صبا : بادى كه از جانب مشرق مىوزد .\r\n( 4 ) . دبور : بادى كه از جانب مغرب مىوزد .\r\n","page_name":" 876 ","page_number":300},
  {"content":"\r\n\r\nانّ محمّدا قد قتل يعنى : آگاه باشيد كه محمّد كشته شد . مسلمانان از اين خبر وحشت‌آميز بىخويشتن شدند و از دهشت تيغ در يكديگر نهادند . از جمله اسيد بن حضير دو زخم يافت كه يكى را ابو برده زد . ناگاه چشم مسلمانان بر جعيل بن سراقه افتاد ، خواستند به جرم آنكه نداى قتل پيغمبر درانداخت با تيغش بگذرانند ، خوّات بن جبير و ابو برده گفتند : دست از او بازداريد كه او به نزديك ما بود و هرگز اين ندا نكرد .\r\nاز پس آن ابو برده نيز از يك تن مرد انصارى دو زخم يافت ، فرياد كرد كه هان اى انصارى ! چه مىكنى ؟ چون او را بشناخت گفت : باك مدار كه تو نيز ندانسته با اسيد بن حضير چنين كردى ؟ پيغمبر چون اصغاى اين قصه فرمود ، گفت : هو فى سبيل اللّه .\r\nمع القصه چندان كار معركه آشفته شد كه مسلمانان يمان پدر حذيفه را به دست آورده تيغ بر او نهادند و چندان‌كه حذيفه فرياد كرد كه اين پدر من است كس ندانست تا به زير تيغ درگذشت . حذيفه گفت : يغفر اللّه لكم و هو أرحم الرّاحمين ما صنعتم بأبى . يعنى : بيامرزد خداوند شما را از آنچه با پدر من كرديد . از آن پس به حكم رسول خداى ديت پدر خويش گرفت و صدقه كرد .\r\nبالجمله در آن گير و دار عبد الرحمن بن ابى بكر به ميدان آمده مبارز خواست ، ابو بكر آهنگ جنگ او كرد و تيغ بركشيد . پيغمبر فرمود : شم سيفك و راجع الى مكانك و متّعنا بنفسك . يعنى : شمشير خويش در نيام كن و بازآى و ما را به نفس خود متمتع گردان . ابو بكر باز جاى شد . و آن روز شعار كفار : يا للعزّى و يا للهبل بود كه در جنگ اين سخن بر زبان مىراندند و يكديگر را از هم بازمىشناختند و بر مسلمانان حمله مىانداختند .\r\nدر اين وقت سى ( 30 ) كس از اصحاب پيش روى پيغمبر رزم مىدادند و مىگفتند : وجهى دون وجهك و نفسى دون نفسك و عليك السّلام غير مودّع .\r\nسرانجام ايشان نيز شكسته شدند و چهارده ( 14 ) كس از اصحاب در نزد پيغمبر بجاى ماند : هفت ( 7 ) تن از مهاجر بودند .\r\nنخستين : على عليه السّلام . دويم : ابو بكر . سيم : عبد الرّحمن بن عوف .\r\nچهارم : سعد بن ابى وقّاص . پنجم : طلحة بن عبيد اللّه . ششم : ابو عبيدة\r\n\r\n","description":"","footnote":"","page_name":" 877 ","page_number":301},
  {"content":"\r\n\r\nبن الجرّاح . هفتم : زبير بن العوّام .\r\nو هفت تن از انصار بودند :\r\nاول : حباب بن المنذر . دويم : ابو دجانه . سيم : عاصم بن ثابت .\r\nچهارم : سهل بن حنيف . پنجم : اسيد بن حضير . ششم : سعد بن معاذ .\r\nهفتم : حارث بن صمّه و بعضى به جاى سعد بن معاذ و اسيد بن حضير ، سعد بن عباده و محمّد بن مسلمه را نوشته‌اند .\r\nو از اين جماعت هشت ( 8 ) تن با آن حضرت بر موت خويش بيعت كردند : سه ( 3 ) تن از مهاجر و پنج ( 5 ) تن از انصار و مردانه در جنگ پاى اصطبار مىافشردند « 1 » :\r\nاول : على عليه السّلام دويم : طلحه . سيم : زبير . چهارم : ابو دجانه . پنجم : حارث بن صمّه .\r\nششم : حباب بن المنذر . هفتم : عاصم بن ثابت . هشتم : سهل بن حنيف ، و از يمين و شمال پيغمبر صلّى اللّه عليه و آله ايستادند .\r\n\r\nقتل ابىّ بن خلف به دست پيغمبر صلّى اللّه عليه و آله\r\nدر اين وقت ابىّ بن خلف جمحى از صف كافران اسب برانگيخت و قصد پيغمبر كرد و اين ابىّ بن خلف آن كس است كه وقتى استخوان پوسيده‌اى برگرفته به حضرت رسول آورد فقال : تزعم انّ ربّك يحيى الموتى فمن يحيى هذا ؟ گمان مىكنى كه پروردگار تو ، مردگان را زنده مىكند . كيست كه اين استخوان پوسيده را زنده كند ؟ و آن را به نزديك پيغمبر افكند . حسان بن ثابت اشارت بدين قصه كند و گويد :\r\n لقد ورث الضّلالة عن أبيه * ابىّ يوم فارقه الرّسول \r\n أ جئت محمّدا عظما رميما * لتكذبه و انت به جهول \r\n و تبّ ابنا ربيعة اذ اطاعا * ابا جهل لامّهما الهبول \r\n\r\n\r\n","description":"","footnote":"\r\n( 1 ) . اصطبار : بردبارى و پاى اصطبار فشردن ، كنايه از پايدارى و مقاومت است .\r\n","page_name":" 878 ","page_number":302},
  {"content":"\r\n\r\nو همچنان او از اسيران بدر بود كه فديه بر خويشتن مىنهاد و رها مىشد كه به مكه رود و فديه خود بفرستد . گفت : اى محمّد اسبى دارم كه او را مانند نباشد ، هر روزش ارزن دهم تا فربه شود ، باشد روزى كه بر آن نشينم و آهنگ تو كنم و مقتولت سازم . پيغمبر فرمود : بلكه من ترا بر آن اسب خواهم كشت ، گاهى كه بر آن سوار باشى ان شاء اللّه .\r\nو هرگز رسول خداى در هيچ جنگ به اطراف خويشتن نگران نبود ، جز اين هنگام كه با اصحاب فرمود : از ابىّ بن خلف ايمن نيستم . هرگاه او قصد من كند ، مرا آگهى دهيد .\r\nاين وقت ابى بن خلف ديدار گشت و فرياد كرد كه : اى محمّد امروز از دست من به در نشوى و سخنان ناهموار همىراند . اصحاب گفتند : اينك ابىّ بن خلف ، رخصت فرماى تا ما بر او درآئيم . فرمود : او را بگذاريد تا با من رزم دهد . چون نزديك شد پيغمبر حربه‌اى كه در دست زبير بود بگرفت و به سوى او پرانيد تا بر گردنش آمد و اندك خراشيده ساخت . ابىّ از همان زخم روى برتافت و اسب براند تا به عشيرت « 1 » خويش آمد و خويشتن را از اسب درانداخت و ماننده گاو همى خروش مىكرد . قوم گفتند : اى ابىّ اين همه جزع چيست ؟ اگر اين زخم بر چشم يكى از ما آمدى آه نكردى . گفت : شما ندانسته‌ايد ، اين زخم بر من كه زد ؟ به لات و عزّى اگر اين زخم كه بر من يك تنه آمده بر همهء مردم ذو المجاز « 2 » آمدى ، همه به يك بار سرد شدندى . أ ليس قد قال لاقتلنّك ؟ يعنى : آيا نيست اين همان سخن كه پيغمبر گفت : مىكشم ترا ؟ هرگز من از اين زخم جان نبرم و همچنان بانگ همىكرد تا در راه مكه در واد الظهران « 3 » جان بداد .\r\n\r\n[ حملهء مشركين به رسول خدا 
  ]\r\nبالجمله در اين جنگ فرشتگان خداى حاضر بودند و لكن رزم نمىدادند ، جز\r\n\r\n\r\n","description":"","footnote":"\r\n( 1 ) . عشيرت : فاميل ، خويشان\r\n( 2 ) . ذو المجاز : نام موضعى است كه در آنجا بازار مىكردند و عبور مرور حاج بر آنجا بود .\r\n( 3 ) . ظهران : نام وادى است نزديك مكه .\r\n","page_name":" 879 ","page_number":303},
  {"content":"\r\n\r\nجبرئيل و ميكائيل كه به صورت دو مرد سفيد جامه بر يمين و يسار پيغمبر ايستاده دفع دشمنان مىدادند ؛ و از آن سوى كفار همداستان شده به قصد پيغمبر ميان بستند .\r\nنخست چهار ( 4 ) تن هم‌آهنگ شدند : يكى مغيره پسر عاص بود . و اين مغيره در سنگ افكندن نيك توانا بود ، پس چند سنگ از راه برگرفت و گفت : با اين سنگها پيغمبر را هلاك خواهم كرد . دويم : عتبة بن ابى وقّاص زهرى برادر سعد بن ابى وقّاص بود . سيم : عبد اللّه بن قمئه بود . چهارم : عبد اللّه بن حميد اسدى . و اين جمله به يك بار بر پيغمبر صولت نمودند و حمله افكندند ؛ أبو دجانه چون شير دل‌آور از پيش روى عبد اللّه بن حميد درآمد و به يك ضرب تيغ ، جهان از وجودش بپرداخت . پيغمبر فرمود : الّلهمّ ارض عن ابن خرشة ، كما أنا عنه راض . چه نام ابو دجانه ، سماك پسر خرشه است .\r\nاما مغيره خسارت دارين را قدم جسارت پيش گذاشت و سنگى بر دست مباركش زد كه تيغ بيفكند پس بانگ برداشت كه سوگند به لات و عزى كه محمّد را بكشتم . على مرتضى عليه السّلام گفت : لعنت بر تو باد كه سخن به كذب كردى . مغيره سنگ ديگر برداشت و بر پيشانى آن حضرت زد . پيغمبر فرمود : خداى ترا حيران بدارد و او در ميدان خيره بماند و نتوانست به كنارى گريزد . چندان‌كه عمار ياسر برسيد و او را به نار دوزخ برسانيد .\r\nاما عبد اللّه بن قمئه با شمشير كشيده به آهنگ پيغمبر مبارزت نمود ، چون مصعب بن عمير كه صاحب رايت بود از پيش روى پيغمبر دفع دشمن مىداد ، نخستين با مصعب درآويخت و آن تيغ كشيده بر دست راست مصعب فرود آورد ، چنان كه دستش برفت . مصعب اين آيت از قرآن قرائت كرد و هنوز اين آيت فرود نشده بود كه خداى بر زبان مصعب جارى كرد :  وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ وَ مَنْ يَنْقَلِبْ عَلى عَقِبَيْهِ فَلَنْ يَضُرَّ اللَّهَ شَيْئاً  « 1 » خلاصهء معنى آن است كه : نيست محمّد مگر فرستادهء من . اگر از اين جهان رحلت\r\n\r\n\r\n","description":"","footnote":"\r\n( 1 ) . آل عمران ، 144 : محمد فقط فرستادهء خداست و پيش از او فرستادگان ديگرى نيز بوده‌اند كه درگذشتند ، آيا اگر بميرد و يا كشته شود شما به آيين گذشته برمىگرديد و هر كس كه به گذشته بازگردد زيانى به خدا نمىرساند .\r\n","page_name":" 880 ","page_number":304},
  {"content":"\r\n\r\nفرمايد يا شهيد شود ، محال نباشد ، و هم از اين پيش انبيا از جهان برفتند ، پس نبايد بندگان مرتد شوند ؛ خداى را زيان نرسد و خداوند شاكران را كه در دين استوارند جزاى خير عطا فرمايد .\r\nبالجمله مصعب بعد از تلاوت اين آيت علم به دست چپ گرفت . ابن قمئه دست چپش را نيز با تيغ بزد ؛ ديگر باره مصعب اين آيت بخواند . ابن قمئه اين نوبت با نيزه زخمى منكر بر وى زد تا شهيد شد و علم بيفتاد . خداوند قادر متعال ، ملكى را به صورت مصعب برانگيخت تا علم رسول خداى را برافراشت .\r\nو در خبر است كه چون جنگ به پاى رفت پيغمبر فرمود : تقدّم يا مصعب . عرض كرد : من مصعب نيستم . آن حضرت دانست ملكى است . آنگاه علم بگذاشت .\r\nآن وقت سويبط بن سعد بن حرمله و ابو الرّوم بن عمير برادر مصعب قصد برداشتن علم كردند و ابو الروم سبقت جسته آن علم برگرفت و تا مدينه از پيش روى پيغمبر برفت .\r\nدر خبر است كه مصعب را از حطام دنيوى جز پوست پاره‌اى نبود كه بعد از شهادت ، بدنش را به تمام ستر نمىكرد . « 1 » اكنون بر سر داستان شويم .\r\n\r\nشكستن دندان مبارك پيغمبر صلّى اللّه عليه و آله\r\nابن قمئه بعد از شهادت مصعب سنگى چند به دست كرده به سوى پيغمبر همىپرانيد ، ناگاه سنگى بر پيشانى مبارك آن حضرت آمد و درهم شكست و حلقه‌هاى خود بر پيشانى مباركش فرود شد و خون بر چهره‌اش بدويد و از موى زنخ « 2 » برفت ؛ و رسول خداى با رداى خويش آن خون را بر سر و روى مبارك مىاندود « 3 » تا مبادا بر زمين رود و عذاب از آسمان فرود شود و مىفرمود : كيف يفلح قوم شجّوا نبيّهم و هو يدعوهم الى اللّه تعالى ؟ يعنى : چگونه رستگار مىشوند قومى كه پيغمبر خود را اين گونه زحمت رسانند و حال آنكه ايشان را به خداى مىخواند ؟ و اين هنگام رسول خداى را به خاطر آمد كه ايشان را به دعاى بد سزا كند . خداوند اين آيت\r\n\r\n\r\n","description":"","footnote":"\r\n( 1 ) . تمام بدنش را نمىپوشاند .\r\n( 2 ) . زنخ : چانه\r\n( 3 ) . اندودن : ماليدن\r\n","page_name":" 881 ","page_number":305},
  {"content":"\r\n\r\nفرستاد :  لَيْسَ لَكَ مِنَ الْأَمْرِ شَيْءٌ أَوْ يَتُوبَ عَلَيْهِمْ أَوْ يُعَذِّبَهُمْ فَإِنَّهُمْ ظالِمُونَ .  « 1 » خداوند خود حكيم و حاكم است ، توبه مىدهد ، چون ايمان آرند و عذاب مىكند چون طغيان ورزند و ظالم باشند .\r\nو عبد اللّه بن شهاب ، نيز با سنگ آهنگ پيغمبر كرد و مرفق مبارك آن حضرت را به رمى حجاره جراحت انداخت و از طرف ديگر عتبة بن ابى وقاص هم با سنگ بدان حضرت جنگ جست ، ناگاه سنگى بر لب و دندان پيغمبر آمده ، لب زيرين مجروح و خون‌آلود گشت و دندان رباعيه از طرف شيب شكسته شد . پيغمبر فرمود :\r\nاشتدّ غضب اللّه على قوم فعلوا هذا بنبيّه . و اشاره به سوى دندان مبارك كرد و هم فرمود : اشتدّ غضب اللّه على رجل ، يقتله رسول اللّه فى سبيل اللّه . اشتدّ غضب اللّه على قوم دمّوا وجه نبىّ اللّه . از پس اين واقعه چندان‌كه از عتبه اولاد آمد دندان پيش برنياورد .\r\nسعد بن ابى وقاص گويد : آن هنگام كه رسول خداى اين دعا كرد دانستم برادر من بدترين خلق خداست و به خون ريختن هيچ كس چنان حريص نبودم كه به خون برادرم .\r\nبالجمله با اين همه زحمت كه بدان مظهر رحمت رسيد از بيم آنكه بلائى بدان قوم فرود شود دست به دعا برداشت و گفت : الّلهمّ اغفر لقومى فانّهم لا يعلمون .\r\nو هم در خبر است كه جبرئيل خون از رخساره پيغمبر برمىگرفت و مىگفت : به فرمان يزدان اين خون مبارك را به جنان جاويدان برم تا حوران گلگونهء « 2 » ديدار « 3 » كنند ، همانا اگر رشحه‌اى « 4 » از اين خون بر زمين رود تا قيامت مهبط « 5 » رحمت نشود . آنگاه عرض كرد : كه اين دندان مبارك به من سپار تا حرز خويشتن كنم . رسول خداى فرمود : من اين دندان بدارم تا در قيامت چون خطاب آيد كه : امتان تو فرمان ما را شكستند عرض كنم كه : دندان مرا بندگان بىفرمان بشكستند . من عفو كردم تو كه\r\n\r\n\r\n","description":"","footnote":"\r\n( 1 ) . آل عمران ، 128 : كار به دست تو نيست ، خدا يا مىبخشد يا عذابشان مىكند كه آنها ستمكارند .\r\n( 2 ) . گلگونه : سرخابى است كه زنان به روى مالند .\r\n( 3 ) . ديدار : هم به معنى چهره است ، هم به معنى ديدن .\r\n( 4 ) . رشحه : يك قطره\r\n( 5 ) . مهبط : فرودگاه\r\n","page_name":" 882 ","page_number":306},
  {"content":"\r\n\r\nآفريدگار منى عفو فرماى .\r\nاما كافران همچنان دست بازنمىداشتند . در آن گير و دار هفتاد ( 70 ) ضرب شمشير بر آن حضرت فرود آوردند و خدايش حافظ بود . از ميانه باز ابن قمئه يا عتبه شمشيرى بر پهلوى آن حضرت آزمود ، چون رسول خداى را دو زره در بر بود كارگر نيفتاد ، لكن از ثقل سلاح « 1 » و ضرب تيغ از اسب به زير افتاد . و چون ابو عامر و ديگر كافران در جنگ‌گاه چاهها كرده بودند و سر آن را پوشيده بودند از قضا بر لب چاه فرود آمد و از لب چاه به نشيب افتاد و زانوهاى مباركش شخوده « 2 » گشت و از چشم اصحاب غايب شد . ابن قمئه پنداشت كه با آن زخم پيغمبر را كشته است ، اسب آن حضرت را بگرفت و فرياد برداشت : كه محمّد را كشتم . و آن هنگام كه ابن قمئه تيغ مىراند ، طلحة بن عبيد اللّه دست خويش را سپر پيغمبر كرد هم دست او شل شد و به روايتى با طلحه گفتند : اى ابو محمّد ! دست تو را چه رسيده ؟ گفت : مالك بن زهير جشمى تيرى به قصد پيغمبر گشاد داد ، من دست خود سپر كردم ، خنصر « 3 » من از كار شد و آن روز مالك از پس سنگى همى تير باريد . نوبتى چون سر خود از پس سنگ بركشيد سعد وقاص تيرى بر چشم او زد كه از قفايش به در شد و جان بداد .\r\nبالجمله در اين وقت شيبة بن مالك بن المضرب از قبيلهء بنى عامر بن لؤىّ بر اسبى كميت برآمده و رمح خويش بر كف گرفته صيحه زنان همىآمد و همىگفت :\r\nأنا أبو ذات الودع ، دلّونى على محمّد . طلحه چون اين بديد ، به دو حمله برد و زخمى بر پاى اسب او بزد و اسب از پاى نشست . پس نيزه او را بگرفت و از چنگش برآورد و بر چشمش زد و به خاكش درانداخت و چهره‌اش را به زير قدم درسپرد .\r\nاما طلحه با آن زخم دست و زحمت گيرودار خود را به نشيب چاه افكند و پيغمبر را در بركشيد ، تا از جاى برخاست و على مرتضى عليه السّلام ، دست آن حضرت را بگرفت و از چاه برآورد . رسول خداى فرمود : طلحه از آن مردم است كه امروز حق كار خويش بگذاشت . من أحبّ أن ينظر الى رجل يمشى فى الدّنيا و هو من أهل الجنّة فلينظر الى طلحة بن عبيد اللّه .\r\nبه عقيدت مردم شيعى تواند بود كه اين احاديث در حق مردمى وارد شود كه در\r\n\r\n\r\n","description":"","footnote":"\r\n( 1 ) . ثقل سلاح : سنگينى اسلحه\r\n( 2 ) . شخوده : خراشيده\r\n( 3 ) . خنصر : انگشت كوچك دست\r\n","page_name":" 883 ","page_number":307},
  {"content":"\r\n\r\nعاقبت امر اهل دوزخ شوند ، چه اين هنگام كه مشغول اين گونه عبادت و جهادند از اهل جنّت‌اند و اگر فى المثل كافر شوند و با ولى خداوند عصيان ورزند از اهل نار خواهند شد .\r\nبالجمله در اين وقت دو زخم تيغ از دست ضرار بن الخطّاب بر سر طلحه آمد كه بيفتاد و از هوش برفت . ابو بكر اين هنگام مقدارى آب به دست كرده به نزديك پيغمبر رسانيد ، آن حضرت فرمود : يا بن ابى قحافه ! طلحه را درياب . پس بر سر طلحه آمد و آب بر رخسار او همىزد تا به خويش آمد ؛ چون چشم باز كرد گفت :\r\nرسول خداى را حال چون است ؟ گفت : خير است . طلحه شاد شد و گفت : شكر خداى را از اين پس آنچه بر ما آيد سهل باشد .\r\n\r\nجنگ سعد بن ابى وقاص\r\nو جماعتى ديگر از مشركان تير بدان حضرت همىباريدند و حبّان بن العرقه « 1 » و أبو اسامه جشمى سخت همىكوشيدند . رسول خداى سعد بن ابى وقاص را در برابر ايشان بازداشت و فرمود : يا سعد ارم فداك أبى و أمّى .\r\nدر اين وقت امّ ايمن كه حاجبه پيغمبر بود و سقايت لشكر مىكرد ، از دست حبان بن العرقه تيرى بر دامن جامه‌اش آمد ، چنان كه جامه‌اش به يك سو شد و عورتش آشكار گشت . ابن العرقه سخت بخنديد و اين بر رسول خداى گران آمد ، پس تيرى بىپيكان به دست سعد داد تا به سوى ابن العرقه افكند و بر سينهء او آمده ، به پشت افتاد و عورتش مكشوف شد ، آن حضرت تبسم فرمود ، چنان كه نواجذ « 2 » مباركش ظاهر شد و فرمود : استقاد لها سعد . يعنى : سعد از براى امّ ايمن قصاص كرد .\r\nو در حق او فرمود : أجاب اللّه دعوتك و سدّد رميتك . و سعد از آن پس مستجاب الدعوه گشت .\r\nدر خبر است كه سعد در پايان زندگانى از هر دو چشم نابينا شد ، او را گفتند :\r\n\r\n\r\n","description":"","footnote":"\r\n( 1 ) . عرقه نام مادر حبّان است ، اين لقب را به جهت خوشبوئى عرق يافت .\r\n( 2 ) . نواجذ : همه دندانها را گويند .\r\n","page_name":" 884 ","page_number":308},
  {"content":"\r\n\r\nمريضان به دعاى تو شفا يابند ، از خداى بخواه تا بينائيت بازدهد . گفت : قضاء اللّه تعالى احبّ الىّ من بصرى . يعنى : حكم خداى نزد من عزيزتر است از روشنائى چشم من .\r\nبالجمله چون گوشهء كمان سعد از كثرت تير انداختن شكسته شد كمان بينداخت و سلاح ديگر گرفت . عكّاشة بن محصن آن كمان برداشت و افزون از شبرى « 1 » وتر « 2 » آن نمانده بود عرض كرد : يا رسول اللّه اين كمان را وتر نارسا باشد فرمود : بكش وتر آن را . عكاشه آن وتر را بكشيد ، چندان‌كه چند دالى از كمان افزون آمد .\r\n\r\nقصّهء قتاده و شفاى چشم او\r\nآنگاه قتادة بن النّعمان آن كمان به دست كرده و تا زنده بود همىداشت . هم در آن گير و دار زخمى بر چشم قتاده آمد كه حدقه از جاى برفت ، قتاده به نزديك رسول خداى آمد و عرض كرد كه : زنى نيكو روى در سراى دارم كه او را دوست مىدارم و او مرا نيز دوست مىدارد و روزى چند بيش نيست كه با او بساط عيش و عرس « 3 » گسترده‌ام و سخت مكروه مىدارم كه مرا با اين چشم آويخته ديدار كند .\r\nرسول خداى دست فرا برده ، چشم او را باز جاى گذاشت و فرمود : الّلهمّ اكسه الجمال . پس چشم او از نخست نيكوتر گشت . از اينجاست كه يكى از فرزندان او بر عمر بن عبد العزيز درآمد . عمر گفت : كيست اين مرد ؟ در پاسخ اين شعر انشاد كرد :\r\n انا ابن الّذى سالت على الخدّ عينه * فردّت بكفّ المصطفى احسن الرّدّ \r\n فعادت كما كانت لأوّل مرّة * فيا حسن ما عين و يا حسن ما ردّ « 4 » \r\n\r\n\r\n","description":"","footnote":"\r\n( 1 ) . شبر : وجب\r\n( 2 ) . وتر : زه كمان .\r\n( 3 ) . عرس : طعام وليمه\r\n( 4 ) . منم پسر كسى كه چشم او بر گونه‌اش ريخت و به وسيلهء دست پيغمبر مصطفى به خوبى به حال اول برگشت .\r\n","page_name":" 885 ","page_number":309},
  {"content":"\r\n\r\n\r\nشهادت وهب بن قابوس\r\nاين وقت وهب بن قابوس و برادرزاده‌اش حارث بن عقبة بن قابوس مزنى از جبل مدينه به زير آمدند و مانند دو شرزه شير به كنار رسول خداى آمده دشمنان را همى دفع دادند . نخستين وهب چون زخم بيست ( 20 ) نيزه يافت شهيد شد و پيغمبر بر سرش ايستاده فرمود : رضى اللّه عنك ، فانّى عنك راض . آنگاه كه در قبرش نهادند آن حضرت به دست خود بردى كه علم‌هاى سبز داشت بر او افكند .\r\n\r\nشهادت حارث بن عقبه و عبد اللّه بن جحش\r\nبالجمله از پس وهب ، حارث همى رزم داد تا او نيز شهادت يافت ، آنگاه عبد اللّه بن جحش اسدى پسر عمه پيغمبر كه مادرش اميمه دختر عبد المطّلب است مردى دلاور بود و چهل و اند سال داشت از يك سوى حمله بر كفار آورد و همى رزم داد تا به شهادت رسيد .\r\nسعد وقاص گويد كه : بامداد آنگاه كه عبد اللّه از خانه به در مىشد ؛ همىگفت :\r\nخدايا مرا با كافرى قوى بنياد دچار كن كه بعد از شهادت گوش و بينى مرا ببرّد . چون در قيامت از من بپرسى كه : گوش و بينى خويش چه كردى ؟ بگويم در راه تو و رسول تو دادم . فرمائى : آرى و گوش و بينى بريدهء مائى . بامداد اين بگفت و نماز ديگر گوش و بينى او را ديدم بريده و كفار به ريسمان كرده بودند ؛ و جسد عبد اللّه را با حمزه به يك قبر نهادند .\r\n\r\nشهادت ذكوان بن قيس\r\nديگر از اصحاب ذكوان بن عبد قيس صبحگاه زن و فرزند را وداع گفت . با او\r\n\r\n","description":"","footnote":"","page_name":" 886 ","page_number":310},
  {"content":"\r\n\r\nگفتند : يا ابا السّبع ! ديدار كى خواهد بود ؟ گفت : ديدار به قيامت افتاد . و در آن رزمگاه دل بر مرگ نهاده رزم همىداد . آنگاه أبو الحكم عمرو بن اخنس بن شريق او را بديد و از دنبال بتاخت و همىگفت : خدا بكشد مرا اگر ترا نكشم و به دو رسيده شمشيرى بر دوش او فرود آورد كه بدان زخم درگذشت و اين شعرها بگفت :\r\nبيت\r\n يا مرحبا بفارس منكم * اذ جاءنا فى حومة القسطل « 1 » \r\n يرجو قرانا قاصدا نحونا * نسقيه من ماء السّما « 2 » المعجل « 3 » \r\n ما عندنا شىء له للقرى * الّا حديث العهد بالصّيقل « 4 » \r\n ذاك الّذى يقرى ضيوف الوغى * و اللّائي « 5 » للاضياف فى المنزل \r\nامير المؤمنين على عليه السّلام در پاسخ فرمود :\r\n اخسا عليك اللّعن من جاحد * يا ابن لعين لاح بالارذل \r\n اليوم اعلوك بذى رونق * كالبرق فى المخلولق المسبل \r\n يقرى شئون الرّأس لا ينثنى * بعد فراش الحاجب الاجزل \r\n أرجو بذاك الفوز فى جنّة * عالية فى أكرم المدخل « 6 » \r\nبالجمله على مرتضى عليه السّلام اين بگفت و تاختن كرد و پاى ابو الحكم را با تيغ قلم كرده از اسبش درانداخت . رسول خداى در حق ذكوان فرمايد : هر كه خواهد مردى را نگرد كه بر سبزه بهشت مىگذرد بر ذكوان بيند .\r\n\r\n\r\n","description":"","footnote":"\r\n( 1 ) . قسطل : گرد .\r\n( 2 ) . ماء السّماء : مراد از شمشيرى است كه از بالاى سر فرود آيد .\r\n( 3 ) . اعجال : شتابانيدن .\r\n( 4 ) . صيقل : آنچه آهن روشن كند ، جلا دهندهء آهن .\r\n( 5 ) . اللّائي : جمع الّتى .\r\n( 6 ) . دور شو ، بر تو باد نفرين از منكرى ، اى پسر ملعونى كه پيدا شد به خوارتر احوال . امروز مىزنم ترا به شمشير خداوند آب ، چون برق اثركننده در جامهء كهنهء فروگذاشته . مىبرد آن شمشير درزهاى سر را ، وانمىگردد بعد از استخوانهاى خرد ابروى بريده شده . اميدى دارم به آن فيروز شدن در بهشتى بلند در بزرگوارتر جاى درآمدنى\r\n اى خصم كه سرگشته چو پرگار شدى * وز طالع و بخت خود نگونسار شدى \r\n انكار نبى چو هست در خاطر تو * در مذهب ما محلّ انكار شدى \r\n( ديوان منسوب به . . . ص 665 - 666 ) .\r\n","page_name":" 887 ","page_number":311},
  {"content":"\r\n\r\n\r\nشهادت اصيرم اشهلى\r\nو ديگر از غازيان اسلام اصيرم الاشهلى كه نام او عمرو بن ثابت است و تا اين وقت كافر بود . چون داستان احد بشنيد سلاح جنگ در بر كرده بشتافت تا به رزمگاه آمد و بىآنكه خدمت پيغمبر را دريابد خويشتن را بر سپاه اعدا افكند و تيغ بر ايشان نهاد و چندان بكوشيد كه از كثرت زخم به خاك افتاد ، آنگاه كه مسلمانان در طلب كشتگان خود بودند اصيرم را به خاك افتاده ديدند كه هنوز حشاشه‌اى از جان به كنار داشت . گفتند : هان اى اصيرم تو كافر بودى ، اينجا چه كنى ؟ گفت : تاكنون كافر بودم ، امروز ايمان آوردم و سلاح جنگ در بر كردم و رزم دادم تا درافتادم . اين بگفت و بمرد . از اينجاست كه ابو هريره گاهى از مردمان پرسش مىكرد كه : خبر دهيد مرا از آن كس كه هرگز نماز نكرد و به بهشت درآمد .\r\n\r\nشهادت عمرو بن الجموح\r\nاز پس او عمرو بن الجموح كه مردى اعرج بود و چهار پسر او كه هر يك پيلى تناور بودند ملازمت پيامبر داشتند ، خود نيز خواست كه از مدينه به در شود و در احد رزم دهد . مردمانش گفتند : ترا چهار پسر به جهاد اندر است روا نيست كه با پاى لنگ به جنگ روى . گفت : اين روا باشد كه پسران من به جنان سفر كنند و من چون زنان از پس خانه نشينم . اين بگفت و ساز راه كرد و دست برداشت كه الها مرا به خانه بازمگردان . و چون به حضرت رسول آمد ، فرمود : خداوند بر تو جهاد ننهاده است . عرض كرد كه : مىخواهم با پاى لنگ از ايدر « 1 » به بهشت شوم ، پس آهنگ ميدان كرد و بر سر حمله سر بداد .\r\n\r\n\r\n","description":"","footnote":"\r\n( 1 ) . ايدر : اينجا ، اكنون\r\n","page_name":" 888 ","page_number":312},
  {"content":"\r\n\r\n\r\nشهادت خلاد و عبد اللّه پدر جابر انصارى\r\nاز پس او پسرش خلاد شهيد گشت ، آنگاه برادر زنش عبد اللّه بن عمرو بن حرام به دست سفيان بن عبد شمس شهادت يافت . و اين عبد اللّه پدر جابر انصارى است كه قبل از رزم احد در خواب ديد مبشّر بن عبد المنذر را كه شهيد بدر بود . گفت : اى عبد اللّه تو درين ايام با ما خواهى بود . پرسش كرد كه تو در كجائى ؟ گفت : در هر جاى بهشت كه خواهم سير توانم كرد . چون اين خواب را با پيغمبر برداشت ، فرمود : اى پدر جابر شهيد خواهى شد .\r\n\r\nشهادت مخارق يهودى\r\nديگر از مدينه مخارق جهود با جماعت جهودان گفت : راستى خواهيد ، دين محمّد بر حق است و اينك در احد به جهاد ايستاده است همدست شويد تا به دو پيوست شويم و رواج دين را كين از كفار بكشيم « 1 » . جهودان گفتند : امروز شنبه است و ما دست به كارى نكنيم . فرمود : در اسلام شنبه نباشد ، نپذيرفتند . ناچار شمشير خود بگرفت و گفت : اى مردمان گواه باشيد كه چون من در جنگ شهيد شوم ، اموال و اثقال من از آن محمّد است . اين بگفت و به احد تاخت و رزم درانداخت و سر بباخت و چون مردى موّال « 2 » بود اكثر اوقاف مدينه از مال او است .\r\n\r\nقتل قزمان\r\nو ديگر مردى از اصحاب كه قزمان بن الحارث نام داشت و صحابه صفت او به خير همىكردند و پيغمبر خبر داده بود كه از اهل نار است ، چنان افتاد كه خالد بن الاعلم العقيلى به ميدان تاخت و فرياد مىكرد كه اى معشر قريش : لا تقتلوا محمّدا و اسروه اسرا حتّى نعرّفه ما صنع . يعنى : محمّد را نكشيد ، بلكه او را اسير كنيد تا كار او\r\n\r\n\r\n","description":"","footnote":"\r\n( 1 ) . براى رواج دين اسلام از كفار انتقام بكشيم .\r\n( 2 ) . موال : ثروتمند\r\n","page_name":" 889 ","page_number":313},
  {"content":"\r\n\r\nرا بدانيم . قزمان بر او تاخت و او را بكشت و تيغش را برگرفت ، از پس او وليد بن عاص بن هشام بر قزمان حمله برد هم به دست او كشته شد و همچنان قزمان رزم داد تا از كثرت جراحت به خاك افتاد و اصحاب نبى او را شهيد دانستند و خيره شدند كه چگونه او بهشتى شد .\r\nچون حقيقت حال را بجستند مكشوف آمد كه عشيرت او جسد زخمى او را به خانه بردند و به شهادتش بشارت همىدادند . گفت : لب فرو بنديد . من به حميت و حفاوت قبيله مقاتلت كردم نه از بهر شهادت . اين بگفت و چون از الم جراحت او را زحمت مىداد يك چوبه تير خويش را برداشت و بدان پيكان خود را به نيران « 1 » رسانيد . چون اين خبر پيغمبر برداشتند ، فرمود : گواهى مىدهم كه منم پيغمبر خداى .\r\n\r\nقطع دست عبد اللّه بن عتيك\r\nو ديگر دست عبد اللّه بن عتيك در آن حربگاه با تيغ دشمنان مقطوع گشت .\r\nعبد اللّه دل را قوى كرده آن دست برگرفت و چون رزم به پاى رفت ، شبانگاه به حضرت رسول اللّه آورد ، آن حضرت دست او را به جاى نهاد و دست مبارك بر آن سود تا بهبودى يافت .\r\n\r\nزخم يافتن ابو رهم غفارى\r\nديگر ابو رهم الغفارى در آن حربگاه خدنگى بر سينه‌اش آمد كه بيم هلاك داشت ، پس به نزديك رسول خداى آمد . آن حضرت آب دهان مبارك بر زخم او طلى كرد تا بهبودى يافت ، و ابو رهم را از آن پس منحور مىناميدند ، از بهر آنكه آن تير بر نحر وى آمده بود .\r\n\r\n\r\n","description":"","footnote":"\r\n( 1 ) . نيران ، جمع نار : آتش ، مقصود دوزخ است .\r\n","page_name":" 890 ","page_number":314},
  {"content":"\r\n\r\n\r\nشهادت ابو اسيره\r\nو ديگر ابى اسيرة بن الحارث بن علقمه با يك تن از مشركين درآويخت و چند ضرب با هم براندند . پس يكديگر را بگرفتند و فرو كشيدند چندان‌كه هر دو تن به خاك افتادند . ابو اسيره كه بر زبر افتاد تيغ بركشيد و سر مشرك را چون گوسپندى از تن دور كرد .\r\nدر اين وقت خالد بن وليد برسيد و نيزه‌اى كه بر كف داشت چنان بر پشت ابو اسيره زد كه از سينه‌اش سر به در كرد . آنگاه خالد عنان برتافت و همىگفت : انا ابو سليمان .\r\n\r\nشهادت شمّاس بن عثمان\r\nو ديگر شمّاس بن عثمان از يمين و شمال رسول خداى همى بر كافران حمله برد و خويشتن را در حراست پيغمبر سپر داشت تا به دست مشركين شهيد گشت .\r\nرسول خداى فرمود : ما وجدت لشماس شبها الّا الجنّة .\r\n\r\nشهادت قيس بن حارث\r\nو ديگر قيس بن حارث با چند تن از انصار در پيش روى قريش رزم همىداد ، مشركين بر ايشان تاختند و آن جماعت را با تيغ بگذرانيد . قيس بسيار از ايشان را بكشت و پاى مصابرت استوار بداشت تا آنگاه كه چهارده ( 14 ) زخم نيزه و ده ( 10 ) ضرب شمشير به دو رسيد ، پس از پاى درآمد و شهيد گشت .\r\n\r\n","description":"","footnote":"","page_name":" 891 ","page_number":315},
  {"content":"\r\n\r\n\r\nشهادت عباس بن عباده و خارجة بن زيد و اوس بن ارقم\r\nاين وقت عباس بن عبادة بن نضله كه او را ابن قوقل مىناميدند خارجة بن زيد بن ابى زهير و اوس بن ارقم بن زيد را مخاطب ساخت و گفت : عصيان « 1 » خدا و پيغمبر را روا مىداريد و در جنگ اعدا مصابرت مىفرمائيد ؟ ! پس مغفر از سر برگرفت و درع « 2 » از تن دور كرد و خارجة بن زيد را گفت : اينك درع و مغفر من . اگر خواهى برگير و كار جنگ را ساخته باش .\r\nخارجه گفت : من از جهاد گريزان نيستم ، پس هر سه تن به سپاه دشمن حمله بردند و عباس را سفيان بن عبد شمس السّلمى مقتول ساخت و نيز خارجة بن زيد افزون از ده ( 10 ) زخم نيزه برداشت . پس صفوان بن اميّه برسيد و حشاشهء جان او را بگرفت ؛ و اوس بن ارقم را نيز بكشت و گفت : الان شفيت نفسى اكنون آسوده شدم كه ابن قوقل و ابن ابى زهير و اوس بن ارقم را عرضه هلاك ساختم .\r\n\r\nشهادت يزيد بن حاطب\r\nو ديگر يزيد بن حاطب در رزمگاه چندان زخم‌هاى گران برداشت كه از پاى درآمد و او را از احد به مدينه باز خانه آوردند و عشيرت او بر او مىگريستند .\r\nپدر او حاطب كه مردى منافق بود گفت : چندين چه مىگرييد ؟ همانا شما او را به كشتنگاه فرستاديد .\r\n\r\n\r\n","description":"","footnote":"\r\n( 1 ) . عصيان : نافرمانى\r\n( 2 ) . درع : زره\r\n","page_name":" 892 ","page_number":316},
  {"content":"\r\n\r\n\r\nقصه نسيبه\r\nديگر نسيبه بنت كعب كه او را امّ عمّاره گويند به اتفاق شوهر خود غزيّه و پسر خود عمّاره و عبد اللّه حاضر بود و امّ عمّاره مشكى به پشت همىكشيد و سقايت لشكر همىكرد . چون حمله كفار تكرار يافت و بر پيغمبر خيرگى و چيرگى همىنمودند ، نسيبه مشك را به يك سوى افكند و خويشتن را در پيش روى پيغمبر سپر ساخت تا سيزده ( 13 ) زخم يافت و يكى از آن جراحات چنان كارى بود كه از پس جنگ يك سال اصلاح آن جراحت مىكرد و اين زخم نيز ابن قمئه به دو زد و با اين همه امّ عمّاره از پاى ننشست و بر ابن قمئه دويد و چند ضربت شمشير بر او آزمود و چون ابن قمئه را دو زره در بر بود كارگر نيفتاد و از پيش به در رفت .\r\nدر اين وقت مردم پشت به كفار داده فرار مىكردند و از كنار پيغمبر مىگريختند آن حضرت يك تن را بانگ زد كه اى صاحب سپر ! اكنون كه به هزيمت مىروى سپر خود را بيفكن . او سپر بگذاشت و بگذشت ، امّ عمّاره سپر برگرفت و هم در برابر پيغمبر مردانه بايستاد .\r\nدر اين وقت كافرى دررسيد و زخمى بر او فرود آورد . امّ عمّاره آن زخم را با سپر بگردانيد و با يك ضرب تيغ اسبش را از پاى درآورد . پيغمبر عبد اللّه را به اعانت مادرش بخواند و عبد اللّه پيش شده به اتفاق مادر آن كافر را بكشتند . در زمان مشكرى ديگر برسيد و عبد اللّه را جراحتى رسانيد امّ عمّاره بىتوانى زخم فرزند را ببست و گفت : برخيز و در كار جهاد تأخير مكن و خود بدان مشرك حمله برد و زخمى بر پاى او زد كه از پاى درآمد . پيغمبر چنان بخنديد كه نواجذ مباركش آشكار شد و فرمود : قصاص خود كردى ، شكر خداوند را كه تو بر دشمن ظفر جستى .\r\nبارك اللّه عليكم من أهل بيت لمقامك خير من مقام فلان و فلان همانا راوى اين حديث نام فلان و فلان را پوشيده داشت .\r\nبالجمله اين عبد اللّه را امّ عمّاره از زيد بن عاصم داشت كه قبل از غزيّه در سراى او بود . بالجمله امّ عمّاره عرض كرد : يا رسول اللّه از خدا بخواه تا در بهشت ما را ملازم حضرت تو گرداند . آن حضرت فرمود : الّلهمّ اجعلهم رفقائى فى الجنّة . و اين امّ عمّاره در جنگ يمامه و طغيان مسيلمه كذّاب با فرزندش عبد اللّه حاضر بود و\r\n\r\n","description":"","footnote":"","page_name":" 893 ","page_number":317},
  {"content":"\r\n\r\nزخم گران يافت - چنان كه ان شاء اللّه در جاى خود مذكور خواهد شد - .\r\n\r\n[ كمانداران لشكر اسلام 
  ]\r\nمع القصه در آن گير و دار بسيار مىافتاد كه مسلمانان فرار مىجستند و باز كرّى « 1 » مىكردند و كمانداران لشكر اسلام اين جماعت بودند . نخستين : سعد بن ابى وقّاص و ديگر قتادة بن النّعمان كه شرح رزم ايشان مذكور شد و همچنان ابو طلحهء انصارى و عاصم بن سائب مظعون و مقداد بن عمرو و زيد بن حارثه و حاطب ابن ابى بلتعه و عتبة بن غزوان و خراش بن النّضير و قطبة بن عامر بن حديده و بشر بن براء بن معرور و ابو نائلة بن سلطان بن سلّامه .\r\n\r\nرزم ابو طلحه\r\nاما ابو طلحه انصارى كماندارى دلير بود و بانگى به غايت مهيب داشت ، خود را سپر پيغمبر ساخته پنجاه چوبه تير از كيش « 2 » بيرون كرده به سوى اعدا گشاد داد و هر تير كه از زه رها مىكرد نعره‌اى عظيم برمىآورد و مىگفت : يا رسول اللّه ! نفسى دون نفسك جعلنى اللّه فداك . و پيغمبر از قفاى او هدف سهام او را نظاره مىفرمود . و چون تيرهاى او به نهايت شد آن حضرت چوب از زمين برمىداشت و به دو مىداد و مىفرمود . ارم يا أبا طلحة .\r\nو چون او در كمان راست مىكرد ، تيرى پران مىگشت و اگر جعبه تير به نزد آن حضرت مىآوردند . مىفرمود : أنشرها لأبي طلحة . و مىگفت : بانگ ابو طلحه در لشكر نيكوتر است از چهل مرد .\r\nدر اين هنگام ابو عبيدة بن الجرّاح برسيد و خواست تا حلقه‌هاى زره را از پيشانى پيغمبر برآورد ، پس پيش شده يكى از آن حلقه‌ها را با دندان بگرفت و برآورد و از اين زحمت يك دندان پيشين او بيفتاد و حلقهء ديگر را با دندان ديگر گرفت و\r\n\r\n\r\n","description":"","footnote":"\r\n( 1 ) . كرّ : حمله كردن و روى آوردن .\r\n( 2 ) . كيش : تيردان\r\n","page_name":" 894 ","page_number":318},
  {"content":"\r\n\r\nبركشيد . آن دندان نيز بيفتاد ، از اين روى او را اثرم ناميدند « 1 » و خون از جاى حلقه‌ها روان شد . ابو سعد مالك بن سنان خدرى پيش شد و لب خود را بر موضع جراحت گذاشته بمكيد . مردمانش گفتند : اى مالك خون مىآشامى ؟ گفت : خون پيغمبر را چون شربت شكر مىنوشم . پيغمبر فرمود : من أحبّ أن ينظر الى من خالط دمه دمى ؟ فلينظر الى مالك بن سنان و من مسّ دمه دمى لم تصبه النّار .\r\n\r\nشهادت حمزة بن عبد المطّلب\r\nو هم در اين حربگاه وحشى كه عبد جبير بن مطعم بود ، به كين حمزة بن عبد المطلب كمر بست . از اين روى كه در جنگ بدر طعيمة بن الخيار كه عمّ جبير بود به دست حمزه مقتول گشت و چون جنگ احد پيش آمد ، جبير گفت : اى وحشى اگر حمزه را در ازاى « 2 » عم من مقتول سازى ، آزاد باشى . و به روايتى دختر حارث بن عامر بن نوفل با وحشى گفت : كه اگر يكى از اين سه تن كه محمّد و على و حمزه باشد ، به قتل آرى ، سبب آزاديت شوم ؛ زيرا كه پدر من در بدر كشته شد و جز اين سه تن كس را كفو « 3 » او نشمارم .\r\nاما وحشى دانسته بود كه بر رسول خداى دست ندارد ، كمينى از بهر على و حمزه نهاده بود . ناگاه على عليه السّلام را ديدار كرد ، او را چنان يافت كه بر اطراف خويش مشرف و مطلع است . طمع از او ببريد و از پس حمزه دررسيد و آن حضرت را چنان ديد كه مانند بختى « 4 » مست ، از يمين و شمال نپرهيزد و چون شير خشمگين رزم همىدهد . وحشى طمع در وى بست .\r\nاين هنگام سباع بن عبد العزى خزاعى از لشكر قريش به ميدان تاخت و مرد جنگ طلب كرد . حمزه رضى اللّه عنه ، چون او را نگريست ، مانند هژبر « 5 » آشفته به دو حمله برد و گفت : اى ابن امّ اتمار كه مقطّعه بظور « 6 » است ، با خداوند جل و علا و\r\n\r\n\r\n","description":"","footnote":"\r\n( 1 ) . اثرم : كسى كه دندان پيشين او شكسته باشد .\r\n( 2 ) . ازا : برابر .\r\n( 3 ) . كفو : همتا\r\n( 4 ) . بختى : شتر\r\n( 5 ) . هژبر : شير\r\n( 6 ) . بظور ، جمع بظر : گوشتى كه ميان فرج زنان است و مقطعه بظور به معنى ختنه‌كننده زنان -\r\n","page_name":" 895 ","page_number":319},
  {"content":"\r\n\r\nرسول او نبرد افكنى ؟ او را به نام مادر تعريض « 1 » كرد ، چه مادر او ختّانه بود و زنان مكه را ختنه همىكرد . بالجمله اين بگفت و بر او تاخت و به يك ضرب تيغ جهان از وجودش بپرداخت .\r\nوحشى كه در كمين انتهاز فرصت مىبرد « 2 » و حربه را نيك توانست پرانيد ، وقت به دست كرده ، حربهء خويش را به سوى حمزه پرتاب داد ، چنان كه بر عانهء « 3 » آن حضرت آمده ؛ از ديگر سوى سر بدر كرد . حمزه عليه السّلام با آن زخم گران از پاى نرفت و چون آتش تفته آهنگ وحشى كرد . چون وحشى را به هيچ روى مجال درنگ نبود مانند روباهى كه از پيش شير زخم خورده گريزد ، به شتاب برق و باد برفت . لختى حمزه از دنبالش تاختن كرد و زحمت آن زخم سنگين از پايش درآورد و جمعى از اصحاب بر سر او رسيدند و فرياد كردند يا ابا عمّارة ؟ جواب ايشان بازنداد .\r\nوحشى چون از دور اين بديد ، دانست كه كار آن حضرت به نهايت شده ، پس به گوشه‌اى رفته به نظاره بايستاد .\r\n\r\nشرح حال وحشى\r\nاينجا چنان صواب نمود كه شرح انجام كار وحشى نگاشته آيد .\r\nچون جنگ احد به پاى رفت ، و وحشى به مكه شتافت ، به پاداش قتل حمزه آزاد شد . در مكه ببود تا آنگاه كه رسول خداى فتح مكه فرمود . چون مكه مفتوح شد ، وحشى از بيم جان ، به طايف گريخت . زمانى دير برنيامد كه طايف نيز به دست مسلمانان افتاد . وحشى در اراضى عرب ديگر جاى سكونت نديد ، خواست تا به مملكت شام شود و از آنجا سفر دريا كرده ، به جائى رود كه ديگر نام لشكر اسلام نشنود . كسى از دوستان او گفت : اى وحشى به كجا مىگريزى كه از چنگ ابطال محمّد رهائى نيست ؟ اگر خواهى طريق سلامت جوئى ، ناگاه بر محمّد صلّى اللّه عليه و آله ظاهر\r\n\r\n\r\n","description":"","footnote":"\r\n- است . به روايت طبرى : و حمزه گفت : بيا اى كه مادرت چوچوله مىبريد . و چنان بود كه مادر وى كنيز شريق بن عمرو بن وهب ثقفى در مكّه ختنه‌گر بود . ( تاريخ طبرى ، 3 / 1028 ) .\r\n( 1 ) . تعريض : سخن گوشه‌دار دشنام مانند\r\n( 2 ) . در كمين نشسته بود ، دنبال وقت مناسب مىگشت .\r\n( 3 ) . عانه : زير ناف\r\n","page_name":" 896 ","page_number":320},
  {"content":"\r\n\r\nشو و اسلام خويش را آشكار كن كه كلمهء شهادت ، از اين بليّت تو را حراست كند .\r\nاين سخن در دل وحشى جاى كرد و پوشيده از مردمان چهره خود را پوشيده ، به حضرت پيغمبر شتافت و ناگاه بر سر آن حضرت ايستاده ، كلمهء شهادت بر زبان راند .\r\nرسول خداى سر برآورد و بر روى وحشى نگاه كرد و فرمود : تو وحشى نيستى ؟\r\nعرض كرد : بلى يا رسول اللّه ! فرمود : اگر نه حرمت اسلام بود ، مىگفتم سزاى تو چيست . هم‌اكنون چنان زيستن كن كه از اين پس من هرگز روى تو را ديدار نكنم و اين آيت در حق توبهء او فرود شد :  وَ آخَرُونَ مُرْجَوْنَ لِأَمْرِ اللَّهِ إِمَّا يُعَذِّبُهُمْ وَ إِمَّا يَتُوبُ عَلَيْهِمْ وَ اللَّهُ عَلِيمٌ حَكِيمٌ .  « 1 » و از اين آيت مكشوف افتاد كه قبول توبت وحشى در قيامت معلوم خواهد شد .\r\nبالجمله وحشى از رسول خداى پنهان مىزيست تا ابو بكر به خلافت برخاست .\r\nاين هنگام خويشتن را ظاهر كرد و در جنگ مسيلمهء كذّاب حاضر شد و هم حربه‌اى به دو پرانيد و او را بكشت - چنان كه در جاى خود مذكور خواهد شد - . مسلمانان از قتل مسيلمه نيك شاد شدند ، چندان‌كه در شهادت حمزه حزين بودند و وحشى همىگفت : بهترين خلق را من كشتم ، و بدترين خلق نيز به دست من تباه شد .\r\nو در خلافت عمر نيز زنده بود و به عادت جاهليت ، از خوردن خمر خود را بازنمىداشت . از اين روى عمر او را چند كرّت با درّه زحمت كرد و حد بر وى براند هم سودى نبخشيد . لاجرم آن مرسوم كه از بيت المال برقرار داشت ، مقطوع نمود و همىگفت : من دانسته بودم : خداى قاتل حمزه را مالش دهد . « 2 » پس وحشى متوارى « 3 » شد و در زمان معاويه پيرى گوژپشت بود و هنوز فتورى در حواس نداشت « 4 » ، چنان كه در شهر حمص جمعى از او سؤال كردند كه : حمزه را چون كشتى ؟\r\nاز ميانه روى با عبد اللّه عدس كرد و گفت : تو عبد اللّه عدس نيستى ؟ گفت : بلى .\r\nگفت : تو در قبيلهء بنى سعد شيرخواره بودى و من حاضر بودم ، وقتى مادرت بر\r\n\r\n\r\n","description":"","footnote":"\r\n( 1 ) . توبه ، 106 : كار گروهى ديگر موقوف به مشيّت خداست يا عذابشان مىكند و يا توبهء آنها را مىپذيرد و او داناى فرزانه است .\r\n( 2 ) . كيفر دهد و مجازات كند .\r\n( 3 ) . متوارى شدن : از نظر پنهان گشتن\r\n( 4 ) . عقل و هوشش بجاى بود و كودن و خرف نشده بود .\r\n","page_name":" 897 ","page_number":321},
  {"content":"\r\n\r\nشترى سوار شد تا سفرى كند مرا گفت : اين پسر شيرخواره را برگير و به من سپار ، من ترا برگرفتم و به دو دادم و تاكنون تو را نديده‌ام . اكنون كه در تو نگاه كردم بشناختم .\r\nمردم از شناس او در عجب شدند . آنگاه قصه قتل حمزه بازگفت . اكنون بر سر داستان احد رويم .\r\n\r\n[ فرار مسلمين و مقاومت پيغمبر صلّى اللّه عليه و آله 
  ]\r\nبعد از آشفتگى مسلمانان و گيرودارى چنان كه مسطور افتاد ، كفار چيركى و غلبه يافتند و مسلمانان هزيمت و شكسته شدند و شكست كلى در شكست ايشان بيشتر آنگاه افتاد كه ابن قمئه با رسول خداى مكاوحت « 1 » آغازيد و تيغ بر آن حضرت راند و گفت : خذها و انا ابن قمئة پيغمبر فرمود : اقمأك اللّه و أذلّك . خداوندت خوار و ذليل كند . و در همان سال بدين نفرين ، خداوند قوچى بفرستاد تا بر سر كوهى كه ابن قمئه به خواب بود ، شاخ بر شكمش نهاده فشار داد چنان كه از پشتش بدر شد .\r\nبالجمله چون از زخم ابن قمئه چنان كه مذكور شد ، رسول خداى به نشيب چاه افتاد و از نظرها غايب شد و ابن قمئه همى ندا درداد كه : من محمّد را كشتم . شيطان اين بانگ از دهان او گرفته در اطراف لشكر همىپراكنده ساخت و مسلمانان همىپراكنده شدند و خداى اين آيت بدين فرستاد :  إِذْ تُصْعِدُونَ وَ لا تَلْوُونَ عَلى أَحَدٍ وَ الرَّسُولُ يَدْعُوكُمْ فِي أُخْراكُمْ فَأَثابَكُمْ غَمًّا بِغَمٍّ .  « 2 » يعنى : ياد داريد آن هنگام كه به هزيمت مىشديد و از غايت دهشت ، بر هيچ كس نگران نبوديد ، و حال آنكه رسول خداى ، شما را مىخواند در جماعت ديگر از شما . و چندان‌كه به آواز بلند شما را دعوت مىفرمود و مىگفت : اينك من رسول خدايم به سوى من آئيد ، اجابت نمىكرديد . پس خداوند سزاى اين بىفرمانى را در كنار شما نهاد و شما را غمى از پى غمى متّصل\r\n\r\n\r\n","description":"","footnote":"\r\n( 1 ) . مكاوحت : مقاتلت\r\n( 2 ) . آل عمران ، 153 : هنگامى كه از ميدان نبرد ( رو به هزيمت گذاشته بوديد و ) به بالا مىرفتيد و به كسى توجه نمىكرديد ، پيامبر از پشت سر شما را صدا مىزد ، آنگاه بود كه اندوه در پى اندوه به شما روى آورد .\r\n","page_name":" 898 ","page_number":322},
  {"content":"\r\n\r\nگردانيد ، تا اخذ غنيمت را بر سر اين هزيمت نهاديد و بهرهء شما شناعت اعدا و غلبه اعادى « 1 » گشت . همانا اگر در مبارزت مصابرت اختيار كرديد ، هرگز خال اين عصيان بر چهرهء شما نمىافتاد .\r\nهم خداى فرمايد :  وَ لَقَدْ صَدَقَكُمُ اللَّهُ وَعْدَهُ إِذْ تَحُسُّونَهُمْ بِإِذْنِهِ حَتَّى إِذا فَشِلْتُمْ وَ تَنازَعْتُمْ فِي الْأَمْرِ وَ عَصَيْتُمْ مِنْ بَعْدِ ما أَراكُمْ ما تُحِبُّونَ مِنْكُمْ مَنْ يُرِيدُ الدُّنْيا وَ مِنْكُمْ مَنْ يُرِيدُ الْآخِرَةَ .  « 2 »\r\nخلاصه معنى آن است كه : خداوند وعدهء خود را راست آورد ، اگر از پيغمبر دور نمىشديد چنان كه از كفار همىكشتيد تا آنگاه كه سست و بددل شديد و با عبد اللّه بن جبير منازعت انداختيد و به اخذ غنيمت پرداختيد و بعضى از پى حطام دنيوى شديد و برخى طريق فرمان گرفتيد .\r\n\r\n[ خبر كذب 
  ]\r\nمع القصه چون خبر شهادت پيغمبر مشتهر شد و در مدينه نيز سمر گشت و گريختگان حربگاه به مدينه رسيدند زن و مرد زبان به سرزنش و شنعت « 3 » ايشان دراز كردند و گفتند : أ تفرّون من رسول اللّه ؟\r\nاز ميانه انس بن النضر عمّ انس بن مالك چون اين خبر شنيد گفت : روا باشد كه شما زنده باشيد و پيغمبر شهيد باشد ؟ اين بگفت و سلاح جنگ بگرفت و به سوى رزمگاه شتاب كرد . ناگاه به ابو بكر و عمر و طلحه و زبير بازخورد كه از پس سنگى دزديده نشسته بودند . گفت : هان اى جماعت اينجا از بهر چه‌ايد ؟ گفتند : كار ديگرگونه شد و پيغمبر زنده نماند . گفت : شما از پس او زندگانى چه‌كار كنيد ؟ گفتند :\r\nما زخم‌دارانيم و كار حرب نتوانيم . ايشان را بگذاشت و گرم درگذشت و به سعد بن ابى وقاص رسيد ، گفت : اى سعد سوگند با خداى كه بوى بهشت مىشنوم . آنگاه\r\n\r\n\r\n","description":"","footnote":"\r\n( 1 ) . اعادى : دشمنان\r\n( 2 ) . آل عمران ، 152 : خدا به وعدهء خويش با شما وفا كرد ، آنگاه كه به اذن او دشمن را مىكشتيد تا وقتى كه آنچه را خوش داشتيد به شما نشان داد ، آنگاه سستى كرديد و به كشمكش پرداختيد و نافرمانى كرديد ، بعضى از شما خواستار دنيا شديد و عده‌اى خواستار آخرت .\r\n( 3 ) . شنعت : بدگوئى\r\n","page_name":" 899 ","page_number":323},
  {"content":"\r\n\r\nعلى مرتضى را ديدار كرد ، گفت : يا على پيغمبر خداى را كشتند ؟ فرمود : اگر چنين است از پس او زندگانى ما بچه كار است ؟ پس انس خويشتن را در ميان لشكر كفار افكند و بىهوشانه بر چپ و راست حمله كرد و جنگى سخت در پيوست و همى رزم داد تا هشتاد و چند زخم يافته ادراك شهادت كرد .\r\nدر خبر است كه از پس جنگ از كثرت جراحت جسد او شناخته نمىشد و خواهرش به نشان خالى كه در انگشت داشت او را بازدانست .\r\nدر اين وقت جماعتى از منافقين گفتند : كاش ما را سفير بود تا به نزديك عبد اللّه بن ابىّ مىفرستاديم و ازو خواستار مىشديم كه تا از ابو سفيان براى ما زينهار ستاند .\r\nو گروهى گفتند : اگر محمّد پيغمبر بود مقتول نمىگشت . نيكو آن است كه به نزديك قريش شتاب گيريم و پذيراى دين نخستين گرديم . انس بن نضر گفت : اى قوم اگر محمّد كشته شد خداى محمّد زنده است و شما بعد از رسول خدا زندگى چه مىكنيد ؟ فقاتلوا على ما قاتل عليه و موتوا على ما مات عليه . پس رزم دهيد ، چنان كه او داد و جان ببازيد ، چنان كه او باخت . آنگاه روى ضراعت به حضرت يزدان آورد و گفت : الّلهمّ انّى أعتذر اليك ممّا يقوله هؤلاء و أبرأ اليك ممّا جاء به هؤلاء . خدايا عذر مىجويم به حضرت تو از آنچه مسلمين مىگويند و بيزارى مىجويم از آنچه منافقين مىكنند .\r\nو هم در آن گير و دار ثابت بن الدّحداحه فرياد برداشت و گفت : يا معشر الانصار الىّ الىّ به سوى من شتاب كنيد . أنا ثابت بن الدّحداحة ان كان محمّد قد قتل ، فان اللّه حىّ لا يموت . قاتلوا عن دينكم ، فانّ اللّه مظهركم و ناصركم . گفت : اينك منم ثابت پسر دحداحه ، اگر رسول خداى كشته شد خداى زنده جاويد است و هرگز نميرد ، از بهر دين خود جهاد كنيد كه خداوند شما را نصرت دهد . و چند تن از اصحاب بر او گرد آمدند و آهنگ مقاتلت كردند .\r\nدر اين وقت خالد بن وليد و عمرو بن العاص و عكرمة بن ابى جهل و ضرار بن الخطّاب بر ايشان تاختند . نخستين خالد بن وليد ، ثابت را با زخم نيزه درانداخت و از پس او ديگران را از پاى درآوردند و ايشان از جماعت مسلمانان واپسين مقتولان بودند .\r\nبالجمله عاقبت كار بدانجا كشيد كه يك تن از اصحاب به نزديك رسول خداى\r\n\r\n","description":"","footnote":"","page_name":" 900 ","page_number":324},
  {"content":"\r\n\r\nنبود و آن حضرت از جاى جنبش نكرد و خويشتن يك تنه رزم همىداد ، گاهى با تير نبرد آزمود و گاهى دشمنان را با سنك دفع همىداد و همىگفت :\r\n انا النّبىّ لا كذب * انا ابن عبد المطّلب « 1 » \r\nو گاهى مىفرمود : انا ابن العواتك « 2 » .\r\nمقرر است كه در ميان جدّه‌هاى پيغمبر نه ( 9 ) تن زن عاتكه نام داشت : نخستين :\r\nدختر هلال بن فالج و او مادر عبد مناف بود . دويم : عاتكه دختر مرّة بن هلال و او مادر هاشم بن عبد مناف بود . سيم : عاتكه دختر اوقص بن مرّة بن هلال و او مادر وهب بن عبد مناف است و مادر پيغمبر آمنه بنت وهب است و چنان افتاده است كه عاتكه اول عمه ثانى و ثانى عمه ثالث است . و اين سه تن عاتكه از قبيلهء بنى سليم‌اند ؛ و شش تن ديگر از ديگر قبايل‌اند و هم بر سخن رويم .\r\nدر اين وقت شير يزدان على مرتضى عليه السّلام كه در قلب كفار غزا مىجست از دنبال همىنگريست كه مسلمانان رسول خداى را گذاشته هزيمت شوند . چون شير غضبناك از قفاى گريختگان شتاب گرفت ، نخستين : به عمر بن خطّاب رسيد كه به اتفاق عثمان و حارث بن حاطب و ثعلبة بن حاطب و سواد بن غزيّه و معد بن عثمان و عقبة بن عثمان و خارجة بن عامر و اوس بن قبطى و جماعتى از بنى حارثه سخت همىگريخت . بانگ بر ايشان زد : كه هان اى جماعت بيعت بشكستيد و رسول خداى را گذاشته به سوى جهنم مىگريزيد ؟\r\nعمر گويد كه : على را ديدم شمشيرى پهن در دست داشت كه مرگ از آن مىچكيد و چشمهايش از خشم چون دو قدح پرخون بود و مانند دو كاسهء روغن زيت كه آتش در آن زده باشند مىدرخشيد . دانستم كه به يك حمله ما را به تمامى عرضه هلاك سازد . پيش شدم و گفتم : يا ابا الحسن با خداى سوگند مىدهم دست از ما بدار كه عرب را عادت است كه گاهى مىگريزد و گاهى حمله مىاندازد ، آنگاه كه حمله كند جبر كسر گريختن باشد . « 3 » پس از ما بگذشت و هر وقت صورت غضب او را به خاطر مىآورم ترسان مىشوم .\r\n\r\n\r\n","description":"","footnote":"\r\n( 1 ) . من پيامبرى هستم كه هرگز دروغ نگفته است ، من پسر عبد المطّلبم .\r\n( 2 ) . من پسر عاتكه‌ها هستم .\r\n( 3 ) . زمانى كه حمله كند براى جبران شكستى است كه هنگام فرار از او سر زده است .\r\n","page_name":" 901 ","page_number":325},
  {"content":"\r\n\r\nمع القصه على از ايشان بگذشت و چون رسول خداى را غايب يافت با خود انديشيد كه پيغمبر آن كس نباشد كه از جهاد چهره برتابد . همانا خداى بر بندگان بىفرمان غضب كرده و پيغمبر خويش را به آسمان برده ؛ پس عزم فرمود كه رزم دهد تا شهيد شود و مانند شير شميده « 1 » با شمشير كشيده بر كافران حمله گران افكند و چند صف از هم بدريد ، ناگاه رسول خداى را ميان سواره و پياده اعدا ايستاده ديد . چون پيغمبر ديدار على را مطالعه فرمود : گفت : يا ابا الحسن چون است كه با برادران خود ملحق نگشتى و هزيمت نشدى ؟ عرض كرد : يا رسول اللّه ! انّ لى بك اسوة . يعنى : مرا با تو اقتداست و هرگز از تو بازنگردم . و نيز اين هنگام همچنان كفار حمله مىافكندند و هم گروه قصد پيغمبر داشتند ، ناگاه اميّة بن ابى حذيفه با چهار تن از فرزندان سفيان بن عويف : خالد و ابو الشعشاء و ابو الحمراء و غراب و جماعتى همدست شده پاى جلادت پيش گذاشت تا مگر پيغمبر را آسيبى كند .\r\nدر اين وقت رسول خداى را از درگاه خداوند خطاب برسيد كه على را بدين كلمات طلب فرماى : ناد عليّا مظهر العجائب ، تجده عونا لك فى النّوائب ، كلّ همّ و غمّ سينجلى ، بولايتك يا علىّ يا علىّ يا علىّ . « 2 »\r\nبالجمله آن حضرت فرمود : يا على شرّ اين قوم را از من بگردان . على عليه السّلام با حمله شيرآزماى بديشان دويد و از گرد راه تيغى بر خود اميّه فرود آورد ، چنان كه شمشير در آهن خود بنشست ، اميّه نيز تيغ بر على راند و آن حضرت با سپر دفع كرد و شمشير خود را از خود او بكشيد و به زير بغلش بزد و او را بكشت ، از هيبت اين رزم جمعى كه با او بودند پشت دادند .\r\nو هم از طرفى ديگر هشام بن اميّه مخزومى با گروهى قصد پيغمبر كرد . همچنان پيغمبر فرمود : يا على اين گروه دشمن را دفع ده . و على عليه السّلام بىتوانى بر ايشان بتاخت و نخستين چون شير خون‌آشام سر راه بر هشام گرفت و پس از حرب و ضرب او را به خاك انداخت و مردم او را نيز هزيمت ساخت . از پس او عمرو بن\r\n\r\n\r\n","description":"","footnote":"\r\n( 1 ) . شميده : خشمگين\r\n( 2 ) . بخوان على را كه نماينده شگفتيها است تا او را در سختيها ياور يا بى . به بركت ولايت تو اى على هر اندوه و غصه‌اى بر طرف مىشود .\r\n","page_name":" 902 ","page_number":326},
  {"content":"\r\n\r\nعبد اللّه جمحى با جمعى قدم مكاوحت « 1 » پيش گذاشت و يك دل و يك جهت آهنگ پيغمبر داشت . رسول خداى فرمود : يا على هم اين اشرار را به جاى مگذار .\r\nعلى مرتضى چون قضاى آسمانى بر سر ايشان فرود شد و به صولت « 2 » اول عمرو را به خاك مذلّت انداخت و مردم او را هزيمت كرد . هنوز ايشان به كلى پريشان نشده بودند كه بشر بن مالك عامرى با يك طايفه از ابطال رجال به قصد رسول خداى تاختن كرد . هم پيغمبر على را به مقاتلت آن جماعت فرمان داد . آن شير يزدان و خلاصهء مردان خويشتن را چون برق درفشنده بديشان زد و به اول حمله بشر را به خاك افكنده و جماعت او را پراكنده نمود .\r\nاين هنگام جبرئيل عرض كرد : يا رسول اللّه : اين كمال مواساة « 3 » و جوانمردى است كه على آشكار مىفرمايد . پيغمبر فرمود : انّه منّى و أنا منه . يعنى : على از من است و من از اويم . جبرئيل گفت : انا منكما .\r\nدر بيشتر كتب سنّى و شيعى مسطور است كه : در اين وقت هاتفى « 4 » كه او جبرئيل و به روايتى رضوان خازن بهشت بود همى ندا درداد كه : لا سيف الّا ذو الفقار و لا فتى الّا علىّ .\r\nو در روضه كافى و ديگر كتب بدين گونه از حضرت ابى عبد اللّه عليه السّلام وارد است :\r\nقال عليه السّلام : انهزم النّاس يوم احد عن رسول اللّه صلّى اللّه عليه و آله ، فغضب غضبا شديدا . قال و كان اذا غضب انحدر عن جبينه مثل اللّؤلؤ من العرق . قال فنظر فاذا علىّ عليه السّلام . فقال ألحق ببنى ابيك مع من انهزم عن رسول اللّه ، فقال يا رسول اللّه ! لى بك اسوة ، فقال فاكفنى هؤلاء ، فحمل و ضرب اوّل من لقى منهم ، فقال جبرئيل عليه السّلام : انّ هذه لهى المواساة يا محمّد ، فقال : انّه منّى و أنا منه ، فقال جبرئيل : و أنا منكما يا محمّد . قال أبو عبد اللّه عليه السّلام : فنظر رسول اللّه الى جبرئيل عليه السّلام على كرسىّ من ذهب بين السّماء و الارض و هو يقول : لا سيف الّا ذو الفقار و لا فتى الّا علىّ .\r\nبالجمله در اين هنگام ناگاه چشم مبارك پيغمبر بر ابو دجانه افتاد ، فرمود : اى ابو دجانه من بيعت خود را از تو برگرفتم ، به سلامت بيرون شو و بهر جا خواهى باش ، اما على ، پس او من است و من اويم . ابو دجانه زار بگريست و گفت : و اللّه من\r\n\r\n\r\n","description":"","footnote":"\r\n( 1 ) . مكاوحت : جنگ و نزاع\r\n( 2 ) . صولت : حمله\r\n( 3 ) . مواساة : برادرى و برابرى\r\n( 4 ) . هاتف : صداكننده\r\n","page_name":" 903 ","page_number":327},
  {"content":"\r\n\r\nهرگز خود را از بيعت تو رها نكنم . به كجا روم ؟ به سوى زن خود كه خواهد مرد يا به خانه خود شوم كه خراب خواهد شد ؟ آيا به مال خود برگردم كه فانى مىشود يا به اجل خويش گريزم كه زود درمىرسد ؟\r\nپس پيغمبر بر او رقّت كرد و اجازت داد تا آغاز مبارزت كند . لا جرم او از يك سوى و على عليه السّلام از جانبى ساز مكاوحت كردند تا ابو دجانه از كثرت جراحت بيفتاد .\r\nعلى مرتضى جسد او را برگرفته ، به نزديك پيغمبر آورد . ابو دجانه عرض كرد كه : آيا بيعت خويش را به پاى بردم ؟ آن حضرت فرمود : چنين باشد و در حق او دعاى خير گفت .\r\nديگرباره على عليه السّلام يك تنه به جنگ درآمد و چندان در آن رزمگاه بكوشيد كه بدن مباركش نود ( 90 ) زخم برداشت و شانزده ( 16 ) كرّت در هنگام حمله افكندن بر زمين افتاد ، چنان كه چهار ( 4 ) كرّت از اين جمله را جبرئيل عليه السّلام به صورت مردى نيكو روى آن حضرت را از زمين برداشت . ناگاه پيغمبر نگريست كه پاهاى على از كثرت قتال همى لرزان بود ، رسول خداى بگريست و گفت : خدايا مرا وعده دادى كه دين خود را قوى و غالب كنى و اگر خواهى بر تو دشوار نيست .\r\nدر اين وقت فرياد جبرئيل عليه السّلام به گوش على همىرسيد كه مىفرمود : اقدم حيزوم و اصحاب آن حضرت بعضى از جنگ يك‌باره دست بازداشته پشت به رزم‌گاه داده بودند و گروهى از دور نظاره مىكردند . اين آيت مبارك شاهد حال هزيمتيان است :   أَمْ حَسِبْتُمْ أَنْ تَدْخُلُوا الْجَنَّةَ وَ لَمَّا يَعْلَمِ اللَّهُ الَّذِينَ جاهَدُوا مِنْكُمْ وَ يَعْلَمَ الصَّابِرِينَ وَ لَقَدْ كُنْتُمْ تَمَنَّوْنَ الْمَوْتَ مِنْ قَبْلِ أَنْ تَلْقَوْهُ فَقَدْ رَأَيْتُمُوهُ وَ أَنْتُمْ تَنْظُرُونَ .   « 1 » خلاصهء معنى آن است كه : مپنداريد كه بهشت بهرهء شما باشد ، بىآنكه پاى اصطبار در ميدان كارزار استوار كرده باشيد « 2 » و خداى مجاهدين را از بددلان نيك بداند . همانا پيوسته آرزوى حرب و جهاد مىكرديد و چون هنگام آمد از مرگ بترسيديد و هزيمت شديد .\r\nو نيز مىفرمايد :  وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى \r\n\r\n\r\n","description":"","footnote":"\r\n( 1 ) . آل عمران ، 142 و 143 : آيا تصورتان اين بود كه بىآن كه خداوند مجاهدان و صابران شما را معلوم گرداند وارد بهشت خواهيد شد ، شما پيش از رو به رو شدن با مرگ آرزويش را مىكرديد ، اينك آن را با چشم خود ديديد و خيره در آن نگاه كرديد .\r\n( 2 ) . پاى اصطبار استوار كردن : كنايه از ايستادگى و مقاومت است .\r\n","page_name":" 904 ","page_number":328},
  {"content":"\r\n\r\n أَعْقابِكُمْ وَ مَنْ يَنْقَلِبْ عَلى عَقِبَيْهِ فَلَنْ يَضُرَّ اللَّهَ شَيْئاً  « 1 » مراد اين است كه : محمّد جز رسول خداى نيست و پيش از او فرستادگان خداى بسى بودند و از جهان بگذشتند او نيز تواند كشته شد يا از جهان رحلت كرد . پس شما در اين وقت مرتد خواهيد شد و اگر مرتد شويد هم خداى را زيان نرسد ؛ بلكه كيفر آن دستگير شما خواهد شد .\r\nمع القصة از ميان اصحاب كه از دور نظاره بودند چشم كعب بن مالك انصارى بر رسول خداى افتاد و چشمهاى مبارك آن حضرت را مانند ستاره روشن از زير زره خود ديدار كرده بشناخت و بانگ برداشت كه : هذا رسول اللّه حيّا سويّا . « 2 » و پيش شد و خواست تا مسلمانان را بياگاهاند كه رسول خداى به سلامت است ، آن حضرت به اشارت فرمود : خاموش باش لكن هم در حال مسلمانان بدانستند و از هر جانب به نزديك پيغمبر گرد آمدند و خداى دل ايشان را قوى كرد و سكينه بداد و اندك خوابى بر ايشان مستولى شد تا هر چه در دل داشتند بيان مىكردند و منافق از مؤمن پديدار مىگشت ، چنان كه مىفرمايد :  ثُمَّ أَنْزَلَ عَلَيْكُمْ مِنْ بَعْدِ الْغَمِّ أَمَنَةً نُعاساً يَغْشى طائِفَةً مِنْكُمْ وَ طائِفَةٌ قَدْ أَهَمَّتْهُمْ أَنْفُسُهُمْ .  « 3 »\r\nپس مسلمانان بر عدم مقدرت بر كار جهاد ، زبان معذرت گشودند و گفتند : چون خبر شهادت رسول خداى را اصغا نموديم تاب و توان از ما برفت و ديگر مجال درنگ نيافتيم و از بيم جان بجستيم . اين آيت بدين هنگام فرود شد :  وَ ما كانَ لِنَفْسٍ أَنْ تَمُوتَ إِلَّا بِإِذْنِ اللَّهِ كِتاباً مُؤَجَّلًا .  « 4 » يعنى : روا نيست هيچ نفسى را كه بميرد مگر به اذن خداوند و فرمان او و حكمى كه نگاشته مقرّر و موقت است .\r\nو نيز مىفرمايد :  يَقُولُونَ لَوْ كانَ لَنا مِنَ الْأَمْرِ شَيْءٌ ما قُتِلْنا هاهُنا . قُلْ لَوْ كُنْتُمْ فِي بُيُوتِكُمْ لَبَرَزَ الَّذِينَ كُتِبَ عَلَيْهِمُ الْقَتْلُ إِلى مَضاجِعِهِمْ .  « 5 » خلاصه معنى چنان است كه اين منافقان\r\n\r\n\r\n","description":"","footnote":"\r\n( 1 ) . آل عمران ، 144 : محمد فقط فرستادهء خداست و پيش از او فرستادگان ديگرى نيز بوده‌اند كه درگذشتند ، آيا اگر بميرد يا كشته شود شما به آيين گذشته برمىگرديد ، و هر كس كه به گذشته بازگردد زيانى به خدا نمىرساند .\r\n( 2 ) . اينك پيغمبر زنده و سالم بر جاى است .\r\n( 3 ) . آل عمران ، 154 : آنگاه پس از اندوه ، آرامشى بر شما فرستاد ، اين آرامش خلسه مانند جمعى از شما را گرفت و ديگران در فكر جان خويش بودند .\r\n( 4 ) . آل عمران ، 145 : هيچ كس جز به فرمان خدا نمىميرد ، سرنوشتى است زماندار .\r\n( 5 ) . آل عمران ، 154 : مىگويند : اگر اختيارى داشتيم در اينجا كشته نمىشديم . بگو : اگر در خانه‌هايتان هم بوديد آنهايى كه سرنوشتشان كشته شدن بود به قتلگاه خود مىرفتند .\r\n","page_name":" 905 ","page_number":329},
  {"content":"\r\n\r\nمىگويند : كه اگر از براى ما فتح و نصرت بهره مىافتاد ، چنان كه محمّد به ما وعده داده در اين مقاتلت و مبارزت مقتول نمىشديم . بگو اى محمّد ايشان را اگر در خانه‌هاى خويش اندر مىشديد و خويشتن را نيك حراست مىنموديد حكمى كه خداى از بهر شما كرده است بر خوابگاه شما مىتاخت .\r\nچون هزيمت‌شدگان از كردار ناهنجار « 1 » پشيمان شدند و به توبت و انابت اقدام كردند ، خداوند عصيان جماعتى كه بازشدند معفو داشت و اين آيت بيامد .  إِنَّمَا اسْتَزَلَّهُمُ الشَّيْطانُ بِبَعْضِ ما كَسَبُوا وَ لَقَدْ عَفَا اللَّهُ عَنْهُمْ إِنَّ اللَّهَ غَفُورٌ حَلِيمٌ  « 2 » همانا شيطان ايشان را بلغزانيد و از ره حق بگردانيد تا پشت به جهاد دادند ، و روى به فرار نهادند و آنگاه كه توبت و انابت آوردند ، خداى ايشان را معفو داشت كه خداوند آمرزنده و بردبار است .\r\nپس اين هنگام رسول خداى با عباس بن عبد المطلب فرمود : هم‌اكنون به دامان جبل احد فراز شو و مسلمانان را دعوت فرماى . عباس بر حسب فرمان بر فراز جبل شد و فرياد برداشت : كه هان اى گروه مسلمين ! بشارت باد شما را كه پيغمبر خداى به سلامت است . و چون عباس را بانگى به نهايت رسنده بود ، مسلمانان از دور و نزديك همىبشنيدند و انجمن شدند و كافران از اين خبر دل‌گران آمدند و على عليه السّلام در اين وقت سپر خويش پرآب كرده به نزد آن حضرت آورد و عرض كرد : رخسار مبارك را از خاك و خون شستن فرماى تا نزديك اصحاب شناخته گردد .\r\nاين هنگام چون مسلمانان ضعيف بودند رسول خداى خواست تا به شعب احد برآيد و خويشتن را متحصّن سازد ، پس راه جبل پيش گرفت و چون به نزديك كوه آمد ابو سفيان اين بديد و بدانست پس با گروهى از كافران از جانب ديگر آهنگ صعود كرد كه فراز مسلمانان را به دست كند . پيغمبر فرمود : الّلهمّ ليس لهم أن يعلونا .\r\nخدايا ايشان را سزا نباشد كه فراز ما را گيرند . پس خداوند قهار خوفى و رعبى بر ايشان مستولى كرد كه نتوانستند مستعلى « 3 » شد . و به روايتى عمر خطّاب با گروهى از\r\n\r\n\r\n","description":"","footnote":"\r\n( 1 ) . ناهنجار : بىقاعده و زشت ، ناپسند .\r\n( 2 ) . آل عمران ، 155 : به اغواى شيطان بود كه بر اثر پاره‌اى از گناهانى كه مرتكب شده بودند گرفتار چنين لغزشى شدند و خدا آنان را بخشيد كه او آمرزندهء بردبار است .\r\n( 3 ) . مستعلى : بالا رونده\r\n","page_name":" 906 ","page_number":330},
  {"content":"\r\n\r\nاصحاب بر سر راه ايشان شدند و آن جماعت را از آن انديشه بازداشتند و أبو سفيان به يك سوى شد .\r\n\r\nشهادت حنظله\r\nو اين هنگام حرب حنظله پيش آمد ، و اين حنظله پسر أبو عامر راهب از قبيلهء اوس بود . آن شب كه صبحگاهش جنگ احد بود ، دختر عبد اللّه بن سلول را نكاح كرده زفاف داشت . لا جرم از رسول خداى اجازت حاصل كرده آن شب در مدينه بماند به مفاد :  إِنَّمَا الْمُؤْمِنُونَ الَّذِينَ آمَنُوا بِاللَّهِ وَ رَسُولِهِ وَ إِذا كانُوا مَعَهُ عَلى أَمْرٍ جامِعٍ لَمْ يَذْهَبُوا حَتَّى يَسْتَأْذِنُوهُ إِنَّ الَّذِينَ يَسْتَأْذِنُونَكَ أُولئِكَ الَّذِينَ يُؤْمِنُونَ بِاللَّهِ وَ رَسُولِهِ فَإِذَا اسْتَأْذَنُوكَ لِبَعْضِ شَأْنِهِمْ فَأْذَنْ لِمَنْ شِئْتَ مِنْهُمْ وَ اسْتَغْفِرْ لَهُمُ اللَّهَ إِنَّ اللَّهَ غَفُورٌ رَحِيمٌ  « 1 »  .  خلاصهء معنى آن است كه :\r\nآنان كه ايمان به خدا و رسول دارند در هيچ امرى از پيغمبر روى برنتابد تا دستورى نگيرند . پس اى محمّد چون از تو اجازت جويند براى امر خود رخصت فرماى و طلب آمرزش كن از بهر ايشان كه خداوند آمرزنده و مهربان است .\r\nمع القصه حنظله رخصت يافته آن شب در مدينه زفاف كرد ، صبحگاه كه از جامه خواب برخاست ، به خاطر آورد كه رسول خداى در ميان دشمنان نبرد كند و من به عروسى و سرور داد دهم ، روا نباشد . پس غسل جنابت ناكرده رزم كفار را تصميم عزم داد و سلاح جنگ بر تن راست كرد . در زمان ضجيع « 2 » او بدويد و چهار تن از انصار را حاضر ساخت ، گفت : از حنظله اقرار بگيريد و گواه باشيد كه وى دوش با من زفاف « 3 » كرد . گفتند : اين همه دهشت از بهر چيست ؟ و اين گواهان تو را بچه كار است ؟ گفت : دوش در خواب ديدم كه آسمان را شكافى پديد شد و حنظله بدانجا در رفت و دانسته‌ام كه از رزمگاه بازنگردد و شهيد شود ، شما را گواه مىدهم كه اگر\r\n\r\n\r\n","description":"","footnote":"\r\n( 1 ) . نور ، 62 : مؤمنان واقعى كسانى هستند كه به خدا و رسولش ايمان آورده‌اند و چون با او در كارى همگانى باشند بدون اجازه‌اش به جائى نمىروند ، كسانى كه از تو اجازه مىگيرند به راستى به خدا و پيامبرش ايمان آورده‌اند ، در اين صورت هرگاه از تو براى پاره‌اى از كارهاى مهمشان اجازه بخواهند به هر كدام كه خواستى اجازه بده و برايشان طلب مغفرت كن ، خدا بخشندهء مهربان است .\r\n( 2 ) . ضجيع : همخوابه ، همسر\r\n( 3 ) . زفاف : عروسى كردن ، نزديكى نمودن .\r\n","page_name":" 907 ","page_number":331},
  {"content":"\r\n\r\nفرزندى آرم دانيد از حنظله است .\r\nبالجمله حنظله بىهوشانه به سوى احد شتاب گرفت ، وقتى برسيد كه رسول خداى در دامان جبل بر سر سنگى نشسته بود و أبو سفيان از جانب ديگر همىگفت : أين ابن أبى كبشة . أين ابن أبى قحافة . أين ابن الخطّاب ألا و انّ الايّام دول و الحرب بدل و يوما بيوم .\r\nحنظله اين بديد ، چون شير خشمگين تيغ بركشيد و به قصد أبو سفيان تاختن كرد و خود را به دو رسانيد و نخستين تيغ بزد و اسب او را عقر « 1 » كرد و درانداخت و أبو سفيان از پشت اسب بر خاك افتاد و فرياد برداشت : كه دريابيد مرا ، اينك حنظله مرا عرضه هلاك ساخت . اسود بن شعوب با نيزه‌اى آخته بر سر حنظله تاختن كرد و آن رمح « 2 » را بر شكم حنظله فرو داد و حنظله آن رمح را به خويش در همىبرد و به سوى او همىرفت چندان‌كه نزديك شد . پس در اين وقت حنظله نيز تيغى بر او راند و كارگر نيفتاد و أسود ديگر ضربتى بزد و حنظله را بكشت و او در ميان اجساد حمزه و عمرو بن الجموح و عبد اللّه بن حرام بر زمين افتاد . و أبو سفيان گفت : يوما بيوم و حنظلة بحنظلة « 3 » .\r\nو بدين سخن ياد از حنظله پسرش مىكرد كه در جنگ بدر به دست على عليه السّلام كشته شد و اين شعرها بگفت :\r\n و لو شئت خاضت بى كميت طمرّة * و لم احمل النّعماء لابن شعوب \r\n و ما زال مهرى يزجر الكلب فيهم * لدن غدوة حتّى دنت لغروب \r\n اقاتلهم وادعون يا آل غالب * و أدفعهم عنّى بركن صليب \r\n فبكّى و لا ترعى مقالة عاذل * و لا تسأمى من عبرة و نحيب « 4 » \r\nبالجمله در اين وقت فرشتگان خداى فرود شدند و حنظله را غسل دادند و\r\n\r\n\r\n","description":"","footnote":"\r\n( 1 ) . عقر : پى كردن ، دست و پا بريدن\r\n( 2 ) . رمح : نيزه\r\n( 3 ) . روزگار نوبت به نوبت ، حنظله‌اى را به جاى حنظله‌اى كشتيم .\r\n( 4 ) . اگر مىخواستم ، سمندى سرخ و سياه و چالاك مرا وامىرهاند و بار بخشايش بر پسر شعوبم نمىگرداندم . همانا كره اسب رمنده‌ام از پگاه تا هنگام فرود شدن خورشيد آماج زوزه كشيدن سگان ايشان بود . با ايشان پيكار مىكردم و فرياد مىزدم : اى فرزندان غالب ! آنگاه در برابر ايشان به ستونى استوار پناه مىبردم و ايشان را از خود مىراندم . نگارين منا ، گريه سر ده و از گفتار نكوهش‌گران باك مدار و از شيون و زارى به ستوه مياى .\r\n","page_name":" 908 ","page_number":332},
  {"content":"\r\n\r\nرسول خداى خبر داد كه هم‌اكنون ملايك را ديدار كردم كه در ميان زمين و آسمان با طاسهاى زرّين به آب ابر ، حنظله را غسل دادند ، و ابو اسيد السّاعدى بر او گذشت نظاره كرد كه آب از سر و روى او متقاطر « 1 » بود و به حضرت رسول آمد و اين قصه معروض داشت و اين شرف بدان يافت كه غسل ناكرده به جهاد شتافت . نيكوترين مردم آن باشد كه چون آواز جهاد اصغا « 2 » كند چون مرغ برنشيند و از اينجا حنظله غسيل الملائكه لقب يافت .\r\n\r\n[ قتل عثمان بن عبد اللّه المغيره 
  ]\r\nو اين هنگام از جانب كفار عثمان بن عبد اللّه بن المغيرة المخزومى با سلاح جنگ بر اسبى ابلق « 3 » نشسته آهنگ پيغمبر كرد و اسب برجهانده شتاب گرفت ، چون راه بدان حضرت نزديك كرد پاى اسبش به گودى دررفته به روى زمين افتاد . حارث بن صمّه چون اين بديد وقت را غنيمت شمرده بر او تاخت و با يك ضرب تيغ عرضه هلاكش ساخت .\r\n\r\n[ قتل عبيدة بن هاجر 
  ]\r\nعبيدة بن هاجر عامرى ، به خونخواهى عثمان قصد حارث كرد . أبو دجانهء انصارى او را مجال نگذاشت و سر راه عبيده گرفته در نخستين حمله از پايش درآورد و سرش را مانند گوسپندى ببريد .\r\nدر اين وقت حارث بىمانعى خود و زره عثمان را كه بهائى گران داشت برگرفت و در آن روز جز سلب عثمان از اموال كافران غنيمتى به دست مسلمانان نيفتاد و پيغمبر بعد از قتل عثمان فرمود : الحمد للّه الّذى أهانه .\r\n\r\n\r\n","description":"","footnote":"\r\n( 1 ) . قطره‌قطره فرو مىريخت .\r\n( 2 ) . اصغا : گوش دادن\r\n( 3 ) . اسب ابلق : اسبى است كه لكه‌هاى سفيد و سياه داشته باشد .\r\n","page_name":" 909 ","page_number":333},
  {"content":"\r\n\r\n\r\n[ صعود بر فراز احد 
  ]\r\nآنگاه رسول خداى از كمال ضعف نماز پيشين را در نيمهء راه نشسته گزاشت و از آنجا خواست تا بر فراز كوه برآيد ناگاه سنگى عظيم پيش آمد كه نتوانست بدان صعود كرد . پس طلحه پيش شد و بنشست تا پيغمبر پاى مبارك بر دوش او نهاده صعود فرمود و گفت : اوجب طلحة الجنّة يعنى : طلحه بهشت را از بهر خود واجب ساخت . و اين روز طلحه به « طلحة الخير » ملقّب شد ، چنان كه در غزوهء ذو العشيره طلحة « الفياض » نام يافت ، و در روز حنين « طلحة الجود » ناميده گشت و هر يك در جاى خود مذكور خواهد شد .\r\nچون رسول خداى خواست هم از آنجا بر فراز شود ، عباس به نزديك آمد تا آن حضرت پاى مبارك بر دست و كتف او نهاده صعود كرد و فرمود : رفع اللّه قدرك يا عمّ آنگاه بر قله جبل بيارميد .\r\n\r\n[ عطاياى هند به وحشى 
  ]\r\nو اما از آن سوى چون كافران اين بديدند و كار رزم را به كران يافتند ، نخستين وحشى به ميدان جنگ آمد و جگرگاه حمزه عليه السّلام را بشكافت و جگر او را برآورده به نزد هند زوجه أبو سفيان آورد و او بستد و خواست لختى از آن بخورد ، لا جرم در دهان گذاشت خداى در دهانش سخت كرد تا خون و گوشت آن حضرت با كافرى آميخته نشود ، ناچار از دهان بيفكند و از اين روى به هند جگرخواره مشتهر « 1 » شد .\r\nبالجمله هر حلى و زيورى كه در برداشت به وحشى عطا كرد و گفت : چون به مكه روم ، ده ( 10 ) دينار زر سرخت بدهم ، هم‌اكنون مرا بنماى كه مصرع حمزه كجا است ؟ وحشى او را بر سر حمزه آورد و هند گوش حمزه و را به روايتى مذاكير آن حضرت را نيز بريده تا با خود به مكه برد و بر سنگى بلند صعود كرد و به آواز بلند اين شعرها بخواند :\r\n نحن جزيناكم بيوم بدر * و الحرب بعد الحرب ذات سعر \r\n\r\n\r\n","description":"","footnote":"\r\n( 1 ) . مشتهر : معروف و مشهور\r\n","page_name":" 910 ","page_number":334},
  {"content":"\r\n\r\n ما كان عن عتبة لى من صبر * و لا اخى و عمّه و بكر \r\n شفيت نفسى و قضيت نذرى * شفيت وحشىّ غليل صدرى \r\n فشكر وحشىّ علىّ عمرى * حتّى ترم اعظمى فى قبرى « 1 » \r\nو در جواب هند زوجهء ابو سفيان اين شعرها هند دختر اثاثة بن مطّلب بن عبد مناف گويد :\r\n خزيت فى بدر و غير بدر * يا بنت غدّار عظيم الكفر \r\n افحمك الفخر غداة الفخر * بالهاشميّين الطّوال الزّهر \r\n بكلّ قطّاع حسام يفرى * حمزة ليثى و علىّ صقرى \r\n إذ رام شيب و ابوك قهرى * فخضّبا منه ضواحى النحر \r\n و ندرك الشّرّ بشرّ بدر \r\nو همچنين اين شعر را نيز هند زوجهء ابو سفيان در روز احد به ارجوزه برخواند :\r\n شفيت من حمزة نفسى باحد * حين بقرت بطنه عن الكبد \r\n اذهب عنّى ذاك ما كنت اجد * من لوعة الحزن الشّديد المعتمد \r\n و الحرب تعلوكم بشؤبوب برد * نقدم اقداما عليكم كالاسد \r\nو اين شعر را حسان بن ثابت در هجاى هند گويد :\r\n اشرت لكاع و كان عادتها * لؤما اذا اشرت مع الكفر \r\n اخزى الاله و زوجها معها * هند الهنود طويلة البظر \r\n اخرجت راقصة الى احد * فى القوم مظعنة على بكر \r\n بكر ثقال لاحراك به * لاعن معاتبة و لا زجر \r\n اقبلت ثائرة محاربة * بابيك و ابنك فى ضحى بدر \r\n و بعمّك المتروك منجدلا * و اخيك منعفرين فى الجفر \r\n فرجعت صاغرة بلا ترة * منّا ظفرت بها و لا وتر \r\nو نيز حسان در هجو او گويد :\r\n لمن سواقط ولدان مطّرحة * باتت تفحّص فى بطحاء اجياد \r\n باتت تفحّص لم تشهد قوابلها * الّا الوحوش و الّا حيّة الوادى \r\n\r\n\r\n","description":"","footnote":"\r\n( 1 ) . خلاصهء اشعار : جنگ بدر و كشته شدن عتبه و بكر را جبران كرديم . آتش دلم را خاموش كردم ، تا هنگامى كه استخوانم بپوسد از وحشى سپاسگزارم .\r\n","page_name":" 911 ","page_number":335},
  {"content":"\r\n\r\n يظلّ يرحمها الصّبيان منعفرا * و خاله و ابوه سيّد النّادى \r\nو نيز هنگام مراجعت از احد ، هند زوجهء ابو سفيان اين شعر انشاد كرد :\r\n رجعت و فى نفسى بلابل جمّة * و قد فاتنى بعض الّذى كان مطلبى \r\n من اصحاب بدر من قريش و غيرهم * بنى هاشم منهم و من آل يثرب \r\n و لكنّنى قد نلت شيئا و لم يكن * كما كنت ارجو فى مسيرى و مركبى \r\n\r\n[ قتل يهودى به دست صفيه 
  ]\r\nدر خبر است كه چون خبر غلبه قريش بر مسلمانان در مدينه پراكنده گشت ، زنان بنى هاشم بر فراز بام خانه برآمده بر شارع « 1 » احد نگران بودند و حسان بن ثابت كه مردى جبان بود در ميان زنان درآمده از معبر « 2 » مخافت « 3 » كنارى داشت . در اين وقت گروهى از مردم يهود كه رسول خداى را شهيد مىپنداشتند آهنگ سراى بنى هاشم كردند و يك تن از يهود به سوى بام عروج كرد . صفيه دختر عبد المطلب ، با حسّان گفت : يا ابا القريعه ! با اين تيغ كه در كف دارى سر اين جهود را برگيرد . حسان گفت :\r\nسوگند با خداى كه من مقاتله نتوانم كرد .\r\nدر اين وقت جهود به فراز بام آمد پس صفيه پيش شد و تيغ از حسان بگرفت و گردن جهود را بزد و سر او را برداشته به ميان جهودان پرانيد ، جماعت جهود چون اين بديدند از گرد آن خانه پراكنده شدند . هم‌اكنون به داستان احد و مصرع حمزه بازشويم .\r\n\r\n[ جسارت ابو سفيان نسبت به جسد حمزه 
  ]\r\nاين وقت ابو سفيان برسيده و نيزه خود را در دهان حمزه مىبرد و مىگفت :\r\n\r\n\r\n","description":"","footnote":"\r\n( 1 ) . شارع : راه ، جاده\r\n( 2 ) . معبر : رهگذر\r\n( 3 ) . مخافت : ترس\r\n","page_name":" 912 ","page_number":336},
  {"content":"\r\n\r\nبچش اى عاق ! حليس بن علقمه « 1 » اين بديد بانگ كرد كه اى گروه بنى كنانه : بنگريد اين مرد را كه دعوى بزرگى قريش دارد با پسر عمّ كشتهء خود چه معاملت مىگذارد ؟\r\nابو سفيان شرمگين شد و با حلبس گفت : اين لغزشى بود كه از من ظاهر شد ، اكنون اين نيزه از من بگير و اين راز پوشيده بدار و آن نيزه را به دو بخشيد . چون اين خبر به على عليه السّلام آمد كه هند آكلة الاكباد در قتل حمزه نيك شاد است و زبان به مفاخرت بازدارد اين شعرها بفرمود :\r\n اتانى انّ هندا حلّ صخر * دعت دركا و بشّرت الهنودا \r\n فان تفخر بحمزة حين ولّى * مع الشّهداء محتسبا شهيدا \r\n فانّا قد قتلنا يوم بدر * ابا جهل و عتبة و الوليدا \r\n و قتّلنا سراة النّاس طرّا * و غنّمنا الولائد و العبيدا \r\n و شيبة قد قتلنا يوم ذاكم * على اثوابه علقا جسيدا \r\n فبوّأ من جهنّم شرّ دار * عليها لم يجد عنها محيدا \r\n و ما سيّان من هو فى جحيم * يكون شرابه فيها صديدا \r\n و من هو فى الجنان يدرّ فيها * عليه الرّزق مغتبطا حميدا « 2 » \r\n\r\n[ مثله كردن اجساد شهداى احد به دست زنان قريش 
  ]\r\nبالجمله زنان قريش هم گروه به ميان حربگاه آمدند و شهيدان را به جمله مثله كردند و بينى بريدند و شكم دريدند و مذاكير ايشان را قطع كردند و جگر ايشان را\r\n\r\n\r\n","description":"","footnote":"\r\n( 1 ) . تاريخ كامل : حليس بن زبّان ( 3 / 995 ) .\r\n( 2 ) . به من خبر رسيده كه هند زوجهء ابى سفيان جنگ بدر ( باته دوزخ ) را خواسته و فاميل خود را مژده داده است . اگر تو به حمزه‌اى كه در راه خدا شهيد شد و با شهيدان پيوست افتخار مىكنى ، ما در روز جنگ بدر ، ابو جهل را با عتبه و وليد كشتيم . تمام بزرگان را كشتيم و غلامان و كنيزان را غنيمت برديم . و در آن روز ، شيبه را كشتيم و خون خشكيده بر جامه‌هاى او بود . در دوزخ كه خانه بدى است ، جاى گرفت و براى او راه گريزى نيست . كسى كه در دوزخ است و زرداب مىنوشد با كسى كه در بهشت است و پىدرپى نعمت به او مىرسد و ستوده و به حالش آرزو برده مىشود يكسان نيست .\r\n","page_name":" 913 ","page_number":337},
  {"content":"\r\n\r\nبرآوردند و اين اشياء را در ريسمان كشيده دست‌برنجن و مرسله ساختند و از دست و گردن درانداختند ، جز حنظله غسيل الملائكة هيچ كس از شهيدان از چنگ ايشان محفوظ نماند ؛ و از بهر آنكه پدرش ابو عامر حاضر بود و پاى بر سينه او بزد و گفت :\r\nقدمت عليك فى مصرعك و لعمر اللّه ان كنت لواصلا للرّحم برّا بالوالد .\r\nدر اين وقت ابو سفيان و ديگر كافران آهنگ مكه نمودند و ابو سفيان خواست بداند كه حال پيغمبر چيست ؟ پس به پاى جبل شد و فرياد برداشت كه : أ في القوم محمّد ؟ يعنى : آيا محمّد در ميان قوم است ؟ پيغمبر فرمود : جواب او را نگوئيد . و ديگرباره گفت : أ فى القوم ابن ابى قحافه ؟ باز پيغمبر فرمود : پاسخ او را مگوئيد .\r\nديگرباره گفت : أ فى القوم ابن الخطّاب ؟ هم آن حضرت فرمود : سخن نكنيد . چون ابو سفيان پاسخ نشنيد ، مردم خويش را گفت : اين چند تن را كه نام بردم كشته شده‌اند . از اين سخن طاقت و تاب از پسر خطّاب برفت ، آواز داد كه : اى دشمن خدا و رسول ! سخن بر كذب كردى ، خداى همه را بر ضرر تو زنده گذاشته است .\r\nدر اين وقت ابو سفيان صنم خويش را ستايش گرفت و دو كرّت گفت : أعل هبل .\r\nپيغمبر فرمود : بگوئيد : أ اللّه أعلى و أجلّ « 1 » . باز أبو سفيان گفت : انّ لنا العزّى و لا عزّى لكم « 2 » . جواب را به فرمان پيغمبر گفتند : أ اللّه مولانا و لا مولى لكم « 3 » . أبو سفيان گفت :\r\nامروز در برابر روز بدر است . يوم بيوم و الحرب سجال « 4 » همانا كار جنگ به نوبت است روزى شمار است و روزى ما را . پيغمبر فرمود : لا سواء ، قتلاكم فى النّار و قتلانا فى الجنّة « 5 » . آنگاه أبو سفيان گفت : دانسته باشيد كه در ميان كشتگان ، مثله « 6 » مثله‌كرده‌ها خواهيد يافت ، من نفرموده‌ام وليك مرا بد نيامده است . آنگاه گفت : ميعاد جنگ ما سال ديگر در بدر است . پيغمبر فرمود : بگوئيد چنين باشد .\r\nو در آن روز از مشركان نزديك به سى ( 30 ) تن مقتول گشت و هفتاد ( 70 ) تن از اصحاب شهيد شد . و از اين جمله چهار ( 4 ) تن از مهاجر و ديگر از انصار بودند و\r\n\r\n\r\n","description":"","footnote":"\r\n( 1 ) . خداوند برتر و شكوهمندتر است .\r\n( 2 ) . ما عزّى داريم و شما عزّى نداريد .\r\n( 3 ) . خدا مولاى ماست و شما مولى نداريد .\r\n( 4 ) . روزگار نوبتى است و جنگ ، پيروزى و شكست دارد ( پس فتح و شكست گاهى با ما و گاهى با شماست ) .\r\n( 5 ) . چنين نيست ، كشته‌هاى شما در آتش‌اند و كشته‌هاى ما در بهشت .\r\n( 6 ) . مثله : به معنى عقوبت كردن است كه بعضى از اعضا را قطع كنند .\r\n","page_name":" 914 ","page_number":338},
  {"content":"\r\n\r\nاين شهدا ، به شمار اسيران قريش بودند كه در جنگ بدر اسير شدند و به رضاى خود فديه گرفتند و رها كردند كه در عوض به عدد ايشان سال ديگر شهيد شوند .\r\nچنان كه در قصه بدر مرقوم شد و اين نه از بهر طمع مال بود كه اصحاب فديه گرفتند و خود را به هلاكت افكندند ؛ بلكه خواستند بدين وسيلت اجر شهادت دريابند . و به روايت جماعتى از اهل سنت شهيدان احد هشتاد و يك ( 81 ) تن بودند و مقتولين قريش بيست و هشت ( 28 ) تن اكنون بر سر سخن رويم .\r\n\r\nبازگشت قريش به مكه\r\nچون أبو سفيان اين كلمات بگفت روى برتافت و با لشكر خود كوچ داد . پيغمبر صلّى اللّه عليه و آله على عليه السّلام را يا سعد بن أبى وقاص را فرمود : كه از دنبال ايشان برويد و گوش داريد اگر بر شتر سوار شوند و اسبها را جنيبت « 1 » كند ، آهنگ مكه دارند و اگر جز اين باشد ، قصد تاراج مدينه كرده‌اند . سوگند با خداى كه از دنبال ايشان بروم و دمار از ايشان برآرم . چون فحص كردند معلوم شد كه به سوى مكه رفتند .\r\nاما نخستين كه قريش شكسته شدند از ميدان جنگ : عبد اللّه بن أبى اميّة بن المغيرة المخزومى فرار كرد و شرمگين بود كه به مكه درآيد ، پس راه بگردانيد و به طايف دررفت و خبر هزيمت قريش را به قبيلهء بنى ثقيف برد و از پس آنكه مسلمانان به غارت درآمدند و قريش روى برتافته ظفر جستند و جنگ به پايان رفت و قريش راه مكه پيش گرفت ، براى تبليغ اين مژده وحشى سرعت كرد و به مكه درآمد و در كنار حجون « 2 » بر تلى صعود كرد و همى بانگ برداشت كه : اى معشر قريش ! تا جماعتى بر او گرد آمدند و بيم داشتند كه مبادا خبرى ناگوار برساند . پس وحشى گفت : شاد باشيد كه اصحاب محمّد را كشتيم و محمّد را جراحت كرديم و من سردار لشكر او حمزة بن عبد المطلب را كشتم . مردمان از كنار وحشى پراكنده شدند و گفتند : تو چه كس باشى كه حمزه را توانى كشت ؟\r\nجبير بن مطعم كه مولاى وحشى بود او را پيش خواند و گفت : هان اى وحشى !\r\n\r\n\r\n","description":"","footnote":"\r\n( 1 ) . جنيبت : يدك\r\n( 2 ) . جحون : نام كوهى است در بلندى مكه .\r\n","page_name":" 915 ","page_number":339},
  {"content":"\r\n\r\nنگران باش چه مىگوئى ؟ تو چگونه حمزه را كشتى ؟ گفت : سوگند با خداى او را كشتم ، مزراقى « 1 » نيك بر شكم او زدم كه از ميان هر دو ران او گذر كرد و جگر او را با خود آورده‌ام كه تو آن را معاينه كنى . جبير بن مطعم چون اين بشنيد ، گفت : اندوه دل مرا بردى و آتش دل مرا بنشاندى و اين وقت زنان خود را گفت تا حلى بندند و به استعمال طيب و عطر بازآيند ، و همچنان عبد اللّه بن الزّبعرى در مفاخرت قريش و فتح ايشان در جنگ احد اين شعرها بگفت :\r\n أ لا ذرفت من مقلتيك دموع * و قد بان فى حبل الشّباب قطوع \r\n و شطّ به من تهوى المزار و فرّقت * ثوى الحىّ دار بالحبيب فجوع \r\n و ليس لما ولىّ على ذى صبابة * و ان طال تذراف الدّموع رجوع \r\n فدع ذا و لكن هل أتى امّ مالك * احاديث قومى و الحديث يشيع \r\n و تجنيبنا جردا الى أهل يثرب * عناجيج فيها ضامر و بديع \r\n عشيّة سرنا من كداء يقودها * ضرور الاعادى للصّديق نفوع \r\n يشدّ علينا كلّ زعف كانّها * غدير نضوح الجانبين نقيع « 2 » \r\n فلمّا رأونا خالطتهم مهابة * و خامرهم رعب هناك فظيع \r\n فودّوا لو أنّ الأرض ينشق ظهرها * بهم و صبور القوم ثمّ جزوع \r\n و قد عريت بيض كانّ وميضها * حريق و شيك فى الآباء سريع \r\n بايماننا نعلو بها كلّ هامة « 3 » * و فيها حمام « 4 » للعدوّ ذريع \r\n فغادرن قتلى الاوس عاصبة بهم * ضباع و طير فوقهنّ وقوع \r\n و مرّ بنوا النّجار فى كلّ تلعة * باثوابهم من دقهنّ نجيع \r\n و لو لا علوّا الشّعب غادرن احمدا * و لكن علا و السّمهرىّ « 5 » شروع « 6 » \r\n كما غادرت فى الكرّ حمزة ثاويا * و فى صدره ماضى السّنان وقيع \r\nو هم اين قصيده از ابن زبعرى است كه در فتح احد گويد :\r\n يا غراب البين أسمعت فقل * انّما تنعق « 7 » امرا قد فعل \r\n\r\n\r\n","description":"","footnote":"\r\n( 1 ) . مرزاق : نيزهء خرد و كوچك .\r\n( 2 ) . نقيع : يعنى پرآب .\r\n( 3 ) . هام و هامه : به معنى سر است .\r\n( 4 ) . حمام : به معنى مرگ است .\r\n( 5 ) . سمهريه : نيزه .\r\n( 6 ) . شرع : راست شدن نيزه به سوى كسى .\r\n( 7 ) . نعيق : بانك كردن زاغ .\r\n","page_name":" 916 ","page_number":340},
  {"content":"\r\n\r\n انّ للخير و للشرّ مدى * و سواء قبر مثر و مقل \r\n كلّ خير و نعيم زائل * و بنات الدّهر يلعبن بكل \r\n ابلغا حسّان عنّى آية * فقريض « 1 » الشّعر يشفى ذا العلل \r\n كم ترى بالحرب من جمجمة * و اكفّ قد ابينت و رجل \r\n و سرابيل « 2 » حسان سلبت * عن كماة غودروا فى المنتزل \r\n كم قتلنا من كريم سيّد * ماجد الجدّين مقدام « 3 » بطل « 4 » \r\n صادق النّجدة قرم « 5 » بارع * غير رعديد لدى وقع الاسل \r\n فسل المهراس من ساكنه * من كراديس « 6 » وهام كالحجل \r\n ليت اشياخى ببدر شهدوا * جزع الخزرج من وقع الاسل \r\n حين ضلّت بقباء بركها * و استحرّ القتل فى عبد الاشل \r\n ثمّ حفّوا عند ذاكم رقّصا * رقص الحفّان تعدو فى الجبل \r\n فقتلنا النّصف من ساداتهم * و عدلنا ميل بدر فاعتدل \r\n لا الوم النّفس الا انّنا * لو كررنا لفعلنا المفتعل \r\n بسيوف الهند تعلوها مهم * تبرد الغيظ و يشفين العلل \r\nهمانا گروهى يك شعر از اين قصيده را به يزيد بن معاويه عليه اللعنة نسبت كنند و گويند : آن هنگامى كه سر مبارك سيّد الشّهداء حضرت حسين بن على عليه السّلام را به نزديك او آوردند اين شعر بگفت و از آن مصرع كه گويد : جزع الخزرج معلوم توان داشت كه سخن ابن زبعرى است ؛ زيرا كه سيّد الشّهداء عليه السّلام را خزرج نصرت نكرد .\r\nپس بايد بگويد : جزع بنى هاشم من وقع الاسل ، چنان كه ابن ابى الحديد بر اين رفته و گويد : يزيد پليد بدين شعر تمثل جسته .\r\nو همچنان حسان بن ثابت در پاسخ او گويد :\r\n ذهبت بابن الزّبعرى وقعة * كان منّا الفضل فيها لو عدل \r\n و لقد نلتم و نلنا منكم * و كذاك الحرب احيانا دول \r\n اذ شددنا شدّة صادقة * فاجأناكم الى سفح الجبل \r\n\r\n\r\n","description":"","footnote":"\r\n( 1 ) . قريض : به معنى شعر است .\r\n( 2 ) . سربال : پيراهن و سرابيل جمع آن است .\r\n( 3 ) . بطل : شجاع .\r\n( 4 ) . مقدام : شجاع .\r\n( 5 ) . قرم : مرد بزرگ .\r\n( 6 ) . كردوس : استخوان‌هاى مفاصل كه دوگانه باشد ، مثل دو كتف و زانوها .\r\n","page_name":" 917 ","page_number":341},
  {"content":"\r\n\r\n اذ تولّون على اعقابكم * هربا فى الشّعب أشباه الرّسل \r\n نضع الخطّىّ فى أكتافكم * حيث نهوى عللا بعد نهل \r\n فسدحنا في مقام واحد * منكم سبعين غير المنتحل \r\n و اسرنا منكم اعدادكم * فانصرفتم مثل افلات الحجل \r\n يخرج الاكدر من استاهكم * مثل ذرق النّيب يأكلن العصل \r\n لم يفوقونا بشىء ساعة * غير أن ولّوا بجهد و فشل \r\n ضاق عنّا الشّعب اذ نجزعه * و ملانا القطر منكم و الرّجل \r\n برجال لستم امثالهم * أيّدوا جبريل نصرا فنزل \r\n و علونا يوم بدر بالتّقى * طاعة للّه تصديق الرّسل \r\n و رسول اللّه حقّا شاهد * يوم بدر و التّناهىّ الهبل \r\n و تركنا فى قريش عورة * يوم بدر و احاديثا مثل \r\n و تركنا من قريش جمعهم * مثل ما جمّع فى الخصب الهمل \r\n فقتلنا كلّ راس منهم * و قتلنا كلّ جحجاح « 1 » رفل \r\n و شريف لشريف ماجد * لا نباليه لدى وقع الاسل \r\n نحن لا انتم بنو اشباهها * نحن فى الباس اذ الباس نزل \r\nو هم اين قصيده را حسان در جواب ابن زبعرى در يوم احد گويد :\r\n أساءك من امّ الوليد ربوع * بلاقع ما من اهلهنّ جميع \r\n عفاهنّ صيفى الرّياح و واكف * من الدّلو رجّاف السّحاب هموع \r\n فلم يبق الّا موقد النّار حوله * رواكد امثال الحمام « 2 » وقوع \r\n فدع ذكر دار بدّدت بين اهلها * نوى فرّقت بين الجميع قطوع \r\n و قل ان يكن يوم باحد يعدّه * سفيه فانّ الحقّ سوف يشيع \r\n و قد ضاربت فيه بنو الاوس كلّهم * و كان لها ذكر هناك رفيع \r\n و حامى بنو النّجار فيه و ضاربوا * و ما كان منهم فى اللّقاء جزوع \r\n و فوا اذ كفرتم ياسخين بربّكم * و لا يستوى عبد عصى و مطيع \r\n امام رسول اللّه لا يخذلونه * لهم ناصر من ربّهم و شفيع \r\n بايمانهم بيض اذا حسر الوغى * فلا بدّ ان يردى بهنّ صريع \r\n\r\n\r\n","description":"","footnote":"\r\n( 1 ) . الجحجاح : به معنى سيد و بزرگ است .\r\n( 2 ) . حمام : كبوتر .\r\n","page_name":" 918 ","page_number":342},
  {"content":"\r\n\r\n كما غادرت فى النّقع عثمان « 1 » ثاويا * و سعدا « 2 » صريعا و الوشيح شروع \r\n و قد غادرت تحت العجاجة مسئدا « 3 » * ابيّا و قد بلّ القميص نجيع \r\n بكفّ رسول اللّه حتّى تلفّفت * على القوم ممّا قد يثرن نقوع « 4 » \r\n اولئك قومى سادة من فروعهم * و من كلّ قوم سادة و فروع \r\n بهنّ يعز اللّه حين يعزّنا * و ان كان امر ياسخين فظيع \r\n فان تذكروا قتلى و حمزة فيهم * قتيلا ثوى للّه و هو مطيع \r\n فانّ جنان الخلد منزله بها * و امر الّذى يقضى الامور سريع \r\n و قتلاكم فى النّار افضل رزقهم * حميم معا فى جوفها و ضريع \r\nو هم حسان در هجو ابو سفيان گويد :\r\n عضضت باير من ابيك و خاله * و عضّت بنو النّجار بالسّكر الرّطب \r\n فلست بخير من ابيك و خاله * و لست بخير من معاظلة « 5 » الكلب \r\n و لست بذى دين و لا ذى امانة * و لست بخير من لؤىّ و لا كعب \r\n و لكن هجين « 6 » ذو دناة لمغرف * مجاجة « 7 » ملح غير صاف و لا عذب \r\nو هم حسان در اين معنى گويد :\r\n و لست من المعشر الاكرمين * لا عبد شمس و لا نوفل \r\n و ليس ابوك بساقى الحجيج * فاقعد على الحسب الارذل \r\n و لكن هجين « 8 » منوط بهم * كما نوّطت حلقة المحمل \r\n تجيش من اللّؤم احسابكم * كجيش المشاشة « 9 » فى المرجل \r\nو هم حسان در هجو ابو سفيان گويد :\r\n ايا راكبا امّا عرضت فبلّغن * على النّاى منّى عبد شمس و هاشما \r\n و هلّا امرتم حين حان مجيبكم * بشتم « 10 » سوى حسّان ان كان شاتما \r\n ثكلت ابنتى ان لم يقطعك ماجد * حسام يردّ العير « 11 » مثلك واجما \r\n\r\n\r\n","description":"","footnote":"\r\n( 1 ) . عثمان و سعد هر دو فرزندان طلحه‌اند .\r\n( 2 ) . عثمان و سعد هر دو فرزندان طلحه‌اند .\r\n( 3 ) . اشاره به ابى بن خلف است كه به دست رسول خدا مقتول گشت ( س ) .\r\n( 4 ) . نقع : غبار و نقاع و نقوع جمع آن است .\r\n( 5 ) . معاظله : در پى ماده سگ رفتن سگان نر .\r\n( 6 ) . هجنه : فرومايه و ناكس و هجين لغت منه ( س ) .\r\n( 7 ) . مجاج : عصاره .\r\n( 8 ) . هجنه : فرومايه و ناكس و هجين لغت منه ( س ) .\r\n( 9 ) . مشاشه : استخوان نرم كه توان خائيد آن را ( س ) .\r\n( 10 ) . شتم : دشنام دادن .\r\n( 11 ) . عير : به معنى بزرگ قوم و خر دشتى [ گورخر 
  ] و اهلى و ناقه را گويند كه به طلب فحل به .\r\n","page_name":" 919 ","page_number":343},
  {"content":"\r\n\r\n و ان لم تقل سرّا لنفسك انّنى * اصبت كريما ثمّ اصبحت نادما \r\n تخيّر ثلاثا كلّهنّ مهانة * سلاسل اغلال تشين المكارما \r\n و تترك مثل الكلب يلمح ايره * و تنزع محسورا و تقعد اثما \r\n\r\n[ خبر كذب شهادت پيامبر در مدينه 
  ]\r\nاكنون به داستان احد بازگرديم : اما آن سوى چون خبر شهادت رسول خداى در مدينه پراكنده شد ، چهارده ( 14 ) تن از زنان اهل بيت و نزديكان ايشان ، از مدينه بيرون شده ، تا جنگگاه آمدند . عايشه و ام سليم مشتمرتان بودند . نخستين فاطمه زهراء عليها السّلام رسول خداى را با اين همه جراحت دريافت و آن حضرت را در بر كشيد و سخت بگريست . پيغمبر نيز آب در چشم بگردانيد . آنگاه على عليه السّلام با سپر خويش آب همىآورد و فاطمه از سر و روى پيغمبر صلّى اللّه عليه و آله خون همىشست و چون خون از غليان بازنمىنشست ، قطعه‌اى از حصير بدست كرده بسوخت و با خاكستر ، جراحات پيغمبر را ببست . و از آن پس رسول خداى با استخوان پوسيده زخم‌هاى خود را دود همىداد ، تا نشان آن بجاى نماند . آنگاه على عليه السّلام شمشير خود را به فاطمه داد و فرمود :\r\n أ فاطم هاك « 1 » السّيف غير ذميم * فلست برعديد « 2 » و لا بلئيم \r\n لعمرى لقد أعذرت فى نصر احمد * و طاعة ربّ بالعباد عليم \r\n أريد ثواب اللّه لا شىء غيره * و رضوانه فى جنّة و نعيم \r\n و كنت امرأ يسموا اذا الحرب شمّرت * و قامت على ساق به غير مليم \r\n اممت ابن عبد الدّار حتّى جرحته * بذى رونق يفرى العظام صميم \r\n فغادرته بالقاع فارفضّ جمعه * عباديد من ذى قانط « 3 » و كليم \r\n و سيفى بكفّى كالشّهاب اهزّه * احزّ به من عاتق و صميم \r\n\r\n\r\n","description":"","footnote":"\r\n- گوشه‌اى رود ( س ) .\r\n( 1 ) . ها : اسم فعل ، يعنى خذ و با كاف خطاب استعمال مىشود ( س ) .\r\n( 2 ) . الرّعديد : به معنى جبان و ترسنده است .\r\n( 3 ) . قنوط : نوميد شدن .\r\n","page_name":" 920 ","page_number":344},
  {"content":"\r\n\r\n فما زلت حتّى فضّ ربّى جموعهم * و أشفيت منهم صدر كلّ حليم « 1 » \r\nچون امير المؤمنين اين ابيات بپاى برد ، رسول خداى فرمود : خذيه يا فاطمة ، فقد ادّى بعلك ما عليه و قد قتل اللّه صناديد قريش بيديه . [ يعنى 
  ] : اى فاطمه بگير شمشير على را كه شوهر تو هر چه بر ذمّت داشت فروگذاشت و خداى ، بزرگان قريش را به دست او تباه ساخت . پس فاطمه آن تيغ بگرفت و پاك بشست .\r\n\r\n[ در جستجوى حمزه 
  ]\r\nآنگاه مسلمانان به ميدان آمدند و كشتگان و جراحت يافتگان خويش را احتياط همىكردند ، پيغمبر فرمود : ما فعل عمّى حمزة ما فعل حمزة ؟ [ يعنى 
  ] : آيا حمزه را حال چيست كه او را نمىبينم ؟ حارث بن الصّمّه از نزديك آن حضرت برفت تا خبرى آورد كار او به دراز كشيد ؛ زيرا كه بر وى صعب مىنمود كه به سوى پيغمبر بازشود و خبر قتل حمزه بگذارد ؛ لا جرم امير المؤمنين على عليه السّلام از دنبال او بشتافت و اين سخنان در حق حارث همىفرمود :\r\n لا همّ انّ الحارث بن صمّه * كان وفيّا و بنا ذا ذمّه \r\n\r\n\r\n","description":"","footnote":"\r\n( 1 ) . اى فاطمه ! بگير شمشير سرزنش نشده را كه من مرد ترسان و پست نيستم . به جانم سوگند كه در يارى پيغمبر و اطاعت پروردگار آگاه كوشش نمودم . تنها پاداش خدا و خشنودى او را در بهشت با نعمت ، خواستارم . زمانى كه جنگ شدت كرد ، مردى بالارونده و سرزنش ناشده بودم . آهنگ ابن هانى كردم تا او را با شمشير استخوان برنده مجروح ساختم . او را در بيابان به خاك افكندم و جمعيت او را كه برخى نوميد و بعضى مجروح بودند پراكنده ساختم . شمشير مانند آتشم در دستم بود ، او را حركت مىدادم و شانه و استخوان مىبريدم . ايستادگى كردم تا آنكه پروردگارم آنها را پراكنده كرد و دل هر مرد دانائى را از كين آنها شفا دادم .\r\nو نيز بنگريد به « شرح ديوان » منسوب به امير المؤمنين على بن ابى طالب ( ع ) ص 719 - 720 ) و اين دو رباعى نيز از آن ديوان است :\r\n تا در تن زار من بود قوّت روح * پيوسته كنم دشمن دين را مجروح \r\n خواهم كه نماند به جهان يك كافر * گويا كه خدا داد مرا مشرب نوح \r\n تا من سر خصم را ز تن بر كندم * او را به بيابان عدم افكندم \r\n پيوند به جاهلان نخواهم كردن * گر نيز جدا كنند بند از بندم \r\nو اين شيوه شارح ديوان است كه پس از ترجمه ابيات يك رباعى كه موافق مضمون اشعار على بن ابى طالب ( ع ) است مىآورد .\r\n","page_name":" 921 ","page_number":345},
  {"content":"\r\n\r\n اقبل فى مهامه مهمّه * فى ليلة ليلاء مدلهمّه \r\n بين رماح و سيوف جمّه * يبغى رسول اللّه فيها عمّه \r\n لا بدّ من بليّة مسلّمه * يلتمس الجنّة فيما أمّه « 1 » \r\nو او را بر بالين حمزه ايستاده ديد و چون على عليه السّلام حمزه را بدان گونه يافت ، سخت بگريست و در زمان به نزديك رسول خداى صلّى اللّه عليه و آله آمده آگهى بداد . آن حضرت خود برخاسته بر سر حمزه حاضر شد و جنابش را كشته و مثله ديد اشك از ديده بپالود « 2 » و فرمود : ما وقفت موقفا قطّ اغيظ لى من هذا ! يعنى : نايستاده‌ام هرگز در موقفى كه به خشم‌آرنده‌تر باشد مرا از اين موقف . آنگاه فرمود : يا حمزة يا عمّ رسول اللّه و أسد اللّه و أسد رسوله ! يا حمزة يا فاعل الخيرات ! يا حمزة يا كاشف الكربات ! يا حمزة يا ذابّ « 3 » عن وجه رسول اللّه ! آنگاه فرمود : الّلهمّ لك الحمد و اليك المشتكى و أنت المستعان على ما أرى . آرى ، سوگند با خداى اگر دست يابم بر قريش ، يك تن و به روايتى هفتاد ( 70 ) تن از ايشان را مثله كنم .\r\nدر اين وقت جبرئيل عليه السّلام ، اين آيت را آورد :   وَ إِنْ عاقَبْتُمْ فَعاقِبُوا بِمِثْلِ ما عُوقِبْتُمْ بِهِ وَ لَئِنْ صَبَرْتُمْ لَهُوَ خَيْرٌ لِلصَّابِرِينَ وَ اصْبِرْ وَ ما صَبْرُكَ إِلَّا بِاللَّهِ .   « 4 » مىفرمايد : اگر عقوبت كنيد همان كنيد كه با شما كرده‌اند ، كنايت از آنكه حمزه يك تن بود به كيفر او يك تن را مثله بايد كرد نه هفتاد ( 70 ) تن ؛ زيرا كه حمزه در راه خداى شهادت يافت پس كيفر مصائب او واجب نشده است . لا جرم اگر صبر كنيد و از كيفر كفار درگذريد نيكوتر است . آنگاه مىفرمايد : صبر كن اى محمّد كه اين صبورى به توفيق خداى و از بهر رضاى خداى باشد . چون رسول خداى اصغاى اين آيت فرمود ، گفت : صبورى پيشه ساختم و از اين انديشه درگذشت و كفارت آن سوگند بداد و در ازاى مكافات\r\n\r\n\r\n","description":"","footnote":"\r\n( 1 ) . پروردگارا ، حارث بن صمّه از دوستان متعهد ماست ، او در پى مهمّى رفت ، گويى در جستجوى بهشت است . به سوى بيابانى سخت و بسيار تاريكى و به طرف نيزه و شمشيرها روى آورد كه رسول خدا در آنجا عموى خود را طلب مىكند . ناچار گرفتاريى پيش آمده است ، او در آنچه قصد كرده بهشت را طلب مىكند .\r\n( 2 ) . پالودن : صاف كردن\r\n( 3 ) . ذبّ : دفع كردن و بازداشتن ( س ) .\r\n( 4 ) . نحل ؛ 126 و 127 : اگر خواستيد مجازات كنيد تنها به مقدارى كه مجازات شده‌ايد كيفر دهيد و اگر شكيبائى پيشه كنيد براى شكيبايان بهتر است ، صبر كن كه صبر تو جز به توفيق خدا نيست .\r\n","page_name":" 922 ","page_number":346},
  {"content":"\r\n\r\nكفار هفتاد كرّت براى حمزه استغفار فرمود . آنگاه على عليه السّلام روى سخن را با مشركين قريش داشته چنين فرمود :\r\n رايت المشركين بغوا علينا * و لجّوا فى الغواية و الضّلال \r\n و قالوا نحن اكثر اذ نفرنا * غداة الرّوع بالاسل الطّوال \r\n فان يبغوا و يفتخروا علينا * بحمزة و هو فى الغرف العوالى \r\n فقد اودى بعتبة يوم بدر * و قد أودى و جاهد غير آل \r\n و قد فلّلت خيلهم ببدر * و أتبعت الهزيمة بالرّجال \r\n و قد غادرت كبشهم جهادا * به حمد اللّه طلحة فى الجمال \r\n فتلّ بوجهه فرفعت عنه * رقيق الحدّ حودث بالصّقال \r\n كأنّ الملح خالطه اذا ما * تلظّى كالعقيقة فى الظّلال « 1 » \r\nو هم در اين غزوه مىفرمايد .\r\n لست أريد بيننا حاكما * الّا الّذى بالكفّ بتّار \r\n و صارما أبيض مثل المها * يبرق فى الرّاحة ضرّار \r\n معى حسام قاطع باتر * تسطع من تضرابه النّار \r\n انّا أناس ديننا صادق * انّى على الحرب لصبّار « 2 » \r\nو هم روى اين سخن با اسامه است :\r\n نعم الّذى حكمته بيننا * فاثبت لحاك اللّه يا جار \r\n ففى يمينى مارق أسمر * من رأسه تقتبس النّار \r\n\r\n\r\n","description":"","footnote":"\r\n( 1 ) . مشركان را ديدم كه بر ما ستم مىكنند و در گمراهى پافشارى مىنمايند . گفتند جمعيت ما بيشتر است ، زمانى كه صبح جنگ با نيزه‌هاى دراز بر شما غلبه كنيم . اگر به كشته شدن حمزه‌اى كه در غرفه‌هاى عاليه بهشت است ، بر ما افتخار مىكنند . حمزه هم در روز بدر ، عتبة را هلاك كرد و بدون كوتاهى كوشش و مجاهده نمود . و من در روز بدر در جماعت رخنه انداختم و مردان را در پى بىآن شكست دادم . با سپاس يزدان پيشرو آنها طلحه را در ميدان به خاك افكندم . پس چون برو در افتاد ، شمشير برّان و صيقل زده را از او برداشتم .\r\n( 2 ) . من داورى جز شمشير برنده‌اى كه در دست دارم نمىخواهم . شمشيرى كه مانند بلور در كف دست مىدرخشد و دشمنان را زيان مىرساند . شمشير تيز و برّانى با من است كه از زدن آن آتش زبانه مىكشد . ما مردانى هستيم كه كيش و دين ما درست است و من در جنگ ايستادگى و مقاومت دارم .\r\n","page_name":" 923 ","page_number":347},
  {"content":"\r\n\r\n قد خضّبت بيضة رأسى فما * أطعم غمضا فيه مقدار « 1 » \r\nو هم آن حضرت عليه السّلام فرمايد :\r\n سوف يرى الجمع ضراب الفاتك « 2 » الحلابس « 3 » * و طعنة قد شدّها لكبوة « 4 » الفوارس \r\n اليوم أضرم نارها بجذوة « 5 » لقابس « 6 » * حتّى ترى فرسانها تخرّ للمعاطس « 7 » \r\nآنگاه رسول خدا رداى مبارك را برگرفته بر زبر حمزه كشيد . چون حمزه را قامتى به نهايت رسا بود پاهاى مباركش از زير ردا بيرون ماند ؛ و رسول خدايش به گياه بپوشانيد . اين هنگام صفيه خواهر حمزه از دور پديدار شد . چون رسول خداى او را بديد با فرزندش زبير فرمود : بشتاب و مادر خود را بازدار تا حمزه را بدين حالت ديدار نكند . زبير مادر را پذيره شد « 8 » و گفت : اى مادر نيكو آن است كه به حربگاه درنشوى و هم از اينجا مراجعت فرمائى كه رسول خداى از تو چنين دوست مىدارد . گفت : اى فرزند شنيده‌ام كه برادرم حمزه را كشته‌اند و مثله كرده‌اند و شكم دريده‌اند و من مىدانم كه در راه خدا اين زحمت يافته و اين زحمت در راه خدا بسيار اندك است و خداى مرا صبر دهد ، تا فراوان جزع نكنم .\r\nزبير بازآمد و سخن مادر را به عرض پيغمبر رسانيد . آن حضرت دستورى داد تا صفيه حاضر شود . پس بيامد و برادر را بدانسان بديد و از خداى آمرزش او را\r\n\r\n\r\n","description":"","footnote":"\r\n( 1 ) . نيكو داورى بين ما قرار دادى ، پس بر جاى باش كه خدايت لعنت كند ، اى اسامه . در دستم نيزه درگذرنده‌اى است كه از سر آن آتش زبانه مىكشد . كلاه‌خود سرم خضاب شد و خون‌آلود گشت .\r\n( 2 ) . فتك : ناگاه كشتن .\r\n( 3 ) . حلابس : شجاع .\r\n( 4 ) . كبوة : به روى درافتادن .\r\n( 5 ) . جذوه : هيمهء افروخته به آتش ، آتش سرخ گل انداخته .\r\n( 6 ) . قبس : طلب شعله از آتش .\r\n( 7 ) . زود ببينند آن گروه شمشير زدن ناگاه كشندهء دلير ، و نيزه زدنى كه به حقيقت قوى كرده است او آن را براى به رو افتادن سواران . امروز براى افروزم آتش حرب را به هيمه‌اى درشت براى جويندهء شعلهء آن ، تا ببينى سواران حرب را كه مىافتند به بينىها .\r\n ترسم كه شود قهر الهى ظاهر * وز نيزهء من قتل تو گردد صاد \r\n چون آتش قهر حقّ فروزان گردد * از شعلهء آن جهان بسوزد آخر \r\n( شرح ديوان منسوب به . . . ص 534 ) .\r\n( 8 ) . پذيره شدن : پيشواز رفتن\r\n","page_name":" 924 ","page_number":348},
  {"content":"\r\n\r\nبخواست و بر او نماز گزاشت و مراجعت كرد ؛ لكن نتوانست خويشتن را از گريستن نگاه دارد و رسول خداى از گريهء او گريان شد و فاطمه نيز بگريست . پس پيغمبر فرمود : لن اصاب بمثلك أبدا . يعنى : هرگز بدين گونه مصيبت زده نخواهم شد . آنگاه با فاطمه و صفيه فرمود : شاد باشيد كه جبرئيل مرا آگهى آورد كه حمزه را در ميان هفت آسمان اسد اللّه و اسد رسوله . نوشتند ؛ و نيز فرمود كه : اگر بيم آن نداشتم كه بر اهل بيت دشوار آيد و پس از اين در ميان امّت سنت شود ، جسد حمزه را به خاك نمىسپردم تا خدايش در محشر از درون سباع و طيور حشر كند . « 1 »\r\n\r\n[ بازتاب شهداى احد در مدينه 
  ]\r\nدر اين وقت حمنه بنت جحش از مدينه برآمده طلب برادر خود عبد اللّه بن جحش و خال خود حمزه و شوهر خود مصعب مىداشت . چون از راه برسيد رسول خداى فرمود : اى حمنه در راه خداى صبورى اختيار كن . عرض كرد : بر كدام مصيبت صابر باشم ؟ فرمود بر برادرت عبد اللّه گفت :  إِنَّا لِلَّهِ وَ إِنَّا إِلَيْهِ راجِعُونَ  « 2 » گوارا باد او را شهادت . ديگرباره فرمود : اى حمنه صبر كن ؟ عرض كرد : بر چه صبر كنم ؟\r\nفرمود : بر مصيبت خال خود حمزة بن عبد المطلب . هم حمنه گفت :  إِنَّا لِلَّهِ وَ إِنَّا إِلَيْهِ راجِعُونَ  هم بر وى گوارا باد شهادت . ديگرباره رسول خداى فرمود : اى حمنه صابر باش . عرض كرد باز بر كه صبر كنم ؟ فرمود : بر شوهرت مصعب بن عمير . حمنة عرض كرد : وا حزناه . رسول خدا فرمود : زنان را هيچ كس به جاى شوهر نباشد .\r\nحمنه عرض كرد : يتيم شدن فرزندانش را به خاطر آوردم . و اين حمنه خواهر زينب بنت جحش زوجه رسول خداى بود و بعد از مصعب بن عمير ، طلحة بن عبيد اللّه او را نكاح بست و محمّد بن طلحه را در سراى او بزاد .\r\nآنگاه پيغمبر فرمود جسد حمزه عليه السّلام را با خواهرزاده‌اش عبد اللّه بن جحش در\r\n\r\n\r\n","description":"","footnote":"\r\n( 1 ) . يعنى بدن او را روى زمين مىگذاشتم تا درندگان و پرندگان گوشت او را بخورند و او روز قيامت از شكم آنها به محشر آيد .\r\n( 2 ) . بقره ، 156 : ما از آن خداييم و به سوى او بازمىگرديم .\r\n","page_name":" 925 ","page_number":349},
  {"content":"\r\n\r\nيك قبر نهادند و از اين گونه هر كس با كسى مألوف « 1 » بود ، هر دو تن و سه تن را در يك لحد مىسپردند و آنان كه قرائت قرآن بيشتر كرده بودند به لحد نزديكتر مىنهادند و شهيدان را با همان جامه‌هاى خون‌آلود به خاك مىسپردند و آن حضرت مىفرمود :\r\nزمّلوهم فى ثيابهم و دمائهم ، فانّه ليس من كلم كلم فى اللّه الّا و هو يأتى اللّه يوم القيمة و اللّون لون الدّم و الرّيح ريح المسك .\r\nو ابو زيد عمرو بن شيبه اين شعرها در مرثيهء حمزه عليه السّلام گويد :\r\n بكت عينى و حقّ لها بكاها * و ما يغنى البكاء و لا العويل \r\n على اسد الاله غداة قالوا * لحمزة ذلك الرّجل القتيل \r\n اصيب المسلمون به جميعا * هناك و قد اصيب به الرّسول \r\n ابا يعلى لك الاركان هدّت * و انت الماجد البرّ الوصول \r\n عليك سلام ربّك فى الجنان * يخالطه نعيم لا يزول \r\n الا يا هاشم الاخيار صبرا * فكنتم ابدا حسن جميل \r\n رسول اللّه مصطبر كريم * بامر اللّه ينطق اذ يقول \r\n نسيتم ضربنا بقليب بدر * غداة اتاكم الموت العجيل \r\n غداة ثوى ابو جهل صريعا * عليه الطّير حائمة تجول \r\n و عتبة و ابنه خرّا جميعا * و شيبة عضّه السّيف الصّقيل \r\n الا يا هند لا تبدى شماتا * بحمزة انّ عزّكم ذليل \r\n الا يا هند بكّى لا تملّى * فانت الواله العبرى الثّكول \r\nبالجمله رسول خداى فرمود : تا نعمان بن مالك و عبد اللّه بن الخشخاش « 2 » و مجذّر بن زياد اين هر سه تن را به يك جاى مدفون ساختند و خارجة بن زيد را با سعد بن ربيع به يك قبر نهادند .\r\nو اين سعد بن ربيع از قبايل اهل عقبه بود و هم از اصحاب بدر بود و هم شهيد احد . چون پيغمبر نشان او از ميان كشتگان گرفت ، يكى از انصار او را ديدار كرد ، وقتى كه از حشاشهء جان چيزى با او بود گفت : اى سعد رسول خداى ترا مىجويد .\r\nگفت : آن حضرت را از من سلام برسان و بگوى : جزاك اللّه عنّى خير ما جزى به نبيّنا\r\n\r\n\r\n","description":"","footnote":"\r\n( 1 ) . مألوف بود : مأنوس بود ، رفاقت و دوستى داشت .\r\n( 2 ) . واقدى : عبدة بن حسحاس ( 1 / 218 ) .\r\n","page_name":" 926 ","page_number":350},
  {"content":"\r\n\r\nعن أمّته . و با قوم من بگوى : زينهار دست از نصرت پيغمبر صلّى اللّه عليه و آله بازمداريد و جان و مال را در راه او وقعى نگذاريد كه در نزد خدا معذور نباشيد . اين بگفت و برفت .\r\nچون خبر او را به پيغمبر آوردند او را ثنا گفت و فرمود : الّلهم ارض عن سعد بن الرّبيع . در خبر است كه دخترى كوچك از وى بازماند .\r\nو عبد اللّه بن عمرو بن حرام « 1 » را با عمرو بن الجموح ، به يك قبر نهادند و اين چنان افتاد كه هند زوجهء عمرو بن الجموح از مدينه به حربگاه آمد و جسد شوهر را با جسد برادرش عبد اللّه و جسد فرزندش خلّاد را برگرفته بر شترى حمل داد و روانه مدينه گشت . ناگاه با عايشه بازخورد كه با جمعى از نسوان به طلب رسول خداى بيرون شده بود . عايشه چون هند را نگريست از پيغمبر پرسش نمود ؟ هند گفت :\r\nحمد خداى را كه رسول خداى به سلامت است . ديگر هر مصيبتى كه بسيار صعب باشد بر ما سهل آيد . گفت : حمل شتر چيست ؟ عرض كرد : جسد پدر و برادر و شوهر من است .\r\nو چون به منتهاى حرّة « 2 » رسيد شتر بخفت . هر چند هند او را برانگيخت و با سنگ و چوب زحمت كرد از جاى جنبش نكرد و اگر او را آهنگ احد مىداد ، چون باد شتاب مىكرد . ناچار اين قصه را به حضرت پيغمبر آورد .\r\nرسول خداى فرمود : شتر بدين مأمور است جز اين نتواند . اكنون بگوى : هنگام بيرون شدن از خانه ، عمرو را چه بر زبان گذشت ؟\r\nعرض كرد : هنگامى كه از خانه به در مىشد روى قبله آورد و گفت : الّلهمّ لا تردّنى الى اهلى و ارزقنى الشّهادة يعنى : خدايا مرا بر اهل خود بازمگردان و شهادت روزى كن ، پيغمبر فرمود : اى انصار در ميان شما جماعتى هستند كه خداى را بر هر چه قسم دهند روا مىسازد و عمرو از آن جمله بود . آنگاه فرمود : اى هند فرشتگان خداى بر سر برادر تو عبد اللّه بال گسترده‌اند و نظاره‌اند كه در كجا دفن خواهد شد . باز فرمود : اى هند شوهر و برادر و پسر تو در بهشت خداى انيس و رفيق يكديگرند . هند عرض كرد : يا رسول اللّه از خداى بخواه تا من نيز با ايشان باشم . پيغمبر در حق او دعاى خير گفت . و اين عبد اللّه پدر جابر انصارى است .\r\n\r\n\r\n","description":"","footnote":"\r\n( 1 ) . واقدى : عبد اللّه بن عمرو بن حرام .\r\n( 2 ) . حرة : زمين سنگستان را گويند و در اطراف مدينه مواضع بسيار به اين نام است .\r\n","page_name":" 927 ","page_number":351},
  {"content":"\r\n\r\nدر خبر است كه قبر عبد اللّه و عمرو چون در معبر سيل بود ، وقتى سيلاب بيامد و قبر ايشان را آب ببرد . عبد اللّه را دست بر جراحت خويش بود و چون دست او را بازداشتند ، خون از جاى جراحت برفت لا جرم دست او را به جاى گذاشتند ، جابر گويد : بعد از چهل و شش ( 46 ) سال پدرم را در قبر بدون تغير جسد يافتم ، گويا در خواب بود و علف حرمل كه بر زبر ساقهايش ريخته بودند تازه بود ، خواستم بوى خوش بر او ريزم اصحاب گفتند : او را به حال خود بگذار و داخل در امرى مشو .\r\nآن هنگام كه معاوية بن ابى سفيان چنان كه مذكور خواهد شد خواست تا در احد چشمه جارى گرداند ، ندا درداد كه اى اهل مدينه ! براى شهيدان خود بيرون شويد .\r\nو مردمان در احد حاضر شدند . پس حكم داد تا قبرها را بشكافتند و بدنها را تازه و طرى « 1 » يافتند چنان كه به هر سوى متمايل مىشد ، از ميانه بيلى بپاى يك تن از شهيدان خورد و خون از آن جارى شد و همچنان بوى مشك از شهيدان مىدميد چون چشمه بر قبر عبد اللّه بن عمرو و عمرو بن الجموح مىگذشت ايشان را از قبر برآوردند و خارجه و سعد را كه از جاى ديگر آشكار شده بودند به جاى گذاشتند و چون در اين كار كس معاويه را طرد « 2 » و منعى نكرد ، ابو سعيد خدرى گفت : بعد از اين هيچ منكر را كس انكار نخواهد كرد . و اكنون بر سر داستان شويم .\r\nبعد از آنكه هند جسد شوهر و برادر و پسر را به احد بازآورد ، هم در آنجا مدفون شدند بدانسان كه مذكور گشت . اما علماى عامه شافعى مذهبان بر شهيدان نماز جايز ندانند و روايت كنند كه پيغمبر بر شهيدان احد نماز نگزاشت ، و متابعان ابو حنيفه گويند : كه نماز به شهيدان جايز باشد چه پيغمبر بر حمزه و ديگر شهدا نماز گزاشت ؛ و در اين روايت با علماى شيعى متفق‌اند و گويند : رسول خداى نخستين بر حمزه نماز گزاشت و هر جنازه‌اى كه مىآوردند ، در جنب جنازه حمزه جاى مىدادند و از اين روى در آن روز هفتاد ( 70 ) نماز بر حمزه گذاشت و هفتاد ( 70 ) تكبير داد . و به روايتى آن شب را پيغمبر در احد بماند از بهر انجام كار شهدا و صبح يكشنبه به مدينه آمد . و به روايتى نزديك فرود شدن آفتاب آن حضرت از كار شهدا بپرداخت و راه مدينه پيش گرفت و به هر قبيله مىرسيد مرد و زن بيرون شده\r\n\r\n\r\n","description":"","footnote":"\r\n( 1 ) . طرى : تازه و شكفته\r\n( 2 ) . طرد : دور كردن و بيرون انداختن .\r\n","page_name":" 928 ","page_number":352},
  {"content":"\r\n\r\nبر سلامتى آن حضرت شكر مىكردند و كشتگان خود را از خاطر مىستردند . « 1 »\r\nاز قبيلهء بنى عبد الاشهل : كبشه بنت رافع بن معاويه كه مادر سعد بن معاذ بود به سوى پيغمبر شتاب گرفت ، در اين وقت سعد عنان اسب پيغمبر داشت پس عرض كرد كه : يا رسول اللّه اينك مادر من است كه به ملازمت مىرسد . پيغمبر فرمود :\r\nمرحبا بها . چون كبشه برسيد ، رسول خداى تعزيت فرزندش عمرو بن معاذ را بازداد و او عرض كرد : يا رسول اللّه چون ترا به سلامت يافتم هيچ مصيبت و المى بر من حملى و ثقلى نيفكند .\r\nآنگاه پيغمبر با كبشه فرمود : يا امّ معبد شاد باش و اهل خود را شاد كن كه كشتگان شما در شرفات بهشت با هم سير كنند و شفاعت ايشان در حق شما پذيرفته است . كبشه عرض كرد كه : راضى شديم و بر ايشان گريستن روا نداريم ، اكنون در حق بازماندگان اين جماعت دعاى خير فرماى . آن حضرت فرمود : الّلهمّ اذهب حزن قلوبهم و اجبر مصيبتهم .\r\nو با سعد فرمود : جراحت‌يافتگان قوم خود را بگوى : از مرافقت « 2 » من بازايستند و به منازل خود شده به مداواى خويش پردازند . پس سعد بانگ برداشت و گفت :\r\nلا يتّبع رسول اللّه جريح من بنى عبد الاشهل . پس سى ( 30 ) تن از آن جماعت كه جراحت داشتند ، به جاى خويش شدند و سعد نيز چون پيغمبر را به جايگاه رسانيد به خانهء خود مراجعت كرد . اين هنگام كمتر خانه‌اى در مدينه بود كه از آن بانگ ناله و سوگوارى بلند نشود و اهل آن از بهر شهيدى مصيبت‌زده نباشد ، جز از خانه حمزه عليه السّلام . پيغمبر صلّى اللّه عليه و آله فرمود : و لكن حمزة لا بواكى له هاهنا . يعنى حمزه را در اين زمين غربت گريه‌كنندگان نباشند .\r\nچون انصار اين بشنيدند به خانه‌هاى خود شده زنان خود را گفتند : نخستين به خانهء حمزه شويد و بر او بگرييد آنگاه بر كشتگان خويش نوحه كنيد ، لا جرم زنان انصار به خانهء حمزه شدند و از هنگام عشا تا نيم‌شب بر او گريستند ، چنان كه رسول خداى از خواب انگيخته شد و پرسش فرمود : كه اين ناله چيست ؟ چون صورت حال را بازدانست فرمود : رضى اللّه عنكنّ و عن أولادكنّ و عن أولاد أولادكنّ . و اين قاعده در ميان زنان انصار استوار ماند كه تاكنون هر مصيبتى روى دهد ، نخستين بر\r\n\r\n\r\n","description":"","footnote":"\r\n( 1 ) . فراموش مىكردند .\r\n( 2 ) . مرافقت : همراهى ، مساعدت\r\n","page_name":" 929 ","page_number":353},
  {"content":"\r\n\r\nحمزه بگريند ، آنگاه بر اهل خود .\r\nو به روايتى پيغمبر فرمود : كه انديشهء من آن نبود كه زنان بر حمزه بگريند و از گريه و نوحهء آن جماعت را منهى داشت « 1 » و فرمود : ارواح شهداى احد به صورت مرغان سبز هر روز از جويبار بهشت سيراب شوند و از ميوه‌هاى بهشت بهره گيرند و در تمام طبقات جنّت طيران كنند . آنگاه در قنديلهاى زرّين « 2 » در ظل عرش جاى گيرند و گويند ! كيست كه پيام ما را به برادران ما برد ؟ كه فرصت از دست مگذاريد و از كار غزا و جهاد متقاعد نشويد . خداى با ايشان خطاب كند كه من پيام شما بگذارم و اعلام حال ايشان را اين آيت مبارك بفرستاد .   لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ ، فَرِحِينَ بِما آتاهُمُ اللَّهُ مِنْ فَضْلِهِ وَ يَسْتَبْشِرُونَ بِالَّذِينَ لَمْ يَلْحَقُوا بِهِمْ مِنْ خَلْفِهِمْ أَلَّا خَوْفٌ عَلَيْهِمْ وَ لا هُمْ يَحْزَنُونَ   « 3 » خلاصهء معنى آنكه : گمان مكنيد اين مجاهدان را كه در راه خدا شهادت يافتند مردگان باشند ؛ بلكه با حيات ابدى در حضرت حق از ميوه‌هاى بهشت روزى خورند و شاد باشند و نيز شاد مىشوند به برادران خود كه از پى ايشان درمىرسند و بر ايشان خوفى و حزنى نيست .\r\nو هم خداى در بهشت بر ارواح شهيدان تجلى كند « 4 » و فرمايد : طلب كنيد از من آنچه مطلوب شماست ، گويند : الها پروردگارا ! چه بخواهيم و حال آنكه در بهشت جاويد جاى داريم . آنگاه پاس ادب را خواستار مطلوبى شوند و عرض كنند : كه خدايا ما را به دنيا بازفرست تا ديگرباره در راه تو شهيد شويم و چون جز اين طلب نكنند ، به حال خويش باشند .\r\nهم اين حديث بر مسئلت ايشان گواه باشد : ما من احد يفارق الدّنيا يحبّ ان يرجع اليها ساعة من النّهار و انّ له الدّنيا و ما فيها ، الّا شهيد فانّه يحبّ ان يردّ الى الدّنيا فيقاتل فى سبيل اللّه فيقتل مرّة اخرى . يعنى : هيچ كس از دنيا بيرون نشود كه ديگرباره دوست دارد به جهان آيد اگر چه جهان از او باشد ؛ اما شهيدان دوست\r\n\r\n\r\n","description":"","footnote":"\r\n( 1 ) . بازداشت ، نهى كرد .\r\n( 2 ) . قنديل : جامهاى بلورين .\r\n( 3 ) . آل عمران ، 169 و 170 : هرگز گمان مبر كه كشته‌شدگان در راه خدا مردگانند بلكه زنده‌اند و در پيشگاه پروردگارشان روزى مىخورند ، شادمانند به آنچه خدا از فضلش به آنان عطا فرموده و مسرورند براى كسانى كه هنوز به آنان نپيوسته‌اند كه بيم و اندوهى براى ايشان نيست .\r\n( 4 ) . آشكار شود .\r\n","page_name":" 930 ","page_number":354},
  {"content":"\r\n\r\nدارند كه به دنيا بازآيند و يك بار ديگر جهاد كنند و نوبت ديگر شهيد شوند .\r\nو هم اين حديث در فضل شهيدان از ابن عباس وارد است : قال رسول اللّه صلّى اللّه عليه و آله :\r\nالشّهداء على نمارق النّور بباب الجنّة فى قبّة خضراء يخرج عليهم رزقهم من الجنّة بكرة و عشيا . يعنى : شهيدان بر مسندهاى « 1 » نور در قبه‌هاى بهشت جاى دارند و هر بامداد و شامگاه روزى ايشان مىرسد بديشان .\r\nبالجمله جابر بن عبد اللّه انصارى گويد : چون رسول خداى مرا از مرگ پدر و عيال او و قرض او غمگين يافت فرمود : اى جابر خداى با هيچ كس از شهداى احد سخن نكرد جز از پس حجاب و با پدر تو بىحجاب فرمود : سلنى عبدى اعطك .\r\nيعنى : اى بنده من ! بخواه از من تا بدهم . عرض كرد : آن خواهم كه ديگرباره به دنيا شوم و ديگرباره در راه تو شهيد شوم . خطاب آمد : انّه قد سبق منّى : انّهم اليها لا يرجعون . عرض كرد : اى پروردگار پس ياران مرا از من آگهى ده . هم اين آيت گواه حال او باشد  لا تَحْسَبَنَّ الَّذِينَ *  ( الى آخره ) چنانچه مسطور افتاد .\r\nبالجمله بعد از جنگ احد ، رسول خداى خطبه بگذاشت و خداى را حمد گفت و تعزيت مسلمانان بازداد و اجر و ثواب ايشان را بازنمود و اين آيت برخواند :  رِجالٌ صَدَقُوا ما عاهَدُوا اللَّهَ عَلَيْهِ فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْدِيلًا  « 2 » خلاصهء معنى آن است كه : مردانى هستند كه راست كردند عهد خويش را با خداى خود ، گروهى از ايشان مدّت خود را به پاى بردند و برخى نگران وقت‌اند و عهد خويش نشكنند .\r\nآنگاه زيارت قبور شهداى احد كرد و اسب خواست و برنشست و اصحاب آن حضرت آنان كه به سلامت بودند و آن كس كه جراحت داشت در پيرامون آن حضرت راه مدينه برگرفتند . چون رسول خداى به حرّه درآمد ، بفرمود : تا اصحاب دو صف برزدند و چهارده ( 14 ) تن از زنان كه از مدينه به فحص حال پيغمبر تا احد آمدند از قفاى مردان بايستادند .\r\nاين هنگام رسول خداى دست به دعا برداشت و گفت :\r\n\r\n\r\n","description":"","footnote":"\r\n( 1 ) . مسند : جاى نشستن و تكيه دادن .\r\n( 2 ) . احزاب ، 23 : مردمانى هستند كه بر پيمان با خدا صادقانه وفادار ماندند ، بعضى پيمان خود را به آخر رساندند و عده‌اى در انتظارند و هرگز تغيير و تبديلى در عهد و پيمان خود نداده‌اند .\r\n","page_name":" 931 ","page_number":355},
  {"content":"\r\n\r\nالّلهمّ لك الحمد كلّه ، الّلهمّ لا قابض لما بسطت و لا مانع لما أعطيت و لا معطى لما بنعت و لا هادى لمن أضللت و لا مضلّ لمن هديت و لا مقرّب لما باعدت و لا مباعد لما قرّبت الّلهمّ انّى أسألك من بركتك و رحمتك و فضلك و عافيتك . الّلهمّ انّى أسألك النّعيم المقيم الّذى لا يحول و لا يزول . الّلهمّ انّى أسألك الامن يوم الخوف و الغنا يوم الفاقة عائذا بك . الّلهمّ من شرّ ما أعطيت و من شرّ ما منعت . الّلهمّ توفّنا مسلمين . الّلهمّ حبّب الينا الايمان و زيّنه فى قلوبنا و كرّه الينا الكفر و الفسوق و العصيان و اجعلنا من الرّاشدين . الّلهمّ عذّب كفرة أهل الكتاب الّذين يكذّبون رسلك و يصدّون عن سبيلك . الّلهمّ أنزل عليهم رجزك و عذابك ، إله الحقّ آمين .\r\n[ يعنى : پروردگارا ، ستايش همه‌اش از آن تو است ! خدايا ، آنچه را تو بگشايى ، كسى نيست كه آن را ببندد ، براى هر بخششى كه بفرمايى ، مانعى نيست ، آنچه را كه تو بازدارى ، هيچ كس عطا كنندهء آن نيست ؛ هر كس را گمراه كنى ، راهنمايى برايش نيست و هر آن كس را كه رهنمون فرمايى ، گمراه كننده‌اى برايش نيست ؛ هر كس را از خود برانى ، هيچ كس نزديك كنندهء او نيست و آن روز كه به خود نزديك فرمايى ، دوركننده‌اى ندارد ؛ خدايا ، من بركت و رحمت و عافيت از تو درخواست مىكنم ! خدايا من فضل و بخشش از تو مسألت مىكنم ! خدايا ، من از تو نعمت پاينده‌اى درخواست مىكنم كه دگرگون نمىشود و تمامى ندارد . خدايا من زينهار در روز ترس [ قيامت 
  ] و توانگرى روز فقر را از تو مىخواهم ! خدايا ، از شر آنچه كه به ما عنايت كرده‌اى و آنچه كه از ما بازداشته‌اى به خود پناه مىبرم ! خدايا ، ما را مسلمان بميران ! خدايا ، ايمان را در نظر ما محبوب كن و دلهاى ما را با آن زينت‌بخش ، كفر و سركشى و تبهكارى را براى ما ناخوشايند كن و ما را از رهنمون‌شدگان قرار بده ! بار خدايا كافران اهل كتاب را كه رسولت را تكذيب مىكنند و خلق را از راه تو بازمىدارند ، عذاب فرماى ! اى پروردگار بر حق ، پليدى و عذاب را بر ايشان نازل فرماى ! آمين 
  ] .\r\n\r\n","description":"","footnote":"","page_name":" 932 ","page_number":356},
  {"content":"\r\n\r\nو همچنان در حق شهداى احد فرمود : اى خداى سزاى پرستش ، بندهء تو و رسول تو گواه است كه اين جماعت در راه تو شهادت يافتند و فرمود : هر كه ايشان را زيارت كند و سلام دهد تا قيامت جواب گويند ، چنان كه عطّاف بن خالد مخزومى از خالهء خود روايت كرده كه گفت : به زيارت شهداى احد رفتم و سلام دادم و جواب شنيدم و گفتند : ما شما را مىشناسيم چنان كه بعضى از ما بعضى ديگر را . لرزه بر من افتاد و به سرعت مراجعت كردم .\r\nو فاطمه خزاعيه وقتى در احد گذشت و گفت : السّلام عليك يا عمّ رسول اللّه در جواب آمد : عليك السّلام و رحمة اللّه و رسول خداى هر سال ايشان را زيارت همىكرد و فرمود :  سَلامٌ عَلَيْكُمْ بِما صَبَرْتُمْ فَنِعْمَ عُقْبَى الدَّارِ  « 1 »  . \r\nمع القصه هفتاد ( 70 ) كس از اصحاب شهادت يافتند به كيفر قبول فديه كه در بدر كردند - چنان كه مذكور شد - و اين آيت مباركه تسليه‌اى « 2 » است مر آنان را كه زنده ماندند :  أَ وَ لَمَّا أَصابَتْكُمْ مُصِيبَةٌ قَدْ أَصَبْتُمْ مِثْلَيْها قُلْتُمْ أَنَّى هذا قُلْ هُوَ مِنْ عِنْدِ أَنْفُسِكُمْ إِنَّ اللَّهَ عَلى كُلِّ شَيْءٍّ قَدِيرٌ  « 3 » خلاصهء سخن آن است كه : آنچه در جنگ احد از كفار به شما رسيد در جنگ بدر از شما دو چندان يافتند ؛ زيرا كه در جنگ بدر هفتاد ( 70 ) تن از قريش مقتول شدند و هفتاد تن اسير گشتند :  وَ ما أَصابَكُمْ يَوْمَ الْتَقَى الْجَمْعانِ فَبِإِذْنِ اللَّهِ وَ لِيَعْلَمَ الْمُؤْمِنِينَ  « 4 » و اين مصيبت مر شما را هم از شما رسيد ، چه در حربگاه مخالفت آغاز كرديد و صبورى نگرفتيد و از اين جمله خداى آگاه بود از بهر آنكه ظاهر شوند مؤمنان از منافقان ؛ همانا مؤمن از قضاى حق غمنده نشود و بدان رضا دهد .\r\nبالجمله رسول خداى پس از جنگ احد با على عليه السّلام فرمود : يا ابا لحسن ديگر قريش بر ما ظفر نخواهند جست . در خبر است كه عثمان بن عفان ، با يك دو تن از انصار از آن رزمگاه تا ارض اعوص « 5 » گريختند و بعد از سه روز به حضرت پيغمبر صلّى اللّه عليه و آله\r\n\r\n\r\n","description":"","footnote":"\r\n( 1 ) . رعد ، 24 : سلام بر شما به خاطر صبر كردنتان ، عاقبت چه خوب جايگاهى نصيبتان شد .\r\n( 2 ) . تسليه : دلدارى\r\n( 3 ) . آل عمران ، 165 : چرا وقتى آسيبى به شما رسيد كه خود دو برابر آن به دشمن وارد كرده بوديد ، گفتيد : اين آسيب از كجا به ما رسيد ؟ بگو : از ناحيهء خودتان بود ، خداوند بر هر چيزى قادر است .\r\n( 4 ) . آل عمران ، 166 : آنچه در روز برخورد دو گروه به شما رسيد به فرمان خدا بود تا مؤمنان [ و نفاق‌افكنان 
  ] شناخته شوند .\r\n( 5 ) . اعوص : نام موضعى است نزديك به مدينه\r\n","page_name":" 933 ","page_number":357},
  {"content":"\r\n\r\nپيوست . رسول خداى فرمود : اى عثمان خوش پهناور گريختى . و بعضى از علماى عامه گويند : ابا بكر نيز در آن روز از نزد پيغمبر فرار نجست و شيعيان گويند : اين هرگز نتواند بود در جنگى كه على مرتضى نود ( 90 ) زخم بردارد و به رسول خداى چندين جراحت برسد ؛ چگونه رنگ پذيرد كه ابو بكر در چنين معركه حاضر باشد و نه يك تن را جراحتى رساند و نه از كس به دو آسيبى رسد ؟ بلكه گويند آنگاه كه رسول خداى نسيبه را فضيلت بر فلان و فلان مىنهاد - چنان كه مذكور شد - مقصود از آن ابو بكر و عمر بود .\r\nو در بيشتر از روايات اهل سنت نيز فرار ابو بكر و عمر و عثمان مكشوف مىافتد ، نخست آنكه از آن چهارده ( 14 ) كس كه با پيغمبر صلّى اللّه عليه و آله بپائيدند هيچ كس از روات نام اين سه كس را بر نگار نكرده ؛ و هم گفته‌اند كه : آن هنگام كه عثمان طريق فرار مىسپرد و ضرار بن خطّاب به دو رسيد و سر او را با نيزه جراحت كرد : قال : انّها نعمة مشكورة يا بن الخطّاب انّى آليت ان لا اقتل رجلا من قريش . عثمان اين جراحت را نعمتى پنداشت و شكر آن بگذاشت و گفت : من سوگند ياد كرده‌ام كه با قريش مقاتله نكنم و كس از ايشان نكشم .\r\nو در ايام خلافت او به روايت واقدى ، عبد الرّحمن بن عوف از او برنجيد ، پس وليد بن عقبه را بخواند و گفت : مرا با عثمان پيامى است كه دانسته‌ام جز تو كس ابلاغ آن نتواند كرد . با او بگوى : يقول : لك عبد الرّحمن شهدت بدرا و لم تشهدها و ثبّت يوم احد و ولّيت و شهدت بيعة الرّضوان و لم تشهدها .\r\nچون وليد اين پيام به عثمان آورد ، گفت : برادر من عبد الرحمن سخن به راستى كرد : امّا تخلّفت عن بدر على ابنة رسول اللّه و هى مريضة فضرب لى رسول اللّه بسهمى و اجرى فكنت بمنزلة من حضر بدرا و ولّيت يوم احد فعفا اللّه عنّى فى محكم كتابه و امّا بيعة الرّضوان فانّى خرجت الى اهل مكّة بعثنى رسول اللّه و قال انّ عثمان فى طاعة اللّه و طاعة رسوله . چون وليد اين جواب به عبد الرحمن آورد ، گفت :\r\nبرادر من عثمان سخن به صدق كند .\r\nهمچنان واقدى در كتاب مغازى در قصه حديبيه « 1 » آورده ، آن هنگام كه رسول خداى كار بر مسالمت كرد و از فتح مكه دست بازداشته طريق مراجعت گرفت ، عمر\r\n\r\n\r\n","description":"","footnote":"\r\n( 1 ) . نام موضعى است كه فاصلهء آن تا مكه نه ( 9 ) ميل است .\r\n","page_name":" 934 ","page_number":358},
  {"content":"\r\n\r\nبا پيغمبر از در محاجه و منازعت « 1 » بيرون شد .\r\nقال عمر يا رسول اللّه ! أ لم تكن حدّثتنا أنّك ستدخل المسجد الحرام و تأخذ مفتاح الكعبة و تعرّف مع المعرّفين و هدينا لم يصل الى البيت و لا نحرنا ؟ فقال رسول اللّه : أقلت لكم فى سفركم هذا ؟ قال عمر : لا ، قال اما انّكم ستدخلونه و آخذ مفتاح الكعبة و أحلق رأسى و رءوسكم ببطن مكّة و اعرّف مع المعرّفين ، ثمّ اقبل على عمر و قال : أ نسيتم يوم احد اذ تصعدون و لا تلون على أحد و انا ادعوكم فى أخراكم ؟ أ نسيتم يوم الاحزاب اذ جاؤكم من فوقكم و من اسفل منكم و اذ زاغت الابصار و بلغت القلوب الحناجر ؟ أ نسيتم يوم كذا و جعل يذكّرهم أمورا أ نسيتم يوم كذا « 2 » . در اين وقت مسلمانان بانگ برداشتند كه صدق اللّه و رسوله « 3 » تو داناترى از ما .\r\nپس آن هنگام كه فتح مكه فرمود و موى سر بسترد « 4 » و مفتاح كعبه را بگرفت فرمود : عمر بن الخطّاب را حاضر كنيد . چون عمر حاضر حضرت شد او را خطاب كرد و گفت : اين همان ميعاد است كه با شما نهادم . پس پسر خطّاب شرمسار شد .\r\nبالجمله از اين سخنان مكشوف مىشود كه به روايت اهل سنت و جماعت ابو بكر و عمر و عثمان هر سه تن در جنگ احد فرار كردند و عمر بعد از فرار طريق جبل گرفت و از آن پس با رسول خداى پيوست .\r\n\r\n\r\n","description":"","footnote":"\r\n( 1 ) . محاجة و منازعت : ستيزه و جدال\r\n( 2 ) . واقدى گويد : عمر و گروهى كه با او بودند ، به خدمت رسول خدا ( ص ) رسيدند و گفتند : اى رسول خدا ، مگر نگفته بودى كه به زودى وارد مسجد الحرام خواهى شد و كليد كعبه را خواهى گرفت و همراه ديگران در عرفات وقوف خواهى كرد ؟ و حال آنكه نه قربانىهاى ما به خانه خدا رسيد و نه خودمان . پيامبر ( ص ) فرمود : آيا گفتم كه در اين سفرتان ؟ عمر گفت :\r\nنه . رسول خدا ( ص ) فرمود : شما به زودى وارد مسجد الحرام خواهيد شد و من كليد كعبه را خواهم گرفت و من و شما سر خود را در مكه خواهيم تراشيد و با كسانى كه به عرفات مىروند به آنجا خواهيم رفت . آنگاه رسول خدا ( ص ) رو به عمر كرده و چنين فرمودند : آيا روز احد را فراموش كرده‌ايد كه مىگريختيد و به پشت سر خودتان نگاه نمىكرديد و من از پى ، شما را فرا مىخواندم ؟ آيا روز احزاب را فراموش كرده‌ايد كه دشمن از بالاى مدينه و پايين آن به شما حمله كردند و چشم‌ها تيره شد و جان‌ها به گلوگاهها رسيد ؟ آيا فلان روز را فراموش كرده‌ايد ؟ و همچنين موارد ديگرى را تذكر داد و فرمود : فراموش كرده‌ايد ؟\r\n( 3 ) . خدا و رسولش را مىگويند .\r\n( 4 ) . ستردن : زايل كردن و بر طرف نمودن\r\n","page_name":" 935 ","page_number":359},
  {"content":"\r\n\r\n\r\nغزوهء حمراء الاسد\r\nاما غزوهء حمراء الاسد « 1 » ، هم از پس اين واقعه چنان افتاد كه رسول خداى چون از احد بازشد ، از بهر آنكه مبادا كفار قريش رجعتى « 2 » كنند و كمينى افكنند ، چون شب درآمد ، بزرگان اوس و خزرج مانند سعد بن عباده و سعد بن معاذ و حباب بن المنذر و اوس بن خولى و قتادة بن النّعمان ؛ و جماعتى ديگر از دليران صحابه تا بامداد به حفظ و حراست رسول خداى قيام نمودند .\r\nو از آن سوى چون ابو سفيان لختى راه به جانب مكه قطع كرد ، از مراجعت پشيمان شد و مردم خويش را گفت : عزمى كرديم و رزمى داديم و دليران محمّد را از پاى درآورديم و كار به پايان نبرده مراجعت كرديم . صواب آن است كه از آن پيش كه ديگرباره محمّد اعداد « 3 » لشكر كند و شوكت يابد ، بازشويم و كار ايشان يكسره كنيم .\r\nعكرمة بن ابو جهل و حارث بن هشام و عمرو بن العاص و خالد بن وليد با او همداستان شدند . صفوان بن اميّه گفت : كه مردمان مدينه از اين آسيب كه بديشان رسيده دلتنگ و غضبناكند ، اگر مراجعت كنيم تمامت قبايل اوس و خزرج هم‌پشت شوند و با ما نبرد آزمايند . دور نيست كه اين نام بلند شده پست كنيم ، اكنون كه كار بر مراد است ، نيكو آن باشد كه مظفر و منصور به مكه شويم .\r\nو از آن سوى هم رسول خداى صلّى اللّه عليه و آله بدين انديشه افتاد كه مبادا قريش ساز مراجعت كنند و به سوى مدينه تاختن آرند ؛ لا جرم روز ديگر كه هشتم شوال بود ، هنگام بامداد حكم فرمود تا بلال ندا درداد كه حكم خداوند قادر قاهر است كه مسلمانان به طلب دشمنان بيرون شوند ؛ و بايد جز آنان كه در احد حاضر بودند ديگر كس بيرون نشود . و اين هنگام اين آيت بيامد :  إِنْ يَمْسَسْكُمْ قَرْحٌ فَقَدْ مَسَّ الْقَوْمَ قَرْحٌ مِثْلُهُ وَ تِلْكَ الْأَيَّامُ نُداوِلُها بَيْنَ النَّاسِ .  « 4 » خلاصه معنى آن است كه : اگر شما جراحتى يافتيد ، هم اعدا را در بدر جراحت رسيد مثل شما . و ما مردمان را گاهى به شادى افكنيم و گاهى اندوه مىرسانيم . و هم مىفرمايد :  وَ لا تَهِنُوا فِي ابْتِغاءِ الْقَوْمِ إِنْ تَكُونُوا \r\n\r\n\r\n","description":"","footnote":"\r\n( 1 ) . حمراء الاسد : نام موضعى است از آنجا تا مدينه هشت ميل راه است .\r\n( 2 ) . رجعت : بازگشت\r\n( 3 ) . اعداد : آماده و تهيه كردن .\r\n( 4 ) . آل عمران ، 140 : اگر آسيبى به شما وارد آمد به گروه مقابلتان نيز آسيبى چون آن وارد شده است و ما روزگار را در ميان مردم مىگردانيم .\r\n","page_name":" 936 ","page_number":360},
  {"content":"\r\n\r\n تَأْلَمُونَ فَإِنَّهُمْ يَأْلَمُونَ كَما تَأْلَمُونَ وَ تَرْجُونَ مِنَ اللَّهِ ما لا يَرْجُونَ  « 1 » سستى مكنيد در طلب كافران اگر زخم خورده‌ايد كافران نيز زخم خورده‌اند ؛ و حال آنكه شما اميد ثواب و اجر از خداى داريد و ايشان را اين آرزو نيست .\r\nمع القصه چون خبر پهن شد كه پيغمبر فرمان داده : مردمان از دنبال كفار تاختن كنند بىتوانى مردم مدينه انجمن شدند ؛ و سعد بن معاذ ميان قبيله خويش شد و با اينكه بنى عبد الاشهل بيشتر مجروح بودند ايشان را از بهر جهاد برانگيخت . و همچنان اسيد بن حضير با اينكه هفت زخم صعب در بدن داشت كار معالجت و مداوا بگذاشت و سلاح جنگ بپوشيد ؛ و سعد بن عباده جماعت بنى ساعده را از بهر جنگ برانگيخت ؛ و ابو قتاده به ميان مردم خود درآمد و گفت : اين مرهم و مداوا به يكسو نهيد اينك منادى رسول خدا است كه شما را به جهاد مىخواند ؛ و اين جماعت جراحت خويش را ناديده انگاشتند و سلاح جنگ برداشتند .\r\nو از جماعت بنى سلمه چهل ( 40 ) تن مجروح بيرون شد : طفيل بن نعمان سيزده ( 13 ) زخم داشت و خراش الانصارى السّلمى ده ( 10 ) زخم داشت و كعب بن مالك ده و اند « 2 » زخم داشت و قطبة بن عامر بن حديده را نه ( 9 ) جراحت بر دست بوده ؛ و از جماعت بنى عبد الاشهل ، عبد اللّه بن سهل و رافع به سهل زخمهاى گران داشتند و رافع را جراحت فزون بود با عبد اللّه گفت : و اللّه ان تركنا غزاة مع رسول اللّه لغبنّا و اللّه ما عندنا دابّة نركبها و ما ندرى كيف نصنع . گفت : سوگند با خداى اگر با رسول خداى صلّى اللّه عليه و آله حاضر جهاد نشويم زيان بزرگى كرده‌ايم و اسبى يا شترى نداريم كه سوار شويم و پياده نتوانيم طى طريق كرد . عبد اللّه گفت : راه برگير تا از اين نعمت بزرگ بىبهره نمانيم و هر دو تن رهسپار شدند .\r\nدر اين وقت رافع بىخويشتن شد و از پاى بنشست . « 3 » عبد اللّه او را بر پشت خويش حمل داد و بدينسان به حضرت رسول آمدند و با تمامت مجاهدين بر صف شدند . پيغمبر صلّى اللّه عليه و آله چون به جماعت جراحت يافتگان نگريست : گفت اللّهمّ\r\n\r\n\r\n","description":"","footnote":"\r\n( 1 ) . نساء ، 104 : در تعقيب آن گروه اهمال نكنيد ، اگر شما رنج مىبريد آنها نيز مانند شما رنج مىكشند ، با اين تفاوت كه شما به لطف خدا اميدواريد و آنها ندارند .\r\n( 2 ) . اند ( بر وزن و معنى چند ) شماره نامعلومى است كه غالبا از سه ، تا نه بدان اراده مىشود .\r\n( 3 ) . بىهوش شد و به زمين افتاد .\r\n","page_name":" 937 ","page_number":361},
  {"content":"\r\n\r\nارحم بنى سلمة بالجمله جراحت يافتگان به تمامت دست از مداوا « 1 » برداشته بديشان پيوستند .\r\nدر اين وقت رسول خداى صلّى اللّه عليه و آله به عيادت امير المؤمنين على عليه السّلام شد ، چه خبر كثرت جراحت آن حضرت متواتر « 2 » بود . پس على را بر نطعى « 3 » افتاده يافت كه هشتاد ( 80 ) يا نود ( 90 ) زخم كارى داشت كه در همه فتيله به كار واجب مىافتاد . پيغمبر از ديدار او بگريست و فرمود : كسى كه در راه خدا اين تعب بيند بر خدا لازم است كه جزاى جزيل كرامت فرمايد .\r\nعلى عليه السّلام اشك در ديده بگردانيد و گفت : شكر مىكنم خداى را كه تو را در حربگاه يك تنه نگذاشتم و از پيش دشمن فرار نجستم ؛ اما دوست داشتم كه شهادت يافته باشم . پيغمبر صلّى اللّه عليه و آله فرمود : ان شاء اللّه شهادت خواهى يافت .\r\nآنگاه فرمود : همانا ابو سفيان قصد مراجعت كرده است ، لا جرم بايد تا اراضى حمراء اسد از دنبال ايشان برفت . على عرض كرد : بابى انت و امّى از ملازمت تو باز نخواهم ماند اگر چه مرا بر زبردست برند . و اين آيت در شأن آن حضرت فرود شد .  وَ كَأَيِّنْ مِنْ نَبِيٍّ قاتَلَ مَعَهُ رِبِّيُّونَ كَثِيرٌ فَما وَهَنُوا لِما أَصابَهُمْ فِي سَبِيلِ اللَّهِ وَ ما ضَعُفُوا وَ مَا اسْتَكانُوا وَ اللَّهُ يُحِبُّ الصَّاب‌ِرِينَ  « 4 » يعنى : بسى از پيغمبران را عالمان ربّانى مرافقت كردند و در ملازمت ايشان محاربت نمودند و در كار جهاد سستى نكردند و هر زحمت كه به ايشان رسيد در راه خدا ضعيف نشدند و در نزد دشمنان خاضع نگشتند تا نصرت يافتند و خداى صابران را دوست دارد .\r\nبالجمله رسول خداى صلّى اللّه عليه و آله سلاح جنگ در بر راست كرده از بيرون مدينه سواره بايستاد تا لشكريان به دو ملحق شدند ؛ و خداى اين آيت مبارك در فضل ايشان فرو فرستاد :  الَّذِينَ اسْتَجابُوا لِلَّهِ وَ الرَّسُولِ مِنْ بَعْدِ ما أَصابَهُمُ الْقَرْحُ لِلَّذِينَ أَحْسَنُوا مِنْهُمْ وَ اتَّقَوْا أَجْرٌ عَظِيمٌ .  « 5 » يعنى : مؤمنان ثابت قدم آنانند كه اجابت كردند فرمان خدا و پيغمبرش را\r\n\r\n\r\n","description":"","footnote":"\r\n( 1 ) . مداوا : معالجه\r\n( 2 ) . خبر متواتر : خبرى كه شايع شده و پىدرپى گفته شود .\r\n( 3 ) . نطع : سفره چرمى\r\n( 4 ) . آل عمران ، 146 : و چه بسيار پيامبرانى كه خدادوستان بسيارى به همراه آنان جنگ كردند ، آنها در برابر آنچه در راه خدا به آنها مىرسيد سست نشدند و زبونى نكردند و خداوند صابران را دوست دارد .\r\n( 5 ) . آل عمران ، 172 : آنان كه پس از رسيدن جراحات بسيار همچنان دعوت خدا و پيامبر را -\r\n","page_name":" 938 ","page_number":362},
  {"content":"\r\n\r\nاز پس آنكه زحمت جراحت ديدند و بيم كردند از مخالفت پيغمبر و غضب خداى ، ايشان را مزدى بزرگ است .\r\nدر اين وقت جابر بن عبد اللّه انصارى به حضرت پيغمبر صلّى اللّه عليه و آله آمد و عرض كرد كفالت عيال پدر مرا از جنگ بازداشت ، باشد كه اجازت فرمائى تا امروز ملازم ركاب باشم . رسول خداى صلّى اللّه عليه و آله مسئول او را به اجابت مقرون داشت . جز او هيچ كس با غازيان « 1 » احد همراه نشد .\r\nآنگاه رسول خداى ، ابن امّ مكتوم را خليفتى مدينه بداد و علم جنگ را با امير المؤمنين على عليه السّلام سپرد و تا موضع حمراء اسد كه از آنجا تا مدينه هشت ميل راه است از پى كفار بتاخت ؛ و در آنجا سه روز ببود و فرمان داد تا در آن اراضى پانصد ( 500 ) جاى آتش برافروختند .\r\nاين هنگام معبد بن ابى معبد خزاعى كه طريق مكه مىسپرد به حضرت پيغمبر رسيد ؛ اگر چه معبد را ايمان نبود ؛ لكن چون قبيلهء خزاعه چه كافر بودند و چه مسلمان هم‌سوگندان آن حضرت بودند و نصرت او مىجستند ، از اين روى معبد از شكست مسلمانان غمگين بود و شرط تعزيه و تسليه به پاى مىداشت . از پس آن پيغمبر را وداع كرده به سوى مكه كوچ داده ، چون به منزل روحا « 2 » رسيد با ابو سفيان و مردم او دچار گشت . هنگامى كه ايشان از بهر مراجعت به مدينه راى مىزدند ، چون معبد را ديدار كردند از وى پرسش حال پيغمبر را نمودند ؟ گفت : آن حضرت در حمراء الاسد ساكن مىباشد با لشكرى انبوه در خاطر دارد كه از دنبال شما تاختن كند و انتقام از شما بجويد ؛ دور نيست كه هنوز از اينجا كوچ نداده باشيد كه نواصى « 3 » اسبان ايشان را ديدار كنيد و اين شعرها بر ايشان انشاد كرد :\r\n كادت تهدّ من الاصوات راحلتى * اذ سالت الارض بالجرد الابابيل \r\n تردى باسد كرام لا تنابلة * عند اللّقاء و لا خرق معازيل \r\n فظلت عدوا اظنّ الارض مائلة * لمّا سموا برئيس غير مخذول \r\n\r\n\r\n","description":"","footnote":"\r\n- اجابت كردند ، نيكوكاران و پرهيزگارانشان را پاداش‌گر بزرگى است .\r\n( 1 ) . غازيان : مجاهدين ، جنگجويان .\r\n( 2 ) . روحا : نام منزلى است از آنجا تا مدينه سى و شش ميل راه است .\r\n( 3 ) . نواصى ، جمع ناصية : پيشانى\r\n","page_name":" 939 ","page_number":363},
  {"content":"\r\n\r\n و قلت ويل بن حرب من لقائكم * اذا تغطمطت البطحاء بالجيل \r\n انّى نذير لاهل السّيل صاحية * لكلّ ذى اربة منهم و معقول \r\n من جيش احمد لا وخش تنابلة * و ليس يوصف ما اثبّت بالقيل « 1 » \r\nآن جماعت را پربيم داشت .\r\nدر اين وقت صفوان ، ابو سفيان را مخاطب داشت و گفت : همانا آنچه گفتم راست آمد ، اكنون جنبش كنيد و به تعجيل عزم رحيل « 2 » فرمائيد ، اينك دولت نصرت ماراست ، مبادا كار ديگرگون شود و نام بلند با ننگ آيد . پس به سرعت تمام از آنجا بار بستند و راه مكه پيش گرفتند ، از پس آن جماعت معبد كس به نزد پيغمبر فرستاد و اين خبر بازداد و كلمات صفوان را در تحريك قريش ابلاغ نمود ، رسول خداى صلّى اللّه عليه و آله فرمود : ارشدهم صفوان و ما كان برشيد . يعنى : صفوان ايشان را راه راست نمود و حال آنكه خود بر ضلالت بود .\r\nاما چون ابو سفيان از آنجا كوچ داد ، به گروهى از بنى عبد قيس بازخورد كه در طلب آذوقه سفر مدينه مىكردند . نعيم بن مسعود اشجعى را از ميان آن گروه پيش طلبيد و گفت : محمّد لشكرى برداشته از دنبال ما طى مسافت همىكند او را بايد از لشكر ما پربيم ساخت تا از اين انديشه بازايستد ، اگر اين خدمت را به انجام رسانى ده ( 10 ) شتر كه حمل جمله خرما و مويز باشد از من عطا يا بى . نعيم گفت : آنچه فرمائى چنان كنم . گفت : از اين راه كه در پيش دارى چنان قطع مسافت كن كه از لشكرگاه محمّد عبور كنى ، و چون به دو بازخوردى ، بگوى : قريش تصميم عزم داده‌اند كه باز بر تو بتازند و كار تو بسازند ، چون اين سخن اصغا كنند خوفناك شوند و آن قوت نيابند كه دنبال ما گيرند .\r\nپس نعيم بن مسعود بر حسب فرموده ابو سفيان به حمراء اسد آمد و اين سخنان بازراند . مسلمين چون اين بشنيدند گفتند :  حَسْبُنَا اللَّهُ وَ نِعْمَ الْوَكِيلُ  « 3 » و خداى اين آيت\r\n\r\n\r\n","description":"","footnote":"\r\n( 1 ) . خلاصهء معنى آن است : ناقه من نزديك بود از ترس از پاى درآيد ، چون گروه سواران همچون سيل راه افتادند . اسبها به سرعت مىتاختند در حالى كه شيران بلند بالايى را همراه داشتند كه به هنگام جنگ و رويارويى سخت مقاومت مىكنند و از آن گروه نبودند كه بدون اسلحه و سپر باشند . با خود گفتم واى بر پسر حرب از برخورد با ايشان و از آن وقتى كه اين گروه در بطحا به حمله و هجوم بپردازند .\r\n( 2 ) . رحيل : كوچ كردن\r\n( 3 ) . آل عمران ، 173 ، 174 : كسانى كه مردم به آنها گفتند كه مردم براى نبرد با شما گرد -\r\n","page_name":" 940 ","page_number":364},
  {"content":"\r\n\r\nبفرستاد :   الَّذِينَ قالَ لَهُمُ النَّاسُ إِنَّ النَّاسَ قَدْ جَمَعُوا لَكُمْ فَاخْشَوْهُمْ فَزادَهُمْ إِيماناً وَ قالُوا حَسْبُنَا اللَّهُ وَ نِعْمَ الْوَكِيلُ فَانْقَلَبُوا بِنِعْمَةٍ مِنَ اللَّهِ وَ فَضْلٍ لَمْ يَمْسَسْهُمْ سُوءٌ وَ اتَّبَعُوا رِضْوانَ اللَّهِ وَ اللَّهُ ذُو فَضْلٍ عَظِيمٍ   « 1 »   .   خلاصه معنى آن است كه مىفرمايد : كه ايشان را بيم دادند كه كفار بر كمين شما انجمن شده‌اند بترسيد و ايشان به ايمان ثابت گفتند : خداوند كافى است ما را و نيكو كارگزارى است و بازگشت به فضل خداوند نمودند و از ضرر و زيان برستند و پيروى خشنودى خداى كردند و خداى صاحب فضل بزرگ است .\r\n\r\nقتل ابو عزّه شاعر\r\nدر خبر است كه در آن منزل دو تن از كفار دستگير شد : نخستين معاوية بن المغيرة بن اميّه و آن ديگر ابو عزّه شاعر . پس ايشان را اسير كرده به مدينه آوردند . رسول خداى صلّى اللّه عليه و آله بر قتل ابو عزّه فرمان داد ؛ زيرا كه چون در بدر اسير شد پيمان نهاد كه ديگر به جنگ مسلمانان بيرون نشود - چنان كه مذكور شد - . اين كرّت نيز آغاز زارى و ضراعت نهاد باشد كه خلاص شود و اين شعرها بگفت :\r\n من مبلغ عنّى الرّسول محمّدا * بانّك حقّ و المليك حميد \r\n و انت امرؤ بوّئت فينا مبوّءا * لها درجات سهلة و صعود \r\n و انت امرؤ تدعو الى الحقّ و الهدى * عليك من اللّه العظيم شهيد \r\n و انّك من حاربته لمحارب * شقىّ و من سالمته لسعيد \r\n و لكن اذا ذكّرت بدرا و اهله * تأوّب ما بىحسرة و فقود \r\nرسول خداى صلّى اللّه عليه و آله فرمود : اى ابو عزه چنان مىخواهى كه در حجر « 2 » مكه نشيمن كنى و دست بر ريش خويشتن فرود آرى و گوئى : محمّد را دوباره بازى دادم . اين نكنم لا يلذع المؤمن من جحر واحد مرّتين . يعنى : مؤمن دو بار از يك سوراخ گزيده نشود . پس حكم داد تا زبير بن العوّام جهان از وجودش بپرداخت . آنگاه حارث بن سويد بن الصّامت به خون مجذّر بن زياد به معرض قصاص رفت .\r\n\r\n\r\n","description":"","footnote":"\r\n- آمده‌اند از آنها بترسيد ، ايمانشان زيادتر شد و گفتند : خدا ما را بسنده و بهترين حامى است . آنان به نعمت و فضل خدا بازگشتند و هيچ آسيبى به آنها نرسيد و پيرو رضاى خدا شدند كه خداوند بخشندهء بزرگى است .\r\n( 1 ) . آل عمران 174\r\n( 2 ) . حجر : موضعى است در مسجد الحرام .\r\n","page_name":" 941 ","page_number":365},
  {"content":"\r\n\r\n\r\nقصه قتل سويد بن الصّامت\r\nو اين قصه به شرح چنان است كه : از آن پيش كه رسول خداى صلّى اللّه عليه و آله به مدينه درآيد حضير پدر اسيد به نزديك بنى عمرو بن عوف آمد و سويد بن الصّامت و خوّات بن جبير و ابا لبابة بن عبد المنذر را به ضيافت طلب داشت و شترى نحر كرد ، و شراب خمر حاضر ساخت ؛ و ايشان را سه روز به كباب و شراب ميزبان بود . و چون آهنگ مراجعت كردند ، دو تن از جوانان ، سويد بن صامت را كه مست طافح « 1 » و پيرى سالخورد بود برداشته با خود طريق خانه گرفتند .\r\nدر عرض راه يك تن از مردم خزرج او را بديد و بىتوانى به نزديك مجذّر بن زياد آمد و گفت : هيچ خواهى ترا به غنيمتى نغز « 2 » دلالت كنم ؟ گفت : آن كدام است ؟\r\nگفت : اينك سويد بن صامت چنان مست است كه خويشتن‌دارى نتواند كرد و هيچ گونه سلاح جنگ با او نيست .\r\nمجذّر بن زياد چون اين بشنيد آن كين كهن كه در ميان خزرج و اوس است ، جنبش داد و تيغ برگرفت و شتابزده بر سر سويد بن صامت آمد و او را زخمى مهلك « 3 » بزد و از آن پيش كه سويد جان بدهد فرزندان خود را مخاطب ساخته ، اين شعرها بگفت و بمرد :\r\n ابلغ جلاسا و عبد اللّه مالكة * و ان دعيت فلا تخذله من جار \r\n اقتل جدارة امّا كنت لاقيه * و الحىّ عرفا على عرف و انكار « 4 » \r\nجداره برادر جدره « 5 » است و اين دو پسرهاى عوف بن الحارث بن الخزرجند .\r\nمع القصه اين ببود تا رسول خداى صلّى اللّه عليه و آله به مدينه آمد . اين سويد را پسرى بود كه حارث نام داشت ، بعد از ورود پيغمبر مسلمانى گرفت و همچنان مجذّر بن زياد\r\n\r\n\r\n","description":"","footnote":"\r\n( 1 ) . طافح : سرمست و از خود بىخبر . طفح : يعنى پر شد ظرف آب و بالا آمد و از اينجاست كه گويند : مست طافح يعنى مست از سر بدر رفته .\r\n( 2 ) . نغز : نعمتى نيكو\r\n( 3 ) . مهلك : كشنده\r\n( 4 ) . از سوى من به جلاس و عبد اللّه پيامى برسان كه اگر سالخورده هم شده‌اى مواظب باش ، آن دو را خوار و ذليل بگير ، اگر با جداره برخوردى او را بكش پسنديده يا ناپسند ، همچنين قبيلهء عوف را .\r\n( 5 ) . جدر : نام قبيله‌اى است از ازد ، چون ديوار كعبه را ساختند به اين نام موسوم شدند . ( س )\r\n","page_name":" 942 ","page_number":366},
  {"content":"\r\n\r\nايمان آورد ، اما حارث به خون‌خواهى پدر ، از بهر قتل مجذّر انتهاز « 1 » فرصت مىبرد و در جنگ بدر هر دو تن حاضر شدند و از بهر حارث فرصتى به دست نشد . چون جنگ احد پيش آمد در گردگاه ميدان و داروگير مردان ، ناگاه حارث از قفاى مجذّر درآمد و نيك نگريست هيچ يك از مسلمانان را نگران نيافت ، پس چيردستى كرد و مجذّر را به ضرب تيغ از پاى درآورد . مسلمانان چنان دانستند كه : مجذّر به دست مشركين شهيد شده تا آنگاه كه پيغمبر از غزوهء حمراء اسد بازشد جبرئيل عليه السّلام خبر قتل مجذّر را به دست حارث آگهى آورد .\r\nرسول خداى صلّى اللّه عليه و آله بىآنكه درنگ فرمايد حمار خويش را طلب فرموده ؛ سوار شده راه قبا برگرفت . و مقرّر بود كه رسول خداى روز شنبه و روز دوشنبه در مسجد قبا حاضر مىشد و نماز مىگزاشت و اين هنگام چون از ايام معهوده نبود مردمان از ورود پيغمبر در انديشه شدند و دانستند امرى حديث شده .\r\nبالجمله بعد از ورود آن حضرت در قبا اصحاب از هر سوى گرد آمدند . در اين وقت حارث بن سويد نيز از راه برسيد . چون رسول خداى صلّى اللّه عليه و آله او را ديدار كرد عويم بن ساعده را بخواند و فرمود : حارث را از مسجد خروج ده و در باب مسجد سر او را برگير به كيفر آنكه مجذّر را مقتول ساخت . اين بگفت و حمار خويش را طلب داشته برنشست .\r\nحارث از عويم خواستار شد كه اين قدر مرا بگذار كه با رسول خداى صلّى اللّه عليه و آله سخنى چند معروض دارم . آنگاه به حضرت رسول فرياد برداشت كه قتلته يا رسول اللّه و ما كان قتلى ايّاه رجوعا عن الاسلام و لا ابيّا بما فيه يعنى : من كشتم او را لكن كافر و مشرك نشدم و اين عصيان در من شيطان افكند ، اينك توبه كردم و ديت او را از خويشتن مىگذارم و دو ماه از پى يكديگر روزه مىگيرم و شصت ( 60 ) تن مسكين را طعام مىفرستم و بنده آزاد مىكنم . و ركاب رسول خداى بگرفت و همى فرياد برداشت انّى اتوب الى اللّه يا رسول اللّه پيغمبر هيچ سخن نكرد تا كلمات حارث به نهايت شد . آنگاه فرمود : يا عويم فاضرب عنقه پس عويم او را در باب مسجد گردن بزد و رسول خداى باز مدينه شد .\r\nو از اين قصه فهم توان كرد كه حكم رسول خداى صلّى اللّه عليه و آله و حشمت او در ميان قوم\r\n\r\n\r\n","description":"","footnote":"\r\n( 1 ) . انتهاز : پيشى گرفتن و مغتنم شمردن\r\n","page_name":" 943 ","page_number":367},
  {"content":"\r\n\r\nچندان استوار بود كه يك تنه از مدينه به قبا رفت و در ميان قبيله حارث فرود شد و بفرمود : تا سر او را از تن دور كردند و حسان بن ثابت اين شعر در اين معنى گويد :\r\n يا حار فى سنة من نوم اوّلكم * ام كنت ويحك مغترا بجبريل « 1 » \r\n ام كنت يا بن زياد حين تقتله * كفرت فى محكم الآيات و القيل \r\n و قلتم لن نرى و اللّه يبصركم * بغرّة فى قضاء الارض مجهول \r\n محمّد و العزيز اللّه يخبره * بما تكنّ سريرات الاقاويل \r\n\r\nقتل معاوية بن المغيرة\r\nاما معاوية بن المغيره آن كس بود كه بينى حمزه عليه السّلام را با بعضى از اعضاى او قطع كرده بود . چون رسول خداى صلّى اللّه عليه و آله حكم بر قتل او فرمود ، عثمان بن عفان به شفاعت او برخاست ؛ زيرا كه با او خويشاوند بود و خواستار شد كه او را به سلامت باز مكه گردانند . پيغمبر صلّى اللّه عليه و آله التماس او را پذيرفتار شد و شرط نهاد كه اگر بعد از سه روز او را در مدينه ديدار كنند قتلش واجب گردد . عثمان در حال از بهر او شترى بخريد و زاد راه بساخت و او را گسيل نمود . « 2 » معاويه از مدينه به در شد و راه را ياوه نمود « 3 » و نتوانست از طرفى جان بدر برد ، لا جرم بازشده در خانهء عثمان پنهان شد . روز سيم عثمان در حضرت پيغمبر صلّى اللّه عليه و آله حاضر آمد و گوش همىداشت كه رسول خداى صلّى اللّه عليه و آله در حق معاويه چه خواهد گفت .\r\nناگاه آن حضرت فرمود : همانا معاويه در اين شهر است او را بجوئيد . يك تن از اصحاب سر برداشت كه او در خانهء عثمان است . عثمان گفت : سوگند با خداى كه من از بهر شفاعت او آمده‌ام . پس مسلمانان برفتند در خانه عثمان ، و امّ كلثوم دختر پيغمبر جاى او را با مسلمانان نمودار ساخت ؛ و زيد بن حارثه و عمار بن ياسر به فرمان رسول خداى او را مقتول ساختند « 4 » .\r\n\r\n\r\n","description":"","footnote":"\r\n( 1 ) . اى حارث ، گويى تو هنوز در حالت چرت جاهليت بودى ، واى بر تو ، مگر از جبرئيل غافل بودى .\r\n( 2 ) . گسيل نمود : روانه كرد\r\n( 3 ) . راه را گم كرد .\r\n( 4 ) . زيد بن حارثه و عمّار ياسر او را پيدا كردند و در جماة به قتل رساندند . اين معاويه نياى -\r\n","page_name":" 944 ","page_number":368},
  {"content":"\r\n\r\nعلماى اثناعشريه گويند : سبب كين عثمان بر امّ كلثوم قتل معاويه بود و از اين روى ام كلثوم را زحمت كرد تا شهيد شد - چنان كه مذكور خواهد شد - « 1 » .\r\n\r\n[ مكانت عبد اللّه بن ابىّ منافق 
  ]\r\nو بعد از غزوهء حمراء اسد ، عبد اللّه بن ابىّ كه نفاق خويش را در غزوهء احد آشكار ساخت و از نيمهء راه بازگشت چنان كه مذكور شد ، هم بدان انديشه بود كه در ميان مسلمانان از مكانت و عظمت « 2 » سابق كاسته نشود ، و رسم داشت كه هر روز جمعه در مسجد پيغمبر درآمدى ، او را جائى مخصوص بود كه هيچ كس به جاى او نتوانستى نشست . و چون پيغمبر خطبه كردى او برخاستى و به دروغ موعظت كردى و نصرت پيغمبر جستى .\r\nاين هنگام در روز جمعه هم به قانون برخاست كه پس از خطبه پيغمبر صلّى اللّه عليه و آله آغاز موعظت كند ، مسلمانان دامن او بگرفتند و فرو كشيدند كه اى دشمن خداى نفاق تو آشكار شد ، بنشين و سخن مكن . عبد اللّه خجل شد و از مسجد بيرون رفت . يك تن از انصار به دو بازخورد و گفت : اين وقت كجا مىروى ؟ صورت حال بازراند . گفت به نزديك پيغمبر شويم تا از بهر تو استغفار فرمايد و خداى توبه تو قبول كند . عبد اللّه گفت : من حاجت به استغفار محمّد ندارم اگر اطاعت من كردند در احد كشته نشدند و اين آيت مبارك اين هنگام آمد :  الَّذِينَ قالُوا لِإِخْوانِهِمْ وَ قَعَدُوا لَوْ أَطاعُونا ما قُتِلُوا قُلْ فَادْرَؤُا عَنْ أَنْفُسِكُمُ الْمَوْتَ إِنْ كُنْتُمْ صادِقِينَ  « 3 » مىفرمايد : آنان كه امثال و اقران خويش را گفتند كه اگر پيغمبر و اصحاب او نصيحت ما را اصغا مىكردند و از مدينه بيرون نمىشدند همانا مقتول نمىگشتند ، بگو : اى محمّد مرا ايشان را ، اگر راست گفتار هستيد مرگ را از خود دفع كنيد .\r\n\r\n\r\n","description":"","footnote":"\r\n- مادرى عبد الملك بن مروان بن حكم بود .\r\n( 1 ) . آوازه چنين درافتاده است كه در اين رويداد ، عثمان بن عفّان ، امّ كلثوم دخت پيامبر ( ص ) را كه همسر وى بود ، چندان بزد كه تا حد مرگ پيش رفت . و بهانه او آن بود كه امّ كلثوم گزارش رفت و آمدهاى معاويه را به پيامبر خداى و ياران وى مىرساند .\r\n( 2 ) . شوكت و مقام\r\n( 3 ) . آل عمران ، 168 : به كسانى كه خود از جهاد بازايستادند و دربارهء ياران خود گفتند : اگر از ما تبعيّت مىكردند كشته نمىشدند ، بگو : اگر راست مىگوييد مرگ را از خود برانيد .\r\n","page_name":" 945 ","page_number":369},
  {"content":"\r\n\r\n\r\nسريّه رجيع\r\nو هم در سال سيم هجرت و به روايتى در اول [ سال 
  ] چهارم ، سريّه رجيع « 1 » پيش آمد ، چه آنگاه كه قريش از حرب احد به سوى مكه شدند ، سفيان بن خالد هذلى ثمّ اللّحيانى با جماعتى از قبيله عضل و قاره به مكه آمدند و قريش را به نصرتى كه در احد يافته بودند تهنيت « 2 » گفتند .\r\nدر اين وقت از محله بنى عبد الدّار فرياد سوگوارى و ناله برخاست . سفيان پرسش نمود . مكشوف افتاد كه جماعتى از مردم آن محلت كه علمداران سپاه بودند در جنگ احد به دست مسلمين مقتول گشته‌اند . لا جرم سفيان مردم خود را برداشته بدان محلت شد و سلافه بنت سعد « 3 » را كه زوجه طلحة بن ابى طلحه بود ، در قتل شوهر و پسرانش تعزيت گفت و تسليت فرستاد . و سلافه گفت : من موى خود بريده‌ام و سوگند ياد كرده‌ام كه روغن بر سر مسح نكنم تا خون كشتگان خويش نجويم ؛ و پيمان نهاده‌ام كه هر كه سر يك تن از كشندگان ايشان را بياورد صد ( 100 ) نفر شتر بدهم .\r\nطمع سفيان جنبش كرد و گفت : كيست كشندگان ايشان ؟ سلافه گفت : چهار پسر از من مقتول شده : دو تن را عاصم بن ثابت و يكى را طلحة بن عبيد اللّه و آن ديگر را زبير بن العوّام كشته است .\r\nپس سفيان با خويشتن حيلتى انديشيد و در خاطر گرفت كه جمعى را به مدينه فرستاده تا در نزد رسول خداى صلّى اللّه عليه و آله به دروغ اظهار اسلام كنند و حصول تمنّى را حيلتى افكنند . « 4 » پس هفت ( 7 ) تن از قبيله عضل و قاره كه در تدليس « 5 » از ابليس « 6 » افزون بودند به سوى مدينه گسيل ساخت . و ايشان در حضرت رسول خداى آمده به كذب مسلمانى گرفتند و گفتند : در قبيلهء ما بسيار كس باشد كه اختيار اسلام نموده و بسا كس كه در طلب مسلمانى باشد ، لا جرم جماعتى را با ما همراه كن كه در ميان قبيله تعليم شرايع كند .\r\n\r\n\r\n","description":"","footnote":"\r\n( 1 ) . رجيع : نام آبى است از بنى هذيل .\r\n( 2 ) . تهنيت : مباركباد\r\n( 3 ) . متن : سلافه بنت سعد .\r\n( 4 ) . براى رسيدن به مقصود مكرى كنند .\r\n( 5 ) . تدليس : حيله و تزوير .\r\n( 6 ) . ابليس : شيطان\r\n","page_name":" 946 ","page_number":370},
  {"content":"\r\n\r\nآنگاه به خانهء ثابت بن اقلح فرود شدند و با عاصم بن ثابت ساز حفاوت « 1 » و مهربانى طراز كردند و گفتند : چه باشد كه تو از آنان باشى كه از بهر تعليم شرايع با ما خواهند بود . و عاصم را نيز بدين سخن رغبت دادند . اين ببود تا پس از روزى چند رسول خداى صلّى اللّه عليه و آله از ميان اصحاب ده ( 10 ) تن اختيار كرده فرمان داد كه با آن جماعت به ميان قبايل شده تعليم قرآن و شرايع كنند .\r\nاول : عاصم بن ثابت بن ابى الاقلح انصارى . دويم : مرثد بن ابى مرثد . سيم :\r\nخبيب بن عدىّ . چهارم : زيد بن الدّثنه . پنجم : عبد اللّه بن طارق . ششم : خالد بن ابو البكير . هفتم : معتّب بن عبيد و سه تن ديگر از اصحاب نيز با ايشان مأمور بودند و عاصم بن ثابت و به روايتى مرثد بن ابى مرثد امير ايشان بود .\r\nپس همگى سلاح جنگ در بر كرده با آن جماعت از مدينه بيرون شدند . مردم عضل و قاره گفتند : شما را دشمنى نيست بيهوده حمل سلاح از بهر چيست ؟ ايشان پاسخ دادند كه مبادا در راه خطبى « 2 » واقع شود و فتنه‌اى حديث گردد . « 3 »\r\nبالجمله روزها در بيغوله‌ها « 4 » اقامت مىنمودند و شبها طىّ مسافت مىكردند تا هفت ميل از عسفان « 5 » گذشته در زمين هده « 6 » فرود شدند . چون تا ارض مكه هفت ( 7 ) ميل بيش نماند ، يك تن از مردم عضل و قاره سبقت گرفته سفيان بن خالد را مژده رسانيد كه اينك عاصم بن ثابت را با جمعى از محمّديان آورده‌ايم .\r\nسفيان نيك شاد شد و در زمان با دويست ( 200 ) تن از ابطال بنى لحيان كه صد ( 100 ) تن از ايشان كمانداران بودند به طلب مسلمانان بيرون شد و همه جا شتاب زده طى مسافت همىكرد . بامداد ديگر عاصم با مسلمانان در ارض رجيع درآمد و مقدارى خرما كه با خود داشت خوردن گرفت و به خاطر آورد كه مبادا بعد از طىّ مسافت در اين بيابان بىپناه آفتى روى دهد ، در حال جنبش كرد و به سوى جبل شتاب گرفت .\r\nو هم در زمان سواران كفار دررسيدند و ندانستند مسلمانان به كجا شده‌اند ؟ ناگاه\r\n\r\n\r\n","description":"","footnote":"\r\n( 1 ) . حفاوت : مهربانى\r\n( 2 ) . خطب : پيش‌آمد بزرگ .\r\n( 3 ) . حديث گردد : واقع شود .\r\n( 4 ) . بيغوله‌ها : گوشه و خرابه‌ها\r\n( 5 ) . عسفان : موضعى است از آنجا تا مكه دو منزل است .\r\n( 6 ) . هده : موضعى است نزديك به مكه .\r\n","page_name":" 947 ","page_number":371},
  {"content":"\r\n\r\nزنى از بنى لحيان كه گوسفندان خود را شبانى مىكرد چند استخوان خرما يافت كه به غايت دقيق و باريك بود . بانگ برداشت كه : اى لشكر اينك خستوى « 1 » خرماى يثرب « 2 » است ، همانا مسلمانان شب دوش را در اينجا به پاى برده‌اند .\r\nكفار نقش ايشان را دليل ساخته هنوز يك ميل راه نسپرده كه از دور مسلمانان را ديدار كردند و آن مرد كه مژده به سفيان برده بود همچنان از پيش روى لشكر مىتاخت . عاصم بن ثابت چون ايشان را بديد با مردم خويش گفت : شاد باشيد كه خداوند آفريننده شهادتى بهرهء ما فرموده و هر روز بدين دولت نتوان رسيد ، مردانه رزم دهيد تا شهيد شويد . اين بگفت و همداستان گشته به جنگ شدند .\r\n\r\nشهادت عاصم بن ثابت\r\nمشركان چون اين بديدند بانگ بديشان رسانيدند كه بيهوده خويشتن به كشتن مدهيد كه شما را نيروى جنگ ما نيست . عاصم گفت : ما را از شهادت باك نباشد ؛ زيرا كه بر دين خويش استواريم . سفيان بن خالد گفت : اى عاصم خود را عرضهء هلاك مكن كه من ترا امان مىدهم . عاصم گفت : من امان هيچ مشرك نخواهم .\r\nآنگاه گفت : اللّهمّ أخبر عنّا رسولك و اين شعرها انشاد كرد :\r\n ما علّتى اذ انا جلد نابل * و القوم فيها وتر عنابل \r\n تزلّ عن صحبته المعابل * ان لم اقاتلكم فامّى هابل \r\n الموت حقّ و الحيات باطل * و كلّما حمّ الا له نازل \r\n بالمرء و المرء اليه آئل « 3 » \r\nو خدنگى در كمان راست كرده گشاد داد و چندان‌كه تير در كيش داشت به سوى\r\n\r\n\r\n","description":"","footnote":"\r\n( 1 ) . خستو : هسته خرما\r\n( 2 ) . يثرب : مدينه\r\n( 3 ) . انگيزهء من چيست ؟ من خردمند چابكم و تير و كمان من هراس‌انگيز است ، از زه كمانم تيرهاى بلند فرو مىريزد ، مرگ حق است و زندگى باطل ، آنچه خداوند تقرير فرموده باشد به آدمى مىرسد و مرد به سوى آن مىرود ، اگر من با شما جنگ نكنم ، مادرم به عزاى من بنشيند .\r\n","page_name":" 948 ","page_number":372},
  {"content":"\r\n\r\nاعدا افكند و با هفت چوبهء تير كه او را بود هفت تن از شناختگان كفار را به خاك افكند . آنگاه سنان بگرفت و خويشتن بر قلب دشمن زد و چندان بكوشيد كه نيزه بشكست ، آنگاه تيغ بركشيد و گفت : الها پروردگارا ! تو دانى كه سلافه نذر كرده است كه با كاسهء سر من خمر بنوشد ، من از اول روز نصرت دين تو كردم تو در آخر روز جسد مرا از مشركان حراست فرماى . اين بگفت و حمله‌گران افكند و از دشمنان همى بكشت تا كشته گشت و شش ( 6 ) تن ديگر از مسلمين نيز رزم دادند تا شهيد شدند . خبيب بن عدىّ و زيد بن الدّثنه و عبد اللّه بن طارق به امان كفار راضى شده از كوه به زير آمدند و رزم به كران رسيد .\r\nچون كار جنگ پرداخته شد سفيان خواست تا سر عاصم برگرفته نزد سلافه برد و صد ( 100 ) شتر گيرد . خداى زنبوران را برانگيخت تا به حراست عاصم ، هركس نزديك مىشد بر سر و روى او مىزدند . بدانسان كه از زخم زنبوران بيم هلاكت مىرفت . كفار گفتند : چه بايد حمل اين زحمت كرد ؟ بجاى باشيد تا شبانگاه درآيد بىرنجى و محنتى بر سر او شويم و سر او برگيريم . پس به كنارى شدند ؛ اما چون شب برسيد سيلى از كوه به زير آمد و جسد عاصم را ببرد ، چنان كه كافران نشان آن ندانستند و از مطلوب محروم ماندند .\r\n\r\nشهادت عبد اللّه بن طارق\r\nبالجمله چون كفار ساز مراجعت كردند عهد را بشكستند و هر سه تن را كه امان داده بودند با زه كمان ايشان را دست بربستند . عبد اللّه بن طارق گفت : هذا اوّل الغدر من با شما نخواهم آمد ، لختى او را بكشيدند حبلى « 1 » كه بر دست او بود گسيخته « 2 » شد پس عبد اللّه دست فرا برده تيغى برگرفت و با ايشان درآويخت . كافران به يك سوى شده او را سنگباران كردند تا شهيد شد .\r\n\r\n\r\n","description":"","footnote":"\r\n( 1 ) . حبل : ريسمان\r\n( 2 ) . گسيخته : پاره\r\n","page_name":" 949 ","page_number":373},
  {"content":"\r\n\r\n\r\n[ اسارت خبيب و زيد 
  ]\r\nآنگاه خبيب بن عدىّ و زيد بن الدّثنه را به مكه بردند و بفروختند . بالجمله خبيب را زهير بن الأغرّ و جامع كه نسب به قبيله هذيل بن مدركه مىبردند پناه دادند و عهد را بشكستند و او را بفروختند چنان كه حسان گويد :\r\n فليت خبيبا لم يخنه امانه * و ليت خبيبا كان بالقوم عالما \r\n شراه زهير بن الأغرّ و جامع * و كانا قديما يركبان المحارما \r\n اجرتم فلمّا ان اجرتم غدرتم * و كنتم باكناف الرّجيع لهاذما « 1 » \r\nخبيب را دختر حارث بن عامر بن نوفل به صد ( 100 ) شتر خريد و به روايتى حجير بن ابى اهاب تميمى ، برادر مادرى حارث كه حليف بنى نوفل بود بخريد تا در ازاى « 2 » حارث كه مقتول بدر بود به قتل رساند . و هم گفته‌اند كه : خبيب را بداد و دو تن از مردم هذيل كه در مكه اسير بودند بگرفت . و زيد بن الدّثنه را صفوان ابن اميّه به پنجاه ( 50 ) شتر خريد تا در ازاى پدر خود بكشد .\r\nچون اين واقعه در شهر ذىقعده بود ايشان را محبوس كردند و آن كس كه خبيب را محبوس داشت ، قوتى به دو نمىفرستاد و مائده‌اى نمىنهاد ، و او را كنيزى مسلمان بود بر خبيب افسوس مىخورد و احوال او را نگران بود و هر روز خبيب را مىيافت كه انگور همىخورد ، و در آن فصل در هيچ زمين انگور نبود .\r\nمع القصه چون شهور حرام به كران رفت « 3 » ، خبيب و زيد را از بهر كشتن به موضع تنعيم « 4 » آوردند و ايشان يكديگر را در بين راه ديدار كردند . پس هر يك آن ديگر را به صبر و بردبارى وصيّت فرمود . نخستين خبيب را به پاى دار حاضر ساختند و تمامت اهل مكه مجتمع شدند . گفت : مرا مىگذاريد تا دو ركعت نماز كنم ؟ گفتند :\r\nروا باشد . پس به نماز ايستاد . چنان كه ابو هريره گويد : كان خبيب اوّل من سنّ الرّكعتين عند القتل لكلّ مسلم قتل صبرا رسول خداى صلّى اللّه عليه و آله كردار او را پسنده داشت\r\n\r\n\r\n","description":"","footnote":"\r\n( 1 ) . اى كاش نسبت به خبيب خيانت نمىشد و اى كاش او رفتار مشركان را مىدانست زهير بن اغرّ و جامع كه دوستان قديمى او بودند ، فروختندش ، شما كه او را امان داديد و پس از آن مكر و غدر كرديد ، آيا شما مردمان پست و فرومايه‌ايد كه در اطراف رجيع زندگى مىكنيد .\r\n( 2 ) . ازاء : برابر\r\n( 3 ) . به كران رفت : پايان يافت\r\n( 4 ) . تنعيم : موضعى است در مكه و بيرون حرم .\r\n","page_name":" 950 ","page_number":374},
  {"content":"\r\n\r\nو اين سنت در ميان امّت به جاى ماند . بعد از آن خبيب گفت : اگر نه آن بود كه گويند :\r\nبيم مرگ داشت بر نماز مىافزودم . پس بر آن جماعت نفرين كرد و گفت : اللّهمّ احصهم عددا و اقتلهم بدوا و لا تغادر منهم أحدا .\r\nاز سخنان او هيبتى در دل كافران افتاد . ابو سفيان فرزند خود معاويه را بر زمين بخوابانيد زيرا كه عرب چنان دانستند كه هنگام دعاى بد چون كسى بر زمين بخسبد زيان نبيند ؛ و حويطب بن عبد العزّى نيز از بيم نفرين خبيب انگشتان خود بر گوش نهاده بگريخت ؛ و حكيم بن حزام در پس درختى دررفت ؛ و بيشتر از آن مردم كه حضار بودند هر يك به داهيه‌اى مبتلا شدند . چنان كه سعيد بن عامر كه در خلافت عمر بن خطّاب امير حمص بود ، گاهگاهش مانند ديو زده ، ربودگى و غشى عارض مىگشت . عمر از او پرسش كرد كه اين چيست ترا ؟ گفت : در قتل خبيب حاضر بودم و هر وقت نفرين او را ياد مىكنم ديگرگونه مىشوم .\r\nبالجمله خبيب را بر دار كردند و روى او را از كعبه گردانيده به جانب مدينه داشتند . گفت : از اين مرا زيانى نرسد چه خداى فرمود :  فَأَيْنَما تُوَلُّوا فَثَمَّ وَجْهُ اللَّهِ  « 1 » گفتند :\r\nاز اسلام بگرد تا اين بلا از تو بگردد . گفت : هرگز اين نكنم . گفتند : مىخواهى محمّد به جاى تو باشد و تو در خانه به سلامت باشى ؟ گفت : سوگند با خداى نخواهم كه خارى در پاى او رود و من به سلامت باشم . گفتند : به لات و عزّى اگر از دين محمّد بازنگردى تو را زنده نگذاريم . گفت : انّ قتلى فى سبيل اللّه لقليل خون من در راه خدا اندك است . آنگاه گفت : اللّهمّ انّه لا رسول لى الى محمّد صلى اللّه عليه و آله و سلّم فابلغه عنّى السّلام . و اين شعرها بگفت :\r\n لقد جمع الاحزاب حولى و ألبّوا * قبائلهم و استجمعوا كلّ مجمع \r\n و قد قرّبوا ابناءهم و نساءهم * و قرّبت من جذع طويل ممنّع \r\n و كلّهم يبدى العداوة جاحدا * علىّ لانّى فى وثاق مجمّع \r\n الى اللّه اشكو غربتى بعد كربتى * و ما جمع الاحزاب لى عند مصرعى \r\n فذا العرش صبّرنى على ما يراد بي * فقد بضّعوا لحمى و ايئاس مطمعى \r\n و ذلك فى ذات الاله و ان يشأ * يبارك على اوصال شلو ممزّع \r\n لعمرك ما آسا اذا متّ مسلما * على اىّ جنب كان للّه مضجعى \r\n\r\n\r\n","description":"","footnote":"\r\n( 1 ) . سورهء بقره ، آيه 115 : به هر طرف رو كنيد رو به سوى خدا داريد .\r\n","page_name":" 951 ","page_number":375},
  {"content":"\r\n\r\n و قد خيّرونى الموت و الكفر بعده * و قد زرفت عيناى من غير مجزع \r\n و ما بىحذار الموت انّى لميّت * و لكن حذار النّار ذات التّلفّع \r\nو حسان بن ثابت در مرثيهء او اين شعرها بگفت :\r\n يا عين جودى بدمع منك منسكب * و ابكى خبيبا مع الغادين لم يؤب \r\n صقر توسّط بالانصار منتصبا * حلو السّجيّة محضا غير مؤتشب \r\n قد هاج عينى على العلّات عبرتها * اذ قيل نصّ الى جذع من الخشب \r\n يا ايّها الرّاكب الغادى مطيّته * ابلغ لديك وعيدا ليس بالكذب \r\n فيها اسود بنى النّجار تقدمهم * شهب الاسنّة فى معصوصب لجب \r\n بنى كهيفة انّ الحرب قد لقحت * محلوبها الصّاب اذ تمرى لمحتلب \r\nهم در مرثيهء اصحاب رجيع گويد :\r\n صلّى الا له على الّذين تتابعوا * يوم الرّجيع فاكرموا و اثيبوا \r\n فزعيمهم رأس الكتبة مرثد * ابن البكير امامهم و خبيب \r\n و العاصم المقتول عند رجيعهم * كسب المعالى انّه لكسوب \r\n منع المقادة ان ينالوا ظهره * حتّى يجالد انّه لنجيب \r\n و ابن البطارق و ابن دثنة فيهم * وافاه يوم حمامه المكتوب \r\nو ديگر در مرثيهء منذر بن عمرو گويد :\r\n على قتلى معونة فاستهلّى * بدمع العين سحّا غير نزر \r\n على خيل الرّسول غداة لاقوا * منايا هم و لاقتهم به قدر \r\n اصابهم الفناء بخيل قوم * تخوّن عقد حبلهم بغدر \r\n فيا لهفى لمنذر اذ تولّى * و اعنف فى منيّته بصبر \r\n فكأين قد اصيب غداة ذاكم * من ابيض ما جد فى ابن عمرو \r\n\r\nشهادت خبيب\r\nبالجمله خبيب دست برداشت و گفت : الها پروردگارا ! نمىبينم جز روى دشمنان را و دوستى نيست كه سلام من به دوست تو رساند ، تو سلام مرا به رسول خود برسان . در اين هنگام زيد بن اسلم و جمعى از اصحاب در حضرت رسول\r\n\r\n","description":"","footnote":"","page_name":" 952 ","page_number":376},
  {"content":"\r\n\r\nخداى حاضر بودند ، ناگاه ديدند پيغمبر فرمود : عليه السّلام و رحمة اللّه و بركاته پس فرمود : خبيب را مقتول ساختند . اينك جبرئيل سلام خبيب را به من رسانيد .\r\nمع القصه كفّار قريش چهل ( 40 ) تن از جوانان خويش را كه از مقاتلهء بدر ، پدر كشته بودند نيزه‌ها بدادند و گفتند : اينك قاتل پدران شماست كار او بسازيد . پس آن جماعت نيزه‌ها بر او همىزدند . پس خبيب منقلب شده « 1 » روى او به سوى مكه آمد و گفت : الحمد للّه الّذى جعل وجهى نحو قبلته الّتى رضيتها لنفسه و لنبيّه و للمؤمنين پس يك تن از كفار نيزه‌اى بر سينهء او زد كه از پشتش سر بدر كرد . آنگاه به توحيد خداى و نبوّت رسول اقرار داده به دار القرار شتافت .\r\n\r\nشهادت زيد بن الدّثنه\r\nچون از كار خبيب بپرداختند زيد را به پاى دار حاضر ساختند . هم او نماز بگذاشت ، آنگاه بر دارش كردند و آنچه با خبيب گفتند : با او نيز بگفتند و بيم قتلش دادند . همان جواب شنيدند كه خبيب گفت . در اين وقت ابو سفيان سخن كرد كه :\r\nهرگز اصحاب هيچ كس را مهربان‌تر از اصحاب محمّد بر محمّد نديدم . آنگاه نسطاس غلام صفوان بن اميّه او را شهيد ساخت .\r\nاز پس اين واقعه سفيان بن خالد به نزديك سلافه رفت و گفت : آن صد ( 100 ) شتر كه از بهر قتل عاصم نهاده بودى تسليم كن . گفت : من صد ( 100 ) شتر بدان مىدادم كه يكى از قاتلان فرزندان مرا به من سپارى يا سر يكى از ايشان را حاضر كنى . هيچ كدام به دست نشده ، لاجرم چيزى بر من نيست . و سفيان بعد از اين زحمت نعمتى به دست نيافت .\r\n\r\n[ واكنش منافقان مدينه 
  ]\r\nاما از آن سوى چون منافقان مدينه از قصه مسلمانان آگهى يافتند زبان به طعن و\r\n\r\n\r\n","description":"","footnote":"\r\n( 1 ) . منقلب شده : پيكرش برگشت .\r\n","page_name":" 953 ","page_number":377},
  {"content":"\r\n\r\nدق گشودند و گفتند : اگر اين بيچارگان گرد اين فضول نمىگشتند به سلامت مىزيستند . خداى اين آيت فرستاد :  وَ مِنَ النَّاسِ مَنْ يُعْجِبُكَ قَوْلُهُ فِي الْحَياةِ الدُّنْيا وَ يُشْهِدُ اللَّهَ عَلى ما فِي قَلْبِهِ وَ هُوَ أَلَدُّ الْخِصامِ  « 1 » يعنى : از مردمان كسى است كه خوش مىدارد تو را گفتارش در زندگانى اين جهان و گواه مىگيرد خداى را در ضمير و گفتار خود و حال اينكه او بدترين دشمنان است .\r\n\r\n[ رهائى جسد خبيب از دار توسط مسلمانان 
  ]\r\nمع القصه همچنان كفار قريش ، خبيب را بر دار گذاشتند كه وارد و صادر خبر او را در اطراف جهان سمر كنند « 2 » تا دوست و دشمن حساب خويش برگيرند . چون پيغمبر خداى اين بدانست با اصحاب فرمود : كدام يك از شما خبيب را از دار به زير مىآورد تا بهشت را از بهر خويش كند . زبير گفت : يا رسول اللّه من و مقداد بن اسود اين خدمت به پاى بريم . و با مقداد از مدينه بيرون شدند و روزها همه پنهان مىزيستند و شبها طىّ مسافت مىكردند تا نيم‌شبى در مكه درآمده به حوالى دار آمدند .\r\nدر خبر است كه چهل ( 40 ) تن از مشركان پاس خبيب مىداشتند و شبها در نزديك دار او شرب خمر كرده تا نيمه شب با هم سخن مىگفتند و با هم مىخفتند .\r\nو هم در آن شب كه شب چهلم قتل خبيب بود چون مشركان به خواب شدند ، زبير و مقداد از كمين بيرون شده جسد خبيب را از دار به زير آوردند هنوز تازه بود و دست بر جاى جراحت خود داشت و خون از او مىرفت و بوى مشك برمىداد .\r\nزبير او را بر اسب خويش حمل داده به راه درآمد .\r\nدر حال كافران از خواب درآمدند ، چون خبيب را بر دار نديدند هفتاد ( 70 ) سوار از دنبال ايشان بتاختند چندان‌كه به زبير و مقداد برسيدند . زبير جسد خبيب را\r\n\r\n\r\n","description":"","footnote":"\r\n( 1 ) . بقره ، 204 : گفتار برخى از مردم دربارهء زندگى دنيا تو را به شگفت مىآورد و خدا را بر آنچه در دل دارند گواه مىگيرند ، حال آن كه سرسخت‌ترين دشمنان است .\r\n( 2 ) . سمر كردن : به معنى مشهور كردن است .\r\n","page_name":" 954 ","page_number":378},
  {"content":"\r\n\r\nبر زمين نهاد ، در زمان زمين او را ببلعيد و از اين روى بليع الارض لقب يافت .\r\nآنگاه زبير روى به كفار كرد و دستار از سر برگرفت فقال : انا الزّبير بن العوّام و امّى صفيّة ، بنت عبد المطّلب و صاحبى المقداد بن الاسود اسدان رابضان حاميان حافظان يدفعان عن شبلهما ، فان شئتم ناضلتم و ان شئتم نازلتكم و ان شئتم انصرفتم و گفت : اى جماعت قريش ، چه چيز شما را بر ما دلير ساخته ؟ اينك منم زبير كه مادرم صفيّه دختر عبد المطّلب است و آن ديگر مقداد بن اسود است . ما دو شيريم كه بسوى بيشهء خود مىرويم اگر بخواهيد رزم دهيد و كار به مناضله « 1 » و منازله « 2 » اندازيد و اگر خواهيد باز مكه شويد . كفار سود خويشتن در رزم ايشان نديدند و طريق مكه گرفتند .\r\nزبير و مقداد نيز به حضرت رسول خداى آمدند و قصّهء خود بگذاشتند . در اين وقت جبرئيل عليه السّلام فرود شد و گفت : اى محمّد فرشتگان خداى بدين دو مرد از اصحاب تو مباهات همىكنند .\r\n\r\nسريّه ابو سلمه مخزومى\r\nو هم در اين سال و به روايتى در اوايل سال چهارم ، سريّه ابو سلمة بن عبد الاسد مخزومى به بنى اسد پيش آمد ؛ زيرا كه در حضرت پيغمبر معروض افتاد كه : طليحه و سلمه پسران خويلد با جماعتى در عشيرت خود بر آنند كه در اطراف مدينه تاختن كنند و هر چه از مواشى « 3 » به دست شود به غارت برند . و بعضى گفتند : تا نيمه راه از بهر تاراج مدينه آمدند ؛ و چون در قوت بازوى خود نديدند مراجعت كردند . لاجرم رسول خداى رايتى ترتيب داده ابو سلمه را سپرد ؛ و ابو عبيدة بن الجرّاح و سعد بن ابى وقّاص و اسيد بن حضير و ابو نائله و ابو سبرة بن ابى رهم غفارى و عبد اللّه بن سهيل بن عمرو و ارقم بن ابى الارقم از اين گونه اصحاب صد و پنجاه ( 150 ) تن را به زير رايت او بازداشت و فرمان داد تا مرابع بنى اسد را عرضه غارت سازند .\r\n\r\n\r\n","description":"","footnote":"\r\n( 1 ) . مناضله : تيراندازى به يكديگر\r\n( 2 ) . منازله : از اسب پياده شدن براى جنگ با يكديگر\r\n( 3 ) . مواشى : گوسفندان\r\n","page_name":" 955 ","page_number":379},
  {"content":"\r\n\r\nپس ابو سلمه ، وليد بن زبير طائى را دليل ساخته از راه و بيراه تا به ارض قطن « 1 » كه آبى است از بنى اسد تاخته بعضى از مواشى ايشان را غارت كرد ؛ و سه ( 3 ) تن از چوپانان را نيز دستگير نمود و يك دو تن بگريختند . و بنى اسد را از تركتاز لشكر بيگانه آگهى دادند . و آن جماعت از بيم مسلمانان امكان زيست نياوردند هر كس به گوشه‌اى گريخت .\r\nو ابو سلمه به منازل ايشان نزول كرده مردم خود را سه بهره ساخت : گروهى را نزد خويش بازداشت و دو بهره را به اخذ اموال و اثقال بنى اسد مأمور نمود . ايشان بىآنكه يك تن را ديدار كنند مواشى و مراعى و تليد « 2 » و طريف « 3 » هر چه يافتند برگرفتند و به مدينه شتافتند . و وليد بن زهير را كه دليل راه بود از بذل مال خشنود نمودند ؛ و بنده‌اى از بهر پيغمبر بخريدند و خمس آن مال را بر كنار گذاشتند و فاضل را قسمت نمودند . هر تن را هفت ( 7 ) شتر و چند گوسفند بهره رسيد . و مدت سفر ابو سلمه ده ( 10 ) روز بود .\r\n\r\nقتل سفيان بن خالد\r\nو هم در اين سال سيم يا اول سال چهارم ، سفيان بن خالد هذلى مقتول گشت . و آن چنان بود كه در حضرت رسول خداى صلّى اللّه عليه و آله معروض افتاد كه : سفيان بن خالد كه ساكن عرنه « 4 » بود سبب قتل عاصم بن ثابت گشت - چنان كه مذكور شد - . و هم عرض كردند كه : اينك به آهنگ مدينه در تجهيز لشكر مشغول است .\r\nآن حضرت عبد اللّه انيس را طلب داشت و فرمود : اى عبد اللّه شرّ سفيان را كفايت كن . عرض كرد كه : چون به او رسم چگونه بشناسم ؟ فرمود : چون به او رسى شيطان سهم او در دل تو افكند ؛ و شمايل سفيان را برشمرد . عبد اللّه دستورى خواست تا چون به او رسد هر چه خواهد بگويد ، و تيغ خود را حمايل كرده از مدينه بيرون شد و طىّ مسافت كرده به بطن عرنه درآمد ، و سفيان را در ميان\r\n\r\n\r\n","description":"","footnote":"\r\n( 1 ) . قطن : نام كوهى است و آبى در آن جارى است مخصوص قبيله بنى اسد .\r\n( 2 ) . تليد : كهنه و پاره .\r\n( 3 ) . طريف : تازه و نو\r\n( 4 ) . عرنه : نام وادى است در برابر عرفات مكه .\r\n","page_name":" 956 ","page_number":380},
  {"content":"\r\n\r\nجماعتى ديد و بدان صفت كه از پيغمبر صلّى اللّه عليه و آله شنيده بود بشناخت و نخستين هراسى از او در دلش آمد . گفت : صدق اللّه و رسوله .\r\nچون چشم سفيان بر وى افتاد گفت : من الرّجل كيست اين مرد ؟ عبد اللّه گفت :\r\nمردى از قبيلهء خزاعه‌ام ، شنيدم كه تو تجهيز لشكر كنى تا با محمّد مصاف دهى ، آمده‌ام تا با تو باشم و در ملازمت تو مبارزت كنم . سفيان گفت : چنين باشد ، هم تو با ما باش . پس عبد اللّه همى با او بود تا به خيمهء خويش دررفت . و چون شب درآمد مردمان پراكنده شدند ، پس عبد اللّه بماند تا نيمهء شب كه خواب سفيان گران شد ، اين وقت برخاسته بر بالين او شتافت و سر او را از تن برگرفته از ميان قبيله بيرون شد و لختى راه بپيمود ، پس به ميان غارى دررفت و پنهان شد .\r\nخداى عنكبوتان را فرستاد تا بر اطراف آن غار تار تنبيدند ، چنان كه قوم او را چون آگهى رسيد از دنبال عبد اللّه بشتافتند و او را نيافتند . عبد اللّه چون آسوده شد از غار برآمد و همه شب طىّ مسافت مىكرد و روز پنهان مىزيست تا به مدينه آمد و در مسجد به حضرت رسول خداى پيوست . پيغمبر فرمود : افلح الوجه عرض كرد :\r\nافلح وجهك يا رسول اللّه و سر سفيان را به نزد آن حضرت نهاد . پس پيغمبر عصائى به دو داد و فرمود : تحضر بهذه فى الجنّة . پس ابو سلمه وصيّت كرد تا چون از جهان برفت آن عصا را اهل او در كفن او نهادند . و مدت سفر ابو سلمه هيجده ( 18 ) روز بود .\r\n\r\n","description":"","footnote":"","page_name":" 957 ","page_number":381},
  {"content":"\r\n\r\n\r\nذكر وقايع سال چهارم هجرت رسول خداى از مكه به مدينه متبركه و آن را « سنة التّرفيه » خوانند\r\n\r\nقصّهء ملاعب الاسنّه و شهادت اصحاب « 1 »\r\nدر سال چهارم هجرت در ماه صفر ، عامر بن مالك بن جعفر كه مكنى به ابو براء و ملقب به ملاعب الاسنّة « 2 » است و در قبيلهء بنى عامر بن صعصعه خداوند حكم و فرمان بود از اراضى نجد به مدينه سفر كرد تا بر آثار و اخلاق پيغمبر خداى مطلع و مشرف شود ، و هم ساز مهربانى و حفاوتى كه از پيش با رسول خداى داشت تجديد و تشديد كند .\r\nاز پس آنكه به حضرت رسول اللّه صلّى اللّه عليه و آله پيوست دو سر اسب و دو نفر شتر به رسم هديه به دست لبيد بن ربيعه كه او را هم برادرزاده و هم شاعر مدحت‌گوى بود به درگاه پيغمبر فرستاد . آن حضرت فرمود : كه من هديه هيچ مشرك نپذيرفته‌ام . لبيد گفت : گمان ندارم هيچ كس از بنى مضر هديهء عامر را پذيرفتار نشود . پيغمبر فرمود :\r\n\r\n\r\n","description":"","footnote":"\r\n( 1 ) . در ديگر منابع از اين عنوان با « غزوهء بئر معونه » ياد شده است .\r\n( 2 ) . ملاعب الاسنة : بازىكننده با سنان‌ها و نيزه‌ها ، كنايه از شجاعت است . علت شهرت ابو براء به ملاعب الاسنّه آن بود كه : در جنگى ميان قيس و تميم برادرش گريخت و شاعرى خطاب به برادرش گفت : از جنگ گريختى و برادرت عامر را واگذاشتى كه با لبه‌هاى برّان سنانها ملاعبه و بازى كند .\r\n","page_name":" 958 ","page_number":382},
  {"content":"\r\n\r\nاگر هرگز هديهء مشركى را قبول كردمى هديه ابو براء بودى . عرض كرد : عامر را مرض دبيله « 1 » به ستوه دارد ، اين هديه از بهر شفا بدين حضرت فرستاد . رسول خدا صلّى اللّه عليه و آله كلوخ پاره‌اى برگرفت و با آب دهان مبارك آلوده ساخت و فرمود : اين كلوخ را در آب حل كرده بنوشد . عامر چنان كرد و شفا يافت .\r\nآنگاه در حضرت رسول خداى عرض كرد كه : مرا از بيعت و متابعت تو هراس و هربى به گزاف نيست ، اما قوم من انبوهى بزرگند ، روا آن باشد كه جماعتى از مسلمانان را به اتفاق من سفر نجد فرمائى تا مردمان را به بيعت و متابعت تو دعوت فرمايند ، دور نباشد كه مرافقت و موافقت نمايند . رسول خداى فرمود : من از مردم نجد ايمن نيستم ، تواند بود كه فرستادگان ما را گزند تن و جان كنند . ابو براء گفت :\r\nچون ايشان در جوار من و امان من باشند هيچ كس را دست زحمت ايشان نيست .\r\nلا جرم رسول خداى صلّى اللّه عليه و آله چهل ( 40 ) تن و به روايتى هفتاد ( 70 ) تن از اخيار اصحاب را اختيار كرده با او مأمور ساخت كه بعضى از آن جماعت بدين نامند : اول منذر بن عمرو ؛ و ديگر حزام « 2 » و سليم پسران ملحان و حارث بن صمّه و عامر بن فهيره و حكم بن كيسان و سهل بن عامر و طفيل بن اسعد و انس بن معاويه و نافع بن بديل بن ورقاء الخزاعى و عروة بن الصّلت و عقبة بن عبد عمرو و مالك بن ثابت و سفيان بن ثابت و عمرو بن اميّة ضمرى و كعب بن يزيد .\r\nمع القصه هفتاد ( 70 ) كس شمرده شدند و همگان از بزرگان اصحاب و وجوه « 3 » صحابه بودند . و ايشان روزها از بهر حجرات ازواج مطهرات رسول هيزم حمل مىدادند و شبها به نماز و نياز و تلاوت قرآن كار مىداشتند . و به روايتى هيزم مىكشيدند و مىفروختند و بهاى آن را از بهر اصحاب صفه - كه ذكر حال ايشان به شرح خواهد رفت - طعام مىخريدند . و باز گفته‌اند كه : از بهر رسول خداى صلّى اللّه عليه و آله آب شيرين مىآوردند .\r\nبالجمله پيغمبر منذر بن عمرو ساعدى را در آن سريّه امارت داد و به نزديك بزرگان نجد و قبيله بنى عامر مكتوب كرد كه تعليم فرستادگان را در شرايع پذيرفتار باشند . و ايشان همه جا طىّ مسافت كرده بر سر چاه معونه فرود شدند ؛ و آن چاه\r\n\r\n\r\n","description":"","footnote":"\r\n( 1 ) . دبيله ، به صيغهء تصغير : دمل و جراحت .\r\n( 2 ) . واقدى : حرام بن ملحان ( 1 / 255 ) .\r\n( 3 ) . وجوه : بزرگان\r\n","page_name":" 959 ","page_number":383},
  {"content":"\r\n\r\nآبى است كه ميان قبيله بنى عامر و بنى سليم است .\r\nبالجمله آن اراضى را لشكرگاه كردند و شتران خويش را به عمرو بن اميّه ضمرى و حارث بن صمّه سپردند تا علف بچرانند . آنگاه مكتوب رسول خداى را به حزام بن ملحان دادند تا به نزد عامر بن الطفيل بن مالك كه برادرزادهء عامر بن مالك بود برده و پيغام مسلمانان را بگزارد . و حزام دو تن ديگر از اصحاب را برداشته به نزديك قبيله آمد و ياران خود را اندرز فرمود و گفت : شما ايدر « 1 » بباشيد تا من به ميان اين قوم شوم ، اگر با من نيكو معاملت كردند شما نيز درآئيد و اگر نه به سوى مسلمانان مسارعت « 2 » كنيد .\r\nاين بگفت و به ميان قبيله دررفت و پيش شده تا نامهء پيغمبر را به عامر بن الطفيل دهد . عامر نامه را اخذ ننمود و به روايتى بگرفت و بيفكند . حزام چون اين بديد قدم بازپس گذاشت و فرياد برداشت كه : هان اى مردمان ! آيا مرا امان مىدهيد چندان كه پيام پيغمبر خداى صلّى اللّه عليه و آله را بگذارم . هنوز سخن به تمام نكرده بود كه يك تن از قفايش درآمده نيزه‌اى به دو زد كه از جانب ديگر سر به در كرد . حزام گفت : فزت و ربّ الكعبة .\r\nدر اين وقت عامر بن الطفيل گفت : اى مردمان قبيله بنى عامر ! اكنون هم‌گروه شويد و اين مردم كه از جانب محمّد بدين اراضى درآمده‌اند زنده نگذاريد . بزرگان قبيله گفتند : ابو براء كه عمّ تو و قائد قوم است اين جماعت را زينهار داده و ما با زينهارى او نبرد نتوانيم كرد .\r\nچون عامر بن الطفيل از ايشان كام نيافت در زمان به قبايل سليم و عصيّه و رعل « 3 » و ذكوان دررفته استمداد كرد و جماعتى را با خود برداشته در بئر معونه بر سر مسلمانان تاخت . در وقتى كه منذر بن عمرو ساعدى با مردم خويش همىگفت كه :\r\nبايد از دنبال حزام رفت ، ناگاه لشكر كفار را ديدار كردند كه گرد برگرد ايشان دايره شدند . مسلمانان دانستند كه مخلصى « 4 » به دست نخواهد شد گفتند : الها پروردگارا ! هيچ كس نباشد كه سلام ما را به پيغمبر تو رساند تو خود به دو باز رسان . و گفتند : ربّنا اجز عنّا اخواننا بما رضينا عنك و رضيت عنّا . پس جبرئيل عليه السّلام سلام آن جماعت را\r\n\r\n\r\n","description":"","footnote":"\r\n( 1 ) . ايدر : اينجا\r\n( 2 ) . مسارعت : شتاب\r\n( 3 ) . رعل : نام قبيله‌اى از بنى سليم .\r\n( 4 ) . مخلص : جاى رهائى\r\n","page_name":" 960 ","page_number":384},
  {"content":"\r\n\r\nبه پيغمبر آورد . آن حضرت فرمود : عليهم السّلام .\r\nو هم گفته‌اند اين آيت از بهر ايشان فرود شد و در ميان آيات قرآن قرائت نكردند :\r\nبلّغوا عنّا قومنا انّا قد لقينا ربّنا فرضى عنّا و أرضانا .\r\nبالجمله مسلمانان يك دل و يك جهت شده ، به جهاد درآمدند تا جملگى شهيد شدند . از ميانه منذر بن عمرو به جاى بود ، او را گفتند : اگر خواهى ترا امان دهيم گفت : امان شما را تا مصرع « 1 » حرام بن ملحان پذيرفتارم و آنگاه بيزارم . پس او را تا مقتل حرام راه كردند و از آنجا نيز ساز مقاتلت آغاز كرد و رزم داد تا شهيد شد .\r\nو اين هنگام عمرو بن اميه ضمرى و حارث بن صمّه كه راعى شتران بودند بازشدند و از دور گرد لشكرگاه را بديدند و مرغان سفيد نگريستند كه بر سر لشكريان طيران همىكنند ، صورت حال بازدانستند . عمرو گفت : صواب آن است كه به حضرت پيغمبر شتاب كنيم و او را بياگاهانيم . حارث گفت : من از اينجا كه مصرع منذر بن عمرو است يك قدم آن سوىتر نشوم . اين بگفت و به اتفاق عمرو بر اعدا تاخت و مقاتلت انداخت و دو تن از مشركان را مقتول ساخت ، آنگاه او را و عمرو را دستگير كردند و با حارث گفتند : ما را از قتل تو سرورى نباشد ، از آن چه رهائى تواندت داد طلب كن كه با تو سخت نگوئيم . گفت : مرا به مصرع حزام بن ملحان و منذر بن عمرو راه كنيد « 2 » ديگر شما دانيد . چون به قتلگاه ايشانش رسانيدند باز مبارزت آغازيد و دو تن ديگر را بكشت و كشته گشت .\r\nآنگاه عمرو بن اميّه ضمرى را در مقتل شهدا آوردند و عامر بن الطفيل نسب هر يك را از وى پرسش مىنمودند و او بازمىگفت . آنگاه گفت : هيچ كس از لشكر هست كه از ميان اين كشتگان غايب باشد ؟ گفت : عامر بن فهيره مولاى ابو بكر را نمىبينم . عامر پرسش نمود كه او چگونه مردى بود ؟ گفت : افضل و اشرف اين جماعت اوست . جبار بن سلمى از قبيلهء بنى كلاب گفت : من او را با طعن نيزه بيفكندم و شنيدم كه گفت : فزت و اللّه . آنگاه ديدم كه جسد او را بر آسمان صعود دادند و ندانستم از چه روى گفت : فزت و اللّه .\r\nهم او گويد كه : سرّ اين سخن از ضحّاك بن سفيان كلابى پرسش كردم ؟ گفت :\r\nمقصودش آن بود كه : فزت و اللّه بالجنّة و از اين قصّه كه معاينه كردم دل من به سوى\r\n\r\n\r\n","description":"","footnote":"\r\n( 1 ) . ذكوان : نام قبيله‌اى از بنى سليم .\r\n( 2 ) . نشان دهيد و دلالت كنيد\r\n","page_name":" 961 ","page_number":385},
  {"content":"\r\n\r\nمسلمانى رفت و به دست ضحّاك مسلمانى گرفتم ؛ و از پس آن ضحّاك اين خبر را به پيغمبر مكتوبى كرد و آن حضرت فرمود : فرشتگان خداى جثّه عامر را مدفون ساختند و روح او را به علّيّين « 1 » نقل دادند .\r\nمع القصه از ميانه كعب بن زيد در آن حربگاه با جراحت بسيار افتاده بود ، كفار او را مقتول پنداشتند و به جاى گذاشتند ، او برست و در جنگ خندق شهيد شد - چنان كه ان شاء اللّه مذكور خواهد شد - و همچنان عمرو نيز نجات يافت از اين روى كه چون شهدا را به عامر بن الطفيل بازنمود . عامر گفت : عمرو از قبيلهء مضر است قتل او را دوست نمىدارم و نيز بر مادر من واجب شده است كه بنده‌اى آزاد كند ، پس او را موى پيشانى بسترد « 2 » و در ازاى نذر مادر آزاد ساخت .\r\nو عمرو راه مدينه پيش گرفت و در راه به دو تن مرد كافر از قبيلهء بنى عامر بازخورد و ايشان در زينهار رسول خداى بودند و عمرو از اين آگهى نداشت . لاجرم كمين نهاد تا هر دو تن به خواب شدند پس بر بالين ايشان درآمد و هردوان را بكشت و از آنجا به مدينه آمد و اين قصّه به حضرت پيغمبر برداشت . آن حضرت فرمود :\r\nايشان در امان من بودند و از اين جلادت واجب كردى كه اداى ديت ايشان بايد كرد .\r\nمع القصه چون خبر شهادت اصحاب رسول در مدينه سمر گشت خواهر منذر بن عمرو برادر را بدين مراثى تذكره همىكرد :\r\n أ عينيّ بكّى على المنذر * بسحل غزير و لا تفترى \r\n و بكّى ابن عمرو اخا المكرمات * و ذا المجد و النّسب الاظهر \r\n و بكّى ابن عمرو اخا الصّالحات * و ذا الحسب الواضح الازهر \r\n و بكّى على فتية صابروا * كرام الضّرائب و العنصر \r\n تعادت عليهم ذئاب الحجاز * بنو بهنة و بنو جعفر \r\n يقودهم عامر ذو الشّقاء * و ذو الفتك و الغدر و المنكر \r\n فلو حذر القوم تلك الجموع * جموع اخى الخبثة الاعور \r\n للاقوا لبونا غداة اللّقاء * و ما ذاك منهم بمستنكر \r\nو حسّان بن ثابت ، در مرثيهء نافع بن بديل بن ورقاء الخزاعى ، اين شعر بگفت :\r\n رحم اللّه نافع بن بديل * رحمة المشتهى ثواب الجهاد \r\n\r\n\r\n","description":"","footnote":"\r\n( 1 ) . عليين : مقامى است عالى در بهشت .\r\n( 2 ) . ستردن : تراشيدن و زايل كردن .\r\n","page_name":" 962 ","page_number":386},
  {"content":"\r\n\r\n صابرا صادق الحديث اذا ما * اكثر القوم قال قول السّداد \r\n كنت قبل اللّقاء منه بجهل * فقد امسيت قد اصيب فؤادى « 1 » \r\nو رسول خداى صلّى اللّه عليه و آله از شهادت اصحاب سخت ملول گشت و تا يك ماه و به روايتى چهل ( 40 ) روز در قنوت نماز بامداد بر قبايل رعل و ذكوان و عصيّه و ديگر كفّار دعاى بد همىكرد و فرمود : اللّهمّ اشدد وطاتك على مضر اللّهمّ اجعل عليهم سنين كسنى يوسف اللّهمّ عليك ببنى لحيان و رعل و ذكوان و عصيّة فانّهم عصوا اللّه و رسوله اللّهمّ عليك ببنى لحيان و عضل و قارة .\r\nو مسلمانان همىگفتند : اين فتنه از ابو براء حديث شد و حسّان بن ثابت و كعب بن مالك در شكستن پيمان او شعرها انشاد كردند . و اين شعر را حسّان از بهر ربيعة بن ابى براء انشاد كرد و او را از عامر بن الطفيل كه عهد ابو براء را بشكست نكوهش مىكند :\r\n الا من مبلغ عنّى ربيعا * فما احدثت فى الحدثان بعدى \r\n ابوك ابو الفعال ابو براء * و خالك ماجد حكم بن سعد \r\n بنى امّ البنين أ لم يرعكم * و انتم من ذوائب اهل نجد \r\n تهكّم عامر بابى براء * ليخفره و ما خطأ كعمد \r\nچون اين سخن به ربيعه رسيد به حضرت رسول آمد و عرض كرد : يا رسول اللّه مسلمان آمده‌ام اگر فرمائى در كيفر اين غدر عامر بن الطفيل را مكافات كنم و از پيغمبر صلّى اللّه عليه و آله اجازت يافته بازشتافت .\r\nاما از آن سوى چون اين اخبار به ابو براء رسيد چندان ملول و حزين شد كه هم در آن حزن و اندوه بمرد . آنگاه ربيعه پسر ابو براء در ازاى اين ، انتهاز فرصت همىبرد تا روزى عامر بن الطفيل از بهر صيد برنشست . ربيعه نيز بر اسب خود برآمده از دنبال او برفت و با نيزه او را زخمى بزد . عشيرت عامر او را به خانه آورده بر بستر جاى\r\n\r\n\r\n","description":"","footnote":"\r\n( 1 ) . بيت سوم در ديوان حسان بن ثابت ، چاپ دار الكتب علميه بيروت نيست . واقدى در مغازى دو بيت اول اين اشعار را به عبد اللّه بن رواحه نسبت داده و گويد : عبد اللّه بن رواحه مرثيه‌اى براى نافع بن بديل گفته است و من از اصحاب خود شنيدم كه آن را چنين مىخواندند : خداى نافع بن بديل را رحمت كند ، و به او پاداش شايستهء جهاد عنايت فرمايد . او شمشير برنده و راستين بود . و هنگامى كه مردم زياد حرف مىزدند ، او بود كه گفتارى استوار و صحيح مىگفت ( مغازى ، 1 / 260 ) .\r\n","page_name":" 963 ","page_number":387},
  {"content":"\r\n\r\nدادند . عامر گفت : اگر از اين زخم جان برم ربيعه را كيفر كنم ؛ و اگر از جهان بگذرم خون من در ازاى عم من است ؛ لكن از آن زحمت جان به سلامت برد و بعد از آن به نفرين رسول خداى كه فرمود : اللّهمّ اكفنى عامرا در خانه زنى سلوليّه طاعونى چون شتران برآورد . آنگاه كه نزديك به هلاكت رسيد گفت : غدّة كغدّة البعير و الموت فى بيت سلوليّة و اسب خود را بخواست و به زحمت تمام برنشست و لختى راه بپيمود و پشت اسب جان بداد .\r\n\r\nغزوه بنى النّضير\r\nو هم در سال چهارم غزوه بنى النضير پيش آمد . همانا نخستين از شرح حال اين جماعت گزير نباشد .\r\nمعلوم باد كه جهودان بنى النّضير هزار ( 1000 ) تن مردم بودند و جهود بنى قريظه هفتصد ( 700 ) تن برمىآمدند . و چون بنى النّضير هم‌سوگندان عبد اللّه پسر ابىّ بودند قوتى به كمال داشتند و بر بنى قريظه فزونى مىجستند ، چنان كه پيمان نهادند و سجل « 1 » كردند كه : چون از قبيلهء قريظه يك تن از بنى نضير را مقتول سازد خونخواهان ديت يك مرد به تمام بگيرند و قاتل را نيز مقتول سازند ؛ و اگر از بنى النّضير يك تن از بنى قريظه را بكشد روى قاتل را قيراندود كرده وارونه بر حمارش نشانند و نيم ديت از وى ستانند . و اين جمله در مدينه نشيمن داشتند و در امان رسول خداى بودند به شرط كه دشمنان را بر رسول خداى نشورند و با اعداى دين همداستان نشوند .\r\nناگاه چنان افتاد كه از قبيلهء بنى قريظه يك تن از بنى النّضير را بكشت . وارث مقتول خواست تا بر حسب پيمان و سجل حكومت براند ، هم قاتل را بكشد و هم ديت ستانند . در اين وقت چون اسلام قوت يافته بود و جهودان ضعيف بودند بنى قريظه پيمان بشكست و گفت : اين حكومت با تورية راست نيايد اگر خواهيد قصاص كنيد و اگر نه ديت ستانيد . عاقبت سخن بدانجا افتاد كه در ميان ايشان رسول\r\n\r\n\r\n","description":"","footnote":"\r\n( 1 ) . قرارداد با امضاء\r\n","page_name":" 964 ","page_number":388},
  {"content":"\r\n\r\nخداى حكم باشد و بنى النّضير ، عبد اللّه بن ابى را برانگيختند و يك تن را با او همراه ساخته با مكتوبى به نزديك رسول خداى فرستادند .\r\nعبد اللّه صورت پيمان و سجل بازنمود و عرض كرد كه : اگر اين شرط در ميان ايشان محو شود و بنى قريظه خواهند مكانت « 1 » بنى نضير گيرند ، دور نيست مورث فتنه گردد كه اصلاح آن صعب باشد . پيغمبر از سخنان تهديدآميز او به خشم شد و لحظه‌اى درنگ فرمود تا جبرئيل اين آيت بياورد :  يا أَيُّهَا الرَّسُولُ لا يَحْزُنْكَ الَّذِينَ يُسارِعُونَ فِي الْكُفْرِ مِنَ الَّذِينَ قالُوا آمَنَّا بِأَفْواهِهِمْ وَ لَمْ تُؤْمِنْ قُلُوبُهُمْ وَ مِنَ الَّذِينَ هادُوا سَمَّاعُونَ لِلْكَذِبِ سَمَّاعُونَ لِقَوْمٍ آخَرِينَ .  « 2 » يعنى : اى رسول بزرگوار ترا اندوهناك نگرداند كردار كافران كه گفته‌اند : ايمان آورده‌ايم به دهانهاى خود و به دل مؤمن نيستند - مانند عبد اللّه بن ابى و جماعتى از جهودان اصغاى كلمات تو كنند - تا بر تو دروغ بندند يا كذب عبد اللّه بن ابى را شنوند ، تا براى آن جهودان كه حاضر نشده‌اند ، حديث كنند ، مانند آن كس كه از قبيلهء بنى النضير به همراه عبد اللّه بود . و هم مىفرمايد :  لَمْ يَأْتُوكَ يُحَرِّفُونَ الْكَلِمَ مِنْ بَعْدِ مَواضِعِهِ يَقُولُونَ إِنْ أُوتِيتُمْ هذا فَخُذُوهُ وَ إِنْ لَمْ تُؤْتَوْهُ فَاحْذَرُوا  « 3 » اين جهودان به نزديك تو حاضر نشدند همانا تغيير مىدهند كلمات را از آنجا كه خداى نهاده و مىگويند : اگر رسول خداى به آنچه شما خواهيد سخن كند بپذيريد و اگر نه سر برتابيد ، چه عبد اللّه با بنى نضير گفت : شما محمّد را حكم كنيد اگر به دلخواه شما سخن نكند سر برتابيد .\r\nمع القصه چون اين پيمان كه جهودان در ميان خود استوار كرده بودند با تورية راست نبود ، رسول خداى برانداخت و حكم به دلخواه بنى قريظه نفاذ يافت لاجرم بنى النضير برنجيدند و در ضمير گرفتند كه چون وقت به دست كنند كيدى انديشند .\r\nو هم در اين وقت چنان افتاد كه كعب بن زيد به مدينه درآمد و آن دو تن از بنى عامر را كه زينهارى پيغمبر بود بكشته بود - چنان كه مذكور شد - از پس قتل ايشان\r\n\r\n\r\n","description":"","footnote":"\r\n( 1 ) . مكانت : منزلت و مقام\r\n( 2 ) . مائده ، 41 : اى پيامبر شتابندگان به كفر غمگينت نكنند كه به زبان اظهار ايمان مىكنند و در دل ايمان ندارند و اينان بعضى از يهودند كه گوش‌سپردگان به دروغند تا براى گروهى كه نزد تو نيامده‌اند جاسوسى كنند . آنها سخنان خدا را دگرگون مىكنند و مىگويند : اگر چنين بياورد بپذيرند و جز در اين صورت از او دورى كنيد .\r\n( 3 ) . مائده ، 41 : اى پيامبر شتابندگان به كفر غمگينت نكنند كه به زبان اظهار ايمان مىكنند و در دل ايمان ندارند و اينان بعضى از يهودند كه گوش‌سپردگان به دروغند تا براى گروهى كه نزد تو نيامده‌اند جاسوسى كنند . آنها سخنان خدا را دگرگون مىكنند و مىگويند : اگر چنين بياورد بپذيرند و جز در اين صورت از او دورى كنيد .\r\n","page_name":" 965 ","page_number":389},
  {"content":"\r\n\r\nبنى عامر را به حضرت پيغمبر فرستادند و بازنمودند كه : ما اصحاب تو را نكشتيم و عهد تو نشكستيم و عامر بن الطفيل را يارى نكرديم و اين دو كس را به نزديك تو فرستاديم كه از تو عهد گيرند و حفاوت و مهربانى سابق همچنان استوار باشد ، اكنون كه كعب بن زيد ايشان را بكشت ، بفرماى تا ديت دهد .\r\nرسول خداى فرمود : سخن به صدق كنند و ناچار از بهر فراهم كردن ديت ايشان بر حمار خويش كه يعفور نام داشت برنشست و على مرتضى عليه السّلام و ابو بكر و عمر و طلحه و زبير و سعد بن معاذ و سعد بن عباده و اسيد بن حضير را برداشته بر در حصار بنى النضير فرود شد و از بهر ديت آن دو تن استعانت جست تا ايشان نيز مانند اهل مدينه يارى كنند ؛ زيرا كه در پناه اسلاميان زيستن دارند .\r\nجهودان عرض كردند : آنچه فرمان دهى چنان كنيم ، و هم‌اكنون چه باشد فرود آئى و به حصار ما درآمده يك امروز مهمان ما باشى ؟ پيغمبر به درون حصار شدن را روا ندانست ؛ لكن فرود شده پشت مبارك را به ديوار حصار ايشان بازداده بنشست .\r\nحىّ بن اخطب به ميان جهودان آمده و گفت : اى جماعت هرگز محمّد بدين آسانى به دست نشود او را عدّتى و لشكرى نيست نيكو آن است كه يك تن بر بام شود و سنگى بر سر او بغلطاند و ما را از زحمت او برهاند .\r\nعمرو بن حجاش بن كعب كه هم به روايتى بنيامين نام اوست گفت : من اينك حاضرم و اين خدمت به پاى برم . سلّام بن مشكم گفت : اى مردمان اين نوبت نصيحت مرا گوش داريد و ديگر تمامت عمر مرا فراموش كنيد . سوگند با خداى كه چون تصميم اين عزم دهيد او را از آسمان خبر دهند و پيمان شما شكسته شود و امان شما گسسته گردد . او بدين گونه سخن مىكرد و عمرو بن حجاش كار سنگ راست مىنمود . در حال جبرئيل انديشه ايشان را مكشوف داشت ، رسول خداى از جاى جنبش كرد و مانند كسى كه از پى كارى رود از مجلس به در شده راه مدينه پيش گرفت ، چه دانسته بود كه چون جهودان بر وى دست نيابند بر اصحاب او دليرى نكنند .\r\nبالجمله چون مراجعت آن حضرت دير برآمد ، على عليه السّلام و ديگر اصحاب به پاى شدند و راه مدينه پيش گرفتند و يعفور را نيز از پيش روى براندند تا در مدينه به حضرت رسول پيوستند و پيغمبر خداى از كمين و كيد جهودان و غدر ايشان\r\n\r\n","description":"","footnote":"","page_name":" 966 ","page_number":390},
  {"content":"\r\n\r\nاصحاب را آگهى داد .\r\nاما از سوى جهودان ، عبد اللّه بن صوريا گفت : اى گروه يهودان همانا خداى محمّد را بر غدر شما مشرف و مطّلع ساخت و دير نباشد كه كس به سوى شما فرستد و شما را از اين اراضى بيرون شدن فرمايد . اين وقت صواب آن است كه بىتوانى « 1 » بيرون شويد و اگر نه شريعت او گيريد . گفتند : ما هرگز دين او را پذيرفتار نخواهيم شد .\r\nمع القصه از پس آنكه رسول خداى به مدينه درآمد محمّد بن مسلمه را فرمود :\r\nهم‌اكنون به نزديك بنى النّضير بشتاب و ايشان را بگوى كه : شما با من غدر كرديد و عهد خويش تباه ساختيد ؛ لاجرم بىتوانى از ديار من بدر شويد . همانا اگر از پس ده ( 10 ) روز يك تن از شما ديدار شود عرضه هلاك و دمار گردد . جهودان ناچار ساز سفر كردند و شتران خويش را از مرتع « 2 » طلب نمودند و چندى نيز به كرى گرفتند تا اموال و اثقال خود را حمل داده كوچ دهند .\r\nعبد اللّه بن ابىّ چون اين بدانست كس بديشان فرستاد كه شما هم‌سوگندان من مىباشيد هرگز از خانهء خود بيرون مشويد و قلاع خود را از بهر دفاع محكم كنيد ، اينك من با دو هزار ( 2000 ) تن از قوم خود دستيار « 3 » شما هستم و بنى قريظه و غطفان كه حليفان ايشانند از پايمردى « 4 » شما نخواهند نشست ، اگر رزم دهيد مقاتلت كنيم و اگر بيرون شويد مرافقت خواهيم كرد . و اين آيت مبارك بدين فرود شد :  أَ لَمْ تَرَ إِلَى الَّذِينَ نافَقُوا يَقُولُونَ لِإِخْوانِهِمُ الَّذِينَ كَفَرُوا مِنْ أَهْلِ الْكِتابِ لَئِنْ أُخْرِجْتُمْ لَنَخْرُجَنَّ مَعَكُمْ وَ لا نُطِيعُ فِيكُمْ أَحَداً أَبَداً وَ إِنْ قُوتِلْتُمْ لَنَنْصُرَنَّكُمْ وَ اللَّهُ يَشْهَدُ إِنَّهُمْ لَكاذِبُونَ .  « 5 » خلاصهء معنى چنان است كه : آيا نديدى منافقان را كه برادران كافر خويش را از جماعت جهودان گفتند : اگر بيرون شويد از ديار خود با شما مرافقت كنيم و اگر مبارزت فرمائيد موافقت نمائيم و هرگز بر ضرر شما گوش به فرمان كس فرا ندهيم و خداى گواهى\r\n\r\n\r\n","description":"","footnote":"\r\n( 1 ) . بىتوانى : بدون سستى ، يعنى : زود\r\n( 2 ) . مرتع : چراگاه\r\n( 3 ) . دستيار : كمك و ياور\r\n( 4 ) . پايمردى : مددكارى و دستگيرى\r\n( 5 ) . حشر ، 11 : آيا منافقان را نديدى كه پيوسته به برادران كافر اهل كتابشان مىگفتند : هرگاه شما را بيرون كنند ما نيز با شما خواهيم بود و هرگز به زيان شما از هيچ كس اطاعت نخواهيم كرد و اگر با شما پيكار كنند ، ياريتان خواهيم كرد . خدا شاهد است كه آنها دروغگويانند .\r\n","page_name":" 967 ","page_number":391},
  {"content":"\r\n\r\nدهد كه ايشان سخن به كذب كنند .\r\nبالجمله سلّام بن مشكم گفت : اى مردمان بدين سخنان فريفته مشويد و بىدرنگ بار بربنديد . حىّ بن اخطب گفت : خاموش باش ، از اين صعب‌تر چه بر ما خواهد رفت كه مربع « 1 » و مرتع « 2 » و ضياع « 3 » و عقار « 4 » خويشتن به جمله بگذاريم و بگذريم . سلّام گفت : بدتر از اين روز آن است كه گويند : اموال و اثقال نيز با خود نبريد و بىزاد و راحله سفر كنيد . حىّ بن اخطب از اين سخنان سر برتافت . و چون سلّام اندرز خويش را در گوش ايشان مانند باد در چنبر بيهوده يافت اموال برگرفت و از ميان آن جماعت بيرون شتافت .\r\nاما حىّ بن اخطب و ديگر جهودان با گفتهء عبد اللّه منافق موافق شدند و در حصانت حصون خويش پرداختند « 5 » و پيغمبر خداى را پيام فرستادند كه هرچه خواهى مىكن كه ما از خانهء خود بيرون نشويم . چنان كه خداى فرمايد :   لَأَنْتُمْ أَشَدُّ رَهْبَةً فِي صُدُورِهِمْ مِنَ اللَّهِ ذلِكَ بِأَنَّهُمْ قَوْمٌ لا يَفْقَهُونَ لا يُقاتِلُونَكُمْ جَمِيعاً إِلَّا فِي قُرىً مُحَصَّنَةٍ أَوْ مِنْ وَراءِ جُدُرٍ بَأْسُهُمْ بَيْنَهُمْ شَدِيدٌ تَحْسَبُهُمْ جَمِيعاً وَ قُلُوبُهُمْ شَتَّى ذلِكَ بِأَنَّهُمْ قَوْمٌ لا يَعْقِلُونَ .   « 6 » خلاصه معنى آن است كه : خداى هول و ترس شما را در سينه‌هاى ايشان جاى داده چندان‌كه جز از پس ديوارها و قلعه‌ها نتوانند با شما رزم داد . گمان دارند كه در كمين و كيد شما انجمنى كرده‌اند و حال آنكه دلهاى ايشان پراكنده و پريشان است .\r\nمىفرمايد :  كَمَثَلِ الَّذِينَ مِنْ قَبْلِهِمْ قَرِيباً ذاقُوا وَبالَ أَمْرِهِمْ وَ لَهُمْ عَذابٌ أَلِيمٌ  « 7 » مانند آنان كه پيش از ايشان زمانى دراز برنيامد كه و بال اعمال خويش دريافتند . و اين اشارت بنى قينقاع راست - چنان كه قصه ايشان مرقوم افتاد - .\r\nبالجمله چون پيام جهودان با پيغمبر خداى رسيد ، آن حضرت آواز به تكبير\r\n\r\n\r\n","description":"","footnote":"\r\n( 1 ) . مربع : خانه\r\n( 2 ) . مرتع : چراگاه\r\n( 3 ) . ضياع : باغها\r\n( 4 ) . عقار : ملك و آبادى\r\n( 5 ) . به نگهدارى برجهاى خود مشغول گشتند .\r\n( 6 ) . حشر ، 13 و 14 : وحشت آنها از شما بيش از ترسشان از خداست زيرا آنها گروهى نادانند .\r\nآنها هرگز با شما نمىجنگند جز در دژهاى محكم يا از پس ديوار . نزاع بين خودشان سخت است اما تو آنها را متحد مىپندارى در صورتى كه دلهايشان سخت متفرق است ، زيرا قومى نادانند .\r\n( 7 ) . حشر ، 15 : مانند كسانى كه چندى پيش از آنها عاقبت كار بدشان را چشيدند و براى آنها عذاب دردناكى است .\r\n","page_name":" 968 ","page_number":392},
  {"content":"\r\n\r\nبرداشت . اصحاب نيز تكبير بگفتند و رايت جنگ را به امير المؤمنين عليه السّلام سپرد و از پيش بفرستاد و ابن امّ مكتوم را به خليفتى مدينه بازداشته از دنبال على شتاب گرفت و نماز ديگر را در اراضى بنى النضير گزاشت . جهودان در حصارها را استوار كردند و مدافعه را به منازعه برخاستند . « 1 » عبد اللّه بن ابىّ از اعانت ايشان دست بازداشت و بنى غطفان و قريظه نيز جانب ايشان فروگذاشت و خداى اين آيت بديشان فرستاد :\r\n لَئِنْ أُخْرِجُوا لا يَخْرُجُونَ مَعَهُمْ وَ لَئِنْ قُوتِلُوا لا يَنْصُرُونَهُمْ وَ لَئِنْ نَصَرُوهُمْ لَيُوَلُّنَّ الْأَدْبارَ ثُمَّ لا يُنْصَرُونَ  « 2 » اگر بيرون كرده شوند يهودان ، منافقان موافقت نكنند و اگر كارزار كنند هم ايشان را يارى ندهند و اگر يارى كنند لاجرم پشت دهند و بگريزند پس جهودان يارى كرده نشوند .\r\nبالجمله پانزده ( 15 ) شبانه روز جهودان در تنگناى حصار ، خويشتن‌دارى همىكردند ، و سراپردهء رسول خداى در اقصاى قبيله بنى حطمه افراشته بود . يك شب چنان افتاد كه غرورا نام ، مردى از بنى النّضير خدنگى به سوى خيمهء آن حضرت گشاد . پيغمبر فرمود : تا آن سراپرده را برداشته در دامان جبل افراشته كردند و مهاجر و انصار پيرامون آن را به حراست پرّه زدند . شبانگاه على از ميان مسلمانان ناپديد گشت مردمان او را بازجستند . رسول خداى فرمود : همانا تشديد امر شما خواهد كرد .\r\nبالجمله على مرتضى از لشكرگاه دور شده به گوشه‌اى كمين نهاد . ناگاه غرورا با نه ( 9 ) تن ديگر از جهودان با تيغ كشيده از قلعه به زير آمده تا مگر بر مسلمانان كيدى افكند . چون وقت رسيد كه بر على عبور كند ، آن حضرت بر او تاختن برد و در حملهء نخستين او را درانداخت و سرش برگرفت ؛ و ديگر جهودان چون اين بديدند بجستند . پس على مرتضى عليه السّلام سر غرورا را به حضرت رسول آورده بيفكند . و ابو دجانه و سهل بن حنيف را با هشت ( 8 ) تن ديگر از اصحاب برداشته شتاب گرفت ؛ و چنان تاختن كرد كه پيش از آنكه جهودان به قلعه در روند گرفتار شدند و\r\n\r\n\r\n","description":"","footnote":"\r\n( 1 ) . براى دفاع از خود به جنگ پرداختند .\r\n( 2 ) . حشر ، 12 : اگر آنان را نفى بلد كنند با آنها خارج نمىشوند و اگر با آنها بجنگند ياريشان ندهند و اگر هم ياريشان كنند پشت به ميدان كرده بگريزند و يارى نبينند .\r\n","page_name":" 969 ","page_number":393},
  {"content":"\r\n\r\nهمگان عرضه دمار گشتند « 1 » و سرهاى ايشان را نيز به حضرت پيغمبر آورده بر حسب فرمان از در خانه‌هاى بنى حطمه درآويختند . و از اين مبارزت رعبى عظيم و خوفى بزرگ در دل جهودان جاى كرد .\r\nهم رسول خداى فرمود : درختان خرماى ايشان را از بيخ بزنند ، جز يك نوع از تمر كه عجوه نام داشت ؛ و حكمت اين حكومت آن بود كه جهودان از وقوف در آن اراضى يكباره دل برگيرند . جهودان پيام كردند كه اى محمّد ! خداى ترا فساد نفرموده ، درختان را از بهر چه قطع كنى ؟ اگر ما بباشيم كه ما را باشد و اگر نه شما را خواهد بود و از اين سخن خلافى در ضمير بعضى از مردم درافتاد و همىگفتند : اين درختان بهرهء ما خواهد گشت قطعش واجب نشده است . پس پيغمبر ، عبد اللّه بن سلام و ابو ليلى مازنى را متصدى ساخت تا آن نخيلان را از بيخ بزنند .\r\nابو ليلى نخل عجوه را همىافكند و گفت : اين بر جهودان دشوارتر باشد و عبد اللّه زبون‌ترين را كه لون گويند همى قطع كرد و گفت : زود باشد كه اين جمله بهرهء مسلمانان شود . نيكوتر را براى ايشان گذارم و شش اصله نخل قطع كردند و بسوختند و حسان بن ثابت گويد :\r\n و هان على سراة بنى لؤىّ * حريق بالنّويرة مستطير « 2 » \r\nو در جواب او ابو سفيان بن الحارث اين شعر بگفت و هنوز مسلمانى نداشت .\r\n ادام اللّه ذلك من صنيع * و حرق فى نواحيها سعير \r\n ستعلم ايّنا منها يسير * و تعلم اىّ ارضينا تصير \r\nو خداوند جل جلاله اين آيت مبارك فرو فرستاد :  ما قَطَعْتُمْ مِنْ لِينَةٍ أَوْ تَرَكْتُمُوها قائِمَةً \r\n\r\n\r\n","description":"","footnote":"\r\n( 1 ) . به معرض هلاكت درآمدند .\r\n( 2 ) . در ديوان حسان بن ثابت بقيه ابيات اين اشعار بدين قرار است ( ص 117 - 118 ) .\r\n تفاقد معشر نصروا قريشا * و ليس لهم ببلدتهم نصير \r\n هم اوتوا الكتاب فضيّعوه * فهم عمى من التّوراة بور \r\n كفرتم بالقرآن و قد أتيتم * بتصديق الّذى قال النّذير \r\nو در مصرع دوم بيت چهارم كه برابر متن ماست به جاى « بالنويره » ، « بالبويرة » آمده و مصحح محترم ديوان حسان در پانوشت توضيح داده‌اند كه : و البويرة : هو موضع منازل بنى النضير اليهود الذين غزاهم رسول اللّه .\r\n","page_name":" 970 ","page_number":394},
  {"content":"\r\n\r\n عَلى أُصُولِها فَبِإِذْنِ اللَّهِ وَ لِيُخْزِيَ الْفاسِقِينَ .  « 1 » آنچه بريديد از درختان خرما يا گذاشتيد به جاى خود ، به امر خداى بود . از بهر آنكه يهودان را خوار و ذليل كند .\r\nبالجمله جهودان در تنگناى حصار بماندند و عبد اللّه بن سلول ايشان را يارى نداد چنان كه خداى فرمايد :  كَمَثَلِ الشَّيْطانِ إِذْ قالَ لِلْإِنْسانِ اكْفُرْ فَلَمَّا كَفَرَ قالَ إِنِّي بَرِيءٌ مِنْكَ إِنِّي أَخافُ اللَّهَ رَبَّ الْعالَمِينَ .  « 2 » يعنى : مثل ايشان مثل شيطان است كه گفت انسان را كافر شو ، پس چون كافر شد گفت : من بيزارم از شما . به درستى كه من مىترسم از خداوندى كه پروردگار عالميان است .\r\nمع القصه چون يك باره كار بر جهودان صعب افتاد ، ناچار دل بر جلاى وطن « 3 » نهادند و كس به حضرت رسول فرستادند كه ما را امان ده تا از اين ديار به در شويم و اموال و اثقال خود را حمل كرده كوچ دهيم . پيغمبر فرمود : زياده از آنچه شتران شما حمل تواند كرد ، با شما نگذارم ، ايشان رضا ندادند و همچنان روزى چند از پس حصار بزيستند . چون در ثانى نيز از اين رنج و تاب فتح بابى نبود ناچار سر به رضا فرود داشتند . پيغمبر فرمود : چون نخست سر برتافتيد به كيفر آن هر چه داريد بگذاريد و بگذريد .\r\nجهودان هراسان شدند و دانستند كه اين نوبت به سلامت جان نيز دست نيابند سخن بر اين نهادند و از غم آنكه خانه‌هاى ايشان بهرهء دشمنان خواهد شد به دست خويش خانه‌هاى خويش همى خراب كردند ، چنان كه خداى فرمايد :  هُوَ الَّذِي أَخْرَجَ الَّذِينَ كَفَرُوا مِنْ أَهْلِ الْكِتابِ مِنْ دِيارِهِمْ لِأَوَّلِ الْحَشْرِ ما ظَنَنْتُمْ أَنْ يَخْرُجُوا وَ ظَنُّوا أَنَّهُمْ مانِعَتُهُمْ حُصُونُهُمْ مِنَ اللَّهِ فَأَتاهُمُ اللَّهُ مِنْ حَيْثُ لَمْ يَحْتَسِبُوا وَ قَذَفَ فِي قُلُوبِهِمُ الرُّعْبَ يُخْرِبُونَ بُيُوتَهُمْ بِأَيْدِيهِمْ وَ أَيْدِي الْمُؤْمِنِينَ فَاعْتَبِرُوا يا أُولِي الْأَبْصارِ  « 4 » مىفرمايد : اوست خداوند كه كفار جهود را\r\n\r\n\r\n","description":"","footnote":"\r\n( 1 ) . حشر ، 5 : هر درخت خرمايى كه بريديد و يا آن را بر ريشه‌اش واگذارديد به فرمان خدا بود تا فاسقان خوار شوند .\r\n( 2 ) . حشر ، 16 : همچون شيطان كه به انسان گفت : كافر شو . و چون كافر شد گفت : من از تو بيزارم .\r\nمن از خداوندى كه پروردگار عالميان است بيم دارم .\r\n( 3 ) . جلاى وطن : آوارگى و ترك كردن وطن\r\n( 4 ) . حشر ، 2 : اوست كه كافرشدگان اهل كتاب را با نخستين برخورد از خانه‌هايشان راند و شما رانده شدن آنها را گمان نمىكرديد و آنها نيز گمان داشتند كه دژهاى محكم آنها از عذاب الهى مصونشان خواهد داشت ، اما خداوند از جايى كه گمان نمىكردند به سراغشان آمد و در -\r\n","page_name":" 971 ","page_number":395},
  {"content":"\r\n\r\nنخستين از جزيره عرب بيرون كرد . شما اى مؤمنان گمان نداشتيد كه ايشان بيرون روند و ايشان گمان داشتند كه حصارهاى محكم دفع دشمن تواند كرد و نزول عذاب خداى را دافع و مانع خواهد بود . همانا عذاب خداى از آنجا كه گمان نداشتند درآمد و دلهاى ايشان را از ترس و بيم بينباشت تا خانه‌هاى خود را به دست خود خراب همىكردند و مؤمنان نيز به تخريب همدست شدند پس عبرت گيريد اى صاحبان بصيرت .\r\nو نيز مىفرمايد :   وَ لَوْ لا أَنْ كَتَبَ اللَّهُ عَلَيْهِمُ الْجَلاءَ لَعَذَّبَهُمْ فِي الدُّنْيا وَ لَهُمْ فِي الْآخِرَةِ عَذابُ النَّارِ ذلِكَ بِأَنَّهُمْ شَاقُّوا اللَّهَ وَ رَسُولَهُ وَ مَنْ يُشَاقِّ اللَّهَ فَإِنَّ اللَّهَ شَدِيدُ الْعِقابِ   « 1 »   .   خلاصهء معنى آن است كه : اگر خداى آوارگى ايشان را رقم نكرده بود كيفر ايشان در دنيا به قتل و اسر مىفرمود . همانا در جهان ديگر عقاب و عذاب ايشان نهاده است ؛ زيرا كه دشمن خدا و رسول اويند و هر كه با خداى منازعت كند عذاب عظيم بيند .\r\nمع القصه رسول خداى ، محمّد بن مسلمه را فرمان داد تا ايشان را كوچ دهد و هر سه تن را يك شتر و يك مشك بداد و به روايتى ششصد ( 600 ) شتر كه مر ايشان را بود رخصت يافته هر چه توانستند برگرفتند و حمل دادند و ديگر اسباب و اسلحه خود را بجاى گذاشتند و دف‌زنان و سرودگويان از بازار مدينه عبور كردند ، كنايت از آنكه ما را از اين بيرون شدن اندوهى و باكى نباشد . آنگاه جماعتى به شام و گروهى به اذرعات شام « 2 » و برخى به خيبر شدند . و از آن قبيله دو تن مسلمانى گرفت : يكى را عمران نام بود و آن ديگر را بنيامين همىگفتند كه عمرو بن حجاش باشد كه خواست سنگ بر پيغمبر بغلطاند . لا جرم هرگاه پيغمبر اين قصه را با خاطر او مىداد ، شرمسار شده سر به زير مىانداخت . امير المؤمنين عليه السّلام در بيرون شدن جماعت بنى النّضير اين شعرها بفرمود و از قتل كعب بن اشرف كه قائد جهودان بود نيز تذكره كرده و مىفرمايد :\r\n\r\n\r\n","description":"","footnote":"\r\n- دلشان ترس و وحشت افكند به گونه‌اى كه خانه‌هايشان را با دست خود و دست مؤمنان ويران كردند ، پس اى صاحب نظران عبرت گيريد .\r\n( 1 ) . حشر ، 3 و 4 : اگر خدا مقرر نداشته بود كه آنها بيرون روند در دنيا معذبشان مىكرد و نصيب آنها در آخرت عذاب آتش است ، اين بدان جهت است كه آنان با خدا و فرستاده‌اش مخالفت كردند و هر كس با خدا مخالفت كند ( بداند كه ) خدا سختگير است .\r\n( 2 ) . اذرعات : نام بلدى است در شام .\r\n","page_name":" 972 ","page_number":396},
  {"content":"\r\n\r\n عرفت و من يعتدل يعرف * و ايقنت حقّا و لم اصدف « 1 » \r\n عن الكلم الصّدق يأتى بها * من اللّه ذى الرّافة الاراف \r\n رسائل يدرسن « 2 » فى المؤمنين * بهنّ اصطفى احمد المصطفى \r\n فاصبح احمد فينا عزيزا * عزيز المقامة و الموقف \r\n فيا ايّها الموعدوه سفاها * و لم يأت جورا و لم يعنف \r\n أ لستم تخافون ادنى العذاب * و ما امن اللّه كالاخوف \r\n فان تصرعوا تحت اسيافنا * كمصرع كعب ابى الاشرف \r\n غداة رأى اللّه طغيانه * و اعرض كالجمل الاجنف « 3 » \r\n فانزل جبريل فى قتله * بوحى الى عبده الملطف \r\n قدّس الرّسول رسولا له * بارهف « 4 » ذى ضبة مرهف « 5 » \r\n فباتت عيون له معولات « 6 » * متى ينع كعب لها تذرف \r\n فقالوا لاحمد ذرنا قليلا * فانّا من النّوح لم نشتف \r\n فخلّاهم ثمّ قال اطعنوا * دحورا « 7 » على رغمة الأنف « 8 » \r\n و اجلى النّضير الى غربة * و كانوا بدارة ذى زخرف \r\n الى اذرعات ردافا هم * على كلّ ذى دبر اعجف « 9 » \r\n\r\n\r\n","description":"","footnote":"\r\n( 1 ) . صدف : روى گردانيدن .\r\n( 2 ) . تدريس : سبق گفتن از كتاب .\r\n( 3 ) . جنف : ميل كردن .\r\n( 4 ) . ارهاف : تنگ كردن شمشير .\r\n( 5 ) . اين بيت در شرح ديوان منسوب به امير المؤمنين على بن ابى طالب ( ع ) بدين صورت است :\r\n فدس الرّسول رسولا له * بابيض ذى ظبة مرهف \r\n( 6 ) . عويل : آواز داشتن در گريه .\r\n( 7 ) . دحور : راندن و دور كردن .\r\n( 8 ) . انف : بينى .\r\n( 9 ) . شناختم ، و هر كه راست باشد ، بشناسد ، و بىگمان شدم به تحقيق و نمىگردم از سخن‌هاى راست كه آورد پيغمبر آن را از خداى ، خداوند مهربانى مهربانتر ، پيغامها كه خوانده مىشود در ميان مؤمنان كه به آن برگزيد احمد را خداى برگزيننده پس گشت احمد در ميان ما غالب كه ارجمندست جاى برخاستن و جاى ايستادن او . پس اى بيم‌كنندگان او از سفاهت ، و حال آنكه نياورد ستمى و درشتى نكرد ، آيا نيستيد كه ترسيد از نزديكتر عذاب ؟ و نيست ايمن از خدا چون ترسنده . پس اگر افكنده شويد در زير شمشيرهاى ما ، چون افكندن كعب ابى الاشرف ، بامدادى كه ديد خدا بيراهى او را ، و روى گردانيد چون شتر نر گردنده از راه راست . پس فرو فرستاد خدا جبرئيل را در كشتن او به وحى به بندهء او ، لطف كرده شد . پس پنهان فرستاد رسول خدا فرستاده‌اى را براى او به شمشير خداوند تيزناى تنگ كرده . پس -\r\n","page_name":" 973 ","page_number":397},
  {"content":"\r\n\r\nمع القصه آنچه از جهودان به جاى ماند پنجاه ( 50 ) زر و پنجاه ( 50 ) خود و سيصد و چهل ( 340 ) شمشير بهره رسول خداى گشت و اين اموال فيء مسلمين بود . و فيء آن باشد كه چون آتش حرب سرد شود به دست آيد « 1 » ؛ و خمس از آن جدا نشود و رسول خداى بهر كه خواهد دهد . چنان كه خداى فرمايد :  وَ ما أَفاءَ اللَّهُ عَلى رَسُولِهِ مِنْهُمْ فَما أَوْجَفْتُمْ عَلَيْهِ مِنْ خَيْلٍ وَ لا رِكابٍ وَ لكِنَّ اللَّهَ يُسَلِّطُ رُسُلَهُ عَلى مَنْ يَشاءُ وَ اللَّهُ عَلى كُلِّ شَيْءٍ قَدِيرٌ  « 2 » يعنى : و آنچه خداى بازگردانيد بر رسول خود ، از آن جماعت پس شما هيچ اسب و شتر بر ايشان تاختن نكرديد و لكن خداى غالب كند رسولانش را بر هر كه مىخواهد و خداى بر هر چيز قادر و توانا است .\r\nمع القصه رسول خداى انصار را مختار فرمود كه اگر خواهيد اين مال را بر مهاجران قسمت كنم و حكم كنم كه از خانه‌هاى شما بيرون شوند و خود كار خويش را كفيل باشند و اگر نه شما را نيز از اين غنيمت قسمت دهم و كار شما با مهاجر برقرار باشد . چه از آن وقت كه رسول خداى به مدينه هجرت فرمود ، چون مهاجران را مالى كه بدان معاش كنند يا خانه‌اى كه اقامت فرمايند نبود ، رسول خداى فرمود كه : هر كس از انصار يك تن از مهاجرين را به خانهء خويش جاى داده با مال خويش شريك كند و معاش او را كفيل باشد . و اين كار تا بدانجا بود كه انصار قرعه مىافكندند و به حكم قرعه يك تن از مهاجرين را به خانهء خويش مىبردند .\r\nمع القصه سعد بن معاذ و سعد بن عباده عرض كردند : يا رسول اللّه اين مال كه از\r\n\r\n\r\n","description":"","footnote":"\r\n- شب گذاشت چشم‌ها براى او گريه‌كننده كه هرگاه كه داده مىشد خبر مرگ كعب مر آن چشم‌ها را ، اشك مىريختند . پس گفتند مر احمد را كه بگذار ما را زمانى اندك ، چه به درستى كه ما از نوحه‌گران شفا نيافته‌ايم . پس رها كرد ايشان را ، پس گفت : كوچ كنيد براندن بر رغم بينيها . و بيرون كرد از خان‌ومان قبيلهء نضير را به غربت ، و بودند به خانهء صاحب آرايش به موضع اذرعات ، در حالى كه رديف هم بودند ايشان بر هر شتر صاحب ريش لاغر .\r\n جمعى كه سزاوار سم و دم باشند * از بهر چه در ميان مردم باشند \r\n چون ظلمت محضند ز سر تا به قدم * آن به كه ز چشم مردمان گم باشند \r\n( شرح ديوان منسوب به . . . ص 585 - 589 ) .\r\n( 1 ) . فيء را با غنيمت فرق آن است كه غنيمت آن باشد كه در ميان مقابله و حرب به دست آيد و هنوز جنگ برجاست ، و فيء آن باشد كه چون جنگ تمام شده به دست آيد ( س ) .\r\n( 2 ) . حشر ، 6 : چيزى كه خدا از آنها به رسولش غنيمت داد ، نه اسبى بر آن تاختيد نه شترى ، ولى رسولانش را بر هر كس بخواهد مسلط مىسازد و خدا بر هر چيز تواناست .\r\n","page_name":" 974 ","page_number":398},
  {"content":"\r\n\r\nبنى النضير به دست شده جمله را بر مساكين مهاجرين قسمت فرماى كه ما بدان رضا داديم و همچنان ايشان را در خانه‌هاى خود بداريم و با اموال خود شريك و سهيم دانيم . و تمامت انصار اقتفا « 1 » به ايشان نمودند و متابعت ايشان كردند .\r\nدر اين وقت پيغمبر صلّى اللّه عليه و آله فرمود : اللّهمّ ارحم الانصار و أبناء الانصار و أبناء الانصار .\r\nو هم از حضرت پروردگار اين آيت در حق انصار فرود شد :  وَ الَّذِينَ تَبَوَّؤُا الدَّارَ وَ الْإِيمانَ مِنْ قَبْلِهِمْ يُحِبُّونَ مَنْ هاجَرَ إِلَيْهِمْ وَ لا يَجِدُونَ فِي صُدُورِهِمْ حاجَةً مِمَّا أُوتُوا وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ وَ مَنْ يُوقَ شُحَّ نَفْسِهِ فَأُولئِكَ هُمُ الْمُفْلِحُونَ  « 2 » يعنى : آنان كه جاى دادند در سراى هجرت و دار ايمان از پيش ايشان دوست دارند كسى كه هجرت كند به سوى ايشان و نيابند در سينه‌هاى ايشان حاجتى از آنچه داده شدند و اختيار مىكنند مهاجران را بر نفسهاى خود و اگر چه ايشان را حاجت هست و هر كه نگاه داشت از بخل نفس خود ، پس آن گروه رستگارانند .\r\nبالجمله رسول خداى آن مال را بر مهاجران قسمت كرد و از انصار جز سهل بن حنيف و ابو دجانه كس را بهره نداد ، چه ايشان را از اموال به غايت تهى دست يافت .\r\nآنگاه مزارع و مرابع و آبار و انهار آن جماعت را به امير المؤمنين على عليه السّلام ببخشيد . و آن حضرت از بهر اولاد فاطمه عليها السّلام موقوف داشت و ابو بكر و عمر و عبد الرّحمن بن عوف و صهيب و ابو سلمة بن عبد الاسد مخزومى را بهره‌اى به سزا عطا فرمود ؛ و شمشير ابن ابى الحقيق را كه به سورت و حدّت « 3 » سمر بود ، سعد بن معاذ را بخشيد .\r\n\r\nوفات عبد اللّه بن عثمان بن عفان\r\nو هم در سال چهارم هجرت عبد اللّه بن عثمان بن عفان را كه از دختر رسول\r\n\r\n\r\n","description":"","footnote":"\r\n( 1 ) . اقتفا : پيروى\r\n( 2 ) . حشر ، 9 : آنان كه پيش از مهاجران در ديار خود بوده و ايمان آورده بودند ، كسانى را كه به سويشان هجرت كنند دوست دارند و در دل خود حسدى از آنچه به مهاجران داده شود احساس نمىكنند و آنان را بر خود مقدم مىدارند ، هر چند خود فقير باشند ، كسانى كه از بخل خويش بر كنار مانده باشند رستگارند .\r\n( 3 ) . سورت و حدّت : تيزى و برندگى\r\n","page_name":" 975 ","page_number":399},
  {"content":"\r\n\r\nخداى داشت زندگانى به پايان شد ، چه يك شب خروسى با منقار چشم او را جراحت كرد و بدان زحمت مريض گشته وداع جهان گفت ؛ و اين هنگام شش سال داشت . پس پيغمبر بر او نماز گزاشت و عثمان جسد او را در قبر مستوى كرد .\r\n\r\nوفات ابو سلمه\r\nو هم در اين سال چهارم هجرت ابو سلمة بن عبد الاسد مخزومى كه شوهر امّ سلمه بود به جهان ديگر رحلت كرد .\r\n\r\nتزويج امّ سلمه با رسول خداى\r\nو هم در اين سال چهارم رسول خداى ام سلمه را كه دختر عمّهء آن حضرت بود تزويج فرمود .\r\n\r\nوفات زينب زوجه رسول خداى\r\nو هم در اين سال زينب بنت خزيمه زوجه رسول خداى از جهان برفت .\r\n\r\nوفات فاطمه بنت اسد\r\nو هم در اين سال چهارم هجرت فاطمه بنت اسد عليها السّلام مادر على مرتضى صلوات اللّه و سلامه عليه به جنان جاويدان شتافت . و ذكر احوال اين جمله در ذيل اسامى ايشان به قانونى كه در فهرست مضبوط است ان شاء اللّه به شرح خواهد رفت .\r\n\r\n","description":"","footnote":"","page_name":" 976 ","page_number":400},
  {"content":"\r\n\r\n\r\nغزوهء بدر صغرى\r\nو هم در اين سال چهارم هجرت غزوهء بدر صغرى كه هم آن را بدر الموعد و بدر الثالثة خوانند پيش آمد ؛ و از اين روى بدر موعد خوانند كه ابو سفيان در جنگ احد ميعاد نهاد كه سال ديگر در بدر مقاتلت خواهيم كرد - چنان كه مذكور شد - .\r\nبالجمله چون آن موعد نزديك شد ابو سفيان به كار جنگ و اعداد سپاه پرداخت ؛ و لكن در ضمير داشت كه حيلتى انگيزد تا اين مقاتلت صورت نبندد ، لاجرم سهيل بن عمرو را به مدينه فرستاد تا مسلمانان را از كثرت لشكر قريش بيم دهد باشد كه از كار جنگ تقاعد ورزند و اين عار دامن مسلمانان را بيالايد .\r\nو به روايتى نعيم بن مسعود اشجعى را كه از مدينه به مكه شده بود ابو سفيان ديدار كرد و گفت : اى نعيم امسال در مكه قحط و غلائى باشد كه اعداد لشكر كارى صعب است ، اگر مسلمانان را بيم دهى كه به جنگ ما بيرون نشوند و خلف وعده ايشان را افتد بيست ( 20 ) نفر شتر سه‌ساله با تو عطا كنم ؛ و سهيل بن عمرو را بدين گفته ضامن داد . نعيم گفت : من براى آن بدينجا شدم كه ترا بياگاهانم كه محمّد از اوس و خزرج سپاهى بىعدد فراهم كرده تا در موعد حاضر باشند . با اين همه من بدانجا شوم باشد كه كار به كام تو كنم . اين بگفت و بشتاب تمام به مدينه آمد و موى سر خود را سترده « 1 » كرد تا چنان بازنمايد كه از بهر عمره به مكه شدم .\r\nآنگاه يك به يك از اصحاب را ديدار مىكرد و از كثرت لشكر ابو سفيان و صولت « 2 » و صلابت « 3 » ايشان و تصميم عزم آن جماعت به مبارزت مسلمانان سخنهاى دهشت‌آميز مىگفت . چندان‌كه هول و هيبت قريش در دل اصحاب جاى كرد .\r\nو از آن سوى رسول خداى همچنان اصحاب را آگهى فرمود كه هنگام مقاتلت با قريش قريب است كار سفر بدر راست كنيد . مسلمانان را نيز اين رزم صعب مىنمود . پس خداى اين آيت بفرستاد :  فَقاتِلْ فِي سَبِيلِ اللَّهِ لا تُكَلَّفُ إِلَّا نَفْسَكَ وَ حَرِّضِ \r\n\r\n\r\n","description":"","footnote":"\r\n( 1 ) . سترده : تراشيده\r\n( 2 ) . صولت : حمله و هيبت .\r\n( 3 ) . صلابت : سختى و شدت .\r\n","page_name":" 977 ","page_number":401},
  {"content":"\r\n\r\n الْمُؤْمِنِينَ عَسَى اللَّهُ أَنْ يَكُفَّ بَأْسَ الَّذِينَ كَفَرُوا وَ اللَّهُ أَشَدُّ بَأْساً وَ أَشَدُّ تَنْكِيلًا  « 1 » يعنى : كارزار كن در راه خدا تكليف كرده نشده مگر نفس تو و ترغيب كن مسلمانان را براى جهاد باشد كه خداى بازدارد هول و هيبت كافران را و هيبت خداى سخت‌تر است و عقوبت او محكمتر است .\r\nچون اين آيت بيامد پيغمبر فرمود : سوگند با خداى كه مىروم اگر چه يك تنه باشم ، پس عبد اللّه بن رواحه را در مدينه به حكومت بازداشت و رايت جنگ را به على مرتضى عليه السّلام سپرد و با هفتاد ( 70 ) سوار بيرون شد و مردمان به دو پيوسته شدند چندان‌كه هزار و پانصد ( 1500 ) تن گرد آن حضرت انجمن شدند و ده ( 10 ) سر اسب با ايشان بود و بسيار كس از اصحاب كار تجارت راست مىكردند و با خود مال التجاره حمل دادند ؛ زيرا كه قانون عرب بود در ماه ذىقعده در بدر بازارى مىكردند و قبايل عرب از بهر بيع و شرى در آنجا حاضر مىشدند .\r\nمع القصه روز اول ماه ذىقعده رسول خداى صلّى اللّه عليه و آله با آن جماعت در بدر نزول فرمود و هشت ( 8 ) شبانه روز در آنجا اقامت نمود و اصحاب اموال تجارت را به سودى فراوان بفروختند ، چنان كه هر دينارى را دينارى افزوده شد . و ابو سفيان چون اين خبر بشنيد با دو هزار ( 2000 ) كس از مكه بيرون آمد و در لشكر او پنجاه ( 50 ) سر اسب بود و تا اراضى مجنّه « 2 » بتاخت و هم در آنجا پشيمان شد و مردم را انجمن كرده گفت : صواب آن است كه سوى مكه شويم و اين رزم را به تأخير اندازيم ، چه امسال بلاى قحط و غلا در مكه افتاد و مزارع و مراتع از علف تهى گشته ، مواشى در كلفت و مردم در زحمت‌اند ، و از آنجا به مكه مراجعت كرد . و مردمان آن جيش را جيش السّويق نام نهادند ، چه قوت لشكريان در آن سفر سويق « 3 » بود .\r\nاين هنگام صفوان بن اميّه زبان ملامت و شنعت « 4 » بر ابو سفيان بازداشت كه از وعده و موعد سر بركاشتى « 5 » و مسلمان را بر قريش دلير داشتى . ابو سفيان گفت : كيفر اين كار بر خويشتن واجب كرده‌ام از پاى ننشينم تا مراد به دست نكنم . و از آن روز\r\n\r\n\r\n","description":"","footnote":"\r\n( 1 ) . نساء ، 84 : در راه خدا پيكار كن جز بر خودت مكلّف نيستى و مؤمنان را تشويق و تشجيع كن ، اميد است خداوند مانع قدرت كافران شود كه قدرت او بيشتر است و عقوبتش شديدتر .\r\n( 2 ) . مجنه ، بلدى است نزديك مكه .\r\n( 3 ) . سويق : آرد جو يا گندم نرم كوبيده .\r\n( 4 ) . شنعت : بدگوئى .\r\n( 5 ) . سربركاشتن : سرپيچى كردن\r\n","page_name":" 978 ","page_number":402},
  {"content":"\r\n\r\nساز رزم همىكرد تا جنگ خندق پيش آمد - چنان كه به شرح خواهد رفت - .\r\nاما رسول خداى صلّى اللّه عليه و آله چون خلف وعده قريش مكشوف شد به مدينه مراجعت فرمود و خداوند اين آيت مبارك را فرو فرستاد :  فَانْقَلَبُوا بِنِعْمَةٍ مِنَ اللَّهِ وَ فَضْلٍ لَمْ يَمْسَسْهُمْ سُوءٌ وَ اتَّبَعُوا رِضْوانَ اللَّهِ وَ اللَّهُ ذُو فَضْلٍ عَظِيمٍ  « 1 » يعنى : بازپس گشتند به نعمتى از خداى و فضلى و مسّ مكروهى نكردند و پيروى كردند خشنودى خداى را و خداى خداوند فضل بزرگ است .\r\n\r\nرجم زانى و زانيهء يهود\r\nو هم در اين سال چهارم هجرت چنان افتاد كه در ميان جهودان خيبر مردى محصن « 2 » با زنى محصنه « 3 » زنا كرد . چون اين دو تن از اشراف قبايل بودند ، خويشاوندان ايشان مانع از قتل و رجم ايشان بودند و حيلتى مىجستند كه اين مماطله و تسويف « 4 » را در اجراى حكم حق چنان بازنمايند كه موجب نكوهش « 5 » نشود . پس به جهودان مدينه نامه كردند كه حكم و حدّ زنا از محمّد بازپرس كنيد و ما را معلوم داريد ، باشد كه سخن به كام ما راند . پس كعب بن اسيد و شعبة بن عمرو و مالك بن الصّيف و كنانة بن ابى الحقيق و چند تن ديگر از جهودان به حضرت رسول خداى صلّى اللّه عليه و آله آمدند و سؤال كردند . جبرئيل حكم سنگسار آورد و پيغمبر ابلاغ حكم خداى را كرد . چون اين حكم با مراد ايشان راست نبود گفتند : در شريعت ما و احكام تورية حد زانى و زانيه سياه كردن گونه و برنشاندن وارونه بر شتر است تا گرد شهر بگردانند و مردمان را بدان حساب دهند .\r\nعبد اللّه بن سلام كه يك تن از احبار « 6 » يهود بود و - چنان كه مذكور شد - مسلمانى\r\n\r\n\r\n","description":"","footnote":"\r\n( 1 ) . آل عمران ، 174 : آنان به نعمت و فضل خدا بازگشتند و هيچ آسيبى به آنها نرسيد و پيرو رضاى خدا شدند كه خداوند بخشندهء بزرگى است .\r\n( 2 ) . محصن : در عرف فقها مردى باشد كه زنى دائمه در سراى داشته باشد .\r\n( 3 ) . محصنه : زن شوهردار است كه از شوهر به قانون متمتع باشد .\r\n( 4 ) . مماطله و تسويف : به تأخير انداختن و امروز و فردا كردن .\r\n( 5 ) . نكوهش : به معنى سرزنش است .\r\n( 6 ) . حبر : عالم و صالح را گويند ، و احبار جمع حبر است .\r\n","page_name":" 979 ","page_number":403},
  {"content":"\r\n\r\nگرفت حاضر بود . عرض كرد كه : سخن ايشان از صدق و صواب بعيد است و حكم زنا در تورية جز رجم كردن و سنگسار نمودن نيست . پس فرمان شد تا تورية را حاضر كردند و اين معنى را با سخن عبد اللّه بن سلام راست يافتند ، لاجرم آن زانى و زانيه را سنگسار نمودند .\r\nو رسول خداى صلّى اللّه عليه و آله فرمود : منم اول كسى كه زنده مىكند حكم خداى را هرگاه خواهند پنهان كنند ، و خداوند اين آيت مبارك نازل فرمود :  يا أَهْلَ الْكِتابِ قَدْ جاءَكُمْ رَسُولُنا يُبَيِّنُ لَكُمْ كَثِيراً مِمَّا كُنْتُمْ تُخْفُونَ مِنَ الْكِتابِ وَ يَعْفُوا عَنْ كَثِيرٍ  « 1 » اى اهل تورية به تحقيق كه آمده است به سوى شما رسول ما ، بيان مىكند براى شما بسيارى از آنچه شما پنهان مىكرديد از كتاب خدا و عفو مىكند از بسيارى و اظهار نمىكند .\r\nو از پس اين واقعه زيد بن ثابت را حكم داد تا تورية را به لفظ و معنى بياموزد از بهر آنكه جهودان تحريفى « 2 » نتوانند كرد . و او در پانزدهم ( 15 ) روز جمله را بياموخت .\r\n\r\nسرقت بنو ابيرق\r\nو هم در اين سال چهارم هجرت بنو ابيرق دست به سرقت كردند و حال ايشان بر مردمان كشف شد . در خبر است كه از جمله انصار سه تن برادر از قبيلهء اوس كه فرزندان ابيرق بودند : يكى به نام بشر ؛ و آن ديگر بشير ؛ و سيم مبشر بود . و به روايت صحيح چنان كه شعر حسان بن ثابت گواهى دهد : طعيمه بن ابيرق نام داشت و ايشان به نفاق مسلمانى داشتند و در پنهان رسول خداى و اصحاب او را هجا مىگفتند و بر كافران قريش مىبستند و سمر مىكردند .\r\nچنان افتاد كه شبى طعيمه به خانه قتادة بن النّعمان انصارى در رفت و زره او را به سرقت برگرفت و در ميان انبان آرد او كه از بهر خويش ذخيره كرده بود ، نهاد و برداشته از خانهء وى بر بام برآمد و از بامى به بامى همىبرفت . و چون نيك\r\n\r\n\r\n","description":"","footnote":"\r\n( 1 ) . مائده ، 15 : اى اهل كتاب پيامبر ما نزد شما آمد تا حقايق بسيارى را كه از كتاب پنهان كرده‌ايد بيان كند و از بسيارى درگذرد .\r\n( 2 ) . تحريف : تغيير دادن كلمه و پس و پيش كردن آن .\r\n","page_name":" 980 ","page_number":404},
  {"content":"\r\n\r\nنگريست دانست كه بر اثر او آرد از شكافهاى انبان ريخته ، دور نباشد كه صبحگاه بدين نشان تا به خانهء او راه برند . از اين انديشه انبان را به خانه زيد بن السّمين كه يكى از جهودان بود درانداخت و برفت . زيد ديد كه ناگهان انبانى فرو افتاد . بىتوانى بر بام برآمد و احتياط كرده طعيمه را بشناخت .\r\nو بامداد قتاده بر نشان آرد به خانهء زيد آمد و او را بازپرس كرد . زيد قصهء خويش بازگفت : پس به اتفاق قتاده به نزديك طعيمه آمد و او را بدين جنايت مخاطب ساختند . بنو ابيرق گفتند : ما را از اين آگهى نيست و اين سرقت را با لبيد بن جهل نسبت كردند . چون اين خبر گوشزد لبيد شد ، با شمشير كشيده به خانهء بنى ابيرق شد و گفت : مرا به سرقت نسبت مىكنيد ؟ سوگند با خداى كه شمشير خويش را بر شما مىخوابانم . ايشان بيم كردند و او را با رفق و مدارا مراجعت دادند .\r\nو از آن سوى بنى ابيرق به نزديك اسيد بن عروه كه يك تن از فحول قبيلهء ايشان بود و به طلاقت لسان و ذلاقت بيان « 1 » امتيازى داشت برفتند ؛ و او را به حضرت رسول خداى صلّى اللّه عليه و آله فرستادند تا غدرى انديشد و عذرى گويد .\r\nاو در حضرت پيغمبر حاضر شد و گفت : يا رسول اللّه ! قتاده از قبيلهء ما خانه‌اى را كه به شرافت نسب و طهارت حسب سمر است به سرقت نسبت كرده است . رسول خداى را از اين خطاب ملالتى افتاده ، قتاده را عتاب فرمود . لاجرم قتاده سخت غمين شد و گفت : كاش بمرده بودم و اصغاى اين عتاب نكرده بودم . « 2 » اين هنگام بر طهارت لبيد بن جهل از آن سرقت اين آيت بيامد :  وَ مَنْ يَكْسِبْ خَطِيئَةً أَوْ إِثْماً ثُمَّ يَرْمِ بِهِ بَرِيئاً فَقَدِ احْتَمَلَ بُهْتاناً وَ إِثْماً مُبِيناً .  « 3 » و هر كس به دست كند گناهى اندك يا بسيار و به بندد آن را بر بىگناهى پس برداشته است بر خويشتن بهتانى و گناهى آشكار .\r\nو هم در حق قتاده اين آيت مبارك فرود شد   إِنَّا أَنْزَلْنا إِلَيْكَ الْكِتابَ بِالْحَقِّ لِتَحْكُمَ بَيْنَ النَّاسِ بِما أَراكَ اللَّهُ وَ لا تَكُنْ لِلْخائِنِينَ خَصِيماً وَ اسْتَغْفِرِ اللَّهَ إِنَّ اللَّهَ كانَ غَفُوراً رَحِيماً   « 4 »   .   همانا\r\n\r\n\r\n","description":"","footnote":"\r\n( 1 ) . طلاقت لسان و ذلاقت بيان : خوش بيانى و چرب‌زبانى\r\n( 2 ) . اين تندى و سرزنش را نشنيده بودم .\r\n( 3 ) . نساء ، 112 : هر كس مرتكب خطا يا گناهى شود آنگاه بىگناهان را بدان متهم كند ، بار تهمت و گناه آشكارى را به گردن گرفته است .\r\n( 4 ) . نساء ، 105 ، 106 : ما اين كتاب را به حق بر تو نازل كرديم تا بدان سان كه خداوند به تو آموخته است در ميان مردم داورى كنى و طرفدار خيانتكاران مباش ، از خدا طلب آمرزش -\r\n","page_name":" 981 ","page_number":405},
  {"content":"\r\n\r\nفرو فرستاديم به سوى تو قرآن را به راستى و درستى تا فرمان كنى ميان مردمان به آنچه خداى تو را آگهى داده و مباش از بهر خيانت‌كنندگان از در مخاصمت و بخواه از خداى آمرزش ايشان را كه خداوند آمرزنده مهربان است .   وَ لا تُجادِلْ عَنِ الَّذِينَ يَخْتانُونَ أَنْفُسَهُمْ إِنَّ اللَّهَ لا يُحِبُّ مَنْ كانَ خَوَّاناً أَثِيماً يَسْتَخْفُونَ مِنَ النَّاسِ وَ لا يَسْتَخْفُونَ مِنَ اللَّهِ وَ هُوَ مَعَهُمْ إِذْ يُبَيِّتُونَ ما لا يَرْضى مِنَ الْقَوْلِ وَ كانَ اللَّهُ بِما يَعْمَلُونَ مُحِيطاً   « 1 » مىفرمايد : مجادله مكن از قبل آنان كه خيانت مىكنند با نفسهاى خود به درستى كه خدا دوست نمىدارد هر كه بسيار خيانت‌كننده و گناهكار است پنهان مىكنند كردار خود را از مردمان و از خداى پنهان نمىكنند و حال اينكه خداوند با ايشان است وقتى كه در شب تزوير و تدبير همىكنند آنچه را خداى پسنده ندارد از سخنان دروغ و خداوند به آنچه ايشان همىكنند داناست .\r\nبالجمله همچنان از بهر خويشاوندان طعيمه كه براى برائت ذمّت او از سرقت به حضرت رسول صلّى اللّه عليه و آله پيوسته بودند اين آيت بيامد :  وَ لَوْ لا فَضْلُ اللَّهِ عَلَيْكَ وَ رَحْمَتُهُ لَهَمَّتْ طائِفَةٌ مِنْهُمْ أَنْ يُضِلُّوكَ وَ ما يُضِلُّونَ إِلَّا أَنْفُسَهُمْ وَ ما يَضُرُّونَكَ مِنْ شَيْءٍ وَ أَنْزَلَ اللَّهُ عَلَيْكَ الْكِتابَ وَ الْحِكْمَةَ وَ عَلَّمَكَ ما لَمْ تَكُنْ تَعْلَمُ وَ كانَ فَضْلُ اللَّهِ عَلَيْكَ عَظِيماً  « 2 » مىفرمايد : اگر نه فضل خدايت يار بودى هرآينه قصد كرده بودند گروهى از ايشان كه تو را از راه بگردانند و گمراه نتوانند كرد مگر خود را و به هيچ گونه نتوانند تو را زيان آرند و خداوند بر تو قرآن فرستاد و حكمت آموخت آنچه نمىدانستى و فضل خداوند بر تو بزرگ است .\r\nمع القصه چون اين آيات مباركه كه در حق بنى ابيرق فرود شد و آنچه مستور مىداشتند مكشوف افتاد ، رسول خداى فرمود : تا دست طعيمه را قطع كنند . لاجرم\r\n\r\n\r\n","description":"","footnote":"\r\n- كن كه او آمرزندهء مهربان است .\r\n( 1 ) . نساء ، 107 و 108 : از كسانى كه به خود خيانت مىكنند دفاع مكن ، زيرا خدا خيانت‌پيشگان گنهكار را دوست ندارد ، آنان زشتكارىهاى خود را از مردم پنهان مىدارند اما از خدا پنهان نمىدارند ، شبانگاه كه در انديشهء سخنانى ناپسند هستند ، خدا با آنهاست و به اعمالشان واقف است .\r\n( 2 ) . نساء ، 113 : اگر فضل و رحمت خدا شامل حالت نبود گروهى از آنها قصد داشتند گمراهت كنند ، اما جز خودشان را گمراه نكنند و هيچ زيانى به تو نرسانند و خداوند كتاب و حكمت را بر تو نازل كرد و آنچه را نمىدانستى به تو آموخت و كرم خدا نسبت به تو بزرگ است .\r\n","page_name":" 982 ","page_number":406},
  {"content":"\r\n\r\nطعيمه از مدينه به سوى مكه گريخت و مرتد شد . سلافه بنت سعد مادر بنى طلحه كه فرزندانش در احد كشته شدند - چنان كه مرقوم افتاد - او را به خانهء خود درآورد و قدم او را مبارك شمرد . و چون اين قصه به حسان بن ثابت رسيد ، اين شعر بگفت :\r\n و ما سارق الدّرعين ان كنت ذاكرا * بذي كرم من الرّجال اوادعه \r\n فقد انزلته بنت سعد فاصبحت * ينازعها جلد استها و تنازعه \r\n فهلا اسيدا جئت جارك راغبا * اليه و لم تعمد له فنرافعه \r\n ظننتم بان يخفى الّذى قد صنعتم * و فيكم نبىّ عنده الوحى واضعه \r\n فلو لا رجال منكم ان يسوءهم * هجائى لقد حلّت عليكم طوالعه \r\n فان تذكروا كعبا اذا ما نسيتم * فهل من اديم ليس فيه اكارعه \r\n همّ الرأس و الاذناب فى النّاس انتم * و لم تك الّا فى الرّءوس مسامعه \r\nهم در مكه دست به سرقت برآورد و در سراى يكى از مردمان مكه دررفت كه چيزى بربايد ، ناگاه ديوارى بر سرش فرود آمد و جانش به جهان ديگر شتافت و اين آيت بدين نازل شد :  وَ مَنْ يُشاقِقِ الرَّسُولَ مِنْ بَعْدِ ما تَبَيَّنَ لَهُ الْهُدى وَ يَتَّبِعْ غَيْرَ سَبِيلِ الْمُؤْمِنِينَ نُوَلِّهِ ما تَوَلَّى وَ نُصْلِهِ جَهَنَّمَ وَ ساءَتْ مَصِيراً  « 1 » مىفرمايد : هر كه مخالفت كند با رسول خدا بعد از آنكه او را راه حق مكشوف افتد و بر طريقت مؤمنان نرود واگذاريم او را به آنچه خود از بهر خويشتن خواسته است و او را به جهنم درآوريم و بد بازگشتنگاهى است جهنم .\r\nو هم گفته‌اند بعد از آنكه در مكه سرقتى كرد و بيم قتل يافت ، از آنجا نيز فرار كرده سفر بحر پيش گرفت ، و هم در كشتى صره‌اى « 2 » بدزديد و به كيفر آن غرقهء بحرش ساختند .\r\n\r\nتحريم خمر\r\nو هم در اين سال چهارم هجرت شرب خمر به فرمان خداى حرام گشت . و\r\n\r\n\r\n","description":"","footnote":"\r\n( 1 ) . نساء ، 115 : كسى كه بعد از روشن شدن راه حق با رسول خدا به مخالفت برخيزد و راهى غير از مؤمنان برگزيند ، به همان راه به خود رهايش كنيم و به دوزخ درافكنيم كه بد جايگاهى است .\r\n( 2 ) . صره : كيسهء پول\r\n","page_name":" 983 ","page_number":407},
  {"content":"\r\n\r\nجماعتى تحريم خمر را به سال ششم نگاشته‌اند و ابن حجر در « شرح صحيح بخارى » به سال هشتم تصحيح نموده .\r\nبالجمله نخستين از بهر خمر اين آيت نازل شد :  وَ مِنْ ثَمَراتِ النَّخِيلِ وَ الْأَعْنابِ تَتَّخِذُونَ مِنْهُ سَكَراً وَ رِزْقاً حَسَناً إِنَّ فِي ذلِكَ لَآيَةً لِقَوْمٍ يَعْقِلُونَ .  « 1 » مىفرمايد : و از ميوه‌هاى خرما بنان و تاكستان مىگيريد از آن مست‌كننده و روزى نيكو ، به درستى كه در اين ميوه‌ها هرآينه دلالتى است بر گروهى كه تعقل كنند .\r\nلاجرم مسلمانان شرب خمر را چون ديگر مباحات به كار مىبستند و گروهى كه به رزانت رأى و حصافت « 2 » عقل مفاسد آن را دانسته بودند پيوسته حكم خمر را به بيانى روشن از حضرت رسول پرسش مىنمودند تا خداى متعال اين آيت بفرستاد .\r\n يَسْئَلُونَكَ عَنِ الْخَمْرِ وَ الْمَيْسِرِ قُلْ فِيهِما إِثْمٌ كَبِيرٌ وَ مَنافِعُ لِلنَّاسِ وَ إِثْمُهُما أَكْبَرُ مِنْ نَفْعِهِما .  « 3 » معنى چنان است كه اى محمد : پرسش مىكنند ترا از خوردن عقار « 4 » و باختن قمار . بگو در اين هر دو گناهى بزرگ باشد و نيز مردمان را منفعتى حاصل آيد لكن گناه آن بزرگتر از سود آن است ؛ زيرا كه منافع آنها سود دنيوى است و زايل و اندك است و ثمر گناه آنها عقاب اخروى است كه پاينده و ابدى باشد .\r\nپس رسول خداى فرمود : كه اين آيت دلالت مىكند كه خمر حرام خواهد گشت .\r\nو عمر بن الخطاب بعد از اصغاى اين كلمات گفت : اللّهمّ بيّن لنا بيانا شافيا فى الخمر اين وقت جمعى گفتند : به كارى كه در آن گناهى بزرگ اندر است نزديك شدن واجب نباشد ؛ و برخى به لحاظ منافع آن مواظب بودند تا روزى چنان افتاد كه عبد الرّحمن بن عوف جماعتى از اصحاب را به ضيافت طلب داشت و شراب خمر نيز حاضر ساخت و همگنان چندان بخوردند كه مست طافح « 5 » شدند . و چون هنگام نماز شام برسيد يك تن از مجلسيان به امامت ياران اقامت نمود و سوره مباركه   قُلْ يا أَيُّهَا الْكافِرُونَ   « 6 » را خواندن گرفت و هر حرف « لا » كه به سوره اندر بود متروك ساخت و\r\n\r\n\r\n","description":"","footnote":"\r\n( 1 ) . نحل ، 67 : از ميوهء درختان خرما و انگور مسكرات و روزى خوبى به دست مىآوريد كه در اين عبرتى است براى خردمندان .\r\n( 2 ) . حصافت : خوبى و محكمى\r\n( 3 ) . بقره ، 219 : دربارهء شراب و قمار از تو مىپرسند ، بگو در هر دو گناه بزرگى است و سودهايى هم دارد ، اما گناهشان بيش از سودشان است .\r\n( 4 ) . عقار : شراب\r\n( 5 ) . طافح : سرمست\r\n( 6 ) . كافرون ، 1 : بگو اى كافران .\r\n","page_name":" 984 ","page_number":408},
  {"content":"\r\n\r\nگفت : قل يا ايّها الكافرون اعبد ما تعبدون . در حال جبرئيل عليه السّلام اين آيت بياورد :  يا أَيُّهَا الَّذِينَ آمَنُوا لا تَقْرَبُوا الصَّلاةَ وَ أَنْتُمْ سُكارى حَتَّى تَعْلَمُوا ما تَقُولُونَ  « 1 » يعنى : اى گروه گروندگان ! نزديك مشويد نماز را و حال اينكه مستان باشيد تا وقتى كه بدانيد آنچه بدان سخن مىكنيد .\r\nاين هنگام شوايب « 2 » كدورت در خاطرها زيادت گشت . گروهى گفتند : كارى كه در نماز خلل اندازد از آن بركناره بايد رفت و جماعتى چنان به كار مىبستند كه هنگام نماز سكران و بىخويشتن نبودند . اين ببود تا آن وقت كه عتبان بن مالك انصارى جمعى از مسلمين را به ضيافت انجمن كرده ، كله شترى را از بهر خورش بريان نمود .\r\nآن جماعت درآمدند و خمر و خورش بخوردند و مست شدند و به مفاخرت و مباهات سخن درانداختند و يكديگر را گاهى نكوهش و زمانى به ستايش آزمايش ساختند .\r\nاز ميانه سعد بن وقاص مثالب « 3 » انصار را به انشاد اشعار شعار ساخت و قصيده‌اى بپرداخت . مردى از انصار استخوان لحى « 4 » كلهء شتر را كه بريان آورده بودند برگرفت و بر سر سعد كوفت ، چنان كه بشكافت و خون برفت . سعد به خدمت پيغمبر صلّى اللّه عليه و آله آمد و آن حكايت به شكايت برداشت . عمر بن خطّاب كه اين وقت حاضر بود ، هم دست برداشت و گفت : اللّهمّ بيّن لنا بيانا شافيا فى الخمر و خداى اين آيت مبارك فرستاد :   يا أَيُّهَا الَّذِينَ آمَنُوا إِنَّمَا الْخَمْرُ وَ الْمَيْسِرُ وَ الْأَنْصابُ وَ الْأَزْلامُ رِجْسٌ مِنْ عَمَلِ الشَّيْطانِ فَاجْتَنِبُوهُ لَعَلَّكُمْ تُفْلِحُونَ إِنَّما يُرِيدُ الشَّيْطانُ أَنْ يُوقِعَ بَيْنَكُمُ الْعَداوَةَ وَ الْبَغْضاءَ فِي الْخَمْرِ وَ الْمَيْسِرِ وَ يَصُدَّكُمْ عَنْ ذِكْرِ اللَّهِ وَ عَنِ الصَّلاةِ فَهَلْ أَنْتُمْ مُنْتَهُونَ   « 5 » يعنى : اى گروه مؤمنان همانا خمر و قمار و بتان كه برپاى كرده‌اند و تيرهاى اقداح كه بدان قمار كنند پليد و نجس است از اعمال شيطان ، پس دور باشيد از آن شايد كه رستگار شويد ، همانا مىخواهد شيطان آنكه بيفكند ميان شما دشمنى و خصومت در خوردن خمر و باختن قمار و\r\n\r\n\r\n","description":"","footnote":"\r\n( 1 ) . نساء ، 43 : اى مؤمنان در حال مستى به گرد نماز نگرديد ، تا زمانى كه بدانيد چه مىگوئيد .\r\n( 2 ) . شوائب : جمع شائبه ، خيال بد و ترس‌آور\r\n( 3 ) . مثالب : معايب\r\n( 4 ) . لحى : فك اسفل\r\n( 5 ) . مائده ، 90 ، 91 : اى مؤمنان ! شراب ، قمار ، بت و تيرهاى قرعه ، پليد و عمل شيطان است ، از آن دورى كنيد تا رستگار شويد ، شيطان مىخواهد با شراب و قمار در ميان شما عداوت و كينه ايجاد كند و شما را از ياد خدا و نماز بازدارد ، آيا خوددارى خواهيد كرد .\r\n","page_name":" 985 ","page_number":409},
  {"content":"\r\n\r\nبازدارد شما را از ياد كردن خداى و از نماز ، پس آيا هستيد شما بازايستادگان .\r\nمع القصه عمر بن الخطاب چون اين كلمات بشنيد گفت : انتهينا يا ربّ و به روايتى گفت : انتهينا انتهينا انّها تذهب المال و تذهب العقل . پس پيغمبر صلّى اللّه عليه و آله فرمود : تا در كوى و بازار مدينه ندا دردادند . الا انّما الخمر قد حرّمت [ يعنى 
  ] : آگاه باشيد كه خمر حرام شد . چون اين خبر در مدينه سمر گشت ، هر كه به پيمودن كاسات خمر اشتغال داشت دست و دهان بشست و هر كه را خمرى به شرابخانه اندر بود بريخت ، چندان‌كه در كوى و بازار مدينه جريان يافت .\r\nشيخ نجم الدين عمر نسفى در شرح اربعين خويشتن از اين آيت مبارك ده ( 10 ) برهان بر حرمت خمر اقامت داشته :\r\nنخستين گويد كه : در انّما الخمر و الميسر انهاى حرمت خمر باشد ، چه خمر را با قمر قرين داشته « 1 » و قمار حرام باشد .\r\nدوم : مقارنت كلمهء و الانصاب هست و هيچ محرم با پرستش صنم برابر نباشد .\r\nسيم : دلالت كلمهء رجس است كه به معنى پليد باشد و هر نجس حرام بود .\r\nچهارم : كلمهء من عمل الشّيطان برهان محكم است ، چه اعمال شيطان به تمامت حرام است .\r\nپنجم : لفظ فاجتنبوه امر به اجتناب باشد و هر چه را اجتناب واجب افتد در حساب حرام خواهد بود .\r\nششم : كلمهء لعلّكم تفلحون مكشوف دارد كه رستگارى به اجتناب از شراب خمر به دست شود و هرچه حاجز « 2 » رستگارى باشد حرام باشد .\r\nهفتم : كلام انّما يريد الشّيطان ان يوقع بينكم العداوة و البغضاء فى الخمر و الميسر بياگاهاند كه خمر و قمر سبب معادات و مبارات « 3 » گردد و هر چه\r\n\r\n\r\n","description":"","footnote":"\r\n( 1 ) . شراب را با قمار در يك رديف آورده .\r\n( 2 ) . حاجز : مانع و جلوگير\r\n( 3 ) . معاداة : دشمنى ؛ مبارات : مسابقه گذاشتن ، كنايه از جنگ و نزاع است .\r\n","page_name":" 986 ","page_number":410},
  {"content":"\r\n\r\nمورث خصومت « 1 » باشد ، حرام باشد .\r\nهشتم : كلمهء يصدّكم عن ذكر اللّه نيز ابلاغ حرمت كند ؛ زيرا كه هر چه ، كس را از ياد خداى بازدارد حرام باشد .\r\nنهم : لفظ و عن الصّلاة حجتى است ، چه كارى كه خلل در واجبى اندازد مباح نتواند بود .\r\nدهم : كلمه فهل انتم منتهون يعنى ارتكاب بدان مكنيد و دست بازداريد ؛ پس هر چه را ترك آن واجب باشد ، فعل آن روا نخواهد بود .\r\nو زمخشرى به « كشّاف » اندر از علىّ مرتضى عليه السّلام در تفسير اين آيت اين حديث روايت كند كه فرمود : لو وقعت قطرة منها فى بئر فبنيت مكانها منارة لم اؤذن عليها و لو وقعت فى بحر ثمّ جفّ و نبت فيها الكلاء لم ارعه يعنى : هرگاه واقع شود قطره‌اى از آن شراب در چاهى و بنيان شود مناره‌اى به جاى آن ، بر آن مناره اذان نگويم و اگر واقع شود در دريائى ، پس خشك گردد آن دريا و سبز شود از آنجا گياه كلاء ، مواشى خود را از آن نچرانم .\r\nجابر بن عبد اللّه انصارى از رسول خداى آورده كه مىفرمايد : هر كه در اين جهان خمر بياشامد ، او را در آن جهان از طينت خبال « 2 » چشانند كه وسخ « 3 » و عرق اهل جهنم باشد . و طارق بن سويد از پيغمبر صلّى اللّه عليه و آله پرسش نمود كه : مرا در خوردن خمر هيچ رخصت است ؟ فرمود : روا نباشد . عرض كرد : ننوشم مگر از بهر مداوا . فرمود خمر دوا نتواند بود .\r\nو انس بن مالك از رسول خداى حديث كند و مىگويد : لعن رسول اللّه عشرة عاصرها و معتصرها و شاربها و حاملها و المحمولة اليه و ساقيها و بايعها و آكل ثمنها و المشترى لها و المشترى له يعنى : رسول خداى صلّى اللّه عليه و آله فشارنده خمر ؛ و آن كس كه از بهر او فشارند و شرب‌كننده آن را و بردارنده آن را ؛ و آن كس را كه از بهر او برند و ساقى آن را و فروشندهء آن را و خورندهء بهاى آن را و خريدار آن را ؛ و آن كس را كه از بهر او خرند ، لعن كرد .\r\nو ابن عباس از رسول خداى آورده كه فرمود : مدمن الخمر كعابد الوثن يعنى :\r\n\r\n\r\n","description":"","footnote":"\r\n( 1 ) . مورث خصومت : باعث دشمنى گردد\r\n( 2 ) . خبال : چرك و عرق\r\n( 3 ) . وسخ : چرك\r\n","page_name":" 987 ","page_number":411},
  {"content":"\r\n\r\nدائم الخمر چون بت‌پرست باشد .\r\n\r\n[ ناپاكى خمر 
  ]\r\nبالجمله در جميع مذاهب سنّى و شيعى خمر حرام است و نيز نجس باشد ، چنان كه سيد مرتضى در كتاب « انتصار » چنين گويد : لا خلاف بين المسلمين فى نجاسة الخمر الّا عن شواذ لاعتبار بقولهم يعنى : ميان مسلمانان خلافى نيست در نجاست خمر و اگر يك دو تن هم بر خلاف رفته باشند سخن ايشان را وقعى نباشد .\r\nو سيد بن زهره در كتاب « غنيه » گويد : الخمر نجسة بلا خلاف و در كتاب « تهذيب احكام » مسطور است كه انّ الرّجس بمعنى النّجس بلا خلاف و شيخ جمال الدين بن مطهر حلّى در كتاب مختلف هم سخن بدين گونه كند و در « ايضاح المشكلات » مرقوم است كه : لا خلاف عندنا فى نجاسة الخمر و هم در خمر ، محمّد بن يونس راست از ابى عبد اللّه عليه السّلام : اذا أصاب ثوبك خمر و نبيذ « 1 » مسكر ، فاغسله ان عرفت موضعه ، و ان لم تعرف موضعه ، فاغسله كلّه فان صلّيت فيه ، فأعد صلاتك يعنى : اگر جامه ترا خمر و نبيذ ملاقات كند اگر آن موضع بدانى بشوى و اگر نه تمام آن را بشوى ، و هرگاه قبل از شستن بدان جامه نماز كرده باشى ، آن نماز را اعادت كن .\r\nاما روايتى كه در طهارت خمر كرده‌اند ، سند آن را به صالح بن سبابه و حسن بن موسى خيّاط پيوندند . و ايشان و حال ايشان از كتب رجال شناخته نشود .\r\nو ديگر راوى ابو بكر خضرمى است اگر چه در كتاب ابن داود او را توثيق كرده ، اما تعديل نشده . و در ديگر كتب نه او را توثيق كرده‌اند و نه تعديل نموده‌اند و حديث اين است كه از آن حضرت روايت كنند . اصاب ثوبى نبيذ اصلّى فيه ؟ قال نعم قلت له قطرة من نبيذ فى حبّ « 2 » اشرب منه ؟ قال نعم انّ اصل النّبيذ حلال و انّ اصل الخمر حرام . يعنى : سائلى از آن حضرت پرسش كرد كه نبيذ كه شيره خرما است ، هرگاه به جامه من رسد نماز در آن جامه گزارم ؟ فرمود : بلى . پس پرسيدم اگر قطره‌اى از آن در خم يا سبوئى افتد ، از آب آن مىتوان خورد ؟ فرمود : بلى . اصل نبيذ حلال است و اصل خمر حرام .\r\n\r\n\r\n","description":"","footnote":"\r\n( 1 ) . نبيذ : شراب خرما را گويند .\r\n( 2 ) . حبّ : به معنى سبوى بزرگ است .\r\n","page_name":" 988 ","page_number":412},
  {"content":"\r\n\r\nپس در متن اين حديث اختلال است . چه اگر از نبيذ شراب خرما خواهند حرام است ، و اگر آبى خواهند كه در آن خرما انداخته باشند پاك است ؛ و اين پاكى دلالت بر طهارت خمر و شراب خرما نكند . و نيز با اين همه احاديث كثيره از در مخالفت است ، چنان كه عبد الرحمن بن الحجّاج از ابى عبد اللّه عليه السّلام آورده كه مىفرمايد : قال رسول اللّه عليه السّلام الخمر من خمسة العصير « 1 » من الكرم « 2 » و النّقيع « 3 » من الزّبيب « 4 » و البتع « 5 » من العسل و المزر « 6 » من الشّعير و النّبيذ من التّمر . يعنى : كسى را به خاطر در نيايد مخصوص عنب است ؛ بلكه خمر از انگور و از عسل و از شعير و از زبيب و از خرما حاصل تواند شد .\r\nبالجمله چون جماعتى از علماى عامه بر طهارت خمر سخن كرده‌اند و علماى اماميه اثناعشريه بر نجاست آن متفق‌اند ، اين اطناب « 7 » رفت با اينكه در اين كتاب نگارش اين گونه محاكمات روا نباشد .\r\n\r\n\r\n","description":"","footnote":"\r\n( 1 ) . عصير : فشردهء انگور را گويند ( س ) .\r\n( 2 ) . كرم : درخت انگور است .\r\n( 3 ) . نقيع : شراب زبيب را گويند .\r\n( 4 ) . زبيب : مويز را گويند .\r\n( 5 ) . بتع : شراب عسل .\r\n( 6 ) . مزر : شراب جو .\r\n( 7 ) . اطناب : زياده‌روى در سخن\r\n","page_name":" 989 ","page_number":413},
  {"content":"\r\n\r\n\r\nوقايع سال پنجم هجرت كه آن را « سنة الزلازل » گويند\r\n\r\nتزويج پيغمبر صلّى اللّه عليه و آله زينب بنت جحش را\r\nدر سال پنجم هجرت ، رسول خداى صلّى اللّه عليه و آله زينب بنت جحش را به حبالهء نكاح درآورد ، و هنگام زفاف او آيت حجاب فرود شد . و شرح اين قصه در ذيل وقايع ازواج نبى مرقوم خواهد شد .\r\n\r\nغزوهء بنى مريسيع\r\nو هم در اين سال غزوه مريسيع « 1 » واقع شد كه هم آن را غزوهء بنى المصطلق گويند .\r\nهمانا مريسيع نام چاهى است كه بنى المصطلق بر سر آن چاه نزول مىكردند ؛ و آن آبى است از بنى خزاعه ميان مكه و مدينه از ناحيه قديد . و مصطلق لقب جذيمة بن سعد بن عمر بن عمير بن ربيعة بن حارث است و ايشان بطنى از بنى خزاعه‌اند .\r\nبالجمله حارث بن ابى ضرار كه قائد آن قوم بود و نسب او به مصطلق پيوسته مىشود ، بدين گونه : حارث پسر ابى ضرار است و نام ابى ضرار ، حبيب است و او پسر حارث بن عائذ بن مالك بن جذيمه است ؛ و مصطلق لقب جذيمه است ،\r\n\r\n\r\n","description":"","footnote":"\r\n( 1 ) . مريسيع : نام چاه آبى است از آن قبيله خزاعه كه ميان آن و فرع يك روزه راه است ؛ و فرع نام يكى از دهكده‌هاى بزرگ نزديك مدينه است .\r\n","page_name":" 990 ","page_number":414},
  {"content":"\r\n\r\nچنان كه مذكور شد . و از پدران جذيمه ، ربيعة بن حارث اول كس بود كه دين اسماعيل عليه السّلام را ديگرگونه ساخت و بت هبل را در كعبه نصب كرد و مردم را به عبادت آن صنم دعوت نمود اكنون بازگشت به داستان كنيم .\r\nحارث بن ابى ضرار بر حرب رسول خداى يك جهت شد و جماعتى را با خود همداستان ساخت . چون اين خبر در مدينه سمر گشت به رخصت رسول خداى بريدة بن الحصيب اسلمى تعبيه دوستانه كرده ، آهنگ قبيله بنى المصطلق فرمود و به ميان ايشان درآمده گفت : چنين مكشوف افتاد كه شما را در جنگ محمّد تصميم عزم رفته ، اگر اين سخن از در صدق است ، مرا نيز آگهى دهيد تا مردم خود را ساخته جنگ كرده با شما پيوسته شوم ، و هم‌آهنگ با او جنگ دهيم .\r\nمردم بنى المصطلق را اين سخن پسنده افتاد ، او را مكانتى عظيم نهادند و از مستور خاطر پرده برگرفتند « 1 » و گفتند : هم‌اكنون شتاب كن و لشكر خود را پرداخته كرده حاضر باش . بريده بر اين سخن پيمان نهاد و از ميان ايشان بيرون شده شتابزده تا به مدينه بتاخت و رسول خداى را از مكنون خاطر ايشان آگاه ساخت . پس پيغمبر بىتوانى تجهيز لشكر كرد و رايت مهاجران را به على مرتضى سپرد و علم انصار را به سعد بن معاذ داد و عمر بن الخطّاب را فرمان رفت تا بر مقدمه رود و زيد بن حارثه بر ميمنه و عكّاشة بن محصن ميسره را باشد .\r\nآنگاه ابو ذر غفارى را در مدينه به خليفتى بازداشت و روز دوشنبه دويم شعبان از مدينه خيمه بيرون زد ؛ و گروهى از منافقان به طمع غنيمت نيز ملازمت ركاب اختيار كردند . و در اين سفر از زوجات مطهرات : امّ سلمه و عايشه ملازم حضرت بودند و از تمامت لشكر مهاجران را ده ( 10 ) اسب و انصار را سى ( 30 ) اسب بود .\r\nبالجمله رسول خداى از مدينه كوچ داده طى طريق همىكرد ؛ و چون يك نيمه راه را درنوشت « 2 » لشكريان يك تن بيگانه از بيرون لشكرگاه ديدار كردند و دستگير ساختند و بدانستند كه از جانب بنى المصطلق به جاسوسى مىرسد . چون پرسش كردند ، بيگانه‌وار سخن كرد و خواست تا نام و نسب خود پوشيده دارد . عمر بن الخطّاب به تهديد و عتاب او را از انكار بازآورد و مكشوف داشت كه : حارث بن ابى ضرار جنگ شما را اعداد كرده و مرا به جاسوسى فرستاده كه خبر شما را بدانم و\r\n\r\n\r\n","description":"","footnote":"\r\n( 1 ) . آنچه در دل داشتند به زبان آوردند .\r\n( 2 ) . نوشتن : راه پيمودن\r\n","page_name":" 991 ","page_number":415},
  {"content":"\r\n\r\nبديشان برسانم .\r\nچون اين قصّه را به حضرت رسول برداشتند ، او را به اسلام دعوت فرمود و او سر برتافت و گفت : من چندان بباشم كه كار قوم خويش را با شما ديدار كنم ، اگر ايشان طريق اسلام سپرند من نيز روش ايشان گيرم ؛ و اگر نه كيش خويش را نخواهم گذاشت . عمر بن خطّاب چون انكار و استنكاف او را بديد بىتوانى تيغ برآهيخت « 1 » و خونش بريخت . و اين خبر در بنى المصطلق مشتهر گشت و خوفى عظيم در دل ايشان جاى كرد ، چندان‌كه جماعتى از گرد حارث بن ابى ضرار پراكنده شدند .\r\nو از پس آن رسول خداى صلّى اللّه عليه و آله كوچ داده در عرض راه به وادى خوفناكى درآمد و لشكريان فرود شده اوتراق « 2 » كردند . چون پاسى از شب برفت جبرئيل عليه السّلام فرود شد و عرض كرد كه : جماعتى از كافران جن در اين وادى انجمن شده‌اند و در خاطر دارند كه اگر توانند لشكريان را گزندى رسانند . رسول خداى ، على عليه السّلام را طلب فرمود و گفت : با آن نيرو كه خدايت بدان مخصوص فرموده دفع اين جماعت جن كن ، و از مردم لشكرگاه صد ( 100 ) تن با او همراه كرد . على عليه السّلام مردم خود را برداشته در كنار وادى فرود شد و فرمود : شما هم ايدر بباشيد و تا نفرمايم درنيائيد .\r\nو خود از پيش روى لشكر همىبرفت و لختى از اسماء اعظم خداوند قرائت كرد .\r\nآنگاه اشارت فرمود تا لشكريان يك تير پرتاب پيش شدند و بازدرايستادند . چون اين بكرد راه برگرفت و اندر واردى شد .\r\nاين وقت صرصرى عاصف « 3 » چنان بوزيد كه قدمهاى لشكريان از جاى همىبرفت و بيم بود كه به روى درافتند ، پس على عليه السّلام فرياد برداشت كه : منم على بن ابى طالب وصى و پسر عمّ رسول اللّه ؛ اگر خواهيد ايستاده باشيد تا قدرت يزدان را نظاره كنيد . اين هنگام به كردار زنگيان صف از پس صف سياهان ديدار شدند و چشمهاى ايشان چون مشعلهاى آتش نمودار گشت و چندان بيامدند كه تمامت وادى از ايشان آكنده شد .\r\nعلى عليه السّلام بىترس و خوف قرائت قرآن همىكرد و شمشير خويش را از چپ و راست همى فرود آورد تا آن گروه اندك اندك چون دود سياه گشتند و پراكنده و تباه\r\n\r\n\r\n","description":"","footnote":"\r\n( 1 ) . آهيختن : بركشيدن و بيرون آوردن\r\n( 2 ) . اوتراق : بارگشادن و سنگر كردن\r\n( 3 ) . صرصر عاصف : باد تند و شديد\r\n","page_name":" 992 ","page_number":416},
  {"content":"\r\n\r\nشدند . پس على عليه السّلام فرمود : اللّه اكبر . و از وادى به سوى فراز صعود داد . لشكريان عرض كردند : يا على چه انديشيدى و چگونه ظفر جستى كه از ديدار ايشان بيم آن مىرفت كه ما هلاك شويم ؟ فرمود : به نامهاى بزرگ خدا ايشان را دفع دادم و اينك گروهى هزيمت شده به حضرت رسول پناهنده گشتند و اگر كار از در كارزار مىداشتند « 1 » يك تن را زنده نمىگذاشتم و لشكريان را برداشته به حضرت رسول پيوست . پيغمبر فرمود : يا على ، آن جماعت كه از شمشير تو هزيمت گرفتند ، به نزديك من آمدند و ايمان آوردند .\r\nمع القصه بامداد رسول خداى از آن وادى جنبش فرموده ، كوچ بر كوچ تا به اراضى مريسيع آمد و لشكرگاه كرد .\r\nاز آن سوى حارث بن ابى ضرار چون اين بديد ، لشكرهاى خود را بفرمود : تا آلات حرب بر تن راست كردند و در برابر مسلمانان آمده ، صف جنگ بياراست .\r\nاصحاب پيغمبر نيز بر رده شدند . اين وقت رسول خداى بفرمود : تا يك تن از مسلمين در پيش روى سپاه كفار درآمده ندا درداد كه : هان اى جماعت بنى المصطلق ! جز به ايمان امان نتوانيد به دست كرد ، اگر خواهيد جان و مال شما پى سپر لشكر نشود به كلمه : لا إله الا اللّه محمّدا رسول اللّه ايمن توانيد شد و اگر نه عرضه هلاك و دمار خواهيد گشت . هيچ كس از آن قبيله اين كلمه روا نداشت ، ناچار آتش حرب زبانه زدن گرفت و از دو سوى بازار مقاتلت و مبارزت به رونق شد . شعار مسلمين آن روز يا منصور امت بود .\r\nبالجمله نخستين كمان برگرفتند و يكديگر را به باران تير لختى دفع دادند . پيغمبر فرمود : تا مسلمانان همگروه شدند و به يك بار حمله‌ور گشتند . در اين حمله صفوان كه صاحب لواى مشركين بود به دست قتاده از پاى درآمد ؛ و رايت كفار نگونسار گشت و مردى كه مالك نام داشت با پسرش به دست على عليه السّلام جان بداد ؛ و لشكر حارث بن ابى ضرار طريق فرار برداشتند و مسلمانان از پى بتاختند و ده ( 10 ) تن از ايشان را به خاك انداختند و از مسلمانان يك تن شهيد شد .\r\nبالجمله از پس سه روز كه كار به حرب و ضرب مىرفت ، تمامت مردم بنى المصطلق اسير و دستگير شدند : از اين جمله دويست ( 200 ) تن از زنان ايشان\r\n\r\n\r\n","description":"","footnote":"\r\n( 1 ) . اگر مىخواستند واقعا به جنگ پردازند\r\n","page_name":" 993 ","page_number":417},
  {"content":"\r\n\r\nگرفتار گشت و دو هزار ( 2000 ) شتر و پنج هزار ( 5000 ) گوسفند غنيمت لشكريان گشت . حسان بن ثابت قصّه ايشان را تذكره مىدهد :\r\n فامّا تثقفنّ بنى لؤىّ * جذيمة انّ قتلهم شفاء \r\n اولئك معشر نصروا علينا * سقى اظفارنا منهم دماء \r\n و حلف الحارث بن ابى ضرار * و حلف قريظة منّا براء « 1 » \r\nرسول خداى از پس حرب چهار روز ديگر در آن اراضى اقامت داشت ، از غنايم خمس برگرفت . آنگاه سواران را دو سهم و پيادگان را يك سهم بداد . مردى از بنى المصطلق كه طريق اسلام سپرد روايت مىكند كه : در حربگاه مردان سفيد جامه بر اسبان ابلق همىنگريستم كه مانند ايشان هرگز ديدار نكرده بودم .\r\n\r\nتزويج پيغمبر صلّى اللّه عليه و آله جويريه دختر حارث بن ابى ضرار را\r\nبالجمله رسول خدا طريق مراجعت گرفت و لشكريان ، زنان و دختران بنى المصطلق را با خود كوچ دادند . در ميانه دختر حارث بن ابى ضرار كه نام او برّه بود هم اسير گشت ، و در سهم ثابت بن قيس بن شمّاس و پسر عمّ او افتاد . ثابت چند نخله خرما به پسر عمّ خويش داد و برّه را از بهر خود خالص كرد و او را مكاتب « 2 » ساخت و چيزى بر او نهاد كه اداى نجم « 3 » آن را نتوانست كرد ، از پى چاره به نزديك رسول خداى آمد . وقتى برسيد كه حضرتش با عايشه در كنار آبى جاى داشت .\r\n\r\n\r\n","description":"","footnote":"\r\n( 1 ) . قصيده مطولى است از حسان بن ثابت بالغ بر سى دو بيت ، و اين سه بيت آخر از آن اشعار است ، كه در جواب ابو سفيان سروده . اين ابو سفيان نامش مغيرة بن حارث بن عبد المطلب بن هاشم بود و برادر رضاعى رسول خدا ، قبل از فتح مكه هنوز مسلمان نشده بود و در هجاى رسول خدا و مسلمين اشعار فراوان سروده و غالبا آن اشعار را حسان بن ثابت جواب گفته .\r\nپس از فتح مكه ، ابو سفيان مسلمان شد و از آن تاريخ در مدح مسلمانان و هجاى مشركين اشعار فراوان سرود . وفات ابو سفيان در سال 20 ه / 641 م روى داد .\r\n( 2 ) . مكاتب : بنده‌اى كه به رخصت خداوندش بهاى خود را به كسب حاصل نموده تسليم خداوند كند و آزاد شود .\r\n( 3 ) . نجم : اندك اندك وام خود را دادن است ، مدتى كه براى اداى قرض قرار مىدهند .\r\n","page_name":" 994 ","page_number":418},
  {"content":"\r\n\r\nچون چشم عايشه بر برّه افتاد و خضارت « 1 » ديدار و نضارت « 2 » رخسار او را نگريست در ضمير آورد كه اگر رسول خداى را با او رغبت افتد ، بعيد نباشد .\r\nبالجمله برّه نزديك شد و گفت : اشهد ان لا إله الّا اللّه و انّك رسول اللّه من دختر حارث بن ابى ضرارم كه قائد اين قبيله و سيّد اين سلسله است ، مرا اسير ساخته‌اند و مكاتب داشته‌اند در اين حضرت بدان آمدم كه در نجم كتابت من اعانت فرمائى .\r\nپيغمبر فرمود : چنين كنم و از آن بهتر در حق تو دريغ ندارم . گفتم : آن بهتر كدام است ؟ فرمود نجم كتابت بدهم و ترا به زنى بخواهم . عرض كرد : هيچ دولت با اين برابر نبود . پس پيغمبر نجم كتابت وى بداد و او را از ثابت بن قيس بگرفت و نام او را جويريه نهاد و در سلك زوجات خويش منسلك « 3 » ساخت ، و صداق او را آزادى اسيران بنى المصطلق ساخت و به روايتى آزادى چهل ( 40 ) كس و نيز صد ( 100 ) كس گفته‌اند .\r\nاز جويريه حديث كنند كه : سه شب از آن پيش كه با رسول خداى همبستر شود در خواب ديد كه ماه از مدينه برآمد و در كنار او فرود شد . بالجمله چون مسلمانان بدانستند كه جويريه خاص رسول خداى گشت ، گفتند : روا نباشد كه خويشان ضجيع پيغمبر در قيد اسر و رقيّت « 4 » باشند . پس هر زن كه از بنى المصطلق اسير داشتند ، آزاد ساختند . عايشه گفت : هرگز نشنيدم زنى را در حق خويشاوندان خود آن فضل و بركت كه جويريه را بود . و به روايتى جويريه را على عليه السّلام به حضرت رسول آورد .\r\nمع القصه بعد از آنكه پدرش حارث بن ابى ضرار مسلمانى گرفت با خدمت رسول خداى آمد و عرض كرد : دخترم را اسير مگير كه زنى كريمه است . پيغمبر فرمود : او را مخيّر ساختم اگر بخواهد بماند و اگر نه با تو كوچ دهد . گفت :\r\nقد احسنت و اجملت و به نزد دختر آمد و گفت : مرا رسوا مكن در ميان قوم و راه خويش گير . گفت : من خدا و رسول را اختيار كردم فقال لها ابوها فعل اللّه بك و فعل گويند : اين هنگام پيغمبر آزادش ساخت و به زنى گرفت و از آن پس راه مدينه پيش داشت و بر سر آبى فرود شدند .\r\n\r\n\r\n","description":"","footnote":"\r\n( 1 ) . خضارت : سبزى\r\n( 2 ) . نضارت : طراوت\r\n( 3 ) . منسلك ساختن : به رشته درآوردن\r\n( 4 ) . در بند اسيرى و بندگى\r\n","page_name":" 995 ","page_number":419},
  {"content":"\r\n\r\n\r\nسگالش عبد اللّه بن ابىّ كه پيغمبر صلّى اللّه عليه و آله را به مدينه راه ندهند\r\nجهجاه بن سعيد غفارى كه اجير پسر خطّاب بود و سنان جهنى كه حليف بنى عمرو بن عوف از قبيلهء خزرج بود ، بر سر چاه آب آمده و هردوان دلو خويش به چاه درانداختند ؛ و هنگام بركشيدن آن دلو كه نخست برآمد ، هر دو تن آن خويش مىپنداشتند ، از اين روى رسنها درهم بافته بود . پس هر يك براى اخذ دلو دست فرا بردند و آن ديگر به مدافعت برخاست تا كار به منازعت كشيد .\r\nجهجاه مشتى بر روى سنان زد چنان كه خون بدويد با آنكه دلو آن سنان بود . پس سنان بانگ برداشت كه يا للانصار و جهجاه فرياد برآورد كه يا للكنانة بالقريش . از فرياد استغاثت ايشان ، مهاجر و انصار انجمن شدند و مردى از مهاجرين كه جعال نام داشت در اعانت سنان نيك بكوشيد . دير نبود كه كار به مقاتلت رود ، اين هنگام گروهى از دانايان مهاجر به نزديك سنان آمدند و گفتند : جهجاه را بدين خرده مگير و گناه او را معفو دار ، و او ملتمس ايشان را مقبول داشت و آتش اين فتنه را فرو نشاند .\r\nاما از آن سوى چون اين خبر به عبد اللّه بن ابىّ رسيد روى با جعال كرد و گفت : تو را نيز آن مكانت است كه چندين جسارت كنى ؟ جعال گفت : چيست كه مرا از چنين كار بازدارد ؟ و با عبد اللّه سخن به خشونت آغازيد . و چون او مردى فقير بود بر عبد اللّه گران آمد و سخت به غضب شد و روى با آن منافقان كه در گرد او بودند كرد و گفت : هذا عملكم انزلتموهم منازلكم و واسيتموهم باموالكم و وقيتموهم بانفسكم و ابرزتم نحوركم للقتل فارمل نساءكم و أيتم صبيانكم و لو اخرجتموهم لكانوا عيالا لغيركم [ يعنى 
  ] : اين جماعت مهاجرين را به خانهء خود آورديد و از بذل مال دريغ نداشتيد ؛ و در راه ايشان قتال كرديد ، اكنون كه اين عظمت و عزّت از ما يافتند به مناطحت و مكاوحت ما شتافتند اين بدان ماند كه سمّن كلبك يا كلك أما و اللّه لئن رجعنا الى المدينة ليخرجنّ الاعزّ منها الاذلّ [ يعنى 
  ] : سگ خويش را فربه مىكن تا تو را لقمه خويش كند . چون باز مدينه شويم آن كس كه عزيز باشد ذليل‌تر را بيرون كند . كنايت از آنكه عزيز منم و رسول خداى ذليل من است ، همانا او را در\r\n\r\n","description":"","footnote":"","page_name":" 996 ","page_number":420},
  {"content":"\r\n\r\nمدينه نخواهم گذاشت . و لختى با ملك و سويد و معتّب بن قشير و مردم خود سخن از در تشنيع و بيغاره « 1 » كرد و گفت : اين از شما بر شماست .\r\nزيد بن ارقم كه هنوز مكانت بلوغ نداشت حاضر بود و اين كلمات را اصغا مىفرمود ، پس بىتوانى به حضرت رسول خداى آمد و اين قصه به تمامت بگفت .\r\nابو بكر بن ابى قحافه و عمر بن الخطّاب و عثمان بن عفان و سعد بن ابى وقاص و محمّد بن مسلمه و اوس بن خولى « 2 » و عبّاد بن بشر كه حاضر حضرت بودند اين حديث بشنيدند .\r\nاما پيغمبر از اين خبر به خشم شد چنان كه رنگ مباركش ديگرگونه گشت . آنگاه باز فرمود : تواند بود كه تو از پسر ابىّ آزرده باشى و اين سخن از در رنجش به دو بندى .\r\nعرض كرد : لا و اللّه اين كلمات جمله از او شنيدم . باز فرمود : تواند بود كه گوش تو به خطا اصغا كرده باشد . عرض كرد : سوگند با خداى كه در اين سخن بر خطا نرفته‌ام و واژونه « 3 » نشنيده‌ام . جماعتى از انصار با زيد گفتند : اى كودك ؟ قطع رحم كردى و بر قائد قوم خويش كذبى افكندى . « 4 » گفت : قسم با خداى كه دروغ نگفته‌ام و از خداى مىخواهم كه پيغمبر خود را به وحى آگهى فرستد و صدق مرا مكشوف دارد و گفت : اللّهمّ انزل على نبيّك ما يصدّق حديثى .\r\nعمر خطّاب گفت : يا رسول اللّه اجازت فرماى تا سر اين منافق را برگيرم . پيغمبر فرمود : از قتل او قلوب بزرگان يثرب را تب لرزه گيرد . عرض كرد : اگر اين فرمان را به مهاجران روا نمىدارى محمّد بن مسلمه يا عبّاد بن بشر يا سعد بن معاذ را بفرماى تا سرش برگيرند . فرمود : اى عمر دوست نمىدارم كه مردمان گويند : محمّد اصحاب خويش را همىكشد .\r\nو از بهر آنكه اصحاب در قتل آن منافق موافق نشوند و تهييج اين فتنه را مجال نيابند ، در حال فرمان داد كه از اين منزل كوچ بايد كرد . اسيد بن حضير به نزديك پيغمبر آمد و عرض كرد : چه پيش آمده است ؟ اين وقت كه هوا چون كورهء حدّادان تافته چرا كوچ بايد داد ؟ فرمود : مگر نشنيده‌اى صاحب شما چه سخن كرده است ؟\r\n\r\n\r\n","description":"","footnote":"\r\n( 1 ) . بيغاره : سرزنش و طعنه\r\n( 2 ) . متن : اخوس بن خولى .\r\n( 3 ) . واژونه : وارو يعنى سخن او را عوضى و اشتباهى نشنيده‌ام .\r\n( 4 ) . به رئيس قوم خود دروغ بستى .\r\n","page_name":" 997 ","page_number":421},
  {"content":"\r\n\r\nعرض كرد : يا رسول اللّه ! اعزّ خلايق توئى « 1 » و خوارتر اوست ، تو او را از مدينه بيرون كن و تواند بود كه با او به رفق و مدارا كار فرمائى ؛ زيرا كه مردم مدينه از اين پيش او را به سلطنت خويش گزيده ساختند و تاجى از يواقيت و درارى از بهر او ترصيع دادند و اين تاج روزى چند معطل بماند ، از بهر آنكه يوشع يهودى گوهرى لايق آن تاج مىداشت ، و چون مردم مدينه را محتاج مىپنداشت بهائى گران بر آن نهاده بود ، به يك ناگاه رسول خداى بدين شهر درآمد و كار پادشاهى او به تباهى كشيد ، لاجرم گاهى از غايت حسد سخنان نالايق همىكند .\r\nو از آن سوى عبد اللّه بن ابىّ را آگهى دادند كه سخنان تو گوشزد رسول خداى شده ، صواب آن است كه به نزديك آن حضرت شوى و از در توبت و انابت « 2 » معذرت‌جوئى تا از بهر تو طلب مغفرت كند ؛ و اگر نه دور نباشد كه در حق تو آيتى نازل شود كه ابدا از آلايش عار آن پاكيزه نشوى .\r\nپس پسر ابى به حضرت پيغمبر آمد و گفت : و الّذى انزل عليك الكتاب ما قلت شيئا من ذلك قطّ و انّ زيدا لكاذب [ يعنى 
  ] : سوگند با خداى كه زيد به كذب اين سخنان بر من بسته . جماعتى گفتار عبد اللّه را از در صدق پذيرفتار شدند و خويشاوندان زيد او را به نكوهش زحمت كردند . عمر بن الخطّاب گفت : اى زيد ، نيكوكارى به دست نكردى . و زيد افسرده خاطر همىبود .\r\nناگاه رسول خداى پيش او شده ، گوش او را بكشيد و تبسّم كنان فرمود : اين گوشها با خدا و رسول وفا كرد و آنچه بشنيد به راستى آورد . هان اى زيد شاد باش كه خداوند تبارك و تعالى بر صدق مقال تو و كذب ابن ابى سوره فرستاد :    بِسْمِ اللَّهِ الرَّحْمنِ الرَّحِيمِ إِذا جاءَكَ الْمُنافِقُونَ قالُوا نَشْهَدُ إِنَّكَ لَرَسُولُ اللَّهِ وَ اللَّهُ يَعْلَمُ إِنَّكَ لَرَسُولُهُ وَ اللَّهُ يَشْهَدُ إِنَّ الْمُنافِقِينَ لَكاذِبُونَ اتَّخَذُوا أَيْمانَهُمْ جُنَّةً فَصَدُّوا عَنْ سَبِيلِ اللَّهِ إِنَّهُمْ ساءَ ما كانُوا يَعْمَلُونَ    « 3 »    .   \r\nخلاصهء معنى به پارسى چنان است كه : اين منافقان مىگويند : ما شهادت مىدهيم\r\n\r\n\r\n","description":"","footnote":"\r\n( 1 ) . اعز خلايق : شريفتر مردمان\r\n( 2 ) . انابت : رجوع و بازگشت\r\n( 3 ) . منافقين ، 1 و 2 : آنگاه كه منافقان نزد تو آمدند ، گفتند : شهادت مىدهيم كه تو فرستاده خدايى ، خدا مىداند كه تو فرستاده‌اش هستى ولى خداوند گواهى دهد كه منافقان دروغگو هستند . آنها سوگندهايشان را سپر كردند تا مردم را از راه خدا بازدارند ، آنها كار ناشايستى انجام مىدهند .\r\n","page_name":" 998 ","page_number":422},
  {"content":"\r\n\r\nكه تو رسول خدائى و خدا شهادت مىدهد كه ايشان سخن به كذب كنند و اين سوگندهاى دروغ را از بهر حفظ خويش ياد كنند و سپر تن و جان شمرند ، آنگاه حايل و حاجز باشند طريقت حق را كه مردمى بدكردارند .  يَقُولُونَ لَئِنْ رَجَعْنا إِلَى الْمَدِينَةِ لَيُخْرِجَنَّ الْأَعَزُّ مِنْهَا الْأَذَلَّ وَ لِلَّهِ الْعِزَّةُ وَ لِرَسُولِهِ وَ لِلْمُؤْمِنِينَ وَ لكِنَّ الْمُنافِقِينَ لا يَعْلَمُونَ  « 1 » گويند :\r\nچون باز مدينه شويم آن كس كه عزيز باشد ؛ ذليل را دفع دهد و ندانند كه عزّت خاص خدا و رسول اوست .\r\nچون كذب پسر ابىّ مكشوف افتاد ، عبادة بن الصّامت و اوس بن عبد اللّه بر وى گذشتند و سلام نكردند . عبد اللّه ايشان را نكوهش كرد . گفتند : تا از در توبت بيرون نشوى و رسول خدا از بهر تو طلب استغفار نكند بر تو سلام نكنيم . عباده گفت :\r\nهم‌اكنون حاضر حضرت شو تا از بهر تو طلب مغفرت كند و اگر نه در حق تو آيتى فرود شود كه مسلمين در نمازها قرائت كنند .\r\nعبد اللّه [ بن ابىّ 
  ] سخن او را وقعى نگذاشت و اين آيت مبارك نازل شد :   وَ إِذا قِيلَ لَهُمْ تَعالَوْا يَسْتَغْفِرْ لَكُمْ رَسُولُ اللَّهِ لَوَّوْا رُؤُسَهُمْ وَ رَأَيْتَهُمْ يَصُدُّونَ وَ هُمْ مُسْتَكْبِرُونَ سَواءٌ عَلَيْهِمْ أَسْتَغْفَرْتَ لَهُمْ أَمْ لَمْ تَسْتَغْفِرْ لَهُمْ لَنْ يَغْفِرَ اللَّهُ لَهُمْ إِنَّ اللَّهَ لا يَهْدِي الْقَوْمَ الْفاسِقِينَ   « 2 » مىفرمايد : چون ايشان را بياگاهانند كه به نزديك رسول خدا شويد تا از بهر شما استغفار كند استنكاف نمايند ، اگر همه از بهر ايشان استغفار كنى ، هم آمرزيده نشوند اين از بهر آن است كه خمير مايهء فطرت ايشان سرشته خباثتى است كه در خور آمرزش نباشد و آمرزش اين گونه فطرتهاى خبيثه ملازم محال بود . قدرت خداوند و دعاى پيغمبر او تعلّق بر محال نگيرد .\r\nمع القصه عبد اللّه بن ابىّ را پسرى بود كه عبد اللّه « 3 » نام داشت . مردى مؤمن و پارسا بود . چون بشنيد كه عمر بن الخطّاب در حضرت پيغمبر معروض داشته كه : فرمان\r\n\r\n\r\n","description":"","footnote":"\r\n( 1 ) . منافقين ، 8 : آنها مىگويند : اگر به مدينه بازگرديم عزّت‌يافتگان ، خوارشدگان را بيرون مىكنند ، در حالى كه عزّت از آن خدا و فرستادهء او و مؤمنان است ولى منافقان اين را نمىدانند .\r\n( 2 ) . منافقين ، 5 و 6 : چون به آنها گفته شود بياييد تا فرستادهء خدا برايتان استغفار كند سر بگردانند و مىبينى كه اعراض مىكنند و تكبر مىورزند . تفاوت نكند كه برايشان استغفار كنى يا نكنى ، خداوند هرگز آنها را نخواهد بخشيد زيرا خدا فاسقان را هدايت نمىكند .\r\n( 3 ) . متن : عبيد اللّه .\r\n","page_name":" 999 ","page_number":423},
  {"content":"\r\n\r\nكن تا من يا محمّد بن مسلمه سر عبد اللّه را از تن دور كنيم ، شتاب‌زده به حضرت رسول آمد و عرض كرد : اگر پدر من از بهر كشتن است مرا فرماى تا از آن پيش كه از محل خويش قيام كنى سر او را به نزديك تو آرم ، با اينكه نيكوكارترين مردم خزرج با پدر منم ، و دير وقتى است كه پدر من جز به دست من خوردنى و آشاميدنى روا ندارد . همانا بيم دارم كه چون ديگر كس او را گردن بزند و من قاتل پدر را ديدار كنم نشكيبم و از در انتقام برخيزم و در جهنم جاى سازم . پيغمبر فرمود : اى عبد اللّه من به قتل پدرت فرمان نداده‌ام و چندان‌كه در ميان ما باشد با او بد نخواهم كرد .\r\nبالجمله رسول خدا صلّى اللّه عليه و آله هم در آن گرمگاه از آن منزل كوچه داده ، راهى دراز بپيمود و همه روزه طى مراحل كرده نزديك بقيع بر سر آبى فرود آمد كه آن را بقعا گفتند ، در اين وقت صرصرى عاصف وزيدن گرفت و جماعتى را گمان رفت كه دشمنان به تاراج مدينه مىآيند . پيغمبر فرمود : بيمناك مباشيد ، مدينه جاى امن و امان است . امروز منافقى مرده است ، و از قضا هم در آن شب ناقهء پيغمبر ياوه شده بود . يكتن از منافقين با آن ديگر گفت : كه اين مرد با اينكه ضالهء خويش را نمىداند دعويدار علم غيب است ، جبرئيل سخن او به حضرت رسول صلّى اللّه عليه و آله برداشت .\r\nپيغمبر فرمود : دعويدار علم غيب نيستم ؛ لكن خداوند مرا به وحى آگهى دهد و اينك مهار ناقه من در فلان درخت استوار شده برويد و بازآريد . برفتند و بازآوردند .\r\nو از آن سوى بعد از ورود به مدينه مكشوف افتاد كه در آن ساعت رفاعة بن زيد كه از بزرگان يهود و دوستان عبد اللّه بن ابى بود و نسبت به قبيله بنى قينقاع مىبرد بمرده بود . آن منافق چون اين بديد از دل ايمان آورد .\r\nاما عبد اللّه بن عبد اللّه بن ابىّ روز همىشمرد تا رسول خداى در وادى عقيق نزول فرمود و به مدينه نزديك شد . اين وقت بر سر راه پدر بيامد و بايستاد و سواران را همى فحص كرد تا پدر را بيافت ، بىتوانى زمام شتر او را گرفته بخوابانيد و پاى بر دست شتر نهاد و گفت : سوگند با خداى كه تا رسول خدايت اجازت نفرمايد تو را به مدينه نگذارم تا بدانى كه اعزّ از همه كس اوست و اذلّ از همه كس توئى . و مردمان بر او مىگذشتند و كار او نظاره مىكردند . و او با پسر مىگفت : انا أذلّ من الصّبيان انا اذلّ من النّساء . اين ببود تا پيغمبر برسيد و حال او را مشاهدت كرد پس با عبد اللّه فرمود : دست از وى بدار تا به درون مدينه رود .\r\n\r\n","description":"","footnote":"","page_name":" 1000 ","page_number":424},
  {"content":"\r\n\r\nاين هنگام پيغمبر عمر بن خطّاب را خطاب كرد كه : اگر آن روز كه تو خواستى عبد اللّه را گردن زدم بعيد نبود كه قبيله او آزرده خاطر شوند و از طريق دين دل بگردانند ، چون او را معفو داشتم ؛ اكنون او را شماتت كنند ؛ و اگر بفرمايم خويشتن او را بكشند . عمر عرض كرد : كه خير و بركت مسلمانان در آن است كه تو دانى .\r\n\r\nسفر وليد بن عقبه براى اخذ زكات بنى المصطلق\r\nبالجمله بعد از ورود به مدينه رسول خداى صلّى اللّه عليه و آله وليد بن عقبه را فرمان كرد تا به ميان بنى المصطلق شده زكات ايشان را مأخوذ دارد . چون آن جماعت رسيدن وليد را بدانستند ، گروهى از بهر استقبال بيرون شدند .\r\nاز اين سوى چون وليد گروه پذيره‌شدگان را از دور نگريست ، چنان پنداشت كه ايشان از بهر مقاتلت با او در مىرسند بىاينكه فحصى كنند يا رسول بديشان فرستد ، روى برتافت و شتابزده تا مدينه بشتافت ؛ و در حضرت رسول معروض داشت كه :\r\nاگر طريق فرار نمىسپردم عرضهء هلاك و دمار مىشدم . از آن طرف مردم بنى المصطلق اين بدانستند و در زمان رسولان چرب زبان با هديه‌هاى گرانبها گسيل حضرت رسول ساختند و صورت حال را به عرض رسانيدند .\r\nو پيغمبر در سخن ايشان و كلمات وليد تأملى فرمود تا خداوند اين آيت مبارك بفرستاد :    يا أَيُّهَا الَّذِينَ آمَنُوا إِنْ جاءَكُمْ فاسِقٌ بِنَبَإٍ فَتَبَيَّنُوا أَنْ تُصِيبُوا قَوْماً بِجَهالَةٍ فَتُصْبِحُوا عَلى ما فَعَلْتُمْ نادِمِينَ وَ اعْلَمُوا أَنَّ فِيكُمْ رَسُولَ اللَّهِ لَوْ يُطِيعُكُمْ فِي كَثِيرٍ مِنَ الْأَمْرِ لَعَنِتُّمْ وَ لكِنَّ اللَّهَ حَبَّبَ إِلَيْكُمُ الْإِيمانَ وَ زَيَّنَهُ فِي قُلُوبِكُمْ وَ كَرَّهَ إِلَيْكُمُ الْكُفْرَ وَ الْفُسُوقَ وَ الْعِصْيانَ أُولئِكَ هُمُ الرَّاشِدُونَ فَضْلًا مِنَ اللَّهِ وَ نِعْمَةً وَ اللَّهُ عَلِيمٌ حَكِيمٌ .    « 1 » خلاصهء معنى چنين باشد : مىفرمايد : اى مؤمنين به\r\n\r\n\r\n","description":"","footnote":"\r\n( 1 ) . حجرات ، 6 - 8 : اى مؤمنان اگر فاسقى براى شما خبرى آورد دربارهء آن تحقيق كنيد ، مبادا نادانسته به مردم آسيب برسانيد و از كردهء خود پشيمان شويد . بدانيد رسول خدا در ميان شماست ، چنانچه در بسيارى از امور تابع فرمان شما باشد به مشقت گرفتار مىآييد ، ولى خدا با محبوب كردن ايمان براى شما آن را در دلتان جلوه داد و كفر و فسق و عصيان را مورد نفرت شما قرار داد ، اينان هدايت يافتگانند . كرم و احسانى است از جانب خدا كه او داناى فرزانه است .\r\n","page_name":" 1001 ","page_number":425},
  {"content":"\r\n\r\nخبر فاسقى آسيب مكنيد مردم را ، پس فحص حال كنيد تا از كرده پشيمان نشويد .\r\nاگر رسول خدا در ميان شما كردار شما را به كار مىبست طريق هلاكت مىسپرديد ، لكن خداوند ايمان را در دلهاى شما محبوب ساخت و كفر را مكروه گردانيد ، همانا ايشان به فضل و نعمت خداوند هدايت يافته‌اند .\r\nپس بدين آيت مبارك كذب وليد و صدق بنى المصطلق روشن گشت و رسول خداى فرستادگان آن جماعت را نيك بنواخت و از براى اخذ زكات عامل ديگر به اراضى ايشان فرستاد .\r\n\r\nقصهء افك عايشه\r\nهم در اين سال پنجم هجرت عايشه را آسيب افك « 1 » برسيد . همانا رسول خدا را به قانون بود كه در هر سفر به حكم قرعه بعضى از زوجات مطهرات را با خود كوچ مىداد ، در غزوهء مريسيع ؛ عايشه ملازم خدمت گشت . در هنگام مراجعت نزديك به مدينه محل نزول افتاد و رسول خداى با لشكر فرود شد و چون وقت سحر نداى كوچ برخاست ، از قضا عايشه به قضاى حاجت بيرون لشكرگاه بود . چون به رحل خويش آمد ، گردن‌بند خود را كه منضود از جزع « 2 » ظفار « 3 » بود نيافت . ناچار بازشتافت و در جستجوى آن زمانى دير بماند و بر قانون بود كه هنگام كوچ دادن پرده‌هاى هودج عايشه را مىآويختند .\r\nدر اين وقت كه لشكر كوچ مىداد پاسبانان هودج عايشه پرده‌هاى هودج را آويخته ديدند ، چنان پنداشتند كه عايشه به هودج اندر است . پس هودج را حمل داده با لشكر ببردند . از آن سوى چون عايشه گردن‌بند خود را بيافت و بازشتافت هيچ كس را به جاى نديد . ناچار در آنجا توقف فرمود و با خود انديشيد كه چون پرستاران مرا در هودج نيابند ، به طلب من بازآيند ، لختى ببود آنگاه از ماندگى خوابش بربود .\r\nاز آن طرف صفوان بن معطّل سلمى ذكوانى كه بر ساقه لشكر مىرفت و همچنان\r\n\r\n\r\n","description":"","footnote":"\r\n( 1 ) . افك : دروغ بزرگ .\r\n( 2 ) . جزع : دانه و مهره\r\n( 3 ) . ظفار : بلدى است در مملكت يمن .\r\n","page_name":" 1002 ","page_number":426},
  {"content":"\r\n\r\nبه حكم رسول از دنبال مردمان احتياط لشكرگاه مىكرد تا اگر از كسى چيزى به جاى مانده حمل دهد و به خداوندش رساند ، در اين وقت برسيد و از دور سواد خفته بديد . بانگ به دو زد يا نومان برخيز . و به روايتى او را بشناخت ، چه هنوز آيت حجاب فرود نشده بود ؛ اما روايت نخستين استوار است ، چه آيت حجاب در تزويج زينب بنت جحش آمد .\r\nبالجمله صفوان گفت : انّا للّه و انّا اليه راجعون از بانگ استرجاع او عايشه از خواب انگيخته شد ؛ پس صفوان فرود شده شتر خود را بخوابانيد و از دور بايستاد تا عايشه سوار شد : پس زمام ناقه را بگرفت و تا لشكرگاه بكشيد .\r\nدر گرمگاه روز كه لشكريان فرود سوار شده بودند برسيد . اصحاب افك چون اين بديدند ، زبان به هذيان « 1 » گشوده سخنان بيهوده براندند ؛ و اول كس عبد اللّه بن ابىّ بود كه بدين بهتان جسارت كرد . و به روايت عروة بن زبير ، حسان بن ثابت و مسطح بن اثاثه و حمنه بنت جحش نيز چنين سخن كردند و زيد بن رفاعه نيز از اين جماعت بود .\r\nعايشه گويد : بعد از ورود به مدينه از قضا رنجور شدم و ملازم بستر گشتم و رسول خداى را با خود ديگرگونه همىديدم ، چه هرگاه به خانه آمدى به حجرهء من در نشدى و از ديگران پرسيدى كه بيمار شما چون است ؟ و گاه مادرم را گفتى كيف تيكم تا كار من به نقاهت « 2 » كشيد . يك شب با سلمى « 3 » مادر مسطح به قضاى حاجت بيرون شدم و به فضائى كه در بيرون مدينه از بهر اين كار بود راه بريدم ، چه هنوز در خانه‌هاى مدينه مستراح نبود ، ناگاه پاى مادر مسطح به چادر درآمد و به سر دررفت ، پس برخاست و گفت : تعس مسطح . او را گفتم : دشنام مىگوئى پسر خود را كه از مهاجرين اولين است و در جنگ بدر حاضر بوده ؟\r\nبالجمله سه نوبت پاى امّ مسطح لغزش كرد و هر نوبت مسطح را دشنام همىگفت و من او را زجر كردم . گفت : اى عايشه هيچ دانى او چه گفت ؟ گفتم : ندانم . اين\r\n\r\n\r\n","description":"","footnote":"\r\n( 1 ) . هذيان : ياوه‌گويى\r\n( 2 ) . نقاهت : ضعفى كه بعد از مرض عارض مىشود .\r\n( 3 ) . سلمى مادر مسطح ، دختر صخر بن عامر بن كعب بن سعد است و سلمى دختر خالهء ابو بكر است ( س ) .\r\n","page_name":" 1003 ","page_number":427},
  {"content":"\r\n\r\nوقت قصه اهل افك را به تمام برشمرد و دودى به سر من بر رفت و چندان اندوه من قوت يافت كه از پاى درافتادم و بدان مهم كه شده بودم فراموش كردم و در ضمير آوردم كه خود را به چاهى درافكنم .\r\nمع القصه عايشه باز خانه شد و روز ديگر كه پيغمبر درآمد و گفت : بيمار شما چون است ؟ عايشه عرض كرد كه : مرا دستورى فرماى تا به نزديك پدر و مادر خويش شوم و روزى چند بباشم . رسول خداى نيز اجازت كرد ؛ و عايشه بيست و پنج ( 25 ) روز در خانهء پدر ببود . نخستين با مادر گفت : اين چه سخن است كه مردمان در حق من گويند ؟ امّ رومان او را دل همىداد و گفت : غمنده مباش همانا زن خوب روى ، چون پسنده شوى شود و شوهر او را زنان فراوان باشد ، ناچار چنين سخنها در حق او گفته خواهد شد .\r\nعايشه بانگ گريه برداشت . ابو بكر در خانه فرازين تلاوت قرآن مىكرد ، گفت :\r\nچه حديث است ؟ امّ رومان گفت : عايشه از سخن اهل افك آگهى يافته ، ابو بكر نيز لختى بگريست ، آنگاه گفت : اى عايشه جزع مكن كه خداوند كشف اين حال مىفرمايد ؛ اما عايشه بدين گونه كار به آزارى و تب لرزه داشت و گاه‌گاه از هوش بيگانه مىشد .\r\nو از آن سوى رسول خدا ، على عليه السّلام و اسامة بن زيد و زينب بنت جحش و مادر اسامة بن ايمن را حاضر ساخت تا در امر عايشه مشورتى فرمايد . زينب بنت جحش گفت : يا رسول اللّه من در آنچه نديده و نشنيده‌ام سخن نكنم ، و اسامه عرض كرد : ما هرگز از اهل تو جز خير نديده‌ايم . على مرتضى فرمود : يا رسول اللّه لم يضيّق اللّه عليك و النّساء سواها كثيرة يعنى : خداوندگار بر تو تنگ نكرده است ، جز عايشه زنان بسيار است و اگر خواهى از كنيزك او بريره فحصى « 1 » فرماى كه روز و شب ملازم خدمت اوست و حال او نيكو داند و از در صدق به عرض رساند . پيغمبر بريره را طلب كرد و پرسش فرمود . سوگند ياد كرد كه : هرگز از عايشه امرى نديده‌ام كه مورث عارى « 2 » باشد و من او را چنان پاك دانم كه زرگر طلاى احمر را ، الّا آنكه گاهى كه من آرد خمير كرده‌ام و او را گفته‌ام پاس دار تا آتش برافروزم به خواب مىرفته ، گوسفند مىآمده خمير مىخورده . هم در آن ايام رسول خداى در خانه ملول\r\n\r\n\r\n","description":"","footnote":"\r\n( 1 ) . فحص : جستجو\r\n( 2 ) . مورث عار : موجب ننگ\r\n","page_name":" 1004 ","page_number":428},
  {"content":"\r\n\r\nنشستى .\r\nيك روز عمر بن الخطّاب درآمد . پيغمبر فرمود : اى عمر تو در اين حديث چه گوئى ؟ عمر گفت : اين چه سخن است ؟ خداوندى كه روا نمىدارد مگس بر اندام تو بنشيند و ترا از پليدى پاى مگس حراست مىفرمايد ، چگونه از زشتترين پليديها نگاه نمىدارد ؟ و از آن سوى چون عثمان اين بدانست عرض كرد : يا رسول اللّه اين همه كذب منافقان است ، خداوندى كه سايهء ترا بر زمين دريغ دارد تا مبادا كس قدم بر سايهء تو بگذارد ، يا زمين پليد بود و سايهء تو بر آن رود ، چگونه صيانت حرم تو از ناشايست نكند هم خاتمت امر را با على عليه السّلام به مشورت گذاشت .\r\nامير المؤمنين فرمود : يا رسول اللّه يك روز در عرض نماز نعلين از پاى برآوردى ما نيز چنان كرديم ، پس از نماز فرمودى : شما را چه افتاد ؟ معروض داشتيم كه اقتفا با تو كرديم . آنگاه فرموديد : كه جبرئيل به من آمد كه نعلين تو از پوست مردار است با آن نماز روا نباشد ؟ اگر اين قصه به كذب نبود ، چگونه خدايت آگهى نمىفرمود ؟\r\nهم‌اكنون دل قوى دار كه خداوندت آگهى فرستد .\r\nاين هنگام پيغمبر به مسجد شد و خداى را ثنا گفت و فرمود : ايّها النّاس من يعذرنى من رجل قد بلغنى اذاه فى اهلى كيست كه مرا نصرت دهد و انتقام كشد آن كس را كه زيان اهل من جست ؟ سوگند با خداى كه من از اهل خود جز نيكوئى نديده‌ام و مردى را نام برده‌اند كه جز نيكوئى از او ندانسته‌ام . سعد بن معاذ برخاست و گفت : يا رسول اللّه من نصرت كنم اگر از قبيلهء اوس است ، گردن بزنم و اگر از خزرج است ، هم بفرماى تا امر ترا به نفاذ رسانم . سعد بن عباده كه سيد خزرج بود ، سعد بن معاذ را گفت : به دروغ سخن كردى چه اگر از خزرج است ، تو او را نتوانى كشت و اگر از قوم تو است كشتن او را روا نمىدارى و اين سخن بدان گفتى كه دانسته‌اى آنان كه اين دروغ گفته‌اند ، از قوم خزرجند .\r\nاسيد بن حضير كه پسر عم سعد بن معاذ بود ، سعد بن عباده را گفت : تو سخن به كذب همىرانى ، سوگند با خداى كه بكشم او را ، و تو منافقى و از قبل منافقان سخن كنى . و ميان اوسيان و خزرجيان كار به منازعت كشيد . رسول خداى ايشان را تسكين داد و از آن سخن لب ببست ، اما اين اخبار همه روزه در خانهء ابو بكر ، گوشزد عايشه مىشد و به زارى و افغان مىافزود .\r\n\r\n","description":"","footnote":"","page_name":" 1005 ","page_number":429},
  {"content":"\r\n\r\nيك روز زنى از انصار به نزديك عايشه شده با او در گريه موافقت همىكرد . در اين وقت رسول خداى درآمد و سلام داد و بنشست . عايشه در تب و لرز همىبود .\r\nپيغمبر پرسيد : او را چيست ؟ امّ رومان صورت حال را به عرض رسانيد . پيغمبر فرمود : باشد كه اين سخن كه گفته‌اند شنيده بود ؟ عرض كرد : چنين باشد . اين هنگام عايشه برخاست و بنشست ، پيغمبر فرمود : آنچه در حق تو گفته‌اند ، من دانسته‌ام .\r\nاگر بىگناهى زود باشد كه خداوند مرا آگهى دهد و اگر گناهكارى توبت و انابت جوى ؛ زيرا كه چون بنده به گناه خويش اعتراف كند ، خداوند توبت او بپذيرد .\r\nعايشه گفت : من لب ببستم و پدر و مادر را گفتم : جواب گوئيد . ايشان گفتند : چه دانيم . گفت : ما در روزگارى كه بت‌پرست بوديم كس اين سخن به خاندان ما نبست ، امروز كه نور توحيد در قلب ما جاى دارد ، مردمان اين گونه سخن كنند . پس من آغاز سخن كردم و حال آنكه خردسال بودم و از قرآن الّا اندكى نمىدانستم ، عرض كردم :\r\nو اللّه اين سخن در دلهاى شما جاى گرفته ، اگر بگويم بىگناهم باور نداريد و اگر اعتراف كنم ، استوار فرمائيد و خداى داند كه بىگناهم ، مثل من مثل پدر يوسف است آنگاه كه گفت :  أَشْكُوا بَثِّي وَ حُزْنِي إِلَى اللَّهِ  « 1 » و فرمود :  فَصَبْرٌ جَمِيلٌ وَ اللَّهُ الْمُسْتَعانُ عَلى ما تَصِفُونَ  « 2 » .\r\nو هر چند خواستم نام يعقوب بر زبان رانم به خاطر نياوردم . اين بگفتم و روى برگردانيدم و تكيه زدم و آرزومند بودم كه رسول خداى خوابى بيند كه مشعر « 3 » بر برائت « 4 » ساحت من باشد و خود را از آن حقيرتر مىداشتم كه خداى در حق من وحى فرستد ؛ لكن رسول خداى هنوز آهنگ برخاستن نفرموده بود : كه آثار وحى بر حضرتش ظاهر شد ، از پس آنكه يك ماه وحى منقطع بود . پس مادر من بالشى از اديم « 5 » زير سر پيغمبر نهاد و برد « 6 » يمنى بر فراز « 7 » افكند و چون وحى به پايان رسيد ، پيغمبر برد را از بر خويش برانداخت و عرق از رخسار مباركش همىبرفت پس\r\n\r\n\r\n","description":"","footnote":"\r\n( 1 ) . يوسف ، 86 : شرح اندوه و پريشانى خود را فقط به خدا مىگويم .\r\n( 2 ) . يوسف ، 18 : صبر زيباست و من بر آنچه مىگوييد از خدا يارى مىخواهم .\r\n( 3 ) . مشعر : اعلام‌كننده و آگاهنده\r\n( 4 ) . برائت ساحت : پاكدامنى و بىگناهى\r\n( 5 ) . اديم : چرم دباغى شده\r\n( 6 ) . برد : پارچه‌اى است كه در يمن ساخته مىشود .\r\n( 7 ) . فراز : بالا\r\n","page_name":" 1006 ","page_number":430},
  {"content":"\r\n\r\nتبسم‌كنان فرمود : ابشرى يا عائشة اما و اللّه لقد برأك اللّه شاد باش اى عايشه كه خداى بر طهارت تو گواهى داد .\r\nمادرم گفت : برخيز و پيش شو و شكر اين نعمت بگذار . گفتم : من در اين واقعه شكر نگويم ، الّا خداى را كه برائت مرا از آسمان فرو فرستاد . و به روايتى گفت :\r\nرسول خداى دست مرا بگرفت و من به خشم دست خود را از آن حضرت كشيدم .\r\nپدرم ابو بكر بانگ بر من زد ، آنگاه پيغمبر آيات منزله را قرائت فرمود . ابو بكر برخاست و سر مرا ببوسيد .\r\nاز آن پس رسول خدا طريق مسجد گرفت و مردمان را فراهم كرد و خداى را ثنا بگفت ، پس فرمود : أعوذ باللّه السّميع العليم :  إِنَّ الَّذِينَ جاؤُ بِالْإِفْكِ عُصْبَةٌ مِنْكُمْ لا تَحْسَبُوهُ شَرًّا لَكُمْ بَلْ هُوَ خَيْرٌ لَكُمْ لِكُلِّ امْرِئٍ مِنْهُمْ مَا اكْتَسَبَ مِنَ الْإِثْمِ وَ الَّذِي تَوَلَّى كِبْرَهُ مِنْهُمْ لَهُ عَذابٌ عَظِيمٌ  « 1 » يعنى : جماعتى از شما كه اين دروغ بزرگ آوردند ، گمان مكنيد كه شرّى بر شما بسته‌اند ، بلكه اين خبر شما است - ( و روى اين سخن با رسول خدا و عايشه و صفوان است ) - همانا هر يك اين دروغگويان به اندازهء كذب و بهتان خويش كسب عصيان كردند - ( چه بعضى دشنام گفتند و برخى به سخره خنده زدند و گروهى از رد و منع خاموش بودند ) - و عذاب عظيم خاص عبد اللّه بن ابىّ باشد كه عظيم اين جنايت را خاص خود داشت .\r\n لَوْ لا إِذْ سَمِعْتُمُوهُ ظَنَّ الْمُؤْمِنُونَ وَ الْمُؤْمِناتُ بِأَنْفُسِهِمْ خَيْراً وَ قالُوا هذا إِفْكٌ مُبِينٌ  « 2 » چون جماعتى از مسلمين بعد از اصغاى اهل افك در حق عايشه بدگمان شدند ، خداوند مىفرمايد : چرا چون اصغاى اين سخن باطل كرديد بر روش دينداران گمان نيك در حق عايشه و صفوان نبرديد كه از همكيشان شما هستند و نگفتيد : اين سخن كذبى روشن است :   لَوْ لا جاؤُ عَلَيْهِ بِأَرْبَعَةِ شُهَداءَ فَإِذْ لَمْ يَأْتُوا بِالشُّهَداءِ فَأُولئِكَ عِنْدَ اللَّهِ هُمُ الْكاذِبُونَ وَ لَوْ لا فَضْلُ اللَّهِ عَلَيْكُمْ وَ رَحْمَتُهُ فِي الدُّنْيا وَ الْآخِرَةِ لَمَسَّكُمْ فِيما أَفَضْتُمْ فِيهِ عَذابٌ عَظِيمٌ   « 3 » چرا نياوردند چهار شاهد بر صدق سخن خود ، پس ايشان دروغگويانند در ظاهر و باطن ، چه اگر در ظاهر شاهد آوردند و سخن خود را به صدق راست كردند ، هم در باطن كاذب بودند ، چه در زنان پيغمبران اين گونه پليديها راست نيايد و اگر فضل\r\n\r\n\r\n","description":"","footnote":"\r\n( 1 ) . سورهء نور ، آيه 11 .\r\n( 2 ) . سورهء نور ، آيه 12 .\r\n( 3 ) . سورهء نور ، آيه 13 و 14 .\r\n","page_name":" 1007 ","page_number":431},
  {"content":"\r\n\r\nخدا شامل حال نبود بدين كذب كه افكندند ايشان را عذاب عظيم دچار مىگشت .\r\n  إِذْ تَلَقَّوْنَهُ بِأَلْسِنَتِكُمْ وَ تَقُولُونَ بِأَفْواهِكُمْ ما لَيْسَ لَكُمْ بِهِ عِلْمٌ وَ تَحْسَبُونَهُ هَيِّناً وَ هُوَ عِنْدَ اللَّهِ عَظِيمٌ وَ لَوْ لا إِذْ سَمِعْتُمُوهُ قُلْتُمْ ما يَكُونُ لَنا أَنْ نَتَكَلَّمَ بِهذا سُبْحانَكَ هذا بُهْتانٌ عَظِيمٌ .   « 1 » آن هنگام كه بىآگهى با يكديگر اين حديث مىكرديد كارى سهل پنداشتيد و حال آنكه نزد خداوند آلوده ساختن خانواده طهارت را امرى بزرگ است ، تواند شد كه زنان انبيا كافر باشند ، اما نتواند شد كه فاجر باشند ، چرا وقتى اصغاى اين كلمات كرديد مانند ابو ايوب انصارى نگفتيد : اين سخن بهتان عظيم است .\r\nهمانا چون اين سخن پراكنده شد يك شب امّ ايوب با شوهر خود ابو ايوب انصارى گفت : شنيده‌اى در حق عايشه چه سخن كرده‌اند ؟ ابو ايوب گفت : اى زن آيا تو در حق من چنين كارى روا مىدارى ؟ گفت : هرگز روا ندارم . پس ابو ايوب او را گفت : عايشه از تو پارساتر است ، چگونه در حق پيغمبر روا دارد ؟  ما يَكُونُ لَنا أَنْ نَتَكَلَّمَ بِهذا سُبْحانَكَ هذا بُهْتانٌ عَظِيمٌ  « 2 » و روى اين كلمات در اين آيات مبارك با ابو ايوب بود و مانند آنچه از ابو ايوب مرقوم شد ، با ابىّ بن كعب و اسامة بن زيد نيز نسبت كرده‌اند و صحت اين هر سه حامل توارد نخواهد بود .\r\n     يَعِظُكُمُ اللَّهُ أَنْ تَعُودُوا لِمِثْلِهِ أَبَداً إِنْ كُنْتُمْ مُؤْمِنِينَ وَ يُبَيِّنُ اللَّهُ لَكُمُ الْآياتِ وَ اللَّهُ عَلِيمٌ حَكِيمٌ إِنَّ الَّذِينَ يُحِبُّونَ أَنْ تَشِيعَ الْفاحِشَةُ فِي الَّذِينَ آمَنُوا لَهُمْ عَذابٌ أَلِيمٌ فِي الدُّنْيا وَ الْآخِرَةِ وَ اللَّهُ يَعْلَمُ وَ أَنْتُمْ لا تَعْلَمُونَ وَ لَوْ لا فَضْلُ اللَّهِ عَلَيْكُمْ وَ رَحْمَتُهُ وَ أَنَّ اللَّهَ رَؤُفٌ رَحِيمٌ يا أَيُّهَا الَّذِينَ آمَنُوا لا تَتَّبِعُوا خُطُواتِ الشَّيْطانِ وَ مَنْ يَتَّبِعْ خُطُواتِ الشَّيْطانِ فَإِنَّهُ يَأْمُرُ بِالْفَحْشاءِ وَ الْمُنْكَرِ وَ لَوْ لا فَضْلُ اللَّهِ عَلَيْكُمْ وَ رَحْمَتُهُ ما زَكى مِنْكُمْ مِنْ أَحَدٍ أَبَداً وَ لكِنَ اللَّهَ يُزَكِّي مَنْ يَشاءُ وَ اللَّهُ سَمِيعٌ عَلِيمٌ .      « 3 » خلاصهء معنى چنان است مىفرمايد : پند مىدهد خداوند شما را كه از طعن و دقّ در حقّ مسلمين بپرهيزيد خاصّه در حق امّهات مؤمنين . همانا آنان كه دوست دارند فحشا و ناشايست را بر مؤمنان بندند و اين خبر را پراكنده كنند و در دنيا و آخرت گرفتار عذابى دردناك خواهند شد ، چنان كه در دنيا رسول خدا اهل افك را حد بزد و در آن سراى نيز كيفر خويش خواهند يافت پس مىفرمايد : هان اى گروه مؤمنان بر طريقت شيطان مرويد كه او امر مىكند شما را بر كارهاى زشت مانند بهتان بر\r\n\r\n\r\n","description":"","footnote":"\r\n( 1 ) . سورهء نور ، آيه 15 و 16 .\r\n( 2 ) . سورهء نور ، آيه 16 .\r\n( 3 ) . سورهء نور ، آيه 18 - 21 .\r\n","page_name":" 1008 ","page_number":432},
  {"content":"\r\n\r\nعايشه ، اگر فضل خداوند دستگير شما نشود و طريق توبت و انابت نسپاريد ، هيچ يك از آلايش معاصى پاكيزه نشويد .\r\n وَ لا يَأْتَلِ أُولُوا الْفَضْلِ مِنْكُمْ وَ السَّعَةِ أَنْ يُؤْتُوا أُولِي الْقُرْبى وَ الْمَساكِينَ وَ الْمُهاجِرِينَ فِي سَبِيلِ اللَّهِ وَ لْيَعْفُوا وَ لْيَصْفَحُوا أَ لا تُحِبُّونَ أَنْ يَغْفِرَ اللَّهُ لَكُمْ وَ اللَّهُ غَفُورٌ رَحِيمٌ .  « 1 » همانا مسطح بن اثاثه كه پسر دختر خالهء ابو بكر بود چون پدرش از جهان برفت فقير و صغير بود ، ابو بكرش به نفقه و كسوه مدد مىكرد . اين وقت كه در قصه افك با منافقان موافق گشت و برائت ساحت عايشه مكشوف افتاد ، ابو بكر سوگند ياد كرد كه ديگر مسطح را نفقه و كسوه نفرمايد . خداوند اين آيت مبارك فرستاد و امر فرمود كه : خداوندان جاه و مال نبايد سوگند ياد كنند كه نعمت خويش از خويشاوندان و مسكينان و هجرت كنندگان در راه خدا بازگيرند و مسطح هم خويش ابو بكر بود هم مسكين بود ؛ و هم از مهاجران بود . و مىفرمايد : بايد جريمه او را معفو دارند ، آيا دوست نمىداريد كه خداوند شما را بيامرزد ؟ شما نيز از ديگران عفو فرمائيد . چون ابو بكر اصغاى اين آيت مبارك كرد ، گفت : و اللّه انّى لاحبّ ان يغفر لي و اللّه لا انزعها عنه ابدا سوگند با خدا كه دوست دارم خداوند مرا بيامرزد و هرگز آن نفقه از مسطح بازنگيرم .\r\nمسلم بن حجّاج قشيرى نيشابورى در « صحيح » خود از عبد اللّه مبارك مروزى آورده كه اميدوارترين آيت در قرآن مجيد جز اين نيست :     إِنَّ الَّذِينَ يَرْمُونَ الْمُحْصَناتِ الْغافِلاتِ الْمُؤْمِناتِ لُعِنُوا فِي الدُّنْيا وَ الْآخِرَةِ وَ لَهُمْ عَذابٌ عَظِيمٌ يَوْمَ تَشْهَدُ عَلَيْهِمْ أَلْسِنَتُهُمْ وَ أَيْدِيهِمْ وَ أَرْجُلُهُمْ بِما كانُوا يَعْمَلُونَ يَوْمَئِذٍ يُوَفِّيهِمُ اللَّهُ دِينَهُمُ الْحَقَّ وَ يَعْلَمُونَ أَنَّ اللَّهَ هُوَ الْحَقُّ الْمُبِينُ الْخَبِيثاتُ لِلْخَبِيثِينَ وَ الْخَبِيثُونَ لِلْخَبِيثاتِ وَ الطَّيِّباتُ لِلطَّيِّبِينَ وَ الطَّيِّبُونَ لِلطَّيِّباتِ أُولئِكَ مُبَرَّؤُنَ مِمَّا يَقُولُونَ لَهُمْ مَغْفِرَةٌ وَ رِزْقٌ كَرِيمٌ     « 2 » آنان كه بىآگهى زنان پرهيزگار را به زنا منسوب دارند روز جزا كه دست و پا و زبان ايشان بر اعمال ايشان گواهى دهد كيفر خويش برند و ادراك عذاب بزرگ كنند . مفسرين گويند : در همه آيات قرآن اشدّ از آيات افك آيتى نشود ، چه در حريم حضرت رسول اين گونه سخن كردن ، بزرگتر گناه است و از براى اظهار شوكت و حشمت رسول خداى آن تهديد كه در اين آيات بر اهل افك آمده ، بر اهل شرك نرفته .\r\nگويند : روز عرفه از ابن عباس شأن نزول اين آيات را مسئلت كردند ، فرمود : من\r\n\r\n\r\n","description":"","footnote":"\r\n( 1 ) . سورهء نور ، آيه 22 .\r\n( 2 ) . سورهء نور ، آيه 23 - 26 .\r\n","page_name":" 1009 ","page_number":433},
  {"content":"\r\n\r\nاذنب ذنبا ثمّ تاب منه قبلت توبته الّا من خاض فى امر عائشة يعنى : گناهى از هر كه آيد و به توبت گرايد ، توبت او پذيرفته شود ، جز در حق آن كس كه در حق عايشه سخن به ناشايست كرد . آنگاه مىفرمايد : سخنان زشت از بهر پليدان و سخنان پاك در خور پاكان است ، يعنى : مردم پاك زنان پاكيزه اختيار فرمايند و زناكاران زنان زانيه بدست كنند و اين نصّى باشد رسول خداى را كه پاكيزه‌ترين موجودات است ، نتواند كه زوجات مطهرات او را آلايش عارى « 1 » رسد و ايشان مبرا و منزه‌اند « 2 » از آنچه در حق ايشان مىگويند و مغفرت خداوند و روزى نيكو از بهر ايشان است .\r\nمع القصه از پس آنكه اين آيات مبارك فرود شد و برائت ساحت عايشه مكشوف افتاد و به حكم خداوند قاهر غالب كه فرمود :  وَ الَّذِينَ يَرْمُونَ الْمُحْصَناتِ ثُمَّ لَمْ يَأْتُوا بِأَرْبَعَةِ شُهَداءَ فَاجْلِدُوهُمْ ثَمانِينَ جَلْدَةً وَ لا تَقْبَلُوا لَهُمْ شَهادَةً أَبَداً وَ أُولئِكَ هُمُ الْفاسِقُونَ  « 3 » يعنى : آنان كه زنان عفيفه را به زنا نسبت كنند و چهار شاهد عادل بر صدق سخن ايشان حاضر نشود به ضرب هشتاد ( 80 ) تازيانه كيفر حد بر ايشان برانيد و هرگز شهادت چنين فاسقان را نپذيريد . پس رسول خدا ، عبد اللّه بن ابىّ و حسان بن ثابت و مسطح بن اثاثه و حمنه خواهر زينب بنت جحش را حاضر كرده حد قذف « 4 » بر ايشان جارى ساخت ، از ميانه چون جراحت حسان بن ثابت بهبودى گرفت ، صفوان بن معطل را بدين شعر هجا گفت :\r\nبيت\r\n امسى الجلابيب قد عزّوا و قد كثروا * و ابن الفريعة امسى بيضة البلد \r\nچون اين سخن به صفوان رسيد ، در خاطر گرفت كه حسان را كيفرى كند . از قضا يك روز در ميان كوى و برزن حسان را ديدار كرد و بىتوانى تيغ بركشيد و او را جراحتى كرد و اين شعر بگفت :\r\nبيت\r\n تلقّ ذباب السّيف عنّى فانّنى * غلام اذا هو جيت لست بشاعر « 5 » \r\n\r\n\r\n","description":"","footnote":"\r\n( 1 ) . عارى : ننگ\r\n( 2 ) . منزه و مبرا : پاك و بىگناه\r\n( 3 ) . سورهء نور ، آيه 4 .\r\n( 4 ) . قذف : نسبت به زنا دادن و حد اين عمل در شرع اسلام هشتاد ( 80 ) تازيانه است .\r\n( 5 ) . كوبش دم شمشير از من بپذير كه چون زبان به بدگوئى من گشايند ، پسرى چابك و چالاك باشم نه سخن‌سرايى زبان‌دراز .\r\n","page_name":" 1010 ","page_number":434},
  {"content":"\r\n\r\nثابت بن قيس چون اين بديد دست برآهيخت « 1 » و صفوان را بگرفت و به خانهء خويش همىبرد تا قصاص كند . اين وقت عبد اللّه بن رواحه برسيد و حال بدانست بانگ بر ثابت زد كه بىفرمان رسول خداى چه خواهى كرد ؟ هم‌اكنون او را حاضر حضرت رسول كن . اين بگفت و خود طريق حضرت گرفت . از قفاى او حسان و صفوان نيز درآمدند و صورت حال را مكشوف داشتند . پيغمبر روى با حسان كرد و فرمود : با صفوان نيكوئى كن و زحمت آن ضربت كه تو را آمده است مرا بخش .\r\nعرض كرد تو را بخشيدم . اين هنگام رسول خداى صلّى اللّه عليه و آله در ازاى آن كوشكى كه ابو طلحه بن سعد پيغمبر را بخشيده بود و برحا نام داشت او را بخشيد ، و همچنانش كنيزكى قبطى كه شيرين نام داشت ، هبه فرمود . در اين وقت حسان از در معذرت شعرى چند در مدح عايشه انشاد كرد و هى هذه :\r\n حصان رزان ما تزن بريبة * و تصبح غرثى من لحوم الغوافل \r\n حليلة خير النّاس دينا و منصبا * نبىّ الهدى و المكرمات الفواضل \r\n عقيلة حىّ من لؤىّ بن غالب * كرام المساعى مجدها غير زائل \r\n مهذّبة قد طيّب اللّه خيمها * و طهّرها من كلّ سوء و باطل \r\n فان كان ما قد قيل عنّى قلته * فلا رفعت سوطى « 2 » الىّ انامل « 3 » \r\n و انّ الّذى قد قيل ليس بلائط * بها الدهر بل قول امرئ بى ماحل \r\n فكيف و ودّى ما حييت و نصرتى * لآل رسول اللّه زين المحافل \r\n له رتب عال على النّاس كلّهم * تقاصر عنه سورة « 4 » المتطاول \r\n رايتك و ليغفر لك اللّه حرّة * من المحصنات غير ذات عوامل « 5 » \r\nچون عايشه اين مصرع را كه و تصبح غرثى من لحوم الغوافل اصغا نمود با حسان گفت : لكنّك لست كذلك همانا و تصبح غرثى من لحوم الغوافل اشاره به آيهء مباركه :\r\n إِنَّ الَّذِينَ يَرْمُونَ الْمُحْصَناتِ الْغافِلاتِ الْمُؤْمِناتِ لُعِنُوا فِي الدُّنْيا وَ الْآخِرَةِ  « 6 » مىباشد و جواب\r\n\r\n\r\n","description":"","footnote":"\r\n( 1 ) . آهيختن : بركشيدن و دراز كردن\r\n( 2 ) . سوط : به معنى تازيانه است .\r\n( 3 ) . ديوان حسان بن ثابت ( ص 191 ) :\r\n فان كنت قد قلت الّذى قد زعمتم * فلا رفعت سوطى الىّ اناملى \r\n( 4 ) . سورة : به معنى شرف و منزلت است .\r\n( 5 ) . همان : من المحصنات غير ذاب غوائل .\r\n( 6 ) . سورهء نور ، آيه 23 : متهم كنندگان زنان پاكدامن ناآگاه با ايمان در دنيا و آخرت از رحمت حق محرومند .\r\n","page_name":" 1011 ","page_number":435},
  {"content":"\r\n\r\nعايشه كه گفت : لكنك لست كذلك اشاره به آيهء شريفه :  وَ لا يَغْتَبْ بَعْضُكُمْ بَعْضاً أَ يُحِبُّ أَحَدُكُمْ أَنْ يَأْكُلَ لَحْمَ أَخِيهِ مَيْتاً فَكَرِهْتُمُوهُ  « 1 » مىباشد . كنايه از آنكه من از خوردن گوشت زنان پارسا گرسنه‌ام و غيبت نكنم و تهمت نزنم ، لكن تو كه حسانى چنين نيستى ، مرا تهمت بستى و غيبت كردى . يك تن از مسلمين در حق حسان بن ثابت و اصحاب افك گويد :\r\n لقد كان حسّان الّذى كان اهله * و حمنة اذ قالوا هجيرا و مسطح \r\n تعاطوا برجم الغيب زوج نبيّهم * و سخطة ذى العرش الكريم فاترحوا \r\n و آذوا رسول اللّه فيها فجلّلوا * محاذى تبقى عمّموها و فضّحوا \r\n و صبّت عليهم محصدات كانّها * شآبيب « 2 » قطر من ذرى المزن « 3 » تسفح « 4 » \r\nگويند : وقتى عايشه در طواف بود با امّ حكيم بنت خالد بن العاص و دختر عبد اللّه بن ابىّ ، دهما ؛ و ايشان حسان را سب « 5 » مىكردند عايشه گفت : اميد مىرود كه در بهشت درآيد چه قائل اين شعر است :\r\n هجوت محمّدا فأجبت عنه * و عند اللّه فى ذاك الجزاء \r\n فانّ ابى و والده و عرضى * لعرض محمّد منكم وقاء « 6 » \r\nبعضى بر آنند كه : حسان از اهل افك نيست و پيغمبر بر وى حد نراند و از طرف ديگر صفوان نيز خود را آشكار ساخت و مكشوف افتاد كه حصور است و هرگز با زنان نزديكى نكرده است .\r\n\r\n\r\n","description":"","footnote":"\r\n( 1 ) . سورهء حجرات ، آيه 12 : و هرگز غيبت يكديگر را روا نداريد ، آيا در ميان شما كسى هست كه دوست داشته باشد گوشت برادر مردهء خود را بخورد .\r\n( 2 ) . شؤبوب : يك‌دفعه باران ، شآبيب جمع آن ( س ) .\r\n( 3 ) . مزن : سحاب ، ابر .\r\n( 4 ) . سفح : ريختن آب و خون ( س ) .\r\n( 5 ) . سب : دشنام دادن\r\n( 6 ) . به روايت واقدى : عايشه همواره از حسّان به نيكى ياد مىكرد . روزى شنيد كه عروة بن زبير ، حسّان را دشنام مىدهد ، به او اعتراض كرد و گفت : پسركم به حسّان دشنام مده ! مگر او اين بيت را نسروده است ؟ همانا پدرم و پدرش و آبروى من همه در مقابل محمد ( ص ) فدا باد .\r\n( مغازى ، 2 / 328 ) . اشعار مطولى است ، براى اطلاع بيشتر از بقيه ابيات ، رجوع شود به ديوان حسّان بن ثابت ( ص 17 - 21 ) .\r\n","page_name":" 1012 ","page_number":436},
  {"content":"\r\n\r\n\r\nمفقود شدن گردن‌بند عايشه در منزل صلصل\r\nو هم حديث كنند كه در اين سفر چون راه با مدينه نزديك افتاد و در منزل صلصل ، مرسلهء عايشه مفقود شد ، رسول خدا براى فحص آن توقف فرمود و در آن منزل آب اندك به دست مىشد ، لشكريان شكايت عايشه به ابو بكر بردند و گفتند :\r\nدر اين منزل آب نخواهيم يافت و نماز ما فوت خواهد شد . ابو بكر به نزديك عايشه شد ، وقتى برسيد كه عايشه سر مبارك پيغمبر را در كنار خويش داشت و آن حضرت در خواب بود . ابو بكر عتاب آغازيد و سر انگشتان را نيزه‌وار بر پهلوى عايشه همىزد و او از بيم آنكه رسول خداى از خواب انگيخته شود از جائى به جائى نمىشد .\r\nبالجمله چون بامداد شد و كس آب از بهر وضو نيافت خداى آيت تيمم بفرستاد كما قال اللّه تعالى :  وَ إِنْ كُنْتُمْ مَرْضى أَوْ عَلى سَفَرٍ أَوْ جاءَ أَحَدٌ مِنْكُمْ مِنَ الْغائِطِ أَوْ لامَسْتُمُ النِّساءَ فَلَمْ تَجِدُوا ماءً فَتَيَمَّمُوا صَعِيداً طَيِّباً فَامْسَحُوا بِوُجُوهِكُمْ وَ أَيْدِيكُمْ إِنَّ اللَّهَ كانَ عَفُوًّا غَفُوراً  « 1 » يعنى : اگر مريض يا مسافر باشيد يا شما را حدثى رسيده باشد يا نزديكى با زنان جسته باشيد از بهر تطهير آب نيابيد ، پس تيمم كنيد بر زمين پاك و مسح كنيد روى و دستها را ، همانا خداى معفو مىدارد و مىآمرزد .\r\nاسيد بن حضير گفت : ما هى باوّل بركتكم يا آل ابى بكر « 2 » و آنگاه كه مردم تيمم كردند و نماز بگزاشتند و از بهر كوچ دادن جنبش نمودند ، چون شتر عايشه از جاى جنبش كرد ، گردن‌بند عايشه پديدار شد .\r\n\r\nغزوهء خندق\r\nو هم در شهر شوال در سال پنجم هجرى « 3 » غزوه خندق پيش آمد و آن را غزوهء احزاب نيز گويند ، از بهر آنكه قريش از همه قبايل عرب استمداد نموده از هر قبيله\r\n\r\n\r\n","description":"","footnote":"\r\n( 1 ) . سورهء نساء ، آيه 43\r\n( 2 ) . اين نخستين بركت شما نيست .\r\n( 3 ) . تاريخ طبرى : شوال همين سال ( 3 / 1067 ) ؛ طبقات : در ماه ذىقعدهء سال پنجم ( 2 / 80 ) مغازى : ذىقعده سال پنجم ( 2 / 329 ) . تاريخ كامل : شوال اين سال ( 3 / 1016 ) .\r\n","page_name":" 1013 ","page_number":437},
  {"content":"\r\n\r\nحزبى فراهم كردند . و انگيزش اين غزوه از بهر آن بود كه چون رسول خداى جهودان بنى النضير را از مدينه بيرون شدن فرمود ايشان گروه گروه شدند و هر جمعى به جماعتى پيوستند . حىّ بن اخطب و سلّام بن ابى الحقيق و كنانة بن الرّبيع « 1 » و ابو عمار الوائلى و هوذة بن قيس الوائلى و ابو عامر راهب كه شطرى از نفاق او مرقوم افتاد .\r\nبالجمله بيست ( 20 ) تن از بزرگان جهود به مكه شدند و ابو سفيان را ديدار كردند ، گفت : از بهر چه بدينجا شديد ؟ گفتند : تا با شما در كين و كيد محمّد يك دل و يك جهت باشيم . نيك شاد شد و ايشان را ترحيب « 2 » و ترجيب « 3 » كرد . گفتند : اكنون پنجاه ( 50 ) كس از صناديد قريش را انجمن كن تا در خانه مكه اين معاهده و مواضعه « 4 » استوار كنيم . ابو سفيان آن جماعت را با بزرگان قريش در خانهء مكه انجمن كرد و هر دو گروه سينه‌هاى خويش را به حيطان « 5 » خانه ملصق « 6 » كرده سوگند ياد كردند كه تا زنده باشند از حرب محمّد دست بازندارند .\r\nابو سفيان گفت : اى جماعت جهود شما از اخيار علما و احبار اهل كتابيد ، دين ما و كيش ما آن است كه خانهء كعبه را عمارت كنيم و زوار اين خانه را طعام و شراب دهيم و شتران قوى كوهان نحر كنيم و ديگر آنكه به طريقت پدران خويش به پرستش اصنام و اوثان « 7 » قيام فرمائيم ، اينك محمّد دينى جداگانه آورده و آئينى جديد نهاده ، اكنون شما از در انصاف و اقتصاد سخن كنيد و بنمائيد كه از اين هر دو كدام نيكوتر است ؟ جهودان گفتند : طريقت و شريعت شما به صواب اقرب است .\r\nاز اينجاست كه خداوند اين آيت به رسول خويش فرستاد :   أَ لَمْ تَرَ إِلَى الَّذِينَ أُوتُوا نَصِيباً مِنَ الْكِتابِ يُؤْمِنُونَ بِالْجِبْتِ وَ الطَّاغُوتِ وَ يَقُولُونَ لِلَّذِينَ كَفَرُوا هؤُلاءِ أَهْدى مِنَ الَّذِينَ آمَنُوا سَبِيلًا أُولئِكَ الَّذِينَ لَعَنَهُمُ اللَّهُ وَ مَنْ يَلْعَنِ اللَّهُ فَلَنْ تَجِدَ لَهُ نَصِيراً   « 8 » مىفرمايد : آيا نگران نيستى اى محمّد آنان را كه بهره‌اى از كتاب داده شد ايمان مىآورند به جبت و طاغوت كه\r\n\r\n\r\n","description":"","footnote":"\r\n( 1 ) . سيرت رسول اللّه : كنانة بن ابى الحقيق ( 2 / 727 ) ؛ تاريخ كامل : كنانة بن ربيع بن ابى حقيق ( 3 / 1016 ) .\r\n( 2 ) . ترحيب : مرحبا گفتن\r\n( 3 ) . ترجيب : تعظيم و احترام\r\n( 4 ) . مواضعه : قرارداد\r\n( 5 ) . حيطان : ديوارها\r\n( 6 ) . الصاق : چسبانيدن\r\n( 7 ) . اصنام و اوثان : بتها\r\n( 8 ) . نساء ، آيه 51 و 52 .\r\n","page_name":" 1014 ","page_number":438},
  {"content":"\r\n\r\nدو صنم است از قريش . يعنى اين جهودان كه صاحب توريه‌اند ، تصديق مىكنند قريش را در بت‌پرستى و مىگويند شما به هدايت نزديكتريد از محمّد . اين گروه را خداوند لعنت كرده است و كسى را كه خداى لعن كرد از براى او ناصرى نخواهى يافت .\r\nمع القصه جهودان عهد با قريش محكم كردند و از نزد ايشان به ميان قبيلهء غطفان بن قيس بن غيلان عبور نمودند و يك‌ساله خرماى نخلستان خيبر را و به روايتى نصف آن خرما را از بهر ايشان بر ذمّت نهادند به شرط كه در حرب محمّد با ايشان همدست باشند . عيينة بن حصن بن حذيفة بن بدر فزارى كه قائد قبيله غطفان بود مسئلت ايشان را به اجابت مقرون داشت . و چون بنى اسد حليف غطفان بودند ، طليحه با جماعتى از بنى اسد و مسعر بن جبلة الاسدى با غطفان همداستان گشتند .\r\nو ديگر حارث بن عوف بن ابى حارثة المزنى با بنى مرّه و نويرة بن طريف با جماعت خود از بنى اشجع و عامر بن طفيل با قبيلهء هوازن دل بر حرب پيغمبر نهادند و همچنان قريش با بنى سليم مكتوب كردند و لشكرى به مدد خواستند و ايشان ابو الاعور السّلمى را مأمور ساختند و جماعتى را تجهيز كرده با او كوچ دادند .\r\nمع القصه ابو سفيان با چهار هزار ( 4000 ) مرد از مكه بيرون شد و رايت جنگ را به عثمان بن طلحة بن ابى طلحه داد و در لشكر ايشان هزار ( 1000 ) نفر شتر و سيصد ( 300 ) سر اسب بود ؛ و چون به مرّ الظّهران رسيد دو هزار ( 2000 ) مرد از قبايل اسلم و اشجع و بنو مرّة و كنانه و فزاره و غطفان بديشان پيوست ؛ و از آنجا كوچ بر كوچ طريق مدينه سپردند و از هر جانب لشكرى بديشان پيوسته مىشد ، چندان‌كه در كنار مدينه ده هزار ( 10000 ) تن مرد لشكرى عرض داد .\r\nاما از اين سوى چون اين خبر به حضرت پيغمبر آوردند ، رسول خدا با اصحاب كار به شورى نهاد و هر كس در بيرون تاختن از مدينه يا از پس حصار رزم ساختن ، سخنى گفت . از ميانه عبد اللّه بن ابىّ با جماعتى معروض داشتند كه : بيرون شدن از مدينه بيرون حزم « 1 » و رويت « 2 » است و ما آزموده‌ايم كه چون لشكرى بر سر مدينه آيد و ما متحصن شويم فتح ناكرده بازگردد .\r\nاين هنگام رسول خدا ، سلمان فارسى را طلب فرمود و در اين مبارزت از وى\r\n\r\n\r\n","description":"","footnote":"\r\n( 1 ) . حزم : دورانديشى و احتياط .\r\n( 2 ) . رويت : فكر\r\n","page_name":" 1015 ","page_number":439},
  {"content":"\r\n\r\nمشورت جست . سلمان عرض كرد كه : در ممالك ما به قانون است كه چون لشكرى انبوه بر سر بلدى تاختن كند از بهر حصانت « 1 » ، گرد آن شهر را خندقى كنند تا روى جنگ از يك سوى باشد . رسول خداى را سخن او پسنده افتاد و عبد اللّه بن امّ مكتوم را در مدينه از در خليفتى بگذاشت ؛ و زنان و كودكان را در حصن بنى حارثه كه از همه حصون مدينه استوارتر بود جاى داد ؛ و حسان بن ثابت را چون از كمال جبن مجال بيرون شدن نبود در نزد زنان بگذاشت و در روز دوشنبه هشتم ذىقعده از مدينه بيرون شد . سه هزار ( 3000 ) مرد در مقاتل ملازم حضرت بودند و در لشكر مسلمين سى و شش ( 36 ) سر اسب بود .\r\nبعد از بيرون شدن رسول خداى مردى از قبيلهء بنى حارثه كه نجدان نام داشت بر اسب خويش برنشسته با شمشير كشيده به ميان حصن آمده زنان را بيرون شدن فرمود . چند تن از اصحاب رسول خدا اين بديدند و به كنار حصن شتافتند . از ميانه ظفر بن رافع بانگ درداد كه : اى نجدان اين چه بىهنگامى و ناهموارى است ؟ اگر خواهى ساخته مبارزت باش . نجدان بيرون شد و با ظفر درآويخت ، ظفر او را مجال نگذاشت خونش بريخت و سرش را به حضرت رسول برده به خاك راه انداخت .\r\nمع القصه چون رسول خداى از كار زنان و صبيان آسوده شد ، لشكريان را عرض داده كودكان را بازشدن فرمود الّا عبد اللّه بن عمر و زيد بن ثابت و ابو سعيد خدرى و براء بن عازب كه اجازت مقاتله يافتند و ايشان ( 15 ) پانزده‌ساله بودند . آنگاه رايت مهاجرين را به زيد بن حارثه و علم انصار را به سعد بن عباده سپرد و طىّ طريق كرده در زير كوه سلع لشكرگاه فرمود و در سايه خيمه‌اى از اديم سرخ كه از بهر او در قرن « 2 » در موضع فتح افراخته بودند بياسود . و از آن سوى مدينه را از طرف كوه احد و كوه سلع كه مسافتى تا ديوار مدينه داشت ، براى حفر خندق اختيار فرمود و خطى رسم كرد ، و عمق خندق را نيز بيست ( 20 ) ارش فرمان كرد و هر ده ( 10 ) كس را چهل ( 40 ) ذرع و به روايتى هر ده ( 10 ) كس را ده ( 10 ) ذرع بهره رسيد . و از جهودان بنى قريظه ، بيل و مقياس « 3 » و زنبيل « 4 » و تيشه و ريسمان و كلنگ به عاريت اخذ كردند و\r\n\r\n\r\n","description":"","footnote":"\r\n( 1 ) . حصانت : نگهدارى\r\n( 2 ) . قرن : سر كوه\r\n( 3 ) . مقياس : آلت سنجش ، در اينجا مراد از شاقول است .\r\n( 4 ) . زنبيل : آلتى است كه با آن خاك برند .\r\n","page_name":" 1016 ","page_number":440},
  {"content":"\r\n\r\nبه حفر كنده « 1 » پرداختند .\r\nيك ماه كار خندق به پايان رفت ، رسول خداى به خويشتن كار همىكرد تا به رغبت مردمان افزوده گشت و قسمت مهاجران از انصار جدا بود و مسلمانان بر سر سلمان فارسى سخن مىكردند . مهاجران مىگفتند : سلمان از ماست و انصار مىگفتند : سلمان منّا و نحن احقّ به . چون اين سخن به رسول خدا برسيد ، فرمود :\r\nسلمان رجل منّا اهل البيت يعنى : سلمان مردى از اهل بيت است . و سلمان مردى قوى بنياد بود و در حفر خندق دانشى به سزا داشت و اندازه ده ( 10 ) مرد كار همىكرد .\r\nگويند روزى پنج ( 5 ) ذرع كنده مىكرد كه عمق آن نيز پنج ( 5 ) ذرع بود . روزى از قيس بن ابى صعصعه او را چشم زخم رسيد ، سلمان مصروع شده از پس پشت بيفتاد « 2 » و دست از كار بداشت . پيغمبر فرمود : قيس را بگوئيد تا وضو سازد و با آب وضوى وى سلمان را بشوييد ، و ظرف آب را در پس پشت سلمان نگون بگذارند .\r\nچنان كردند ، سلمان صحت يافته به كار درآمد . و در آن ايام با كمال برودت « 3 » هوا تشنگى و غلا « 4 » به مدينه اندر بود ، و رسول خدا نگران مردم بود كه با شكم گرسنه خاك بر پشت همىكشند . پيغمبر نيز خاك همىكشيد و ايشان را قوى دل همىساخت و مىفرمود\r\nاللّهمّ انّ العيش عيش الآخرة فاغفر للانصار و المهاجرين « 5 »\r\nو مسلمين بانگ برمىداشتند و مىگفتند :\r\n\r\n\r\n","description":"","footnote":"\r\n( 1 ) . كنده : فارسى خندق است .\r\n( 2 ) . بيهوش شد و به پشت سر بيفتاد .\r\n( 3 ) . برودت : سردى\r\n( 4 ) . غلا : گرانى\r\n( 5 ) . مغازى :\r\n اللّهمّ لا خير الّا خير الآخره * فاغفر للانصار و المهاجره \r\nخدايا خيرى جز خير آخرت نيست ، پروردگارا مهاجران و انصار را بيامرز ( مغازى ، 2 / 339 ) .\r\nو همچنين در مغازى آمده :\r\n اللّهمّ ان العيش عيش الآخره * فاغفر للأنصار و المهاجره \r\n اللّهمّ العن عضلا و القاره * فهم كلّفونى أنقل الحجاره \r\nيعنى : خدايا زندگى واقعى زندگى آخرت است ، خدايا انصار و مهاجران را بيامرز ، خدايا قبيله‌هاى عضل و قاره را لعنت فرماى كه آنها مرا مجبور به حمل سنگ كرده‌اند . ( مغازى ، 2 / 340 ) .\r\n","page_name":" 1017 ","page_number":441},
  {"content":"\r\n\r\n نحن الّذين بايعوا محمّدا * على الجهاد ما بقينا ابدا « 1 » \r\nو هم آن حضرت به كلمات عبد اللّه بن رواحه رجز مىفرمود :\r\n اللّهمّ لو لا انت ما اهتدينا * و لا تصدّقنا و لا صلّينا \r\n فانزلن سكينة علينا * و ثبّت الاقدام ان لاقينا \r\n فانّ ذا القوم بغوا علينا * و اذ ارادوا فتنة ابينا « 2 » \r\nو در كلمهء آخر بانك خويش به جهر برمىداشت « 3 » و مكرر مىفرمود ابينا ابينا . و نيز گفته‌اند كه : رسول خداى هنگام حفر خندق اين كلمات را مىفرمود :\r\n بسم الاله و به بدينا * و لو عبدنا غيره شقينا \r\n يا حبّذا ربّا و حبّ دينا \r\nمقرر است كه نخست حكم خداوند از بهر روزه‌داران چنان بود كه در شبها نكاح نتوانند كرد و روزها چون به پايان رفت و مردم نماز مغرب بگذاشتند اگر بعد از نماز ايشان را خواب درمىربود افطار بر ايشان حرام مىگشت . يك شب عمر بن الخطّاب را بعد از نماز مغرب با اينكه از ايام صوم بود ، انگيزش خواهش بر آن داشت كه با زوجهء خويش تقربى جست . آنگاه پشيمان شد و صورت حال را به عرض رسانيد . پيغمبر فرمود : گناهى آوردى . چند كس ديگر گفتند : يا رسول اللّه ! ما نيز چنين كرديم و از كشف آن شرمناك بوديم . تواند كه اين تكليف از گردن ما فروگذارى ؟ فرمود : حكم خداوند راست .\r\nو ديگر از قضا خوّات بن جبير انصارى كه به كار خندق روز مىگذاشت روزه‌دار بود ، شباهنگام كه دست از كار كنده برداشت ، به سوى اهل خويش آمد و نماز بگذاشت و طلب طعام كرد . اهل او گفتند : ساعتى بيدار باش تا طعامى ساز داده حاضر كنيم . خوّات از زحمت كنده و نقاهت « 4 » روزه تكيه بزد و خوابش بربود و طعام بر وى حرام گشت .\r\n\r\n\r\n","description":"","footnote":"\r\n( 1 ) . ما كسانى هستيم كه با محمد بيعت كرده‌ايم براى جهاد تا وقتى زنده باشيم .\r\n( 2 ) . پروردگارا ، اگر تو نبودى ما رهنموده نمىشديم و زكات نمىپرداختيم و نماز نمىگزارديم .\r\nآرامشى بر ما فرو فرست و در برخورد با دشمن ما را پايدار بدار . آنان بر ما ستم كردند و چون فتنه‌انگيزى كنند ما از آن خوددارى مىكنيم .\r\n( 3 ) . صدا را بلند مىكرد .\r\n( 4 ) . نقاهت : ضعف\r\n","page_name":" 1018 ","page_number":442},
  {"content":"\r\n\r\nصبحگاه كه به كار خندق درآمد بىخويشتن جنبشى مىكرد « 1 » ناگاه پيغمبر بر وى بگذشت و از كار وى آگهى يافت و خداوند بخشنده اين آيت بفرستاد :  أُحِلَّ لَكُمْ لَيْلَةَ الصِّيامِ الرَّفَثُ إِلى نِسائِكُمْ هُنَّ لِباسٌ لَكُمْ وَ أَنْتُمْ لِباسٌ لَهُنَّ عَلِمَ اللَّهُ أَنَّكُمْ كُنْتُمْ تَخْتانُونَ أَنْفُسَكُمْ فَتابَ عَلَيْكُمْ وَ عَفا عَنْكُمْ فَالْآنَ بَاشِرُوهُنَّ وَ ابْتَغُوا ما كَتَبَ اللَّهُ لَكُمْ وَ كُلُوا وَ اشْرَبُوا حَتَّى يَتَبَيَّنَ لَكُمُ الْخَيْطُ الْأَبْيَضُ مِنَ الْخَيْطِ الْأَسْوَدِ مِنَ الْفَجْرِ ثُمَّ أَتِمُّوا الصِّيامَ إِلَى اللَّيْلِ وَ لا تُبَاشِرُوهُنَّ وَ أَنْتُمْ عاكِفُونَ فِي الْمَساجِدِ تِلْكَ حُدُودُ اللَّهِ فَلا تَقْرَبُوها كَذلِكَ يُبَيِّنُ اللَّهُ آياتِهِ لِلنَّاسِ لَعَلَّهُمْ يَتَّقُونَ .  « 2 » مىفرمايد :\r\nحلال شد نزديكى زنان براى شما در شب روزه ، خدا بر خيانت شما آگاه بود و رجوع كرد بر شما به رحمت واسعه ، اكنون نزديكى كنيد با زنان و بخوريد و بياشاميد تا آنگاه كه سپيده صبح سر برزند . از آن پس به سوى زنان دست ميازيد « 3 » و لب از اكل و شرب ببنديد . و از اين آيت مبارك كار صوم نيك سهل برآمد .\r\nبالجمله در ايام حفر خندق قطعه‌اى از سنگى سخت پديد شد كه مردم از شكستن آن بيچاره گشتند و سلمان اين خبر به رسول خداى برداشت . جابر بن عبد اللّه انصارى گويد : اين هنگام رسول خداى در مسجد فتح بر پشت خوابيده بود و از شدّت جوع سنگ بر شكم مبارك بسته داشت ، چه سه روز مىرفت كه هيچ كس به طعامى دست نيافت . با اين همه چون اين قصّه بشنيد متين برگرفت و به خندق درآمد . براء بن عازب گويد : چون با متين بر سر سنگ آمد و فرمود : بسم اللّه و به ضرب نخستين يك ثلث آن سنگ را بيفكند و گفت : اللّه اكبر و برقى از سنگ جستن كرد . پيغمبر فرمود : مفاتيح شام مرا دادند . سوگند با خداى كه شام را با قصور احمر مشاهدت مىكنم . و در ضربت دويم ، ثلث دويم را فرود آورد و هم برقى بجست ، فرمود : اللّه اكبر مفاتيح فارس مرا دادند . سوگند با خداى كه قصور ابيض مداين را مىنگرم . در ضربت سيم سنگ را به جمله پراكنده ساخت و نيز برقى بجهيد و رسول خداى فرمود : اللّه اكبر مفاتيح يمن بهرهء من افتاد . سوگند با خداى كه ابواب صنعا را نظاره كنم و در هر كرّت مردم با پيغمبر صلّى اللّه عليه و آله موافقت مىكرد و بانگ به تكبير برمىداشتند .\r\n\r\n\r\n","description":"","footnote":"\r\n( 1 ) . رعشه و لرزه‌اى او را عارض مىشد .\r\n( 2 ) . بقره ، آيه 187\r\n( 3 ) . دست دراز نكنيد . كنايه از نزديكى نكردن است .\r\n","page_name":" 1019 ","page_number":443},
  {"content":"\r\n\r\nآنگاه روى با سلمان كرد و صفت كوشك « 1 » مداين را به تمامت بازگفت ، سلمان عرض كرد : بدان خدائى كه تو را به راستى فرستاده اين همه صفت كوشك مداين است و گواهى مىدهم كه تو رسول خدائى . پيغمبر فرمود : بعد از من امّت من اين ممالك بگشايند و دفاين كسرى و قيصر را نفقه دهند .\r\nمنافقين چون اين سخن بشنيدند گفتند : از اين وعدهء دروغ شما را شگفتى نمىآيد ؟ اينك محمّد از خوف مشتى عرب گرد خويش را كنده همىكند و قوت مبارزت و مناجزت « 2 » ايشان را ندارد با اين همه وعدهء فتح بلاد كسرى و قيصر مىفرمايد و از يثرب دعوى ديدار حيره و مداين و صنعا مىنمايد . خداوند قاهر غالب اين آيت بر اين فرستاد :  قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ  « 3 » يعنى : اى محمّد بگو : اى خداوند ملك به هر كه خواهى پادشاهى دهى و از هر كه خواهى بازگيرى ، عزيز مىكنى و ذليل مىدارى كسى را كه بخواهى ، خير به دست قدرت توست و به همه چيز تو قادرى .\r\n\r\nضيافت جابر پيغمبر صلّى اللّه عليه و آله را\r\nمع القصه مسلمانان همه روزه به كار كنده رنج همىبودند و رسول خدا بركت مشاركت از مردم بازنمىگرفت . جابر بن عبد اللّه گويد : يك روز آثار جوع در بشره مبارك پيغمبر مشاهدت كردم ، بىتوانى به خانهء خويش شدم و بزغاله‌اى فربه داشتم آن را ذبح نمودم و زوجهء خود را فرمان دادم تا صاعى « 4 » جو آرد كرده خمير ساخت و بزغاله را در ديگ نهاده آتش كردم و باز خندق شده به كار درآمدم . چون روز به كران رفت و مسلمانان ساز مراجعت به مدينه طراز دادند عرض كردم : يا رسول اللّه اندك طعامى ساخته‌ام ، تواند بود كه با چند كس از اصحاب به خانهء من درآئى ؟ فرمود : چه مقدار طعام كرده‌اى ؟ اندازهء آن را بازنمودم . فرمود : كثير طيّب .\r\n\r\n\r\n","description":"","footnote":"\r\n( 1 ) . كوشك : قصر و بناى بلند\r\n( 2 ) . مناجزت : جنگ\r\n( 3 ) . آل عمران ، آيه 26 .\r\n( 4 ) . صاع : مقدارى كه يك نفر فطره مىدهد كه قريب يك من تبريز باشد .\r\n","page_name":" 1020 ","page_number":444},
  {"content":"\r\n\r\nآنگاه فرمان كرد كه بشتاب و زوجهء خويش را بگوى كه ديگ مرقه « 1 » را فرو نگذارد و هيچ نان از تنور برنياورد تا من درآيم . جابر بر حسب فرمان بشتافت و از آن سوى پيغمبر بانگ برداشت كه : يا اهل الخندق انّ جابرا صنع لكم شوربا فحيّهلاكم چون جابر باز خانه شد با زوجه خويش گفت : ويحك اينك پيغمبر با تمام اهل خندق درمىرسد . زن گفت : اندازهء طعام خويش را مكشوف داشتى ؟ گفت : آرى .\r\nگفت : بيم مكن كه خدا و رسول داناترند .\r\nدر اين وقت رسول خدا درآمد و مردمان را گفت : ازدحام و اقتحام « 2 » مكنيد و خود بر سر ديگ و خمير رفت و با آب دهان مبارك ترشّحى فرمود و دعاى بركت قرائت كرد و نان از تنور برآورد و در كاسه همى شكست و مرقه بر سر آن بريخت و هر ده ( 10 ) تن از مردم را جلوس داد تا سير بخوردند و برفتند . بدين گونه هزار ( 1000 ) كس از اهل خندق را طعام خورانيد و ديگ و نان همچنان به جاى بود . پس فرمود : بخوريد و به همسايگان خود بفرستيد كه در اين ايام مردمان به قحط و غلا گرفتارند . پس جابر با زن فرمان‌پذير شدند و چندان‌كه پيغمبر در سراى ايشان بود ، آن طعام كاسته نمىشد .\r\n\r\nوقايع ايام كندن خندق\r\nو ديگر چنان افتاد كه يك روز زوجه بشير بن سعد مشتى خرما به دخترك خويش داد و گفت : به نزديك پدر و خال خود حمل كن تا بدان ناهار « 3 » بشكنند . از قضا عبور دختر بشير بر رسول خداى افتاد . او را پيش طلبيد و دست مبارك پيش داشت و فرمود : چه دارى ؟ دختر بشير آن خرما كه در دست داشت به دست پيغمبر فرو ريخت . رسول خداى فرمود : جامه خود را گسترده كن و خرما را در جامه او بريخت و مردى را فرمود : تا ندا درداد و اهل خندق را پيش خواند تا به جمله از آن خرما سير بخوردند و بازشتافتند و هنوز جامهء او از خرما چنان آكنده بود كه از اطراف پراكنده مىگشت .\r\n\r\n\r\n","description":"","footnote":"\r\n( 1 ) . مرقه و مرق : آبگوشت\r\n( 2 ) . اقتحام : به زور و فشار وارد شدن\r\n( 3 ) . ناهار : گرسنه ، يعنى كسى كه از بامداد چيزى نخورده باشد .\r\n","page_name":" 1021 ","page_number":445},
  {"content":"\r\n\r\nو ديگر چنان افتاد كه جوانى از مسلمانان به شرط زناشوئى دوشيزه‌اى به سراى آورد و يك روز رخصت يافته از كنار خندق طريق خانه گرفت . در عرض راه زن خود را در ميان كوى بديد ، به خشم رفت و با نيزه‌اى كه در دست داشت قصد او كرد . زن گفت : نخستين به خانه درآى و در فراش خويش نگاه كن ، آنگاه مرا تباه كن . پس به خانه دررفت و مارى بزرگ در فراش خويش ديد كه پره زده . با سنان نيزه مار را برگرفت و از خانه بيرون شد و آن مار بر سر نيزه اضطراب همىكرد تا سرد گشت « 1 » و در حال آن جوان نيز جان بداد ، چنان كه مردم ندانستند كدام يك زودتر بمردند .\r\nچون اين خبر به حضرت رسول برداشتند ، فرمود : از بهر صاحب خود طلب آمرزش كنيد . همانا در مدينه از مسلمانان جن فراوانند . اگر مانند اين بر شما ظاهر شود تا سه روز دست به قتل او ميازيد و بعد از آن اگر خود را ديدار كند ، شيطان است آن را بكشيد .\r\nبالجمله علماى اثنىعشريه حديث كرده‌اند كه يك روز در ايام خندق ، عثمان بن عفّان را بر عمّار ياسر عبور افتاد و عمّار در كار كنده بود و در ميان گرد و خاك انگيخته جاى داشت . عثمان چشم و چهره را به آستين بپوشيد تا از غبار آلايشى نبيند . عمّار را كبر و كناره‌گيرى او بد آمد و سخنى چند از در شناعت « 2 » و سرزنش او تقرير « 3 » كرد ، عثمان گفت : اى فرزند زن سياه مرا دشنام گوئى ؟ و به حضرت رسول آمد و عرض كرد كه : ما مسلمان نشديم كه مردمان ما را به دشنام ياد كنند . پيغمبر فرمود : اگر اسلام را نخواهى من از كافر شدن شما باك ندارم ، به هر جا خواهى باش و خداوند اين آيت مبارك بدين فرستاد :   يَمُنُّونَ عَلَيْكَ أَنْ أَسْلَمُوا قُلْ لا تَمُنُّوا عَلَيَّ إِسْلامَكُمْ بَلِ اللَّهُ يَمُنُّ عَلَيْكُمْ أَنْ هَداكُمْ لِلْإِيمانِ إِنْ كُنْتُمْ صادِقِينَ إِنَّ اللَّهَ يَعْلَمُ غَيْبَ السَّماواتِ وَ الْأَرْضِ وَ اللَّهُ بَصِيرٌ بِما تَعْمَلُونَ   « 4 » يعنى : اى محمّد منّت مىنهند بر تو كه اسلام آوردند ، بگو : منّت بر من مگزاريد از اسلام خود ، بلكه خدا منّت مىگزارد بر شما كه هدايت كرد شما را به ايمان ، اگر راست گوئيد و خدا دانا است بر پنهان آسمان و زمين و بينا است بدانچه شما مىكنيد .\r\n\r\n\r\n","description":"","footnote":"\r\n( 1 ) . سرد گشت : جان بداد .\r\n( 2 ) . شناعت : بدگوئى و سرزنش\r\n( 3 ) . تقرير : بيان كردن\r\n( 4 ) . حجرات ، آيه 17 و 18 .\r\n","page_name":" 1022 ","page_number":446},
  {"content":"\r\n\r\nو ديگر آنكه در ايام حفر خندق مسلمانان چون دربايستى « 1 » افتاد به عرض مىرسانيدند و اجازت حاصل كرده از پى حاجت مىرفتند ؛ و چون كار خويش به پاى مىبردند باز خندق مىشدند و خداى اين آيت در شأن ايشان فرو فرستاد :  إِنَّمَا الْمُؤْمِنُونَ الَّذِينَ آمَنُوا بِاللَّهِ وَ رَسُولِهِ وَ إِذا كانُوا مَعَهُ عَلى أَمْرٍ جامِعٍ لَمْ يَذْهَبُوا حَتَّى يَسْتَأْذِنُوهُ إِنَّ الَّذِينَ يَسْتَأْذِنُونَكَ أُولئِكَ الَّذِينَ يُؤْمِنُونَ بِاللَّهِ وَ رَسُولِهِ فَإِذَا اسْتَأْذَنُوكَ لِبَعْضِ شَأْنِهِمْ فَأْذَنْ لِمَنْ شِئْتَ مِنْهُمْ وَ اسْتَغْفِرْ لَهُمُ اللَّهَ إِنَّ اللَّهَ غَفُورٌ رَحِيمٌ  « 2 » خلاصهء معنى آن است كه : مؤمنين بىاذن و اجازت از كارى كه به اتفاق رسول خداى دارند بيرون نشوند و كناره نجويند . آنگاه مىفرمايد : اى محمّد آنان كه از در صدق براى انجام امر خود رخصت طلبند اجازت فرماى و از بهر ايشان طلب آمرزش كن .\r\nو چون جماعتى از در نفاق طلب رخصت مىكردند و امرى به دروغ بر خود واجب مىنمودند و فرار از كار را بيرون مىشدند ، خداوند اين آيت در شأن ايشان فرود كرد :  لا تَجْعَلُوا دُعاءَ الرَّسُولِ بَيْنَكُمْ كَدُعاءِ بَعْضِكُمْ بَعْضاً قَدْ يَعْلَمُ اللَّهُ الَّذِينَ يَتَسَلَّلُونَ مِنْكُمْ لِواذاً فَلْيَحْذَرِ الَّذِينَ   يُخالِفُونَ عَنْ أَمْرِهِ أَنْ تُصِيبَهُمْ فِتْنَةٌ أَوْ يُصِيبَهُمْ عَذابٌ أَلِيمٌ  « 3 »  .  معنى چنان است كه : اى مردمان ! رسول خداى را انباز « 4 » خويش مشماريد و طلب فرمودن او را چون دعوت خود ندانيد ، زيرا كه بر هر چه او فرمان كند بر شما واجب افتد ، همانا خدا دانا و بيناست مر آن جماعت را كه يكديگر را پناه مىگيرند و از پس پشت يكديگر درمىآيند و اندك اندك بيرون مىشوند . پس اين مردم كه خداوند را بىفرمان كنند بايد بهراسند و از بلائى يا عذابى كه بديشان رسد هراسنده باشند .\r\nمع القصه مسلمانان كار خندق را به كران بردند و طرق آن را بر هشت باب نهادند ، آنگاه پيغمبر فرمان كرد تا در هر باب يك تن از مهاجر و يك تن از انصار با چند كس از لشكر حارس و حافظ باشد ؛ و حصار مدينه را نيز استوار فرموده ، زنان و كودكان را با اموال و اثقال جاى دادند . سه روز از آن پيش كه قريش برسد اين كارها به نظام شد .\r\nاما از آن سوى ابو سفيان بن حرب ، حىّ بن اخطب را طلب داشت و گفت : اگر توانى جهود بنى قريظه را نيز از محمّد بگردانى نيكوكارى است . حىّ بن اخطب راه\r\n\r\n\r\n","description":"","footnote":"\r\n( 1 ) . دربايستى : كار ضرور و لازم\r\n( 2 ) . سوره نور ، آيه 62 .\r\n( 3 ) . سورهء نور ، آيه 63 .\r\n( 4 ) . انباز : شريك\r\n","page_name":" 1023 ","page_number":447},
  {"content":"\r\n\r\nبگردانيد و به در حصار كعب بن اسد كه قائد قبيله بنى قريظه بود آمد و در بكوفت .\r\nكعب بن اسد دانست كه اين حىّ بن اخطب است و از بهر چه آمده است . گفت :\r\nما اصنع بدخول حىّ علىّ رجل مشئوم و هو الان يدعونى الى نقض العهد ؟ چكنم از درآمدن حىّ بر من ؟ مردى نامبارك است و مرا به نقض عهد مىخواند . لا جرم پاسخ نگفت . حىّ ديگرباره سندان « 1 » بكوفت و گفت : اى كعب در بگشاى . گفت : تو مردى مشئوم « 2 » بوده‌اى ، بنى النضير را دست‌فرسود هلاك و دمار ساختى « 3 » اكنون به هلاكت بنى قريظه كمر بسته‌اى . ما در جوار محمّد جز نيكوئى مشاهده نكرده‌ايم و بىموجبى معاهدهء او را نشكنيم . گفت : اى كعب در بگشاى كه عزّت ابدى آورده‌ام ، اشراف قريش و قبايل عرب همدست و همداستان شدند ، اينك ده هزار ( 10000 ) مرد جنگ‌آور با هزار ( 1000 ) اسب تازى درمىرسند . كعب گفت : ذلّ ابرى سياه آورده‌اى و جز رعد و برقى نيستى .\r\nحىّ بن اخطب سخن را ديگرگونه ساخت و گفت : همانا ضيافت « 4 » وفود « 5 » را آفت جان شمارى و از بيم نان و خورش در به روى من بسته دارى ؟ ! چون او را به بخل نسبت كرد بر كعب دشوار آمد ، در بگشود و حىّ بن اخطب را درآورد و از آن طرف بزرگان جهود را مانند غزال بن سموئل و ياسر بن قيس و زهير بن باطا و چند كس ديگر را حاضر ساخت و گفت : اينك حىّ بن اخطب ، بدان طمع و طلب آهنگ ما كرده كه با قبايل عرب همدست شويم و با محمّد مقاتلت كنيم و عهد او را بشكنيم .\r\nشما پشت و روى اين كار را نيك بنگريد و از در حزم و رويت سخن كنيد .\r\nايشان گفتند : تو قائد قبيله و سيد سلسله‌اى ، آنچه را پيشنهاد خاطر سازى ما بدان اقتفا « 6 » كنيم . از ميانه زهير بن باطا كه شيخوختى داشت و مردى مجرّب بود گفت : من آثار محمّد را از تورية خوانده‌ام ، همانا او پيغمبر آخر زمان است ، درين امر غورى « 7 » به سزا فرمائيد و بيهوده خويشتن را تباه مسازيد . حىّ بن اخطب گفت : اين سخن از صواب بعيد است آن پيغمبر كه تو گوئى از اولاد اسرائيل است و محمّد از\r\n\r\n\r\n","description":"","footnote":"\r\n( 1 ) . سندان : تنگه آهنى است كه بر تخته درهاى كوچه ميخ زنند تا كسى كه خواهد صاحب خانه را خبردار كند حلقه را بر آن تنگه آهنى زند ( برهان ) .\r\n( 2 ) . مشئوم : نامبارك\r\n( 3 ) . بكشتن دادى\r\n( 4 ) . ضيافت : مهمانى\r\n( 5 ) . وفود جمع وافد : وارد ، مهمان\r\n( 6 ) . اقتفا : پيروى\r\n( 7 ) . غور : فكر و دقّت\r\n","page_name":" 1024 ","page_number":448},
  {"content":"\r\n\r\nفرزندان اسماعيل بود و هرگز نشود كه بنى اسرائيل اطاعت فرزندان اسماعيل كنند لانّ اللّه قد فضّلهم على النّاس جميعا و جعل فيهم النّبوّة و الملك و قد عهد الينا موسى الّا نؤمن لرسول حتّى يأتينا بقربان تأكله النّار و ليس مع محمّد ( آية ) يعنى :\r\nخداوند تفصيل نهاده است بنى اسرائيل را بر تمامت مردم و پيغمبرى و پادشاهى را خاص ايشان فرموده و موسى با ما معاهده نهاده كه به هيچ پيغمبر ايمان نياوريم ، الّا آنكه قربانى او را آتش بربايد و محمّد را چنين آيتى نيست .\r\nمع القصه چندان افسون و افسوس آورد كه دل كعب را نرم كرد و سوگند با تورية استوار ساخت كه اگر قريش از محمّد بازگردند من به حصار تو درآيم ، تا آنچه از براى تو است نيز مرا باشد . آنگاه عهدنامه پيغمبر را از كعب بگرفت و پاره ساخت و دل از آن كار بپرداخت و بىتوانى طريق لشكرگاه قريش را پيش داشته به ابو سفيان پيوست و مژده برسانيد .\r\nبعد از بيرون شدن او زهير بن باطا و ياسر بن قيس و عقبة بن زيد و جماعتى ديگر از بزرگان بنى قريظه ، زبان به ملامت و شناعت كعب بن اسد گشودند و گفتند :\r\nتو شئامت حىّ بن اخطب را ديده و دانسته‌اى چگونه فسون او در تو گرفت و فريب او تو را بربود ؟ اما اين هنگام كار از دست بيرون بود ناچار به حفظ و حراست « 1 » قلاع خويش پرداختند و ساختهء جنگ و خويشتن‌دارى شدند .\r\nاز آن سوى چون اين خبر به رسول خداى آمد نيك غمنده گشت و عظيم مكروه داشت و روى با اصحاب كرد و فرمود : كيست كه حقيقت حال بنى قريظه را معلوم داشته ما را آگهى دهد ؟ به روايت علماى اهل سنت و جماعت زبير بن عوّام عرض كرد : من اين خدمت به پاى برم . به روايتى عمر عرض كرد كه در تقديم اين خدمت زبير پسنده است .\r\nپس زبير برفت و خبر بگرفت و بازآمد و عرض كرد كه بنى قريظه در حصانت حصون و استحكام قلاع و اصلاح ثغور و فراهم كردن مواشى « 2 » مشغولند . پيغمبر فرمود : انّ لكلّ نبىّ حواريا و حوارىّ الزّبير . و به روايت مردم شيعى سعد بن معاذ بن النّعمان بن امرئ القيس را از بنى عبد الاشهل كه سيّد اوس بود و سعد بن عباده را از بنى ساعدة بن كعب كه سيد خزرج بود و ديگر اسيد بن حضير و به روايتى عبد اللّه\r\n\r\n\r\n","description":"","footnote":"\r\n( 1 ) . حراست : نگهدارى\r\n( 2 ) . مواشى : گوسفندان\r\n","page_name":" 1025 ","page_number":449},
  {"content":"\r\n\r\nبن رواحه و خوّات بن جبير را نيز بخواند و از بهر نصيحت بديشان فرستاد و فرمود :\r\nاگر مخالفت كرده‌اند وقت مراجعت قصّهء ايشان را در ميان لشكر پراكنده مكنيد بلكه سخنى به رمز باز نمائيد .\r\nايشان بر حسب فرمان برفتند و كعب بن اسد را ديدار كردند و چندان‌كه سخن از در پند و اندرز براندند هيچ در كعب درنگرفت و آغاز سفاهت كرد و در حقّ رسول خداى تباه گفت « 1 » ، ناچار آن جماعت مراجعت كرده ، در حضرت رسول معروض داشتند كه : بنى قريظه كار به كردار عضل و قاره كردند ، چه قبيلهء عضل و قاره - چنان كه مرقوم شد - بعد از اسلام غدر كردند و كردار ايشان در عرب مثل گشت و هر كه غدرى انديشيد بديشان نسبت كردند .\r\nبالجمله رسول خدا فرمود :  حَسْبُنَا اللَّهُ وَ نِعْمَ الْوَكِيلُ  « 2 » و به روايتى تكبير گفت و حاضران موافقت كردند و خداى اين آيت مبارك بدين فرستاد :    الَّذِينَ عاهَدْتَ مِنْهُمْ ثُمَّ يَنْقُضُونَ عَهْدَهُمْ فِي كُلِّ مَرَّةٍ وَ هُمْ لا يَتَّقُونَ فَإِمَّا تَثْقَفَنَّهُمْ فِي الْحَرْبِ فَشَرِّدْ بِهِمْ مَنْ خَلْفَهُمْ لَعَلَّهُمْ يَذَّكَّرُونَ وَ إِمَّا تَخافَنَّ مِنْ قَوْمٍ خِيانَةً فَانْبِذْ إِلَيْهِمْ عَلى سَواءٍ إِنَّ اللَّهَ لا يُحِبُّ الْخائِنِينَ    « 3 »    .    خلاصهء سخن به پارسى چنان است كه : اى محمّد از اين جهودان كه عهد بستدى و پيمان بشكستند چون در حرب بديشان دست يا بى چندان از ايشان بكش كه آن دشمنان كه اقتفا بديشان دارند بهراسند و نقض عهد تو را روا ندارند ؛ و اگر از خيانت قومى ترسناكى و نقض عهد ايشان بر تو آشكار است تو نيز عهد ايشان را فروگذار و تنبيه كن كه عهد شما را بشكستم تا از دو سوى كار به عدل و سويت رود زيرا كه خدا غدّاران و خيانت‌كاران را دوست نمىدارد .\r\nو چون نقص عهد بنى قريظه در چنين وقت كه لشكر عرب مىرسيد خطبى عظيم بود ، مسلمانان را كسرى در قلوب افتاد و پيغمبر صلّى اللّه عليه و آله ايشان را دل همىداد و از جانب خداى وعدهء نصرت نهاد .\r\n\r\n\r\n","description":"","footnote":"\r\n( 1 ) . ياوه‌گويى كرد و ناسزا گفت .\r\n( 2 ) . آل عمران ، 173 : خدا ما را بسنده و بهترين حامى است .\r\n( 3 ) . سورهء انفال ، آيه 56 - 58 .\r\n","page_name":" 1026 ","page_number":450},
  {"content":"\r\n\r\n\r\nمقابلهء كفار با مسلمين\r\nمع القصه اين هنگام لشكرهاى كفار گروها گروه از قفاى يكديگر پديدار شدند ، قبايل غطفان و فزاره و جماعت بنى اسد و يهود از جانب شرقى مدينه برسيدند و در دنبال نقمى فرود شدند و سرهنگ ايشان مالك بن عوف و عيينة بن حصن فزارى بود ، و از سوى ديگر ابو سفيان بن حرب با ابطال قريش درآمد و اين هر دو جيش در كنار احد لشكرگاه كردند و خندق در ميان مسلمانان و كافران حاجز افتاد . بعضى از مسلمين كه دلهاى ضعيف داشتند ، چون اين جيش عنيف بديدند چنان بترسيدند كه چشمهاى ايشان تاريك شد . خداوند تبارك و تعالى مىفرمايد :   إِذْ جاؤُكُمْ مِنْ فَوْقِكُمْ وَ مِنْ أَسْفَلَ مِنْكُمْ وَ إِذْ زاغَتِ الْأَبْصارُ وَ بَلَغَتِ الْقُلُوبُ الْحَناجِرَ وَ تَظُنُّونَ بِاللَّهِ الظُّنُونَا هُنالِكَ ابْتُلِيَ الْمُؤْمِنُونَ وَ زُلْزِلُوا زِلْزالًا شَدِيداً .   « 1 » يعنى : به خاطر داريد آن را كه لشكرها از فراز و فرود مكه درآمدند و ديدارها از هول و هراس در چشم خانه‌ها جاى بجاى مىشد و دلها از فزع به گلوگاه رسيد و گمان شما در حق خداوند كه وعدهء نصرت نهاده بود ديگرگونه گشت آنجا آزمايشى رفت مؤمنان را كه از مقام ثبات بلغزيدند و سخت بلرزيدند .\r\nو جماعتى از مسلمانان كه دل قوى و ايمان استوار داشتند و ميعاد رسول خداى را در بشارت نصرت محكم شمردند ، مصداق اين آيت مبارك شدند :    وَ لَمَّا رَأَ الْمُؤْمِنُونَ الْأَحْزابَ قالُوا هذا ما وَعَدَنَا اللَّهُ وَ رَسُولُهُ وَ صَدَقَ اللَّهُ وَ رَسُولُهُ وَ ما زادَهُمْ إِلَّا إِيماناً وَ تَسْلِيماً مِنَ الْمُؤْمِنِينَ رِجالٌ صَدَقُوا ما عاهَدُوا اللَّهَ عَلَيْهِ فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْدِيلًا لِيَجْزِيَ اللَّهُ الصَّادِقِينَ بِصِدْقِهِمْ وَ يُعَذِّبَ الْمُنافِقِينَ إِنْ شاءَ أَوْ يَتُوبَ عَلَيْهِمْ إِنَّ اللَّهَ كانَ غَفُوراً رَحِيماً    « 2 » خلاصه معنى چنان است كه : چون مؤمنان لشكر دشمن را نگريستند وعدهء خدا و رسول را از در صدق دانستند و حكم خداى را گردن نهادند .\r\nجماعتى به وصول شهادت اداى نذر خويش كردند و گروهى به انتظار شهادت بزيستند . پس خداوند راست‌كيشان را پاداش نيك دهد و منافقان را چون بخواهد كيفر كند .\r\nبالجمله كشرهاى كفار از پى هم درآمدند و چون به كنار كنده رسيدند سخت\r\n\r\n\r\n","description":"","footnote":"\r\n( 1 ) . احزاب ، آيه 10 و 11 .\r\n( 2 ) . احزاب ، آيه 22 - 24\r\n","page_name":" 1027 ","page_number":451},
  {"content":"\r\n\r\nشگفت ماندند ، چه هرگز خندق ندانسته بودند . پس از آن سوى خندق بيست و چهار ( 24 ) روز يا بيست و هفت ( 27 ) روز مسلمانان را حصار دادند چندان‌كه منافقان زبان به شناعت گشودند و معتّب بن قشير گفت : كه خدا و رسول ما را فريب همىدهند و همىگويند : بر گنجهاى كسرى و قيصر دست خواهيد يافت و از اين سوى يك تن از ما بر قضاى حاجت ايمن نباشد كه برود و بازآيد . پس خداوند اين آيت فرستاد :  وَ إِذْ يَقُولُ الْمُنافِقُونَ وَ الَّذِينَ فِي قُلُوبِهِمْ مَرَضٌ ما وَعَدَنَا اللَّهُ وَ رَسُولُهُ إِلَّا غُرُوراً  « 1 » يعنى : ياد كن وقتى كه گفتند : منافقان و آنان كه دلهاى ايشان مريض نفاق و شقاق بود ، مانند پسر قشير و اتباع او كه : وعدهء خدا و رسول از در فريب و دروغ است .\r\nبالجمله اين وقت كه اصحاب پيغمبر در تنگناى محاصره گرفتار رنج و تعب بودند ، جهودان بنى قريظه فرصتى به دست كرده از قريش لشكرى به مدد طلب نمودند تا به شهر مدينه شبيخون « 2 » اندازند و مكنون خاطر ايشان بر رسول خداى مكشوف افتاد . پس سلمة بن اسلم را حاضر ساخت و دويست ( 200 ) تن از ابطال رجال را تحت فرمان او داشت و سيصد ( 300 ) كس ديگر را فرمان‌پذير زيد بن حارثه فرمود و حكم داد تا در حفظ و حراست مدينه خويشتن‌دارى نكنند . جهودان چون اين بدانستند از آن كيد و كين بازنشستند .\r\nاوس بن قيظى كه يك تن از منافقين بود خبر جهودان و قصد ايشان را دست آويز « 3 » ساخته مسلمانان را بيم همىداد و ايشان را بياموخت كه حفظ خانه‌هاى خود را بهانه كنيد و باز مدينه شويد . جماعتى از مسلمانان سخن او را استوار داشته به حضرت رسول آمدند و طلب رخصت كردند . خداوند اين آيت بفرستد :      وَ إِذْ قالَتْ طائِفَةٌ مِنْهُمْ يا أَهْلَ يَثْرِبَ لا مُقامَ لَكُمْ فَارْجِعُوا وَ يَسْتَأْذِنُ فَرِيقٌ مِنْهُمُ النَّبِيَّ يَقُولُونَ إِنَّ بُيُوتَنا عَوْرَةٌ وَ ما هِيَ بِعَوْرَةٍ إِنْ يُرِيدُونَ إِلَّا فِراراً وَ لَوْ دُخِلَتْ عَلَيْهِمْ مِنْ أَقْطارِها ثُمَّ سُئِلُوا الْفِتْنَةَ لَآتَوْها وَ ما تَلَبَّثُوا بِها إِلَّا يَسِيراً وَ لَقَدْ كانُوا عاهَدُوا اللَّهَ مِنْ قَبْلُ لا يُوَلُّونَ الْأَدْبارَ وَ كانَ عَهْدُ اللَّهِ مَسْؤُلًا قُلْ لَنْ يَنْفَعَكُمُ الْفِرارُ إِنْ فَرَرْتُمْ مِنَ الْمَوْتِ أَوِ الْقَتْلِ وَ إِذاً لا تُمَتَّعُونَ إِلَّا قَلِيلًا قُلْ مَنْ ذَا الَّذِي يَعْصِمُكُمْ مِنَ اللَّهِ إِنْ أَرادَ بِكُمْ سُوءاً أَوْ أَرادَ بِكُمْ رَحْمَةً وَ لا يَجِدُونَ لَهُمْ مِنْ دُونِ اللَّهِ وَلِيًّا وَ لا نَصِيراً      « 4 » خلاصهء معنى چنان است كه : ياد كن كه گروهى از منافقان - مانند اوس بن قيظى و ابو عرابه با\r\n\r\n\r\n","description":"","footnote":"\r\n( 1 ) . سورهء احزاب ، آيه 12 .\r\n( 2 ) . شبيخون : ناگهان و بىخبر بر دشمن تاختن .\r\n( 3 ) . دست آويز : بهانه و مستمسك\r\n( 4 ) . احزاب ، آيه 13 - 17 .\r\n","page_name":" 1028 ","page_number":452},
  {"content":"\r\n\r\nبنو سالم و عبد اللّه ابىّ - مردم مدينه را گفتند : جانى آن نيست كه درنگ كنيد محمّد را با اصحاب به ابو سفيان و احزاب بگذاريد و بگذريد - و جماعت بنو حارثه و بنو سلمه - از كثرت هول و هراس مىگويند : جدران و حيطان خانه‌هاى ما در مدينه استوار نيست و اين سخن از در كذب كنند و خانه‌هاى ايشان را هيچ خلل نيست و از اين گفتار جز فرار قصدى ندارند و اين منافقين چنانند كه اگر لشكر دشمن به مدينه درآيد و اين جماعت را فروگيرد و به شرك و كفر دعوت كند و به مبارزت مسلمانان تحريض دهد ، بىدرنگ پذيرفتار شوند و با مسلمانان به كارزار درآيند - همانا اين بنى حارثه و بنى سلمه پس از هزيمت از مقاتلت در جنگ احد به توبت و انابت گرائيدند - و با خداوند عهد كردند كه ديگر پشت با جنگ نكنند عهد خدا را خوار نتوان شمرد كه روزى از بهر كيفر بازپرس شود . بگو اى محمّد فرار سود ندهد و حاجز مرگ و قتل نشود و هزيمتى را جز اندكى از حيات برخوردارى نباشد .\r\nمقرر است كه در دار الملك عبد الملك مروان - كه قصه او در جاى خود به شرح مىرود - مرض و با درافتاد . عبد الملك از آنجا طريق فرار سپرد . او را گفتند : به كجا مىگريزى ؟ و حال آنكه خداى مىفرمايد  لَنْ يَنْفَعَكُمُ الْفِرارُ  و اين آيت مبارك را تا  إِلَّا قَلِيلًا  قرائت كردند . گفت : ذلك القليل يطلب من يطلب همين اندك را مىجويم كه روزى چند ديرتر بيابم . و در اينجا سخن بسيار است كه ذكر آن زيبنده اين كتاب نيست .\r\nمىفرمايد : بگو اى محمّد : آن وقت كه خداى از بهر شما نيكى بخواهد يا اراده بدى كند ، كيست كه شما را از قضاى او نگاه بدارد ؟ و جز خداوند كجاست دوستى كه مردمان را دفع گزند تواند كرد و يارى تواند نمود ؟\r\nدر خبر است كه مردى از لشكرگاه از بهر حاجتى باز خانه شد و برادر اعيانى خويش را نگريست كه از بهر لهو و لعب ساز و برگ طرب كرده و نقل و نبيذ پيش نهاده ، گفت : اى برادر اينك پيغمبر خدا در ميان شمشيرها و نيزه‌ها تمهيد نفاذ حكم الهى كند و تو ترتيب معاصى و ملاهى كنى ؟ گفت : اى ابله وقت را مغتنم شمار و چنين بساط نشاط را از دست مگذار و دانسته باش كه محمّد را از اين مهلكه و مخافت كوچه سلامت به دست نشود ، چه سخن منافقين همه از اين گونه بود و همىگفتند : ما محمّد و اصحابه الّا اكلة نفس و لو كانوا لحما لالقمهم ابو سفيان و\r\n\r\n","description":"","footnote":"","page_name":" 1029 ","page_number":453},
  {"content":"\r\n\r\nاصحابهم يعنى : نيست محمّد و اصحابش ، الّا خوردن اكله اگر ايشان گوشت بودند ، ابو سفيان و اصحابش همه را يك لقمه كردند .\r\nجبرئيل سخن ايشان را به حضرت رسول برداشت و اين آيت بياورد :  قَدْ يَعْلَمُ اللَّهُ الْمُعَوِّقِينَ مِنْكُمْ وَ الْقائِلِينَ لِإِخْوانِهِمْ هَلُمَّ إِلَيْنا وَ لا يَأْتُونَ الْبَأْسَ إِلَّا قَلِيلًا  « 1 » همانا خداى مىداند آنان را كه مسلمين را از نصرت رسول بازمىدارند و مىشناسد آنان را كه برادران خود را به سوى خود مىطلبند و از جهاد منع مىنمايند . همانا اين منافقان با كفار كارزار ندهند ، جز عددى اندك و ايشان را نيز فرمان خداى انگيز نكند بلكه بيچارگى و اضطرار انگيزش دهد .\r\n أَشِحَّةً عَلَيْكُمْ فَإِذا جاءَ الْخَوْفُ رَأَيْتَهُمْ يَنْظُرُونَ إِلَيْكَ تَدُورُ أَعْيُنُهُمْ كَالَّذِي يُغْشى عَلَيْهِ مِنَ الْمَوْتِ فَإِذا ذَهَبَ الْخَوْفُ سَلَقُوكُمْ بِأَلْسِنَةٍ حِدادٍ أَشِحَّةً عَلَى الْخَيْرِ أُولئِكَ لَمْ يُؤْمِنُوا فَأَحْبَطَ اللَّهُ أَعْمالَهُمْ وَ كانَ ذلِكَ عَلَى اللَّهِ يَسِيراً  « 2 »  .  مىفرمايد : اين منافقان جماعتى بخيل باشند به بذل جان و مال نصرت شما نجويند و از كمال بددلى و جبن چون روز جنگ پيش آيد چنان به سوى تو نگرند كه گوئى چشمهاى ايشان از سكرات مرگ به دوران افتاده و چون روز نصرت و غنيمت برسد از بهر اخذ غنايم زبان خويش را بر شما مانند سنان نيزه تند و تيز كنند و بنمايند كه اين غلبه و نصرت به پشتيبانى و حمايت ماست . همانا اين جماعت ايمان نياورده‌اند و خداوند اعمال ايشان را از درجه قبول ساقط ساخته و ابطال امر ايشان بر خداوند سهل و آسان است .\r\nمع القصه در ايام محاصره صفيّه دختر عبد المطّلب در حصن فارغ و به روايتى در حصن بنى حارثه كه از قلاع مدينه است جاى داشت ؛ و حسان بن ثابت مردى بددل و جبّان بود و آن نيرو نداشت كه در ميان مبارزت با مردان جنگ هم‌آهنگ باشد ، لاجرم خود را به ميان زنان انداخته در پناه صفيّه در ميان حصن فارغ مىزيست .\r\nاز آن سوى چون جهودان را گمان مىرفت كه پيغمبر را در جنگ خندق طريق نجات به دست نخواهد شد يك تن از جهودان كه نيك دلاور و تناور بود به كنار حصن صفيّه آمد و همى ترتيب آلات صعود مىكرد . صفيّه گفت : هان اى حسان تيغ بگير و از اين باره « 3 » فرو شو و گردن اين سگ بزن و اگر نه او به باره صعود دهد و به ميان عورات « 4 » درآيد .\r\n\r\n\r\n","description":"","footnote":"\r\n( 1 ) . احزاب ، آيه 18 .\r\n( 2 ) . احزاب ، آيه 19 .\r\n( 3 ) . باره : ديوار\r\n( 4 ) . عورات : زنان\r\n","page_name":" 1030 ","page_number":454},
  {"content":"\r\n\r\nفقال حسّان : يغفر اللّه لك يا بنت عبد المطّلب و اللّه لقد عرفت ما انا به صاحب هذا و به روايتى گفت : لا و اللّه ما ذاك فىّ و لو كان فىّ لخرجت مع رسول اللّه . حسّان عرض كرد كه : مرا مىدانى مرد اين كار نيستم و از من اين گونه مبارزت نيايد . صفيّه چون اين بديد عمودى بگرفت و از فراز بام به فرود قلعه شتافته بر جهود درآمد و در اول حمله به دستيارى عمود جهود را از پاى درآورد و بازشد و حسان را فرمان داد كه :\r\nاكنون برو و جامه او را برگير ، چه از بهر آنكه مردى بيگانه بود تن او را عريان نتوانستم ديد . حسان را باز آن دليرى نبود كه جامه مرد مرده‌اى را باز كند . گفت : من حاجت بدين جامه ندارم .\r\nبالجمله در ايام محاصره هر شب عبادة بن بشر با جماعتى حراست سراپردهء پيغمبر صلّى اللّه عليه و آله مىكرد و مشركان به نوبت قصد آن خيمه مىداشتند و ابطال اصحاب ايشان را به پرتاب تير و سنگ دفع مىدادند و پيغمبر صلّى اللّه عليه و آله خود نيز به حفظ خندق قيام مىداشت و موضعى از خندق را كه مسلمانان مجال نيافتند ، تا به شرط راست كنند هر شبانگاه رسول خدا خود بدانجا مىشد و حراست مىفرمود ؛ و چون برودت هوا در بدن مباركش اثر مىكرد گاهى به منزل عايشه مىشتافت و ساعتى آسايش مىنمود .\r\nعايشه گويد : يك شب پيغمبر از آن موضع بازآمد و فرمود : چه بود اگر امشب مردى به حراست اين موضع بيرون مىشد تا من لختى مىخفتم ؟ اين وقت قعقعهء « 1 » سلاح مردى گوشزد حضرتش شد فرمود : كيستى ؟ گفت : اينك سعد بن ابى وقاص حاضرم . فرمود : توانى امشب به حفظ و حراست اين موضع بامداد كنى ؟ عرض كرد : توانم و بدانجا شد و پيغمبر به خواب شد چنان كه آواز نفس مباركش بلند شد .\r\nامّ سلمه روايت كند كه شبى پيغمبر در خيمهء خود نماز بگزاشت و به حراست خندق بيرون شد . شنيدم كه فرمود : اين سواران مشركانند كه گرد خندق طواف كنند ، آنگاه ندا درداد كه يا عباد بن بشر . گفت : لبيك لبيك . فرمود : هيچ كس با تو همراه است ؟ عرض كرد : جماعتى با منند كه حافظ سراپردهء توايم . فرمود : به گرد خندق برآى كه جماعتى قصد شبيخون دارند : آنگاه فرمود : اللّهمّ ادفع عنّا شرّهم و انصرنا عليهم . پس عباد بن بشر با گروه خود به كنار خندق شد و ابو سفيان را\r\n\r\n\r\n","description":"","footnote":"\r\n( 1 ) . قعقعه : صوتى است كه از زره و سلاح شنيده مىشود .\r\n","page_name":" 1031 ","page_number":455},
  {"content":"\r\n\r\nنگريست كه راهى جسته‌اند و از تنگنائى خود را به ميان خندق افكنده‌اند و گروهى از مسلمين ايشان را دفع همىدهند . پس عباد بن بشر با ايشان همدست شده دشمنان را هزيمت كرد و بازشده هنگامى كه رسول خداى از كار نماز پرداخته بود برسيد و صورت حال بگفت . اين وقت رسول خداى بخفت و آواز نفس مباركش برخاست تا آن هنگام كه بلال بانگ نماز بداد ، پيغمبر از اين خانه بيرون شد و نماز به جماعت بگزاشت . گويند : چون امّ سلمه اين حديث مىكرد همىگفت : اللّهمّ ارحم عباد بن بشر .\r\nو هم امّ سلمه گويد : كه نيم‌شبى غوغا برخاست و گوينده‌اى همىگفت : يا خيل اللّه سوار شويد ، چه رسول خداى در آن غزوه شعار مسلمين را يا خيل اللّه اركبى فرمود . و هنگام شبيخون اعدا شعار اصحاب را حم لا ينصرون مقرر كرد .\r\nبالجمله پيغمبر از خواب برآمد و از خيمه بيرون شد و پرسش كرد كه اين بانگ چيست ؟ عباد بن بشر گفت : اين بانگ عمر است ، چه امشب نوبت حراست او راست . پيغمبر فرمود : عباد برفت و خبر بگرفت و بازآمد و معروض داشت كه عمرو بن عبد ودّ با جماعتى تاختن ساخته و با مسلمانان جنگ درانداخته است .\r\nرسول خداى به خيمه دررفت و سلاح جنگ بر تن راست كرده بيرون شد و برنشست و گروهى در ركابش برفتند تا به زمين حربگاه برسيد . پس از ساعتى دشمنان را هزيمت كرده مراجعت فرمود .\r\n\r\nسخن مصالحه پيغمبر با قبيلهء غطفان\r\nام سلمه گويد : من در غزوهء مريسيع و خيبر و حديبيه و فتح مكه و حنين ملازم حضرت رسول بودم و در هيچ جنگ چنان كه در خندق خدمتش را تاب و تعب نرسيد ؛ زيرا كه مسلمانان فراوان جراحت مىيافتند و معيشت به زحمت مىكردند و هوا را به نهايت برودت بود . در چنين تنگنا رسول خدا چنين صواب شمرد كه يك ثلث از ثمار مدينه را به لشكر غطفان گذارد تا ايشان از كنار قريش كنارى گيرند و در جنگ مسلمانان آن جماعت را نصرت نكنند . پس تنى را به نزد عيينة بن حصن\r\n\r\n","description":"","footnote":"","page_name":" 1032 ","page_number":456},
  {"content":"\r\n\r\nفزارى و حارث بن عوف گسيل فرمود كه دو دانگ از ثمار مدينه را به شما دهم به شرط كه قريش را با ما گذاريد و بازشويد . ايشان گفتند : اگر يك نيمه ثمار را با ما گذاريد گام به گام شما زنيم . پيغمبر اجابت نفرمود ، لاجرم به اخذ ثلث ثمار رضا دادند و عيينه به اتفاق حارث و چند تن از سران قوم به حضرت رسول آمدند تا كار مصالحه استوار كنند . پيغمبر ، عثمان بن عفّان را فرمود تا سجل صلح را بنگاشت ايشان گفتند : اين عهدنامه بايد به خاتم اصحاب نيز محكم شود .\r\nدر اين وقت اسيد بن حضير درآمد و نگريست كه عيينة بن حصن در آن انجمن پاى خود را كشيده دارد . بر وى گران آمد . گفت : يا عين الهجرس « 1 » پاى خود را گرد كن ، سوگند با خداى اگر حشمت پيغمبر نبود پهلوى تو را با اين نيزه سوراخ كردمى .\r\nآنگاه عرض كرد : يا رسول اللّه اگر خداى اين حكم كرده يا خاطر مبارك تو اين خواسته گردن نهيم ، و اگر نه جز شمشير بديشان بذل نكنيم . رسول خدا سخن نكرد و سعد بن معاذ و سعد بن عباده را براى مشورت طلب داشت ، ايشان نيز مانند اسيد بن حضير پاسخ دادند و سعد بن معاذ پيش شد و صلح‌نامه را از دست عثمان بكشيد . پيغمبر فرمود : چون ديدم تمام قبايل عرب با شما از يك كمان تير مىافكنند ، خواستم تا در ميان ايشان پراكندگى افكنم و شوكت ايشان را اندك كنم .\r\nسعد بن معاذ و سعد بن عباده عرض كردند : يا رسول اللّه اين جماعت را هرگز در جاهليت طمع در خرماى مدينه نبوده ، مگر به بيع و شرى ببرند يا به ضيافت درآيند و بخورند ، اكنون كه به عزّت تو پيوسته‌ايم و دولت اسلام دريافته‌ايم چگونه بدين ذلّت رضا دهيم ؟ چون رسول خداى استوارى ايشان را در كار جهاد مكشوف داشت بفرمود تا سعد بن معاذ صلحنامه را بدريد و ايشان را گفت : فيصل امر ما با شما شمشير تواند كرد . پس ايشان از نزد رسول خداى بازشدند و يك‌دلى و يك جهتى انصار را با پيغمبر بدانستند و اين معنى در خاطر آن جماعت تزلزلى تمام انداخت .\r\n\r\n\r\n","description":"","footnote":"\r\n( 1 ) . هجرس به معنى بوزينه و روباه و خروس و مرد پست فطرت آمده است .\r\n","page_name":" 1033 ","page_number":457},
  {"content":"\r\n\r\n\r\nذكر مقاتلت و مبارزت على عليه السّلام با عمرو بن عبد ودّ\r\nيك روز چنان افتاد كه عمرو بن عبد ودّ بن قيس بن عامر بن لؤىّ بن غالب و نوفل بن عبد اللّه بن المغيره و ضرار بن الخطّاب و هبيرة بن ابى وهب و عكرمة بن ابى جهل و مرداس الفهرى از بنى محارب كه همه از شجعان و فرسان قريش بودند تا كنار خندق تاختن كردند و مضيقى « 1 » به دست كرده از آن تنگنا خويشتن را به خندق درانداختند و ابو سفيان و خالد بن الوليد با جماعتى از مبارزان قريش و كنانه و فزاره و غطفان در كنار خندق صف برزدند . عمرو بن عبد ودّ بانگ درداد كه شما نيز درآئيد . ايشان گفتند : شما ساخته جنگ باشيد اگر حاجت افتد ما نيز درنگ نخواهيم جست و به شما خواهيم پيوست .\r\nچون عمرو - چنان كه به شرح رفت - در جنگ بدر زخمى صعب يافته فرار كرد و در جنگ احد نتوانست حاضر شد سخت غمنده بود و بيم داشت كه نام بلند او در شجاعت پست شود چه دلاوران عرب او را با هزار سوار برابر نهاده بودند . اين وقت بر اسب خود كه ملهوب نام داشت استوار بنشست و اين شعر با خويشتن همى تذكره كرد :\r\n اسرج الملهوب لا طاقة لى * و اتنى بالدّرع يا ذا الرّجل \r\n و هلمّ السّيف و الرّمح معا * فاكرّ اليوم كرّ البطل \r\n خرج الفرسان من ساداتنا * و ارى قد فزّعونى بعلى \r\nو او را فارس يليل مىناميدند و يليل نام موضعى است نزديك بدر . وقتى چنان افتاد كه عمرو با چند سوار بدانجا تاخت و جماعتى از قبيله بنو بكر از پيش روى ايشان درآمدند و حمله افكندند ، عمرو مردم خود را عبور داده بايستاد و يك تنه با آن جماعت كار به مقاتلت و مبارزت كرد و ايشان را دفع داد از اين روى فارس يليل نام يافت .\r\nبالجمله عمرو چون ديو ديوانه اسب برجهاند و لختى گرد ميدان برآمد و ندائى ضخم « 2 » درداد و مبارز طلب داشت . اصحاب پيغمبر چون خبر عمرو را شنيده بودند\r\n\r\n\r\n","description":"","footnote":"\r\n( 1 ) . مضيق : جاى تنگ\r\n( 2 ) . صدائى درشت و كلفت\r\n","page_name":" 1034 ","page_number":458},
  {"content":"\r\n\r\nو او را شناخته داشتند هيچ كس را در قوت بازو نبود كه با او هم‌ترازو شود ، لا جرم سرها به زير افكندند كانّ على رءوسهم الطّير « 1 » . عمر بن الخطّاب عذر اصحاب همىخواست و عرض كرد : يا رسول اللّه اين عمرو همان است كه من ديده‌ام ، چه وقتى با جماعت قريش به تجارت شام همىشديم ناگاه هزار تن از دزدان بر ما درآمدند ، كاروانيان چون قوت مدافعه در خود نديدند اموال خويش را بگذاشتند و به يك سوى شدند ، عمرو چون اين بديد شمشير بركشيد و شتر بچه‌اى را از زمين درربود و بجاى سپر همى جنبش داد و بىدرنگ بر دزدان حمله افكند و مردانه همى رزم داد چندان‌كه مجال درنگ بر دزدان محال افتاد ، ناچار پشت با جنگ داده روى به هزيمت نهادند و كاروانيان به سلامت عبور دادند .\r\nو از اين سخن عمر خاطر اصحاب شكسته‌تر گشت و منافقان چيره‌تر شدند .\r\nعبد الرّحمن بن عوف با جماعتى گفت : اين شيطان كه عمرو باشد هيچ كس را زنده نخواهد گذاشت . صواب آن است كه اگر توانيم با يكديگر همدست شويم و محمّد را دست بسته به دو سپاريم تا او را بكشد و خود با قوم پيوسته شويم و روزگار به آسودگى بريم .\r\nبالجمله چون رسول خداى جسارت عمرو را نگريست ، فرمود : هيچ دوستى باشد كه شرّ اين دشمن را كفايت كند ؟ شير يزدان علىّ مرتضى عليه السّلام عرض كرد : يا رسول اللّه انا ابارزه پيغمبر صلّى اللّه عليه و آله خاموش شد . ديگرباره عمرو ندا درداد كه كيست از شما تا با من درآيد و نبرد آزمايد ؟ ايّها النّاس انّكم تزعمون انّ قتلاكم فى الجنّة و قتلانا فى النّار . أ فما يحبّ احدكم ان يقدم على الجنّة او يقدّم عدوّا له الى النّار ؟\r\nيعنى : گمان شما آن است كه كشتگان شما به بهشت روند و كشتگان ما به جهنم شوند . آيا دوست نمىدارد كسى از شما كه سفر بهشت كند يا دشمن خود را به جهنم فرستد ؟ اين بگفت و اسب خود را از چپ و راست به جولان آورد و اين شعر انشاد كرد :\r\n و لقد بححت « 2 » من النّداء بجمعكم هل من مبارز * و وقفت اذ جبن المشيّع موقف القرن المناجز \r\n\r\n\r\n","description":"","footnote":"\r\n( 1 ) . اين جمله كنايه از سكوت و عدم حركت است .\r\n( 2 ) . بجّ : شكافتن جراحت ، مراد اينجا آشكارا كردن .\r\n","page_name":" 1035 ","page_number":459},
  {"content":"\r\n\r\n انّى كذلك لم ازل متسرّعا « 1 » نحو الهزاهز * انّ الشّجاعة و السّماحة فى الفتى خير الغرائز \r\nيعنى : بانگ من درشت و خشن شد از بس در موقف مبارزت ايستادم و طلب مبارز كردم .\r\nچون عمرو لختى ازين گونه سخن كرد ديگرباره على عليه السّلام قدم پيش گذاشت و اجازت جنگ همىجست . رسول خداى همچنان سخن نكرد . هم در اين كرّت عمرو دور برآمد و از در شناعت و شماتت « 2 » بانگ برداشت و گفت : هيچ كس در شما نيست كه لختى با من بگردد . على عليه السّلام عرض كرد : يا رسول اللّه مرا رخصت فرماى تا با وى محاربت كنم .\r\nاگر چه مرا قانون نيست كه از اشعار عرب يا عجم سخنى به استشهاد آورم ، اين دو بيت از مرحوم فتحعلى خان ملك الشعراء آوردم و لاغرو « 3 » :\r\n پيمبر سرودش كه عمرو است اين * كه دست يلى آخته ز آستين \r\n على گفت اى شاه اينك منم * كه يك بيشه شير است در جوشنم \r\nبالجمله رسول خداى فرمود : اذن يا على . آنگاه زره خويشتن را كه « ذات الفضول » نام داشت بر تن امير المؤمنين راست كرد و عمامهء سحاب خويشتن بر سر او نهاد و فرمود : اللّهمّ اعنه عليه يعنى : خدايا على را بر عمرو نصرت بخش . و به روايتى دست برداشت و گفت : الهى عبيده را در بدر از من گرفتى و حمزه را در احد مأخوذ داشتى ، اين على است كه برادر من و پسر عمّ من است اللّهمّ احفظه من بين يديه و من خلفه و عن يمينه و عن شماله و من فوق رأسه و من تحت قدميه ، فلا تذرنى فردا و انت خير الوارثين . پس شاه مردان و شير يزدان ، آهنگ ميدان نمود و زمين جنگ با عمرو تنگ كرد و در جواب اشعار او اين شعر بگفت :\r\n لا تعجلنّ فقد أتاك مجيب صوتك غير عاجز * ذو نيّة و بصيرة يرجو بذاك نجاة فائز \r\n انّى لأرجو أن اقيم عليك نائحة الجنائز * من ضربة فوهاء يبقى ذكرها عند الهزاهز \r\n\r\n\r\n","description":"","footnote":"\r\n( 1 ) . تسرّع : شتافتن .\r\n( 2 ) . شناعت و شماتت : سرزنش .\r\n( 3 ) . لاغرو : شگفتى نيست .\r\n","page_name":" 1036 ","page_number":460},
  {"content":"\r\n\r\n و لقد دعوت الى البراز فتى يجيب الى المبارز * يعليك بيضا صارما كالملح حتفا للمناجز « 1 » \r\nاين وقت پيغمبر فرمود : برز الايمان كلّه الى الشّرك كلّه يعنى : تمام ايمان در برابر تمام كفر آمد و امير المؤمنين روى با عمرو كرد و گفت :\r\n يا عمرو قد لاقيت فارس بهمة * عند اللّقاء معاود الاقدام \r\n من آل هاشم من سناء باهر * و مهذّبين متوّجين كرام \r\n يدعو الى دين الاله و نصره * و الى الهدى و شرايع الاسلام \r\n بمهنّد عضب رقيق حدّه * ذى رونق يفرى الفقار حسام \r\n و محمّد فينا كانّ جبينه * شمس تجلّت من جلال غمام \r\n و اللّه ناصر دينه و نبيّه * و معين كلّ موحّد مقدام \r\n شهدت قريش و القبائل كلّها * ان ليس فيها من يقوم مقامى « 2 » \r\nاين شعر انشاد كرد و فرياد برآورد كه : هان اى عمرو شنيده‌ام كه گفته‌اى : هيچ كس مرا نخواند به سه چيز جز اينكه يكى را بپذيرم .\r\n\r\n\r\n","description":"","footnote":"\r\n( 1 ) . شتاب نكن كه اينك جواب دهندهء صداى تو با توانائى تو را درمىرسد ، در حالى كه داراى قصد و بصيرت است و از اين عمل خود نجات پيروز را اميدوار است . همانا من اميدوارم از ضربت فراخى كه در جنگها از آن ياد كنند زن نوحه‌خوان بر سر تابوت را بر سر تو بپادارم .\r\nبه جنگ خواندى جوانى را كه جواب حريف خود را مىدهد و شمشير سفيد مانند نمك را براى مرگ بر سرت بلند مىكند .\r\nو شارح ، ديوان منسوب به امير المؤمنين گويد ( ص 526 ) :\r\n اى خوانده مرا ز روى ناموس به جنگ * بر شيشه خود چه مىزنى هر دم سنگ \r\n گر بخت مدد كند بهر رنگ كه هست * از خون تو خنجر مرا باشد رنگ \r\n( 2 ) . اى عمرو ، به حقيقت رسيدى به سوار لشكرى نزد كارزار كه بازگردنده است به حرب و قدمهاى او . از آل هاشم از بلندى غالب و پاكيزگان تاج‌داران بزرگان . مىخواند بدين معبود و يارى كردن او و به راه راست و راههاى مسلمانى . به شمشير هندى برّان كه باريك است تيزناى آن ، خداوند آب كه مىبرد مهرهء پشت را شمشيرى برّان . محمد در ميان ماست ، گويا جبين او آفتابى است كه هويدا شده از ميان ابر . و خدا يارىكنندهء دين خود و پيغمبر خودست ، و يارىكنندهء هر يك گويندهء فرا پيش شونده است . گواهى دهند قريش و قبيله‌ها همهء ايشان كه نيست در ايشان كسى كه بايستد به جاى من ( شرح ديوان منسوب . . . ص 723 ) .\r\n","page_name":" 1037 ","page_number":461},
  {"content":"\r\n\r\nگفت : چنين گفته‌ام .\r\nعلى فرمود : اكنون من ترا مىخوانم بدين كه گواهى دهى بر وحدت خداوند و بدين كه محمّد رسول اوست .\r\nعمرو گفت : اين آرزو از من متوقع نباشد .\r\nعلى گفت : چون اين نكنى دست از محاربت بازدار و محمّد را با عرب گذار تا اگر كار بر مراد كند ، تو نيز قربت او توانى جوئى و اگر نه اين كار كه تو آرزو كنى به دست ديگر كسان ساخته گردد .\r\nعمرو گفت : من آنگاه كه در جنگ بدر زخم يافتم بر ذمّت خويش نهادم كه تا اين كينه از محمّد بازنكشم خويشتن را با روغن مسح نكنم ، اكنون اگر رزم ندهم و بازشوم با زنان قريش چه عذر برتراشم كه من دست يافتم و نذر خويش را ناگذاشته بازشتافتم ؟\r\nامير المؤمنين فرمود : اكنون كه پذيرفتار اين دو امر نشدى ، اينك من پياده‌ام تو نيز از اسب به زير آى تا با هم بگرديم و آن كس را كه خداى بخواهد بكرد در آرد .\r\nعمرو در نهان از رزم با على هراسناك بود چه او را در جنگ بدر و قتل وليد بن عتبه و حنظلة بن ابى سفيان و جنگ احد و يك تنه رزم دادن او را در پيش پيغمبر ، شناخته داشت و خواست تا قضاى او را از خود بگرداند ، پس تعبيه « 1 » در سخن ساخت و نخست به آواز بخنديد ، آنگاه گفت : هرگز گمان نداشتم كه هيچ كس از ابطال « 2 » رجال جنگ مرا آرزو كند ، هان اى على به سلامت بازشو ، هنوز تو را هنگام ميدان و نبرد با مردان نرسيده\r\n هنوزت دهان شير بويد همى \r\nو من اينك ( 80 ) هشتادساله مردم ؛ و ديگر آنكه مرا با پدر تو ساز مصافات و مصادقت طراز بود ، دوست ندارم كه خون تو به دست من ريخته شود و انّى اكره ان اقتلك . ما امن ابن عمّك حين بعثك الىّ اختطفك برمحى هذا فاتركك شائلا بين السّماء و الارض لا حيّا و لا ميّتا همانا مكروه مىدارم كه تو را مقتول سازم ، نمىدانم محمّد بچه ايمنى تو را به من فرستاد ، هم اكنونت بدين نيزه درمىربايم و در ميان آسمان و زمين معلق مىدارم كه هنوز نه مرده باشى و نه زنده .\r\n\r\n\r\n","description":"","footnote":"\r\n( 1 ) . تعبيه : آراستن و آماده كردن\r\n( 2 ) . ابطال : دلاوران\r\n","page_name":" 1038 ","page_number":462},
  {"content":"\r\n\r\nعلى فرمود : اين سخن بگذارد ، من تو را به مبارزت مىخوانم و سخت دوست مىدارم كه در راه خدا خون تو بريزم .\r\nاز اين سخن حميّت جاهليّت از درون عمرو جوش زدن گرفت و بىدرنگ از اسب فرود شد و اسب خويشتن را با شمشير عقر « 1 » كرد و به روايتى دست بر پشت اسب زده باز لشكرگاهش راند و چون پلنگ خشمگين با شمشير آخته بر سر امير المؤمنين بتاخت ؛ و با يكديگر چنان سخت بگشتند كه زمين از گرد پر شده تاريك شد ، و لشكريان از دو جانب ايشان را ديدار نتوانستند كرد . و در ميان آن غبار انگيخته عمرو فرصتى به دست كرد و شمشير خويش را بر على عليه السّلام فرود آورد .\r\nامير المؤمنين سر در سپر كشيد و شمشير عمرو سپر را دو نيمه ساخت و سر على را جراحتى كرد .\r\nامير المؤمنين عليه السّلام نوبت از او بگرفت و بانگ به دو زد كه ما پيمان نهاديم كه كس به اعانت خويش طلب نكنيم اينك برادرت و اگر نه پسرت از قفاى تو در مىرسد .\r\nعمرو چون به قفا نگريست على بىدرنگ ذو الفقار براند و يك پاى او را از بنگاه ران باز كرد . عمرو پاى مقطوع را برگرفت و به سوى على پرانيد و گفت : مرا بفريفتى ؟\r\nعلى فرمود : الحرب خدعة و مجاهدان را در حرب قانون خدعه بياموخت . آنگاه بشتافت و عمرو را ستان انداخته بر سينه او بنشست . عمرو گفت : يا علىّ قد جلست منّى مجلسا عظيما ، فاذا قتلتنى فلا تسلبنى حلّتى ، فقال : هى اهون علىّ من ذلك [ يعنى 
  ] عمرو چون على را بر فراز سينه خود يافت گفت : يا على در مجلسى بزرگ نشيمن جستى ، آنگاه كه مرا مىكشى جامه از تن من باز مكن . على فرمود : اين كار در نزد من سخت خوار و آسان است .\r\nو نيز گفته‌اند : چون على به شمشير عمرو جراحت يافت چون شير زخم يافته بر عمرو شتافت و با شمشير سر پليدش را از تن پرانيد و بانگ تكبير برآورد . مسلمانان از اصغاى تكبير بدانستند فيروزى على راست در اين وقت رسول خداى فرمود : انّ مبارزة علىّ لمبارزة عمرو بن عبد ودّ فى الخندق افضل من عمل امّتى و به روايتى فرمود : لمبارزة على بن أبي طالب يوم الخندق افضل من اعمال امّتى الى يوم القيمة و مسلمانان شادمانه شدند .\r\n\r\n\r\n","description":"","footnote":"\r\n( 1 ) . عقر : پى زدن اسب را گويند .\r\n","page_name":" 1039 ","page_number":463},
  {"content":"\r\n\r\nبالجمله بعد از قتل عمرو ، هبيره بن ابى وهب بر امير المؤمنين عليه السّلام تاختن كرد ، هنوز لحظه‌اى درنگ نساخته بود كه زخمى از ذو الفقار بيافت پس زره خويش را بينداخت و بگريخت . و اين هبيرة شوهر امّ هانى خواهر امير المؤمنين على عليه السّلام بود و اين شعر را در عذر فرار خويش انشاد كرد :\r\n لعمرك ما ولّيت ظهرى محمّدا * و اصحابه جبنا و لا خيفة القتل \r\n و لكنّنى قلّبت امرى فلم اجد * لسيفى غناء ان وقفت و لا نبلى \r\n وقفت فلمّا لم اجدلى مقدما * صدرت كضرغام هزبر الى شبل \r\n ثنى عطفه من قرنه حين لم يجد * مجالا و كان الحزم و الرّاى من فعلى \r\n فلا تبعدن يا عمرو حيّا و هالكا * فقدمّت محمود الثّناء ماجد الفعل \r\n و لا تبعدن يا عمرو حيّا و هالكا * فقد كنت فى حرب العدى مرهف النّصل \r\n فمن لطراد الخيل تقرع بالقنا * و للبزل يوما عند قرقرة البزل \r\n هنالك لو كان ابن عمرو لزارها * و فرّجها عنهم فتى غير ما وغل \r\n كفاك علىّ لن ترى مثل موقف * وقفت على شلو المقدّم كالفحل \r\n فما ظفرت كفّاك يوما بمثلها * امنت بها ما عشت من زلّة النّعل \r\nو حسان بن ثابت از اين كلمات روى سخن با هبيره دارد :\r\n سقتم كنانة جهلا من عداوتكم * الى الرّسول فحمد اللّه مخزيها \r\n اوردتموها حياض الموت ضاحية * فالنّار موعدها و القتل لاقيها \r\n انتم احابيش « 1 » جمّعتم بلا نسب * أئمّة الكفر غرّتكم طواغيها \r\n هلّا اعتبرتم بخيل اللّه اذ لقيت * اهل القليب « 2 » و من اردينه فيها \r\n كم من اسير فككناه بلا ثمن * و جزّ ناصية كنّا مواليها \r\nمع القصه چون هبيرة ميدان ستيز و آويز را پشت داد از پس او ضرار بن الخطاب بن مرداس الفهرى آهنگ ميدان كرد و بر على درآمد و چون چشمش بر شير يزدان افتاد مرگ را معاينه كرد ، پس بىدرنگ پشت با جنگ داده بجست . عمر بن الخطّاب چون اين بديد از قفاى او بدويد و راه به دو نزديك كرد . ضرار بازپس نگريست و عمر را ديد كه به قدم عجل و شتاب درمىرسد ، پس روى برتافت و سر نيزهء خود را بر\r\n\r\n\r\n","description":"","footnote":"\r\n( 1 ) . احابيش : جماعتى از مردم كه از يك قبيله نباشند .\r\n( 2 ) . اهل القليب : كسانى كه در جنگ بدر به حكم رسول خدا ( ص ) به چاه سرنگون شدند .\r\n","page_name":" 1040 ","page_number":464},
  {"content":"\r\n\r\nعمر نصب كرد و گفت : هان اى عمر اگر بخواهم فشار دهم ، اين زندگانى را از من غنيمتى بزرگ و نعمتى شگرف شناس و در خاطر ميدار . عمر نيك شاد و شاكر گشت و بازشتافت .\r\nاما نوفل بن عبد اللّه چون خواست فرار كند و اسب خود را در خندق راند مسلمانان مجال نگذاشتند و او را به سنگباران زحمت فراوان كردند ، چنان كه به جان دادن رضا داد و بانگ برداشت كه چندين ذلّت واجب نشده مرا بهتر از اين توان كشت . امير المؤمنين على پيش شد و به يك شمشير دو نيمه ساخت . و هم گويند عثمان بن منبّه حاجز خندق بود و هنگام هزيمت زخم تيرى بيافت و در مكه بدان زخم درگذشت و عكرمة بن ابى جهل را زبير بن عوّام از قفا بتاخت ، كار بر عكرمه تنگ شد از بهر آنكه سبك‌خيزتر شود نيزهء خويش بيفكند و بگريخت .\r\nبالجمله چون عكرمه و هبيره و مرداس از جنگ‌گاه بجستند و از آن سوى خندق به صف ابو سفيان پيوستند او نيز درنگ نتوانست كرد ، با مردم خود و قبيلهء غطفان تا زمين عقيق بازپس نشست . على عليه السّلام چون هزيمت ايشان نگريست فرمود :\r\n و كانوا على الاسلام ألبا ثلاثة « 1 » * فقد خرّ من تلك الثّلاثة واحد \r\n و فرّ أبو عمرو هبيرة لم يعد * و لكن أخوا الحرب المجرّب عائد \r\n نهتهم سيوف الهند أن يقفوا لنا * غداة التقينا و الرّماح مصايد « 2 » \r\nآنگاه على عليه السّلام سر عمرو را برداشت و از رزمگاه طريق مراجعت گرفت و از بهر آنكه دل مسلمين را قوى بدارد و جرأت ايشان را در جهاد بر زيادت كند قدمى بر كمال وقار مىگذاشت و مىفرمود :\r\n أنا علىّ و ابن عبد المطّلب * الموت خير للفتى من الهرب \r\nفقال عمر أ لا ترى يا رسول اللّه الى علىّ كيف يمشى ؟ فقال رسول اللّه : انّها مشية لا يمقتها اللّه فى هذا المقام ، فتلقاه و مسح الغبار عن عينيه . عمر گفت : يا رسول اللّه آيا رفتار على را نمىنگرى كه از در كبر و فخر است ؟ پيغمبر فرمود : در چنين مقام\r\n\r\n\r\n","description":"","footnote":"\r\n( 1 ) . مراد از الب ثلاث : بنى قريظه و غطفان و قريش است .\r\n( 2 ) . بودند ايشان بر اسلام سه گروه ، پس به حقيقت افتاد از آن سه يكى ، و گريخت ابو عمرو و هبيره پسر ابى وهب ، بازنگشت ، و ليكن صاحب كارزار آزموده بازگردنده است . بازداشت ايشان را شمشيرهاى هند كه بايستند براى ما ، بامداد كه رسيديم بهم و نيزه‌ها دام‌ها بود .\r\n","page_name":" 1041 ","page_number":465},
  {"content":"\r\n\r\nخداوند را اين گونه رفتار زشت نمىآيد و على را استقبال فرمود و غبار از هر دو چشمش همىبسترد .\r\nمع القصه امير المؤمنين سر عمرو را به نزديك رسول خداى آورد و به خاك راه درانداخت . عبد اللّه بن مسعود حاضر بود عرض كرد : كفى اللّه المؤمنين القتال بعلىّ و كان اللّه قويّا عزيزا .\r\nعمر بن الخطّاب گفت : يا على با زره عمرو كه مانند آن در عرب يافت نشود چه كردى ؟ فرمود شرم داشتم كه پسر عم خود را عريان سازم . رسول خداى فرمود : ابشر يا علىّ فلو وزن اليوم عملك به عمل امّة محمّد لرجح عملك على عملهم و على عليه السّلام اين شعر بخواند :\r\n أ عليّ تقتحم الفوارس هكذا * عنّى و عنهم أخّروا أصحابى \r\n اليوم يمنعنى الفرار حفيظتى * و مصمّم فى الهام ليس بناب \r\n آلى ابن عبد حين شدّ أليّة * و حلفت فاستمعوا من الكذّاب \r\n أن لا يصدّ و لا يهلّل فالتقى * رجلان يضطربان كلّ ضراب \r\n فصددت حين رأيته متقطّرا * كالجذع بين دكادك و رواب \r\n و عففت عن أثوابه و لو أنّنى * كنت المقطّر بزّنى أثوابى \r\n عبد الحجارة عن سفاهة رأيه * و عبدت ربّ محمّد بصواب \r\n عرف ابن عبد حين أبصر صارما * يهتزّ أنّ الامر غير لعاب \r\n أرديت عمروا اذ طغى بمهنّد * صافى الحديد مهذّب قضّاب \r\n لا تحسبوا الرّحمن خاذل دينه * و نبيّه يا معشر الاحزاب « 1 » \r\n\r\n\r\n","description":"","footnote":"\r\n( 1 ) . آيا بر سر من درمىآيند سواران اين چنين ؟ از من و از ايشان بازپس داريد خود را ، اى ياران من . امروز بازمىدارد مرا از گريختن حميّت من و شمشير گذرنده از استخوان كه در تارك نيست كار نكننده . سوگند خورد پسر عبد ودّ ، آن زمان كه حمله كرد سوگندى بزرگ و سوگند خوردم من نيز ، پس شنيدند از آن دروغ‌گوى سوگند او كه بازنگردد از معركه و « لا إله الّا اللّه » نگويد پس بهم رسيدند دو مرد كه شمشير بر يكديگر مىزدند هر شمشير زدنى كه دليران خيال كنند . پس بازگشتم آن زمان كه ديدم او را به پهلو افتاده مانند تنهء درخت خرما ميان ريگهاى پست و تلّهاى بلند . و پاكدامنى كردم از جامه‌هاى او ، و اگر آنكه من بودمى به پهلو افكنده ، بربودى او از من جامه‌هاى مرا . پرستيد عمرو سنگها را از سبكى رأى خود ، و پرستيدم من پروردگار محمد را به رأى صواب . شناخت پسر عبد ودّ ، آن زمان كه ديد شمشير برندهء متحرك كه كار ما نه بازى كردن است . هلاك كردم عمرو را چون طغيان كرد ، به -\r\n","page_name":" 1042 ","page_number":466},
  {"content":"\r\n\r\nآنگاه كه جنگ به پاى رفت قريش كس فرستادند كه جسد عمرو و نوفل را از مسلمانان بخرند و با خود ببرند . رسول خدا فرمود : ما را با جسد ايشان حاجتى نباشد هو لكم لا نأكل ثمن الموتى رها كنيد تا حمل كنند كه ما بهاى مردگان نمىخواهيم . چون اجازت برفت خواهر عمرو بيامد و بر بالين او بنشست ديد كه سلاح جنگ و جامه از تن عمرو باز نكرده‌اند . دانست كه او را مردى كريم كشته است گفت : ما قتله الّا كفو كريم همانا نكشته است او را جز همسرى بزرگ . پس پرسش نمود كه كشندهء برادر من كيست ؟ گفتند : على بن ابى طالب . آنگاه اين دو بيت انشاد كرد :\r\n لو كان قاتل عمرو غير قاتله * لكنت ابكى عليه آخر الابد \r\n لكنّ قاتله من لا يعاب به * من كان يدعى ابوه بيضة البلد \r\nاز پس آن اين شعر را به مرثيه بخواند :\r\n اسدان فى ضيق المكرّ تصاولا * و كلاهما كفو كريم باسل \r\n فتخالسا مهج النّفوس كلاهما * وسط المذاد « 1 » مخاتل و مقاتل \r\n و كلاهما حفر القراع حفيظة * لم يثنه عن ذاك شغل شاغل \r\n فاذهب علىّ فما ظفرت بمثله * قول سديد ليس فيه تحامل \r\n و الثّار عندي يا علىّ فليتنى * ادركته و العقل منّى كامل \r\n ذلّت قريش بعد مقتل فارس * فالذّلّ مهلكها و خزى شامل \r\nو همچنان هبيرة بن ابى وهب اين شعر در مرثيهء عمرو همىگفت و همىگريست :\r\n لقد علمت عليا لؤىّ بن غالب * لفارسها عمرو اذا ناب نائب \r\n و فارسها عمرو اذا ما يسوقه * علىّ و انّ الموت لا شكّ طالب \r\n عشيّة يدعوه على و انّه * لفارسها اذ حاد عنه الكتائب \r\n فبالهف نفسى انّ عمرو الكائن * بيثرب لا زالت هناك المصائب \r\n لقد احرز العليا علىّ بقتله * و للخير يوم لا محالة جالب \r\nاز آن مردم كه بر عمرو مرثيه كردند و گريستند مسافع بن عبد مناف بن زهرة بن\r\n\r\n\r\n","description":"","footnote":"\r\n- شمشير هندى صافى آهن پاكيزه كردهء برنده ، مپنداريد خدا را فروگذارندهء دين خود و پيغمبر خود ، اى جماعت گروهها .\r\n( 1 ) . مذاد : نام موضعى است در مدينه .\r\n","page_name":" 1043 ","page_number":467},
  {"content":"\r\n\r\nحذافة بن جمح بود اين شعر از اوست :\r\n عمرو بن عبد كان اوّل فارس * جزع المذاد و كان فارس يليل \r\n سمح الخلايق ما جد ذو مرّة * يبغى القتال بشكّة لم ينكل \r\n و لقد علمتم حين ولّوا عنكم * انّ ابن عبد منهم لم يعجل \r\n حتّى تكنّفه الكماة و كلّهم * يبغى القتال له و ليس بمؤثل \r\n و لقد تكنّفت الفوارس فارسا * بجنوب سلع « 1 » غير نكس اميل \r\n سال النّزال هناك فارس غالب * بجنوب سلع ليته لم ينزل \r\n فاذهب علىّ فما ظفرت بمثلها * فخرا و لو لاقيت مثل المعصل \r\n نفسى الفداء لفارس من غالب * لاقى حمام الموت لم يتجلجل \r\n اعنى الّذى جزع المذاد و لم يكن * فشلا و ليس لدى الحروب بزمّل \r\nحسّان بن ثابت در اين شعرها ياد از عمرو مىكند :\r\n امسى الفتى عمرو بن عبد يبتغى * بجنوب يثرب غارة لم تنظر \r\n و لقد وجدت سيوفنا مشهورة * و لقد وجدت جيادنا لم تقصر \r\n و لقد رايت غداة بدر عصبة * ضربوك ضربا غير ضرب المخسر \r\n اصبحت لا تدعى ليوم عظيمة * يا عمرو او لجسيم امر منكر \r\nو هم اين شعر را حسّان بن ثابت گويد :\r\n لقد جزعت آذان كعب و عامر * بقتل ابن كعب ثمّ جزّت انوفها \r\n فولّت نطيحا كبشها و جموعها * ثباتا غرينا ما تلام صفوفها \r\n و حار ابن عبد اذ هوى فى رماحنا * كذاك المنايا حينها و حتوفها \r\n اصيبت به فهر فلا انجزت لها * مصائب باد حرّها و شفيفها \r\n و اخرى ببدر خاب فيها رجالهم * فلم تغن عنها نبلها و سيوفها \r\n و اخرى وشيكا ليس فيها تحوّل * يصمّ المعادى جرسها و حفيفها \r\n لقد شقيت بنو جمح ابن عمرو * و مخزوم و تيم ما تقيل \r\n و عمرو كالحسام فتى قريش * كانّ جبينه سيف صيقل \r\n فتى من نسل عامر اريحى * تطاوله الاسنّة و النّصول \r\n\r\n\r\n","description":"","footnote":"\r\n( 1 ) . سلع : موضعى است در مدينه .\r\n","page_name":" 1044 ","page_number":468},
  {"content":"\r\n\r\n\r\n[ اشتداد جنگ 
  ]\r\nاكنون بر سر داستان رويم : بعد از قتل عمرو بن عبد ودّ ، در همان روز و به روايتى روز ديگر كفار قريش به اتفاق ديگر قبايل تصميم عزم مقاتلت را بر خويشتن استوار كردند و يك بار از عقيق جنبش كرده و به اطراف خندق درآمدند و به انبوه جنگ درانداختند . از هنگام بامداد تا آن وقت كه پاسى از شب بگذشت هيچ كس را مجال نمازهاى واجب به دست نشد ، جز برق تيغ و باران تير ديدار نبود . چون حرب به كران رفت و هر دو لشكر به جاى خويشتن فرود شد رسول خداى فرمان داد تا بلال به ترتيب هر نماز را اقامتى بكشيد و نماز پيشين و نماز شام را به نوبت تدارك و قضا كرد .\r\nعلى عليه السّلام فرمايد : رسول خدا در روز خندق فرمود : ملاء اللّه عليهم بيوتهم و قبورهم نارا كما شغلونا عن الصّلاة الوسطى و صلاة العصر حتّى غابت الشّمس .\r\nدر « صحاح » از جابر بن عبد اللّه انصارى حديث كرده‌اند كه : چون روز جنگ خندق آفتاب به كوه نشست عمر بن الخطّاب به حضرت رسول آمد و كافران را به دشنام ياد همىكرد و معروض داشت كه : من نماز عصر را قريب به غروب شمس گزاشتم . پيغمبر فرمود : سوگند با خداى من نماز نگزاشته‌ام ، پس در زمين بطحان فرود شدند و نماز عصر را به جماعت گزاشتند .\r\nمع القصه عايشه گويد كه : در ايام حرب خندق روزى در برابر سراپردهء پيغمبر جنگ قائم « 1 » بود و رسول خداى شاكى السّلاح « 2 » در پيش صف جاى داشت و من با مادر سعد بن معاذ در حصنى از حصون مدينه ساكن بوديم به اتفاق از مدينه بيرون شديم و در قفاى صفوف از بهر نظاره بايستاديم . ناگاه بانگ قدمى برخاست ، من از پاى بنشستم ، اين هنگام ديدم كه سعد بن معاذ را كه مردى قوىاندام بود و قامتى بلند داشت زرهى در بر راست كرده عبور مىفرمود و بدين كلمات رجزى مىكرد :\r\n لبث قليلا يشهد الهيجا حمل * لا بأس بالموت اذا حان الاجل « 3 » \r\n\r\n\r\n","description":"","footnote":"\r\n( 1 ) . قائم : ايستاده و برپا\r\n( 2 ) . شاكى السلاح : كسى كه اسلحه جنگ را كاملا پوشيده باشد .\r\n( 3 ) . اندكى درنگ كن تا حمل پسر بدر به جنگ درآيد ، چون اجل فرا رسد از مرگ باكى نيست . اين شعر به عنوان مثال ، براى تهديد به جنگ گفته مىشود .\r\n","page_name":" 1045 ","page_number":469},
  {"content":"\r\n\r\nو چون زره آن رسائى نداشت كه بدن سعد را به تمامت فروگيرد و دستها و پاهاى وى از زره بيرون بود ، مادر سعد گفت : اى فرزند زودتر با رسول اللّه پيوسته شو . من گفتم : اى امّ سعد كاش پسر تو را زرهى از اين تمامتر بودى . گفت : يقضى اللّه ما هو قاض يعنى : حكم مىكند خدا آنچه حكم‌كردنى است .\r\n\r\nزخم يافتن سعد بن معاذ\r\nبالجمله سعد به كنار خندق آمد و از جانب قريش كافرى بيرون شد و از بيم تير مسلمين سپرى به دست كرده سر از پس سپر داشت و شتم همىكرد . سعد از اسب به زير آمد و به دو نگران بود تا سر از پس سپر برآورد . پس كمان بگشاد و پيشانى كافر را با تير بزد و جواب فحش او را با پاى خود اشارتى كرد . از كردار او رسول خداى چنان بخنديد كه نواجذ « 1 » مباركش پديدار شد و از پس آن حبّان بن العرقه از صف كفار بيرون شده تير بر وى گشاد داد و گفت : خذها و انا ابن العرقه و آن تير بر دست سعد بر رگ اكحل « 2 » آمد و خون برفت و از آن رگ كم باشد كه خون بازايستد . پيغمبر روى با قاتل او كرد و فرمود : غرق اللّه وجهك فى النّار و به روايتى اين سخن را هم سعد گفت . و چون دانست از اين جراحت جان به در نبرد گفت :\r\nخدايا اگر رسول تو را با قريش جنگ خواهد بود ، مرا مميران تا با ايشان مقاتله كنم كه مقاتلت ايشان را دوست مىدارم ، چه اين جماعت تكذيب رسول تو كردند و او را در حرم مكه نگذاشتند و اگر نه اين تير را سبب شهادت من گردان و لكن مرا مهلت ده تا قوم بنى قريظه را بر مراد خويش بينم .\r\nچون اين سخن به پاى برد خون از جراحت وى بايستاد و بعد از انجام امر\r\n\r\n\r\n","description":"","footnote":"\r\n( 1 ) . نواجذ : دندانهاى عقب دهن\r\n( 2 ) . اكحل : رگى است در بدن كه آن را « عرق الحيات » گويند و شعب آن در تمام بدن سارى است آن را كه در وسط ذراع واقع است « اكحل » گويند و آن را كه در ظهر واقع است « ابهر » گويند و آن را كه در ران واقع است « نساء » خوانند .\r\n","page_name":" 1046 ","page_number":470},
  {"content":"\r\n\r\nبنى قريظه گشاده گشت و بدان شهيد شد ، چنان كه عن قريب مرقوم مىشود .\r\n\r\n[ شهداى خندق 
  ]\r\nو در اين غزوه شش تن از انصار شهيد شدند . اول : سعد بن معاذ . دويم : انس بن اوس . سيم : عبد اللّه بن سهل . چهارم : طفيل بن نعمان . پنجم : كعب بن زيد . ششم را نام رقم نكرده‌اند « 1 » .\r\n\r\n[ كشته‌شدگان مشركين خندق 
  ]\r\nو از مشركين نخستين : عمرو بن عبد ودّ . دويم : نوفل بن عبد اللّه مخزومى و سه ديگر : عثمان بن منبّه از قبيلهء بنى عبد الدّار كه زخم تير يافت و بعد از مراجعت به مكه هلاك شد .\r\nو چون خندق در ميان دو لشكر حاجز بود ، بيشتر بگشادن تير و افكندن سنگ رزم مىدادند و كمتر لشكريان را آسيب قتل مىرسيد لكن سه روز از بامداد تا آنگاه كه جهان تاريك شد ، لشكريان از دو سوى رزم همىدادند چنان كه مجال خوردن و آشاميدن نيافتند و مسلمين را اداى صلاة محال افتاد . و چون قريش به انبوه آن جنگ بزرگ به پاى بردند و روى ظفر نديدند ، از آن سورت و حدّت كه داشتند كندى گرفتند .\r\n\r\nتدبير كردن نعيم در تفرقهء قريش\r\nو اين هنگام نعيم بن مسعود بن عامر غطفانى اشجعى كه سه روز قبل از رسيدن\r\n\r\n\r\n","description":"","footnote":"\r\n( 1 ) . مغازى نفر ششم را : ثعلبة بن غنمة بن عدىّ بن نابى كه او را هبيرة بن ابى وهب مخزومى كشت .\r\n","page_name":" 1047 ","page_number":471},
  {"content":"\r\n\r\nقريش مسلمانى گرفت و هنوز كافران از اسلام او بىخبر بودند نيم‌شبى به حضرت رسول آمد و عرض كرد : يا رسول اللّه ، اينك مسلمان بدين حضرت شتافته‌ام و هنوز هيچ كس از اسلام من آگهى ندارد و سخن مرا در ميان كفار وقعى تمام است ، به هر چه حكم كنى ، چنان كنم . پيغمبر فرمود : اگر توانى در ميان كفار پراكندگى كن .\r\nگفت : توانم اگر اجازت كنى كه هر چه بخواهم بگويم ؟ فرمود : روا باشد فانّ الحرب خدعة .\r\nپس نعيم نخستين به نزديك بنى قريظه شد و گفت : شما مهر و حفاوت مرا با خود دانسته‌ايد ، اينك واجب شمرده‌ام كه از نهايت اين كار كه پاى در ميدان داريد شما را بياگاهانم ، آيا تواند بود كه قريش و غطفان فتح ناكرده دست از جنگ محمّد بازدارند و بازشوند ؟ آن هنگام شما را از محمّد چه خواهد رسيد ؟ گفتند : سخن به صدق كردى . اكنون چه توانيم كرد ؟ گفت : صواب آن است كه چند تن از بزرگان غطفان و قريش را به گروگان بخواهيد و در نزد خود بداريد ، پس با محمّد مقاتلت آغازيد تا اگر ايشان فتح ناكرده بازشوند و محمّد از اين كين و كيد آسوده شود ، آنگاه بخواهد آهنگ شما كند ، ايشان از گرويهاى خويش نتوانند چشم پوشيد ؛ و از اعانت شما ناچار باشند . بنى قريظه اين سخن را استوار داشتند و كار بر اين نهادند .\r\nاز آنجا به نزديك قريش شد و ابو سفيان را با تمامت اشراف آن جماعت انجمن كرد و گفت : مرا خبرى از بنى قريظه رسيده كه ايشان از جنگ محمّد هراسان و پشيمان شده‌اند و كس نزد او فرستاده‌اند كه ما با تو نقض عهد كرديم و سخت پشيمانيم ، اگر عذر ما را پذيرفتار باشى و عصيان ما را عرضه نسيان فرمائى در ازاى آن به بهانهء گروگان از اشراف قريش و غطفان جمعى گرفته به حضرت تو آوريم تا سر از تن ايشان برگيرى و دل عرب را در هول و هرب افكنى . اكنون شما اين سخن را مخفى بداريد تا ببينيم چه از پرده برآيد . اينك من در بنى قريظه بودم كه فرستادهء محمّد به قبول اين پيمان برسيد . اين بگفت و آهنگ غطفان كرد و با آن جماعت نيز اعادت « 1 » اين كلمات فرمود .\r\nاين واقعه در روز جمعه بود و از قضا همان روز ابو سفيان ، عكرمة بن ابى جهل را با جماعتى از صناديد قريش به لشكرگاه بنى قريظه فرستاد و پيام داد كه سكون ما در\r\n\r\n\r\n","description":"","footnote":"\r\n( 1 ) . اعادت : دوباره از سر گرفتن .\r\n","page_name":" 1048 ","page_number":472},
  {"content":"\r\n\r\nاين بلد به دراز كشيد و مواشى ما از پاى برفت . صواب آن است كه ساختهء جنگ شويد و فردا از بامداد جنگى به انبوه دراندازيم و كار را يكسره كنيم . ايشان گفتند :\r\nفردا شنبه است و در شريعت ما هيچ كار را نشايد و روز ديگر نيز اگر ما را جنگ بايد كرد گروگانى از شما بايد گرفت ، چند تن از اشراف خود را به نزديك ما فرستيد تا اگر بعد از مراجعت شما محمّد آهنگ ما كند شما به ضرورت ما را مدد كنيد .\r\nفرستادگان بازشدند و قصّهء ايشان بازگفتند . پس سخن نعيم بن مسعود تمام راست آمد . بزرگان قريش در خشم شدند و جهودان را پيام دادند كه ما هرگز گروگان به شما نفرستيم ، اگر خواهيد جنگ كنيد و اگر نه خود دانيد . جهودان نيز از جواب قريش بر پند و نصيحت نعيم بن مسعود درود فرستادند و دست از جنگ پيغمبر بازداشتند و در ميان قريش و جهودان مخالفت افتاد .\r\nاما از آن سوى نيز كار بر اصحاب رسول خداى صعب بود . ابو سعيد الخدرى به حضرت رسول آمد و عرض كرد : يا رسول اللّه قد بلغت القلوب الحناجر جانهاى ما به لب آمد . آيا كلمه‌اى تلقين مىفرمائيد كه بدان ايمنى جوئيم ؟ فرمود : اين كلمات را تذكره بداريد : الّلهمّ استر عوراتنا و آمن روعاتنا .\r\nو از آن طرف چون سختى كار اصحاب مكشوف و مشهود بود جماعت منافقين زبان شناعت دراز داشتند . اين هنگام پيغمبر به فراز جبل شد و در آنجا به مسجد فتح درآمد و دست به دعا برداشت و گفت : يا صريخ المكروبين و يا مجيب المضطرّين و يا كاشف الكرب العظيم . أنت مولاى و ولىّ و ولىّ آبائى الاوّلين اكشف عنّا غمّنا و همّنا و كربنا و اكشف عنّا شرّ هؤلاء القوم بقوّتك و حولك و قدرتك . پس جبرئيل عليه السّلام فرود شد و گفت : يا رسول اللّه خداوند مقالات تو را شنيد و اجابت فرمود و باد را با ملائكه امر فرمود تا قريش را هزيمت كنند . و اين وقت رسول خداى بدين كلمات خداوند را خواندن گرفت : قال : الّلهمّ منزل الكتاب سريع الحساب ! اهزم الاحزاب الّلهمّ اهزمهم و زلزلهم و انصرنا عليهم . و به روايتى فرمود لا إله الا اللّه وحده و أعزّ جنده و نصر عبده و هزم الاحزاب وحده فلا شيء بعده .\r\nجابر بن عبد اللّه انصارى گويد : رسول خدا روز دوشنبه و سه‌شنبه و چهارشنبه در مسجد فتح بر احزاب دعاى بد همىكرد ، چهارشنبه ميان نماز پيشين و پسين آثار فرح در بشره آن حضرت پديدار گشت و علامت استجابت دعا آشكار شد و خداى\r\n\r\n","description":"","footnote":"","page_name":" 1049 ","page_number":473},
  {"content":"\r\n\r\nبه دست باد صبا ، زلزله در لشكرگاه كفار انداخت و خيمه‌ها و ديگدانها را نگون همىساخت .\r\nو به روايتى فريشتگان آتشها را مىنشاندند و ميخهاى خيام را برمىكندند و طناب‌ها را مىبريدند ، چندان‌كه از كثرت هول و هيبت كفار را جز هرب و هزيمت چاره نماند چنان كه خداى مىفرمايد :  يا أَيُّهَا الَّذِينَ آمَنُوا اذْكُرُوا نِعْمَةَ اللَّهِ عَلَيْكُمْ إِذْ جاءَتْكُمْ جُنُودٌ فَأَرْسَلْنا عَلَيْهِمْ رِيحاً وَ جُنُوداً لَمْ تَرَوْها وَ كانَ اللَّهُ بِما تَعْمَلُونَ بَصِيراً .  « 1 » و هم اين آيت مبارك فرود شد :  وَ رَدَّ اللَّهُ الَّذِينَ كَفَرُوا بِغَيْظِهِمْ لَمْ يَنالُوا خَيْراً وَ كَفَى اللَّهُ الْمُؤْمِنِينَ الْقِتالَ وَ كانَ اللَّهُ قَوِيًّا عَزِيزاً .  « 2 » علىّ بن ابراهيم گويد : اين آيت مبارك بدين گونه نازل شده : و كفى اللّه المؤمنين القتال بعلىّ بن أبى طالب و كان اللّه قويّا عزيزا .\r\nو دشمنان على عليه السّلام لفظ بعلىّ بن أبي طالب را از اين آيت مبارك انداخته‌اند .\r\nمىفرمايد : اى جماعت مؤمنين فراموش مكنيد نعمت خداوند را آن وقت كه صرصر را به دفع لشكر دشمن گماشت و از فريشتگان سپاهى كه ديدار نبود به حمايت شما فرستاد و كفايت امر شما را در جنگ به قوت بازوى على عليه السّلام كرد و كافران را با همه خشم و كين سر برتافت .\r\nشيخ عماد الدين كثير در تفسير خود گويد : اگر نه پيغمبر رحمة للعالمين بودى ، اين باد كه بر احزاب وزيد از باد عقيم عاديان در شدّت و سورت افزون آمدى . و ابن مردويه در تفسير خود از ابن عباس آورده كه : باد صبا ، باد شمال را گفت : متفق باش تا يك امشب رسول خداى را يارى دهيم . باد شمال در پاسخ گفت : انّ الحرائر لا تهبّ باللّيل و به روايتى گفت : انّ الحرّة لا تسرى باللّيل پس شمال از قربت حق بعيد افتاد و صبا رسول خداى را نصرت داد . پيغمبر فرمود : نصرت بالصّبا و اهلكت عاد بالدّبور .\r\nبعضى از احاديث را كه معانى آن از خاطرها بعيد است نبايد اسباب استغراب « 3 »\r\n\r\n\r\n","description":"","footnote":"\r\n( 1 ) . احزاب ، 9 : اى مؤمنان نعمتى را كه خدا به شما داده است به ياد آوريد . آنگاه كه لشكريانى نزد شما آمدند ما طوفان و لشكرى كه نمىديدند بر آنها فرستاديم و خداوند به آنچه انجام مىدهيد بيناست .\r\n( 2 ) . احزاب ، 25 : خداوند كافران را خشمناك و نااميد بازگرداند ، خداوند مؤمنان را از جنگ بىنياز كرد . خداوند مقتدر نيرومند است .\r\n( 3 ) . استغراب : عجيب و غريب شمردن\r\n","page_name":" 1050 ","page_number":474},
  {"content":"\r\n\r\nشمرد . بلى باد صبا با شمال چه گفت : و چه شنيد صعب المأخذ است ؛ لكن در كلمات انبيا و اوليا بسيار مرموزات است و بسيار از مكاشفات است كه هيچ يك را به صورت ظاهر معنى نتوان جست ، اما دانايان فن هر يكى را به حسب فهم خود معانى دقيقه استخراج كنند كه بيشتر به صواب باشد ، و در اين باب از اين بر زيادت گفتن در خور اين كتاب نيست ، نيكو آن است كه بر سر داستان رويم .\r\nهمانا آن شب كه قريش آهنگ هزيمت كردند برودتى به كمال داشت و بر سر سحابى متراكم بود و رسول خداى يك دو پاس از شب را همه نماز گزاشت . آنگاه فرمود : هر كس امشب از لشكرگاه دشمن خبرى آرد روز حساب با ابراهيم خليل رفيق باشد . هيچ كس از صولت جوع و سورت سرما از جاى جنبش نكرد . پس آن حضرت حذيفة اليمان را دو كرّت به نام ندا كرد و او خاموش بود ، در كرّت سيم پاسخ داد . پيغمبر فرمود : مگر بانگ مرا اصغا نفرمودى ؟ حذيفه گويد : عرض كردم :\r\nبلى يا رسول اللّه ، لكن سرما و جوع قدرت جنبش در من نگذاشته . پس پيغمبر دست بر سر و روى من ماليد و فرمان داد كه به ضرورت برو و خبرى بازآر و هيچ دستبرى منماى « 1 » چون مرا به نام حكم داد ناچار پذيرفتار شدم و عرض كردم : بيم دارم كه اسير شوم . فرمود : تو دستگير نخواهى شد و اين دعا بكرد : اللّهمّ احفظه من بين يديه و من خلفه و عن يمينه و عن شماله و من فوقه و من تحته .\r\nپس تن من گرم شد و ترس از من برفت . سلاح جنگ بر خود راست كردم و از خندق بگذشتم و به لشكرگاه كفار درآمدم . طوفانى عجب ديدم كه ديگدان‌ها وارونه كند و خيمه‌ها بركند و آتشها بميراند . اسبها لجام‌گسيخته به هر سوى همىشدند و سنگ پاره‌ها به منازل ايشان همى درمىافتادند . اين هنگام ابو سفيان را ديدم از خيمه به در شده در كنار آتشى اصلاح سرما همىخواهد كرد . تيرى در كمان راست كردم تا كار او را يكسره كنم ، سخن رسول خداى را ياد كردم كه فرمود :\r\nدستبرد منماى . پس تير در جعبه نهادم .\r\nو به روايتى حذيفه گفت : دليرى كردم و به ميان لشكر قريش دررفتم و در انجمن ايشان بنشستم . ناگاه ابو سفيان گفت : هر كس بايد همزانوى خود را احتياط كند تا مبادا بيگانه در ميان باشد . پس من پيش‌دستى كردم و دست رفيق خود را بگرفتم و\r\n\r\n\r\n","description":"","footnote":"\r\n( 1 ) . يعنى دست درازى مكن .\r\n","page_name":" 1051 ","page_number":475},
  {"content":"\r\n\r\nگفتم : چه كسى ؟ گفت : عمرو بن العاص و از جانب يسار پرسش كردم . گفت :\r\nابو معاويه . اين بكردم تا مبادا از من بپرسند . تو كيستى ؟ آنگاه ابو سفيان گفت : ديرى است كه در اين بلد مانديم و چهارپايان خويش سقط كرديم و كارى نساختيم ، جهودان نيز با ما مخالفت كردند ، اكنون ببينيد اين باد با ما چه مىكند ؟ بهتر آن است كه به سوى مكه كوچ دهيم و از اين زحمت برهيم . اين بگفت و برخاست و از غايت عجل زانوى جمل را ناگشوده برنشست و شتر را از جاى برانگيخت . شتر با زانوى بسته برخاست پس از پشت شتر سر فرو كرده عقال « 1 » آن را بركشيد .\r\nدر اين وقت عكرمة بن ابى جهل فرياد برداشت كه اى ابو سفيان تو قائد قومى ، به كجا مىروى ؟ ابو سفيان از شرم سر فروداشت و راه برگرفت . پس قريش جنبش كردند و به حمل اثقال مشغول شدند . آنگاه من مراجعت كردم ، در نيمه راه بيست سوار كه دستار سفيد بر سر داشتند با من دچار شدند و گفتند : صاحب خود را بگو كه خداى شرّ اعدا را كفايت كرد .\r\nچون به نزديك پيغمبر آمدم آن حضرت در نماز بود ، به دست اشارت فرمود كه :\r\nنزديك شو . پس پيش شدم و بشارت دادم . آن حضرت تبسم فرمود ، چنان كه نواجذ مباركش پديدار شد و نورى از ميان دندانهايش بدرخشيد . حذيفه گويد : من تا اين زمان گرم بودم ، آنگاه سرما چون نخست در من اثر كرد پيغمبر مرا پيش خواند و بخوابانيد و رداى مبارك بر من انداخت و پاى مبارك بر سينه من نهاد تا چنان آسايش يافتم كه به خواب شدم . هنگام نماز بامداد فرمود : قم يا نومان « 2 » پس از خواب برآمدم . رسول خداى فرمود : الان نغزوهم و لا يغزوننا ديگر ايشان به جنگ ما نخواهند آمد و ما به جنگ ايشان خواهيم شد .\r\nبالجمله چون رزم خندق به پايان رفت ، على عليه السّلام اين شعر بگفت :\r\n الحمد للّه الجميل المفضل * المسبغ المولى العطاء المجزل \r\n شكرا على تمكينه لرسوله * بالنّصر منه على الغواة الجهّل \r\n كم نعمة لا أستطيع بلوغها * جهدا و لو أعملت طاقة مقول \r\n للّه أصبح فضله متظاهرا * منه علىّ سألت أم لم أسأل \r\n\r\n\r\n","description":"","footnote":"\r\n( 1 ) . عقال : دست‌بند شتر\r\n( 2 ) . نومان كلمهء مخصوص به نداست ، گويند : يا نومان و نتوان گفت : رجل نومان ( س ) .\r\n","page_name":" 1052 ","page_number":476},
  {"content":"\r\n\r\n قد عاين الاحزاب من تأييده * جند النّبىّ و ذى البيان المرسل \r\n ما فيه موعظة لكلّ مفكّر * ان كان ذا عقل و ان لم يعقل « 1 » \r\nو حسّان بن ثابت بعد از تفرقه قريش و فرار ايشان به جانب مكه به تدبير نعيم بن مسعود اين اشعار را انشاد كرد :\r\n هل رسم دارسة المقام يباب * متكلّم لمسائل بجواب \r\n و لقد رايت بها الملوك يزينهم * بيض الوجوه ثواقب الاحساب \r\n فدع الدّيار و ذكر كلّ خريدة * بيضاء آنسة الحديث كعاب \r\n و اشك الهموم الى الاله و ما ترى * من معشر متألّبين غضاب \r\n همّوا بغزوهم الرّسول و ألّبوا * اهل القرى و بوادى الاعراب \r\n جيش عيينة و ابن حرب فيهم * متخمّطين بحلبة الاحزاب \r\n حتّى اذا ورد و المدينة و ارتجوا * قتل النّبىّ و مغنم الاسلاب \r\n و غدوا علينا قادرين بايديهم * ردّوا بغيظهم على الاعقاب \r\n بهبوب معصفة تفرّق جمعهم * و جنود ربّك سيّد الارباب \r\n و كفى الاله المؤمنين قتالهم * و اثابهم فى الاجر خير ثواب \r\n من بعد ما قنطوا ففرّج عنهم * تنزيل نصّ مليكنا الوهاب \r\n و أقرّ عين محمّد و صحابه * و أذلّ كلّ مكذّب مرتاب \r\n مستشعرا للكفر دون ثيابه * و الكفر ليس بطاهر الاثواب \r\n علّق الشقاء بقلبه فارانه * فى الكفر آخر هذه الاحقاب \r\nدر خبر است كه بعد از قتل عمرو ، امير المؤمنين ذو الفقار را به حسن عليه السّلام داد و\r\n\r\n\r\n","description":"","footnote":"\r\n( 1 ) . ستايش مر خدا را ، نيكو ، فضل‌كننده ، تمام كنندهء كار ، دهندهء عطا ، تمام‌كننده عطا . شكر بر قدرت دادن او مر فرستادهء خود را به يارى كردن از او بر گمراهان نادان . بسيار نعمتى كه توانا نيستم بر رسيد آن به كوشش ، و اگر چه به كار آرم توانائى زبان را . به حقّ خدا كه گشت احسان او هم پشت ازو بر من ، خواستم يا نخواستم . به حقيقت ديدند گروهها از نيرومند كردن او لشكر پيغمبر و خداوند بيان فرستاده را . آنچه در اوست پند مر هر انديشه‌كننده را ، اگر باشد خداوند خرد و اگر خردمند نباشد .\r\n مائيم كه از جهل و ضلالت دوريم * خورشيد صفت در دو جهان مشهوريم \r\n در معركه‌اى كه دشمنان تيغ كشند * شك نيست كه ما مظفّر و منصوريم \r\n( شرح ديوان منسوب به . . . ص 667 ) .\r\n","page_name":" 1053 ","page_number":477},
  {"content":"\r\n\r\nفرمود : به نزديك زهرا برده باش تا غسل دهد . حسن ببرد و فاطمه بشست و بازآورد . و نقطه‌اى از خون در روى ذو الفقار بجاى بود . على فرمود : اگر فاطمه غسل داد اين نقطه چيست ؟ قال النّبىّ : يا علىّ سل ذو الفقار يخبرك ، فهزّه و قال : أ ليس قد غسّلتك الطّاهرة من دم الرّجس النّجس ؟ فأنطق اللّه السّيف ، فقال بلى و لكنّك ما قتلت بى أبغض الى الملائكة من عمرو بن عبد ودّ فامرنى ربّى ، فشربت هذه النّقطة من دمه و هو حظّى منه فلا تنتضينى يوما الّا و رأته الملائكة و صلّت عليك يعنى :\r\nرسول خداى صلّى اللّه عليه و آله با على فرمود : از ذو الفقار پرسش كن . پس على تيغ را جنبش داد و فرمود : نه آخر فاطمه تو را بشست ؟ ذو الفقار به سخن آمد و گفت : چنين است ، لكن تو هيچ كس را با من مقتول نساختى كه نزد فرشتگان مبغوض‌تر از عمرو باشد ، پس خداى امر كرد تا اين مقدار از خون وى بياشاميدم و بهره گرفتم و هيچ روز مرا بر روى اعدا كشيده نساختى ، جز اينكه فرشتگان بر تو درود فرستادند .\r\nابن ابى الحديد گويد : از شيخ ما ابو الهذيل پرسش كردند كه ابو بكر افضل است يا على : فقال يا ابن اخى و اللّه لمبارزة علىّ عمروا يوم الخندق تعدل اعمال المهاجرين و الانصار و طاعتهم كلّها فضلا عن ابى بكر وحده .\r\nبه روايت ابن اسحاق در جنگ خندق شش ( 6 ) تن از مسلمانان شهيد شد : اول :\r\nسعد بن معاذ . دويم : انس بن اوس بن عتيك . سيم : عبد اللّه بن سهل . اين سه تن از قبيلهء جماعت بنى عبد الاشهل‌اند . چهارم : طفيل بن نعمان . پنجم : ثعلبة بن غنم . و اين دو تن از بنى جشم بن الخزرجند . ششم : كعب بن زيد از جماعت بنى نجار از قبيلهء بنى دينار . وى نيز زخم تير يافت و از پس آن درگذشت .\r\nو از مشركين سه تن مقتول شد : اول : عمرو بن عبد ودّ از بنى عامر بن لؤىّ ، ثمّ من بنى مالك بن حسل . دويم : منبّه بن عثمان بن عبيد بن السّباق بن عبد الدّار زخم تير يافت و در مكه هلاك شد . سيم : نوفل بن عبد اللّه بن المغيره از بنى مخزوم . ابن هشام گويد : حسل پسر عمرو بن عبد ودّ نيز به دست على عليه السّلام كشته شد .\r\n\r\nغزوهء بنى قريظه\r\nعايشه گويد : چون از جنگ خندق مراجعت كرديم ، رسول خداى سلاح از تن\r\n\r\n","description":"","footnote":"","page_name":" 1054 ","page_number":478},
  {"content":"\r\n\r\nباز كرد و بدن بشست ، ناگاه مردى از بيرون خانه سلام داد ، پيغمبر به تعجيل بيرون شد و من به پس درآمدم . دحيه كلبى را بر اسبى ديدم با عمامهء سفيد و از استبرق « 1 » قطيفه‌اى « 2 » بر او بود كه از درّ و ياقوت علاقه داشت و سخت غبارآلود بود ، آن حضرت با رداى خويش غبار از وى مىسترد « 3 » و او با پيغمبر سخن مىكرد . چون به خانه بازآمد فرمود : اينك جبرئيل فرمان غزوهء بنى قريظه بگذاشت .\r\nو هم ابن عباس گويد : پيغمبر از هر سفر بازآمدى ، نخست به خانهء فاطمه شدى و سر و تن بشستى . هم از جنگ خندق به خانه فاطمه فرود شد و تن بشست و مجمره « 4 » طلب كرد تا بخور طيب كند ، جبرئيل بيامد : دستارى از استبرق بر سر بسته و بر اسبى نشسته عرض كرد : يا رسول اللّه خداى عفو كناد ، سلاح جنگ باز كردى و هنوز فرشتگان در سلاح جنگ‌اند ، اكنون ساختهء جنگ باش و بر يهودان بنى قريظه تاختن فرماى . سوگند با خداى من اينك مىروم تا حصار ايشان را مانند بيضه مرغى كه بر سنگ شكنند درهم شكنم .\r\nپس رسول خداى فرمان داد تا بلال ندا درانداخت كه يا خليل اللّه سوار شويد يا اينكه ندا كرد : هر كس متّبع و مطيع است نماز عصر در بنى قريظه خواهد گزاشت ، و رايت جنگ با امير المؤمنين على سپرد و او را با جماعتى پيشرو ساخت و زره درپوشيد و خود بر سر نهاد و سپر در بر افكند و نيزه برگرفت و بر اسبى كه لحيف نام داشت برآمد و دو اسب ديگر جنيبت « 5 » نمود ؛ و خالد برادر بلال نيزه بگرفت و بر اسبى برنشست و ملازم ركاب گشت . پس رسول خداى عبد اللّه بن امّ مكتوم را به خليفتى گذاشت و از مدينه بيرون شد و از قفاى على و لشكر او رهسپار گشت و در ظاهر مدينه عرض سپاه داده ، سه هزار ( 3000 ) مرد برآمد و سى و شش ( 36 ) سر اسب در ميان ايشان بود .\r\nبالجمله چون در قبيلهء بنى النّجار عبور مىكردند آن جماعت سلاح پوشيده در سر راه بر صف بودند ، پيغمبر فرمود : شما را كه حكم داد كه ساخته جنگ باشيد ؟\r\nگفتند : دحية بن خليفة الكلبى . فرمود : آن جبرئيل بود كه از بهر تخريب قلعه بنى قريظه رفت .\r\n\r\n\r\n","description":"","footnote":"\r\n( 1 ) . استبرق : پارچه‌اى است از طلا و ابريشم .\r\n( 2 ) . قطيفه : روپوش ، روانداز .\r\n( 3 ) . ستردن : زايل كردن و بر طرف نمودن .\r\n( 4 ) . مجمر : آتشدان\r\n( 5 ) . جنيبت : يدك\r\n","page_name":" 1055 ","page_number":479},
  {"content":"\r\n\r\nمع القصه در ميان شام و خفتن بنى قريظه درآمدند و چون فرمان بود كه نماز در بنى قريظه بايد گذاشت بعضى رعايت ظاهر حكم نموده ، نماز عصر در آنجا به قضا كردند و بعضى در راه نماز گزاشتند و هر دو پسنده بود ؛ اما چون على مرتضى به پاى حصار درآمد بن علم بر زمين استوار كرد . جهودان چون آگهى يافتند تنى از بالاى قلعه گفت : قد جاءكم قاتل عمرو . راجزى گفت :\r\n قتل علىّ عمروا * صار علىّ صقرا \r\n قصم علىّ ظهرا * أبرم علىّ أمرا \r\n هتك علىّ سترا . \r\nامير المؤمنين گفت : الحمد للّه الّذى اظهر الاسلام و قمع الشّرك جهودان زبان به دشنام كردند و بسى ناهموار گفتند .\r\nامير المؤمنين ، ابو قتاده انصارى را به حفظ علم بگذاشت و خود بر سر راه رسول اللّه آمد و عرض كرد : لازم نيست كه رسول خداى نزديك حصار جهودان درآيد . پيغمبر بدانست . فرمود : مگر سخن ناشايست در حق من گويند ؟ عرض كرد :\r\nچنين باشد . فرمود : چون مرا ببينند از اين سخن نتوانند گفت . پس به پاى قلعه آمد و فرمود : يا اخوة القردة و الخنازير فرود آئيد به حكم خدا و رسول . به روايتى فرمود :\r\nاخسئوا أخساكم اللّه دور شويد كه خداى دور كناد شما را از رحمت خود . جهودان گفتند : يا ابا القاسم ما كنت جهولا و لا فحّاشا هرگز تو بسيار جهل و دشنام گوينده نبودى ، امروز ترا چه پيش آمده ؟ پيغمبر از غايت حيا نيزه از دستش بيفتاد و ردا از دوش مباركش افكنده شد و همى بازپس مىرفت .\r\nاسيد بن حضير گفت : اى دشمنان خدا و رسول ، ما از اينجا دور نشويم تا شما از جوع جان بدهيد ، همانا روباهى را مانيد كه به سوراخ اندر خزيده باشد . گفتند : اى ابن حضير ما نه آخر دوستداران بوديم ، از تو متوقع اين كردار نيستيم . اسيد گفت :\r\nاسلام قاطع جميع عهود و مواثيق « 1 » است .\r\nآنگاه رسول خداى سعد بن ابى وقّاص را حكم داد تا لختى ايشان را تيرباران گرفت ، بعد از آن به لشكرگاه بازشده تا پانزده ( 15 ) روز و به روايتى تا بيست و پنج ( 25 ) روز در گرد حصار هر روز با سنگ و تير حرب قائم بود در اين مدّت قوت\r\n\r\n\r\n","description":"","footnote":"\r\n( 1 ) . مواثيق : پيمانها\r\n","page_name":" 1056 ","page_number":480},
  {"content":"\r\n\r\nلشكر خرما بود كه سعد بن عباده بر شتران خويش حمل مىداد و رسول خداى مىفرمود : خوب طعامى است خرما . پس خداى هول در دل يهودان انداخت چنان كه فرمايد :   وَ أَنْزَلَ الَّذِينَ ظاهَرُوهُمْ مِنْ أَهْلِ الْكِتابِ مِنْ صَياصِيهِمْ وَ قَذَفَ فِي قُلُوبِهِمُ الرُّعْبَ فَرِيقاً تَقْتُلُونَ وَ تَأْسِرُونَ فَرِيقاً وَ أَوْرَثَكُمْ أَرْضَهُمْ وَ دِيارَهُمْ وَ أَمْوالَهُمْ وَ أَرْضاً لَمْ تَطَؤُها وَ كانَ اللَّهُ عَلى كُلِّ شَيْءٍ قَدِيراً   « 1 » يعنى : آن جهودان كه در جنگ پشتوان قريش بودند و اينك متحصن گشته‌اند ، خداوند هول و هراسى بزرگ در دل ايشان افكند تا از قلاع خويش به زير آمدند . پس مردان ايشان مقتول و زنان ايشان اسير گشت و هر مال كه اندوخته بودند بهرهء مسلمانان شد و بسا زمين‌ها كه هنوز آهنگ آن نكرده‌اند هم بهرهء مسلمانان خواهد شد .\r\nپس يهودان ، نباش بن قيس را يا غزال بن شمول را از حصار به رسالت نزد رسول خداى فرستادند كه ما فرود مىآئيم ، به شرط آنكه با ما آن كنى كه با بنى النّضير كردى ، زن و فرزند برگيريم و از اين ديار به در شويم و اموال و اثقال خويش را براى تو گذاريم . پيغمبر رضا نداد و فرمود : بر آن شرط بيرون شويد كه هر حكم بخواهيد بر شما برانيم . نباش بازشد و خبر بازداد . كعب بن اسد اشراف قوم را بخواند و به روايتى حىّ بن اخطب نيز در ميان ايشان بود .\r\nبالجمله كعب بن اسد گفت : اى مردمان سه سخن گويم ، يكى را از من بپذيريد :\r\nنخستين آنكه با پيغمبر ايمان آوريد چه دانسته‌ايد بر حق است ، نه آخر ابن جراس كه از احبار شما بود بدين بلد آمد و شما را بشارت ظهور او داد و به متابعت او وصيّت فرمود و گفت : اگر من زمان او را درنيافتم سلام من برسانيد و اين لجاج و عناد بر يكسو نهيد و از اموال و اولاد و انفس ايمن شويد . گفتند : ما هرگز بر تورية كتابى اختيار نكنيم . گفت : پس اين زنان و فرزندان را به دست خويش بكشيد و از حصار بيرون شويد و دل بر جنگ نهيد ، اگر ظفر جستيد با زن و فرزند توان به دست كرد و اگر نه اسير و دستگير نخواهند شد . گفتند : كه را دل دهد كه اين بىگناهان را به\r\n\r\n\r\n","description":"","footnote":"\r\n( 1 ) . احزاب ، آيه 26 و 27 : گروهى از اهل كتاب را كه از آنها حمايت كردند از قلعه‌هاى محكمشان پائين كشيد و در دلشان وحشت انداخت و شما گروهى از آنها را به قتل رسانديد و گروهى را اسير كرديد . خدا زمين و اموالشان و نيز زمينى را كه گام در آن ننهاده بوديد به شما واگذاشت كه خداوند بر هر كارى تواناست .\r\n","page_name":" 1057 ","page_number":481},
  {"content":"\r\n\r\nدست خود تباه كند ؟ گفت : پس بامداد كه صبح شنبه است ايشان از ما ايمنند به انبوه بيرون تازيد و جنگ دراندازيد باشد كه كار بر مراد شود . گفتند : حشمت شنبه را نتوان شكست چه جمعى از اين پيش حرمت شنبه را نداشتند و به صورت قرده « 1 » و خنازير « 2 » برآمدند .\r\nبالجمله بعد از گفت و شنود بسيار كار بر آن نهادند و كس به نزد پيغمبر فرستادند كه ابو لبابة بن عبد المنذر اوسى را كه حليف است نزد ما فرست با او شورى كنيم .\r\nابو لبابه را نزد ايشان فرستاد . چون ابو لبابه به حصار درآمد او را پذيره شدند و زنان و كودكان بر او جمع گشتند و از هول و هيبت محاصره و خوف لشكر زار بگريستند چندان‌كه ابو لبابه را دل نرم كردند و بر سر ترحم و تفضل بداشتند . آنگاه گفتند : ترا در امر ما گمان بر چه مىرود ؟ روا باشد كه به حكم پيغمبر از اين حصار بيرون شويم ؟\r\nابو لبابه گفت : روا باشد و دست برداشت و اشارت به حلق خويش كرد ، يعنى شما را سر خواهد بريد . آنگاه از حصار بيرون آمد و دانست كه با خداى و رسول خيانت كرد . از خجالت به نزديك پيغمبر نشد و راه مدينه پيش داشت و به مسجد رسول خداى دررفته خويشتن را بر ستون مسجد ببست و گفت : هيچ كس مرا از اين ستون باز نكند تا توبه من قبول شود و اين آيت بدين آمد .  يا أَيُّهَا الَّذِينَ آمَنُوا لا تَخُونُوا اللَّهَ وَ الرَّسُولَ وَ تَخُونُوا أَماناتِكُمْ وَ أَنْتُمْ تَعْلَمُونَ  « 3 » مىفرمايد : اى مؤمنين خيانت با خدا و رسول مكنيد و در امانات خائن مشويد و حال آنكه دانائيد .\r\nچون اين خبر به رسول خداى برداشتند فرمود : اگر نزديك من آمده بود از بهر او استغفار كردم . اكنون او را نگشايم تا خداى توبت او بپذيرد .\r\nبالجمله پانزده ( 15 ) شبانروز بسته بود . هنگام خورش و خوردنى دخترش مىآمد و خرما در دهانش مىنهاد و گاه نمازش مىگشود و بازش استوار مىبست .\r\nامّ سلمه گويد : سحرگاهى رسول خداى را خندان يافتم . گفتم : أضحك اللّه سنّك خداى دندان ترا بخنداند . سبب خنده چيست ؟ فرمود : جبرئيل قبول توبهء ابو لبابه را خبر آورد . گفتم : اجازت است كه او را بشارت دهم ؟ فرمود تو دانى ، پس به در مسجد رفتم و گفتم : اى ابو لبابه ! شاد باش كه خدايت پذيرفتار توبت گشت . مردمان خواستند او را بگشايند گفت : بگذاريد تا رسول به دست خويش حبل من برگيرد .\r\n\r\n\r\n","description":"","footnote":"\r\n( 1 ) . قرده : بوزينگان\r\n( 2 ) . خنازير : خوكها\r\n( 3 ) . سورهء انفال ، آيه 27 .\r\n","page_name":" 1058 ","page_number":482},
  {"content":"\r\n\r\nپس چون پيغمبر نماز صبح را بيرون شد « 1 » او را از ستون باز كرد و فرمود : خداى چنان توبه ترا قبول كرد كه گويا از مادر متولد شده‌اى . عرض كرد : آيا همهء مال خود را تصدق كنم ؟ فرمود : نى . گفت : دو ثلث ؟ فرمود : نى . گفت : يك ثلث ؟ فرمود : بلى پس اين آيت فرود شد :    وَ آخَرُونَ اعْتَرَفُوا بِذُنُوبِهِمْ خَلَطُوا عَمَلًا صالِحاً وَ آخَرَ سَيِّئاً عَسَى اللَّهُ أَنْ يَتُوبَ عَلَيْهِمْ إِنَّ اللَّهَ غَفُورٌ رَحِيمٌ خُذْ مِنْ أَمْوالِهِمْ صَدَقَةً تُطَهِّرُهُمْ وَ تُزَكِّيهِمْ بِها وَ صَلِّ عَلَيْهِمْ إِنَّ صَلاتَكَ سَكَنٌ لَهُمْ وَ اللَّهُ سَمِيعٌ عَلِيمٌ أَ لَمْ يَعْلَمُوا أَنَّ اللَّهَ هُوَ يَقْبَلُ التَّوْبَةَ عَنْ عِبادِهِ وَ يَأْخُذُ الصَّدَقاتِ وَ أَنَّ اللَّهَ هُوَ التَّوَّابُ الرَّحِيمُ .    « 2 » مىفرمايد : آنان كه به گناه خويش اعتراف دارند و كردار نيك را با بد درآميختند شايد كه خداوند توبت ايشان را بپذيرد و بر ايشان نگيرد . اى محمّد از اموال ايشان پاره‌اى از بهر صدقه مأخوذ دار تا ايشان را از آلايش پاكيزه فرمائى و دعا كن بر اين جماعت كه دعاى تو مايه آرامش است و خدا دانا و شنواست ، آيا ندانسته‌اند كه خداوند پذيراى توبت و انابت است و صدقات و مبرات را از بندگان مقبول مىدارد .\r\nاكنون بر سر داستان رويم .\r\nچون جهودان بنى قريظه از ابو لبابه تهديد قتل يافتند سخت بترسيدند و در ببستند . يك روز على عليه السّلام برنشست و فرمود : من امروز مانند حمزه شهيد شوم يا اين حصار را بگشايم و به جانب حصار حمله افكند . جهودان را از صولت آن حضرت ، هول و هربى تمام بگرفت . نباش بن قيس را به حضرت رسول فرستادند و گفتند : ما به حكومت سعد بن معاذ فرود آئيم و از محاصره سخت به تنگ بودند .\r\nدر اين وقت اشراف قبيلهء اوس در حضرت پيغمبر انبوه شدند و عرض كردند :\r\nيهود بنى قينقاع را به مردم خزرج بخشيدى ، روا باشد كه بنى قريظه را به ما بخشى .\r\nرسول خداى فرمود : هيچ رضا هستيد كه از ميان شما مردى اختيار كنم و او را حكم سازم و بدانچه در ميان ايشان حكومت كند بپردازم ؟ گفتند : آرى يا رسول اللّه ! فرمود :\r\nآن مرد سعد بن معاذ است بدانچه گويد چنان كنيم . پس جهودان در باز كردند و از حصار به در شدند .\r\nپيغمبر صلّى اللّه عليه و آله محمّد بن مسلمه را فرمود تا ايشان را دست و گردن بربست و عبد اللّه بن سلام را حكم داد : زنان و كودكان آن جماعت را از قلعه برآورد و اموال و اثقال\r\n\r\n\r\n","description":"","footnote":"\r\n( 1 ) . براى اداى نماز صبح بيرون شد .\r\n( 2 ) . سورهء توبه ، آيه 102 - 104 .\r\n","page_name":" 1059 ","page_number":483},
  {"content":"\r\n\r\nايشان را فراهم كرد هزار و پانصد ( 1500 ) شمشير و سيصد ( 300 ) زره و دو هزار ( 2000 ) نيزه و پانصد ( 500 ) سپر برآمد و مواشى و ديگر اشياء فراوان بود . آنگاه پيغمبر فرمود تا از مدينه سعد بن معاذ را حاضر كنند ؛ زيرا كه سعد به سبب جراحتى كه داشت ملازم ركاب نبود . برفتند و سعد را بر درازگوشى برنشانده و راه برداشتند .\r\nچون نزديك به لشكرگاه رسيد ابطال قبيلهء اوس او را پذيره شدند و گفتند : اى سعد رسول خداى حكم بنى قريظه را بر تو مسلم داشته و ايشان حلفاى تواند ، چنان كه عبد اللّه بن سلول ، بنى قينقاع را كه حلفاى او بودند وقايه قتل شد تو نيز هم‌سوگندان خويش را حراست فرماى . چندان‌كه ايشان الحاح « 1 » و اصرار همىكردند سعد چنان خاموش بود و هيچ سخن نمىكرد . عاقبت گفت : اى مردمان مرا سعد بن معاذ گويند ، در راه خداى دست ملامت كنندگان بر من دراز نشود . ايشان دانستند كه كار بنى قريظه به اصلاح نخواهد شد .\r\nابو الضّحّاك بن خليفة الاشهلى گفت : وا قوماه ! معتّب بن قشير گفت : وا صباحا ، و صاحب بن اميّه فرياد برداشت كه : تا آخر روز از قوم من اثرى نماند . و اين ابو الضّحّاك جد عبد الحميد بن جبيره است و او مردى منافق بود بدين اشعار حسان بن ثابت او را خطاب كند و گويد :\r\n ابلغ ابا الضّحّاك انّ عروقه * اعيت على الاسلام ان تستمجدا \r\n أ تحبّ يهدان « 2 » الحجاز و دينهم * كبد الحمار و لا تحبّ محمّدا \r\nمع القصه چون سعد به حضرت رسول آمد پيغمبر فرمود قوموا لسيّدكم . مردم اوس جنبش كردند و جمعى از بنى عبد الاشهل كه قوم او بودند او را از درازگوش به زير آورده در مجلس پيغمبر درآوردند تا بنشست . جمعى از مردم گفتند : يا ابا عمرو :\r\nپيغمبر تو را بر بنى قريظه حاكم ساخت تا چه فرمائى . سعد آغاز سخن كرد و گفت :\r\nاى جماعت آيا پيمان خداى بر گردن نهاده‌ايد كه بدانچه من گويم رضا دهيد و مكروه نشماريد ؟ گفتند : چنين باشد . پس روى بدان جانب مجلس كرد كه پيغمبر جاى داشت و حشمت پيغمبر را نخواست تا آن حضرت را مخاطب سازد گفت :\r\nهر كه بدين سوى مجلس است نيز به حكم من رضا دهد ؟ رسول خداى فرمود : نيك از قبل من حكومت تو راست به هر چه خواهى حكم كن .\r\n\r\n\r\n","description":"","footnote":"\r\n( 1 ) . الحاح : پافشارى و جديت\r\n( 2 ) . يهودان : جمع يهود است .\r\n","page_name":" 1060 ","page_number":484},
  {"content":"\r\n\r\nپس سعد بن معاذ بنياد سخن كرد و گفت : حكم من اين است كه مردان بنى قريظه را باسرهم سر برداريد و زنان و كودكان ايشان را برده گيريد و اموال و اثقال اين جماعت را بر مسلمين قسمت كنيد . رسول خداى فرمود : لقد حكمت فيهم به حكم اللّه عزّ و جلّ و به روايتى فرمود : لقد حكمت فيهم به حكم اللّه من فوق سبعة ارقعة يعنى : آن حكم كردى كه خداى بر زبر هفت آسمان همان حكم گذاشت .\r\nگويند : چون منازل بنى قريظه را سعد خاص مهاجران نهاد . انصار گفتند : اين از بهر چه بود ؟ گفت : خواستم تا به منازل شما محتاج نباشند . حسان بن ثابت گويد :\r\n و سعد كان انذرهم نصيحا * بانّ الههم ربّ جليل \r\n فما برحوا بنقض العهد حتّى * غزاهم فى ديارهم الرّسول \r\n احاط بحصنهم منّا صفوف * له من حرّ وقعتها صليل \r\n فصار المؤمنون بدار خلد * اقام لها بها ظلّ ظليل \r\nو نيز حسان راست :\r\n لقد لقيت قريظة ما ساءها * و ما وجدت لذلّ من نصير \r\n اصابهم بلاء كان فيه * رسول اللّه كالقمر المنير \r\n له خيل مجنّبة تعادى * بفرسان عليها كالصقور \r\n غداة اتاهم يمشى اليهم * سوى ما قد اصاب بنى النّضير \r\n تركناهم و ما ظفروا بشىء * دمائهم عليهم كالعبير \r\n فهم صرعى تحوم الطّير فيهم * كذاك يدان ذو الفند الفخور \r\nبالجمله مردان بنى قريظه را به حكم پيغمبر همچنان بسته به مدينه درآوردند تا ضعفاى مسلمين شوكت شريعت و قوت دين را بازدانند و ايشان را در دو سراى جاى دادند . زنان را در خانهء رمله بنت الحارث و مردان را در خانهء اسامة بن زيد .\r\nآنگاه خندقى كردند و ايشان را يك يك بر لب آن خندق آورده چون گوسفندان سر ببريدند و آن جماعت نهصد ( 900 ) تن مرد بودند و به روايتى هفتصد و ششصد ( 700 - 600 ) تا چهارصد ( 400 ) تن نيز گفته‌اند و قاتل ايشان على عليه السّلام و زبير بود .\r\nو چون حىّ بن اخطب را دست بسته به نزد پيغمبر آوردند ، فرمود : يا عدوّ اللّه عاقبت خداوند مرا بر تو حاكم ساخت . گفت : نفس خود را در عداوت تو ملامت نمىكنم و اللّه يا محمّد ما الوم نفسى فى عداوتك ، غلغلت كلّ مغلغل و جهدت كلّ\r\n\r\n","description":"","footnote":"","page_name":" 1061 ","page_number":485},
  {"content":"\r\n\r\nالجهد و لكن من يخذل اللّه يخذله .\r\nو هم اين دو شعر را انشاد كرد :\r\n لعمرك ما لام ابن اخطب نفسه * و لكنّه من يخذل اللّه يخذل \r\n فجاهد حتّى بلّغ النّفس جهده * و حاول يبغى العزّ كلّ مغلغل \r\nدر اين وقت على عليه السّلام شمشير از بهر قتلش بياهيخت . حىّ بن اخطب روى به على كرد و گفت : ملتمس آنكه بعد از قتل جامه من بيرون نكنى و تن مرا عريان نيفكنى . على فرمود : اين بر من سهل‌تر است از قتل تو و سرش از تن برگرفت . بعد از قتل او كعب بن اسد را دست بسته به حضرت رسول آوردند . پيغمبر فرمود : اى ابن اسد چرا نصيحت ابن خراش را نپذيرفتى و شريعت من نگرفتى ؟ « 1 » نه آخر ترا به وصيت و اندرز از مخالفت من انذار كرد ؟ و گفت : چون محمّد را ببينيد ، سلام من برسانيد ؟ گفت : يا ابا القاسم به حق تورية كه اگر يهود عيب نمىكردند كه از خوف شمشير مسلمان شده‌ام دين تو مىگرفتم ، اينك از براى دفع عار بدين جهودان درمىگذرم . رسول خداى فرمان كرد تا او را نيز عرضه تيغ تيز داشتند .\r\nاما سباياى جهود هفتصد و پنجاه ( 750 ) تن بودند و در ميان ايشان زبير بن باطا پيرى نامبردار بود و اين زبير در حربگاهى ثابت بن قيس بن شماس را كه يك تن از اصحاب رسول خداست دستگيرى كرده بود . در اين وقت ثابت پاداش خدمت او را به حضرت رسول آمد و از بهر او خواستار امان گشت . پيغمبر صلّى اللّه عليه و آله فرمود : تا او را به سلامت بگذارند . چون زبير از خون خويشتن ايمن گشت روى با ثابت كرد و گفت : مرد سالخوردى را كه زن و فرزند نباشد ، زندگانى چه كند ؟ ديگرباره ثابت در حضرت رسول به قدم ضراعت پيش شد و زن و فرزند او را شفاعت كرد . چون زبير از اين در نيز آسوده گشت ، گفت : هر كه را مال نباشد زن و فرزند و بال گردد . كرّت\r\n\r\n\r\n","description":"","footnote":"\r\n( 1 ) . به روايت واقدى وقتى ابن خراش به ميان قوم بنى قريظه آمده بود ، گفته بود : مىخواهم شراب و فطيرخوارى و فرمانروايى را رها كنم و آمده‌ام به سوى مشك شير و خرما و جو .\r\n[ وقتى 
  ] به او گفتند اين چيست كه مىگوئى ؟ گفت : پيامبرى در اين دهكده ظهور خواهد كرد ، اگر هنگام ظهورش من زنده باشم حتما از او پيروى و او را يارى خواهم كرد و اگر بعد از مرگ من ظهور كرد ، بر شما باد كه از او كناره‌گيرى نكنيد ، بلكه حتما او را پيروى كنيد و ياران و مددكاران او باشيد ، در آن صورت به هر دو كتاب اول و آخر ايمان آورده‌ايد . ( مغازى ، 2 / 379 ) .\r\n","page_name":" 1062 ","page_number":486},
  {"content":"\r\n\r\nديگر ثابت در حضرت رسول خواهنده شد و اموال او را استرداد نمود . اين وقت زبير گفت : اى ثابت اكنون بگوى كه حىّ بن اخطب به كجا شد ؟ گفت : مقتول شد .\r\nگفت : كعب بن اسد چه شد ؟ گفت : با تيغ تيزش سر از تن دور كردند ؛ پس از نباش بن قيس پرسش نمود ؟ هم بدين گونه پاسخ شنيد . آنگاه اشراف و اكابر بنى قريظه را يك به يك پرسيد ؟ و ثابت خبر قتل ايشان را به دو داد . ناگاه زبير گفت : اى ثابت به همان حقى كه مرا بر ثابت است مرا نيز بديشان رسان . ثابت در خشم شد و با تيغ سرش برگرفت و آنچه از او بازماند خاص وى گشت .\r\nعايشه گويد يك زن از بنى قريظه نزد من بود و سخت خندان و شادان مىزيست ناگاه او را به نام ندا كردند ، او برخاست و همچنان خندان و شادان مىرفت و مىگفت : مرا از بهر كشتن طلب مىكنند . من گفتم : هيچ زن را نكشتند . گفت : من شوهرى داشتم و او را نيك دوست مىداشتم ، شبى در ايام محاصره گفتم : دريغ كه ما و تو از هم جدا خواهيم شد و مرا بىتو زندگانى صعب است . شوهر من گفت :\r\nچون محمّد دست يابد مردان را بكشد و زنان را اسير كند ، اگر تو اين سخن به صدق كنى ، جمعى از مسلمانان در سايهء حصن زبير بن باطا نشسته‌اند ، آسيا سنگى بر سر ايشان بغلطان ، باشد كه يك تن از مسلمانان كشته شود ، آنگاه تو را به خون وى مقتول سازند و بىمن زنده نباشى . من چنان كردم ، آن سنگ بر سر خلّاد بن سويد آمد و جان بداد . اينك به كيفر او مرا خواهند كشت . عايشه گويد : بشاشت آن زن را با يقين به هلاكت فراموش نمىكنم .\r\nمع القصه بعد از قتل بنى قريظه اموال ايشان را بر مسلمين قسمت كردند . مردى را يك سهم و اسبى را دو سهم قسمت افتاد ، چنان كه سوارى را سه سهم بهره گشت و خمس آن را نيز جدا ساختند ؛ و از ميان صبايا ، ريحانه بنت عمرو بن خناقه « 1 » را رسول خداى خاص خود فرمود و خواست تا آزادش كند و به زنى خواهد . عرض كرد يا رسول اللّه چنين مكن كه بر من و تو آسانتر است كه مرا واگذارى ، چه دين\r\n\r\n\r\n","description":"","footnote":"\r\n( 1 ) . مغازى : ريحانه دختر زيد كه از بنى نضير بود ، به ازدواج فردى از بنى نضير درآمده بود ، پيامبر ( ص ) او را در سهم خود قرار دادند ( 2 / 393 ) ؛ طبقات : پيامبر ( ص ) ريحانه دختر عمرو را براى خود برگزيد ( 2 / 92 ) و تاريخ كامل ابن اثير : پيامبر خدا ( ص ) ريحانه دختر عمرو بن خنافه از بنى قريظه را برگزيد ( 3 / 1027 ) .\r\n","page_name":" 1063 ","page_number":487},
  {"content":"\r\n\r\nجهودان را دوست مىداشت . پيغمبر او را ترك گفت ؛ لكن در دل همىخواست كه او مسلمانى گيرد و از آنجا جنبش كرده ، قطع مسافتى مىفرمود ، ناگاه بانگ نعلى از قفا بشنيد . فرمود : اين بانگ نعل ثعلبة بن سعيد است كه بشارت اسلام ريحانه را مىآورد و چنين بود ، پس او را به زنى بگرفت .\r\nو بعضى از سباياى بنى قريظه را پيغمبر به دست سعيد بن زيد انصارى به قبيلهء نجد و اراضى شام فرستاد تا فروختند و بهاى اسب و سلاح كردند و چندى را به عثمان بن عفّان و عبد اللّه بن عوف فروختند .\r\n\r\n[ درگذشت سعد بن معاذ 
  ]\r\nو چون اين كارها به پاى رفت سعد بن معاذ به همان جراحت كه داشت - چنان كه مذكور شد - از جهان فانى به جنان جاودانى خراميد . و هنگام نزع « 1 » رسول خداى به بالين او آمد و سرش را به زانو برنهاد و گفت : الهى ! سعد در راه تو سختيها ديده و رسول تو را تصديق كرده و حقوق اسلام كه بر ذمّت او بوده ادا نموده ، روح او را چون ارواح دوستان خود قبض فرماى . سعد اين بانگ بشنيد و چشم باز كرد و گفت :\r\nالسّلام عليك يا رسول اللّه . گواهى مىدهم كه تو رسول خدائى و حق رسالت بگذاشتى و سر خود را برگرفت و بر زمين نهاد و عذر بخواست .\r\nبعد از مراجعت آن حضرت ، سعد درگذشت و جبرئيل فرود شده و عرض كرد :\r\nكيست از اصحاب تو كه درگذشت و درهاى آسمان به روى او گشاده گشت ؟\r\nحضرت فرمود : سعد را در سكرات « 2 » موت گذاشتم و بيرون شدم . پس ديگرباره به خانهء او حاضر شد و او را تا بقيع تشييع فرمود .\r\nاصحاب گفتند : يا رسول اللّه ، سعد مرد بزرگ جثه‌اى بود و در دست ما سخت سبك مىنمود . فرمود : من مىنگريستم ملائكه را كه حمل جسد سعد همىكردند .\r\nجابر بن عبد اللّه گويد : كه با رسول خداى بر سعد نماز كرديم و او را به خاك سپرديم .\r\nدر اين وقت پيغمبر تسبيح گفت : ما نيز موافقت كرديم ، آنگاه تكبير گفت : اصحاب\r\n\r\n\r\n","description":"","footnote":"\r\n( 1 ) . نزع : جان كندن\r\n( 2 ) . سكرات : شدتها و سختيها\r\n","page_name":" 1064 ","page_number":488},
  {"content":"\r\n\r\nسبب پرسيدند . فرمود : چون اين بندهء صالح را به خاك سپردند ، گور بر وى تنگ گرفت تسبيح و تكبير گفتم تا نجات يافت .\r\nبالجمله آن هنگام كه پيغمبر فرمود : عرش در مرگ سعد جنبش كرد و درهاى آسمان گشوده شد و هفتاد هزار ( 70000 ) فرشته تشييع جنازهء او كرد و رسول خداى در خانهء او به سر انگشتان پاى مىرفت و مىفرمود كه : از كثرت فرشتگان ، جاى قدم گذاشتن نيست و چون پاى مىگذارم فرشته جناح « 1 » خود را از جاى برمىافرازد تا پاى ديگر بگذارم . مادر سعد اين كلمات را اصغا مىنمود ناگاه بانگ برآورد و گفت : اى سعد گوارا باد بر تو بهشت . پيغمبر فرمود : ساكت باش و بر پروردگار جزم مكن ، همانا سعد را در قبر فشارى برسيد . گفتند : يا رسول اللّه تو بر او نماز كردى و به دست خود دفن نمودى و اينك مىفرمائى فشارى به دو رسيد ! ؟\r\nفرمود : زيرا كه با اهل خود تندخوى بود از اين روى فشارى يافت .\r\n\r\nخسوف ماه\r\nو هم در اين سال ماه بگرفت . جهودان مدينه طاس همىزدند و رسول خداى نماز خسوف بگذاشت .\r\n\r\nاسلام بلال بن حارث\r\nو هم در اين سال پنجم هجرى بلال بن حارث مزنى با چهارده ( 14 ) تن از قبيلهء مزينه به خدمت پيغمبر آمده مسلمانى گرفتند . رسول خداى ايشان رخصت مراجعت داده فرمود : شما هر جا باشيد در شمار مهاجران خواهيد بود و آن جماعت به اراضى خود بازشدند .\r\n\r\n\r\n","description":"","footnote":"\r\n( 1 ) . جناح : بال ، پر\r\n","page_name":" 1065 ","page_number":489},
  {"content":"\r\n\r\n\r\nاسلام ضمام بن ثعلبه\r\nو هم در اين سال به روايت جماعتى ضمام بن ثعلبه از قبيلهء سعد بن بكر به خدمت رسول آمد مسلمانى گرفت ؛ و شيخ شهاب الدين بن حجر ، اسلام او را در « شرح بخارى » در سال نهم تصحيح نموده و محمّد بن اسحاق و گروهى سخن او را استوار داشته‌اند .\r\n\r\nغزوهء دومة الجندل\r\nو هم در اين سال پنجم هجرى غزوهء دومة الجندل پيش آمد . در آن اراضى گروهى از اشرار همدست شده بر مجتازان « 1 » و كاروانيان تاختن مىبردند . رسول خداى سباع بن عرفطه غفارى را روز بيست و پنجم ربيع الاول در مدينه نصب نمود و با هزار مرد رزم‌آزماى بيرون شده تا بدان نواحى تاختن برد . دزدان رهزن چون اين بدانستند بجستند ، مسلمانان مال و مواشى ايشان را مأخوذ داشته براندند و طريق مدينه پيش داشتند ، بيستم ربيع الثانى وارد مدينه شدند .\r\nو در كتاب خوارج از عبد الرحمن بن ابى ليلى حديث كرده‌اند كه مىگويد : با ابو موسى به دومة الجندل عبور داشتيم ، ابو موسى اين قصه از بهر من كرد كه وقتى رسول خداى بدينجا رسيد فرمود : در اين موضع دو تن در ميان بنى اسرائيل حكم به جور كردند ؛ و هم در ميان امّت من در اين موضع دو تن به جور حكم خواهند كرد .\r\nاين ببود تا ابو موسى و عمرو بن عاص در دومة الجندل ميان على و معاويه حكومت كردند . من با ابو موسى ديدار كردم و گفتم : نه تو از رسول خداى چنين حديث كردى ؟ فقال و اللّه المستعان .\r\n\r\n\r\n","description":"","footnote":"\r\n( 1 ) . مجتازان : رهگذران\r\n","page_name":" 1066 ","page_number":490},
  {"content":"\r\n\r\n\r\nوفات مادر سعد بن عباده\r\nو هم در اين سال آن هنگام كه رسول خداى به جانب دومة الجندل سفر داشت ، مادر سعد بن عباده به مرگ فجاء « 1 » درگذشت ، پيغمبر بعد از مراجعت از سفر بر قبر او نماز گزاشت . سعد عرض كرد : يا رسول اللّه اگر مادر من به فجاء نگذشته بود گمان داشتم كه از مال خود چيزى صدقه كردى ، اگر اكنون از جانب او من اين تصدق كنم به وصله او بنشيند ؟ فرمود : روا باشد . عرض كرد : كدام تصدّق افضل است ؟ فرمود :\r\nآب . پس سعد بن عباده چاه آبى فرو برد و سبيل ساخت و گفت : هذا الامّ سعد .\r\n\r\nفرستادن ابو سفيان اعرابى را براى قتل پيغمبر به مدينه\r\nو هم در اين سال ابو سفيان بعد از مراجعت از غزوهء خندق روزى با قريش انجمن كرد و گفت : كيست كه به مدينه سفر كند ؟ و اگر دست يابد محمّد را به قتل رساند ؛ زيرا كه در كوى و بازار يك تنه سير مىكند . مرد اعرابى گفت : اگر كفايت من كنى ، اين كار به پاى برم . ابو سفيان او را بنواخت و برگ و ساز بداد و شترى به ركوب او عطا كرد و نيم‌شبى از مكه‌اش بيرون فرستاد . اعرابى به مدينه آمد و خبر رسول اللّه بپرسيد . در قبيلهء بنى عبد الاشهل نشان دادند . پس شتر خويش ببست و پياده بدان قبيله راه بريد و آن حضرت را در مسجد بيافت و درآمد .\r\nرسول اللّه چون او را ديدار كرد ، فرمود كه اين مرد غدرى انديشيده ؛ اما چون اعرابى نزديك شد گفت : در ميان شما پسر عبد المطّلب كيست ؟ پيغمبر فرمود : انا بن عبد المطّلب . اعرابى چنان همىرفت كه خواهد مشورتى آغازد . اسيد بن حضير برجست و او را بگرفت و گفت : چندين گستاخ مرو و جامه‌اش را كاوش كرد خنجرى بيافت . اعرابى فرياد استغاثت برداشت و پاى اسيد را بوسه زد . پيغمبر فرمود : راست بگوى كه از كجائى و از بهر چه آمدى ؟ اعرابى امان طلبيد . چون امان\r\n\r\n\r\n","description":"","footnote":"\r\n( 1 ) . فجاء : مرگ ناگهانى ، سكته ريوى .\r\n","page_name":" 1067 ","page_number":491},
  {"content":"\r\n\r\nيافت صورت حال را بازگفت . پس اسيد بر حسب امر او را محبوس كرد .\r\nروز ديگر پيغمبر او را طلب داشت و فرمود : هر جا خواهى برو . از اين بهتر آن است كه مسلمانى گيرى . اعرابى ايمان آورد و گفت : هرگز از تيغ تيز نترسيدم و چون ترا ديدم ، ضعف و خوف بر من استيلا يافت و تو بر ضمير من مطلع شدى و حال آنكه جز من و ابو سفيان كس آگهى نداشت . بالجمله بعد از روزى چند ، رخصت گرفته مراجعت نمود .\r\n\r\nرفتن عمرو بن اميّه و سلمه به مكه براى قتل ابو سفيان\r\nو هم در اين سال پنجم هجرى عمرو بن اميّه ضمرى و سلمة بن اسلم حسب الامر به قصد قتل ابو سفيان روانه مكه شدند ، و بعد از ورود مكه در طواف حرم ، كنيزى بر حال ايشان آگهى يافته فرياد برداشت كه : اى اهل مكه اينك عمرو بن اميه است ، از پى كارى بدينجا تاخته غافل مشويد . چون سرّ ايشان مكشوف شد سلمة بن اسلم گريخته مراجعت نمود ، عمرو بن اميه به شعاب « 1 » جبال گريخت . ناگاه عثمان بن مالك با او دچار شد ؛ و عمرو خنجرى بر سينه‌اش بزد ، عثمان چنان بانگى كرد كه مردم مكه بشنيدند و بر او جمع شدند و عمرو از ميانه مردم بگريخت و به غارى دررفت و از آنجا به غارى ديگر همىخزيد . ناگاه مردى اعور « 2 » را نگريست از بنى بكر كه گوسفندان خود را از آفتاب به سايه آورده اين شعر همىخواند :\r\n و لست بمسلم ما ما دمت حيّا * و لست ادين دين المسلمينا « 3 » \r\nدر حق رسول خدا سخنان ناهموار مىگفت . عمرو بماند تا او بخفت ، پس بر سر او آمد و گوشه كمان خود را بر چشم بيناى او بفشرد و بداشت تا جان بسپرد ، آنگاه از غار به درآمد و يك سر جاموس « 4 » قريش را بكشت و به سلامت سوى مدينه شد و\r\n\r\n\r\n","description":"","footnote":"\r\n( 1 ) . شعاب : دره‌ها\r\n( 2 ) . اعور : يك چشم\r\n( 3 ) . تا هرگاه كه زنده باشم مسلمان نخواهم بود و هرگز آيين مسلمانان را نمىپذيرم .\r\n( 4 ) . جاموس : گاوميش\r\n","page_name":" 1068 ","page_number":492},
  {"content":"\r\n\r\nقريب به مدينه دو تن از جواسيس و عيون « 1 » قريش را ديدار كرد كه آهنگ مكه داشتند ، بانگ بر ايشان زد كه دست به بند دهيد . ايشان سر برتافتند ، پس عمرو يك تن از ايشان را با خدنگ خارا شكاف به خاك افكند و آن ديگر را دست بسته به مدينه آورد و ابو سفيان از اين هيبت در حفظ خويش بر زيادت ساعى شد .\r\n\r\nسريّه ابو عبيده\r\nو هم در اين سال ابو عبيدة بن الجرّاح در شهر ذيحجه با جماعتى به جانب سيف البحر « 2 » مأمور شدند و زاد ايشان خرما بود و ابتدا هر يك روزى به يك خرما معاش مىكردند ، و مدتى به نيم خرما معاش مىكردند . چون كار بر ايشان صعب شد خداوند يك ماهى از دريا به ساحل افكند كه گوشت آن يك ماه سيصد ( 300 ) كس را كفايت كرد . جابر گويد كه : من با شتر خويش از زير ضلعى از اضلاع آن ماهى بگذشتيم .\r\nو در آن سفر قيس بن سعد بن عباده گفت : كيست كه شتران خويش را با ما بفروشد و بهاء خرما گيرد ، به شرط آنكه شتر اكنون بدهد و خرما در مدينه ستاند ؟\r\nعمر بن خطّاب گفت : عجب است از اين جوان كه به مال پدر دست دراز مىكند و حال آنكه از خود هيچ ندارد . قيس به درشتى سخن كرد و گفت : پدر من پيادگان را سوار مىكند و گرسنگان را سير مىسازد و قرضى كه من از براى مجاهدين دين كرده باشم چگونه در اداى آن تأخير كند . بعد از آن قيس پنج ( 5 ) شتر به دو وسق « 3 » خرما بخريد و هنگام حاجت نحر كرد . و بعد از مراجعت به مدينه ، سعد بن عباده به جهت آن جود و احسان كه در راه مجاهدين كرده بود شاد شد ؛ و بدين شكرانه چهار نخلستان به دو بخشيد و بهاى شتران را به خداوندان شتر با خلعت بداد . و چون\r\n\r\n\r\n","description":"","footnote":"\r\n( 1 ) . عيون ، جمع عين : جاسوس\r\n( 2 ) . سيف البحر : نام موضعى است ، و لفظ سيف : به معنى كنار رود است ( س ) .\r\n( 3 ) . وسق : به معنى يك بار شتر و به معنى شصت صاع است و صاع چهار مدّ است كه هر مدى ، رطلى و ثلث رطل است و رطل ، چهل اوقيه است و اوقيه چهل درم است ( س ) . هر وسق برابر با شصت ( 60 ) من تبريز است .\r\n","page_name":" 1069 ","page_number":493},
  {"content":"\r\n\r\nرسول خداى از كار قيس آگاه شد فرمود : انّه من بيت جواد .\r\n\r\nظهور انر در مملكت ايطاليا و جلوس او به مسند پاپى در سال پنجم هجرى\r\nخليفهء عيسى را مردم مسيحى پاپ مىنامند و از هنگام عروج عيسى تا اين وقت خليفتى از پس خليفتى شناخته دارند و مدت پاپى هر يك را بازنموده‌اند . پاپ در كار ملك و مملكت و نصب سلاطين اروپا به دست ايشان در كتاب اول ناسخ التواريخ مرقوم افتاد و اختلاف مذاهب عيسويان و مجالسى چند كه از بهر رفع اختلاف در اصول مذهب به پاى كردند نيز نگاشته آمد ؛ و شرح حال پاپ‌ها تا زمان هجرت رسول خدا شمرده شد .\r\nدر سال پنجم هجرى انر در مملكت ايتاليا بر مسند پاپى جلوس نمود ، نام او به زبان لاتين هنريوس « 1 » است و او پسر قونسول بيزون است و مولد او شهر كامپانى است .\r\nبالجمله علماى عيسوى كه هر يك در بلدى مىباشند ، چشم به امر و نهى پاپ مىدارند و فرمان‌پذير اويند و هر كه را او اختيار كند و از براى رواج و تربيت مردم برگزيند ، از جانب پاپ خليفه خواهد بود .\r\nو در زمان انر خليفهء قسطنطنيه كه سرژيوس « 2 » نام داشت در حق\r\n\r\n\r\n","description":"","footnote":"\r\n( 1 ) .  Honorius  هونوريوس اول پاپ ( 625 - 638 م ) اهل كامپانى ايتاليا ، جانشين بونيفاكيوش پنجم ، علاقه وافر به امور كليسائى اسپانيا و انگلستان نشان داد و اصلاحات فراوان در كليساهاى رم انجام داد . در مورد اختلافى كه دربارهء مذهب وحدت مشيت روى داد ، عقيده وى به عنوان پاپ سؤال شد . و او در پاسخ نامه‌اى نوشت و در ضمن آن عبارت « ارادهء واحد » را به كار برد كه مفاد آن ظاهر اين بدعت را تأييد مىكرد . خود و نامه‌اش در سومين شوراى قسطنطنيه به بد دينى منسوب شدند ، ولى چون پاپ اين فتوى را به اصطلاح اكس كاتدرا ( عصمت كليسا ) نداده بود ، بعدها بر ضد عصمت پاپى مورد استناد قرار نگرفت . قريب به چهارده سال پاپ بود و در 638 م درگذشت .\r\n( 2 ) .  Sergius . \r\n","page_name":" 1070 ","page_number":494},
  {"content":"\r\n\r\nعيسى عليه السّلام عقيدتى جداگانه بدست كرد و با مردى كه مذهب كاتليك داشتند بينونتى بزرگ به ميان آمد .\r\nهمانا مذهب كاتليك در ميان عيسويان شريعتى بزرگ و قويتر از ساير مذاهب است و ايشان گويند : عيسى را دو اختيار است : يكى اختيار خدائى است و آن ديگر اختيار بشرى . سرژيوس گفت : در حضرت عيسى عليه السّلام يك اختيار است و آن اختيار خدائى است و او از اختيار بشرى مبرّاست . انر سخن او را پسنديده داشت و اين مذهب را اختيار كرد « 1 » . لا جرم عقيدت مردم كاتليك از او بگشت و در پايان كار علماى نصارى و كشيشان او را در قسطنطنيه لعن كردند و مدت پاپى و سلطنت او سيزده ( 13 ) سال بود .\r\n\r\n\r\n","description":"","footnote":"\r\n( 1 ) . در سال 631 م كوروس فاسيسى بطرك اسكندريه اعتقادى مبتنى بر وحدت مشيت ترويج كرد كه مورد مخالفت كشيشى فلسطينى به نام سوفرونيوس قرار گرفت . به دستور سوفرونيوس ، سرگيوس بطرك قسطنطنيه نامه‌اى به پاپ هونوريوس اول نوشت و نظر او را دربارهء اين اعتقاد جديد خواستار شد . پاپ در جواب نامه‌اى نوشت كه ظاهرا وحدت مشيت را تأييد مىكرد ، ولى بحث بيشتر در اين مسأله را جايز ندانست . كمى بعد هراكليوس - در منابع اسلامى هرقل - اعلاميه‌اى منتشر كرد ( 638 م ) كه بنا بر آن مذهب وحدت مشيت مذهب رسمى شاهانهء مسيحيت شناخته شد . زمانى كه اين اعلاميه به رم رسيد ، پاپ سورينوس جانشين هونوريوس ، آن را رسما محكوم كرد . هرقل پيش از مرگ منكر صدور اعلاميه از طرف خود شد و صدور آن را به سرگيوس نسبت داد .\r\n","page_name":" 1071 ","page_number":495},
  {"content":"\r\n\r\n\r\nوقايع سال ششم هجرى و آن را سنة الاستيناس خوانند فرض شدن حج\r\nدر اين سال حج كعبه فريضه گشت و آيهء كريمهء  وَ أَتِمُّوا الْحَجَّ وَ الْعُمْرَةَ لِلَّهِ  « 1 » نزول يافت .\r\nو از اتمام ، مراد اقامت حج و عمره است نه تكميل آن ، چه علقمه و مسروق و ابراهيم نخعى به لفظ و اقيموا الحجّ و العمرة للّه قرائت كرده‌اند و پيغمبر را تأخير در اداى فريضه حج تواند بود كه فرض عمره مكشوف افتد كه وقتش موسع و وجوبش موقوف بر استطاعت است و از شرايط استطاعت امنيت طرق است و كفار مانع بودند .\r\nديگر آنكه موسم حج را تغيير داده بودند پس پيغمبر فرمود : به تأخير اندازيم تا موسم حج به ذيحجه رسيد و طايفه‌اى گويند : فرض حج در سال نهم هجرى واقع شد ؛ زيرا كه فتح مكه در سال هشتم بود . اگر حج فرض بودى هم در آن سال پيغمبر اداى فريضه كردى و حكم به أداى آن فرمودى ، چنانچه در سال نهم ابو بكر را حكم فرمود تا حج كند و در سال دهم خود به حج رفت . پس معلوم توان كرد كه حج در سال نهم فرض شده و آيهء كريمهء  وَ أَتِمُّوا الْحَجَّ وَ الْعُمْرَةَ لِلَّهِ  « 2 » دلالت بر فرض بودن حج ندارد ؛ بلكه امر است به اتمام و انجام حج و عمره بعد از شروع در آن .\r\n\r\n\r\n","description":"","footnote":"\r\n( 1 ) . بقره ، 196 : حج و عمره را براى خدا به جاى آوريد .\r\n( 2 ) . بقره ، 196 : حج و عمره را براى خدا به جاى آوريد .\r\n","page_name":" 1072 ","page_number":496},
  {"content":"\r\n\r\n\r\nغزوهء ذات الرّقاع\r\nو هم در اين سال غزوهء ذات الرقاع پيش آمد . و چنان بود كه خبر به مدينه آوردند كه جماعت غطفان و بنى محارب و انمار و ثعلبه به قصد مدينه تجهيز لشكر كردند .\r\nرسول خداى ، ابو ذر غفارى را به خليفتى گذاشت و در نيمهء جمادى الاولى با چهارصد ( 400 ) يا هفتصد ( 700 ) كس بيرون تاخت به جانب نجد تا به موضع نخله برفت و از آنجا در ذات الرّقاع فرود آمد . چون ايشان مغافصة « 1 » از عزم پيغمبر آگهى يافتند هولى عجب در دل ايشان جاى كرد و فرار كرده در قلل جبال پناه جستند ؛ و از غايت دهشت « 2 » بسيار كس از زنان خود را نتوانستند كوچ داد ، پس مسلمين برسيدند و زنان ايشان را برده گرفتند .\r\nدر اين وقت هنگام نماز برسيد و مسلمين بيم داشتند كه به نماز پردازند و دشمنان ناگهان بر ايشان تازند ، چه دشمنان از دور و نزديك نگران و هم‌گروه بودند .\r\nدر اين وقت پيغمبر نماز خوف بگزاشت و آن اول نماز خوفى بود كه رسول خداى بگزاشت و اين آيت بدين آمد :  وَ إِذا كُنْتَ فِيهِمْ فَأَقَمْتَ لَهُمُ الصَّلاةَ فَلْتَقُمْ طائِفَةٌ مِنْهُمْ مَعَكَ وَ لْيَأْخُذُوا أَسْلِحَتَهُمْ فَإِذا سَجَدُوا فَلْيَكُونُوا مِنْ وَرائِكُمْ وَ لْتَأْتِ طائِفَةٌ أُخْرى لَمْ يُصَلُّوا فَلْيُصَلُّوا مَعَكَ وَ لْيَأْخُذُوا حِذْرَهُمْ وَ أَسْلِحَتَهُمْ وَدَّ الَّذِينَ كَفَرُوا لَوْ تَغْفُلُونَ عَنْ أَسْلِحَتِكُمْ وَ أَمْتِعَتِكُمْ فَيَمِيلُونَ عَلَيْكُمْ مَيْلَةً واحِدَةً وَ لا جُناحَ عَلَيْكُمْ إِنْ كانَ بِكُمْ أَذىً مِنْ مَطَرٍ أَوْ كُنْتُمْ مَرْضى أَنْ تَضَعُوا أَسْلِحَتَكُمْ وَ خُذُوا حِذْرَكُمْ إِنَّ اللَّهَ أَعَدَّ لِلْكافِرِينَ عَذاباً مُهِيناً  « 3 »  . \r\nپيغمبر فرمود : نيمى از لشكر از پيش روى در برابر دشمن صف زدند و نيمى از پس پشت ، چون يك ركعت نماز بگزاشت ، آن صف كه از پيش بود به پس آمد و\r\n\r\n\r\n","description":"","footnote":"\r\n( 1 ) . مغافصة : ناگهانى\r\n( 2 ) . دهشت : ترس و هراس\r\n( 3 ) . سورهء نساء ، آيه 102 : چون در ميان آنها بودى و بر آنان ( به امامت ) نماز برپا كردى بايد گروهى از آنها سلاح برگيرند و با تو به نماز بايستند و چون سجدهء نماز به جا آوردند اين سپاه عقب بروند و دستهء ديگر كه نماز نخوانده‌اند بيايند و با تو نماز بخوانند ، و احتياط كنند و سلاح خويش برگيرند ، زيرا كافران خوش دارند كه از وسايل و سلاحتان غافل شويد تا غافلگيرتان كنند . اگر بيمار بوديد و يا باران آزارتان مىداد مانعى ندارد كه سلاح بر زمين گذاريد ولى وسائل دفاعى را با خود برداريد ، خداوند عذاب خوار كننده‌اى براى كافران آماده كرده است .\r\n","page_name":" 1073 ","page_number":497},
  {"content":"\r\n\r\nتكبير گفت و به نماز ايستادند و آن كس كه از پس پشت بود ، به پيش روى برفتند .\r\nچون پيغمبر سلام داد باز صفها بىآنكه سخن كنند جابه‌جا شد و آن صف كه ركعت اول را با پيغمبر گذاشته بود ركعت ثانى خود تمام كرد باز به پيش روى شد تا آن صف كه با ركعت دوم اقتدا كرده به پس آمد و نماز را تمام كرد . پس هر يك از آن دو صف يك ركعت با پيغمبر گذاشتند و ركعت ديگر را به انجام بردند .\r\nاز اينجاست كه جماعتى گويند : نماز به جماعت واجب است و اگر واجب نبود بايد مردم در اين مخافت فرادى نماز بگزارند و اين سخن نزد علما استوار نيست ؛ الّا اينكه نماز به جماعت افضل باشد و اين نماز خوف با جماعت خاص پيغمبر بود و سه روز كه در برابر دشمن بود ، اين نماز بگزاشت .\r\nجابر بن عبد اللّه گويد : زنى كافره از دشمنان بمرد از آن دهشت و زحمت كه به دو رسيده بود . چون شوهرش بازآمد و او را بديد سوگند ياد كرد كه از قفاى پيغمبر مىروم تا يك تن از مردمش را بكشم . هنگام مراجعت ، پيغمبر صلّى اللّه عليه و آله در درّه‌اى فرود آمد و يك تن از انصار و تنى از مهاجر براى حراست بر فراز كوه شدند . نخست از اول شب نوبت گذاشتند . مرد مهاجر بخفت و انصارى به نماز ايستاد و آن كافر برسيد و در ظلمت شب بانگ نماز انصارى را شنيد و تيرى به دو گشاد داد . انصارى تير را از خود بكشيد و نماز را قطع نكرد . مرد كافر تير ديگر انداخت ، در ضربت سيم انصارى نماز را به نهايت برده بود مهاجرى را بيدار كرد ، تا از پى كافر شتافته او را بيافت . پس بازآمد و زخم سه تير بر انصارى ديد . گفت : چرا در ضرب نخستين مرا بيدار نكردى ؟ گفت : سوره‌اى از قرآن تلاوت مىكردم ، نخواستم قطع كنم ، به خدائى كه محمّد را به راستى فرستاده ، اگر نه آن بود كه مأمور به حراست بودم اگر هزار تير بر من آمد قطع سوره نمىكردم تا جان بدهم .\r\nبالجمله از آنجا آهنگ مدينه فرمودند و هنگام مراجعت شبى رسول خدا صلّى اللّه عليه و آله به جابر بن عبد اللّه انصارى رسيد ديد كه بر شتر ضعيف‌اندام سوار بود و او را به شتاب سير مىداد . پيغمبر با بن نيزه يا سپرى كه در دست داشت ضربى بر شتر جابر بزد تا از جاى برآمد و قوتى عظيم يافت . پس فرمود : اى جابر چيست كه چنين شتاب‌زده مىروى ؟ عرض كرد : كه زنى نو گرفته‌ام و شوق او مرا بدين گونه جنبش مىدهد .\r\n\r\n","description":"","footnote":"","page_name":" 1074 ","page_number":498},
  {"content":"\r\n\r\nفرمود : دوشيزه‌اى به دست كرده‌اى يا زنى ثيّب « 1 » باشد ؟ عرض كرد : ثيّب است .\r\nفرمود : چرا بكرى نياورى كه او با تو لعب كند و تو با او بازى كنى ؟ عرض كرد : از پدر من نه ( 9 ) دختر به جاى مانده ، خواستم كه زنى كدبانو به سراى آرم كه اصلاح كار ايشان تواند كرد ، آنگاه پيغمبر فرمود : از پدر تو هيچ دين به جاى باشد ؟ عرض كرد :\r\nبلى . پيغمبر در اداى آن بشارت اعانت داد . پس فرمود : شتر خود را مىفروشى ! عرض كرد : بلى ، و آن شتر را به چهل ( 40 ) درم به رسول خداى بفروخت كه تا مدينه سوار باشد ، آنگاه تسليم كند . پس پيغمبر آن شب بيست و پنج ( 25 ) نوبت و به روايتى هفتاد ( 70 ) نوبت از بهر جابر استغفار كرد و در مدينه بهاى شتر بداد و هم شتر را به دو بخشيد و در قرض پدرش مدد كرد .\r\nبالجمله در « صحيح بخارى » مسطور است كه : غزوهء ذات الرّقاع بعد از خيبر بوده ؛ زيرا كه ابو موسى اشعرى گويد : با چند تن در آن غزوه بودم و پاهاى ما مجروح شد ، رقعه‌ها و وصله‌ها بر پاى خود پيوسته مىكرديم از اين روى اين غزوه را ذات الرّقاع گفتند . و ابو موسى بعد از فتح خيبر با بعضى از مهاجران حبشه به حضرت رسول پيوست و به اين استدلال بخارى اين غزوه را قبل از خيبر ايراد كرده و اين بر خطا باشد . و اين غزوه را از اين روى ذات الرّقاع گويند كه در آن اراضى تلهاى بسيار و پستيها و بلنديها باشد و رنگ و رنگ بود ، چون جامه مرقع « 2 » . و به روايتى رايتها را از جامه مرقع كرده بودند .\r\nو هم گفته‌اند پيغمبر صلّى اللّه عليه و آله در نخله زير درختى فرود آمد كه آن درخت را ذات الرّقاع نام بود .\r\n\r\nغزوهء بنى لحيان\r\nو هم در اين سال ششم هجرى در ربيع الاول غزوهء بنى لحيان افتاد . و ايشان دو طايفه‌اند : عضل و قاره از بهر آنكه از آن روز كه قبيله هذيل ، عاصم بن ثابت و خبيب بن عدىّ و ديگران را به قتل آوردند و با پيغمبر غدر كردند - چنان كه گفته شد -\r\n\r\n\r\n","description":"","footnote":"\r\n( 1 ) . ثيب : زن بيوه ، شوهرديده .\r\n( 2 ) . مرقع : وصله‌دار\r\n","page_name":" 1075 ","page_number":499},
  {"content":"\r\n\r\nپيغمبر در دل داشت كه ايشان را كيفر كند . پس عبد اللّه بن امّ مكتوم را در مدينه نصب كرده با دويست ( 200 ) تن از ابطال بيرون شد و بيست ( 20 ) سر اسب در لشكر ايشان بود . چون بدان ارض رسيد كه عاصم و ديگر مسلمين شهادت يافته از بهر ايشان استغفار فرمود .\r\nو از آن سوى چون بنى لحيان از قصّه پيغمبر آگهى يافتند به قلل جبال شتافته متحصّن شدند . پيغمبر يك دو روز در اراضى ايشان اقامت نموده بعضى از لشكريان را گروه گروه به اطراف و اكناف مأمور داشت ، جماعتى به ارض عسفان تاختند ؛ رسول خدا نيز به عسفان آمد .\r\nبعضى از مورخين سنّى گويند كه : رسول اللّه در عسفان قبر آمنه مادر خويش را احتياط فرمود و بر سر آن دو ركعت نماز كرد و بسيار بگريست تا اصحاب همه بگريستند و بعد دو ركعت ديگر نماز بگزاشت و هم بگريست تا مردم نيز بگريستند بعد از آن سبب گريهء مردم را پرسش فرمود . گفتند : از گريهء رسول اللّه بيم كرديم كه مبادا بلائى بر امّت وارد آمده . فرمود : بر قبر مادر خود نماز كردم و خواستم از بهر او استغفار كنم مرا زجر كردند ، ديگر بار نماز كردم و باز خواستم استغفار كنم ، هم مرا زجر كردند ، از آن بگريستم و اين آيت آنجا فرود شده :  ما كانَ لِلنَّبِيِّ وَ الَّذِينَ آمَنُوا أَنْ يَسْتَغْفِرُوا لِلْمُشْرِكِينَ  « 1 »  .  در آن وقت آن حضرت از مادر خويش برائت جست .\r\nعلماى اثنىعشريه اين سخن را استوار نمىدانند و گويند : پدر و مادر پيغمبر تا به آدم همه مؤمن و مؤمنه بودند . و هم ردّ اين سخن از ايشان بر ايشان است چنان كه مسلم در « صحيح » خود آورده كه : پيغمبر از خداوند اذن خواست تا به زيارت قبر مادر خود رود و خدايش اذن داد ، آنگاه كه زيارت نمود فرمود : قبور را زيارت كنيد تا مرگ به ياد شما باشد ، پس اگر آمنه مشرك بود چگونه خداوند پيغمبرش را اجازت به زيارت قبر مشرك مىداد ؟\r\nبالجمله ابو بكر با ده ( 10 ) سوار به زمين غميم « 2 » مأمور شدند تا آوازهء اين تاخت‌وتاز گوشزد قريش شود و خوفناك گردند . ابو بكر چنان با حزم برفت و بازآمد كه با هيچ كس دچار نيفتاد ؛ پس پيغمبر به سوى مدينه مراجعت فرمود ؛ و چون نزديك\r\n\r\n\r\n","description":"","footnote":"\r\n( 1 ) . توبه ، 113 : شايسته نيست پيامبر و مؤمنان براى مشركان طلب آمرزش كنند .\r\n( 2 ) . غميم : موضعى است نزديك مدينه .\r\n","page_name":" 1076 ","page_number":500},
  {"content":"\r\n\r\nمدينه شد فرمود : آئبون تائبون ان شاء اللّه لربّنا حامدون اعوذ بك من وعثاء السّفر و كابة المنقلب و سوء المنظر فى الاهل و المال و الولد و مدّت سفر چهارده ( 14 ) شبانه روز بود .\r\n\r\nسريّه محمد بن مسلمه\r\nو هم در اين سال رسول خداى ، محمّد بن مسلمه را با سى ( 30 ) سوار حكم داد كه به ارض ضريّه « 1 » رفته بر بنى كلاب تاختن كنند . محمّد همه شب طىّ مسافت كرده روزها مخفى بود تا مغافصة « 2 » بر ايشان تاخت و چند تن از ايشان را مقتول ساخت و جمعى بگريختند . پس گوسفندان و شتران ايشان را براند و با مدينه آورد و با صد و پنجاه ( 150 ) شتر و سه هزار ( 3000 ) گوسفند بوده ، پس پيغمبر خمس آن را اخراج نموده بازمانده را بر مسلمين قسمت فرمود ؛ و مدت سفر محمد بن مسلمه نوزده ( 19 ) شبانه روز بود .\r\n\r\nسريّه عمر بن الخطّاب\r\nو هم در اين سال عمر بن الخطاب را به قاره فرستاد و عمر با ايشان لختى مناضله كرده ، بازشد .\r\n\r\nسريّه بشر بن سويد الجهنى\r\nو هم در اين سال بشر بن سويد را بر سر بنى الحارث بن كنانه فرستاد و مشركان\r\n\r\n\r\n","description":"","footnote":"\r\n( 1 ) . ضريه : نام بلدى است در راه مكه .\r\n( 2 ) . مغافصة : ناگهان و بىخبر\r\n","page_name":" 1077 ","page_number":501},
  {"content":"\r\n\r\nخبر شده به بيشه‌اى گريختند . بشر آتش در آن بيشه زد و ايشان را بسوخت . چون پيغمبر شنيد ، فرمود : بئس ما صنعتم .\r\n\r\nسريّه بلال بن حارث بن المزنى\r\nو هم در اين سال بلال بن الحارث بن المزنى را بر سر مالك بن كنانه فرستاد آن قوم فرار كردند و مسلمانان در مرابع ايشان جز يك اسب چيزى نيافتند و مراجعت كردند .\r\n\r\nغزوهء ذى قرده\r\nو هم در اين سال غزوهء ذى قرده افتاد و آن را غزوهء غابه نيز گويند . در خبر است كه ابو ذر غفارى از حضرت رسول خدا خواستار شد كه در ارض غابه رود . و روزى چند در مرعاى « 1 » شتران خاصه پيغمبر ساكن باشد ، رسول خداى اجازت نمىفرمود .\r\nچون ابو ذر الحاح نمود آن حضرت فرمود : گويا مىبينم كه غطفان بر شما تاخته‌اند و پسر تو را مقتول ساخته‌اند .\r\nبالجمله عيينة بن حصن فزارى با چهل ( 40 ) سوار در نهانى تاختن كرده بيست ( 20 ) نفر شتر شيردار رسول خدا را به غارت ببرد و زنى نيز اسير كردند و پسر ابو ذر غفارى در ميان راعيان « 2 » شهيد شد .\r\nسلمة بن الاكوع گويد : من و رباح غلام پيغمبر از مدينه بيرون شديم و من بر اسب ابو طلحه انصارى سوار بودم و هنگام طلوع فجر عبد الرّحمن بن عيينة بن حصن غارت آورده و شتران پيغمبر را براند و راعيان را بكشت ، رباح را گفتم : بر اين اسب برنشين و ابو طلحه را آگاهى ده تا رسول خداى را از اين قضيه بياگاهاند و خود بر بالاى تلى رفتم و به بانگ بلند سه نوبت گفتم : يا صباحاه و از دنبال كفار روان شدم\r\n\r\n\r\n","description":"","footnote":"\r\n( 1 ) . مرعى : چراگاه\r\n( 2 ) . راعى : چراكننده ، شبان ، چوپان\r\n","page_name":" 1078 ","page_number":502},
  {"content":"\r\n\r\nو شمشير و جعبه تير با من بود . پس كمان برگرفتم و بر دشمنان تير همىافكندم و بسيار كس از ايشان را مجروح ساختم و چون ايشان قصد من كردند ، در پس درختى همىگريختم و به رجم تير ايشان را از خود دفع دادم و باز بيرون مىشدم و خدنگى گشاد مىدادم و مىگفتم :\r\n خذها و انا ابن الاكوع * و اليوم يوم الاوضع « 1 » \r\nيعنى : بگير اين تير را و حال آنكه من پسر اكوعم و امروز ، روز هلاك لئيمان است .\r\nپس شتران را به سوى مدينه رها دادم و خود نيز از قفاى ايشان همىبودم و با خدنگ ايشان را زخمى همىكردم و آن جماعت چنان به جان بودند كه نيزه‌ها و بردهاى خود را مىانداختند كه من بدان مشغول شوم و ايشان به سلامت بگذرند تا سه ( 3 ) نيزه و سى ( 30 ) برده بگذاشتند و من بر سر هر يك سنگى نهادم تا روز به چاشتگاه رسيد و عيينة بن بدر فزارى با جماعتى به مدد ايشان رسيد . گفتند :\r\nمىپرس كه از اين مرد ما چه كشيده‌ايم و كشف حال كردند . عيينه گفت : اين مرد مىداند كه جماعتى به مدد او خواهند رسيد و اين جسارت بدان كند ، به انبوه بر وى تاختن كنيد . چند تن از ايشان آهنگ من كردند .\r\nاز آن سوى چون خبر در مدينه سمر شد مردم به حضرت رسول شتاب گرفتند تا آگهى دهند . اول كس مقداد اسود بود و از پس او عباد بن بشر و اسيد بن ظهير و عكّاشه بن محصن و ابو العبّاس عبيد بن زيد از پس يكديگر برسيدند . پيغمبر سعد بن زيد را با جماعتى از پيش بفرستاد و خود با لشكر از قفاى ايشان بيرون شد . سلمه گويد : ناگاه سواران پيغمبر از ميان درختان پديدار گشتند ، نخستين احزم اسدى بود و از دنبالش ابو قتاده فارس رسول اللّه و بر اثر او مقداد اسود كندى درآمد . كفار چون چنين ديدند راه فرار پيش گرفتند .\r\nاحزم از دنبال ايشان بتاخت و من از كوه فرود شده عنانش « 2 » بگرفتم و گفتم : باش تا پيغمبر برسد كه اين جمله بيم خطر دارد . احزم گفت : اى سلمه اگر ايمان با بهشت و دوزخ دارى چرا ميان من و شهادت حجاب شوى . پس عنانش بگذاشتم و او خود را به عبد الرّحمن بن حصن رسانيد . احزم ، عبد الرحمن را نيزه‌اى بزد و او را جراحت\r\n\r\n\r\n","description":"","footnote":"\r\n( 1 ) . ديگر منابع : اليوم يوم الرّضع ( تاريخ كامل ، 3 / 1030 ؛ طبقات ، 2 / 100 ) .\r\n( 2 ) . عنان : دهنه و افسار\r\n","page_name":" 1079 ","page_number":503},
  {"content":"\r\n\r\nكرد و او نيز بر احزم نيزه‌اى بزد و او را شهيد كرد و بر اسب او نشست . ابو قتاده دررسيد ، هم عبد الرحمن با همان نيزه ابو قتاده را مجروح كرد . ابو قتاده نيزه‌اى بر عبد الرحمن زد كه بدان زخم جان بداد . پس ابو قتاده اسب احزم را بگرفت و سوار شده از دنبال كفار برفت ، چندان‌كه غبار لشكر پيغمبر ديگر ديده نمىشد . عكّاشة بن محصن در آن حربگاه ، پدرى با پسرى بر شترى بود ، به يك طعن نيزه هر دو را بكشت .\r\nكفار به شعبى درآمدند كه در آنجا چشمهء ذى قرده بود ، خواستند دمى آب بنوشند ، چون ما نزديك شديم ، مجال نيافتند و بشتافتند تا آفتاب قريب به غروب شد . دو اسب ديگر از ايشان بگرفتم و بازگشتم و در چشمهء ذى قرده به حضرت رسول پيوستم . و آن حضرت با پانصد ( 500 ) تن از اصحاب بر سر آب فرود آمده بود و بلال يكى از آن شتران را كه بازگرفته بودم نحر كرده و جگر و كوهان آن را از بهر پيغمبر بريان مىكرد ، عرض كردم : يا رسول اللّه اگر اجازت رود ، صد ( 100 ) تن از اين لشكر را اختيار كرده از دنبال كفار بروم و يك تن از ايشان را زنده نگذارم . پيغمبر فرمود : چنين كنى ؟ عرض كردم : بدان خدائى كه ترا گرامى كرده چنين كنم . پيغمبر تبسمى فرمود چنان كه دندانهاى مباركش در روشنائى آتش نمودار گشت . پس فرمود : اين زمان در قبيلهء غطفان به ميهمانى اندرند و به روايتى فرمود : يا بن الاكوع اذا ملكت فاسمح يعنى : اى پسر اكوع ! چون قدرت يافتى مسامحه و مساهله كن .\r\nآنگاه مردى از غطفان برسيد و گفت : به مردى از قبيلهء غطفان درآمدند و او شترى از بهر ايشان بكشت ، ناگاه غبارى برخاست چنان دانستند كه لشكر مسلمانان است ، طعام ناشكسته بربستند و بجستند .\r\nمع القصه آن شب رسول اللّه در ذى قرده بماند و بامداد فرمود : خير فرساننا اليوم ابو قتاده و خير رجالنا سلمة و مرا در پس شتر خويش سوار كرده آهنگ مدينه فرمود .\r\nچون راه با مدينه نزديك شد و يك تن مرد انصارى بانگ همىزد كه كيست تا با من راه مدينه را مسابقه جويد ؟ من از رسول خداى رخصت يافته با او مسابقت جستم و از او پيشى گرفتم .\r\nدر خبر است كه هم در اين سفر رسول خداى نماز خوف گذاشت و هم در اين سفر از عين الكمال آسيب يافت و بدان چشم زخم از اسب افتاده ساق پاى مباركش\r\n\r\n","description":"","footnote":"","page_name":" 1080 ","page_number":504},
  {"content":"\r\n\r\nجراحت يافت ، چنان كه چند روز در مدينه نشسته نماز گزاشته و اصحاب ايستاده اقتدا مىنمودند . فرمود تا نشسته اقتدا كنند و گفت : انّما جعل الامام ليؤتم به فاذا ركع فاركعوا و اذا سجد فاسجدوا و اذا جلس فاجلسوا يعنى : همانا امام از بهر آن است كه با وى اقتدا كنند چه ركوع و چه سجود و چه جلسه استراحت ، در همه حال بايد متابعت كرد ؛ لكن جمعى از جماعت عامه اين حديث را منسوخ دانند چه به صحت نهاده‌اند كه در مرض موت پيغمبر نشسته نماز گزاشت و مردمان ايستاده اقتدا كردند .\r\nدر خبر است كه كفار زنى را با شتران اسير بردند چون كافران به منزل فرود شدند ، [ زن 
  ] فرصتى به دست كرده بر شترى سوار شد و به سوى مدينه تاخت . چون به حضرت رسول آمد عرض كرد : يا رسول اللّه نذر كرده‌ام كه چون اين شتر مرا به منزل رساند آن را قربان كنم . پيغمبر تبسمى فرمود و گفت : اى زن بد پاداشى است كه به جان اين شتر مىكنى . بعد از آن كه بر آن سوار شدى و تو را به خانه آورد ، بخواهى او را كشتن و اين نذر كه كرده‌اى درست نباشد ؛ زيرا كه نذر در معصيت خداى تعالى و در چيزى كه ملك تو نباشد درست نيست .\r\n\r\nسريّه عكّاشه\r\nو هم درين سال ششم هجرى سريّه عكّاشة بن محصن اسدى بود كه او را پيغمبر با چهل ( 40 ) كس به قوم بنى اسد كه در ارض غمره بودند مأمور داشت . چون عكّاشه بدان اراضى رسيد ، آن قوم بگريختند . پس شجاع بن وهب را بفرستاد تا يك تن از آن مردم را به دست آورد و او را امان دادند تا مسلمانان را بر مواشى هزيمت‌شدگان دلالت نموده ، دويست ( 200 ) شتر از ايشان براندند و به مدينه آوردند .\r\n\r\nسريّه محمد بن مسلمه\r\nو هم در اين سال محمّد بن مسلمه با ده ( 10 ) تن از ابطال در ارض ذى القصّه\r\n\r\n","description":"","footnote":"","page_name":" 1081 ","page_number":505},
  {"content":"\r\n\r\nتاختن برد . صد ( 100 ) مرد از بنى ثعلبه بر او درآمدند و پس از مناضله « 1 » با نيزه بديشان حمله كردند و مسلمانان را شهيد نمودند . محمّد بن مسلمه را زخمى به كعب رسيده در ميان كشتگان افتاده بود ، يكى از مسلمانان بر وى بگذشت و او را به دوش برگرفته به مدينه آورد .\r\n\r\nسريّه ابو عبيدهء جرّاح\r\nرسول خداى ابو عبيدة بن الجرّاح را در ربيع الآخر با چهل ( 40 ) كس به انتقام ايشان حكم داد . ابو عبيده چون به منازل ايشان درآمد همه را گريخته يافت ، پس چندى ابو عبيده از شتر و گوسفند ايشان را رانده به مدينه آورد .\r\n\r\nسريه زيد بن حارثه\r\nو هم در اين سال زيد بن حارثه را با جماعتى به موضع جموم « 2 » كه قريب بطن نخله است به ميان بنى سليم مأمور داشت . زيد برفت و در عرض راه زنى را از قبيلهء مزينه اسير گرفت كه حليمه نام داشت . حليمه لشكر را دلالت كرد بر محلى از بنى سليم كه در آنجا جماعتى از آن قبيله جاى داشتند . پس مسلمانان بر آن گروه حمله بردند و ايشان را اسير گرفتند و اموال و اثقال آن جماعت را مأخوذ داشتند .\r\nشوهر حليمه كه در ميان آن جمع جاى داشت نيز اسير شد ، مسلمانان تمامت اسرا و اموال را به مدينه آوردند . پيغمبر حليمه را با شوهرش رها كرد .\r\n\r\n\r\n","description":"","footnote":"\r\n( 1 ) . مناضله : تيراندازى دو نفر به يكديگر .\r\n( 2 ) . جموم : ، ما بين قبا و مرّان بر طريق مكه ( س ) .\r\n","page_name":" 1082 ","page_number":506},
  {"content":"\r\n\r\n\r\n[ اسلام آوردن ابو العاص بن ربيع داماد پيامبر 
  ]\r\nو هم در اين سال در شهر جمادى الاولى زيد را به طلب كاروان قريش كه از شام به مكه مىشدند به زمين عيص « 1 » فرستاد . زيد برفت و جماعتى از قريش را اسير ساخته با اموال كاروان بياورد . ابو العاص بن الربيع شوهر زينب دختر رسول خداى هم در ميان كاروان بود ، تجلدى « 2 » نموده از ميانه فرار كرد و به مدينه آمده در جوار زينب پناه جست .\r\nصبحگاه كه پيغمبر نماز به پاى برد زينب ندا درداد كه انّى قد اجرت ابا العاص پيغمبر فرمود : من خبرى از او نداشتم . آنگاه فرمود : هر كه را تو امان داده‌اى ، در امان است و مردم را گفت : مىدانيد ابو العاص داماد من است ، اگر خواهيد اموال او را رد كنيد . صحابه آنچه از ابو العاص به غارت رفته بود به دو رد نمودند ، چنان كه در قصّه بدر به دو اشارت شد .\r\nو ابو العاص آن اموال را برداشته به مكه آورد و آنچه از مردم با خود حمل داشت رد نمود و گفت : سوگند با خداى كه مانع اسلام من نشد ، مگر اينكه گمان كنيد كه مسلمان شدم تا اموال شما را رد نكنم ، آنگاه كلمه‌اى گفت و مسلمانى گرفت .\r\n\r\nسريّه عبد الرحمن بن عوف\r\nو هم در اين سال [ پيامبر صلّى اللّه عليه و آله 
  ] در شعبان عبد الرّحمن بن عوف را در ارض دومة الجندل به ميان بنى كلاب مأمور داشت . پس عبد الرحمن را پيش نشاند و به دست مبارك دستار بر سر او بست و فرمود : اغز بسم اللّه و فى سبيل اللّه ، فقاتل من كفر باللّه لا تغلّ و لا تغدر و لا تقتل وليدا يعنى : غزا كن به نام خدا و در راه خدا مقاتله كن با كسى كه كافر است با خداى ، و خيانت مكن در غنيمت و غدر منماى و طفل را مكش و چون به بنى كلاب در رفتى ، نخستين ايشان را به اسلام دعوت فرماى ، اگر\r\n\r\n\r\n","description":"","footnote":"\r\n( 1 ) . در بلاد بنى سليم .\r\n( 2 ) . تجلد : چالاكى\r\n","page_name":" 1083 ","page_number":507},
  {"content":"\r\n\r\nپذيرفتند دختر قائد ايشان را از بهر خويش نكاح كن .\r\nپس عبد الرحمن به دومة الجندل رفت و سه روز در ميان ايشان زيستن كرد و آن جماعت را به اسلام دلالت كرد . اصبغ بن عمرو كلبى كه سيد سلسله و بر ملّت نصرانى بود مسلمانى گرفت و جماعتى متابعت او كردند و گروهى جزيه بر ذمّت نهادند و عبد الرحمن ، تماضر يا تمامه بنت اصبغ را از بهر خويش نكاح كرد و به مدينه آورد ؛ و ابو سلمه كه از فقهاى سبعه است از تماضر به وجود آمد .\r\n\r\nسريه علىّ عليه السّلام\r\nو هم در اين سال ششم هجرى به فرمان رسول خداى ، على مرتضى با صد ( 100 ) تن از ابطال رجال به قصد قبيله بنى سعد بن بكر آهنگ اراضى فدك نمود . و همه جا شب طى مسافت كرده روزها مخفى مىزيست تا به ارض همج « 1 » رسيد ، شخصى را دستگير فرمود و امان داد به شرط آنكه لشكر اسلام را ناگاه بر سر معاندين برد ، و او چنين كرد ، پس مغافصة بر بنى سعد بتاختند و ايشان را هزيمت ساختند . پانصد ( 500 ) نفر شتر و دو هزار ( 2000 ) سر گوسفند به غنيمت دستگير شد . على عليه السّلام چند شتر كه خلاصهء غنيمت بود خاصّهء پيغمبر نهاد و ديگر را بر مردمان سريّه قسمت كرد و باز مدينه شد .\r\n\r\nسريّه [ هاى 
  ] زيد بن حارثه\r\nو هم در اين سال در رجب ، سريّه زيد بن حارثه به وادى القرى افتاد ، چه زيد به تجارت شام سفر كرد و اموال اصحاب با او فراوان بود . چون به وادى القرى قريب شد گروهى از بنى بدر از قبيلهء فزاره بر ايشان تاختند و مسلمانان را بعضى مقتول و\r\n\r\n\r\n","description":"","footnote":"\r\n( 1 ) . همج : نخلستانى بوده است نزديك مدينه در سمت وادى القرى .\r\n","page_name":" 1084 ","page_number":508},
  {"content":"\r\n\r\nبعضى را هزيمت ساخته ، اموال ايشان را به نهب برگرفتند . زيد از آن حربگاه بگريخت و خبر به حضرت رسول آورد . پيغمبر جمعى را ملازم با او ساخته از بهر انتقام تا به ديار بنى بكر بتاختند و آن جماعت را هزيمت كردند و جمعى را بكشتند و زنان ايشان را اسير گرفته باز مدينه شدند .\r\nو هم در اين سال در جمادى الآخره ، زيد بن حارثه با پانزده ( 15 ) مرد به جانب طرف « 1 » به سوى بنى ثعلبه رفت و بيست ( 20 ) شتر به غارت آورد .\r\nو هم در اين سال در شهر رمضان زيد بن حارثه سفر شام كرد از بهر تجارت و بضايع « 2 » اصحاب نيز با او بودند ، چون به وادى قرى رسيد ، از فزاره بر او غارت بردند و مسلمين را بكشتند ، زيد بگريخت و نذر كرد كه استعمال طيب نكند و غسل نكند تا با بنى فزاره غزا نكند . پس پيغمبر او را با لشكر فرستاد ، در وادى القرى با بنى فزاره قتال كرد و بسيار كس بكشت و ام فروه « 3 » ، فاطمه بنت اسعد را نيز اسير كرده و بكشت .\r\n\r\nقصّهء عكل و عرينه [ يا سريّه كرز بن جابر 
  ]\r\nو هم در اين سال ششم هجرى در شوال قصّه عكل و عرينه حديث شد « 4 » و اين چنان بود كه هشت ( 8 ) تن از عرينه به نزديك پيغمبر آمده مسلمانى گرفتند و در مدينه سكون اختيار كردند . هواى مدينه با مزاج ايشان موافق نيامد ، مريض شدند .\r\nرسول خداى ايشان را به ناحيه ذى الجدر « 5 » نزديك كوه عير كه از توابع قباست فرستاد كه آنجا پاس شتران پيغمبر بدارند و بهبودى حاصل كنند . ايشان بدانجا شده از شير شتران پيغمبر بخوردند تا به صحّت آمدند . آنگاه مرتد شده پانزده ( 15 ) شتر\r\n\r\n\r\n","description":"","footnote":"\r\n( 1 ) . طرف : نام آبى بوده است در 12 فرسخى مدينه .\r\n( 2 ) . بضايع ، جمع بضاعت : كالا و متاع بازرگانى\r\n( 3 ) . واقدى : نام امّ قرنه ، فاطمه دختر ربيعة بن زيد است .\r\n( 4 ) . حديث شد : اتفاق افتاد .\r\n( 5 ) . جدر : ناحيه‌اى است در قبا ، شش ميلى مدينه و كنار راه كاروان .\r\n","page_name":" 1085 ","page_number":509},
  {"content":"\r\n\r\nخاصّه پيغمبر را برداشته فرار كردند . يسار مولى پيغمبر كه راعى شتران بود آگاه شده از دنبال ايشان بتاخت ، بعد از حرب و ضرب گرفتار شد . آن جماعت دست و پاى يسار را بريده خار در چشم و زبان او همىزدند تا شهيد شد « 1 » .\r\nچون اين خبر به پيغمبر رسيد كرز بن جابر فهرى را با بيست ( 20 ) سوار از دنبال ايشان بتاخت . كرز ايشان را دريافت ، يك تن از ايشان كشته شد و ساير دستگير شدند ، اسيران را با شتران برداشته مراجعت نمود . يكى از شتران را كشته بودند .\r\nچون رسول خداى در سفر غابه بود آهنگ غابه كرد و در مجمع السّيول به حضرت رسول پيوست . رسول خداى به حكم آيه مباركه :  إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَ أَرْجُلُهُمْ مِنْ خِلافٍ أَوْ يُنْفَوْا مِنَ الْأَرْضِ  « 2 » حكم داد تا دست و پاى ايشان را قطع كرده ، قصاص را ميل در چشمهاى ايشان كشيدند و مصلوب ساختند « 3 » . و به روايتى بعد از اين حكومت اين آيت نازل شد و از آن پس رسول خداى كس را ميل درنكشيد .\r\n\r\n[ قصه استسقا 
  ]\r\nو هم در اين سال در شهر رمضان مردمان از شدّت غلا و قلّت باران بناليدند و از رسول خداى استدعاى استسقا « 4 » كردند . پيغمبر روزى را ميعاد نهاده بامداد آن روز جامه‌هاى خلقان و مندرس « 5 » در بر كرده به اتفاق مردم مدينه به جانب مصلّى « 6 » شده\r\n\r\n\r\n","description":"","footnote":"\r\n( 1 ) . به روايت واقدى : زنى از قبيلهء بنى عمرو بن عوف در حالى كه سوار خر خود بود ، متوجه پيكر يسار شد كه زير درختى افتاده است . چون متوجه شد كه مرده است ، پيش بستگان خود برگشت و اين خبر به آنها گزارش داد ، ايشان بيرون آمدند و جنازه يسار را به قباء آوردند .\r\n( مغازى ، 2 / 431 ) .\r\n( 2 ) . مائده ، 33 : كيفر كسانى كه با خدا و پيامبرش مىجنگند و در زمين به فساد مىكوشند اين است كه كشته يا به دار آويخته شوند يا دست و پايشان در جهت مخالف قطع شود و يا از سرزمين خود تبعيد شوند .\r\n( 3 ) . بدار آويختند\r\n( 4 ) . استسقا : طلب باران ، دعا كردن براى آمدن باران .\r\n( 5 ) . خلقان و مندرس : به معنى كهنه و پاره است .\r\n( 6 ) . مصلى : اسم مكان و به معنى جاى نماز است .\r\n","page_name":" 1086 ","page_number":510},
  {"content":"\r\n\r\nو بىاذان و اقامت دو ركعت نماز بگزاشت و به روايتى در ركعت اول هفت تكبير و در ركعت ثانى پنج تكبير گفت ، چنان كه در نماز عيد به مذهب شافعى كنند و « سورة الاعلى » و « سورة الغاشيه » در آن نماز قرائت فرمود . آنگاه از پس خطبه دعا كرد و در حين دعا مستقبل قبله شد و رداى مبارك را قلب و تحويل فرمود « 1 » هنوز مردمان بر جاى بودند كه ابرى برآمد و بارانى سخت بباريد و چند شبانه روز اين باران پيوسته بود .\r\nو هم در خبر است كه روز جمعه رسول خداى در مسجد مدينه اداى خطبه مىكرد ناگاه مردى اعرابى به باب مسجد كه در برابر منبر بود ظاهر شد و گفت : يا رسول اللّه هلكت المواشى و جاع العيال و انقطعت السّبل و احمرّت الشّجر [ يعنى 
  ] :\r\nچهارپايان بمردند و عيال گرسنه ماندند ، طريقها مسدود و منقطع شد و درختان بخشكيد . رسول خداى دست برداشت و فرمود : اللّهمّ اسقنا اللّهمّ اسقنا اللّهمّ اسقنا چون سه كرّت اين كلمه بر راند آسمانى را كه از شيشه صافىتر بود ابر پاره‌اى از كنار افق برخاست و در آسمان گسترده گشت . هنوز رسول خداى بر منبر بود كه قطرات باران از سقف مسجد بر محاسن مباركش مىگذشت و تا جمعه ديگر ابر و باران متفق بود .\r\nدر جمعه ديگر همان اعرابى و به روايتى ديگر كس در باب در عتبه مسجد بايستاد و هنگام خطبه معروض داشت كه از كثرت باران مواشى بمردند و طريقها مسدود شد ، خداى را بخوان كه اين باران بازدارد . پيغمبر تبسّم كرد و فرمود : اللّهمّ حوالينا و لا علينا اللّهمّ على الآكام و الضّراب و بطون الاودية و منابت الشّجر در حال ابر بشكافت و مدينه پرآفتاب شد و بر كوهپايه‌ها باران شدت كرد ، چنان كه رودخانه و قنات كه قريب به كوه احد است يك ماه در سيلان بود .\r\nبالجمله قصه استسقا در بين خطبه جمعه خلاف است كه در كدام سال بود . ابن حجر در شرح « صحيح بخارى » از « دلائل النّبوه » بيهقى آورده كه اين استسقا بعد از مراجعت از سفر تبوك بود . پس « طردا للباب » در وقايع سال ششم مسطور افتاد . و هم حديث كرده‌اند كه مردى اعرابى در قحط سال به حضرت رسول آمد فقال\r\n\r\n\r\n","description":"","footnote":"\r\n( 1 ) . يعنى عبا را وارونه و سر و ته كرد چنانچه فقها اين عمل را در مستحبات صلاة استسقاء ذكر كرده‌اند .\r\n","page_name":" 1087 ","page_number":511},
  {"content":"\r\n\r\nآتيناك يا رسول اللّه و لم يبق لنا صبىّ يرتضع و لا شارف ينحر و به روايتى چنين سخن كرد قال : قحط المطر و يبس الشّجر و هلكت المواشى و اسنت النّاس فاستسق لنا ربّك عزّ و جلّ و اين اشعار انشاد كرد :\r\n اتيناك و العذراء تدمى لبانها * و قد شغلت امّ الرّضيع عن الطّفل « 1 » \r\n و القى بكفّيه الفتى لاستكانة * من الجوع حتّى ما يمرّ و لا يحلى \r\n و لا شىء ممّا يأكل النّاس عندنا * سوى الحنظل العامىّ و العلهز الفسل \r\n و ليس لنا الّا اليك فرارنا * و اين فرار النّاس الّا الى الرسل \r\nپس پيغمبر برخاست و رداى مبارك را همىبكشيد تا بر منبر صعود كرد :\r\nفحمد اللّه و أثنى عليه و قال : اللّهمّ اسقنا و اغثنا غيثا مغيثا زخرا ربيعا جدى طبقا غدقا مغدقا عامّا هنيئا مريئا مريعا و ابلا شاملا مسبلا مجلّلا دائما دررا نافعا غير ضارّ عاجلا غير رائث غيثا تحيى به البلاد و تغيث به العباد و تجعله بلاغا للحاضر منّا و الباد اللّهمّ انزل فى ارضنا زينتها و انزل عليها اللّهمّ انزل علينا من السّماء ماء طهورا تحيى به بلدة ميتا واسق ممّا خلقت انعاما و اناسىّ سكنها كثيرا .\r\nپس باران بگرفت و هفت شبانه روز متوالى بباريد . مردم مدينه عرض كردند قد غرقت الارض و تهدّمت البيوت و انقطعت السّبل فادع اللّه تعالى ان يصرفها عنّا [ يعنى 
  ] : همانا زمين در آب غرق شد و خانه‌ها ويران گشت و طرق و شوارع مسدود افتاد ، خداى را بخوان تا اين باران از ما بگرداند . پيغمبر در منبر تبسم فرمود چنان كه نواجذ مباركش پديد شد و گفت : عجبا لسرعة ملالة بنى آدم و دست برداشت و فرمود : اللّهمّ حوالينا و لا علينا اللّهمّ على رءوس الضّراب و منابت الاشجار و بطون الاودية و رءوس الآكام پس مانند سپرى ابر بشكافت و بر اطراف مدينه بباريد . اين هنگام نيز پيغمبر بخنديد ، چنان كه نواجذش نمايان گشت و فرمود : للّه درّ أبي طالب اگر زنده مىبود چشمهاى او روشن مىشد ، از آنچه در حق ما گفت . على عليه السّلام برخاست و گفت : يا رسول اللّه همانا اين شعر را اراده فرمودى ؟\r\n و أبيض يستسقى الغمام بوجهه * ثمال « 2 » اليتامى عصمة للارامل « 3 » \r\n\r\n\r\n","description":"","footnote":"\r\n( 1 ) . به سوى تو آمديم در حالى كه از پستان دختر بكر خون مىآيد و مادر شيرده از بچهء خود فراموش كرده است .\r\n( 2 ) . ثمال : يعنى ملجأ .\r\n( 3 ) . يعنى نمىگذارد كه حاجتمند شوند .\r\n","page_name":" 1088 ","page_number":512},
  {"content":"\r\n\r\nپيغمبر فرمود : چنين باشد . اين هنگام مردى از كنانه برخاست و اين اشعار بگفت :\r\n لك الحمد و الشّكر ممّن شكر * سقينا بوجه النّبى المطر \r\n دعى اللّه خالقه دعوة * اليه و أشخص منه البصر \r\n و لم يك الا كالقا الرّدا * و أسرع حتّى رأينا المطر \r\n دفاق الغزالى و جمّ البعاق * اغاث به اللّه عليا مضر \r\n و كان كما قاله عمّه * ابو طالب ذو رواء أغرّ « 1 » \r\n به اللّه يسقى بصوب الغمام * و هذا العيان لذاك الخبر \r\n فمن يشكر اللّه يلق المزيد * فمن يكفر اللّه يلق الغير \r\nپيغمبر فرمود : ان يك شاعر أحسن فقد احسنت .\r\nهمانا نگارنده اين حروف حمايت ابو طالب را از رسول خداى و اشعار او در مخاطبات با قريش كه همه دلالت تام بلكه تصريح تمام بر اسلام ابو طالب داشت ، در ضمن قصّه‌هاى پيغمبر - در جلد دويم ناسخ التواريخ از كتاب اول - مرقوم داشت و نيز در وفات ابو طالب ، كلماتى كه از علماى عامّه و سنّه در اسلام ابو طالب برهانى قاطع بود ، نگار داد .\r\n\r\n[ اسلام ابو طالب و اشعار او برهانى بر مسلمانى او 
  ]\r\nاين هنگام چنان صواب نمود كه بعضى از اشجار ابو طالب را كه در جلد دويم رقم نكرده بنگارد ، چه دريغ داشت كه آن اشعار بمرور دهور محو و منسى گردد « 2 » چه بعضى از آن را ابن ابى الحديد مرقوم داشته و از كتب سالفه بسيار اندك بجاى مانده كه حاوى « 3 » اين اشعار باشد لا جرم هر چه را بدست كرده كه دلالت بر اسلام وى داشت بنگاشت ، چه بيشتر اهل سنّت و جماعت اسلام آن حضرت را انكار كنند .\r\nامام جعفر صادق عليه السّلام فرمايد :\r\n\r\n\r\n","description":"","footnote":"\r\n( 1 ) . اغر : ضجيع و شريف .\r\n( 2 ) . بگذشتن زمان نابود و فراموش شود .\r\n( 3 ) . حاوى : دربردارنده .\r\n","page_name":" 1089 ","page_number":513},
  {"content":"\r\n\r\nكان امير المؤمنين يعجبه ان يروى شعر أبي طالب و ان يدوّن . و قال عليه السّلام : تعلّموا و علّموا اولادكم شعر ابى فانّه كان على دين اللّه و فيه علم كثير .\r\nو شيخ طبرى در كتاب « احتجاج » آورده :\r\nعن الصّادق و عن آبائه عليها السّلام انّ امير المؤمنين كان ذات يوم جالسا فى الرّحبة و النّاس حوله مجتمعون و قام اليه رجل ، فقال يا امير المؤمنين انت بالمكان الّذى انزلك اللّه به و ابوك معذّب فى النّار ؟ ! فقال له علىّ بن أبي طالب عليه السّلام . مه فضّ اللّه فاك ! و الّذى بعث محمّدا بالحقّ نبيّا ، لو تشفّع ابى فى كلّ مذنب على وجه الارض لشفعه اللّه فيهم ، ابى معذّب فى النّار و ابنه قسيم الجنّة و النّار ، و الّذى بعث محمّدا بالحقّ نبيّا ، انّ نور ابى يوم القيمة ليطفى انوار الخلايق الّا خمسة انوار . نور محمّد صلّى اللّه عليه و آله و نورى و نور الحسن و الحسين و نور تسعة من ولد الحسين عليها السّلام فانّ نوره من نورنا ، خلقة اللّه تعالى قبل ان يخلق آدم عليه السّلام بالفى عام .\r\nمعنى چنان است كه مىفرمايد :\r\nيك روز امير المؤمنين در ميان انجمن جاى داشت ، مردى برخاست و عرض كرد : يا امير المؤمنين ! با اين منزلت كه خداوند تو را داده پدرت معذّب در آتش است ؟ على برآشفت و گفت : لب فرو بند كه خداوندت دهان درهم شكناد ، سوگند با خداى كه محمّد را به راستى فرستاد كه اگر پدر من شفاعت كند هر گناهكارى را در روى زمين ، خداوند شفاعت او را بپذيرد ، آيا پدر من در آتش جاى دارد و حال آنكه پسر او قسيم جنّت و دوزخ است ؟ قسم به آن كس كه محمّد را به راستى فرستاد كه در روز قيامت نور پدر من غلبه كند به انوار تمامت خلايق ، مگر پنج نور : و آن نور محمّد و نور من و نور حسن و نور حسين و نور نه ( 9 ) تن از فرزندان حسين باشد ؛ زيرا كه نور ابو طالب از نور ماست كه خداوند دو هزار ( 2000 ) سال قبل از خلقت آدم خلق كرده است .\r\n\r\n","description":"","footnote":"","page_name":" 1090 ","page_number":514},
  {"content":"\r\n\r\nاسم ابو طالب عبد مناف است ، چنان كه عبد المطّلب هنگام وصيّت با او در حفظ پيغمبر صلّى اللّه عليه و آله فرمايد :\r\n اوصيك يا عبد مناف بعدى * بواحد بعد أبيه فرد \r\nو هم عبد المطّلب خطاب به ابو طالب مىفرمايد :\r\n وصيّت من كنيّته بطالب * عبد مناف و هو ذو تجارب \r\nهمانا وقتى كه خبر پيغمبر انتشار يافت ، ابو طالب بيم كرد كه مردم عرب با قوم او در قلع پيغمبر همدست شوند ، اين قصيده را بگفت و بر ايشان بخواند . اشراف قوم اين كلمات را تعويذ « 1 » كردند و در جلد دويم ناسخ التواريخ چند بيت نگاشته آمد و اكنون به تمامت مىنگارد :\r\n خليلىّ « 2 » ما اذنى لأوّل عادل * بصغواء « 3 » فى حقّ و لا عند باطل \r\n خليلىّ انّ الرّأى ليس بشركة * و لا نهنه « 4 » عند الامور البلابل « 5 » \r\n و لمّا رايت القوم لا ودّ فيهم * و قد قطعوا كلّ العرى و الوسائل \r\n و قد صارحونا « 6 » بالعداوة و الاذى * و قد طاوعوا امر العدوّ المزايل \r\n و قد حالفوا « 7 » قوما علينا اضنّة * يعضّون « 8 » غيظا خلفنا بالانامل \r\n صبرت لهم نفسى بسمراء سمحة * و أبيض « 9 » عضب « 10 » من تراث المقاول \r\n و أحضرت عند البيت رهطى و اخوتى * و امسكت من اثوابه بالوصائل \r\n قياما معا مستقبلين رتاجه * لدى حيث يقضى حلفه كلّ نافل \r\n و حيث ينيخ الاشعرون « 11 » ركابهم * بمقضى السّيول من اساف و نائل \r\n موسّمة الاعضاء اذ قصراتها * محبّسة بين السّديس و بازل \r\n\r\n\r\n","description":"","footnote":"\r\n( 1 ) . تعويذ : با خود داشتن دعا يا چيز مقدّس ديگر براى قضاء حوائج و دفع بلا .\r\n( 2 ) . خليلى : اى دو يار من ، در اشعار عرب مرسوم است كه اگر چه دوستى يا دوستانى حاضر نباشد در ابتداى اشعار خود به دو دوست فرضى خطاب مىكنند .\r\n( 3 ) . اصغا : گوش داشتن به سخن كسى .\r\n( 4 ) . نهنه : بازداشتن از چيزى .\r\n( 5 ) . بلابل : سختى و اندوه است .\r\n( 6 ) . مصارحه : روباروى .\r\n( 7 ) . حلف : به معنى سوگند خوردن است .\r\n( 8 ) . عضّ : به معنى گزيدن است .\r\n( 9 ) . ابيض : شمشير .\r\n( 10 ) . عضب : بريدن و به معنى شمشير برّان است .\r\n( 11 ) . أشعرون : نام قبيله‌اى است .\r\n","page_name":" 1091 ","page_number":515},
  {"content":"\r\n\r\n يرى الودع « 1 » فيها و الرّخام و زينة * باعناقها معقودة كالعثاكل \r\n اعوذ بربّ النّاس من كلّ طاعن * علينا بسوء او ملح بباطل \r\n و من كاشح « 2 » يغتابنا بمعيبة * و من ملحق فى الدّين ما لم نحاول \r\n و ثور « 3 » و من ارسى ثبيرا « 4 » مكانه * وراق ليرقى فى حراء « 5 » و نازل \r\n و بالبيت حقّ البيت من بطن مكّة * و با للّه انّ اللّه ليس بغافل \r\n و بالحجر المسودّ اذ يمسحونه * اذا اكتنفوه بالضّحى و الاصائل « 6 » \r\n و موطأ ابراهيم فى الصّخر وطئة * على قدميه حافيا « 7 » غيرنا عل « 8 » \r\n و اشواط بين المروتين « 9 » الى الصفاء * و ما فيهما من صورة و تماثل \r\n و من حجّ بيت اللّه من كلّ راكب * و من كلّ ذى نذر و من كلّ راجل \r\n و بالمشعر الاقصى اذا عمدوا له * لالّ « 10 » الى مفضى الشّراج القوابل \r\n و توقا فهم فوق الجبال عشيّة * يقيمون بالايدى صدور الرّواحل \r\n و ليلة جمع و المنازل من منى * و هل فوقها من حرمة و منازل \r\n و جمع اذا ما المقربات اجزنه * سراعا كما يخرجن من وقع وابل \r\n و بالجمرة الكبرى اذا حمدوا لها * يؤمّون قذفا رأسها بالجنادل \r\n و كندة اذ هم بالحصاب عشيّة * تجير لهم حجّاج بكر بن وائل \r\n حليفان شدّا عقد ما احتلفا له * و ردّا عليه عاطفات الوسائل \r\n و حطمهم سمر الصّفاح « 11 » و سرحة * و شبرقة وخد « 12 » النّعام « 13 » الجوافل \r\n فهل بعد هذا من معاذ لعائذ * و هل من معيذ يتّقى اللّه عادل \r\n يطاع بنا الاعداء ودّوا لو أنّنا * يسدّ بنا ابواب ترك و كابل \r\n\r\n\r\n","description":"","footnote":"\r\n( 1 ) . ودع : مهره سفيدى است كه از دريا بيرون مىآورند ( س ) .\r\n( 2 ) . كاشح : آن كس كه خصومت را در دل پنهان دارد .\r\n( 3 ) . ثور : نام كوهى است در مكه .\r\n( 4 ) . ارسى ثبيرا : يعنى محكم كرد و استوار كرد كوه ثبير را و كوه ثبير از جبال مكه است .\r\n( 5 ) . حراء : نام كوهى است كه بعثت پيغمبر ( ص ) بر آن واقع شد .\r\n( 6 ) . اصل : به معنى شبانگاه و جمع آن اصائل است .\r\n( 7 ) . حفاة : بىموزه .\r\n( 8 ) . ناعل : با موزه .\r\n( 9 ) . مروة : كوهى است در مكه نزديك كوه صفا و گاهى در شعر به لفظ تثنيه آورده مىشود .\r\n( 10 ) . الّ : عهد و پيمان .\r\n( 11 ) . سمر الصّفاح : يعنى سنگ‌هاى سياه .\r\n( 12 ) . وخد : نوعى از رفتار شتر .\r\n( 13 ) . نعام : شتر مرغ .\r\n","page_name":" 1092 ","page_number":516},
  {"content":"\r\n\r\n كذبتم و بيت اللّه نترك مكّة * و بطن الال « 1 » امركم فى بلابل « 2 » \r\n كذبتم و بيت اللّه نبزى محمّدا * و لمّا نطاعن دونه و نناضل \r\n اقيم على نصر النّبىّ محمّد * اقاتل عنه بالقنا و القبائل \r\n و ننصره حتّى نصرّع حوله * و نذهل عن أبنائنا و الحلائل \r\n و ينهض قوم فى الحديد اليكم * نهوض الرّوايا تحت ذات الصّلاصل \r\n و حتّى نرى ذا الضّغن يركب ردعه * من الطّعن فعل الانكب المتخامل « 3 » \r\n و انّا لعمر اللّه ان جدّ جدّنا * لتلتبسن اسيافنا بالاماثل \r\n بكفّى فتى مثل الشّهاب سميدع « 4 » * اخى ثقة حامى الحقيقة باسل \r\n من السّر من فرعى لؤىّ بن غالب * منيع الحمى عند الوغى غير واكل \r\n شهورا و ايّاما و حولا محرّما * علينا و تأتى حجّة بعد قابل \r\n و ما ترك قوم لا ابا لك سيّدا * يحوط الذّمار غير ذرب مواكل \r\n و ابيض يستسقى الغمام بوجهه * ثمال اليتامى عصمة للارامل « 5 » \r\n يلوذ به الهلّاك من آل هاشم * فهم عنده فى رحمة و فواضل \r\n لعمرى لقد اجرى اسيد و بكرة « 6 » * الى بغضنا اذ جزّانا لآكل \r\n جزت رحم عنّا اسيدا و خالدا * جزاء مسيء لا يؤخّر عاجل \r\n و عثمان لم يربع علينا و قنفذ * و لكن اطاعا امر تلك القبائل \r\n اطاعا ابيّا و ابن عبد يغوثهم * و لم يرقبا فينا مقالة قائل \r\n كما قد لقينا من سبيع و نوفل « 7 » * و كلّ تولّى معرضا لم يجامل \r\n فان يلفيا او يمكن اللّه منهما * نكل لهما صاعا بصاع المكايل \r\n و ذاك ابو عمرو ابى غير بغضنا * ليظعننا فى اهل شاء و جامل \r\n يناجى بنا فى كلّ ممسى و مصبح * فناج ابو عمرو بنا ثمّ خاتل \r\n و يولى لنا باللّه ما ان يغشّنا * بلى قد نراه جهرة غير حايل \r\n اضاق عليه بغضنا كلّ تلعة * من الارض بين اخشب فمجادل \r\n\r\n\r\n","description":"","footnote":"\r\n( 1 ) . الال : كوه عرفات را گويند .\r\n( 2 ) . بلابل : انديشه‌هاى خاطر .\r\n( 3 ) . خامل : گمنام و بىقدر .\r\n( 4 ) . سميدع : به معنى مهتر بزرگوار و دلير است .\r\n( 5 ) . ارامل : زنهاى بيوه و درويش .\r\n( 6 ) . اسيد و بكرة : نام دو قبيله است .\r\n( 7 ) . سبيع و نوفل : نام دو قبيله است .\r\n","page_name":" 1093 ","page_number":517},
  {"content":"\r\n\r\n و سائل ابا الوليد ما ذا حبوتنا * بسعيك فينا معرضا كالمخاتل \r\n و كنت امرأ ممّن يعاش برايه * و رحمته فينا و لست بجاهل \r\n فعتبة لا تسمع بنا قول كاشح * حسود كذوب مبغض ذى دغاول \r\n و لست اباليه على ذات نفسه * فعش يا ابن عمّى ناعما غير ماحل \r\n فقد خضت ان لم تزدجرهم و ترتدع * تلاقى و تلقى مثل احدى الزّلازل \r\n و مرّ ابو سفيان عنّى معرضا * كانّه قيل من عظام المقاول \r\n يفرّ الى نجد و برد مياهه * و يزعم انّى لست عنكم بغافل \r\n و يخبرنا فعل المناصح انّه * شفيق و يخفى عارمات الدّواخل \r\n أ مطعم لم اخذلك فى يوم نجدة * و لا مطعم عند الامور الجلائل \r\n و لا يوم خصم اذ اتوك اشدّة * اولى جدل مثل الخصوم المساجل \r\n أ مطعم انّ القوم ساموك خطّة * و انّى متى اوكل فلست بوائل \r\n جزى اللّه عنّا عبد شمس و نوفلا * عقوبة شرّ عاجلا غير آجل \r\n به ميزان قسط لا يخيس شعيرة * له شاهد من نفسه غير عائل \r\n لقد سفهت أحلام قوم تبدّلوا * بنى خلف قيضا بنا و الغياطل \r\n و نحن الصّميم من ذؤابة هاشم * و آل قصىّ فى الخطوب الاوائل \r\n فكان لنا حوض السّقاية فيهم * و نحن الذّرى من غالب و الكواهل \r\n فما أدركوا ذحلا و لا سفكوا دما * و ما حالفوا الّا شرار القبائل \r\n بنى امّة مجنونة هند كيّة * بنى جمع عبد لقيس بن عاقل \r\n و سهم و مخزوم تمالوا و ألبّوا * علينا العدى من كلّ طمل و خاتل \r\n و حثّ بنو سهم علينا عديّها * عدىّ بن كعب فاحتبوا بالمحافل \r\n يعضّون من غيظ علينا اكفّهم * بلا ترة بعد الحمى و التّواصل \r\n وسائط كانت فى لؤىّ بن غالب * نفاهم الينا كلّ صقر حلاحل \r\n و رهط نفيل شرّ من وطئ الحصى * و ألام حاف من معدّ و ناعل \r\n فعبد مناف انّهم خير قومكم * فلا تشركوا فى امركم كلّ واغل \r\n فقد خفت ان لم يصلح اللّه امركم * تكونوا كما كانت احاديث وائل \r\n لعمرى لقد وهّنتم و عجزتم * و جئتم بامر مخطئ للمفاصل \r\n و كنتم حديثا حطب قدر فأنتم * الآن حطب اقدر و مراجل \r\n\r\n","description":"","footnote":"","page_name":" 1094 ","page_number":518},
  {"content":"\r\n\r\n ليهن بنى عبد مناف عقوقنا * و خذلاننا و تركنا فى المعاقل \r\n فان نك قوما نبترء ما صنعتم * و تحتلبونا لقحة غير باهل \r\n فابلغ قصيّا ان سينشر امرنا * و بشّر قصيّا بعدنا بالتّخاذل \r\n و لو طرقت ليلا قصيّا عظيمة * اذا ما لجأنا دونهم فى المداخل \r\n و لو صدقوا ضربا خلال بيوتهم * لكنّا اسى عند النّساء المطافل \r\n فان تك كعب من كعوب كثيرة * فلا بدّ يوما انّها فى مجاهل \r\n و ان تك كعب اصبحت قد تفرّقت * فلا بدّ يوما مرّة من تخاذل \r\n و كنّا بجير قبل تسويد معشر * هم ذبحونا بالمدى و المعاول \r\n بنى اسد لا تطرقنّ على الاذى * اذا لم يقل بالحقّ فى النّاس قائل \r\n فكلّ صديق و ابن اخت نعدّه * لعمرى وجدنا غبّه غير طائل \r\n سوى انّ رهطا من كلاب بن مرّة * براء الينا من معقّة خاذل \r\n و نعم ابن اخت القوم غير مكذّب * زهير حساما مفردا من حمائل \r\n اشمّ من الشّمّ البهايل ينتمى * الى حسب فى حومة المجد فاضل \r\n لعمرى لقد كلّفت و جدا باحمد * و اخوته دأب المحبّ المواصل \r\n فأيّده ربّ العباد بنصره * و اظهر حقّا دينه غير باطل \r\n فلا زال فى الدّنيا جمالا لاهلها * و زينا على رغم العدوّ المخاتل \r\n فمن مثله فى النّاس اىّ مؤمّل * اذا قاسه الحكّام عند التّفاضل \r\n حليم رشيد عادل غير طائش * يوالى الها ليس عنه بغافل \r\n فو اللّه لو لا ان اجىء بسنّة * تجرّ على أشياخنا فى المحافل \r\n لكنّا اتّبعناه على كلّ حالة * من الدّهر جدّا غير قول التّهازل \r\n أ لم تعلموا انّ ابننا لا مكذّب * لدينا و لم يعبى بقول الاباطل \r\n رجال كرام غير ميل نماهم * الى العزّ آباء كرام المفاصل \r\n وقفنا لهم حتّى تبدّد جمعهم * و يخسر عنّا كلّ باغ و جاهل \r\n شباب كرام غير ميل غوادر * كبيض سيوف فى الايادى صياقل \r\n بضرب من الفتيان فيه كانّهم * ضوارى اسود فوق لحم خرادل \r\n و لكنّنا نسل كرام لسادة * بهم تعتلى الاقوام عند التّطاول \r\n سيعلم اهل الظّغن ايىّ و ايّهم * يفوز و يعلو فى ليال قلائل \r\n\r\n","description":"","footnote":"","page_name":" 1095 ","page_number":519},
  {"content":"\r\n\r\n و من ذا يملّ الحرب منّى و منهم * و يحمد فى الآفاق فى قول قائل \r\n فأيّهم منّى و منهم بسيفه * يلاقى اذا ما حان وقت التّنازل \r\n فاصبح فينا احمد فى ارومة * تقصّر عنها سورة المتطاول \r\n وجدت بنفسى دونه و حميته * و دافعت عنه بالذّرى و الكلاكل \r\n و لا شكّ انّ اللّه رافع قدره * و معليه فى الدّنيا و يوم التّخاذل \r\n كما قد أرى فى اليوم و الامس جدّه * و والده رؤياه من غير آفل \r\nو هم از اين قصيده هشت شعر در جلد دوم ناسخ التواريخ نگاشته بودم ، تيمنا و تبركا تمام آن را رقم كردم . در پاره كردن صحيفه فرمود چنان كه مذكور باشد :\r\n الاهل اتى جيراننا صنع ربّنا * على نأيهم و اللّه بالنّاس ارود \r\n فنخبرهم انّ الصّحيفة مزّقت * و ان كلّ ما لم يرضه اللّه يفسد \r\n تراوحها افك و سحر مجمع * و لم يلف سحر آخر الدّهر يصعد \r\n تداعى لها من ليس فيها بقرقر * فطائرها فى رأسها يتردّد \r\n و كانت كفاء وقعة باثيمة * ليقطع منه ساعد و مقلّد \r\n و نطعن اهل المكّتين فيهربوا * فرائصهم من خشية الشّرّ ترعد \r\n فينزل حرّاث يقلّب امره * ايتهم فيهم عند ذاك ينجد \r\n فمن ينس من حضّار مكّة عزّة * فعزّتنا فى بطن مكّة اتلد \r\n نشأنا بها و النّاس فيها قلائل * فلم ننفكك نزداد خيرا و نحمد \r\n و نطعم حتّى يترك النّاس فضلهم * اذا جعلت ايدى المفيضين ترعد \r\n جزى اللّه رهطا بالحجون « 1 » تتابعوا * على ملاء تهدى لحزم و ترشد \r\n تعود لدى خطم الحجون كانّهم * مقاولة بل هم اعزّ و امجد \r\n اعان عليها كلّ صقر كانّه * اذا ما مشى فى رفرف الدّرع احرد \r\n جرىّ على جلّ الخطوب كانّه * شهاب بكفّى قابس يتوقّد \r\n من الاكرمين من لؤىّ بن غالب * اذا سيم خسفا وجهه يتربّد \r\n طويل النّجاد خارج نصف ساقه * على وجهه يسقى الغمام و يسعد \r\n عظيم الرّماد سيّد و ابن سيّد * يخصّ على مقرى الضّيوف و يحسد \r\n و يبنى فناء للعشيرة صالحا * اذا نحن طفنا فى البلاد و يمهد \r\n\r\n\r\n","description":"","footnote":"\r\n( 1 ) . حجون : كوهى است در مكه\r\n","page_name":" 1096 ","page_number":520},
  {"content":"\r\n\r\n ألطّ لهذا الصّلح كلّ مبرّء * عظيم اللّواء أمرد ثمّ يحمد \r\n قضوا ما قضوا فى ليلهم ثمّ اصبحوا * على مهل اذ سائر النّاس رقّد \r\n هم ارجعوا سهل بن بيضاء راضيا * و سرّ ابو بكر بها و محمّد \r\n متى شرك الاقوام فى جلّ امرنا * فكنّا قديما قبلها نتودّد \r\n فكنا قديما لا نقر ظلامة * و ندرك ما شئنا و لا نتشدّد \r\n فيا كقصىّ هل لكم فى نفوسكم * و هل لكم فيما يجيء به غد \r\n فانّى و ايّاكم كما قال قائل * لديك البيان لو تكلّمت اسود \r\nوقتى قريش انجمن كردند براى گرفتن محمّد از ابو طالب ، در تقويت پيغمبر صلّى اللّه عليه و آله فرمود :\r\n و اللّه لن يصلوا اليك بجمعهم * حتّى اوسّد فى التّراب دفينا \r\n فاصدع بامرك ما عليك غضاضة * و ابشر بذاك و قرّ منه عيونا « 1 » \r\n و دعوتنى و زعمت انّك ناصحى * و لقد صدقت و كنت قبل أمينا \r\n و عرضت دينا لا محالة انّه * من خير اديان البريّة دينا \r\n لو لا الملامة او حذارى سبّة * لوجدتني سمحا بذاك مبينا \r\nخطاب به ابو لهب مىفرمايد :\r\n عجبت لحلم يا بن شيبة عازب * و احلام اقوام لديك سخاف \r\n يقولون شايع من اراد محمّدا * بظلم و قم فى امره بخلاف \r\n اضاميم امّا حاسد ذو خيانة * و امّا قريب منك غير مصاف \r\n فلا تتركنّ الدّهر منه ذمامة * و انت امرؤ من خير عبد مناف \r\n و لا تتركنه ما حيلت لمعظم * و كن رجلا ذا نجدة و عفاف \r\n يذود العدى عن ذروة هاشميّة * إلافهم فى النّاس خير آلاف \r\n فانّ له قربى لديك قريبة * و ليس بذى حلف و لا بمضاف \r\n و لكنّه من هاشم فى صميمها * الى ابحر فوق البحور طواف \r\n و راجم جميع النّاس عنه و كن له * وزيرا على الاعداء غير مجاف \r\n و ان غضبت منه قريش فقل لها * بنى عمّنا ما قومكم بضعاف \r\n\r\n\r\n","description":"","footnote":"\r\n( 1 ) . به خدا قسم ، قريش با تمام جمعيت خود به تو دست نيابند تا من در خاك نهاده شوم . امر خود را ظاهر كن ، بر تو عيب و ذلتى نيست . مژده باد تو را و چشمت روشن باشد .\r\n","page_name":" 1097 ","page_number":521},
  {"content":"\r\n\r\n و ما بالكم تفشون منه ظلامة * و ما بال احقاد هناك خواف \r\n فما قومنا بالقوم يخشون ظلمنا * و ما نحن فيما ساءهم بخفاف \r\n و لكنّنا اهل الحفائظ و النّهى * و عزّ ببطحاء المشاعر واف \r\nو هم در حمايت رسول خدا صلّى اللّه عليه و آله مىفرمايد :\r\n ارقت و قد تصوّبت النّجوم * و بتّ و لا تسالمك الهموم \r\n لظلم عشيرة ظلموا و عقّوا * و غبّ عقوقهم لهم و خيم \r\n هم انتهكوا المحارم من اخيهم * و كلّ فعالهم دنس ذميم \r\n و راموا خطّة جورا و ظلما * و بعض القول ذو خلف مليم \r\n لتخرج هاشم فيكون منها * بلاقع بطن مكّة فالحطيم \r\n فمهلا قومنا لا تركبونا * بمظلمة لها خطب جسيم \r\n فيندم بعضكم و يذلّ بعض * و ليس بمفلح ابدا ظلوم \r\n ارادوا قتل احمد زاعميه * و ليس بقتله منهم زعيم \r\n و دون محمّد منّا ندىّ * هم العرنين و العظم الصّميم \r\nو هم در اين معنى فرمايد :\r\n تطاول ليلى بهمّ نصب * و دمع كسحّ السّقاء السّرب \r\n أ تلعب قصىّ باكلابها * و هل يرجع الحكم بعد اللّعب \r\n و قالوا لاحمد انت امرؤ * خلوف الحديث ضعيف السّبب \r\n الا انّ احمد قد جاءهم * بصدق و لم يأتهم بالكذب \r\n فانّا و من حجّ من راكب * و كعبة مكّة ذات الحجب \r\n تنالون احمد او تصطلوا * ظبات الرّماح و حدّ القضب \r\n و تعترفوا بين ابياتكم * صدور العوالى و خيلا شرب \r\n تراهنّ ما بين ضافى السّبب * قصير الحزام طويل اللّبب \r\n عليها صناديد من هاشم * هم الأنجبون مع المنتخب \r\nو هم او فرمايد :\r\n الا ابلغا عنّى لؤيّا رسالة * بحقّ و ما تغنى رسالة مرسل \r\n بنى عمّنا الادنين فيما نخصّهم * و اخواننا من عبد شمس و نوفل \r\n أ ظاهرتم قوما علينا سفاهة * و امرا غويّا من غواة و جهّل \r\n\r\n","description":"","footnote":"","page_name":" 1098 ","page_number":522},
  {"content":"\r\n\r\n يقولون لو انّا قتلنا محمّدا * اقرّت نواصى هاشم بالتّذلّل \r\n كذبتم و ربّ الهدى تدمى بحوره * بمكّة و البيت العتيق المقبّل \r\n تنالونه او تصطلوا دون نيله * صوارم تفرى كلّ عضو و مفصل \r\n فمهلا و لمّا تنتج الحرب بكرها * بحمل تمام او به آخر معجل \r\n و يلقوا ربيع الابطحين « 1 » محمّدا * على ربوة فى راس عنقاء عيطل \r\n و تأوى اليه هاشم انّ هاشما * عرانين كعب آخر بعد اوّل \r\n فان كنتم ترجون قتل محمّد * فروموا بما جمّعتم نقل يذبل \r\n فانّا سنحميه بكلّ طمرّة * و دى ميعة نهد المراكل عكّل \r\n و كلّ ردينىّ « 2 » ظماء كعوبها * و عضب كايماض الغمامة مفصل \r\n بايمان شمّ من ذؤابة هاشم * مغادير بالابطال فى كلّ جحفل \r\nيك روز ابو طالب على را وصيّت مىفرمود كه در جاى رسول خداى بيشتر وقت كه كمال مخافت بود بخواب ، تا مضجع پيغمبر ايمن باشد و خود به حراست پيغمبر مىايستاد و اين شعر را در وصيّت با على مىفرمود :\r\n اصبرن يا بنىّ فالصّبر أحجى * كلّ حىّ مصيره لشعوب \r\n قدّر اللّه و البلاء شديد * لفداء الحبيب و ابن الحبيب \r\n لفداء الأغر ذي الحسب الثاقب * و البارع الكريم النجيب \r\n ان تصبك المنون فالنّبل تبرى * فمصيب منها و غير مصيب \r\n كلّ حىّ و ان تملّى به عمر * آخذ من مذاقها بنصيب \r\nعلى عليه السّلام در جواب مىفرمايد :\r\n أ تأمرني بالصّبر فى نصر احمد * فو اللّه ما قلت الّذى قلت جازعا \r\n و لكنّنى احببت ان تر نصرتى * لتعلم انّى لم ازل لك طائعا \r\n و سعيى لوجه اللّه فى نصر احمد * نبىّ الهدى المحمود طفلا و يافعا « 3 » \r\n\r\n\r\n","description":"","footnote":"\r\n( 1 ) . ابطح : رودخانه و مسيل مكه .\r\n( 2 ) . ردينة ، نام زنى بوده كه نيزه را خوب مىساخته است و نيزهء خوب را به او نسبت دهند .\r\n( 3 ) . آيا مىفرمائى مرا به صبر در يارى كردن احمد ؟ پس به حقّ خدا كه نگفتم آنچه گفتم جزع‌كننده ، و ليكن من دوست داشتم كه ببينى يارى كردن مرا ، تا بدانى كه من هميشه مر تو را فرمانبردارم . و سعى من براى روى خداست در يارى كردن احمد پيغمبر راه نمودن ستوده به كودكى و مردآسائى .\r\n","page_name":" 1099 ","page_number":523},
  {"content":"\r\n\r\nهم ابو طالب فرمايد :\r\n فلا تسفهوا أحلامكم فى محمّد * و لا تتبعوا امر الغواة الاشائم \r\n تمنّيتم ان تقتلوه و انّما * امانيّكم هذى كاحلام نائم \r\n و انّكم و اللّه لا تقتلونه * و لمّا تروا قطف اللّحى و الجماجم \r\n زعمتم بانّا مسلمون محمّدا * و لمّا نقاذف دونه و نراجم \r\n من القوم مفضال أبيّ على العدى * تمكّن فى الفرعين من آل هاشم \r\n امين حبيب فى العباد مسوّم * بخاتم ربّ قاهر فى الخواتم \r\n يرى النّاس برهانا عليه و هيبة * و ما جاهل فى قومه مثل عالم \r\n نبىّ اتاه الوحى من عند ربّه * و من قال لا يقرع بها سنّ نادم \r\n تطيف به جرثومة هاشميّة * تذبّب عنه كلّ باغ و ظالم \r\nو من ذلك قوله حين غضب بعثمان بن مظعون الجمحى ، حين عذبته قريش و نالت منه .\r\n امن تذكّر دهر غير مأمون * اصبحت مكتئبا تبكى كمحزون \r\n امن تذكّر اقوام ذوى سفة * يغشون بالظّلم من يدعو الى الدّين \r\n لا ينتهون عن الفحشاء ما امروا * و الغدر فيهم سبيل غير مأمون \r\n اذ يلطمون و لا يخشون مقلته * طعنا دراكا و ضربا غير موهون \r\n فسوف نجزيهم ان لم نمت عجلا * كيلا بكيل جزاء غير مغبون « 1 » \r\n او ينتهون عن الامر الّذى وقفوا * فيه و يرضون منّا بعد بالدّون « 2 » \r\n الا ترون اذلّ اللّه جمعكم * انّا غضبنا لعثمان بن مظعون \r\n و نمنح الضّيم من يبغى مضيمتنا * بكلّ مطّرد فى الكفّ مسنون \r\n و مرهفات كأنّ الملح خالطها * نشفى بها الدّاء من هام المجانين \r\n حتى تقرّ رجال لا حلوم لها * بعد الصّعوبة بالاسماح و اللّين \r\n او تؤمنوا بكتاب منزل عجب * على نبىّ كموسى او كذى النّون \r\n يأتى بامر جلّى غير ذى عوج * كما تبيّن فى آيات يسن \r\nو هم ابو طالب فرمايد :\r\n\r\n\r\n","description":"","footnote":"\r\n( 1 ) . اگر نمرديم به زودى پاداش آنها را بىكم‌وزياد مىدهيم .\r\n( 2 ) . مگر اينكه بازايستند از كارى كه بر آن پافشارى دارند و سپس از ما به پست‌تر راضى شوند .\r\n","page_name":" 1100 ","page_number":524},
  {"content":"\r\n\r\n افيقوا بنى عمّنا و انتهوا * عن الغىّ من بعض ذا المنطق \r\n و الّا فانّى اذا خائف * بوائق فى داركم تلتقى \r\n كما ذاق من كان من قبلكم * ثمود و عاد و من ذا بقى \r\nو هم ابو طالب فرمايد :\r\n و اعجب من ذاك فى امركم * عجائب فى الحجر الملصق \r\n بكفّ الّذى قام من خبثه * الى الصّابر الصّادق المتّقى \r\n فاثبته اللّه فى كفّه * على رغمة الخائن الاحمق « 1 » \r\nقد أشهر عن عبد اللّه المأمون ، انه كان يقول : اسم ابو طالب و اشار اليه بقوله :\r\n نصرت الرّسول رسول المليك * ببيض تلألأ كملح البروق \r\n اذبّ و احمى رسول الاله * حماية حام عليه شفيق \r\n و ما ان ادبّ لاعدائه * دبيب « 2 » البكار « 3 » حذار الفنيق « 4 » \r\n و لكن ازير لهم ساميا * كما زار ليث بغيل مضيق \r\nهم ابو طالب فرمايد : هنگامى كه رسول خداى با على نماز مىگزاشت ، ابو طالب با جعفر طيّار فرمود : صل يا بنيّ جناح ابن عمّك پس جعفر فرمانبردار شد و به نماز ايستاد ، چنان كه از يك سوى پيغمبر على و از جانب ديگر جعفر به او اقتدا كردند :\r\n انّ عليّا و جعفرا ثقتى * عند ملمّ الزّمان و النّوب « 5 » \r\n لا تخذلا و انصرا ابن عمّكما * اخى لامّى من بينهم و ابى \r\n و اللّه لا اخذل النّبىّ و لا * يخذل من نبىّ ذو حسب \r\nو نيز از اشعار ابو طالب است كه خطاب با پيغمبر مىكند و امر مىكند به اظهار دعوت :\r\n\r\n\r\n","description":"","footnote":"\r\n( 1 ) . در اين سه شعر ابو طالب اشارة به حكايت ابو جهل مىكند ؛ و آن چنان بود كه : ابو جهل سوگند ياد كرد كه هرگاه پيغمبر را در نماز ديدم ، سر او را با سنگ نرم خواهم كرد . پس سنگى برداشته و هنگام نماز به نزديك رسول خدا آمد و چون دست برافراخت ، سنگ به دستش چسبيد و دستش به گردن غل گشت .\r\n( 2 ) . دبيب : آهسته راه رفتن .\r\n( 3 ) . به كار : شتران جوان .\r\n( 4 ) . فنيق شتر نر . مقصود اين است كه : من در حمايت رسول خدا چون شتران جوان نرم‌رفتار نيستم بلكه مانند شير به دشمنان او حمله مىكنم .\r\n( 5 ) . ملم الزمان و النوب : پيش‌آمدهاى سخت و دشوار روزگار\r\n","page_name":" 1101 ","page_number":525},
  {"content":"\r\n\r\n لا يمنعنّك من حقّ تقوم به * أيد تصول و لا سلق باصوات \r\n فانّ كفّك كفّى ان بليت بهم * و دون نفسك نفسى فى الملمات \r\nو هم ابو طالب فرمايد ؛ و بعضى اين چهار بيت را از طالب بن ابو طالب گويند :\r\n اذا قيل من خير هذا الورى * قبيلا و اكرمهم اسرتى « 1 » \r\n اناف بعبد مناف ابى * و فضّله هاشم العترة \r\n لقد حلّ مجد بنى هاشم * مكان النّعائم « 2 » و النّثرة « 3 » \r\n و خير بنى هاشم احمد * رسول الا له على فترة \r\nاين شعر را نيز از ابو طالب روايت كرده‌اند ، و گروهى به على نسبت كنند :\r\n يا شاهد اللّه علىّ فاشهد * انّى على دين النّبىّ احمد \r\n من ضلّ فى الدّين فانّى مهتد * يا ربّ فاجعل فى الجنان موردى « 4 » \r\nو نيز فرمايد :\r\n الا من لهمّ آخر اللّيل معتم * طوانى و اخرى النّجم لمّا تقدّم \r\n يرجّون منّا خطّة دون نيلها * ضراب و طعن بالوشيج المقوّم \r\n يرجّون ان نشجى بقتل محمّد * و لم نختضب سمر العوالى بالدّم \r\n كذبتم و بيت اللّه لا تقتلونه * و اسيافنا فى هامكم لم تحطّم \r\n كذبتم و بيت اللّه حتّى تفلّقوا * جماجم تلقى بالحطيم « 5 » و زمزم \r\n و تقطع ارحام و تنسى حليلة * حليلا و تغشى محرما بعد محرم \r\n و ينهض قوم فى الحديد اليكم * يذودون عن احسابهم كلّ مجرم \r\n على ما مضى من مقتكم و عقوقكم * و غشيانكم فى امركم كلّ مأثم \r\n بظلم نبىّ جاء يدعو الى الهدى * و امر أتى من عند ذى العرش مبرم \r\n فلا تحسبونا مسلميه و مثله * اذا كان فى قوم فليس بمسلم \r\nدر اين قصيده اشاره به قصهء صحيفه فرمايد كه وقتى قريش بازآوردند ، لفظ\r\n\r\n\r\n","description":"","footnote":"\r\n( 1 ) . اسرة : قوم و قبيله\r\n( 2 ) . نعائم : يكى از منازل ماه است كه به صورت شترمرغش تصوير كنند .\r\n( 3 ) . نثرة : بينى و مكان بلند .\r\n( 4 ) . اى گواه براى خدا بر من ، پس گواهى ده ، به درستى كه من بر دين پيغمبرم ، احمد . هر كه شك دارد در دين ، پس به درستى كه من بارى راه يابنده‌ام . اى پروردگار من پس بگردان در بهشت‌ها جاى درآمدن من .\r\n( 5 ) . حطيم : ديوار كعبه از سوى مغرب\r\n","page_name":" 1102 ","page_number":526},
  {"content":"\r\n\r\nبسمك اللّهمّ را ارضه « 1 » فاسد نكرده بود به نحوى كه پيغمبر خبر داد و اين قصه در جلد دويم به شرح مرقوم شد .\r\n الا من لهمّ آخر اللّيل منصب * و شعب العصا من قومك المتشعّب \r\n و قد كان فى امر الصّحيفة عبرة * متى ما يخبّر غائب القوم يعجب \r\n محى اللّه منها كفرهم و عقوقهم * و ما نقموا من ناطق الحقّ معرب \r\n فكذّب ما قالوا من الامر باطلا * و من يختلق ما ليس بالحقّ يكذب \r\n و امسى ابن عبد اللّه فينا مصدّقا * على سخط من قومنا غير معتب \r\n فلا تحسبونا مسلمين محمّدا * لذى غربة منّا و لا متقرّب \r\nو نيز فرمايد :\r\n الا ابلغا عنّى على ذات بيننا * لؤيّا و خصا من لؤىّ بنى كعب \r\n أ لم تعلموا انّا وجدنا محمّدا * نبيّا كموسى خطّ فى اوّل الكتب « 2 » \r\n و انّ عليه فى العباد محبّة * و لا حيف فيمن خصّه اللّه بالحبّ \r\n و انّ الّذى رقّشتم فى كتابكم * يكون لكم يوما كراغية السّقب \r\n افيقوا افيقوا قبل ان تحفر الزّبا * و يصبح من لم يجن ذنبا كذى الذّنب \r\n و لا تتبعوا امر الغواة و تقطعوا * او اصرنا بعد المودّة و القرب \r\n و يستجلبوا حربا عوانا و ربّما * امرّ على من ذاقه جلب الحرب « 3 » \r\n و لسنا و ربّ البيت نسلم احمدا * على الحال من عضّ الزّمان و لا كرب \r\n و لمّا يبن منّا و منكم سوالف * و أيد اترّت بالقساسيّة « 4 » الشّهب \r\n بمعترك ضنك ترى فصد القنا * به و الضّباع العرج تعكف كالسّرب \r\n أ ليس ابونا هاشم شدّ ازره * و اوصى بنيه بالطّعان و بالضّرب \r\n كان مجال الخيل فى حجراته * و معمعة الابطال معركة الحرب \r\n و لسنا نملّ الحرب حتّى تملّنا * و لا تشتكى فيما ينوب من النّكب \r\n\r\n\r\n","description":"","footnote":"\r\n( 1 ) . ارضه : موريانه\r\n( 2 ) . مگر نمىدانيد كه ما محمّد را مانند موسى پيغمبرى يافته‌ايم كه در لوح محفوظ ثبت است .\r\n( 3 ) . عوان : جنگى كه براى مرتبه دوم برپا شود .\r\n( 4 ) . قساس : كوهى است در ارمنيه كه در آن معدن آهن است و شمشير منسوب به آن را « قساسية » گويند .\r\n","page_name":" 1103 ","page_number":527},
  {"content":"\r\n\r\n و لكنّنا اهل الحفائظ و النّهى * اذا طار آراء الكماة من الرّعب \r\nو نيز فرمايد :\r\n فصبرا ابا يعلى على دين احمد * و كن مظهرا للدّين وفّقت صابرا \r\n نبىّ اتى بالدّين من عند ربّه * بصدق و حقّ لا تكن خمر كافرا \r\n فقد سرّنى اذ قلت انّك مؤمنا * فكن لرسول اللّه فى اللّه ناصرا \r\n و بادر قريشا بالّذى قد أتيته * جهارا و قل ما كان احمد ساحرا \r\nو نيز فرمايد در اين معنى :\r\n اوصى بنصر النّبى الخير مشهده * عليّا ابنى و شيخ القوم عبّاسا \r\n و حمزة الاسد الحامى حقيقته * و جعفرا ليذودوا دونه النّاسا \r\n كونوا فدى لكم امّى و ما ولدت * فى نصر احمد دون النّاس اتراسا \r\n بكلّ ابيض مصقول عوارضه * تخاله فى سواد اللّيل مقباسا \r\nو نيز مىفرمايد :\r\n ابيت به حمد اللّه ترك محمّد * بمكّة اسلمه لشرّ القبائل \r\n و قال لى الاعداء قاتل عصابة * اطاعوه و ابغيهم جميع الغوائل \r\n اقيم على نصر النّبىّ محمّد * اقاتل عنه بالقناء الذّوابل \r\nو نيز مىفرمايد در تحريض نجاشى به نصر رسول خدا صلّى اللّه عليه و آله :\r\n تعلّم مليك الحبش انّ محمّدا * نبىّ كموسى و المسيح بن مريم \r\n اتى بهدى مثل الّذى أتيا به * فكلّ بامر اللّه يهدى و يعصم \r\n و انّكم تتلونه فى كتابكم * بصدق حديث لا حديث المرجّم \r\n و انّك ما يأتيك منّا عصابة * بفضلك الّا عاودوا بالتّكرّم \r\n فلا تجعلوا للّه ندّا و اسلموا * فانّ طريق الحقّ ليس بمظلم \r\nو له ايضا\r\n فما برحوا حتّى رأوا من محمّد * احاديث تجلو غمّ كلّ فؤاد « 1 » \r\nو نيز فرمايد كه اقرار به توحيد فرموده است :\r\n مليك النّاس ليس له شريك * هو الوهّاب و المبدى المعيد \r\n و من فوق السّماء له بحقّ * و من تحت السّماء له عبيد \r\n\r\n\r\n","description":"","footnote":"\r\n( 1 ) . ثابت بودند تا از محمد اخبار تازه‌اى ديدند كه اندوه هر دل را مىبرد .\r\n","page_name":" 1104 ","page_number":528},
  {"content":"\r\n\r\nبعد از مراجعت از سفر شام فرمايد :\r\n أ لم تر انّى بعد همّ هممته * بفرقة حرّ الوالدين كرام \r\n باحمد لمّا ان شددت مطيّتى * برحلى و قد ودّعته بسلام \r\n فلمّا بكى و العيس قد فتلت بنا * و قد ناش بالكفّين ثنى زمام \r\n ذكرت اباه ثمّ رقرقت عبرة * تجود من العينين ذات سجام \r\n فقلت ترحّل راشدا فى عمومة * مواسين فى الباساء غير شئام « 1 » \r\n فرحنا مع العير الّتى راح اهلها * شامى الهوا و الاصل غير شام \r\n فلمّا هبطنا ارض بصرى « 2 » تشرّفوا * لنا فوق دور ينظرون جسام \r\n و قال اجمعوا اصحابكم لطعامنا * فقلنا جمعنا القوم غير غلام \r\n يتيم فقال ادعوه انّ طعامنا * كثير عليه القوم غير حرام \r\n فلمّا راه مقبلا نحو داره * يوقّيه حرّ الشّمس ظلّ غمام \r\n حنى ظهره شبه الرّكوع و ضمّه * الى نحره و الصّدر اىّ ضمام « 3 » \r\n و اقبل ركب يطلبون الذي رأوا * بحيراء « 4 » راى العين وسط خيام \r\n فسار اليهم خشية لغرامهم * و كانوا ذوى حقد معا و غرام \r\n دريس و نمّام و قد كان فيهم * زرير و كلّ القوم غير نيام \r\n فجاءوا و قد همّوا بقتل محمّد * فردّهم عنه بحسن خصام \r\n بتاويله التّورية حتّى تيقّنوا * و قال لهم ما انتم بطعام \r\n فذلك من اعلانه و بيانه * و ليس نهار واضح كظلام \r\nو نيز فرمايد :\r\n لقد اكرم اللّه النّبىّ محمّدا * فاكرم خلق اللّه فى النّاس احمد \r\n و شقّ له من اسمه ليجلّه * فذو العرش محمود و هذا محمّد « 5 » \r\n انت النّبىّ محمّد * قرم اغرّ مسوّد « 6 » \r\n\r\n\r\n","description":"","footnote":"\r\n( 1 ) . در برخى از نسخ : لئام\r\n( 2 ) . بصرى : موضعى است در سر حد شام\r\n( 3 ) . پشت خود را چون حال ركوع خم كرد و او را به سينه چسبانيد .\r\n( 4 ) . بحيراء : نام راهبى است كه پيغمبر را شناخت .\r\n( 5 ) . گرامى داشت خداوند محمد را پس محمد گرامىترين مخلوقات است .\r\n( 6 ) . براى بزرگوارى او امش را از نام خود مشتق ساخت زيرا صاحب عرش نامش محمود و اين پيغمبر نامش محمد است .\r\n","page_name":" 1105 ","page_number":529},
  {"content":"\r\n\r\n انت السّعيد من السّعود * تكنّفتك الاسعد \r\n لمسوّدين اكارم * طابوا و طاب المولد \r\n نعم الارومة « 1 » اصلها * عمرو الخضّم « 2 » الاوحد \r\n هشم الرّبيكة « 3 » فى الجفان * و عيش مكّة انكد « 4 » \r\n فجرت بذلك سنّة * فيها الخبيزة تثرد \r\n و لنا السّقاية للحجيج * بها يماث العنجد \r\n و المأزمان و ما حوت * عرفاتها و المسجد \r\n انّى تضام و لم امت * و انا الشّجاع العربد « 5 » \r\n و بطاح مكّة لا يرى * فيها نجيع اسود \r\n و بنوا ابيك كانّهم * اسد العرين توقّد « 6 » \r\n و لقد عهدتك صادقا * فى القول لا تتردّد \r\n ما زلت تنطق بالصّواب * و انت طفل امرد \r\nتحريص مىكند ابو لهب را كه مكنى به ابى عتيبه بود ، در حمايت رسول خدا\r\n و انّ امرأ ابو عتيبة عمّه * لفى معزل من ان يسام المظالما \r\n اقول له او اين منه نصيحتى * ابا عتبة ثبّت فؤادك قائما \r\n و لا تقبلنّ الدّهر ما عشت خطّة * تسبّ بها امّا هبطت المواسما « 7 » \r\n و ولّ سبيل العجز غير متّهم * فانّك لم تخلق على العجز لازما \r\n و حارب فانّ الحرب نصف و لن ترى * \r\n\r\n\r\n","description":"","footnote":"\r\n( 1 ) . ارومه : به معنى اصيل است . ( 2 ) . خضم : سيد بزرگ بخشنده . ( 3 ) . الرّبيكه : خرمائى كه با روغن كنجد عجين كنند . ( 4 ) . انكد : يعنى مشئوم . ( 5 ) . چگونه ستم به تو وارد شود و من نمرده باشم ، من دلاور بدخويم . ( 6 ) . برادرانت مانند شيران بيشه شعله مىزنند . ( 7 ) . تا زنده‌اى از روزگار مپذير امرى را كه به سبب آن دشنام داده شوى .\r\n","page_name":" 1106 ","page_number":530},
  {"content":"\r\n\r\n اخا الحرب يعطى الخسف حتّى يسالما « 1 » \r\n كذبتم و ربّ البيت نبزى محمّدا * و لمّا تروا يوما من الشّعب قائما \r\nدر حمايت رسول خدا و ملازمت حضرت او به فرزندش امير المؤمنين خطاب فرمود : قال : يا بنيّ ألزم ابن عمّك فانّك تسلم به من كلّ بأس عاجل و آجل و اين شعر انشاد فرمود :\r\n انّ الوثيقة فى لزوم محمّد * فاشدد بصحبته علىّ يديكا « 2 » \r\nآن هنگام كه عمرو بن العاص سفر حبشه كرد تا مهاجرين حبشه را در نزد نجاشى مخذول دارد و اگر تواند جعفر و همراهان او را به حكم نجاشى دست به گردن بسته به سوى مكه آرد - چنان كه در كتاب اول مرقوم شد - اين شعر بگفت و از مكّه آهنگ حبشه كرد :\r\n تقول ابنتى اين اين الرّحيل * و ما البين منّى بمستنكر « 3 » \r\n فقلت دعينى فانّى امرؤ * اريد النّجاشىّ فى جعفر \r\n لأكويه عنده كيّة * اقيم بها نخوة الاصعر \r\n و لن انثنى من بنى هاشم * بما اسطعت بالغيب و المحضر « 4 » \r\n و عن عائب اللّات فى قوله * فلو لا رضى اللّه لم نمطر \r\n و انّى سأشنا قريشا له * و ان كان كالذّهب الاحمر « 5 » \r\nابو طالب از براى اكرام جعفر اين شعر به سوى نجاشى فرستاد :\r\n الا ليت شعرى كيف فى النّاس جعفر * و عمرو و اعداء النّبىّ اقارب \r\n و هل نال احسان النّجاشىّ جعفرا * و اصحابه ام عاق شأن و شاغب « 6 » \r\n\r\n\r\n","description":"","footnote":"\r\n( 1 ) . بجنگ ، زيرا جنگ انصاف است و مرد جنگ را خوار نمىبينى تا صلح كند .\r\n( 2 ) . همانا اطمينان در ملازمت محمد است پس دو دست خود را اى على در همراهى او محكم دار .\r\n( 3 ) . دخترم مىگويد چرا كوچ مىكنى ؟ آيا جدائى از من زشت شمرده مىشود ؟\r\n( 4 ) . تا مىتوانم در غيبت و حضور از بنى هاشم برنخواهم گشت .\r\n( 5 ) . و از كسى كه بت لات را بد مىگويد در آنچه مىگويد كه اگر رضاى خدا نباشد باران براى ما نمىآيد . همانا من قريش را به خاطر پيغمبر دشمن دارم اگر چه در خوبى و شهرت طلاى سرخ باشد .\r\n( 6 ) . سعب : برانگيختن فتنه و تباهى .\r\n","page_name":" 1107 ","page_number":531},
  {"content":"\r\n\r\nقال رسول اللّه : يا عمّ انّك تخاف علىّ اذى اعدائى و لا تخاف على نفسك عذاب اللّه ، فضحك ابو طالب و قال :\r\n و دعوتنى و زعمت انّك ناصحى * و لقد صدقت و كنت ثمّ امينا \r\nبر اسلام حضرت ابو طالب نيز برهانى محكم است كه مادر على عليه السّلام ضجيع او بود ؛ زيرا كه فاطمه بنت اسد بن هاشم كه اول هاشميه‌اى است كه هاشمى زاد و اول زنى است كه با رسول خداى بيعت كرد .\r\nاز على بن الحسين عليهما السّلام از اسلام ابو طالب پرسش كردند . قال : وا عجباه ! اللّه تعالى نهى رسوله ان يقرّ مسلمة على نكاح كافر و قد كانت فاطمة بنت اسد من السّابقات الى الاسلام و لم تزل تحت ابى طالب الى ان مات . و فاطمه آن كس است كه رسول خداوند پيراهن خود را كه ملاصق « 1 » بدن مبارك بود از بهر او كفن فرمود - چنان كه در ذكر وفات فاطمه مرقوم است - چگونه زنى مسلمه در سراى كافرى به شرط زناشوئى مىزيست ؟ !\r\nو اين اشعار را على عليه السّلام در مرثيه خديجة الكبرى و ابو طالب عليهما السّلام فرمايد و هرگز امير المؤمنين عليه السّلام از بهر كافرى مرثيه نگويد :\r\n أ عينيّ جودا بارك اللّه فيكما * على هالكين ما نرى لهما مثلا \r\n على سيّد البطحاء و ابن رئيسها * و سيّدة النّسوان أوّل من صلّى \r\n مهذّبة قد طيّب اللّه خيمها * مباركة و اللّه ساق لها الفضلاء \r\n مصابهما أدجى لى الجوّ و الهوى * فبتّ أقاسى منهما للهمّ و الثّكلا \r\n لقد نصرا فى اللّه دين محمّد * على من بغى فى الدّين قد رعيا الّا « 2 » \r\nو هم امير المؤمنين عليه السّلام در مرثيه ابو طالب فرمايد :\r\n أبا طالب عصمة المستجير * و غيث المحول و نور الظّلم \r\n\r\n\r\n","description":"","footnote":"\r\n( 1 ) . پيراهنى كه به بدن مباركش چسبيده بود .\r\n( 2 ) . اى دو چشم من سخا كنيد ، بركت كناد خدا در شما ، بر دو مرده كه نبينى مر آن دو را مانندى بر مهتر رودخانه مكه و پسر سردار آن و بر مهتر زنان ، اول كسى كه نماز گزارد ، پاكيزه‌اى كه به حقيقت خوش گردانيد خدا خوى او را خجسته ، و خدا راند به جانب او احسان خود را .\r\nمصيبت اين دو تاريك كرد براى من بيان آسمان و زمين را و هوا را ، پس شب گذاشتم كه كشيدم از اين دو اندوه را و رنجى مثل نايافتن فرزند . هرآينه به حقيقت يارى كردند در راه خدا دين محمّد را بر آن كس كه ستم كرد در دين به حقيقت نگاه داشتند پيمان را .\r\n","page_name":" 1108 ","page_number":532},
  {"content":"\r\n\r\n لقد هدّ فقدك أهل الحفاظ * و قد كنت للمصطفى خير عمّ « 1 » \r\n\r\nذكر آهنگ رسول خداى به جانب مكه براى اداى عمره و مصالحه آن حضرت با قريش در حديبيه\r\nدر سال ششم هجرت در شهر ذىقعده رسول خداى را در خواب نمودار شد كه به زيارت كعبه رفت و عمره گذاشت و كليد خانه را به دست داشت و اصحابى كه ملازم ركاب بودند بعضى سر بستردند « 2 » و جماعتى موى چيدند . چون بامداد پيغمبر صلّى اللّه عليه و آله اين خواب را با اصحاب برداشت شاد شدند و چنان دانستند كه هم امسال اين دولت به دست شود . پس دوستان را آگهى دادند و كار سفر مكه همى راست كردند .\r\nچون رسول تصميم عزم داد اعرابى كه در اطراف مدينه جاى داشتند طلب فرمود تا ملازم ركاب باشند ، از بهر آنكه اگر قريش از در طرد و منع برخيزند از كثرت سپاه بينديشند و مكنون خاطر را مكشوف ندارند .\r\nبالجمله صناديد « 3 » قبيلهء غفار و اسلم و مزينه و جهينه و اشجع و دئل را حاضر ساخت و حكم داد تا با اصحاب كوچ دهند و شتران هدى را براند تا قريش بدانند آهنگ پيغمبر از بهر جنگ نيست ؛ بلكه براى عمره است ؛ اما اعراب بيم كردند كه مبادا قريش از در مبارزت بيرون شوند و اصحاب رسول خداى تاب مقاومت نياورده مغلوب گردند و اعراب نيز مقهور آيند ، لا جرم معاهده پيغمبر را بشكستند و به مماطله « 4 » و مسامحه از كوچ دادن تقاعد « 5 » ورزيدند و خداوند اين آيت بدين فرستاد :   إِنَّ الَّذِينَ يُبايِعُونَكَ إِنَّما يُبايِعُونَ اللَّهَ يَدُ اللَّهِ فَوْقَ أَيْدِيهِمْ فَمَنْ نَكَثَ فَإِنَّما يَنْكُثُ عَلى نَفْسِهِ وَ مَنْ أَوْفى بِما عاهَدَ عَلَيْهُ اللَّهَ فَسَيُؤْتِيهِ أَجْراً عَظِيماً سَيَقُولُ لَكَ الْمُخَلَّفُونَ مِنَ الْأَعْرابِ شَغَلَتْنا أَمْوالُنا وَ أَهْلُونا فَاسْتَغْفِرْ لَنا يَقُولُونَ بِأَلْسِنَتِهِمْ ما لَيْسَ فِي قُلُوبِهِمْ قُلْ فَمَنْ يَمْلِكُ لَكُمْ مِنَ اللَّهِ شَيْئاً إِنْ أَرادَ  \r\n\r\n\r\n","description":"","footnote":"\r\n( 1 ) . اى ابو طالب اى پناه هر مستمند و باران قحطى ديده و روشنى تاريكها . مرگ تو مردان با غيرت را كمر شكست ، تو براى پيغمبر بهترين عمو بودى .\r\n( 2 ) . ستردن : تراشيدن و زايل كردن\r\n( 3 ) . صناديد ، جمع صنديد : بزرگ و دلاور\r\n( 4 ) . مماطله : به تأخير انداختن و امروز و فردا كردن .\r\n( 5 ) . تقاعد : بازنشستن\r\n","page_name":" 1109 ","page_number":533},
  {"content":"\r\n\r\n بِكُمْ ضَرًّا أَوْ أَرادَ بِكُمْ نَفْعاً بَلْ كانَ اللَّهُ بِما تَعْمَلُونَ خَبِيراً  « 1 »  .  خلاصهء معنى به پارسى گوئيم .\r\nمىفرمايد : بيعت با رسول خدا بيعت با خداوند است ، چه دست پيغمبر دست خداست و دست خدا بالاى دستها است . پس هر كه عهد پيغمبر بشكند زيان خويشتن كند و هر كه در عهد او استوار باشد مزد بزرگ يابد . زود باشد كه اين اعراب از در اعتذار بيرون شوند و بگويند پرستارى زن و فرزند و حراست اثقال و اموال ما را از اين سفر بازداشت ، هم اين سخن به كذب كنند . بگو : اى محمّد خداوند بر كردار شما داناست كيست از شما كه دفع مشيت خداى را از نفع و ضرر تواند كرد .\r\n    بَلْ ظَنَنْتُمْ أَنْ لَنْ يَنْقَلِبَ الرَّسُولُ وَ الْمُؤْمِنُونَ إِلى أَهْلِيهِمْ أَبَداً وَ زُيِّنَ ذلِكَ فِي قُلُوبِكُمْ وَ ظَنَنْتُمْ ظَنَّ السَّوْءِ وَ كُنْتُمْ قَوْماً بُوراً وَ مَنْ لَمْ يُؤْمِنْ بِاللَّهِ وَ رَسُولِهِ فَإِنَّا أَعْتَدْنا لِلْكافِرِينَ سَعِيراً وَ لِلَّهِ مُلْكُ السَّماواتِ وَ الْأَرْضِ يَغْفِرُ لِمَنْ يَشاءُ وَ يُعَذِّبُ مَنْ يَشاءُ وَ كانَ اللَّهُ غَفُوراً رَحِيماً سَيَقُولُ الْمُخَلَّفُونَ إِذَا انْطَلَقْتُمْ إِلى مَغانِمَ لِتَأْخُذُوها ذَرُونا نَتَّبِعْكُمْ يُرِيدُونَ أَنْ يُبَدِّلُوا كَلامَ اللَّهِ قُلْ لَنْ تَتَّبِعُونا كَذلِكُمْ قالَ اللَّهُ مِنْ قَبْلُ فَسَيَقُولُونَ بَلْ تَحْسُدُونَنا بَلْ كانُوا لا يَفْقَهُونَ إِلَّا قَلِيلًا     « 2 »     .     همانا به اغواى شيطان گمان كرديد كه پيغمبر و اصحاب او از اين سفر بازنشوند و بدين گمان باطل خود را به هلاكت افكنديد و آن كس كه به خدا و رسول نگرود بهرهء آتش شود . آنگاه خبر از فتح خيبر مىدهد و مىفرمايد : زود باشد كه اين اعراب كه عهد بشكستند ، همىگويند ما را در سفر خيبر ملازم خدمت سازيد و از اخذ غنيمت بىبهره نكنيد و بدين سخن خواهند فرمان خداى را ديگرگون كنند - چه حكم خداى چنين بود كه جز اهل حديبيه كس در حرب خيبر حاضر نشود - بگو اى محمّد كه : بر حسب فرمان خداوند بيرون نخواهيد شد و ايشان از نادانى خواهند گفت : كه اين نه حكم خداوند است بلكه حسد مىبرند كه ما در غنيمت شريك باشيم .\r\n  قُلْ لِلْمُخَلَّفِينَ مِنَ الْأَعْرابِ سَتُدْعَوْنَ إِلى قَوْمٍ أُولِي بَأْسٍ شَدِيدٍ تُقاتِلُونَهُمْ أَوْ يُسْلِمُونَ فَإِنْ تُطِيعُوا يُؤْتِكُمُ اللَّهُ أَجْراً حَسَناً وَ إِنْ تَتَوَلَّوْا كَما تَوَلَّيْتُمْ مِنْ قَبْلُ يُعَذِّبْكُمْ عَذاباً أَلِيماً لَيْسَ عَلَى الْأَعْمى حَرَجٌ وَ لا عَلَى الْأَعْرَجِ حَرَجٌ وَ لا عَلَى الْمَرِيضِ حَرَجٌ وَ مَنْ يُطِعِ اللَّهَ وَ رَسُولَهُ يُدْخِلْهُ جَنَّاتٍ تَجْرِي مِنْ تَحْتِهَا الْأَنْهارُ وَ مَنْ يَتَوَلَّ يُعَذِّبْهُ عَذاباً أَلِيماً .   « 3 » بگو اى محمّد اى مخالفت كنندگان مخلف را كه زود باشد به مقاتلت كافران دلاور دعوت شويد ، پس اگر اطاعت كنيد مزد نيكو\r\n\r\n\r\n","description":"","footnote":"\r\n( 1 ) . سورهء فتح ، آيه 10 و 11 .\r\n( 2 ) . سورهء فتح ، آيه 12 - 15 .\r\n( 3 ) . سورهء فتح ، آيه 16 - 17 .\r\n","page_name":" 1110 ","page_number":534},
  {"content":"\r\n\r\nيابيد و اگر نه عذاب ببينيد ، لكن اگر كور و لنگ و بيمار از جهاد بازايستد آلوده عصيان نشود . همانا فرمانبردار خدا و رسول از در بهشت باشد و بىفرمانى مورث عنا و عذاب گردد .\r\nمع القصه رسول خداى ، عبد اللّه بن امّ مكتوم را در مدينه به خليفتى نصب كرد و روز دوشنبهء اول ذىقعده غسل كرد و جامه بپوشيد و بر ناقه عضبا سوار شد و فرمان كرد تا هفتاد ( 70 ) شتر از بهر هدى « 1 » براندند و شتر ابو جهل را كه غنيمت بدر بود هم بشمار كردند و شتران را به ناجية بن جندب اسلمى سپردند و از اصحاب پيغمبر هر كس قدرت هدى داشت با خود حمل داد و اصحاب رسول جز شمشيرى كه آن نيز ملازم نيام بود هيچ گونه سلاح با خود برنداشتند .\r\nبالجمله آن حضرت نماز پيشين را در ذى الحليفه گزاشت ، آنگاه فرمود تا شتران هدى را حاضر كرده مجلّل ساختند . آنگاه بعضى را خود و برخى را ناجيه اشعار و تقليد « 2 » كرد و اصحاب نيز با هدى خويش همان كردند . اين وقت پيغمبر از مسجد شجره احرام به عمره بست ، بدين گونه لبّيك لبّيك اللّهمّ لبّيك لا شريك لك لبّيك انّ الحمد و النّعمة لك و الملك لا شريك لك و مردمان موافقت نمودند و از آنجا احرام بستند و جماعتى در جحفه « 3 » محرم شدند .\r\nپس پيغمبر ناجيه را با شتران هدى از پيش روان داشت و خود از دنبال روان شد و عباد بن بشر را با بيست ( 20 ) سوار از مهاجر و انصار طليعه لشكر فرمود ؛ و در اين سفر هزار و پانصد و بيست ( 1520 ) مرد ملازم ركاب بودند و به روايتى هزار و چهارصد ( 1400 ) و جماعتى هزار و سيصد ( 1300 ) نيز گفته‌اند و از زوجات مطهرات امّ سلمه ملازم خدمت بودند .\r\nچون اين خبر به مشركان مكه رسيد با يكديگر شورى افكندند و كار بر آن نهادند كه رسول خداى را از زيارت خانه بازدارند . چنان كه خداى فرمايد :  وَ مَنْ أَظْلَمُ مِمَّنْ مَنَعَ مَساجِدَ اللَّهِ أَنْ يُذْكَرَ فِيهَا اسْمُهُ وَ سَعى فِي خَرابِها أُولئِكَ ما كانَ لَهُمْ أَنْ يَدْخُلُوها إِلَّا خائِفِينَ لَهُمْ \r\n\r\n\r\n","description":"","footnote":"\r\n( 1 ) . هدى : قربانى است كه به حرم فرستند .\r\n( 2 ) . اشعار و تقليد : علامت نهادن شتر براى قربانى در مكه\r\n( 3 ) . جحفة : موضعى است در ميان مكه و مدينه كه ميقات اهل شام است . ( س )\r\n","page_name":" 1111 ","page_number":535},
  {"content":"\r\n\r\n فِي الدُّنْيا خِزْيٌ وَ لَهُمْ فِي الْآخِرَةِ عَذابٌ عَظِيمٌ .  « 1 » مىفرمايد : كيست ظالم‌تر از آن كس كه مساجد خداى را از آنكه در آنجا ياد خدا كند ، بازداشت و در تخريب مساجد كوشش نمود ؟ چه خرابى مسجد آن است كه معطّل بگذارند و مؤمنان را از دخول در آن و ذكر خداوند در آنجا دفع دهند روا نباشد ايشان را كه جز خائف و ترسان در مساجد درآيند ، چه بعد از غلبه مسلمين كافران را نيروى درآمدن در مسجد الحرام نبود . همانا اين ظالمان در دنيا قرين خوف و خوارى و در عقبى رهين ذاب و عقابند .\r\n إِنَّ الَّذِينَ كَفَرُوا وَ يَصُدُّونَ عَنْ سَبِيلِ اللَّهِ وَ الْمَسْجِدِ الْحَرامِ الَّذِي جَعَلْناهُ لِلنَّاسِ سَواءً الْعاكِفُ فِيهِ وَ الْبادِ وَ مَنْ يُرِدْ فِيهِ بِإِلْحادٍ بِظُلْمٍ نُذِقْهُ مِنْ عَذابٍ أَلِيمٍ  « 2 » يعنى : اين كافران كه در منع مسلمين از طريق حق و مسجد الحرام مستمرند ، خانه‌اى را كه ما از براى بادى و حاضر يكسان نهاديم و مضاى مناسك حج را بر طائفتين برابر گذاشتيم و هر كه در آن حرم اراده حرامى نمايد و عدول از حق كند ، او را عذابى دردناك بچشانيم .\r\nمع القصه مشركين قريش از جماعت احابيش « 3 » مكه و ديگر قبايل استمداد كرده ، تجهيز لشكر كردند و در ارض بلدح « 4 » انجمن شدند و خالد بن وليد و عكرمة بن ابى جهل را با دويست ( 200 ) سوار طليعهء « 5 » سپاه ساختند ، تا اگر تواند شبيخونى اندازد و او پوشيده بر سر جبال عبور مىداد . روزى از پس آنكه پيغمبر نماز ظهر بگزاشت ، خالد گفت : اگر در بين نماز بر ايشان مىتاختم نماز خود را قطع نمىكردند ، اكنون بباشيم تا نماز ديگر ايشان و آنگاه حمله افكنيم .\r\nجبرئيل بيامد و نماز خوف بياورد و اين آيت فرود شد :  وَ إِذا كُنْتَ فِيهِمْ فَأَقَمْتَ لَهُمُ الصَّلاةَ فَلْتَقُمْ طائِفَةٌ مِنْهُمْ مَعَكَ وَ لْيَأْخُذُوا أَسْلِحَتَهُمْ فَإِذا سَجَدُوا فَلْيَكُونُوا مِنْ وَرائِكُمْ وَ لْتَأْتِ طائِفَةٌ أُخْرى لَمْ يُصَلُّوا فَلْيُصَلُّوا مَعَكَ وَ لْيَأْخُذُوا حِذْرَهُمْ وَ أَسْلِحَتَهُمْ وَدَّ الَّذِينَ كَفَرُوا لَوْ تَغْفُلُونَ عَنْ أَسْلِحَتِكُمْ وَ أَمْتِعَتِكُمْ فَيَمِيلُونَ عَلَيْكُمْ مَيْلَةً واحِدَةً وَ لا جُناحَ عَلَيْكُمْ إِنْ كانَ بِكُمْ أَذىً مِنْ مَطَرٍ أَوْ كُنْتُمْ مَرْضى أَنْ تَضَعُوا أَسْلِحَتَكُمْ وَ خُذُوا حِذْرَكُمْ إِنَّ اللَّهَ أَعَدَّ لِلْكافِرِينَ عَذاباً مُهِيناً  « 6 » به پارسى چنين است ؛ مىفرمايد : اى محمّد چون هنگام خوف از دشمن در ميان اصحاب\r\n\r\n\r\n","description":"","footnote":"\r\n( 1 ) . سورهء بقره ، آيه 114 .\r\n( 2 ) . سورهء حج ، آيه 25 .\r\n( 3 ) . احابيش : جماعتى كه از يك قبيله مخصوص نباشند .\r\n( 4 ) . نام صحرائى است نزديك مكه ، يا نام كوهى است در راه جدّه .\r\n( 5 ) . طليعة : پيشرو و مقدم لشكر\r\n( 6 ) . سورهء نساء ، آيه 102 .\r\n","page_name":" 1112 ","page_number":536},
  {"content":"\r\n\r\nبرپاى كنى نماز را مردم خود را دو گروه كن : نيمى در برابر دشمن بايستند و نيمى با تو گزارند و بايد ايشان اسلحه جنگ با خود بردارند و چون نمازگزاران با تو يك ركعت نماز گذاشتند ، بايد براى حراست در برابر دشمن شوند و آن نيمه كه نماز نكرده‌اند بجاى ايشان آيند و در ركعت ديگر با تو نماز بگزارند و اين جماعت نيز بايد آلت حفظ و حذر كه سپر و جوشن است و سلاح جنگ كه تيغ و سنان است با خود براند ، چه دوست دارند كافران كه شما غفلت كنيد از اسلحه و امتعهء خود ، تا همگروه و همدست بر شما حمله اندازند و بيماران و ضعيفان را گناهى نيست ، اگر سلاح جنگ از خود فرو گذارند ، لكن با توانائى و قدرت آلت حفظ خويش را برگيرند . همانا خداوند از براى كافران عذابى خواركننده آماده فرموده .  فَإِذا قَضَيْتُمُ الصَّلاةَ فَاذْكُرُوا اللَّهَ قِياماً وَ قُعُوداً وَ عَلى جُنُوبِكُمْ فَإِذَا اطْمَأْنَنْتُمْ فَأَقِيمُوا الصَّلاةَ إِنَّ الصَّلاةَ كانَتْ عَلَى الْمُؤْمِنِينَ كِتاباً مَوْقُوتاً  « 1 » مىفرمايد : چون نماز خوف را به پاى برديد ياد كنيد خداى را در هر حال ، چه در ايستادن و شمشير زدن و چه در نشستن و كمان شدن و چه زخمى شدن و به پهلو افتادن و آنگاه كه از خوف ايمنى يافتيد نماز را با تمام شرايط به پاى بريد . همانا نماز بر مؤمنان به اوقات معين واجب افتاده .\r\nبالجمله رسول خدا ، بسر بن سفيان خزاعى را از ذى الحليفه به مكه فرستاد تا مكنون خاطر قريش را مكشوف داشته بازآيد . پس او برفت و معلوم داشت كه قريش از در طرد و منع‌اند ؛ و بازشده در نواحى عسفان « 2 » به حضرت پيغمبر پيوست و خبر بازآورد . رسول خدا اشراف اصحاب را به مشورت طلب داشت و فرمود : اگر راهى هست ، بر خانه‌هاى احابيش و ديگر قبايل تاختن كنيم ، چه ايشان به مدد قريش آمده‌اند . چون از نهب خانه و مال آگهى يافتند از قريش جدا شوند و جنگ با قريش سهل گردد .\r\nابو بكر گفت : يا رسول اللّه امسال آهنگ زيارت فرموده‌ايد و قصد مقاتلت نداشته‌ايد ، صواب آن است كه هم بر اين باشيد ، اگر قريش از در منع درآيند آنگاه جنگ افكنيم . چون پيغمبر تقاعد اصحاب را در اين تاختن مشاهدت فرمود ، ساكت\r\n\r\n\r\n","description":"","footnote":"\r\n( 1 ) . سورهء نساء ، آيه 103 .\r\n( 2 ) . عسفان : نام آبگاهى است ميان جحفه و مكّه .\r\n","page_name":" 1113 ","page_number":537},
  {"content":"\r\n\r\nشد و گفت : برويد به نام خداى ، اما چون خالد بن وليد كراع الغميم « 1 » نشيمن دارد ، از جانب راست بايد شدن تا ناگاه بر سر او درآئيم . و همچنان به رهنمائى مردى از بنى سليم طىّ مسافت كردند تا به جائى كه خالد بن وليد مغافصة گرد لشكر بديد و مجال درنگ نيافت و فرار كرده قريش را از رسيدن لشكر خبردار كرده . و از اين سوى پيغمبر لشكر را فرمود : بگوئيد استغفر اللّه و اتوب اليه اى قوم اين همان است كه بر بنى اسرائيل عرضه كردند ، ايشان نپذيرفتند و هلاك شدند و شما گفتيد و رستگار شديد .\r\nمع القصه رسول خداى تا به ثنيّة المره براند ، در آنجا شتر خاصه پيغمبر به زانو درآمد و هرچند زجرش كردند جنبش نكرد . مردم گفتند : خلأت القصوى يعنى :\r\nشتر قصوى بازماند . پيغمبر فرمود : خداوندى كه فيل را از مكه بازداشت باشد كه شتر را نيز بازدارد . آنگاه سوگند ياد فرمود كه : هر چه قريش در تعظيم حرم طلب كنند روا فرمايد : آنگاه شتر را جنبش دادند و از آنجا در حديبيه « 2 » بر سر چاهى كه اندك آب داشت لشكرگاه كرد و به اندك زمانى آب چاه نماند .\r\n\r\nمعجزهء پيغمبر صلّى اللّه عليه و آله در نصب تير ميان چاه\r\nمردم به پيغمبر شكايت بردند ، آن حضرت تيرى بيرون كرده فرمود تا به چاه فرود دادند ، و بر سر چاه آب چندان بجوشيد كه تمامت لشكر سيراب شدند . اوس بن خولى با عبد اللّه ابىّ گفت : ابعد هذا شىء اما ان لك ان تبصر ؟ كنايت از آنكه هنوز وقت نشده كه امر بر تو روشن باشد و از شك بيرون شوى ؟ هم روايت است كه در حديبيه مردم استغاثه كردند و پيغمبر دعا كرد تا باران بباريد و مردمان سيراب شدند .\r\nگويند شبى در حديبيه باران آمد و بامداد پيغمبر صلّى اللّه عليه و آله بعد از نماز فرمود : هيچ\r\n\r\n\r\n","description":"","footnote":"\r\n( 1 ) . كراع الغميم : موضعى است بين مكه و مدينه .\r\n( 2 ) . نام قريه‌اى است نزديك به مكه ، چاهى است در آن اراضى كه حديبيه نام دارد و اين قريه به نام آن چاه موسوم شد .\r\n","page_name":" 1114 ","page_number":538},
  {"content":"\r\n\r\nمىدانيد كه خداى چه فرمود ؟ گفتند : خدا و رسول مىداند . فرمود : قال اللّه تعالى أصبح من عبادى مؤمن و كافر فامّا من قال مطرنا بفضل اللّه و رحمته ، فذلك مؤمن بىكافر بالكواكب و اما من قال مطرنا بنوء كذا و كذا فذلك كافر بى مؤمن بالكواكب يعنى : كسى كه گويد : ما باران را به فضل خدا يافتيم ، مؤمن با من است و به كواكب كافر است و آن كس كه باران را به سبب نوء كواكب « 1 » داند كه طلوع و غروب كواكب باشد ، ايمان با كواكب دارد و به خدا كافر است .\r\n\r\nرسالت بديل از جانب قريش\r\nمع القصه در حديبيه ، بديل بن ورقاء خزاعى با چند تن از جانب قريش به حضرت پيغمبر آمد و ايشان مؤمن و صاحب سرّ پيغمبر بودند و عرض كردند :\r\nقريش با ديگر قبايل متفق‌اند كه شما را از زيارت كعبه منع كنند و در اراضى حديبيه بر شما تاختن كنند . پيغمبر فرمود :\r\nما براى جنگ بيرون نشده‌ايم ؛ بلكه قصد عمره داريم و شتران خويش را نحر كنيم و گوشت آن را براى شما بگذاريم و قريش كه با ما آهنگ جنگ دارند ، زيان خواهند كرد . اگر خواهند با ما مدتى جنگ را يكسو نهند و ما را با ديگر كافران بگذارند ؛ اگر مقهور شويم مقصود ايشان بىزحمت بدست شود و اگر غالب شديم ، آنگاه چون خواهند متابعت ما كنند در هر حال در ايام مصالحه آسوده باشند و اگر نه سوگند با خداى كه با ايشان چندان‌كه زنده باشيم ، مقاتلت كنيم و همانا خداى نصرت دين خويش خواهد كرد .\r\nبديل گفت : هم‌اكنون اين سخن به قريش رسانم ، و به نزد ايشان شده گفت : اى جماعت قريش سخنى از محمّد شنيده‌ام ؛ اگر خواهيد بگويم ؟ عكرمة بن ابى جهل و حكم بن ابى العاص آغاز سفاهت كردند و گفتند : حاجت نيست . جماعتى از مردم\r\n\r\n\r\n","description":"","footnote":"\r\n( 1 ) . نوء : طلوع و غروب مخصوصى است كه اهل نجوم براى ستارگان معتقدند .\r\n","page_name":" 1115 ","page_number":539},
  {"content":"\r\n\r\nمجرب « 1 » گفتند : بگوى تا چه شنيدى ؟ سخنان پيغمبر بازراند و گفت : در جنگ با محمّد شتاب مكنيد كه او آهنگ كعبه دارد . مردم گفتند : بديل از جماعت خزاعه است و آن قبيله در جاهليت و اسلام با محمّد از در صدق بوده‌اند ، بعيد نباشد اگر بديل با او در نهانى امرى نهاده باشد .\r\n\r\nرسالت عروة بن مسعود از جانب قريش\r\nاز پس او مكرز بن حفص را به رسالت فرستادند . وى برفت و بازآمد و همان سخنان را از پيغمبر خبر آورد . قريش خبر او را استوار نداشتند ، عروة بن مسعود ثقفى برخاست و گفت : اى جماعت قريش شما مرا به جاى پدريد و من شما را در ازاى فرزند و حقوق خويش را بر ايشان برشمرد و گفت : روا باشد كه مرا با خود واژونه ندانيد . گفتند : سخن تو بر صدق است . آنگاه گفت : اين مرد يعنى محمّد با شما انصاف كرده است . سخن او را بپذيريد و اجازت دهيد تا من به نزد او رفته با او سخن كنم . گفتند : روا باشد .\r\nپس عروه به نزديك پيغمبر آمد ، رسول خداى آنچه با بديل گفته بود اعادت فرمود . عروه گفت : اى محمّد هيچ شنيده‌اى از عرب كسى اهل خويش تباه كند ؟ تو نيز قوم خويش را تباه مكن چه اين جماعت پراكنده كه بر تو گرد شده‌اند ، روزى آيد كه تو را تنها بگذارند و بگذرند . ابو بكر گفت : امصص بظر اللّات يعنى : گوشت آويخته فرج لات را مكيدن كن كه ما هرگز از پيغمبر برنگرديم . عروه گفت : كيست اين مرد ؟ گفتند : ابو بكر . گفت : اى ابو بكر سوگند با خداى كه اگر ترا با من حقى نبود ، پاسخت ساخته مىكردم ، چه در زمان جاهليت ابو بكر به ده ( 10 ) شتر جوان اعانت دين عروه كرده بود .\r\nمع القصه عروه با پيغمبر سخن مىكرد و هنگام گفت و شنود ، مسّ محاسن پيغمبر مىنمود . مغيره نعل شمشير خود بر دست او مىزد و مىگفت : دست\r\n\r\n\r\n","description":"","footnote":"\r\n( 1 ) . مجرب : آزموده ، كارديده\r\n","page_name":" 1116 ","page_number":540},
  {"content":"\r\n\r\nخويش بازدار ، چندان‌كه دست عروه كوفته شد و خشم گرفت و گفت : يا محمّد كيست اين مرد كه در ميان اصحاب تو از وى لئيم‌تر نشناسم ؟ پيغمبر تبسّم فرمود و گفت : اين مغيرة بن شعبه است ، خويش تو .\r\nعروه گفت : اى غدار من اصلاح غدر تو كنم و تو با من چنين كنى ؟ زيرا كه در جاهليت مغيره با سيزده ( 13 ) تن از بنى مالك از قبيلهء ثقيف آهنگ خدمت مقوقس كردند و به مصر شدند . مقوقس آن جمله را عطائى به سزا كرد و مغيره را محروم گذاشت . هنگام مراجعت در يكى از منازل ايشان افراط در خمر كرده به خواب شدند . مغيره برخاست و هر سيزده ( 13 ) تن را بكشت و اموال ايشان را برگرفته به مدينه آمد و از در صدق مسلمانى گرفت . پيغمبر فرمود : اسلام تو پذيرفته است ؛ اما بدان مال كه آورده‌اى مرا حاجت نيست . و از آن سوى چون بنى مالك اين بدانستند ، با قبيلهء مغيره آغاز خصومت نهادند . عروة بن مسعود كه سيزده ( 13 ) ديت از بنى مالك بر ذمّت نهاده بود آن كار را كه بر مصالحه نهاد .\r\nبالجمله عروه در نهانى اصحاب پيغمبر را نگران بود و حشمت پيغمبر صلّى اللّه عليه و آله در چشم ايشان مشاهدت مىفرمود . چون به ميان قريش بازشد گفت :\r\nاى مردان به خدا سوگند كه من به درگاه كسرى و قيصر و نجاشى شده‌ام . هيچ پادشاهى در نزد رعيت و سپاهش بدين عظمت نبوده است ، آب دهان نيفكند ، جز اينكه مردمان بر روى و جلد خود مسح كنند و چون وضو سازد ، بر سر ربودن آب وضويش نزديك به هلاكت رسند و اگر موئى از محاسنش بيفتد از بهر بركت برگيرند و با خود بدارند و چون كارى فرمايد ، هر كسى از ديگرى سبقت جويد ؛ و چون سخن گويد : آوازها نزد او پست كنند و هيچ كس در وى تند نگاه نكند .\r\nاينك بر شما امرى عرض كرده كه رشد و صلاح شما در آن است بپذيريد . سوگند با خداى لشكرى ديدم كه جان خوار كنند تا بر شما غالب شوند .\r\n\r\n","description":"","footnote":"","page_name":" 1117 ","page_number":541},
  {"content":"\r\n\r\n\r\n[ رسالت حليس بن علقمه از جانب قريش 
  ]\r\nاين وقت يك تن از احابيش « 1 » از قبيلهء بنى كنانه كه او را حليس بن علقمه مىگفتند : اجازت يافت تا به حضرت پيغمبر رود و سخن كند . چون از دور پديدار شد رسول خداى فرمود : اين مرد در تعظيم بدن « 2 » جدى تمام دارد . شتران قربانى را برانگيزيد تا نگران شود . اصحاب شتران را برانگيختند و او را لبيك‌گويان پذيره شدند . حليس چون اين كار معاينه كرد گفت : سبحان اللّه ! روا نباشد اين جماعت را كس از زيارت خانه ممانعت كند و آب از چشمش بدويد و گفت : هلكت قريش بربّ الكعبه پس به نزديك قريش بازشد و گفت : اى قوم اين مردم شتران قربانى را اشعار « 3 » و تقليد كرده‌اند ، صواب آن است كه ايشان را از زيارت كعبه دفع ندهيد . گفتند : اى حليس به جاى باش كه تو مرد اعرابى بوده و پشت و روى اين كار را نيك ندانى .\r\nحليس در خشم شد و گفت : ما با شما متفق نشده‌ايم كه مردم را از زيارت كعبه مانع باشيد ، دست از محمّد بازداريد و اگر نه من با جمله احابيش از شما بازگرديم . قريش او را دل دادند و گفتند : باش تا با محمّد صلحى به دلخواه كنيم . پس پنجاه ( 50 ) سوار گزيده برانگيختند كه در لشكر پيغمبر گرد برآيند و عدت و اعداد ايشان را بازدانند .\r\nچون ايشان نزديك شدند ، مسلمين بر آن جماعت درآمدند و جمله را دستگير كرده ، به حضرت پيغمبر آوردند . رسول خداى به چشم عطوفت در ايشان نگريست و همگان را به سوى مكه گسيل نمود ، كما قال اللّه تعالى :    وَ لَوْ قاتَلَكُمُ الَّذِينَ كَفَرُوا لَوَلَّوُا الْأَدْبارَ ثُمَّ لا يَجِدُونَ وَلِيًّا وَ لا نَصِيراً سُنَّةَ اللَّهِ الَّتِي قَدْ خَلَتْ مِنْ قَبْلُ وَ لَنْ تَجِدَ لِسُنَّةِ اللَّهِ تَبْدِيلًا وَ هُوَ الَّذِي كَفَّ أَيْدِيَهُمْ عَنْكُمْ وَ أَيْدِيَكُمْ عَنْهُمْ بِبَطْنِ مَكَّةَ مِنْ بَعْدِ أَنْ أَظْفَرَكُمْ عَلَيْهِمْ وَ كانَ اللَّهُ بِما تَعْمَلُونَ بَصِيراً    « 4 » خداى مىفرمايد : اگر كافران با شما رزم مىدادند هزيمت مىشدند و\r\n\r\n\r\n","description":"","footnote":"\r\n( 1 ) . احابيش : جماعتى كه از قبائل مختلف تشكيل شده و در نزديك كوهى كه در پائين مكه است ، سكنى داشتند .\r\n( 2 ) . بدن جمع بدنه : شتر يا گاوى كه به مكه براى قربانى برند .\r\n( 3 ) . اشعار : به معنى خون‌آلود كردن كوهان شتر قربانى است تا علامت باشد .\r\n( 4 ) . سوره فتح ، آيه 22 - 24 .\r\n","page_name":" 1118 ","page_number":542},
  {"content":"\r\n\r\nهيچ پشتوانى نمىيافتند ، چه از زمان سلف عادت خداوند بر اين رفته كه پيغمبران خويش را نصرت فرمايد و عادت خداوند ديگرگون نخواهد شد و بدانچه قضا رفته در هيچ‌گاه باژگونه نخواهد گشت و خداوند هول و هراس در كافران افكند و مسلمين را نهى فرمود تا در حديبيه رزم ندادند و كار به مسالمت كردند ، چه مسلمين را بزرگتر فتحى بود .\r\n  هُمُ الَّذِينَ كَفَرُوا وَ صَدُّوكُمْ عَنِ الْمَسْجِدِ الْحَرامِ وَ الْهَدْيَ مَعْكُوفاً أَنْ يَبْلُغَ مَحِلَّهُ وَ لَوْ لا رِجالٌ مُؤْمِنُونَ وَ نِساءٌ مُؤْمِناتٌ لَمْ تَعْلَمُوهُمْ أَنْ تَطَؤُهُمْ فَتُصِيبَكُمْ مِنْهُمْ مَعَرَّةٌ بِغَيْرِ عِلْمٍ لِيُدْخِلَ اللَّهُ فِي رَحْمَتِهِ مَنْ يَشاءُ لَوْ تَزَيَّلُوا لَعَذَّبْنَا الَّذِينَ كَفَرُوا مِنْهُمْ عَذاباً أَلِيماً إِذْ جَعَلَ الَّذِينَ كَفَرُوا فِي قُلُوبِهِمُ الْحَمِيَّةَ حَمِيَّةَ الْجاهِلِيَّةِ فَأَنْزَلَ اللَّهُ سَكِينَتَهُ عَلى رَسُولِهِ وَ عَلَى الْمُؤْمِنِينَ وَ أَلْزَمَهُمْ كَلِمَةَ التَّقْوى وَ كانُوا أَحَقَّ بِها وَ أَهْلَها وَ كانَ اللَّهُ بِكُلِّ شَيْءٍ عَلِيماً   « 1 » يعنى : كافران شما را از طواف خانه و اداى عمره دفع دادند و شتران هدى را كه از بهر قربانى بود به مكه راه نگذاشتند و اگر نه آن بود كه زنان و مردان مسلم با كافران كه در مكه اختلاط دارند بىآگهى شما پايمال هلاك و دمار مىگشتند و دامن شما را از قتل ايشان كه هم‌كيشان شمايند آلايش عارى مىرسيد ، قتل و نهب اين جماعت را منهى نمىداشتم و كيفر كافران را به عذابى سخت مىگذاشتم آنگاه مىفرمايد : ياد مىداريد كافران را كه حميّت جاهليّت را در دلهاى خود جاى داده‌اند و در كين و كيد رسول اللّه استوار گشته‌اند . همانا خداوند پيغمبر خود را آسايش و آرامش فرستاد و مؤمنان را مطمئن خاطر داشت تا بر هر ناهموارى و جسارت فرستادگان قريش مصابرت كردند و كار بر مصالحت و مسالمت نهادند .\r\n\r\n[ رسالت عثمان بن عفّان 
  ]\r\nمع القصه پيغمبر در حديبيه اول خراش بن اميّه را به مكّه فرستاد تا مردم را از قصد آن حضرت آگهى دهد . مردم مكه خواستند او را مقتول سازند ، عشيرت او كه در مكه بودند او را رها دادند . پس پيغمبر عمر بن الخطّاب را فرمود : تو را به مكه\r\n\r\n\r\n","description":"","footnote":"\r\n( 1 ) . سورهء فتح ، 25 و 26 .\r\n","page_name":" 1119 ","page_number":543},
  {"content":"\r\n\r\nبايد رفت و قريش را آگهى داد كه ما از بهر جنگ بدينجا نشده‌ايم ، بلكه آهنگ زيارت داريم . عمر گفت : يا رسول اللّه گمان دارم كه قريش چون دست يابند دست از من بازندارند و از قبيلهء بنى عدىّ كس در مكه نيست كه اعانت من تواند ، عثمان از بهر اين كار شايسته‌تر است ؛ چه او را قريش مكانت ديگر نهند .\r\nپس پيغمبر عثمان بن عفّان را به مكه فرستاد و فرمود : قريش را آگهى ده و مسلمانان را بگوى فرج نزديك است . عثمان برفت و در راه با ابان بن سعيد بن العاص دچار شد و در امان او درآمد تا اداى رسالت كند . ابان او را بر دابّهء خود سوار كرده و خود رديف او شد و او را به مكه درآورد . عثمان پيغام پيغمبر به قريش رسانيد و چون خواست بازشود گفتند : اگر خواهى طواف كعبه كن و بازشو . گفت :\r\nمن با پيغمبر طواف خواهم كرد . قريش از او برنجيدند و نگذاشتند تا بازشود .\r\n\r\nبيعت الرّضوان\r\nاما از آن سوى چون عثمان دير بماند مسلمانان گفتند : خوشا عثمان كه طواف خانه خواهد كرد . پيغمبر فرمود كه : گمان من آن است كه عثمان بىما طواف نكند و ده ( 10 ) تن از مهاجرين از پس عثمان به مكه شدند . كرز بن جابر و عبد اللّه بن سهيل بن عمرو و عيّاش بن ابى ربيعه و هشام بن عبد العاص و حاطب بن ابى بلتعه و حاطب بن عمرو و عبد اللّه بن حذافه و ابو الرّوم بن عمير و عمير بن وهب الجمحى و عبد اللّه بن ابى اميّه . اين هنگام خبر آوردند كه عثمان با آن ده ( 10 ) تن مهاجرين در مكه مقتول شدند و شيطان اين سخن در لشكر پيغمبر پهن كرد .\r\nپيغمبر فرمود : از اينجا بازنشوم تا سزاى قريش ندهم . و در پاى درخت سمره كه در آن موضع بود بنشست و با اصحاب بيعت فرمود بر اينكه از جاى نرود و اگر حرب برپا شود ، دست بازندارد و اين بيعت را بيعت الرّضوان گفته‌اند . چه خداى در سورهء « الفتح » فرموده :    لَقَدْ رَضِيَ اللَّهُ عَنِ الْمُؤْمِنِينَ إِذْ يُبايِعُونَكَ تَحْتَ الشَّجَرَةِ فَعَلِمَ ما فِي قُلُوبِهِمْ فَأَنْزَلَ السَّكِينَةَ عَلَيْهِمْ وَ أَثابَهُمْ فَتْحاً قَرِيباً وَ مَغانِمَ كَثِيرَةً يَأْخُذُونَها وَ كانَ اللَّهُ عَزِيزاً حَكِيماً وَعَدَكُمُ اللَّهُ مَغانِمَ كَثِيرَةً تَأْخُذُونَها فَعَجَّلَ لَكُمْ هذِهِ وَ كَفَّ أَيْدِيَ النَّاسِ عَنْكُمْ وَ لِتَكُونَ آيَةً لِلْمُؤْمِنِينَ   \r\n\r\n","description":"","footnote":"","page_name":" 1120 ","page_number":544},
  {"content":"\r\n\r\n وَ يَهْدِيَكُمْ صِراطاً مُسْتَقِيماً  « 1 » يعنى : خداى خوشنود شد از آن جماعت كه در تحت اين شجره با تو بيعت كردند و دلهاى ايشان را قوى ساخت و به فتحى نزديك و غنيمتهاى فراوان پاداش مىفرمايد ، زودا كه اين دو عطيت بزرگ را دريابيد و از شرّ دشمنان ايمن باشيد .\r\nجابر گويد : كه جدّ بن قيس « 2 » منافق را در آن بيابان ديدم كه از پى شتر گمشدهء خويش مىشتافت . گفتم : بازآى و با پيغمبر بيعت كن . گفت : من شتر خويش را از بيعت محمّد دوست‌تر دارم . چون سر از بيعت برتافت ، پيغمبر در حق او فرمود : كلّ من بايع تحت الشّجرة يدخل الجنّة الّا صاحب الجمل الاحمر .\r\nمع القصه از پس بيعت الرّضوان همچنان اوس بن خولى و عباس بن بشر و محمد بن مسلمه به فرمان بودند كه به نوبت طلايه « 3 » لشكر باشند . و از آن سوى قريش هر شب پنجاه ( 50 ) كس به اطراف لشكرگاه مىفرستادند تا بر كردار لشكريان بينا باشند تا مبادا زيانى رسانند . از قضا شبى كه محمد بن مسلمه طلايه لشكر بود ، ايشان را ديدار كرد و تمامت ايشان را مأخوذ داشته به لشكرگاه آورد . پيغمبر بفرمود :\r\nتا آن جماعت را بازداشتند . چون اين خبر به قريش رسيد ناچار شدند و صبحگاه سهيل بن عمرو را از بهر صلح به حضرت رسول فرستادند .\r\nاين وقت مكشوف افتاد كه عثمان را آسيبى نرسيد . پيغمبر فرمود : چون از در فرمان غايب است روا نيست كه فضيلت اين بيعت درنيابد ، پس اشارت به دست راست خود كرد و فرمود : اين دست عثمان است و دست چپ خود را فرمود : اين دست من است و دست بر دست خود زده از قبل عثمان با خود بيعت كرد و خبر بيعت مسلمين با پيغمبر در دل قريش هولى عظيم افكند .\r\nبه روايت عامه و خاصه روز بيعت شجره هزار و پانصد ( 1500 ) تن اصحاب بودند و چنان افتاد كه آب كمياب بود و مردمان را تشنگى به زحمت انداخت .\r\nاين وقت پيغمبر بفرمود تا وعائى « 4 » از آب حاضر كردند و دست مبارك را در آب فرو داد و از ميان انگشتانش آب جوشيدن گرفت ، چندان‌كه تمام آن مردم را كفايت\r\n\r\n\r\n","description":"","footnote":"\r\n( 1 ) . سورهء فتح ، آيه 18 - 20 .\r\n( 2 ) . متن : جند بن قيس .\r\n( 3 ) . طلايه : دسته‌اى كه در اطراف لشكر براى پاسبانى و نگهبانى مأمور شوند .\r\n( 4 ) . وعاء : ظرف\r\n","page_name":" 1121 ","page_number":545},
  {"content":"\r\n\r\nكرد . و نيز چنان افتاد كه مردم در حديبيه جوعان « 1 » شدند و زحمت گرسنگى در ايشان اثر كرد . رسول خدا بفرمود : نطعى « 2 » بگستردند و اصحاب از بقيه زاد خود مقدارى آرد و چند عدد خرما بر زبر نطع بريختند . آنگاه پيغمبر بر پاى ايستاده از بهر بركت ، خداى را بخواند و فرمود تا هر كس ظرف خويش را بياورد و چندان‌كه توانست از آرد و خرما بياكند و هنوز به جاى بود .\r\nو همچنان در حديبيه وحشيان در ميان خيمه‌هاى مردمان درمىآمدند ، چنان كه به دست مىتوانستند مأخوذ داشت و كس آسيب هيچ صيد نمىكرد و خداى اين آيت را بدين فرستاد :   يا أَيُّهَا الَّذِينَ آمَنُوا لَيَبْلُوَنَّكُمُ اللَّهُ بِشَيْءٍ مِنَ الصَّيْدِ تَنالُهُ أَيْدِيكُمْ وَ رِماحُكُمْ لِيَعْلَمَ اللَّهُ مَنْ يَخافُهُ بِالْغَيْبِ فَمَنِ اعْتَدى بَعْدَ ذلِكَ فَلَهُ عَذابٌ أَلِيمٌ يا أَيُّهَا الَّذِينَ آمَنُوا لا تَقْتُلُوا الصَّيْدَ وَ أَنْتُمْ حُرُمٌ وَ مَنْ قَتَلَهُ مِنْكُمْ مُتَعَمِّداً فَجَزاءٌ مِثْلُ ما قَتَلَ مِنَ النَّعَمِ يَحْكُمُ بِهِ ذَوا عَدْلٍ مِنْكُمْ هَدْياً بالِغَ الْكَعْبَةِ أَوْ كَفَّارَةٌ طَعامُ مَساكِينَ أَوْ عَدْلُ ذلِكَ صِياماً لِيَذُوقَ وَبالَ أَمْرِهِ عَفَا اللَّهُ عَمَّا سَلَفَ وَ مَنْ عادَ فَيَنْتَقِمُ اللَّهُ مِنْهُ وَ اللَّهُ عَزِيزٌ ذُو انْتِقامٍ   « 3 »   .   خلاصهء معنى آن است كه : خداوند آزمايش مىدهد آنان را كه از بهر حج احرام بسته‌اند بدين كه دست و نيزهء ايشان به نخجيرها « 4 » تواند رسيد پس آن كس كه به عمد قصد صيدى كند ، بايد به تصديق دو مرد عادل مانند آن صيد را هدى مكّه سازد ، چنان كه گوسفندى را به جاى آهو شمار كنند و اگر از آهو بزرگتر شكار كنند ، قربانى را شگرف بايد كرد يا اينكه به كفارت اين گناه ، درويشان را به نحوى كه در شريعت مقرّر است طعام دهند و اگر نه به جاى طعام هر درويشى روزه گيرند و از آنچه در جاهليّت كردند يا قبل از رسيدن حكم حرمت مرتكب اين معصيت شدند ، خداوند معفو داشت .\r\nچه گويند : ابو اليسر بعد از رسيدن به حديبيه با اينكه محرم بود صيد گور دشتى كرد .\r\nمع القصه قريش سهيل بن عمرو و مكرز بن حفص بن اخيف « 5 » و [ حويطب بن عبد العزّى 
  ] را گفتند : بشتابيد و در ميان ما و محمّد كار به مصالحت كنيد تا اسيران ما\r\n\r\n\r\n","description":"","footnote":"\r\n( 1 ) . جوعان : گرسنه\r\n( 2 ) . نطع : سفره چرمى\r\n( 3 ) . سورهء مائده ، آيه 94 و 95 .\r\n( 4 ) . نخجير : شكارگاه و نيز به معنى شكار هم به كار مىرود .\r\n( 5 ) . متن : حفص بن احنف .\r\n","page_name":" 1122 ","page_number":546},
  {"content":"\r\n\r\nرا رها كند . و از پيش روى ايشان مكرز بن حفص طريق لشكر اسلام گرفت ، چون پيغمبر از دور او را ديدار كرد فرمود : اين مكرز بن حفص مردى فاجر يا غادر « 1 » است با او سخن نكنيد و خود با او آغاز سخن كرد . هنوز كلمه در ميان بود كه سهيل بن عمرو و حويطب بن عبد العزّى با گروهى از قريش برسيد . پيغمبر فرمود : سهل امرنا كار بر ما آسان شد .\r\nنخست سهيل عرض كرد كه : اى محمّد ، عثمان را جهال قوم بازداشتند و عقلا رضا نبودند ، روا باشد اگر محبوسين ما را رها كنى . فرمود : چندان‌كه مردم ما محبوس باشند كسان شما رها نخواهند شد . سهيل بن عمرو كس به قريش فرستاد كه محمّد انصاف مىكند محبوسين ايشان را رها كنيد . پس قريش ، مسلمانان را رها كردند تا به حضرت رسول آمدند ، پيغمبر نيز بفرمود تا گرفتاران قريش را آزاد ساختند .\r\nاين هنگام سهيل ساز سخن مصالحت فرمود و گفت : اى محمّد قريش با تو از در مصالحت و مسالمت درآيند به شرط كه امسال عمره نگزارى و سال ديگر قضا كنى .\r\nاگر بدين رضا دهى بفرماى تا وثيقى از بهر مصالحت نگار شود . پيغمبر بدين سخن رضا داد و فرمود : روا باشد .\r\nعمر چون اين بشنيد با ابو بكر گفت : آيا محمد رسول خداست ؟ گفت : بلى .\r\nگفت : ما مسلمانيم ؟ گفت : آرى . گفت : قريش كافرند ؟ گفت : چنين است . گفت : چرا با رضاى قريش صلح كنيم ؟ ابو بكر گفت : اى عمر ساكت باش . پيغمبر همه به فرمان خدا كار كند . عمر از نزد ابو بكر كنارى گرفت و به حضرت رسول آمد و با پيغمبر نيز بدين گونه احتجاج نمود . پيغمبر فرمود : اى عمر من رسول خدايم و خداى مرا در هيچ كار فرو نگذارد . آنگاه عمر اظهار پشيمانى كرد و به استغفار پرداخت .\r\nبه روايتى چون عمر بن الخطّاب و جماعتى از اصحاب در مصالحت با قريش طريق مكاوحت سپردند ، پيغمبر فرمود : اگر صلح را پسنده نداريد ساز مناجزت و مبارزت نمائيد . اصحاب از بهر مقاتلت شتاب گرفتند و قريش نيز چون ساخته جنگ بودند از جاى درآمدند و حمله افكندند ، مسلمانان را بىآنكه خونى ريخته شود مانند هزيمتيان قدم واپس نهادند . پيغمبر تبسم كرد و فرمود : يا على تيغ بگير و قريش را دفع ده . چون علىّ مرتضى با شمشير كشيده به ميان معركه آمد ، بزرگان\r\n\r\n\r\n","description":"","footnote":"\r\n( 1 ) . غادر : پيمان‌شكن ، نيرنگ باز\r\n","page_name":" 1123 ","page_number":547},
  {"content":"\r\n\r\nقريش ندا در دادند كه يا على مگر محمّد را از مصالحت پشيمانى آمد ؟ فرمود : او را پشيمانى نرسد و مراجعت كرد .\r\nپيغمبر روى با مسلمانان آورد و فرمود : أ لستم اصحابى يوم بدر ، اذ انزل اللّه فيكم  « إِذْ تَسْتَغِيثُونَ رَبَّكُمْ فَاسْتَجابَ لَكُمْ أَنِّي مُمِدُّكُمْ بِأَلْفٍ مِنَ الْمَلائِكَةِ مُرْدِفِينَ »  « 1 » أ لستم اصحابى يوم احد  « إِذْ تُصْعِدُونَ وَ لا تَلْوُونَ عَلى أَحَدٍ وَ الرَّسُولُ يَدْعُوكُمْ فِي أُخْراكُمْ »  « 2 » أ لستم اصحابى يوم كذا ؟ اين هنگام عمر بن الخطّاب و ديگر مردم از گفته پشيمانى گرفتند و از در معذرت بيرون شدند و گفتند : خدا و رسول بهتر داند . آنچه خود دانى چنان مىكن .\r\n\r\nمصالحه پيغمبر با قريش\r\nاز پس آن رسول خدا على عليه السّلام را طلب داشت و فرمود : بنويس : بسم اللّه الرّحمن الرّحيم\r\nسهيل گفت : و اللّه من رحمن ندانم كيست ، بنويس بسمك اللّهمّ چنان كه رسم جاهليت است .\r\nاصحاب رضا نمىدادند . پيغمبر فرمود : چنان بنويس ، پس على نوشت بسمك اللّهمّ .\r\nبعد از آن فرمود : بنويس هذا ما قضى عليه محمّد رسول اللّه . على بنوشت .\r\nسهيل گفت : اگر ما بدين كلمه اقرار داشتيم شما را از زيارت كعبه منع نكرديم .\r\nبنويس : محمّد بن عبد اللّه .\r\nپيغمبر فرمود : و اللّه انّى لرسول اللّه و ان كذّبتمونى و با على فرمود : محو كن كلمه رسول اللّه را و محمّد بن عبد اللّه بنويس .\r\nعلى گفت : سوگند با خداى كه هرگز وصف رسالت تو محو نكنم . پيغمبر كتاب را بستد و كلمه رسول را محو كرد و به جاى آن ابن عبد اللّه نوشت . از بعضى احاديث\r\n\r\n\r\n","description":"","footnote":"\r\n( 1 ) . انفال ، 9 : هنگامى كه از پروردگار يارى خواستيد و او پذيرفت من با هزار فرشته‌اى كه پياپى فرود مىآيند ياريتان مىكنم .\r\n( 2 ) . آل عمران ، 153 : هنگامى كه از ميدان نبرد ( رو به هزيمت گذاشته بوديد ) و به بالا مىرفتيد و به كسى توجه نمىكرديد پيامبر از پشت سر شما را صدا مىزد .\r\n","page_name":" 1124 ","page_number":548},
  {"content":"\r\n\r\nمستفاد است كه پيغمبر به دست خود نوشت و هم به روايت ديگر پيغمبر محو كرد كلمه رسالت را و على بجاى آن نوشت : محمّد بن عبد اللّه .\r\nبعضى از علما گويند به مفاد  وَ ما كُنْتَ تَتْلُوا مِنْ قَبْلِهِ مِنْ كِتابٍ وَ لا تَخُطُّهُ بِيَمِينِكَ إِذاً لَارْتابَ الْمُبْطِلُونَ  « 1 »  .  گويند : پيغمبر هرگز ننوشت و جمعى در اين قصّه گويند كه رسول خداى به دست مبارك نوشت و بر آنند كه مفهوم اين آيت آن است كه قبل از نزول قرآن هرگز پيغمبر خطى ننگاشت و هيچ نگاشته را قرائت نفرمود و چون امّى بودن آن حضرت محقق شد ، هم بنوشت و هم بخواند كه اين نيز معجزه ديگر است .\r\nچنان كه ابن ابى شيبه در مصنف خويش از طريق عون بن عبد اللّه روايت كند كه رسول خداى از دنيا بيرون نشد تا ننوشت و نخواند .\r\nدر خبر است كه چون سجل صلح نگارش مىشد و سهيل مىگفت : لفظ رسول اللّه را محو كنيد ، پيغمبر با على عليه السّلام فرمود كه : از بهر تو نيز چنين روز خواهد افتاد و اين اشارت به نامهء صلحى بود كه ميان على و معاويه نگارش يافت و عمرو عاص گفت : لفظ امير المؤمنين را از نامه محو كن ، چه اگر ترا امير المؤمنين دانستيم مخاصمت نكرديم . پس على عليه السّلام فرمود : صدق رسول اللّه . چنان كه ان شاء اللّه در جاى خود مرقوم خواهد شد .\r\nمع القصه كلمات صلحنامه پيغمبر با قريش به روايتى چنين بود :\r\nبسمك اللّهمّ يا قاضى هذا ما اصطلح محمّد بن عبد اللّه و الملاء من قريش و سهيل بن عمرو و اصطلحوا على وضع الحرب عن النّاس عشر سنين على ان يكفّ بعضنا عن بعض و على انّه لا اسلال و لا اغلال و انّ بيننا و بينهم عيبة مكفونة ، فانّه من احبّ ان يدخل فى عهد محمّد و عقده ، فعل و من احبّ ان يدخل فى عهد قريش عقدها ، فعل و انّه من اتى محمّدا به غير اذن وليّه ردّه اليه و انّه من اتى قريشا من اصحاب محمّد لم يردّوه اليه و ان يكون الاسلام ظاهرا بمكّة ، لا يكره احد على دينه و لا يؤذى و لا يعيّر و انّ محمّدا يرجع عنهم عامه هذا و اصحابه ، ثمّ يدخل علينا فى العام القابل مكّة ، فيقيم فيها ثلثه ايّام و لا يدخل عليها\r\n\r\n\r\n","description":"","footnote":"\r\n( 1 ) . عنكبوت ، 48 : تو پيش از اين كتاب خواندن و نوشتن نمىدانستى و گرنه اهل باطل به شك مىافتادند .\r\n","page_name":" 1125 ","page_number":549},
  {"content":"\r\n\r\nبسلاح ، الّا سلاح المسافر و السّيوف فى القرب « 1 » .\r\nپس دو نسخه كردند ، يك نسخه رسول خداى برداشت و يك نسخه را سهيل بن عمرو و مكرز بن حفص بن الأحنف به قريش بردند . ملخص صلحنامه آن شد كه :\r\nده ( 10 ) سال ميان مسلمانان و قريش محاربت نباشد و اموال و انفس يكديگر را زيان نكنند و به بلاد يكديگر بىدهشت و زحمت سفر كنند و هر كه از كافران مسلمانى گيرد ، قريش زحمت او نكنند و هر كس به عهد قريش درآيد ، مسلمانان به كين او نشوند و سال آينده رسول خدا حج و عمره را قضا فرمايد ، اما مسلمين سه روز افزون در مكه نمانند و اسلحه خويش در غلاف بدارند و اگر كسى بىاذن و اجازه ولىّ « 2 » خود به حضرت پيغمبر پيوسته شود ، هر چند مسلمان باشد او را نپذيرفتند و بازفرستند ، و هر كس از مسلمين بىاجازت ولى خود به نزد قريش شود او را بازنفرستند و در پناه خود نگاه بدارند .\r\nمسلمانان از اين شرط شگفتى گرفتند كه چگونه مسلمانى را به كافران بازفرستيم ؟ و عمر بن الخطّاب گفت : يا رسول اللّه چگونه بدين شرط رضا دهى ؟\r\nپيغمبر تبسّمى فرمود و گفت : هر كه از ايشان به نزد ما مسلمان آيد و ما او را بازفرستيم خداوندش فرج بخشايد و هر كه از ما روى بگرداند و به نزديك كافران رود ، با او حاجتى نداريم و او با كافران سزاوارتر است .\r\nو نيز سهيل بن عمرو گفت : بر شماست كه امسال مراجعت كنيد و سال آينده به مكه درآئيد و افزون از سه روز در مكه توقف نفرمائيد و از سلاح جنگ جز سلاح\r\n\r\n\r\n","description":"","footnote":"\r\n( 1 ) . بسمك اللهم ، اين پيمان صلحى است كه محمد بن عبد اللّه و سهيل بن عمرو بسته‌اند ، و صلح كردند كه جنگ تا ده سال متوقف باشد ، و در آن مدّت مردم در امان باشند و مزاحم يكديگر نباشند و نسبت به يكديگر خيانت نكنند و سرقت و غارتى انجام ندهند و كارى به يكديگر نداشته باشند ، هر كس دوست داشته باشد كه به آيين و پيمان درآيد آزاد باشد ، و هر كس مايل باشد به آيين و پيمان قريش درآيد آزاد باشد ، هر كس از قريش كه بدون اجازهء ولى خود پيش محمد آيد او را برگرداند و اگر كسى از اصحاب محمد به پيش قريش پناهنده شود ، او را برنگردانند ، و محمد امسال را برگردد و سال آينده همراه ياران خود بازگردد و فقط سه روز اقامت كند و هيچ گونه اسلحه‌اى جز همان مقدار كه براى مسافر ضرورى است همراه نياورد ، و بايد كه شمشيرها در غلاف باشند .\r\n( 2 ) . ولى : سرپرست و اختياردار\r\n","page_name":" 1126 ","page_number":550},
  {"content":"\r\n\r\nمسافران و شمشيرى كه آن نيز در غلاف باشد با خود حمل نكنيد و آن سه روز قريش ، مكّه را از بهر شما پرداخته خواهند گذاشت و خود بيرون خواهند شد ، تا عمره بگذاريد و نحر كنيد .\r\n\r\n[ داستان ابو جندل بن سهيل 
  ]\r\nدر اين سخن بودند كه ابو جندل پسر سهيل كه به عصيان مسلمانى در مكه محبوس بود فرصتى به دست كرده از طريق اسفل مكّه فرار نموده با بندى كه در پاى داشت خود را به ميان لشكر اسلام انداخت . سهيل چون چشمش بر فرزند افتاد گفت : اين اول امرى است كه از شرايط صلح است ، او را به من بازگردانيد . پيغمبر فرمود : ما هنوز از كتابت صلحنامه بيرون نشده‌ايم . سهيل گفت : پس صلح نخواهيم كرد . پيغمبر فرمود : اين يك تن را به خواستارى من بخش . سهيل نپذيرفت . پيغمبر فرمود : پس او را عقاب و عذاب مكن . مكرز بن حفص بر گردن نهاد كه كس او را زيان نكند . ابو جندل گفت : اى مسلمين مرا به مشركين مىسپاريد و حال آنكه مسلمان آمده‌ام و هيچ نمىدانيد كه مرا چه عذابها كرده‌اند ! ؟ پيغمبر فرمود : اى ابو جندل صبر كن كه خداى تو را نصرت كند و ما در مصالحه روا نداريم كه غدرى انديشيم .\r\nعمر بن الخطّاب به مشايعت ابو جندل راه برگرفت و همىگفت : اى ابو جندل صبر كن و آگاه باش كه خون اين مشركين چون خون سگ باشد و قبضهء شمشير خود را پيش او مىداشت و به كنايت فهم مىداد كه اين تيغ بگير و سر پدرت بردار و خواست تا اين مصالحه را درنوردد . « 1 » ابو جندل گفت : تو چرا از قتل سهيل پرهيز دارى ؟ گفت : رسول خدا مرا در قتل او اجازت نفرمود . ابو جندل گفت : اى عمر تو در اطاعت پيغمبر سزاوارتر از من نيستى .\r\nبالجمله بعد از عقد مصالحه سهيل برخاست و شاخى از درخت سمره « 2 » باز كرد و بر روى ابو جندل كوفت ، چنان كه مسلمانان بگريستند . پيغمبر فرمود : ابو جندل را\r\n\r\n\r\n","description":"","footnote":"\r\n( 1 ) . درنورديدن : پيچيدن و از بين بردن\r\n( 2 ) . سمره : درختى است خاردار كه چوب آن به خوبى و استقامت معروف است .\r\n","page_name":" 1127 ","page_number":551},
  {"content":"\r\n\r\nبا پدرش گذاريد چه اگر او از در اخلاص است خدايش خلاص دهد .\r\n\r\n[ بازتاب پيمان‌نامه 
  ]\r\nو گروهى از صحابه از اين صلح دلتنگ بودند و جماعتى را خاطر مشوّش « 1 » بود كه چرا خواب پيغمبر راست نيامد و فتح مكه نشد و امسال اداى عمره به پاى نرفت ؟ و عمر بن خطّاب اين سخن از دل بر زبان آورد ، چنان كه حنبلى در جمع بين الصّحيحين آورده قال عمر بن الخطّاب : ما شككت فى نبوّة محمّد قطّ الّا يوم الحديبية .\r\nو هم مؤلف روضة الاحباب گويد كه : در آن روز امرى عظيم در دل عمر پيدا شد و به نزد پيغمبر رفت و گفت : آيا تو پيغمبر به حقّى و ما برحقّيم و دشمنان ما بر باطل‌اند ؟ فرمود : بلى . عرض كرد : آيا شهيدان ما در بهشت و كشتگان مشركين در دوزخند ؟ فرمود : چنين باشد . گفت : پس چگونه بدين خوارى گردن نهيم و بدين مصالحه رضا دهيم ؟ پيغمبر فرمود : من پيغمبر خدايم و كار جز به حكم خداوند نكنم . عمر گفت : تو ما را فرمودى زود به زيارت كعبه رويم و طواف كنيم و عمره گذاريم ، چه شد ؟ پيغمبر فرمود : اى عمر هيچ گفتم : امسال اين كار به انجام شود ؟\r\nگفت : نفرمودى . گفت : پس چرا ستيزه كنى ؟ در غم مباش كه زيارت كعبه خواهى كرد و طواف خواهى گذاشت . كما قال اللّه تعالى :  لَقَدْ صَدَقَ اللَّهُ رَسُولَهُ الرُّؤْيا بِالْحَقِّ لَتَدْخُلُنَّ الْمَسْجِدَ الْحَرامَ إِنْ شاءَ اللَّهُ آمِنِينَ مُحَلِّقِينَ رُؤُسَكُمْ وَ مُقَصِّرِينَ لا تَخافُونَ فَعَلِمَ ما لَمْ تَعْلَمُوا فَجَعَلَ مِنْ دُونِ ذلِكَ فَتْحاً قَرِيباً .  « 2 » و اين قصه در حديث فتح مكه به شرح خواهد رفت .\r\nبالجمله عمر چنان با شك و ريب از نزد پيغمبر بيرون شد و بر ابو بكر درآمد و مكنون خاطر مكشوف داشت « 3 » ابو بكر گفت : بر پيغمبر اعتراض مكن كه او كار به\r\n\r\n\r\n","description":"","footnote":"\r\n( 1 ) . مشوش : آشفته و پريشان\r\n( 2 ) . فتح ، 27 : خدا رؤياى رسولش را به حق راست كرد تا بنابر ارادهء خدا همهء شما در نهايت امنيّت سر تراشيده و تقصير كرده و بدون ترس به مسجد الحرام داخل شويد . او چيزهايى مىدانست كه شما نمىدانستيد و غير از آن پيروزى نزديكى نصيب شما كرده است .\r\n( 3 ) . آنچه در دل داشت اظهار كرد .\r\n","page_name":" 1128 ","page_number":552},
  {"content":"\r\n\r\nوحى كند و صلاح كار نيكو داند . عمر گويد كه : به كفارت اين جرأت و جسارت نماز و روزه و تصدق فراوان گذاشتم . از اينجاست كه بعد از فتح مكه ، رسول خداى كليد خانه را به دست گرفت و عمر را طلب داشت و فرمود : هذا الّذى قلت لكم و در حجّة الوداع هنگام وقوف عرفات گفت : يا عمر هذا الّذى قلت لكم و بعد از صلح حديبيه چندان مشرك مسلمانى گرفت كه برابرى مىكرد از به دو بعثت را تا آن زمان « 1 » و مردمان بر سرّ اين صلح آگاه نبودند . اكنون بر سر سخن رويم .\r\nچون كتاب صلح به پاى رفت ، ابو بكر و عمر و عبد الرّحمن بن عوف و سعد بن ابى وقّاص و ابو عبيدة بن الجرّاح و محمّد بن مسلمه در آن نامه گواهى خويش را نگاشتند . و از طرف مشركين حويطب بن عبد العزّى و مكرز بن حفص و چند تن ديگر خط نهادند .\r\nدر اين وقت قبيله خزاعه در عقد پيغمبر و بنى بكر در عقد قريش درآمدند . آنگاه پيغمبر فرمود : شتران هدى « 2 » خود را نحر « 3 » كنيد و سر بستريد « 4 » هيچ كس اجابت اين فرمان نكرد و سه نوبت رسول خدا اين حكم را تكرار كرد و كس پذيرفتار نشد .\r\nرسول خداى به خيمهء امّ سلمه در رفت و از اصحاب شكايت كرد . امّ سلمه عرض كرد : يا رسول اللّه ايشان را معذور دار ، چه ايشان دل بر فتح مكه نهاده بودند ، اكنون بىنيل مرام مراجعت كنند « 5 » و در صلحنامه نيز كار بر آرزوى كافران رفته است ، اگر خواهى از خيمه بيرون شو و با هيچ كس سخن مكن ، خويشتن سر بتراش و شتران هدى را قربانى فرماى . مردمان چون اين ببينند ناچار متابعت كنند .\r\nپس پيغمبر از خيمه بيرون شد و خراش بن اميّة بن فضل خزاعى را طلب فرمود و سر بسترد و شتران را نحر فرمود . مردمان ناچار متابعت كردند ، سر بتراشيدند و بعضى موى بچيدند ؛ لكن از كثرت اندوه بيم آن بود كه يكديگر را مقتول سازند .\r\nپيغمبر فرمود : اللّهمّ اغفر للمحلّقين « 6 » نيز صحابه گفتند : و المقصّرين « 7 » يا رسول اللّه . باز\r\n\r\n\r\n","description":"","footnote":"\r\n( 1 ) . به دو بعثت : ابتداى نبوت حضرت رسول ( ص ) كه تا آن زمان نوزده ( 19 ) سال بود .\r\n( 2 ) . هدى : شترى كه براى قربانى به مكه برند .\r\n( 3 ) . نحر : كشتن مخصوص شتر .\r\n( 4 ) . ستردن : تراشيدن\r\n( 5 ) . بدون رسيدن به مقصود ، بازگشت نمايند .\r\n( 6 ) . محلق : كسى كه سر خود را بتراشد .\r\n( 7 ) . مقصّر : آن كس باشد كه موى سر تمام باز نكند ( س ) .\r\n","page_name":" 1129 ","page_number":553},
  {"content":"\r\n\r\nفرمود : اللّهمّ اغفر للمحلّقين نيز صحابه گفتند : و المقصّرين . در كرّت سيم يا چهارم فرمود : و المقصّرين . عرض كردند : يا رسول اللّه چگونه است آنان را كه سر ستردند سه كرّت و چهار كرّت دعا فرمودى و آنان را كه موى چيدند يك بار دعا كردى ؟\r\nپيغمبر فرمود : از بهر آنكه محلّقان شك نياوردند ، چه محلّقان برخاستند و شعار حلق در مناسك به جاى آوردند و مقصّران شعار حلق در مناسك به جاى نياوردند .\r\nو چنان افتاد كه در حديبيه ، شتر ابو جهل از ميان شتران هدى گريخته به مكه رفت و بر در سراى ابو جهل بايستاد . شتربانان رسول خداى از دنبال برسيدند ، جمعى از جوانان قريش خواستند بازندهند ، سهيل بن عمرو گفت : دست بازداريد اگر خواهيد صد ( 100 ) شتر در ازاى آن بدهيد ، باشد كه بپذيرند ، اگر نپذيرند همين شتر را بايست داد . ايشان صد ( 100 ) شتر در ازاى شتر ابو جهل بر پيغمبر عرض كردند . آن حضرت فرمود : اگر نامزد هدى نگشته بود دريغ نمىرفت ، اكنون ناچار بايد نحر شود . به روايتى پيغمبر بيست ( 20 ) شتر به دست ناجيه به مكه فرستاد تا در مروه قربانى كرده بر مسكينان بخش كردند و شتر ابو جهل از آن جمله بود ، تا دل كفار شكسته شود . و هم در حديبيه قربانى كرده هر مسكين كه حاضر بود از گوشتش بهره‌ور ساختند و مسلمانان نيز از گوشت قربانى بخوردند .\r\nمع القصه چون از كار نحر و حلق و تقصير پرداختند ، خداوند بادى برانگيخت كه موى مسلمانان را در زمين مكه پراكنده ساخت و رسول موى سر خويش را بر درخت سمره بيفكند . صحابه از هم درربودند . امّ عمّاره گويد : من به جدّى تمام « 1 » چند تار از آن موى به دست كردم و با غسالهء آن مرضى را همى شفا دادم .\r\n\r\n[ پناهنده شدن زنان مؤمنه به نزد رسول خداى 
  ]\r\nو هم در حديبيه چند تن از زنان مؤمنه از مكه هجرت كرده به حضرت پيغمبر آمدند . از جمله ام كلثوم دختر عتبة بن عقبة بن ابى معيط بود ، از دنبال امّ كلثوم\r\n\r\n\r\n","description":"","footnote":"\r\n( 1 ) . با كوشش بسيار\r\n","page_name":" 1130 ","page_number":554},
  {"content":"\r\n\r\nبرادرانش وليد و عماره براى بازگردانيدن او به حديبيه آمدند . و ديگر سبيعه دختر حارث اسلميه كه زوجه مسافر بود از قبيلهء بنى مخزوم هم فرار كرده به حديبيه آمد و از دنبال او مسافر و جمعى از كفار بشتافتند تا او را باز مكه برند .\r\nجبرئيل فرمان آورد كه زن مؤمن را به مكه بازندهيد و هيچ مسلمان زن كافر در نكاح ندارد و اين آيت مبارك بيامد :  يا أَيُّهَا الَّذِينَ آمَنُوا إِذا جاءَكُمُ الْمُؤْمِناتُ مُهاجِراتٍ فَامْتَحِنُوهُنَّ اللَّهُ أَعْلَمُ بِإِيمانِهِنَّ فَإِنْ عَلِمْتُمُوهُنَّ مُؤْمِناتٍ فَلا تَرْجِعُوهُنَّ إِلَى الْكُفَّارِ  « 1 » مىفرمايد :\r\nچون زنان كفار مسلمانى گيرند و به سوى شما هجرت كنند و ايمان ايشان را ممتحن « 2 » داشتيد به سوى كفار برمگردانيد .\r\nلاجرم رسول خداى سبيعه را پيش خواند و فرمود : مبادا به طمع شوهرى ديگر يا به طلب آرزوئى مسلمانى گرفته باشى و او را سوگند داد و مطمئن خاطر گشت .\r\nآنگاه فرمود : اين صلح براى مردان است نه زنان ؛ زيرا كه زنان چون مسلمان شوند بر كافران حرام باشند . آنگاه مبلغ كابين او را به شوهرش بازداد .\r\nو نيز حديث كرده‌اند كه شش ( 6 ) تن از زنان مهاجرين مرتد شدند و به كافران پيوستند :\r\nنخست : امّ الحكم دختر ابو سفيان كه در سراى عياض بن شداد الفهرى بود .\r\nدويم : قريبه دختر ابى اميّة بن المغيره خواهر امّ سلمه كه در سراى عمر بن الخطّاب بود . وقتى عمر اراده هجرت كرد ، مرتد شد .\r\nسيم : ام كلثوم دختر جردل كه هم در سراى عمر بن الخطّاب بود .\r\nچهارم : بروع دختر عقبه كه در سراى شمّاس بن عثمان بود .\r\nپنجم : عبده دختر عبد العزّى ابن نضله كه زوجه عمرو بن عبد ودّ بود .\r\nششم : هند دختر ابو جهل كه در سراى هشام بن العاص بن وائل بود .\r\nاما قريبه دختر ابى اميه را بعد از عمر ، معاوية بن ابى سفيان گرفت و زن ديگرش را كه ام كلثوم مادر عبد اللّه بن عمر باشد ، بعد از عمر ، حذيفة بن غانم گرفت .\r\nو مسلمانان نيز زنان كافر را به حكم اين آيت كه خداى فرستاد طلاق گفتند .  لا هُنَّ حِلٌّ لَهُمْ وَ لا هُمْ يَحِلُّونَ لَهُنَّ وَ آتُوهُمْ ما أَنْفَقُوا وَ لا جُناحَ عَلَيْكُمْ أَنْ تَنْكِحُوهُنَّ إِذا آتَيْتُمُوهُنَّ أُجُورَهُنَّ وَ لا تُمْسِكُوا بِعِصَمِ الْكَوافِرِ وَ سْئَلُوا ما أَنْفَقْتُمْ وَ لْيَسْئَلُوا ما أَنْفَقُوا ذلِكُمْ حُكْمُ اللَّهِ يَحْكُمُ \r\n\r\n\r\n","description":"","footnote":"\r\n( 1 ) . سورهء ممتحنه ، آيه 10 .\r\n( 2 ) . ممتحن داشتن : آزمودن\r\n","page_name":" 1131 ","page_number":555},
  {"content":"\r\n\r\n بَيْنَكُمْ وَ اللَّهُ عَلِيمٌ حَكِيمٌ .  « 1 » مىفرمايد : چون زنان كفار مسلمانى گيرند بر شوهران حرام باشند ، آنگاه كه به سوى شما آيند ، كابين ايشان را به شوهران بازدهيد و اگر خواهيد از بهر خود نكاح كنيد و به شرط كابين به سراى خويش آريد و چون زنان شما مرتد شوند هم بر شما حرام باشند ، چون از شما به كافران گريزند ، ايشان را به كفار بازگذاريد و آن مبلغ كه به كابين نهاده‌ايد بازستانيد .  وَ إِنْ فاتَكُمْ شَيْءٌ مِنْ أَزْواجِكُمْ إِلَى الْكُفَّارِ فَعاقَبْتُمْ فَآتُوا الَّذِينَ ذَهَبَتْ أَزْواجُهُمْ مِثْلَ ما أَنْفَقُوا وَ اتَّقُوا اللَّهَ الَّذِي أَنْتُمْ بِهِ مُؤْمِنُونَ .  « 2 » هم خلاصه سخن چنين كه : اگر از زنان شما كس مرتد شود و به سوى كافر گريزد و كس كابين او به شما بازندهد ، پس بر كافران تاختن كنيد و آنگاه كه ظفر جستيد كابين زنان مرتد را از غنيمت به شوهران ايشان برسانيد .\r\nلاجرم عمر بن الخطّاب آن دو زن مشرك را كه در مكه طلاق بگفت و رسول خداى كابين اين زنان مرتد را از غنايم به شوهران ايشان عطا كرد .\r\nو ديگر چنان افتاد كه اروى دختر ربيعة بن حارث بن عبد المطلب كه در سراى طلحة بن عبيد اللّه بود بعد از اسلام طلحه و هجرت او به مدينه اسلام نياورد و در مكه بماند . لاجرم ميان او و طلحه جدائى افتاد و حبل « 3 » زناشوئى منقطع شد ، پس از چندى مهر مسلمانى در دل اروى افتاده از مكه فرار كرد و به مدينه آمد و ايمان آورد .\r\nاين وقت خالد بن سعد بن العاص بن اميّه او را از بهر خود نكاح كرد .\r\nو ديگر اميمه دختر بشر كه زوجه ثابت بن الدّحداحه بود فرار كرد به مدينه آمد و مسلمانى گرفت ، رسول خدا او را به زناشوئى به سهل بن حنيف فرستاد و عبد اللّه بن سهل از او متولد شد .\r\nو هم در خبر است كه يك روز سهيل بن عمرو با چند تن از كفار به حضرت رسول آمدند و بگفتند : گروهى از پسران و برادران و غلامان ما از تقديم خدمات گريخته‌اند و به نزديك تو آمده‌اند و خبرى هم از مسلمانى ندارند ، ايشان را به ما بازده . پيغمبر فرمود : از اين گونه سخن نكنيد و اگر نه مىفرستم كسى را به سوى شما كه خدا دل او را به ايمان امتحان كرده است تا بزند گردنهاى شما را . يك تن از صحابه گفت : آن مرد ابو بكر است ؟ فرمود : نه اوى است . گفتند : عمر است ؟ فرمود :\r\n\r\n\r\n","description":"","footnote":"\r\n( 1 ) . سورهء ممتحنه ، آيه 10 .\r\n( 2 ) . سورهء ممتحنه ، آيه 11 .\r\n( 3 ) . رشته همسرى بريده شد يعنى از يكديگر جدا گشتند .\r\n","page_name":" 1132 ","page_number":556},
  {"content":"\r\n\r\nآن كس باشد كه نعل مرا پينه زند و على عليه السّلام نعل او را پينه مىزند . آنگاه على روى بديشان كرد و فرمود : قال رسول اللّه من كذب علىّ متعمّدا فليتبوّأ مقعده من النّار .\r\nبالجمله تواند بود كه سهيل بن عمرو آن مردم را كه قبل از صلح در حديبيه به حضرت رسول رفته بودند طلب مىكرد كه پاسخ تلخ شنيد .\r\n\r\n[ بازگشت به مدينه 
  ]\r\nهمانا رسول خدا بيست ( 20 ) روز در حديبيه توقف داشت و هنگام مراجعت چنان افتاد كه يك شب در منزل ضحيان « 1 » ، عمر بن الخطّاب ملازم ركاب شد و سه نوبت از پيغمبر پرسش نمود و پاسخ نيافت . عمر گويد با خود گفتم ثكلتك امّك « 2 » سه كرّت سؤال كردى و جواب نيافتى ؟ پس شتر خود را پيش راندم و بيمناك بودم كه مبادا آيتى در شأن من فرود شود . ناگاه بانگى شنيدم كه كسى مرا مىخواند و همىگويد : رسول خدايت طلب فرمود . خوف من افزون گشت و به نزديك آن حضرت شدم و سلام داد و جواب شنيدم . آنگاه پيغمبر فرمود : با من سخن كردى و جواب نيافتى ؛ زيرا كه با وحى مشغول بودم ، همانا سوره‌اى بر من فرود شد كه از آنچه آفتاب بر آن تابش كند بيشتر دوست مىدارم و سوره   إِنَّا فَتَحْنا   را قرائت فرمود و اصحاب را تهنيت داد و صحابه نيز حضرت را ترحيب و ترجيب فرستادند .\r\nو جماعتى از مفسران در تفسير   إِنَّا فَتَحْنا لَكَ فَتْحاً مُبِيناً   « 3 » گويند : فتح مبين همان مصالحتى است كه در حديبية واقع شد . چه جمعى در حضرت رسول صلّى اللّه عليه و آله معروض داشتند أفتح هو ؟ فرمود : نعم و اين صلح را فتح خواندند ، چنان كه گفته‌اند : در اين دو سال كه كار بر صلح مىرفت چندان از كافران مسلمانى برگرفتند كه با مسلمانان كه قبل از مصالحه ايمان آورده بودند برابر شدند . و گروهى از مفسرين گويند : مراد از فتح مبين فتح مكه يا فتح خيبر است كه خداوند با پيغمبر وعده نهاده بود و اينكه به صيغه ماضى ابلاغ گشت از اين در است كه اخبار خداوند در تحقق به منزله كائن\r\n\r\n\r\n","description":"","footnote":"\r\n( 1 ) . ضحيان : نام موضعى است ميان نجران در راه يمن .\r\n( 2 ) . مادرت بىفرزند شود . ( لكن اين جمله در مقام لعن و نفرين بدون توجه به معناى لغوى آن گفته مىشود ) .\r\n( 3 ) . سورهء فتح ، آيه يك : ما پيروزى آشكارى برايت پيش آورديم .\r\n","page_name":" 1133 ","page_number":557},
  {"content":"\r\n\r\nموجود است . « 1 »\r\nگويند : هنگام مراجعت در عرض راه ، عقبه پيش آمد : رسول خداى فرمود :\r\nبىاجازت من هيچ كس بر اين عقبه بالا نشود ، چندان‌كه من خود عبور دهم . آنگاه حذيفة اليمان را فرمود تا مهار شتر بگرفت و عمار ياسر از قفا شتر را براند ناگاه چهارده ( 14 ) كس شتر سوار پديدار شد كه آهنگ پيغمبر داشتند . رسول خداى بانگ بر ايشان زد . آن جماعت چون حضرت را حازم « 2 » و بينا يافتند از پيش بگريختند . آنگاه پيغمبر با حذيفه و عمّار فرمود : آيا دانستيد ايشان را ؟ عرض كردند :\r\nندانيم چه ايشان با روى بسته بودند . فرمود : اين جماعت تا قيامت منافق خواهند بود ، خواستند تا شتر مرا برمانند و مرا به قتل آرند . عرض كردند : چرا فرمان نمىكنى تا قبيله و عشيرت ايشان را با تيغ بگذرانند ؟ فرمود : دوست نمىدارم كه مردم غريب گويند : محمّد به موافقت جمعى بر دشمنان ظفر جست ، آنگاه به قتل ايشان پرداخت . از پس آن فرمود : الهى ايشان را به زحمت دبيله گرفتار كن . عرض كردند :\r\nدبيله چيست ؟ فرمود : دبيله شعلهء آتشى است كه در دلهاى ايشان افتد و هلاك كند ، پس نامهاى ايشان را با حذيفه و عمّار بگفت و در كتمان اين سرّ امر فرمود . و نيز با حذيفه گفت : در ميان اصحاب من دوازده ( 12 ) كس منافقند كه روى بهشت نبينند ، مادام كه شتر به سوراخ سوزن در نرود ؛ هشت تن از ايشان به رنج دبيله گرفتار شوند .\r\nاز آن روز اصحاب در حق حذيفه گفتند : صاحب السّرّ الّذى لا يعلمه غيره . و پيغمبر در شأن او مىفرمود : اعلمهم بشان المنافقين . حذيفه گويد : چون به جنازه حاضر مىشدم و عمر بن الخطّاب با من بوده هرگاه نماز مىكردم متابعت مىكرد و مرا سوگند مىداد كه رسول خدا مرا به حساب منافقين گرفت يا آنكه به شمار نداشت .\r\n\r\n[ مسلمانى ابو بصير 
  ]\r\nمع القصه بعد از مراجعت پيغمبر به مدينه ، ابو بصير عتبة بن اسيد بن حارثه ثقفى\r\n\r\n\r\n","description":"","footnote":"\r\n( 1 ) . يعنى چون آنچه را خداوند متعال خبر دهد كه در آينده واقع مىشود ، خلافى در آن واقع نشود و به طور حتم و مسلم انجام يابد ، مثل اين است كه اكنون صورت يافته و موجود است .\r\n( 2 ) . حازم : با احتياط و محافظه‌كار .\r\n","page_name":" 1134 ","page_number":558},
  {"content":"\r\n\r\nمسلمانى گرفت و از مكه گريخت و هفت روزه به مسلمانان مدينه پيوست .\r\nجماعت قريش ، اخنس بن شريق و ازهر بن عبد عوف ، مردى از بنى عامر را به طلب او فرستادند . عامرى با غلام خود كوثر به مدينه آمد و موافق عهدنامه ابو بصير را طلب داشت .\r\nرسول خداى با ابو بصير گفت : ما در مصالحه غدر نتوانيم كرد تو با قوم خويش بازگرد . ابو بصير گفت : مرا مشركان عذاب خواهند كرد . فرمود : صبر كن تا خداى تو را نصرت دهد . قد علمت انّا اعطينا القوم عهدا و لا يصلح فى دينيا الغدر آنگاه فرمود : فانطلق فانّ اللّه يستعجل لك و للمسلمين فرجا .\r\nپس ابو بصير با آن مرد راه مكه برداشت ، و در ارض ذو الحليفه ، ابو بصير به مسجد دررفت و دو ركعت نماز بگزاشت و خواست تا ناهار بشكند « 1 » پاسداران وى سفره خويش پيش او نهادند . ابو بصير با عامرى گفت : شمشير تو در چشم من سخت نيكو مىآيد . عامرى شمشير خود بكشيد و گفت : سخت نيكوست ، چه بارها مجرب داشته‌ام . ابو بصير آن تيغ بگرفت تا نيك بازبيند ، و بىدرنگ به دو فرود آورد و مقتولش ساخت . كوثر چون اين بديد گريختن را به سوى مدينه تاختن كرد و خود را به مسجد رسول خداى درانداخت .\r\nپيغمبر فرمود : اين مرد را هولى دريافته و به روايتى فرمود : هذا رجل قد رأى غدرا چون به نزديك آمد ، صورت حال را بازراند و ابو بصير نيز بر راحلهء او سوار شده از دنبال او برسيد و گفت : يا رسول اللّه تو به عهد خويش وفا كردى و خداى مرا خلاصى داد . پيغمبر فرمود : مسعر حرب لو وجد اعوانا اگر ابو بصير را معينى و مددكارى باشد عجب افروزنده است ، آتش حرب را . و از اين سخن مؤمنان مكه را تنبيهى رفت كه با او همدست شوند .\r\nابو بصير را چنان مكشوف شد كه رسول خدايش به مكه بايد فرستاد ، چاره كار را جز در فرار نديد . پس از مسجد بيرون شد و طريق فرار پيش داشت و تا ارض جهينه كه در ميان ذى المروه و عيص در كنار درياست جائى درنگ نكرد و در آن اراضى پيوسته كاروان قريش به سوى شام متردّد بودند . و عمر بن الخطّاب مسلمين مكه را\r\n\r\n\r\n","description":"","footnote":"\r\n( 1 ) . ناهار شكستن : غذا خوردن ، زيرا آهار به معنى خورش و ناهار به معنى آن كس كه آهار يعنى خورش نخورده و گرسنه باشد . ( س )\r\n","page_name":" 1135 ","page_number":559},
  {"content":"\r\n\r\nآگهى فرستاد . نخستين : ابو جندل پسر سهيل بن عمرو از مكة فرار نموده به دو پيوست و هركس در مكه اختيار اسلام مىكرد ، به نزد او مىشتافت تا هفتاد ( 70 ) كس و به روايتى سيصد ( 300 ) كس در آن اراضى انجمن شدند و هر كاروان كه از قريش به شام مىشد ، مردمش را مىكشتند و اموالش را به نهب برمىگرفتند . از اين روى كار بر قريش تنگ شد پس با يكديگر شورى افكنده ، ابو سفيان بن حرب در مدينه به حضرت پيغمبر آمد و خدمتش را به خداوند و صله رحم سوگند داد كه اين جماعت را به مدينه طلب كن كه ما اين شرط را معفو داشتيم ، هر كه از ما به نزد شما مسلمان آيد با او كارى نيست . پيغمبر نامه به ابو بصير كرد كه با جماعت خود به سوى مدينه شو .\r\nچون مكتوب پيغمبر به ابو بصير رسيد جز حشاشه‌اى « 1 » از جان نداشت مكتوب مبارك را بر سر و روى مس داد و جان بسپرد و ابو جندل او را با خاك سپرده بر سر قبرش مسجدى كرد و با مسلمانان طريق مدينه گرفته به حضرت پيغمبر پيوست .\r\nو در صحيح بخارى مسطور است كه اين آيت مبارك بدين نازل شد :  وَ هُوَ الَّذِي كَفَّ أَيْدِيَهُمْ عَنْكُمْ وَ أَيْدِيَكُمْ عَنْهُمْ بِبَطْنِ مَكَّةَ مِنْ بَعْدِ أَنْ أَظْفَرَكُمْ عَلَيْهِمْ وَ كانَ اللَّهُ بِما تَعْمَلُونَ بَصِيراً .  « 2 » خلاصهء معنى آن است كه : بعد از آنكه قدرت و نصرت شما را بر اين جماعت بازنمود ، رسم مقاتلت و مبارزت را از جانبين بازداشت و طريق طعان و ضراب از طرفين فرو گذاشت .\r\n\r\nفرستادن رسول خدا رسل و رسائل به پادشاهان ممالك مكتوب پيغمبر به پادشاهان جهان\r\nچون خداوند بىچون اين آيت مبارك به رسول خويش فرستاد :  قُلْ يا أَيُّهَا النَّاسُ إِنِّي رَسُولُ اللَّهِ إِلَيْكُمْ جَمِيعاً الَّذِي لَهُ مُلْكُ السَّماواتِ وَ الْأَرْضِ لا إِلهَ إِلَّا هُوَ يُحيِي وَ يُمِيتُ فَآمِنُوا \r\n\r\n\r\n","description":"","footnote":"\r\n( 1 ) . حشاشه : رقمى كه از جان محتضر باقى مانده است .\r\n( 2 ) . سورهء فتح ، آيه 24 .\r\n","page_name":" 1136 ","page_number":560},
  {"content":"\r\n\r\n بِاللَّهِ وَ رَسُولِهِ النَّبِيِّ الْأُمِّيِّ الَّذِي يُؤْمِنُ بِاللَّهِ وَ كَلِماتِهِ وَ اتَّبِعُوهُ لَعَلَّكُمْ تَهْتَدُونَ .  « 1 » خلاصهء معنى آن است كه مىفرمايد : بگو اى محمّد من رسول خدايم به سوى شما آن خدائى كه پادشاهى زمين و آسمان او راست و اوست كه زنده كند و بميراند ، پس ايمان آوريد به خدا و رسول او باشد كه هدايت شويد .\r\nلاجرم بر رسول خداى فرض افتاد كه دعوت خويشتن را پهن و گسترده فرمايد و ملوك جهان را بياگاهاند و اين قصه در پايان سال ششم و اول سال هفتم بوده از اينجاست كه بعضى از مورخين در سال هفتم دانسته‌اند .\r\n\r\nساختن پيغمبر صلّى اللّه عليه و آله نگين و خاتم براى نامه ملوك\r\nبالجمله چون پيغمبر خواست با سلاطين جهان نامه كند ، جماعتى عرض كردند كه هر مكتوب را نشان مهر و خاتم نباشد پادشاهان مكانتى و محلّى « 2 » ننهند . پيغمبر فرمود تا انگشترى از ذهب بساختند تا هر كس نام خويش بر نگين نقش كند . روز ديگر جبرئيل عليه السّلام فرمان آورد كه پوشيدن ذهب بر مردان امّت حرام است . پس پيغمبر بفرمود تا انگشترى از نقره كردند . نگين و نگين‌دان همه از فضّه بود و نقش نگين رسول خداى چنين بود : كلمه اللّه را در سطر نخستين و محمّد را در سطر دوم و رسول را در سطر سيم نقش كردند . آنگاه فرمان داد تا شش نامه به سلاطين بزرگ نگار كنند و اين قصه در شهر ذيحجه بود .\r\nپس مكتوب نخستين را از بهر نجاشى كردند و نام نجاشى ، أصحمة بن أبجر است . پيغمبر فرمود تا نامهء او را به عمرو بن اميّه ضمرى سپردند . و كتاب دوم را از بهر هراقليوس كه به هرقل معروف است رقم كردند - چنان كه راقم حروف در كتاب اول ناسخ التواريخ در شرح حال هراقليوس بدان اشارت كرد - و اين نامه را به دحية\r\n\r\n\r\n","description":"","footnote":"\r\n( 1 ) . اعراف ، 158 : بگو اى مردم ، من پيام‌آور خدا كه فرمانروايى آسمانها و زمين از آن اوست به سوى شما هستم . معبودى جز او نيست ، زنده مىكند و مىميراند پس به پروردگار و فرستاده‌اش پيامبر درس نخوانده‌اى كه به خدا و كلمات او گرويده ايمان بياوريد و از او پيروى كنيد تا شايد هدايت شويد .\r\n( 2 ) . اعتنائى ننمايند .\r\n","page_name":" 1137 ","page_number":561},
  {"content":"\r\n\r\nبن خليفه كلبى سپردند . و كتاب سيم را از بهر كسرى كردند و به عبد اللّه بن حذافه سهمى سپردند - و ما نيز در جلد دوم از كتاب اول در قصه پرويز به شرح بازرانديم - و مكتوب چهارم را از بهر مقوقس والى اسكندريه رقم زدند و حامل آن كتاب حاطب بن ابى بلتعه لخمى بود . و كتاب پنجم از بهر حارث بن ابو شمر غسّانى بود كه حكومت شام داشت و اين نامه را شجاع بن وهب اسدى حامل گشت . و كتاب ششم از بهر هوذة بن على حنفى و ثمامة بن اثال حنفى بود كه امامت يمامه داشت و آن نامه را به سليط بن عمرو عامرى سپردند . و هر يك از اين رسولان به زبان آن قوم كه به ميان ايشان بايد رفت سخن مىكردند و اين نيز معجزهء پيغمبر بود .\r\n\r\nنامهء پيغمبر صلّى اللّه عليه و آله به نجاشى\r\nمع القصه نخستين عمرو ضمرى از مدينه بيرون آمده طريق مملكت حبشه پيش داشت و بعد از رسيدن به درگاه نجاشى رخصت بار حاصل كرده ، بر وى درآمد و ابلاغ رسالت كرد . نجاشى چون نام رسول خداى بشنيد از تخت به زير آمد و نامه پيغمبر را گرفته بر سر و چشم نهاد و بفرمود تا ترجمانى حاضر شده نامه قرائت كرد و در طى مكتوب اين كلمات مرقوم بود :\r\nبسم اللّه الرّحمن الرّحيم من محمّد رسول اللّه الى النّجاشى ملك الحبشة ، أمّا بعد فانّى أحمد اللّه اليك الّذى لا إله الّا هو الملك القدّوس السّلام المؤمن المهيمن ، و أشهد أنّ عيسى بن مريم روح اللّه و كلمته ألقيها الى مريم البتول الطّيّبة الحصينة ، فحملت بعيسى ، فخلقه من روحه و نفخه كما خلق آدم بيده و انّى أدعوك الى اللّه وحده لا شريك له و الموالاة على طاعته ، فان تبعتنى و تؤمن بالّذى جاءني ، فانّى رسول اللّه و انّى أدعوك و جنودك الى اللّه تعالى و قد بلّغت و نصحت ، فاقبلوا نصيحتى و قد بعثت اليك ابن عمّى جعفرا و معه نفر من المسلمين و السّلام على من اتّبع الهدى .\r\nيعنى :\r\nاين نامه از رسول خداى به ملك حبشه نگاشته مىافتد ، همانا من حمد و ثنا مىفرستم به سوى تو مر خداوندى را كه پادشاه بر حق و\r\n\r\n","description":"","footnote":"","page_name":" 1138 ","page_number":562},
  {"content":"\r\n\r\nبىنياز مطلق و پاك از همه نقايص و عيوب و سالم از همه آفات و لغوب « 1 » و مصدق پيغمبران خويش به آيات و معجزات و امان دهنده بندگان خود از فزع قيامت و عرصات و غالب بر تمام اشيا و جبار و متكبر و داناست ، و گواهى مىدهم كه عيسى روح اللّه و كلمهء اوست كه القا فرمود آن كلمه را به مريم بتول طيبه حصينه « 2 » كه به عيسى آبستن گشت و خداوند عيسى را از روح خود بيافريد و در او بدميد ، چنان كه آفريد آدم را به قدرت خود و بدميد در او . همانا مىخوانم ترا و مردم ترا به خداوند و از اين پيش به نزديك تو فرستادم پسر عمّ خود جعفر و جماعتى از مسلمين را . پس بايد كه تكبّر « 3 » و تجبّر « 4 » را فروگذارى و پند و اندرز مرا بپذيرى و السّلام على من اتّبع الهدى .\r\n\r\nجواب نامه نجاشى\r\nچون نجاشى اين كلمات را اصغا فرمود بىكلفت « 5 » خاطر كلمهء شهادت بگفت و به رسالت پيغمبر گواهى داد ، و گفت : اگر توانستم به حضرت او شتافتم و جواب نامه بدين گونه كرد :\r\nبسم اللّه الرّحمن الرّحيم الى محمّد رسول اللّه من النّجاشى أصحمة سلام عليك يا رسول اللّه من اللّه و رحمة اللّه و بركاته اللّه الّذى لا إله الّا هو هو الّذى هدانى الى الاسلام . أمّا بعد فقد بلغنى كتابك يا رسول اللّه فيما ذكرت من أمر عيسى عليه السّلام فو ربّ السّماء و الارض انّ عيسى عليه السّلام لا يزيد على ما ذكرت ثفروقا انّه كما قلت و قد عرفنا ما بعثت الينا و قدوم ابن عمّك و أصحابه و أشهد أنّك رسول اللّه صادقا مصدّقا و قد بايعتك و بايعت ابن عمّك و أسلمت على يديه للّه ربّ العالمين و قد بعثت اليك ابنى أرها فان شئت آتى اليك بنفسى فعلت يا رسول اللّه فانّى أشهد أنّ ما تقول حقّا\r\n\r\n\r\n","description":"","footnote":"\r\n( 1 ) . لغوب : سخن ياوه و فاسد\r\n( 2 ) . حصينة : كسى كه عفت و پاكدامنى خود را حفظ كند .\r\n( 3 ) . تكبر : خودبينى\r\n( 4 ) . تجبر : سركشى\r\n( 5 ) . كلفت : سختى و رنج\r\n","page_name":" 1139 ","page_number":563},
  {"content":"\r\n\r\nو السّلام عليك يا رسول اللّه و بركاته .\r\nخلاصهء كلماتش اين است مىگويد :\r\nسلام خدا بر تو اى پيغمبر خدا ، آن خداوندى كه الوهيّت را جز او سزاوار نيست ، اوست خداوندى كه مرا به اسلام هدايت فرمود . همانا مكتوب تو به من رسيد سوگند با خداى آسمان و زمين كه آنچه در حق عيسى فرمودى از آن بر زيادت نيست . گواهى مىدهم كه تو رسول خدائى و به دست پسر عمّ تو جعفر ايمان آوردم و اگر فرمان كنى خود به حضرت تو آيم و اينك فرزند خود « ارها » را به خدمت فرستادم و آنچه تو مىگوئى حق و صدق است و السّلام عليكم يا رسول اللّه .\r\nو پاسخ نامه را به عمرو بن اميّه ضمرى بازداد و از پس آن پسر خود ارها را با شصت ( 60 ) تن از مردم خود گسيل حضرت رسول فرمود ، اما ارها چنان افتاد كه از راه بحر ساز سفر كرد و كشتى او در ميان دريا به لطمهء طوفان غرقه شد و ارها با مردمش هلاك گشتند .\r\n\r\nنامه پيغمبر به نجاشى به انشاى على عليه السّلام\r\nگويند چون جواب نامه از نجاشى به حضرت رسول رسيد ، على عليه السّلام را فرمود :\r\nجوابى موجز نگار كن . علىّ مرتضى بدين گونه مكتوب كرد :\r\nبسم اللّه الرّحمن الرّحيم أمّا بعد فكأنّك من الرّقّة علينا منّا و كأنّا من الثّقة بك منك لانّا لا نرجوا منك خيرا الّا نلناه و لا نخاف منك أمرا الّا أمنّاه و باللّه التّوفيق فقال النّبى صلّى اللّه عليه و آله الحمد للّه الّذى جعل من اهلى مثلك و شدّ أزرى بك .\r\nو به روايتى از پس نامه نخستين از حضرت رسول به نجاشى فرمان شد كه امّ حبيبه دختر ابو سفيان را كه از جملهء مسلمات مهاجرات بود براى پيغمبر صلّى اللّه عليه و آله نكاح كند و با ديگر مهاجرين حبشه به سوى مدينه فرستد - و شرح حال امّ حبيبه در ذيل قصه زوجات مطهرات مرقوم خواهد شد - .\r\n\r\n","description":"","footnote":"","page_name":" 1140 ","page_number":564},
  {"content":"\r\n\r\n\r\nنكاح بستن نجاشى امّ حبيبه دختر ابو سفيان را براى پيغمبر صلّى اللّه عليه و آله\r\nبالجمله نجاشى اين بشارت به امّ حبيبه فرستاد و او خالد بن سعيد بن العاص را وكيل نمود تا او را به نكاح پيغمبر درآورد و نجاشى كابين او را به چهارصد ( 400 ) مثقال ذهب بست و به اتفاق مهاجرانش كار سفر بساخت و در دو كشتى با عمرو بن اميّه ضمرى به جانب مدينه گسيل فرمود . آنگاه نجاشى فرمان كرد تا دو حقه از عاج بياورند و نامه‌هاى پيغمبر صلّى اللّه عليه و آله را در آن حقه‌ها جاى دادند و مردم حبشه را فرمود :\r\nچندان‌كه اين دو كتاب در ميان شماست با خير و بركت انبازيد . گويند : هنوز آن نامه‌ها در خزانهء ملوك حبشه مضبوط است .\r\nو چون نجاشى وداع جهان گفت - چنان كه در جاى خود مرقوم مىشود - از پس او اسلام ملك حبشه مكشوف نيست .\r\n\r\nرسالت دحيه نزد هرقل\r\nاما رسول خداى صلّى اللّه عليه و آله چون نامهء هرقل « 1 » را به دحيه كلبى سپرد فرمود : نخست در بلد بصرى « 2 » درآى و عظيم بصرى را آگاه كن تا با تو كس همراه كند و تو را به درگاه هرقل برساند .\r\nپس دحيه از مدينه بيرون شد و تا ارض بصرى بشتافت و اين وقت عظيم بصرى در حمص « 3 » جاى داشت . دحيه ببود تا عظيم بصرى درآمد ، فرمان پيغمبر صلّى اللّه عليه و آله را بگذاشت . عظيم بصرى ، عدىّ بن حاتم را فرمان كرد تا به اتّفاق دحيه طريق خدمت هرقل سپارد .\r\n\r\n\r\n","description":"","footnote":"\r\n( 1 ) . نام اصلى او هراكليوس و در منابع اسلامى به صورت هرقل و هرقل آمده است .\r\n( 2 ) . بصرى : بلدى است نزديك شام .\r\n( 3 ) . حمص : قلعه محكمى بوده است بر سر تلّى ميان دمشق و حلب .\r\n","page_name":" 1141 ","page_number":565},
  {"content":"\r\n\r\nو هرقل اين هنگام در بيت المقدس جاى داشت چه بر گردن نهاده بود كه چون بر لشكر عجم غلبه جويد پياده به بيت المقدس شود و نماز شكر بگزارد .\r\nاز پس آنكه در جنگ ظفر جست - چنان كه به شرح رفت - و پرويز را در ستيز و آويز مقهور يافت ، بفرمود تا تمام راه بساطها بگستردند و رياحين برافشاندند ، پس همه‌جا پياده بر بساطها برفت و طىّ مسافت كرد و به بيت المقدس درآمد و نماز شكر بگزاشت . و يك شب بر نظرات كواكب نظرى افكند و سخت غمگين گشت و صبحگاه غمنده « 1 » بر اريكه « 2 » سلطنت جاى كرد و مقرّبان درگاه درآمدند و سبب حزن پادشاه را پرسش كردند ؟ گفت : شب دوش بر نظرات كواكب و آثار نجوميه غورى كردم و چنان يافتم كه پادشاهى از ميان گروهى كه ختنه كردن شعار ايشان است به سلطنت برخيزد و پادشاهى او در جهان پهن گردد و ملوك ممالك را مقهور دارد و مملكت مرا نيز فروگيرد و سلطنت مرا تباه كند .\r\nعرض كردند : از اين روى غمگين مباش كه ختنه كردن جز آئين جهودان نباشد ، بفرماى تا فرمانگذاران بلدان و امصار اين جهودان را بالجمله مقتول سازند .\r\nدر اين سخن بودند كه حارث بن ابى شمر از بصرى برسيد و با او مردى از عرب بود كه خبر پيغمبر صلّى اللّه عليه و آله داشت و ايشان را حاكم بصرى به درگاه هرقل گسيل داشت تا پادشاه را از داعيهء « 3 » رسول خداى صلّى اللّه عليه و آله آگاه كنند .\r\nبالجمله هرقل از مرد عرب پرسش نمود كه كيست اين مرد كه دعوى نبوّت دارد ؟ وى گفت : مردى در ميان ما اين دعوى آورده و جماعتى او را متابعت كرده و گروهى مخالفت نموده و اينك در ميان ايشان آتش محاربت افروخته است .\r\nهرقل گفت : هيچ دانى كه او ختنه كرده است يا نى ؟ گفت : ختنه كرده باشد .\r\nهرقل گفت : همه عرب ختنه كنند ؟ عرض كرد : چنين است .\r\nاين هنگام هرقل گفت : اى مردمان آنچه من ديده‌ام جز پادشاهى اين جماعت عرب نباشد .\r\nزمانى دراز برنيامد كه عدىّ بن حاتم به اتفاق دحيه كلبى از راه برسيد و حاجبان درگاه به عرض رسانيدند . هرقل ايشان را طلب داشت ، چون به سراى سلطنت\r\n\r\n\r\n","description":"","footnote":"\r\n( 1 ) . غمنده : يعنى صاحب غم ؛ اندوهگين\r\n( 2 ) . اريكه : تخت\r\n( 3 ) . داعيه : انگيزه ، مقصود\r\n","page_name":" 1142 ","page_number":566},
  {"content":"\r\n\r\nدرآمدند يك تن از خدام حضرت با دحيه گفت : چون پادشاه را ديدار كنى سجده بايد كرد . دحيه گفت : من جز خداى را سجده نكنم . گفت : نامه تو را نستاند و نخواند و جواب بازندهد . دحيه گفت : سهل باشد . مردى گفت : من تو را بياموزم نامه را بر اريكه‌اى كه قيصر جاى كند ، بگذار او خود برگيرد .\r\nپس دحيه به مجلس هرقل آمد و به آئين خويش سلام داد و مكتوب را بر اريكه گذاشت و قيصر دست فرا برده برگرفت و مترجم طلب فرمود و نامه را به دو داد تا قرائت كند . چون مترجم آغاز قرائت كرد گفت : من محمّد رسول اللّه الى قيصر الرّوم و به روايتى الى هرقل عظيم الرّوم ، نياق برادر قيصر از تقديم نام رسول خدا در خشم شد و لطمه‌اى بر سينهء ترجمان بزد و نامه را از دست او بكشيد . هرقل بانگ بر او زد و گفت : چه مردى مجنون و احمق بوده‌اى كتاب مردى را قبل از قرائت خواهى دريد ؟ اگر مىگويد پيغمبر است ، به حق مىگويد و من جز صاحب روم نيستم . پس نامه را به ترجمان داد تا بدين شرح قرائت كرد :\r\nبسم اللّه الرحيم من محمّد رسول اللّه الى هرقل عظيم الرّوم سلام على من اتّبع الهدى ، أمّا بعد فانّى أدعوك بدعاية الاسلام ، أسلم تسلم أسلم يؤتك اللّه أجرك مرّتين ، فان تولّيت ، فانّ عليك اثم اليريسين و يا أهل الكتاب تعالوا الى كلمة سواء بيننا و بينكم ألّا نعبد الّا اللّه و لا نشرك به شيئا و لا يتّخذ بعضنا بعضا أربابا من دون اللّه فان تولّوا فقولوا اشهدوا بأنّا مسلمون . « 1 »\r\nخلاصه خطاب به هرقل مىفرمايد كه :\r\nتو را به كلمهء لا إله الا اللّه دعوت مىكنم ، مسلمان شو تا از نكال دنيا و و بال عقبى ، سالم بمانى و دو مزد يا بى ، يكى از بهر متابعت عيسى و ديگر از اطاعت رسول اللّه و اگر نه گناه تمام اهالى آن مملكت را بر خود خواهى نهاد . جز خداى را عبادت نبايد كرد و شريك بر خداى نبايد بست و جز خداى كسى را آمرزنده و منتقم نبايد دانست ، چنان كه گروهى از نصارى چنان دانند كه پاپ يا قسيس تواند گناه مردم را معفو داشت .\r\n\r\n\r\n","description":"","footnote":"\r\n( 1 ) . قرآن كريم ( 3 - 57 )\r\n","page_name":" 1143 ","page_number":567},
  {"content":"\r\n\r\nچون هرقل اين نامه بخواند فرمان كرد كه : در اين بلد فحص « 1 » كنيد تا اگر از خويشاوندان اين پيغمبر كسى به دست شود ، نزد من حاضر گردد . از قضا ابو سفيان بن حرب با جماعتى از قريش به تجارت شام مىشدند ، فرستادگان هرقل در عرض راه ايشان را دريافتند و ابلاغ فرمان كرده ، آن جماعت را در بيت المقدس به درگاه پادشاه حاضر ساخت .\r\nهرقل ترجمانى « 2 » طلب كرد و گفت : از اين جماعت بازدان كه كداميك با پيغمبر نزديكترند ؟\r\nابو سفيان عرض كرد كه : من قربت و نسبتم با او افزون است ، چه پسر عمّ من است .\r\nهرقل او را پيش طلبيد و ديگران را از پس پشت او بازداشت تا اگر دروغى گويد ، ياران او در چشم او ننگرند تا شرمگين شوند و كذب او را ننمايند ، آنگاه ترجمان را فرمان داد كه اين جماعت بگوى كه از ابو سفيان چيزى چند پرسش خواهم كرد اگر سخن به كذب كند ، شما باز نمائيد . ابو سفيان بيم داشت كه كذب بر پيغمبر بندد و مردمان او را دروغ‌زن گويند .\r\nدر اين وقت هرقل پرسش كرد كه محمّد در ميان شما بر چه سيرت و سير است ؟\r\nابو سفيان گفت : در ميان ما نسب بزرگ و حسب شريف دارد .\r\nگفت : در ميان قريش و عرب هيچ كس جز او بدين دعوى و طلب برخاسته است ؟ عرض كرد : نى .\r\nگفت : هيچ كس از پدران او به پادشاهى روز گذاشته‌اند ؟ گفت : كار پادشاهان نكرده‌اند .\r\nكرّت چهارم بپرسيد كه بزرگان قبايل طريقت او گرفته‌اند يا مسكينان و ضعيفان دين او دارند : ابو سفيان گفت : بيشتر ضعفا بر شريعت وىاند .\r\nپنجم بار پرسش كرد كه دين او روزافزون است يا نقصان مىپذيرد ؟ گفت : هر روز فزونى مىگيرد .\r\nكرّت ششم پرسيد : هيچ كس از وى مرتد مىشود كه دين او را مكروه دارد يا از\r\n\r\n\r\n","description":"","footnote":"\r\n( 1 ) . فحص كنيد : جستجو نمائيد .\r\n( 2 ) . ترجمان : كسى كه لغتى را به لغت ديگر برگرداند و معنى كند .\r\n","page_name":" 1144 ","page_number":568},
  {"content":"\r\n\r\nوى نارضا شود ؟ گفت : كس مرتد نشود .\r\nكرّت هفتم گفت : از اين پيش كه اين دعوى كند هرگز به دروغ زدن و سخن به كذب كردن شناخته بود يا به صدق و راستى نام داشت ؟ ابو سفيان گفت : هرگز به كذب متهم نگشت .\r\nنوبت هشتم پرسيد كه : هيچ غدر كند و عهد بشكند يا در پيمان خويش استوار باشد . ابو سفيان گفت : اينك در ميان ما و او كار به مصالحت رفته ، ندانم اين پيمان به پا خواهد برد يا نقض عهد خواهد كرد .\r\nابو سفيان گويد : نتوانستم در اين سخنان نقصانى به دو دربندم ، جز در اين سخن .\r\nهرقل هيچ بدين سخن وقعى نگذاشت « 1 » كرت نهم پرسيد : مقاتلت شما با او چگونه افتاد ؟ گفت : كار ما با او به نوبت رفت وقتى او را نصرت بود و گاهى ما را .\r\nو هم باز پرسش كرد كه شما را بچه امر مىفرمايد ؟ گفت : مىگويد خداى يگانه را پرسش كنيد و شريك از بهر او مگيريد و روش پدران خود را بگذاريد و نماز و صدقه و صدق و عفاف و صلهء رحم آئين سازيد .\r\nاين هنگام هرقل ترجمان را گفت : با اين مرد بگوى كه :\r\nگفتى در ميان ما نسب بزرگ دارد ، انبيا چنين باشند تا هيچ كس از متابعت ايشان در ننگ نشود .\r\nو گفتى : پيش از وى در عرب كس بدين طلب برنخاسته ، از اين سخن مكشوف شد كه شعار ديگرى بر خود نبسته .\r\nو گفتى پدران او پادشاه نبودند ، پس مملكت پدر نمىجويد .\r\nو گفتى ضعفا و فقرا دين او گرفته‌اند ؛ و هميشه پيروان پيغمبران اين چنين مردم بوده‌اند .\r\nو گفتى پيروان او افزون مىشوند ، چون دين بر حق باشد كمال پذيرد .\r\nو گفتى هيچ كس از وى مرتد نشود ، اين نيز گواه صدق باشد زيرا كه چون حلاوت « 2 » دين در دل جاى كند بيرون نشود .\r\nو گفتى هرگز دروغ زن نبود ، آن كس كه بر مردم دروغ روا ندارد بر خداى دروغ نبندد .\r\n\r\n\r\n","description":"","footnote":"\r\n( 1 ) . اعتنائى نكرد\r\n( 2 ) . حلاوت : شيرينى\r\n","page_name":" 1145 ","page_number":569},
  {"content":"\r\n\r\nو گفتى هرگز غدر نكند و پيمان نشكند ، آن كس كه دنيا طلبد از غدر نينديشد .\r\nو گفتى گاهى در جنگ غالب شود و گاه مغلوب گردد ، عادت انبيا بر اين بوده جز اينكه در پايان امر نصرت ايشان را باشد .\r\nو گفتى ما را به وحدانيّت خداى و نماز و صدقه و صدق و عفاف و صله رحم امر مىكند اين همه سيرت پسنديده پيغمبران است .\r\nاگر آنچه گفتى راست گفتى ، زود باشد كه مملكت ما فروگيرد و بر ما غلبه جويد .\r\nهمانا دانسته بودم كه پيغمبرى مبعوث شود ، لكن گمان نداشتم از قريش باشد و اگر دانم كه ملازمت او را توان دريافت به حضرت او مىشتافتم و پاهاى مباركش را خود مىشستم .\r\nچون سخن بدينجا رسيد از كمال اندوه ، پوست بر ابو سفيان زندان گشت و گفت : اى ملك اگر خواهى يكى از مقالات و گزافه‌گوئى او را مكشوف دارم تا دروغ او روشن گردد ؟\r\nهرقل گفت : كدام است ؟\r\nگفت : مىگويد شبانه از مكه به بيت المقدس شدم و پيش از صبح باز مكه آمدم .\r\nدر اين وقت يك تن از خادمان بيت المقدس كه در مجلس هرقل برپاى بود گفت :\r\nاى ملك اين سخن بر صدق است ، چه عادت ما آن است كه درهاى بيت المقدس را همه شب ببنديم ، آن شب كه اين مرد گويد ، يك در را نتوانستيم بست و تمام مردم آن بلد را انبوه كرديم و بر تحريك آن باب قادر نشديم ، ناچار بازگشتيم و بامداد كه بدانجا شديم ، اثر بستن دابه نزديك آن در نگريستيم .\r\nهرقل فرمود تا ديگرباره كتاب پيغمبر را بر وى قرائت كردند و از هيبت آن نامه عرق از جبين هرقل همىبرفت و از رهبانانى « 1 » كه در مجلس او حاضر بودند غوغا برخاست ، آنگاه ابو سفيان و ديگر مردم عرب را رخصت انصراف داد .\r\nچون ابو سفيان بيرون شد ، با همراهان خود گفت : لقد أمر امر ابن ابى كبشة ، انّه يخافه ملك بنى الاصفر يعنى : بزرگ شد كار پسر ابى كبشه ؛ زيرا كه از وى پادشاه بنى اصفر ترسناك است . و دانست كه كار پيغمبر بالا گيرد .\r\nاز آن سوى هرقل مردى غسّانى را فرمود : هم‌اكنون تا به مدينه شتابنده بايدت\r\n\r\n\r\n","description":"","footnote":"\r\n( 1 ) . رهبان : عالم نصرانى كه از دنيا كناره‌گيرى كرده است .\r\n","page_name":" 1146 ","page_number":570},
  {"content":"\r\n\r\nرفت و در آنجا محمّد را و كردار او را نظاره مىكن و ما را خاصّة از سه امر او آگاهى ده : نخست ببين بر چه نشسته است ؟ دوم : بر طرف راست او چه كس جاى دارد ؟\r\nسه ديگر : اگر توانى خاتم نبوت را نگران شوى .\r\nمرد غسّانى شتابزده تا به مدينه بتاخت و به حضرت رسول آمد ، ديد كه آن حضرت بر زمين نشسته و پاى مبارك را در ميان آب نهاده و آب از زير پايش همىجوشد ، و على مرتضى به جانب يمين جاى دارد . مرد غسّانى چون اين بديد نظارهء خاتم را فراموش كرد . پيغمبر صلّى اللّه عليه و آله روى به دو آورد و فرمود : آن سوم را كه صاحبت امر كرد از خاطر بستردى « 1 » ، و او را پيش خواند و خاتم نبوت را از بهر او مكشوف داشت .\r\nآنگاه غسانى بازشتافته تمام قصه با هرقل بگفت . فرمود : اين همان پيغمبر است كه عيسى بشارت داده كه بر شتر سوار خواهد شد او را تصديق كنيد .\r\nبالجمله هرقل يك روز مجلس را از بيگانه پرداخته كرد و دحيهء كلبى را طلب داشت و گفت : سوگند با خداى كه من مىدانم محمّد صلّى اللّه عليه و آله پيغمبر است ، چه از كتب آسمانى دانسته بوديم و انتظار او مىبرديم ، اما اگر امروز من بر عيان طريقت « 2 » او گيرم ، مردمان اين بلدان يكدل و يك‌جهت قصد من كنند ، اكنون تو را به شهر رومية الكبرى بايد رفت ، امروز اعلم علماى زمان و مرجع جملهء نصارى ، صغوطر است ، او را بايد ديدار كنى و از دعوت پيغمبر آگهى دهى ، چه اگر او پذيرفتار شود ، مردم ايتاليا سخن او را استوار دارند و غوغاطلبان از كار بشوند ، و نامه‌اى از بهر صغوطر نگار داده به دحيه سپرد - و اين صغوطر همان پاپ است كه انر نام دارد و ما شرح حال او را مسطور داشتيم - .\r\nبالجمله دحيه راه ايتاليا در پيش داشته به رومية الكبرى درآمد و به مجلس صغوطر بار يافت و مكتوب هرقل را به دو داد و از دعوت پيغمبر صلّى اللّه عليه و آله آگاهش ساخت .\r\nصغوطر گفت : سوگند با خداى كه او پيغمبر بر حق است و از تورية و انجيل من او را شناخته‌ام و صفات او را دانسته‌ام و در حال سلب « 3 » سياه را از تن دور كرده جامه سفيد درپوشيد و عصائى به دست كرده و به كليسا آمد و گفت : اى اشراف روم بدانيد\r\n\r\n\r\n","description":"","footnote":"\r\n( 1 ) . فراموش كردى\r\n( 2 ) . آشكارا مسلمان شوم\r\n( 3 ) . سلب : جامه ، لباس\r\n","page_name":" 1147 ","page_number":571},
  {"content":"\r\n\r\nكه از احمد عربى مكتوبى به ما آمده و ما را به حق خوانده ، اينك من گواهى مىدهم كه خدا يكى است و احمد رسول اوست .\r\nچون اين سخن گوشزد اهالى شد ، مردم بشوريدند و بر صغوطر تاخته او را چندان رنجه و شكنجه ساختند و از زحمت ضرب بيم آن بود كه جان دهد .\r\nدحيه چون اين بديد سر خويش گرفته به كنارى شد و ديگرباره به درگاه هرقل شتافت و آنچه ديده بود معروض داشت . هرقل گفت : سوگند با خداى كه صغوطر در نزد روميان از من بزرگتر بود ، چگونه من توانستم اسلام خويش آشكار كنم ؟\r\nو نيز حديث كنند كه چون هرقل از بيت المقدس به دار السّلطنهء حمص رفت در غرفه‌اى از غرفات قصر خود نشسته ، روميان را حاضر ساخت و خطاب كرد كه : اى مردم اگر خواهيد ملك و مملكت شما بپايد ، به رسالت محمّد صلّى اللّه عليه و آله ايمان آوريد .\r\nمردم روم از وى بگريختند و هر كس به كنارى دررفت . قيصر چون اين بديد ، ديگرباره ايشان را طلب كرد و گفت : آسوده باشيد كه من بدين سخن خواستم دين شما را ممتحن دارم ، پس مردم از او شاد شدند .\r\nو هم گفته‌اند كه : با مردم روم خطاب كرد كه : سوگند با خداى كه محمّد پيغمبر خداست او را بايد متابعت كرد و از دنيا و عقبى برخوردار بود .\r\nگفتند : ما در تحت حكومت عرب نشويم كه عدّت و شوكت ما از ايشان افزون است .\r\nگفت : اگر بخواهيد جزيت بر خويشتن نهيم و از محاربت با او ايمن شويم ؟\r\nگفتند : هرگز بدين خوارى و ذلّت رضا ندهيم .\r\nگفت : پس اراضى سوريه را با او تفويض كنيم و بدين قدر كار به مصالحت افكنيم .\r\nگفتند : اراضى سوريه سره « 1 » و سرّه « 2 » اراضى روم است هرگز با بيگانه نگذاريم .\r\nهرقل گفت : سوگند با خداى كه او بدين ديار استيلا يابد و ملك از دست ما بيرون كند ، چه او پيغمبر بر حق است و خداى فرموده : هر كس دعوت پيغمبر خداى را اجابت نكند هر چه در حق ايشان بخواهد قبول شود . مىبينم شما را كه\r\n\r\n\r\n","description":"","footnote":"\r\n( 1 ) . سره : طلاى تمام عيار خالص و پسنديده و اعلى و نفيس هر چيز .\r\n( 2 ) . سرّه : وسط و ميان\r\n","page_name":" 1148 ","page_number":572},
  {"content":"\r\n\r\nممالك خويش را گذاشته‌ايد و پناه به قسطنطنيه برده‌ايد تا جان خويشتن را حفظ نمائيد .\r\nبالجمله بعضى بر آنند كه هرقل مسلمانى گرفت و گروهى گويند : دنيا را بر عقبى اختيار كرد و با فرستادهء رسول خدا فرمود : برو به نزد برادرم محمّد و عرض كن كه در پادشاهى با من شريك باش .\r\nو گويند : در غزوهء موته با مسلمانان رزم داد ، و در مسند احمد حنبل است كه از تبوك به حضرت رسول نامه كرد كه مسلمان شده‌ام ؛ و پيغمبر فرمود : اين سخن به كذب گويد .\r\nاين روايت مورخين و محدثين اسلام است و آنچه عقيدت مردم فرنگستان است - در كتاب اول ناسخ التواريخ ، در ذيل احوال هراقليوس مرقوم افتاد -\r\n\r\nنامهء پيغمبر صلّى اللّه عليه و آله به كسرى\r\nاما عبد اللّه بن حذافه سهمى نامهء رسول خداى صلّى اللّه عليه و آله را مأخوذ داشته ، به درگاه خسرو پرويز آمد و رخصت بار يافته مكتوب پيغمبر را تسليم داد . فرمان كرد تا ترجمانى حاضر شده ، بدين شرح قرائت كرد :\r\nبسم اللّه الرّحمن الرّحيم .\r\nمن محمّد رسول اللّه الى كسرى عظيم فارس ، سلام على من اتّبع الهدى و آمن باللّه و رسوله و شهد أن لا إله الّا اللّه وحده لا شريك له و أنّ محمّدا عبده و رسوله و أدعوك بداعية اللّه عزّ و جلّ فانّى أنا رسول اللّه الى النّاس كافّة لانذر من كان حيّا و يحقّ القول على الكافرين أسلم تسلم فان أبيت فعليك اثم المجوس .\r\nيعنى :\r\nاز رسول خدا مكتوب مىشود به سوى كسرى كه بزرگ فارس است . سلام بر كسى باد كه طريق هدايت و راه است برود و به خداوند بگرود و گواهى دهد كه خدا يكى است و محمّد صلّى اللّه عليه و آله بنده و رسول اوست و مىخوانم ترا به كلمهء اسلام . همانا رسول خداوندم به تمام\r\n\r\n","description":"","footnote":"","page_name":" 1149 ","page_number":573},
  {"content":"\r\n\r\nمردمان تا هركه زنده است او را بيم كنم و بترسانم و الزام حجّت نمايم بر كافران ، و مسلمان شو تا به سلامت بمانى و اگر نه سر برتابى و سركشى نمائى و بال مجوس بر تو خواهد بود .\r\nچون نامه پيغمبر صلّى اللّه عليه و آله به كسرى رسيد ، در خشم شد و نامه را بدريد و گفت : بندهء من با من چنين مكتوب كند و جواب بازنداد .\r\nچون اين خبر به رسول خداى صلّى اللّه عليه و آله آوردند ، فرمود : مزّق كتابى مزّق اللّه ملكه . و به روايتى فرمود : اللّهمّ مزّق ملكه الهى كسرى نامه مرا بدريد تو پادشاهى او را قطع كن .\r\nبالجمله چون پرويز دعوت پيغمبر صلّى اللّه عليه و آله را بدانست به باذان كه ابا مهران كنيت دارد و اين وقت پادشاهى يمن داشت ، فرمان كرد كه : يك دو تن از مردم خود را به نزديك اين مرد فرست كه دعوى نبوت كند و مرا به دين ديگر خواند و نام خود را بر من مقدّم نويسد تا او را بسته به درگاه ما آرد .\r\nپس باذان بر حسب حكم خسرو مردى از ابطال فارس را كه بابويه نام داشت و در كار تيغ و قلم در ميان مردم علم بود ، به اتفاق خرخسره مأمور داشته ، گفت :\r\nبه نزديك محمّد شو و بگو كسرى كه شاهنشاه جهان است ، تو را طلب كرده ، صواب آن است كه به اتفاق ما راه درگاه او گيرى . لكن اى بابويه هشيار باش كه در اين تمنّا و طلب از طريق ادب بيرون نشوى و او را به واجب فحص حال كرده مرا آگهى بخش .\r\nپس بابويه از يمن راه مدينه پيش گرفت و چون به اراضى طائف رسيد با ابو سفيان بن حرب و صفوان بن اميّه و چند تن ديگر از قريش دچار شد و از كار پيغمبر پرسش نمود . گفتند : او در يثرب ساكن است و نيك شاد شدند كه كسرى به خصمى پيغمبر برخاسته و كار بر مراد ايشان خواهد شد .\r\nبالجمله بابويه و خرخسره از ايشان درگذشته با مردى از قبيلهء ثقيف باز خوردند ، از وى نيز پرسش حال پيغمبر صلّى اللّه عليه و آله فرمودند . آن مرد سخنى بر حسب واقع براند .\r\nايشان گفتند : اگر اين مرد از جانب خداوند است هيچ كس را با او توان معادات « 1 » نخواهد ماند ، و از آنجا طىّ مسافت كرده وارد مدينه شدند و در حضرت پيغمبر صلّى اللّه عليه و آله\r\n\r\n\r\n","description":"","footnote":"\r\n( 1 ) . معادات : دشمنى\r\n","page_name":" 1150 ","page_number":574},
  {"content":"\r\n\r\nحاضر گشتند .\r\nنخستين بابويه سخن آغاز كرد و گفت : شاهنشاه خسرو پرويز به باذان ملك يمن نامه كرده فرمان داده كه كس بفرستد و تو را به درگاه كسرى برد ، و باذان ما را بدينجا گسيل نمود كه اين حديث به پاى بريم ، اگر پذيرفتار اين حكم شوى ، باذان به درگاه كسرى مكتوب كند تا از تو عفو فرمايد ؛ و اگر نه تو خود كسرى را نيك شناسى شهر تو را با خاك پست كند و تو را و قوم تو را از جهان براندازد . اين بگفت و نامه باذان را به پيغمبر سپرد . و ايشان بر جامه‌هاى حرير كمر سيمين بربسته و سوار زرّين بر ساعد انداخته و موى ز نخ سترده و سبلتها آويخته داشتند .\r\nرسول خداى صلّى اللّه عليه و آله ديدار ايشان را مكروه داشت و فرمود : كيست كه شما را بدين سيرت و سلب فرمان داده ؟ گفتند : پروردگار ما كسرى ! پيغمبر صلّى اللّه عليه و آله فرمود : پروردگار من حكم داده كه موى زنخ را بگذاريم و شوارب را برگيريم . آنگاه ايشان را حكم جلوس داد و هر دو تن به زانو درآمدند و از هيبت انجمن رسول خداى صلّى اللّه عليه و آله لرزشى سخت و رعدتى تمام در اندام ايشان حادث گشت .\r\nآنگاه پيغمبر صلّى اللّه عليه و آله از بهشت و دوزخ آيات وعد و وعيد بر ايشان قرائت كرد و فرمود : به خداوندى بارى و رسالت من ايمان آوريد . ايشان قبول اسلام نكردند و گفتند : اگر با ما راه درگاه كسرى نگيرى جواب نامهء باذان را نگار كن تا بازشويم .\r\nرسول خدا ايشان را شش ماه به رفق و مدارا بداشت . تا يك روز آغاز دلتنگى كردند و در حضرت پيغمبر معروض داشتند كه : يا پذيره فرمان شو يا ما را رخصت مراجعت فرماى . پيغمبر فرمود : انّ ربّى عزّ و جلّ قد قتل ربّكما ، سلّط اللّه عليه ابنه شيرويه حتّى قتله البارحة يعنى : خداوند من پروردگار تو را بكشت و شيرويه پسرش را بر او نصرت داد تا شب دوشين « 1 » هلاكش ساخت . اكنون باذان را بياگاهانيد كه دوش در ساعت هفتم « 2 » شيرويه شكم خسرو را چاك زد و اين شب سه‌شنبه دهم جمادى الاولى سال هفتم هجرى بود و به روايتى در ساعت هشتم روز دوشنبه يازدهم مقتول گشت .\r\nبالجمله فرمود : باذان را بگوئيد : اگر اسلام گيرى پادشاهى تو دير بپايد و تو را بر\r\n\r\n\r\n","description":"","footnote":"\r\n( 1 ) . شب گذشته ، ديشب\r\n( 2 ) . در زمان سابق شب را به 8 بخش تقسيم كرده و هر بخش را « پاس » مىگفتند .\r\n","page_name":" 1151 ","page_number":575},
  {"content":"\r\n\r\nبعضى از ابناء فارس سلطنت دهيم و اگر نه طريق هلاك سپرى و زود باشد كه دين من بلدان و ممالك كسرى را فروگيرد . و كمرى از سيم كه زراندود بود و مقوقس به حضرت رسول به رسم هديه انفاذ داشت ، خرخسره را بخشيد . از اين روى مردم يمن ، خرخسره را « ذو المفخره » لقب كردند و اين نام بر اولاد او بماند ، زيرا كه به زبان مردم حمير « مفخره » نام كمر است .\r\nبالجمله بابويه و خرخسره آن شب را كه رسول خداى تاريخ قتل خسرو نهاد ، توريخ دادند و طريق خدمت باذان گرفتند و شتابزده تا يمن آمدند و باذان را از آنچه از رسول خداى ديده و دانسته بودند آگهى دادند . باذان گفت : اين سخن به كلمات سلاطين ماننده نيست ، همانا او پيغمبر خداست . اكنون بباشيم اگر خبر كسرى راست آيد من از همه كس در ايمان با او سبقت گيرم .\r\nروزى چند برنيامد كه منشور شيرويه به باذان آمد كه : من كسرى را در شب سه‌شنبه بكشتم ، چه زندگانى او موجب فساد مملكت بود ، اكنون تو بيعت من از مردم بستان و با آن مرد كه دعوى پيغمبرى دارد كاوش مكن ، باش تا فرمان من در حق او رقم شود .\r\nباذان چون اين بديد بىتوانى مسلمانى گرفت و مردم يمن با سر هم كلمهء شهادت بر زبان راندند . و خاتمهء كار باذان و خرخسره در جاى خود مرقوم خواهد شد .\r\n\r\nنامهء كردن پيغمبر صلّى اللّه عليه و آله به مقوقس\r\nاما حاطب بن ابى بلتعه مكتوب رسول خداى را مأخوذ داشته ، طريق اسكندريه پيش داشت . بعد از طىّ مسافت به شهر اسكندريه درآمد و نخستين يك تن از شناختگان درگاه مقوقس را كه منصب حجابت داشت ديدار كرد و او را از رسالت خويش آگاه ساخت و به دستيارى او رخصت بار حاصل كرده ، به مجلس مقوقس درآمد و بر قانون اسلام اسلام كرد .\r\nملك اسكندريه با او گفت : همانا تو چنان دانى كه آن كس كه تو را به نزديك من فرستاده پيغمبر خداوند است ؟\r\n\r\n","description":"","footnote":"","page_name":" 1152 ","page_number":576},
  {"content":"\r\n\r\nگفت : چنين باشد .\r\nمقوقس فرمود : پس آنگاه كه قريش قصد اخراج او از مكه كردند ، چرا از خداى نخواست تا آن جماعت را عرضه هلاك و دمار سازد ؟\r\nحاطب بن ابى بلتعه در پاسخ گفت : آيا عيسى بن مريم پيغمبر خدا بود ؟\r\nفرمود : آرى ، او پيغمبر خداى بود .\r\nحاطب گفت : چرا آنگاهش كه بردار مىكردند ، خداى را نخواند تا آن قوم را نابود فرمايد .\r\nمقوقس گفت : نيكو گفتى . همانا مردى حكيم بوده و از نزديك حكيمى به نزد ما آمده‌اى .\r\nپس حاطب مكتوب رسول خداى را به دو سپرد . مقوقس ترجمانى طلب كرد تا بر وى قرائت كرد .\r\nهمانا نگارنده اين كتاب مبارك ، در اين ايام كه فرستادگان رسول خداى را به نزديك سلاطين رقم مىكردم ، فرستادهء شهريار مملكت روم ، سلطان عبد المجيد خان از دار الملك اسلامبول به حضرت ملك الملوك عجم ، ناصر الدين پادشاه ابد اللّه ملكه و سلطانه برسيد و از سلاطين ممالك روم ، هديه‌اى چند كه لايق مجلس بود برسانيد و سواد نامه رسول خداى را به مقوقس نيز تسليم داد . همانا در اين ايام طلسم پاشا پسر عباس پاشا پسر ابراهيم پاشا ، ربيب « 1 » محمّد على پاشا كه اين هنگام فرمانگذار مملكت مصر است ، در خزانهء سلاطين مملكت مصر دو صفحه از شبه بيافت كه نامهء رسول خداى را در ميان آن مضبوط داشتند . طلسم پاشا آن نامه را به نزد عبد المجيد خان فرستاد . نقش خاتم رسول خداى در پاى آن نامهء مبارك بود ، به شكل بيضى به عرض ناخن خنصر « 2 » . لفظ « اللّه » بر فراز و « رسول » در وسط و « محمّد » در فرود .\r\nبالجمله سلطان روم فرمان كرد تا آن مكتوب مبارك را سواد كرده ، ارسال حضور شاهنشاه ايران داشت بدين شرح :\r\n\r\n\r\n","description":"","footnote":"\r\n( 1 ) . ربيب : پسرى كه زن انسان از شوهر پيش دارد .\r\n( 2 ) . خنصر : ناخن كوچك‌ترين دست يا پا\r\n","page_name":" 1153 ","page_number":577},
  {"content":"\r\n\r\nبسم اللّه الرّحمن الرّحيم من محمّد عبد اللّه و رسوله الى عظيم القبط و السّلام على من اتّبع الهدى ، توكّل باللّه العظيم فى كلّ الاحوال ، فان تولّيت فعليك بالعدل و القسط . يا أهل الكتاب سيروا الى كلمة سواء بيننا و بينكم أن لا تعبدوا الّا اللّه و لا تعودوا .\r\nبسم اللّه الرّحمن الرّحيم من محمّد عبد اللّه و رسوله الى المقوقس عظيم القبط ، سلام على من اتّبع الهدى . أمّا بعد فانّى أدعوك بداعية الاسلام . أسلم تسلم و يؤتك اللّه أجرك مرّتين ، فان تولّيت ، فعليك اثم القبط . يا أهل الكتاب تعالوا الى كلمة سواء بيننا و بينكم الّا نعبد الّا اللّه و لا نشرك به شيئا و لا يتّخذ بعضنا بعضا أربابا من دون اللّه و ان تولّوا فقولوا اشهدوا بأنّا مسلمون .\r\nمقوقس بفرمود تا كتاب پيغمبر را در ميان عاجى « 1 » مضبوط كرده بر سر آن خاتم بزد و به يك تن از جوارى « 2 » خود سپرد . آنگاه انجمن را از بيگانه پرداخته ساخت و از حاطب سير و سيرت رسول خداى را پرسش نمود و حاطب به شرح داد .\r\nمقوقس گفت : اين همه آثار كه تو گوئى صفت آن پيغمبر است كه عيسى بن مريم بشارت داده ؛ لكن او از پس اين زمان ظاهر خواهد گشت و به ديار ما در خواهد آمد و مستولى خواهد گشت .\r\n\r\nجواب نامهء پيغمبر از مقوقس\r\nو حاطب را پنج روز در اسكندريه بداشت ، آنگاه كاتبى كه زبان عرب نيكو دانست طلب نمود و فرمان كرد تا جواب نامه رسول خداى را بدين گونه رقم زد :\r\nبسم اللّه الرّحمن الرّحيم لمحمّد بن عبد اللّه من المقوقس عظيم القبط سلام عليك ، أمّا بعد فقد قرأت كتابك و فهمت ما ذكرت فيه و ما تدعو اليه و قد علمت أنّ نبيّا بقى و كنت أظنّ\r\n\r\n\r\n","description":"","footnote":"\r\n( 1 ) . عاج : استخوان فيل\r\n( 2 ) . جوارى ، جمع جارية : كنيز\r\n","page_name":" 1154 ","page_number":578},
  {"content":"\r\n\r\nأنّه يخرج بالشّام و قد أكرمت رسولك و بعثت اليك بجاريتين لهما مكان فى القبط عظيم و بكسوة و أهديت لك بغلة لتركبها و السّلام عليك .\r\nخلاصهء معنى آن است كه مقوقس بعد از سلام نوشت كه :\r\nمكتوب ترا خواندم و فهم كردم . مىدانم پيغمبرى باقى مانده و ظاهر خواهد شد ، لكن گمان دارم كه از شام بيرون شود . اينك فرستادهء تو را مكانت بزرگ نهادم و تحفه‌اى چند ، به حضرت تو فرستادم .\r\nو آن چهار كنيزك تركيه بود كه دو تن خواهر بودند ، از مردم قريه‌اى از قراى شهر انصنا يكى را ماريه نام بود و آن ديگر را شيرين و خواجه‌سرائى كه مايون نام داشت و خصى بود و او برادر ماريه يا پسر عمّش بود ، و دو كنيزك ديگر كه تاكنون نام ايشان را در كتابى نخوانده‌ام ، و ديگر قدحى از قوارير بود كه گاهى پيغمبر آب از آن مىنوشيد ؛ و ديگر بيست ( 20 ) قد جامه از قباطى « 1 » مصر و يك نيزه و يك سر اسب كوه پيكرى رهوار و استرى سفيد كه دلدل مىناميدند و درازگوشى كه عفير يا يعفور نام داشت ؛ و ديگر مقدارى عسل سفيد ؛ و ديگر هزار مثقال زر سرخ . اين جمله را به حاطب بن ابى بلتعه سپرد و حاطب را نيز صد ( 100 ) مثقال زر ناب و پنج ( 5 ) قد جامه عطا كرد و او را گسيل « 2 » ساخت .\r\nچون حاطب به حضرت رسول آمد و نامه مقوقس بداد و هداياى او را به پيش گذرانيد ، پيغمبر فرمود : اين خبيث از بهر پادشاهى خويش ، اين بخل كرد و سر به اسلام در نياورد و پادشاهى او پاينده نخواهد بود و هداياى او را بپذيرفت و ماريه قبطيه را بعد از اسلام او به ملك يمين تصرف فرمود و از وى ابراهيم عليه السّلام متولد شد .\r\nو شيرين را به حسان بن ثابت عطا فرمود و از آن دو كنيزك كه نام ايشان مجهول است ، يك تن را به ابى جهم بن حذيفه بخشيد و بر يعفور گاهى برمىنشست و در سفر حجة الوداع يعفور هلاك شد و دلدل از بهر سوارى پيغمبر بود و بعد از پيغمبر ، على عليه السّلام بداشت . از پس او خاص امام حسن عليه السّلام گشت . در زمان خلافت معاويه هلاكت دلدل برسيد . بالجمله آن عسل كه مقوقس انفاذ داشت پيغمبر را به عجب\r\n\r\n\r\n","description":"","footnote":"\r\n( 1 ) . قباطى ، جمع قبطية : جامه‌هائى كه منسوب به اهل مصر است .\r\n( 2 ) . گسيل ساخت : روانه كرد\r\n","page_name":" 1155 ","page_number":579},
  {"content":"\r\n\r\nآورد « 1 » و بر آن دعاى بركت قرائت فرمود . و مقوقس در زمان خلافت عمر به دين نصرانى بمرد .\r\n\r\nمكتوب پيغمبر به حارث بن ابى شمر\r\nاما شجاع بن وهب نامهء پيغمبر را بگرفت و طريق شام برداشت و طىّ مسافت كرده در غوط دمشق فرود شد و اين وقتى بود كه هراقليوس به بيت المقدس مىرسيد و حارث بن ابى شمر غسّانى علف و آذوقه سپاه و ملزومات پادشاه را ساخته مىكرد و كس را در خدمت او بار نبود . ناچار شجاع بن وهب دو روز بر در سراى حارث اقامت داشت و او را ديدار نتوانست كرد .\r\nحاجب دربار حارث كه مردى نصرانى بود از انديشه شجاع بن وهب آگهى يافت و از وى فحص حال رسول خداى نمود . شجاع لختى از سير و سيرت رسول خداى بر وى شمار داد . حاجب سخت بگريست و گفت : اين همان كس است كه در انجيل خبر او را خوانده‌ام ، هم‌اكنون به دو ايمان آوردم ؛ لكن بايدم از حارث پوشيده داشت .\r\nچه اگر اسلام من بداند ، مرا زنده نگذارد و شجاع را به سراى خويش آورد و او را عظيم بزرگ داشت و از مكارم ضيافت دقيقه‌اى مهمل نگذاشت .\r\nاين ببود تا يك روز حارث بر تخت حكومت جاى كرد و بار داد حاجب وقت را مغتنم داشته ، صورت حال شجاع بن وهب را به عرض رسانيد و اجازت حاصل كرده او را آورد . شجاع رسالت خويش را از جانب رسول خداى بازنمود و كتاب پيغمبر را كه بدين شرح بود ، تسليم داد :\r\nبسم اللّه الرّحمن الرّحيم من محمّد رسول اللّه الى الحارث بن ابى شمر سلام على من اتّبع الهدى و آمن به و صدّق و انّى أدعوك أن تؤمن باللّه وحده لا شريك له يبقى لك ملكك .\r\nحارث نامهء پيغمبر را بيفكند و آغاز سفاهت كرد و گفت : هيچ كس نتواند از من\r\n\r\n\r\n","description":"","footnote":"\r\n( 1 ) . آن حضرت را خوش آمد\r\n","page_name":" 1156 ","page_number":580},
  {"content":"\r\n\r\nملك بستاند ، برخاست و از مجلس بيرون شد و فرمان داد كه كار ستوران راست كنند و اسبان را نعل بربندند ؛ و در زمان مكتوبى به هرقل كرد كه : اينك مردى به دعوت نبوت ندا درداده و نامه نيز به من فرستاده . رخصت فرماى تا بر او تازم و از جهانش براندازم .\r\nهرقل در پاسخ نگاشت كه : اين انديشه بگذار و با من پيوسته شو تا پشت و روى اين كار نيكو بنگرم .\r\nچون از قيصر اين گونه جواب به حارث بن ابى شمر رسيد ، شجاع بن وهب را طلب كرد و صد ( 100 ) مثقال ذهب او را عطا كرد و رخصت مراجعت فرمود .\r\nحاجب در نهان جامه‌اى چند شجاع بن وهب را بذل كرد و زاد راه نيز بداد و گفت : سلام مرا به حضرت پيغمبر برده باش و اسلام مرا معروض دار .\r\nپس شجاع طريق مدينه را طىّ كرده به حضرت رسول آمد و قصّه خويش مكشوف داشت . پيغمبر فرمود : باد ملكه يعنى : هلاك باد پادشاهى او . و حارث در سال فتح مكه بمرد - چنان كه مذكور خواهد شد - . و بعضى گفته‌اند : حارث مسلمانى گرفت و اسلام خويش را از بيم قيصر مخفى مىداشت .\r\n\r\nنامهء پيغمبر به هوذة بن على\r\nاما سليط بن عمرو عامرى نامه پيغمبر را مأخوذ داشته راه عمّان برداشت تا به هوذة بن على رساند و اين هوذه در نزد كسرى مكانتى تمام داشت ، چنان كه او را تاج داد و به حكومت عمّان برگماشت .\r\nبالجمله سليط بن عمرو به عمان آمد و هوذة بن على حنفى را ديدار كرد و نامهء پيغمبر را تسليم داد و رسالت خويش را بگذاشت . هوذة نامهء رسول خداى را بگرفت و حشمت آن مكتوب را نيك بداشت و سليط را نيز عظيم گرامى نمود و كتاب رسول خداى بدين شرح بود :\r\nبسم اللّه الرّحمن الرّحيم من محمّد رسول اللّه الى هوذة بن علىّ سلام على من اتّبع الهدى و اعلم أنّ\r\n\r\n","description":"","footnote":"","page_name":" 1157 ","page_number":581},
  {"content":"\r\n\r\nدينى سيظهر الى منتهى الخفّ و الحافر فأسلم تسلم و اجعل لك ما تحت يديك .\r\nخلاصهء معنى آن است كه بعد از سلام مىفرمايد :\r\nزود باشد كه دين من در همهء جهان گسترده شود . مسلمانى گير تا آنچه بدست دارى ، پاينده ماند .\r\nدر پاسخ نامه ، هوذة بن على ، سليط بن عمرو را به احسان و ايادى « 1 » شاد خاطر ساخت و به رسول خداى مكتوب كرد كه چه نيكو طريقه‌اى است كه تو مردمان را دعوت كنى . همانا من خطيب و شاعر قوم خويشم و عرب را از من ترسى و هراسى در دل است ، مرا در اين امر شريك خويش فرماى و بعضى از بلاد را با من بگذار تا تو را اطاعت و متابعت كنم .\r\nو پس از عطائى لايق ، سليط را نيز جامه‌هائى كه در هجر بافته بود ، خلعت كرد و رخصت مراجعت كرد . پس سليط باز مدينه شده ؛ سخنان هوذه را معروض داشت .\r\nپيغمبر صلّى اللّه عليه و آله فرمود : لو سألنى سيّابة من الارض ما فعلت باد ما فى يده يعنى : اگر از من غوره خرما طلبد از زمين ، او را ندهم . هلاك باد پادشاهى او .\r\nو بعد از فتح مكه جبرئيل عليه السّلام خبر مرگ هوذه را به پيغمبر صلّى اللّه عليه و آله آورد و از پس آن پيغمبر فرمود : در يمامه كذابى دعوى نبوت خواهد كرد و مقتول خواهد گشت . و اين سخن مشعر بر حال مسيلمهء كذّاب است ، چنان كه در جاى خود مرقوم خواهد شد .\r\n\r\nسريهء محمد بن مسلمه و آوردن ثمامه را به مدينه\r\nو در اين سال ششم هجرت بر حسب فرمان رسول خداى عليه السّلام ، محمّد بن مسلمه با جماعتى از اصحاب مأمور به أراضى نجد شد . از قضا ثمامة بن اثال كه از اكابر آن مملكت بود ، به قصد عمره طريق مكّه مىسپرد . در عرض راه محمّد بن مسلمه با او دچار شد و تاختن كرده او را دستگير ساخت و بند برنهاد و همچنان مغلولا « 2 » به\r\n\r\n\r\n","description":"","footnote":"\r\n( 1 ) . ايادى : نعمتها\r\n( 2 ) . مغولا : دست و پا بسته\r\n","page_name":" 1158 ","page_number":582},
  {"content":"\r\n\r\nمدينه آورد . رسول خداى صلّى اللّه عليه و آله فرمود : او را بر ستون مسجد ببستند و خود به مسجد درآمد و فرمود : ما عندك يا ثمامة ؟ عرض كرد كه : اگر مرا بكشى صاحب خون را كشته باشى ؛ و اگر ببخشى ، شاكرى را انعام كرده باشى ؛ و اگر مال خواهى ، فرمان ده تا بدانم و ساخته كنم . پيغمبر بگذشت ؛ و روز ديگر چون به دو عبور مىداد ، همچنين سخن كرد و نيز چنان پاسخ شنيد .\r\nروز سيم نيز كار بدين گونه رفت . اين وقت پيغمبر صلّى اللّه عليه و آله فرمود تا او را بگشودند .\r\nچون ثمامه رها شد ، از مسجد بيرون شتافت و غسل كرد و بازآمد و به آواز بلند ندا درداد و كلمهء شهادت بگفت . از آن پس گفت : اى محمّد نزديك من در روى زمين هيچ روئى از روى تو و هيچ شهرى از شهر تو دشمن‌تر نبود و اكنون محبوبتر از تو و دين تو و شهر تو در نزد من نيست . همانا من به مكه سفر مىكردم تا عمره بگزارم ، مردم تو بر من دست يافتند . حالى فرمان چيست ؟ رسول خداى ، ثمامه را گسيل مكه ساخت تا عمره بگذارد .\r\nچون به حرم رسيد يك تن از كفار او را گفت : اى ثمامه صابى شده‌اى ؟ پاسخ داد كه مسلمانى گرفته‌ام و به خدا سوگند كه ثمامه يك حبه گندم به سوى شما حمل نخواهد داد ، الّا آنكه رسول خداى رخصت فرمايد . و از آن پس غلات خويش را از قريش بازگرفت و كار بر ايشان صعب افتاد . پس به رسول خداى از در ضراعت مكتوبى كردند و آن حضرت بر ايشان رحمت كرد و جواز فرستاد تا ثمامه از اراضى خويش بديشان حمل گندم متواتر كرد .\r\n\r\nظهار اوس با خوله\r\nو هم در اين سال ششم هجرى اوس بن الصّامت بن قيس بن احزم الانصارى را با زوجه خود خوله بنت ثعلبة بن قيس بن مالك بن الخزرج ظهار افتاد و اين اول اظهارى بود كه در اسلام واقع شد .\r\nهمانا خوله را اندامى ماننده سيم خام و لحمى چون سيماب رجراج « 1 » بود . روزى\r\n\r\n\r\n","description":"","footnote":"\r\n( 1 ) . رجراج : لرزان\r\n","page_name":" 1159 ","page_number":583},
  {"content":"\r\n\r\nنماز همىگزاشت ، سر به سجده فرونهاد . اين وقت چشم اوس بر اطراف سرين و ترجرج لحم او افتاد ، بىتوانى قلبش را هيجانى گرفت . ببود تا خوله از نماز به كنار آمد ، پس خواستش تا به كنار آيد . خوله سر در نياورد و آن خفت « 1 » فطرى كه در اوس بود ، غضبش را جنبش داد و گفت : انت علىّ كظهر امّى و اين ظهار در جاهليت حكم طلاق داشت و امكان بازگشت نبود . چون ساعتى بگذشت و خشم اوس بشكست ، از كرده پشيمان شد و با خوله گفت : گمان نكنم كه در طريقت اسلام تو بر من حرام باشى .\r\nخوله گفت : چنين مگوى ، ما چه دانيم ، هم‌اكنون به حضرت رسول خداى حاضر شو و كشف حال فرماى . اوس گفت : من از اين سؤال شرم دارم . خوله گفت :\r\nتو بجاى باش تا من بروم و بازپرس كنم .\r\nپس خوله به حضرت رسول آمد ، وقتى برسيد كه عايشه سر مبارك پيغمبر را شسته ، شانه مىزد . گفت : يا رسول اللّه من جوان و با مالى فراوان بودم و خواستاران بسيار داشتم ، اوس مرا بگرفت و مال مرا بخورد و شباب مرا به شيب « 2 » آورد و فرزندان آوردم ، اينك با من ظهار كرد ، در اين كار حكومتى فرماى . آن حضرت فرمود : ظهار در جاهليت طلاق است و در شريعت من هنوز حكمى فرود نشده .\r\nخوله گفت : يا رسول اللّه كار من مشكل افتاده و همى جزع كرد و مسكنت خويش بازنمود و همان جواب شنود . گفت : من از او كودكان دارم كه اگر به دو گذارم در پاى پست شوند و اگر خويش بدارم گرسنه مانند .\r\nپس به سجده در رفت و گفت : اللّهمّ انّى أشكو اليك وحدتى و وحشتى و فراق زوجى و وجدى به هنوز اين مناجات به پاى نبرده بود كه اثر وحى در جبين مبارك پيغمبر پديد شد و جبرئيل اين آيت بياورد :    بِسْمِ اللَّهِ الرَّحْمنِ الرَّحِيمِ . قَدْ سَمِعَ اللَّهُ قَوْلَ الَّتِي تُجادِلُكَ فِي زَوْجِها وَ تَشْتَكِي إِلَى اللَّهِ وَ اللَّهُ يَسْمَعُ تَحاوُرَكُما إِنَّ اللَّهَ سَمِيعٌ بَصِيرٌ الَّذِينَ يُظاهِرُونَ مِنْكُمْ مِنْ نِسائِهِمْ ما هُنَّ أُمَّهاتِهِمْ إِنْ أُمَّهاتُهُمْ إِلَّا اللَّائِي وَلَدْنَهُمْ وَ إِنَّهُمْ لَيَقُولُونَ مُنْكَراً مِنَ الْقَوْلِ وَ زُوراً وَ إِنَّ اللَّهَ لَعَفُوٌّ غَفُورٌ    « 3 » خلاصهء معنى به پارسى چنان است مىفرمايد : خداوند مجادلت و محاورت خوله را از بهر شوهرش با تو بشنيد ، شكايت و ضراعت او را بدانست ، اين مردم كه از بهر طلاق زنان خويش را مادران خود خوانند و ظهار كنند سخن به كذب\r\n\r\n\r\n","description":"","footnote":"\r\n( 1 ) . خفت : سبكسرى\r\n( 2 ) . شيب : پيرى\r\n( 3 ) . سورهء مجادله ، آيه 1 و 2 .\r\n","page_name":" 1160 ","page_number":584},
  {"content":"\r\n\r\nكرده‌اند ، چه مادر ايشان آن كس باشد كه ايشان را بزاد .   وَ الَّذِينَ يُظاهِرُونَ مِنْ نِسائِهِمْ ثُمَّ يَعُودُونَ لِما قالُوا فَتَحْرِيرُ رَقَبَةٍ مِنْ قَبْلِ أَنْ يَتَمَاسَّا ذلِكُمْ تُوعَظُونَ بِهِ وَ اللَّهُ بِما تَعْمَلُونَ خَبِيرٌ فَمَنْ لَمْ يَجِدْ فَصِيامُ شَهْرَيْنِ مُتَتابِعَيْنِ مِنْ قَبْلِ أَنْ يَتَمَاسَّا فَمَنْ لَمْ يَسْتَطِعْ فَإِطْعامُ سِتِّينَ مِسْكِيناً ذلِكَ لِتُؤْمِنُوا بِاللَّهِ وَ رَسُولِهِ وَ تِلْكَ حُدُودُ اللَّهِ وَ لِلْكافِرِينَ عَذابٌ أَلِيمٌ .   « 1 » مىفرمايد : اين مردم كه ظهار كنند ، چون خواهند عود فرمايند ، به كيفر آنچه در ظهار گفته‌اند ، بايد بنده آزاد كنند از آن پيش كه مضاجعت جويند و اگر اين نتوانند ، دو ماه از پى يكديگر روزه بدارند و اگر ايشان توانائى روزه نباشد ، شصت ( 60 ) مسكين را طعام دهند .\r\nبالجمله چون اين آيات مبارك فرود شد و حدود ظهار پديدار گشت ، رسول خداى اوس را طلب داشت و اين آيات بر وى قرائت كرد و فرمود : اكنون بنده‌اى آزاد كن و با خوله درآى . عرض كرد : مرا استطاعت نيست . فرمود : اگر خواهى دو ماه از پى هم روزه بدار . گفت : يا رسول اللّه اگر روزى سه كرّت دست در خوردنى نكنم ، چشمم تاريك شود : فرمود : شصت ( 60 ) مسكين را طعام ده گفت : اين نيز در قدرت بازوى من نيست ، الّا آنكه تو اعانت فرمائى . پس پيغمبر صلّى اللّه عليه و آله پانزده ( 15 ) صاع « 2 » طعام از صدقه او را عطا كرد تا كفايت آن كفّارت نمود و با ضجيع « 3 » خود رخصت مضاجعت يافت . اهل سنّت گويند اين حكم خاص اوس بود .\r\nبالجمله عايشه گويد : شكر خداوندى را كه نزد سمع ازلى او ، آواز پست و بلند يكسان است . همانا خوله در كنار خانهء من چنان سخن مىكرد كه فهم بعض سخنان او نمىكردم و خداى به سمع قديم بشنيد و كار او بساخت .\r\nگويند : عمر ابن الخطّاب او را مكانت تمام نهادى و گفتى قد سمع اللّه قولها وقتى در خلافت خود بر وى عبور مىداد ، خوله گفت : اى عمر بايست كه با تو حاجتى دارم . عمر نزد او شد و دست بر دوش او بنهاد تا سخن او بشنيد و جواب بازداد .\r\nپس به نزديك اصحاب آمد . گفتند : اى عمر جمعى صناديد « 4 » قريش را از بهر اين عجوزه « 5 » زمانى دراز بازداشتى . گفت : او را نمىدانيد ؟ اين همان زن است كه خداوند\r\n\r\n\r\n","description":"","footnote":"\r\n( 1 ) . سورهء مجادله ، آيه 3 و 4 .\r\n( 2 ) . صاع : مقدار يك من تبريز است كه براى چهار كفاره كفايت كند .\r\n( 3 ) . ضجيع : همخوابه ، كنايه از زوجه است .\r\n( 4 ) . صناديد : اشراف و بزرگان\r\n( 5 ) . عجوزهء : پيره‌زن\r\n","page_name":" 1161 ","page_number":585},
  {"content":"\r\n\r\nشكوى « 1 » او را از بالاى هفت آسمان بشنيد . سوگند با خداى اگر مرا تا شبانگاه بداشتى ، باز نشدم و چون هنگام نماز آمدى ، برفتم و بازآمدم ، چندان‌كه انجام كارش را كفايت كنم .\r\n\r\nمسابقت اسب و شتر\r\nو هم در سال ششم هجرت اجازت شد كه در ميان اسبان و شتران مسابقت اندازند و مقرر شد كه ميدان فرس مضمر « 2 » از كجا تا كجا باشد ، و غير مضمر را مسافت رهان چند باشد ؟ گويند : هيچ شتر از شتر عضباى پيغمبر پيشى نتوانست گرفت ؛ مگر وقتى يك تن اعرابى شترى ضعيف بياورد و از عضبا درگذرانيد . بر اصحاب گران آمد . پيغمبر صلّى اللّه عليه و آله ايشان را تسكين كرد و فرمود : حقّ على اللّه أن لا يرفع شيئا الّا وضعه .\r\n\r\nوفات مادر عايشه\r\nو هم در اين سال امّ رومان مادر عايشه به جهان ديگر شد و پيغمبر صلّى اللّه عليه و آله در مدفن او حاضر گشت ، و به روايتى در قبر او درآمد و آنگاهش كه به قبر مىسپردند ، فرمود :\r\nمن أراد أن ينظر الى امرأة من الحور العين ، فلينظر الى هذه .\r\n\r\nاسلام ابو هريره\r\nو هم در اين سال ششم هجرى ابو هريره دوسى مسلمانى گرفت ، و بعضى اسلام او را در اوايل سال هفتم دانسته‌اند .\r\n\r\n\r\n","description":"","footnote":"\r\n( 1 ) . شكوى : گله و شكايت .\r\n( 2 ) . مضمر چو مقدس : اسبى كه براى دويدن و مسابقه تربيت شود تا گوشتش بريزد .\r\n","page_name":" 1162 ","page_number":586},
  {"content":"\r\n\r\n\r\nجلوس شيرويه پسر خسرو پرويز در مملكت ايران در سال هشتم هجرت بود\r\nشيرويه پسر خسرو پرويز است - شرح حال او در قتل پدر و سير نكوهيده‌اش در جلد دوم از كتاب اول ناسخ التواريخ به شرح رفت - بعد از پدر به تخت سلطنت برآمد و نخستين به باذان كه در اين وقت سلطنت يمن داشت چنان كه مذكور شد ، رقم كرد كه : با محمّد بن عبد اللّه كه دعوى نبوت كند طريق كاوش و كوشش مسپار و آن عوانان كه به فرمان خسرو به نزديك او گسيل داشتى بازخوان تا من در كار او نيك بنگرم و پشت و روى اين كار بازدانم ، هم‌اكنون مردم يمن را به سلطنت من دعوت كن و بيعت بستان .\r\nبالجمله مردم ايران طوعا او كرها « 1 » سر به فرمان او درآوردند و خدمتش را پذيره شدند . چون كردار او زشت بود و زشتى خوى او در سرشت مردم پنجه مىزد « 2 » ، هيچ كس شاد خاطر به حضرت او حاضر نمىشد . وى نيز از ديدار اعيان حضرت ، تفرّس « 3 » كراهت مىكرد و ملاقات ايشان را مكروه مىداشت و قتل پدر و برادران بر وى ناگوار مىرفت . لا جرم از اين حزن روز به روز رنجور مىگشت . يك روز چنان افتاد كه به كنج خانهء پدر رفته در مخزونات وى نظرى مىافكند ، در آنجا حقه‌اى از زهر نقيع « 4 » نهاده بودند . شيرويه چنان دانست كه نوشداروئى است ، پس از براى رفع رنجورى ، دست فرا برد و لختى برگرفت و بخورد و در زمان بمرد . و مدت ملك او هفت ( 7 ) ماه بود .\r\n\r\n\r\n","description":"","footnote":"\r\n( 1 ) . با رضايت يا كراهت\r\n( 2 ) . با خوى و فطرت مردم ناسازگار بود .\r\n( 3 ) . تفرس : درك كردن و فهميدن\r\n( 4 ) . نقيع : شراب مخصوصى است كه از مويز ساخته شود .\r\n","page_name":" 1163 ","page_number":587},
  {"content":"\r\n . \r\n","description":"","footnote":"","page_name":" 1164 ","page_number":588},
  {"content":"\r\n . \r\n","description":"","footnote":"","page_name":" 1165 ","page_number":589},
  {"content":"\r\n . \r\n","description":"","footnote":"","page_name":" 1166 ","page_number":590},
  {"content":"\r\n . \r\n","description":"","footnote":"","page_name":" 1167 ","page_number":591},
  {"content":"\r\n . \r\n\r\n","description":"","footnote":"","page_name":" 1168 ","page_number":592}
  ]