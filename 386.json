[
  {"content":"\r\nادوار فقه و كيفيت بيان آن\r\nنوشتهء : محمد ابراهيم جناتى\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nادوار فقه و كيفيت بيان آن\r\nتأليف : آيت الله محمد ابراهيم جناتى\r\nچاپ اول - پاييز 1374 - تيراژ 3300 نسخه\r\n512 صفحه - قطع وزيرى\r\nطراح و گرافيست : على اخگرى\r\nچاپ و صحافى : مؤسسه كيهان\r\nحق چاپ براى انتشارات كيهان محفوظ است .\r\nتهران - خيابان فردوسى - كوچه شهيد شاهچراغى - موسسهء كيهان\r\nسازمان انتشارات كيهان - تلفن 9 - 3110251\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nادوار فقه و كيفيت بيان آن\r\n","description":"","footnote":"","page_name":" تعريف الكتاب 3 ","page_number":3},
  {"content":"\r\nبسم الله الرحمن الرحيم\r\nالحمد لله الذي فقهنا في الدين وتكرم علينا بتنقيح اصوله و صلى الله على خير خلقه محمد صاحب الشريعة السمحاء وآله الطاهرين الكرماء الذين اذهب الله عنهم الرجس وطهرهم تطهيراً .\r\n","description":"","footnote":"","page_name":" 1 ","page_number":4},
  {"content":"\r\n","description":"","footnote":"","page_name":" 2 ","page_number":5},
  {"content":"\r\n\r\nمقدمه\r\n\r\nمعناى واژه‌هاى فقه و فقيه :\r\nفقه در لغت به معناى فهم است ، چنان كه در آيهء قرآن آمده است : * ( « ما نَفْقَه كَثِيراً مِمَّا تَقُولُ » ) * ( 1 ) ، يعنى بسيارى از آن چه مىگويى نمىفهميم و درك نمىكنيم .\r\n\r\nو همين واژه در اصطلاح فقهاء به معنى آشنايى با احكام فرعى شرعى است كه از راه ادلهء تفصيلى آن يعنى قرآن ، سنت ، اجماع و عقل به دست مىآيد .\r\nدر مورد آغاز پيدايش اين عنوان و اصطلاح بعدا بحث خواهد شد - ان شاء الله - .\r\nكلمهء فقيه امروزه بر فردى اطلاق مىشود كه داراى قدرت استنباط احكام فرعى شرعى از راه ادلهء تفصيلى آن باشد .\r\n\r\nقدمت اين كلمات :\r\nكلمه فقه به معناى عام آن كه شامل اصول اعتقادى و اخلاقى و اجتماعى و حقوقى و قضايى و فروع عملى مىشود و نيز كلمهء فقيه مستحدث نيستند و به تازگى مورد كاربرد قرار نگرفته ؛ بلكه از ابتداى ظهور اسلام رواج داشته‌اند . بنا بر اين ، اين پندار برخى از مستشرقين كه مسلمانها اين واژه‌ها را از قوانين فقه رومى اتخاذ كرده‌اند بىپايه و اساس است ، زيرا اين كلمات در قرآن كريم و حديث شريف وارد شده است ، از جمله :\r\nخداوند متعال در قرآن مىفرمايد : * ( « فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ » ) * ( 2 ) يعنى پس چرا از ميان هر فرقه از آنان ، گروهى هجرت نمىكنند تا در مسائل دينى آگاهى بيابند .\r\n\r\n","description":"","footnote":"\r\n( 1 ) سوره هود ، آيه 91 .\r\n\r\n( 2 ) سوره توبه ، آيه 122 .\r\n","page_name":" 3 ","page_number":6},
  {"content":"\r\nامام صادق ( ع ) فرمود : « اذا أراد الله بعبد خيرا فقّهه فى الدّين » ( 1 ) ، يعنى آنگاه كه خداوند خير بنده اى را بخواهد ، او را در مسائل دينى آگاهى مىبخشد .\r\nمشاهده مىشود كه اين دو واژه در متون آغازين اسلام به كار رفته است .\r\n\r\nفقه اسلامى از قوانين رومى تأثير نيافته\r\nپيش از اين كه مدعى را ثابت كنم بجاست كه آراء و نظرات عالمان را بيان كنم : در اين رابطه صاحب نظران داراى نظرات و آراى گوناگون مىباشند .\r\nبرخى از صاحب نظران غربى و خاور شناسان از قبيل « گلدزيهر » در كتاب گفت و گوهايى از اسلام و « فون كريمر » در كتاب تاريخ فرهنگ شرقى در عهد خلفا و « آيموس » در كتاب قانون مدنى روم و « اميليوبوسى » در كتاب بحثهايى در ارتباط بيزانس و اسلام و جز اينها بر اين بينش و عقيده‌اند كه قانون رومى در فقه اسلام تاثير داشته است . گروهى ديگر از صاحبان رأى مانند استاد فائز خورى در كتاب الحقوق الرومانية و عارف نكدى در رسالة القضاء فى الاسلام و شيخ محمد سليمان در رساله بأىّ شرع نحكم بر اين اعتقادند كه فقه اسلامى از قانون رومى تاثير نيافته و دسته سومى مانند سيد محمد حافظ صبرى در كتاب المقارنان و المقابلات و سيد احمد امين در دو كتاب فجر الاسلام و ضحى الاسلام و سيد عطيه مصطفى در كتاب القضاء فى الاسلام به وجه عام و دكتر شفيق شحاته در كتاب النظرية العامة للالتزام فى الشرع الاسلامى نظريه ميانه و معتدلى را در پيش گرفته‌اند .\r\nدسته اول گمان مىبرند كه در صدر اسلام هنگامى كه مسلمانها درگير فتوحات بودند ، فقه اسلامى از قوانين فقهى روم تاثير پذيرفته است . بدين معنا آنانى كه در زمان صحابه از رسول خدا روايت و يا حكمى را نقل كردند و نيز در عصر تابعين كسانى كه از صحابه حكمى و يا حديثى را نقل نموده‌اند ، پاره اى از احكام استنباط شده را از مبانى رومى اتخاذ كرده‌اند ؛ ولى اين پندارى بىاساس است .\r\nاين دسته براى ادعاى خود دو دليل آورده‌اند .\r\n\r\nدليل نخست\r\nيكى از مستشرقين مىگويد :\r\nوقتى سرزمين شام به دست مسلمين فتح شد ، در قيصره ، واقع در سواحل فلسطين ، و بيروت هنوز مدارس فقه رومى بر پا بود و محاكم قضائى اين بلاد بر اساس آن احكام\r\n\r\n","description":"","footnote":"\r\n( 1 ) كافى ، ج 1 ، ص 32 ، حديث 3 .\r\n","page_name":" 4 ","page_number":7},
  {"content":"\r\nقضاوت مىكردند . اين قوانين تا مدتها پس از فتح و استيلاى مسلمين نيز استمرار داشت .\r\nاين مستشرق تداوم اين قوانين پس از پيروزى مسلمين را دليل تبعيت و گردن نهادن مسلمانان از اين قوانين مىداند و ضمن نتيجه گيرى اضافه مىكند :\r\nطبيعى است مسلمانها كه از تمدن بهرهء چندانى نبرده بودند ، بايد از جامعه اى كه در فرهنگ و تمدن از آنها پيشى جسته بود ، پيروى كنند و رفتار و قوانين آنان را سرمشق خود قرار دهند .\r\n\r\nدليل دوم\r\nمقايسه ميان پاره اى از ابواب فقه اسلامى و برخى از ابواب قوانين روم ، نه تنها بيانگر تشابه ميان اين دو روش مىباشد ، بلكه نشان مىدهد كه متن بعضى از احكام عينا از قوانين روم اخذ و نقل شده است ؛ مانند اين قانون كه « مدعى بايد شاهد بياورد و منكر بايستى سوگند بخورد » .\r\nدر اين دو دليل اشكالات بسيار روشنى به چشم مىخورد ؛ كه ذيلا به آنها اشاره مىشود :\r\nأولا ، هيچ يك از مسلمين ، حتى خود مستشرقين ، موردى را پيدا نمىكنند كه مسلمانها ( اعم از فقهاء و غيره ) به خاطر نقد و اشكال و يا تاييد و تصديق و يا اقتباس و استناد اشاره اى به فقه و قوانين رومى كرده باشند ، و به خوبى مىدانند كه هر گز هيچ گونه سخنى از فقه رومى در ميان اقوام مسلمين به چشم نمىخورد ، تا چه رسد به اين كه مورد بحث و مطالعه قرار گرفته باشد . اگر چه بعضى از مسلمانان فلسفه يونان را به عربى ترجمه كرده‌اند ، ولى نه يك كتاب ، كه حتى يك سطر و يك كلمه هم از فقه رومى را به عربى برنگردانده‌اند ، كه دقت و مشاهده و مطالعه در اين امر موجب مىشود تا يقين حاصل كنيم كه تمامى احكام رومى به مجرد فتح اين سرزمينها از سوى مسلمانان لغو شده‌اند .\r\nثانيا : مستشرق مزبور ادعا مىكند كه در آن زمان در سرزمين شام مدارس فقه رومى وجود داشت و دادگاهها و قاضىها طبق قوانين روم حكم مىكردند و اين امر را دليل تاثير قوانين رومى بر فقه اسلامى مىدانند . اما به اين نكته بايد توجه داشت كه در آن هنگام فقهاء و قضات و واليان بزرگى در شام بودند ، كه اگر هم تاثيرى از ناحيهء قوانين\r\n","description":"","footnote":"","page_name":" 5 ","page_number":8},
  {"content":"\r\nرومى گذاشته مىشد ، تنها بر اين دسته از فقهاء بود ، نه بر مجموعهء فقه اسلامى .\r\nثالثا : مسلمين حاملان رسالتى بزرگ و آسمانىاند و با انگيزهء اجراى احكام دين خود - كه همانا فرامين الهىاند - به فتح و گشودن سرزمينها مىپرداختند . بر اين اساس چگونه مىتوان پذيرفت آنان با انگيزهء اجراى فرامين الهى سرزمينى را فتح كنند ، ليكن به قوانينى گردن بگذارند كه خود براى نابودى آن قوانين و جايگزين كردن احكام الهى اسلام به جاى آن به پا خاسته بودند .\r\nرابعا : هر گز نمىتوان براى اين ادعا كه مسلمانها در عصر فتوحات نسبت به مردم آن سرزمينها بهرهء كمترى از تمدن و فرهنگ داشتند ، دليلى آورد ؛ زيرا اگر اين چنين مىبود ، و مردم تابع قوانين روم از لحاظ فرهنگ و تمدن بر مسلمانان پيشى گرفته بودند ، حتما مسلمين تمدن خود را رها مىكردند و در برابر فرهنگ و آداب حاكم بر آن سرزمينها تسليم مىشدند . زيرا يكى از ويژگيهاى انديشه برتر آن است كه آن انديشه از تاثير و نفوذ برخوردار باشد ، نه اين كه فكرى ضعيف و بىخاصيت شمرده شود . علاوه بر آن كه اسلام اكراه و اجبار در دين را محكوم و ممنوع ساخته است .\r\nخامسا : جملهء « مدعى بايد شاهد بياورد و منكر بايستى سوگند بخورد » ( 1 ) حديث شريف نبوى است و نيز در نامه اى كه « عمر » خطاب به « ابو موسى » به بصره فرستاده ، آمده است . با اين حساب ، اين حديث شريف پيش از غلبهء اسلام بر بلادى كه تحت سيطرهء قوانين رومى بوده ، صادر شده است . بنا بر اين تصور اقتباس حديث « البينة على المدعى و اليمين على من انكر » از فقه رومى منتفى است و نمىتوان پذيرفت كه آن از احكام رومى اخذ و نقل شده باشد .\r\nسادسا : بر فرض كه به پذيريم قانون اسلام با قانون رومى در بعضى مسائل تشابه دارند ( مانند مسأله مدعى و منكر ، بيع و اجاره ) ، اين دليل نمىشود كه آنها از قوانين رومى گرفته شده باشند . در نتيجه زمينه اى براى سخن « فون كريمر » در كتابى كه قبلا به آن اشاره كردم ، نمىماند . او در آن كتاب مىنويسد : موارد شباهت بين فقه رومى و فقه اسلامى بسيار است و مهمترين آنها قاعدهء « البيّنة على المدّعى » و سن بلوغ و رشد و برخى از قوانين بازرگانى مانند قوانين اجاره و بيع و مواردى از اين گونه است ، كه دكتر محمصانى در كتاب « فلسفه التشريع » به صورتى مفصل اين گفته‌ها را مورد نقد قرار داده است .\r\n\r\n","description":"","footnote":"\r\n( 1 ) وسائل ، جلد 18 ، باب 3 من ابواب : كيفية الحكم و احكام الدّعوى ، با مختصر تفاوتى در عبارات « البينه على المدعى و اليمين على المدعى عليه » .\r\n","page_name":" 6 ","page_number":9},
  {"content":"\r\nاز آن چه گفته شد معلوم مىگردد كه ادعاى « تاثير فقه رومى در فقه اسلامى » در بعضى احكام ، دسيسهء مستشرقين و امرى بىاساس است . فقه اسلامى مجموعه احكامى است كه از ادله شرعى استنباط شده و اگر مستند به دليل نباشد جزو مسائل فقه اسلامى به شمار نمىرود .\r\n\r\nآغاز پيدايش عنوان فقه\r\nعنوان فقه به معناى اصطلاحى آن پيش از هجرت پيامبر از مكه به مدينه منوره مصطلح و رايج نبوده ، بلكه پس از هجرت پديد آمده است . زيرا آيات الاحكام - كه تقريبا حدود يك سوم قرآن است - در مدينه منوره فرود آمد و آياتى كه در مكه مكرمه نازل شده مربوط به اصول اعتقادى اخلاقى ، اجتماعى و . . مىباشد . ولى از پاره اى احاديث پيامبر صلى الله عليه و آله استفاده مىشود كه پيش از آن فقه به معناى مجموعه قوانين الهى به كار رفته ، ليكن اين عنوان نزد اماميه اصطلاح نشده است .\r\nبه هر حال ، اين عنوان با مطرح شدن احكام شرعى ، يعنى پس از هجرت پيامبر پديدار شد . چه ، حضرت پيامبر ( ص ) پس از بعثت ، مدت سيزده سال در مكه اقامت گزيدند و سپس حدود ده سال در مدينه ماندند ، و در طول اين 23 سال آيات قرآن نازل مىشد ، ولى آيات مكى - كه حدود دو سوم قرآن را شامل مىشود - در مجموع ، بيانگر احكام نبوده ، بلكه در تبيين مسائلى از قبيل اصول اعتقادى ، دعوت از عموم براى ايمان آوردن به خدا و پيامبر و روز رستاخيز ، امر به نماز و فرا خواندن به وارستگيهاى اخلاقى ، مانند راست گويى و امانتدارى و بازداشتن از كارهاى زشت و ناپسند مثل زنا و قتل ، و نهى از كم فروشى و نظاير آن خلاصه مىشد . بنا بر اين ، جهت اصلى تشريع در مكه متوجه ثبات در عقايد و اصلاح مفاسد عقيدتى و نبرد با شرك و الحاد و مانند آن بود ؛ نه به سوى بيان احكام و مسائل فقهى .\r\nاما آيات مدنى كه پس از هجرت در مدينه نازل شده و تقريبا يك سوم قرآن است ، همه بيانگر احكام و قوانين شرعى است . در اين ايام و سالها ، آيات فرود مىآمد و پيامبر آن را براى مردم تلاوت مىفرمود . آياتى كه مسائل مربوط به وقايع و رويدادهاى جامعه را در بر داشت ، و بر طرف سازندهء مشكلات اجتماعى و فردى و سياسى بود . آياتى كه متضمن مسائل معاملاتى نظير بيع و اجاره و رهن و ربا و مسائل حقوقى مانند حد زنا و سرقت و جناياتى مانند قتل عمد ، و مسائلى از قبيل شهادت در زنا و غيره بود . آياتى كه\r\n","description":"","footnote":"","page_name":" 7 ","page_number":10},
  {"content":"\r\nدر آن از احكام عبادى مثل روزه و زكات و حج و جهاد و شرايط آن سخن مىگفت .\r\nكوتاه سخن اين كه ، جهت تشريع در مدينه منوره ، همواره به سوى بيان احكام شرعى و فقهى بود . تا اين كه دين به كمال نهايى خود نايل آمد ، و رسالت آسمانى پيامبر به پايان رسيد .\r\n\r\nهدف از علم فقه :\r\nانسان پس از ايمان به خداوند متعال و شريعت آسمانى اسلام و احساس مسئوليت در برابر پروردگار ، از آنجا كه در امتثال اوامر و اجتناب نواهى ، خود را بنده خداوند مىشمرد ، لذا بر خود لازم مىداند كه رفتار و كردار خود را در همه جنبه‌هاى زندگى بر اساس قانون آسمانى و شريعت اسلام انجام دهد . و عقل و انديشه اش او را وا مىدارد كه در همه تصرّفات فردى و اجتماعى خود ، تنها بر اساس آن شريعت حكم كند ، بدين معنى كه خود را ملزم بداند كه همواره از وظيفه اى كه دين او عمل بدان را فرمان داده است پيروى نمايد ، در اين كه فلان كار را انجام دهد يا ترك كند ، و اين كه بر طبق اين روش قدم بردارد يا آن شيوه ، بايد ببيند كه مكتب و مذهبش چه حكمى دارد ، و چه وظيفه اى براى او تعيين كرده است . اگر دين او عملى را تجويز مىكند انجام دهد ، و اگر او را از كارى باز مىدارد ، به ترك آن كار همت كند . اگر به او اجازه مىدهد كه در كارى تصرف كند ، دست به كار شود ، و اگر از دخالت در آن نهى مىكند از انجام آن باز بماند .\r\nاز آنجا كه اوامر و نواهى شريعت در همهء وقايع و رويدادها واضح و مشخص نبوده ، بنا بر اين تعيين وظيفه انسان در برابر شريعت آسمانى ، نيازمند بحث علمى دقيق و بررسى گسترده اى بوده است . و اگر وظيفه افراد امر روشن و واضحى بود هر گز نياز به مطالعه و بررسى نداشت ، و دست يافتن بدان براى هر فرد ، امر سهل و آسانى به شمار مىرفت . ولى علل و اسباب گوناگون باعث شده است كه بسيارى از احكام فقهى و شرعى دقيقا واضح نباشد .\r\nاز جمله علل ، مىتوان بعد زمانى ما را از مرحله نخست ادوار فقه اسلامى يعنى عصر تشريع كه از زمان بعثت تا وفات پيامبر است به شمار آورد .\r\nدر نتيجه انسان به تنهايى در برابر بسيارى از امور ، وظيفه خود را دقيقا درك نمىكند . وقتى انسان حكم شرعى واقعه را نداند كه كداميك از احكام پنجگانه وجوب ، حرمت ، استحباب ، كراهت و اباحه است ، چگونه مىخواهد وظيفه خود را دريابد تا بر\r\n","description":"","footnote":"","page_name":" 8 ","page_number":11},
  {"content":"\r\nطبق آن عمل نمايد ؟\r\nبنا بر اين بسيار ضرورى است كه علمى پديد آيد و در صدد تعيين وظيفهء شرعى انسان باشد ، و انسان را در شناخت احكام و وظايف شرعى از روى دليل يارى دهد . از اينجا بود كه علم فقه پديد آمد ( 1 ) تا عهده دار اين مسئوليت مهم شود . و كار فقيه اين است كه براى وظايف فردى ، اجتماعى ، تجارى و دينى انسان ، دليل مىآورد ، و اين كار فقيه در اصطلاح علمى « عمل استنباط » ناميده مىشود ، و منظور از آن ، استنباط حكم شرعى است .\r\nپس فقه ، يعنى آشنايى با دليل بر تعيين وظيفه شرعى انسان در برابر هر حكم و واقعه . و وظيفه شرعى ، يعنى نحوهء رفتارى كه تبعيت از دين ، انسان را بدان وا مىدارد تا بر طبق آن عمل كند .\r\nآنگاه علم فقه گسترش مىيابد ، و با فزونى وقايع و رويدادها ؛ استنباطها نيز گسترده مىشود ، و براى تعيين تكليف در هر واقعه اى استنباط خاصى لازم به نظر مىرسد . ولى گو اين كه استنباطهاى بسيارى در علم فقه وجود دارد ، اما همهء آنها از عناصر يكسان و قوانين كلى همگونى برخوردارند كه از مجموع آن اصول و قوانين ، پايه‌هاى اساسى استنباط شكل مىگيرد ، مثل عنصر حجيّت ظهور ، و حجيّت خبر واحد يا حجيّت اجماع و امثال آن .\r\nشكل گيرى اين عناصر مشترك در استنباط موجب شد تا علم خاصى پيدا شود كه پيرامون آن به بررسى بپردازد ، و آنها را براى به كارگيرى در علم فقه آماده سازد ، و آن « علم اصول » بود . بر اين اساس مىتوان علم اصول را چنين تعريف كرد : « علم آشنايى با عناصر مشترك در مسير استنباط حكم شرعى » .\r\n\r\nشموليت فقه اسلامى :\r\nقوانين فقهى ، زادهء عقل محدود بشر نيست تا در نتيجه به نژاد ، قبيله ، طايفه ، قوم ، سرزمين و نسل و زمان و مكان خاصى محدود شود ، بلكه حكمت الهى آن را براى مصلحت انسان در همهء نسلها و سرزمينها و اقوام و طوايف و نژادهاى گوناگون و زمانها\r\n\r\n","description":"","footnote":"\r\n( 1 ) دانستن وظيفه ، واجبى شرعى بود كه در دوران معصومين به سادگى و سهولت انجام مىگرفت ، و ليكن هر چه از منابع دور تر شديم و از طرفى ديگر مسائل تفصيلى و جزئيات محل ابتلاء قرار گرفت بتدريج عمل تفقه پيچيده تر و به شكل علم مخصوصى درآمد .\r\n","page_name":" 9 ","page_number":12},
  {"content":"\r\nو مكانهاى مختلف وضع كرده است ، و از همين ره گذر است كه انديشه‌هاى پاك و تابناك بشرى آن را مورد پذيرش قرار داده است . و هر چه زمان بگذرد و انديشهء بشريت تكامل يابد ، مجال ديگرى پديد مىآيد تا به وسيلهء علم فقه پرده از اسرار تازه اى كنار رود ، و احكام ارزنده اى در راستاى تكامل و پيشرفت بشرى عنوان شود ، و تشكيلات منسجم نوينى براى زندگى انسانها پىريزى گردد . قوانين فقهى پايه‌هاى زندگى عملى نو و تازه اى را براى انسان مىريزد كه بر اساس ساختار اجتماعى دقيقى استوار گشته ، و معيارهاى كاملى را براى هميارى و تعاون انسانها ارائه مىدهد ؛ چنان كه مسئوليت عبادى مردم در برابر خداوند را همپاى طرح تشكيلات سياسى جامعه مىنماياند .\r\nقوانين فقهى اسلام از استوارترين شرايعى است كه از اجتماع مسلمين ، جامعه اى سالم و به دور از همهء مشكلات اجتماعى ، اقتصادى و سياسى مىسازد ، جامعه اى كه قانون و تشكيلات بر آن حكومت مىكند ، و ايمنى و خرسندى و اعتماد متقابل در ميان آحاد آن ديده مىشود . بنا بر اين فقه در راستاى معارف اسلامى داراى تأثير فراوانى بر جامعه است .\r\nاز همين رو ، انديشمندان و فرزانگان ، در هر نه مرحلهء علم فقه اهميت آن را دريافته ، و شب و روز در پاسدارى از اصول آن و اصلاح قواعد و تنظيم مدارك و ترتيب بخشها و فصول آن بىوقفه كوشيده‌اند . و هر يك به سهم خود كتابهاى ارزنده اى در بارهء مسائل آن تأليف و تصنيف كرده‌اند . و اين شيوه در مراحل و دوره‌هاى مختلف تا به امروز ادامه يافته است . در بحثهاى آينده پيرامون اين مطلب كاوش كافى صورت خواهد گرفت ؛ ان شاء الله .\r\n\r\nتكامل علم فقه :\r\nعلم فقه از زمان پيدايش آن تا كنون تكامل بسزايى داشته است ، زيرا فقه يكى از علومى است كه با واقعيت زندگى مردم ارتباط داشته ، و وقايع داخلى و خارجى را مورد نظر قرار مىدهد ، چه ، فقه يعنى آشنايى با احكام الهى براى تعيين وظيفهء شرعى مردم . و علومى اين چنين پيوسته در پيشرفت و تكاملاند ، زيرا رابطه اى مستقيم با وظيفه و مسئوليت مردم دارند و اين وظيفه در زمانهاى مختلف تغيير مىكند و دگرگون مىشود ، و با پيشرفت امور اجتماعى و اقتصادى زندگى ، تكامل و تطور مىپذيرد . و پر واضح است كه تفاوت فراوانى ميان زندگى در صدر اسلام و زندگى كنونى ما وجود\r\n","description":"","footnote":"","page_name":" 10 ","page_number":13},
  {"content":"\r\nدارد . بنا بر اين تطور علم فقه همگام با پيشرفت زمان و تكامل زندگى ، امرى لازم و بديهى است . ( 1 )\r\n\r\nالف - پيشرفت زمان\r\nبدون ترديد ، پيشرفت زمان از جهت معارف و دانشهاى گوناگون ، و پيشرفت امور زندگانى از نظر پديده‌ها و رخدادهاى تازه اى كه موجب پيدايش مسائل فرعى بسيارى مىشود ، تأثير فراوانى در تكامل و تطور علم فقه از ناحيه فروع و مصاديق داشته است . بنا بر اين ، مىتوان آراء جديد و نظريات عميق و دقيق فقهاى بزرگ در مرحله هشتم تطور علم فقه را ناشى از همين مسأله دانست . مرحله هشتم از زمان شيخ انصارى - قدس سره - آغاز مىشود ، و مرحلهء تدقيق فقه به شمار مىآيد .\r\n\r\nب - پيشرفت مرحله اى فقه در ادوار گذشته\r\nتكامل و پيشرفت مرحله اى مسائل فقهى در مراحل گذشته تأثير انكار ناپذيرى بر تطور آن در طى مراحل آتى داشته است ، زيرا فقهاى هر دوره از همان جايى به اظهار مسائل جديد خود پرداخته‌اند كه فقيهان مرحلهء پيش آن را به اتمام رسانيده بودند . به عنوان مثال ، مرحوم شيخ مفيد - قدس سره - ( م 413 ) كه از بزرگان فقهاى دورهء سوم مراحل فقهى است ، درست از همان جايى كه ابن جنيد - رضوان الله عليه ( م 381 ) فقيه بزرگ مرحلهء دوم بدان رسيده بود ، به بررسى و تفكر و تعمق پرداخته است .\r\nچنان كه شيخ طوسى - رحمة الله - ( م 460 ) كه از فقهاى بزرگ مرحلهء چهارم است ، بحث و مطالعهء دقيق خود را درست از نقطهء پايان پيشرفت مطالعاتى ابن جنيد و شيخ مفيد آغاز كرده است .\r\nو همين طور شيخ انصارى - قدس سره - ( م 1281 ) كه از اعاظم فقهاء و استوانه‌هاى فقهى و دانشمندان بزرگ دورهء هشتم است بحث دقيق خود را از نقطه پايان پيشرفت مطالعاتى و پژوهشى اساتيدى از قبيل استاد كل وحيد بهبهانى قدس سره ( م 1205 ) كه طلايه دار دوره هفتم از ادوار فقه بود آغاز كرد . و بدون شك اين نحوه بحث ، در\r\n\r\n","description":"","footnote":"\r\n( 1 ) اين پيشرفت ، نه به معناى توسعهء قانونگذارى و تشريع احكام جديد است ، بلكه به معناى ارجاع جزئيات به كليات و قواعد است .\r\n","page_name":" 11 ","page_number":14},
  {"content":"\r\nپيشرفت علم فقه از اهميت بسيارى برخوردار است .\r\n\r\nج - محيطهاى علمى\r\nيكى از عوامل مهمى كه در تكامل علم فقه دخالت داشته ، وجود محيطهاى علمى بوده كه در آن شخصيتهاى فرهنگى و فقهى بزرگى ديده مىشدند .\r\nهنگامى كه مكتب فقهى از مكه دار الارقم به مدينه منوره منتقل شد تاثير در پيشرفت آن هويدا شد و نيز هنگامى كه از مدينهء منوره به كوفه منتقل شد ، تأثير فراوانى از محيط علمى حاكم بر كوفه پذيرفت ، زيرا آن زمان ، در كوفه انديشمندان بسيارى وجود داشتند . انتقال از كوفه به قم و رى ، و از آنجا به بغداد ، و از آنجا به نجف اشرف نيز تأثير زيادى بر آن داشت .\r\nلازم به توجه است كه براى هر يك از اين مراكز علمى فقه شيعه ، سهم بسزايى در تبلور ، رشد و نمو و گوناگونى فروع مسائل فقهى منظور مىشود .\r\n\r\nد - قابليتهاى فردى فقهاء\r\nقابليتها و شايستگيهاى فقهى از جهت فكر ، دور انديشى و آرمانهاى فردى نيز در هر مرحله تأثير بسيارى در تكامل علم فقه داشته است .\r\nاز اينجا مىتوان گفت كه : نظريات جديد شيخ انصارى - قدس سره - در بحثهاى فقهى و اصولىاش در مرحلهء هشتم تطور فقه همانطور كه هر گز بىرابطه با تأثير محيط زندگى ، پيشرفت زمان و تكامل مرحله اى فقه در دوره‌هاى پيش از او نبوده ، ارتباط تنگاتنگى نيز با قابليتهاى شخصى وى داشته است . و اين امر در رابطه با همه فقهاء - قدس الله اسرارهم - اين چنين است .\r\nدر ميان فقهاى يك زمان آن كه از مواهب علمى بيشترى بهره مند باشد ، بدون شك ، نظرياتش ارزش بيشترى دارد ، و مبانى علمى او از استحكام بالاترى برخوردار است ، و بازدهى فرهنگى او همواره بيش از ديگران خواهد بود .\r\nدر پرتو اين عوامل ، سعى داريم تا ادوار گوناگون تطور فقه را مورد بررسى قرار دهيم ، و مكاتب مختلف آن را همراه با چهره‌هاى برجسته هر دوره معرفى كنيم . زيرا آشنايى با ادوار مختلف فقه و تاريخ آن ، بر اساس اختلاف محيطها و احوال و موقعيتها ، و تفاوت زمانها و گوناگونى پديده‌ها كه ناشى از اختلاف ديدگاهها و نظريات و تعدد عقايد و افكار است ؛ موجب مىشود تا فقيه از شناخت ، آگاهى و روشنى بيشترى بهره مند شود .\r\n","description":"","footnote":"","page_name":" 12 ","page_number":15},
  {"content":"\r\n\r\nكتابى در زمينهء ادوار فقه نگاشته نشده است\r\n. وقتى براى بررسى ادوار فقه به كتابهاى مختلف مراجعه مىكردم ، دريافتم كه تا كنون اين مسأله به معناى مصطلح آن به وسيلهء نويسندگان و محققين مورد بررسى و مطالعه قرار نگرفته است . و ظاهرا پيش از اين از طرف شيعه كتابى نوشته نشده است كه همه ادوار مختلف فقه را تحقيق و بررسى كرده باشد ، ( 1 ) و مراحل مختلف آن ، يعنى مراحل :\r\n« تشريع » ، « تبيين » ، « تدوين » ، « دسته بندى و تنظيم » ، « تنقيح و اصلاح » ، « استدلال و استنباط » ، « گسترش و تكامل » ، « تدقيق » و « تلخيص » آن را مورد بحث قرار داده باشد ، و مكتبهاى مختلف ، و علماى برجسته آن را در طول تاريخ فقه اسلامى شناسانده باشد . و اين موجب بسى تأسف است . و سزاوار است تا از طرف محققين ، بحث گسترده اى پيرامون مراحل مختلف فقه صورت پذيرد ، كه مرحلهء اول آن از بعثت پيامبر « ص » در مكه شروع مىشود و با وفات حضرت در مدينه خاتمه مىيابد ، مرحلهء دوم كه دورهء اصول أربعمائة ( چهار صد گانه ) است از زمان امير المؤمنين آغاز مىشود و تا زمان غيبت امام منتظر « عج » ادامه مىيابد ، و همين طور ساير مراحل تا دورهء نهم كه زمان ماست و دورهء تلخيص فقه به شمار مىرود .\r\nبديهى است كه تكميل اين موضوع و بحث گسترده پيرامون آن ، نيازمند فرصت فراوان و عنايت بسيارى است . پيشنهاد پىگيرى اين موضوع از ناحيهء فردى كه رد خواستهء او بر من مشكل بود ، به اين جانب ارائه شد ، و من با وجود مشاغل فراوان و موانع زياد و عوارض گوناگون و كمى فرصت ، اين مهم را آغاز كردم . آن چنان مهمى كه هر گاه انسان در راه حصول آن همه امكاناتش را هم بدهد باز كمترين چيزش را داده است .\r\n\r\n","description":"","footnote":"\r\n( 1 ) گر چه كتابى فارسى با نام « ادوار فقه » نوشته آقاى « محمود شهابى » در سه جلد منتشر شده است ، اما نويسنده در آن بيشتر به اعلام فقه و تراجم رجال و طبقات فقها پرداخته است و نامگذارى ادوار فقه بر آن درست به نظر نمىرسد .\r\n","page_name":" 13 ","page_number":16},
  {"content":"\r\n\r\nخاتمه\r\nاز خداوند متعال در هر چه بهتر شدن بحث طلب يارى و توفيق دارم . فهو حسبى و نعم الوكيل . و از بارگاهش طلب مىكنم كه اين كار را از جانب من خالصانه براى خويش قرار دهد . انه قريب مجيب .\r\nحوزه علميه قم محمّد ابراهيم جنّاتى 7 / 2 / 57\r\n","description":"","footnote":"","page_name":" 14 ","page_number":17},
  {"content":"\r\n\r\nنقد و پاسخ توضيحى انتقادى بر بعضى از مطالب مقدمه اين كتاب\r\n1 . در مقدمه فقه چنين تعريف شده است : « فقه در لغت به معناى فهم است . » ( صفحه 3 ) .\r\nالبته اين تعريف ، معروف و مشهور است . ولى از برخى كلمات لغويين ( هم چون ابو هلال عسكرى ، در الفروق ) ، چنين استفاده مىشود : فقه ، دانستن با تأمل و انديشيدن است . ابن اثير ، در النهايه ، اصل آن را به معناى گشودن و شكافتن مىداند . و شايد بر همين اساس ، راغب اصفهانى ، آن را اين گونه تفسير كرده كه : « هو التوصل إلى علم غائب بعلم شاهد . » اگر چه ما شك داريم ، اين معناى لغوى كلمه باشد و احتمال مىدهيم با معناى اصطلاحى اشتباه شده باشد . آن چه مسلم است ، فقه ، داراى معناى ظريف و لطيفى والاتر از دانستن است . مراجعه به آيات قرآن كريم ، اين حقيقت را به خوبى اثبات مىكند .\r\nاز مجموع موارد استعمال آيات و روايات ، چنين استفاده مىشود : « فقه » و مشتقات آن ، به معناى : ژرفنگرى ، انديشه شمولى و فراگيرى ، دانش مبتنى بر كاوشهاى دقيق و علمى ، تأمل و تفكر ، ظرافت و ريزه كاريهاى مطلب را دريافتن ، آگاهى فراسوى محسوسات است . با مراجعه به موارد استعمال اين لفظ و مشتقات آن در قرآن و روايات ، اين معانى - و مفاهيم نزديك بدانها - به خوبى استفاده مىشود .\r\nامروزه ، در مسائل علمى حوزه‌ها ، يك سلسله قواعد و اصول كلى براى راه يا بى به\r\n","description":"","footnote":"","page_name":" 15 ","page_number":18},
  {"content":"\r\nاحكام اسلامى وجود دارد . حال ، اگر بخواهيم براى نيازهاى فردى و اجتماعى انسان مسلمان معاصر ، فقط در لابلاى همان اصول كلى پاسخى بيابيم ، اين در حقيقت ، « علم » است نه « فقه » . اما اگر در طرح مسائل با ديد وسيعترى خصوصيات زمانى و مكانى را در نظر بگيريم ، مشكلات اجرايى و تطبيقى آنها را رعايت كنيم و در عين تكامل بخشيدن به فرد و جامعه ، تفرقه و تشتت افراد و افكار را موجب نشويم ، و بالاتر از اين الفاظ و واژه‌هاى مناسب اختيار كنيم آنگاه عمل ما « فقه » خواهد بود .\r\nبر اساس همين تفسير ، فقه از ضرورىترين نيازهاى جامعهء اسلامى ، و از ظريفترين و پربارترين شاخه‌هاى معرفت به شمار مىرود ، و عنصرى جدا نشدنى از اسلام است .\r\n2 . در همان صفحه اين معنى « در قرآن كريم و حديث شريف » نيز پيگيرى شده است . ولى اين نكته روشن است كه در قرآن و پاره اى از احاديث ، فقه به معناى مطلق آگاهى و بصيرت در مسائل اسلامى است و اختصاص در خصوص احكام فرعى شرعى ندارد . در همين آيه قرآن ، به معناى مذكور به كار برده شده است . ( به تفاسير مراجعه شود ) . همچنين ، حديث شريف نيز ، به معناى آشنايى با مطلق معارف و دانشهاى اسلامى است .\r\nبا ملاحظهء مطالب فوق ، بسى ضرورى مىنمود كه بيان مىشد از چه زمانى اين واژهء « فقه » ، در معناى اصطلاحى آن به كار رفته است . به نظر مىرسد توضيح ايشان در امر چهارم نيز ، كافى نباشد .\r\n3 . در بارهء « آغاز پيدايش عنوان فقه » گفته شده است : عنوان فقه پيش از هجرت پيامبر از مكه به مدينه منوره ، مصطلح و رايج نبوده ، بلكه پس از هجرت پديد آمده است . .\r\nپيشتر ، گفته شده عنوان فقه و تفقه در قرآن كريم و روايات رسول الله ( ص ) ، به معناى آگاهى دقيق به تمامى مفاهيم و معارف اسلامى است . و خوب بود نويسندهء محترم ، بيان مىفرمودند كه از چه زمانى اين لفظ ، به معناى علم به احكام شرعى فرعى ، به كار برده شده است .\r\n4 . در بارهء « پيدايش علم فقه » فرموده‌اند : از آنجا كه اوامر و نواهى شريعت در همهء وقايع و رويدادها « واضح و مشخص نبوده » ، بنا بر اين تعيين وظيفه انسان در برابر شريعت آسمانى ، نيازمند بحث علمى دقيق و بررسى گسترده بوده است . ولى ياد آورى اين نكته لازم است كه : از مجموعهء روايات اهل بيت ( ع ) چنين استفاده مىشود ، اوامر و\r\n","description":"","footnote":"","page_name":" 16 ","page_number":19},
  {"content":"\r\nنواهى الهى در همهء وقايع به وسيلهء رسول الله ( ص ) و تفسير امامان معصوم بيان شده است . و اين جباران و زورمداران بوده‌اند كه نگذاشتند جامعهء اسلامى - بلكه انسانى - همهء ارزشهاى والاى الهى را دريابند . همين امر ، علت به وجود آمدن بعضى روايات متضاد و احيانا مبهم و غير واضح ، است .\r\nدر حقيقت ، رهبرى فاسد در جامعهء اسلامى ، اين تعقيد و غموض را در روايات ائمه عليهم السلام ، پديد آورد . تا آنجا كه براى درك صحيح آنها ، نياز به بررسى و زحمات طاقت فرساى چندين ساله - و بلكه قرنها - داشته باشيم .\r\n5 . در اواخر مقدمه ادعا شده است كه : « مرحوم شيخ مفيد - قدس سره - كه از بزرگان فقهاى دوره سوم مراحل فقهى است مسائل فقه را درست از همان جايى كه ابن جنيد رضوان الله عليه - فقيه بزرگ مرحلهء دوم بدان رسيده بود ، به بررسى و تفكر و تعمق پرداخته است » .\r\nمراد نويسندهء محترم در اينجا و در عبارت بعد از آن ، واضح به نظر نمىرسد .\r\nاختلافات ابن جنيد با شيخ مفيد و شيخ طوسى ، به موارد معدودى خاتمه نمىيابد . از نظر اصولى ، ابن جنيد ، متهم به عمل به قياس است . به هر حال ، اين سخن نياز به توضيح بيشترى دارد .\r\nهمچنين در آنجا چنين ادعا شده : « هنگامى كه مكتب شيعه از مدينهء منوره به كوفه منتقل شد ، تأثير فراوانى از محيط علمى حاكم بر كوفه پذيرفت ، زيرا آن زمان ، در كوفه انديشمندان بسيارى وجود داشتند . . » در حالى كه اگر مبدأ زمان انتقال فقه شيعه از مدينه به كوفه را ، دوران رهبرى امير المؤمنين ( ع ) بدانيم ، اين شهر در آن تاريخ ، به عنوان پايگاه علمى به حساب نمىآمد . بلكه همين هجرت حضرت ( ع ) ، سر آغاز پويايى جنبش علمى به شمار مىرود . و اگر مبدأ آن را ، زمان حضرت باقر و صادق ( ع ) بدانيم ، بايد توجه داشت كه قبل از آن ، مدينه پايگاه مكتب فقهى شيعى ، به شمار نمىرفت . در حقيقت ، در زمان اين دو بزرگوار ، حركت فقهى شيعيان كوفه ، خيزش و پويايى چشمگيرى يافت ، كه نمىتوان نام آن را « انتقال » نهاد .\r\nاما انتقال مكتب فقهى شيعه به بغداد ، بدون شك ، نقطهء عطفى در تاريخ انديشه‌هاى فقهى به شمار مىرود . بغداد در آن تاريخ ، نه تنها پايتخت سياسى ، بلكه مركز برخورد انديشه‌هاى علمى ، فقهى ، ادبى ، كلامى و . . به شمار مىآمد .\r\n","description":"","footnote":"","page_name":" 17 ","page_number":20},
  {"content":"\r\nوجود دانشگاه نظاميه ، تماس با صدها دانشمند زبردست و انديشمند در فنون مختلف علوم اسلامى ، آرامش نسبى سياسى شيعه به جهت وجود دولت آل بويه ، در اختيار داشتن كتابخانه‌هاى بسيار با ارزش هم چون كتابخانهء سيد مرتضى ، كه تنها هشتاد هزار كتاب داشته سستى دستگاه خلافت عباسى و . . همه و همه ، دست به هم داد و بغداد را به صورت يك مركز علمى بسيار حساس در آورد .\r\nمراد ما ، فاصلهء زمانى بين هجرت شيخ كلينى به بغداد در اوايل قرن چهارم و هجرت شيخ طوسى به نجف اشرف در نيمهء قرن پنجم مىباشد :\r\n6 . در آخر مقدمه « دورهء نهم كه زمان ماست دورهء تلخيص فقه نامگذارى شده است » اين زمان ، كه انقلاب اسلامى معاصر و پيروزى آن با تحقق جمهورى اسلامى ايران را در بر مىگيرد بايد « عصر تحول فقه » نيز ناميده شود زيرا : از ويژگيهاى اقامهء نظام جمهورى اسلامى ، تحولى ژرف و بنيادين در « طرح » مسائل فقهى است : طرح مسائل در سطح جهانى ، نظارت و مراقبت شديد افكار جهانى بر مسائل اسلامى ، پيشرفت شگرف علم و صنعت ، طرح صدها مكتب اجتماعى ، سياسى و اقتصادى ، مشكلات و سختيهاى ناشى از اجراى عملى احكام ، ضرورتهاى اجتماعى حاكم بر جوامع اسلامى ( هم چون :\r\nوحدت كلمه ، مبارزه با استعمار . . ) نياز شديد به نزديك ساختن آراء و فتاواى علما براى صلاحيت اجرايى ، الگو قرار گرفتن اين نظام اسلامى در بستر زمان و در پهنهء زمين . .\r\nهمهء اينها و مسائل ديگر ، زمينه ساز اين تحول خواهند بود .\r\nاين مسائل ، مرحلهء جديدى از فقه را گشود ، كه نياز شديد واقعگرايى ، دقت و ظرافت ، تحقيق و كنكاشى جديد در مصادر اوليه ، طرح مسائل از زاويه اجرا ، از آن جمله است .\r\nبايد آثار علمى متناسب با اين مرحلهء فعلى ، هر چه زودتر به منصهء ظهور برسد .\r\nان شاء الله . ( 1 )\r\n\r\n","description":"","footnote":"\r\n( 1 ) البته اين را مىشود از مزاياى دورهء نهم كه عصر « تلخيص فقه » است به شمار آورد .\r\n","page_name":" 18 ","page_number":21},
  {"content":"\r\n\r\nپاسخ به « نقد سيرى در ادوار فقه »\r\n« توضيحى انتقادى بر مقالهء سيرى در ادوار فقه » اين جانب به قلم يكى از فضلاى حوزهء علميه قم به چاپ رسيده بود . در اينجا لازم است براى رفع ابهامات آن مقدمه پاسخى به انتقادات داده شود ، اميد است به اختصار و فشردگى بتوانيم در مقام پاسخ برآييم .\r\n1 - آن چه در بارهء معناى لغوى واژهء « فقه » بيان شد مىبايد از چند جهت مورد مناقشه قرار گيرد :\r\nالف - ما همان معنايى را ذكر كرده‌ايم كه عرف عرب و اصوليين و مفسرين و نويسندگان و بيشتر لغت شناسان بدان توجه كرده‌اند و آن را ملاك و معيار بحثها و بررسيهاى خود قرار داده‌اند .\r\nب - ما معناى ديگر فقه را نفى نكرده تا ذكر آن معنى و توجه دادن به آن موجب انتقاد شود ، و به قول معروف ( اثبات شىء نفى ما عدا ) نمىكند .\r\nج - واژهء فقه در شمارى از آيات قرآن كريم به همان معناى معروف به كار رفته است ، به اين چند آيه توجه كنيد :\r\n* ( « تُسَبِّحُ لَه السَّماواتُ السَّبْعُ وَالأَرْضُ وَمَنْ فِيهِنَّ ، وَإِنْ مِنْ شَيْءٍ إِلَّا يُسَبِّحُ بِحَمْدِه وَلكِنْ لا تَفْقَهُونَ تَسْبِيحَهُمْ » ) * اسراء / 44 * ( « . . قُلْ نارُ جَهَنَّمَ أَشَدُّ حَرًّا لَوْ كانُوا يَفْقَهُونَ » ) * توبه / 81 * ( « وَطُبِعَ عَلى قُلُوبِهِمْ فَهُمْ لا يَفْقَهُونَ » ) * توبه / 87 .\r\n","description":"","footnote":"","page_name":" 19 ","page_number":22},
  {"content":"\r\nد - كتب فقهى ما بر همان معنايى مبتنى است كه نزد اهل تفسير و اصول و . .\r\nمعروف است ، و فقها براى كلمهء فقه معناى مستقل ديگرى ارائه نداده‌اند ، و هر چه هست همان مفهوم مصطلح و مشهور است .\r\nه - بحث ما پيرامون ادوار مختلف معناى لغوى كلمهء فقه نبوده تا بخواهد تمام معانى لغوى آن را استقصاء كند ، و پر واضح است كه انتقاد ، خواه توضيحى باشد و خواه غير آن بايد در رابطه با مطالبى باشد كه هدف نويسنده به آن بستگى دارد . حال آن كه هيچ يك از معانى لغوى فقه ، چه معنايى كه ايشان ذكر كرده‌اند و چه معنايى كه نويسنده آورده است و چه تفسيرى كه فقيه بزرگوار مرحوم مقداد بن عبد الله سيورى حلى در كتاب نضد القواعد بيان كرده و فقه را عبارت از آشنايى به طريق آخرت دانسته ، دخالتى در موضوع بحث ندارد ، و ربطى به هدف ما پيدا نمىكند .\r\n2 - اما در اين مورد كه فقه از چه زمانى بر معناى اصطلاحى آن كه علم به احكام شرعى فرعى است اطلاق شده ، در پاسخ مىگوييم بعد از هجرت رسول خدا ، از مكه مكرمه به مدينه زيرا معظم آيات حكام فرعى عملى در مدينه فرود آمد .\r\n3 - اما در اين مورد كه ابن جنيد عمل به قياس مىكرد ، و در عين حال مرحوم شيخ مفيد دنبالهء راه او را گرفت ، چند نكته حائز اهميت است :\r\nالف - عمل ابن جنيد به قياس به طور قطعى و مسلم ثابت نيست ، و ممكن است اين نسبت از سخن علامه بزرگوار مرحوم سيد محمد معد در بارهء كتاب فقهى او « تهذيب الشيعة فى احكام الشريعه » سرچشمه گرفته باشد . سيد معد در تعريف و تمجيد از كتاب ابن جنيد مىگويد : « بعد از آن كه اين كتاب در دسترس من قرار گرفت آن را به طور كامل بررسى نمودم و معتقدم كه در جهان تشيع كتابى بهتر و رساتر و خوش بيانتر از آن نديده‌ام ، مؤلف در اين كتاب اصول و فروع و مسائل فقهى را به گونهء مستوفى مورد بحث قرار داده و مسائل مورد خلاف را بيان كرده ، و استدلالهاى شيعه و مخالفين را بازگو نموده است . » محتمل است كه جملهء اخير در كلام سيد معد ، باعث انتساب عمل به قياس ، به ابن جنيد شده باشد ، ولى بايد دانست كه از اين راه نمىتوان چنين امرى را به او نسبت داد ، و استدلال در مقام بحث فقهى و اجتهادى و بيان نظر مخالفين كه عمل به قياس مىكردند هر گز بيانگر اين مطلب نيست كه او نيز در استنباط و استخراج احكام الهى\r\n","description":"","footnote":"","page_name":" 20 ","page_number":23},
  {"content":"\r\nاين مسلك را پيش گرفته و بر طبق آن فتوا داده و عمل كرده است ، زيرا مقام بحث و استدلال غير از مقام فتوا عمل است ، چه بسا فقيهى در استدلال ، مسأله را بيان مىكند ولى در مقام عمل به خلاف آن ملتزم مىشود .\r\nمرحوم خوانسارى در ج 6 ص 147 روضات الجنات مطلبى را از عدة الاصول نقل مىكند كه گر چه در آن تصريح به اسم نشده است ولى مىتواند احتمال مذكور را تأييد كند و آن چنين است :\r\n« از آنجا كه نزد شيعه عمل به قياس در شريعت حرام بود ، لذا علما از آن اجتناب كردند ، و هر گاه فرد نادرى هم در برخى از مسائل به عنوان احتجاج و استدلال بر مخالف خود - نه به عنوان اعتقاد - به قياس تمسك مىجست ، پس از نقل سخن او آن را انكار كرده و از وى تبرى مىجستند . » بنا بر اين نمىتوان قاطعانه معتقد شد كه ابن جنيد بر طبق قياسها عمل مىكرده است . بله ، خصوصيتى كه ابن جنيد داشته و در نزد ديگران به عنوان ويژگى او به شمار آمده و در برخى از كتب فقهى نظير مختلف الشيعه علامه حلى ، و سرائر مجتهد بزرگ ابن ادريس ديده مىشود ، اين است كه ابن جنيد در مقام استنباط احكام ، به ادلهء عقليه نيز تكيه مىكرده است ، حال آن كه در آن روزگار چنين امرى رايج نبوده و اين عمل كارى جسورانه قلمداد گشته است .\r\nديگر آن كه در بيان فقه و احكام الهى استفاده از تعبيرات فنى و اجتهادى رايج نبوده و تنها ابن جنيد بوده كه پس از ابن ابى عقيل با كمال شجاعت و نيرومندى ، آن تعبيرات را در فقه به كار گرفته و البته اين نوآورى در آن روزگار امر جسورانه اى بوده است ، و به عقيده بعضى روى همين اساس بود كه كتابهاى او در آن زمان مورد استقبال علما قرار نگرفت .\r\nب - بر فرض آن كه ابن جنيد اسكافى در برخى از موارد عمل به قياس كرده است - چنان كه شاگرد بزرگش شيخ مفيد از او نقل كرده و رساله اى به عنوان نقض بر آراى او نوشته شده و شيخ طوسى هم اين مطالب را از او حكايت مىكند - ولى با اين وصف اين امر مانع نمىشود كه بگوييم شيخ مفيد در مسائل اجتهادى و ابحاث فقهى از ابن جنيد پيروى مىكرده است ، زيرا همهء مسائل ابن جنيد كه مبتنى بر قياس و رأى نبوده تا گفته شود چگونه شيخ مفيد از ابن جنيد تبعيت مىكرده است . زيرا بسيارى از بحثهاى\r\n","description":"","footnote":"","page_name":" 21 ","page_number":24},
  {"content":"\r\nاجتهادى و فقهى ابو على ابن جنيد بر اساس كتاب خدا و سنت رسول الله و كلمات امامان ( ع ) طرح ريزى شده ، و اگر در چند مورد عمل به قياس صورت گرفته است نبايد موجب شود كه از مقام بلند و والاى وى كاسته شود ، گر چه اين اتهام باعث شده باشد كه كتابهاى ابن جنيد از بين برود اما نبايد به مجرد همين يك مسأله تمام فضايل و كرامات و خدمات بزرگ و بىنظير او به فقه شيعه ناديده گرفته شود ، كه او به راستى و به اعتراف همهء فقهاى شيعه ، پايه گذار فقه اجتهادى بوده است . و اينها نبايد سبب شود كه ادعاى شاگردى و پيروى شيخ مفيد از او مورد خدشه قرار گيرد ، كه شيخ مفيد به حق شاگرد ابن جنيد بوده و در مسائل اجتهادى كه مبتنى بر كتاب خدا و سنت بوده از استادش ابن جنيد پيروى و تبعيت مىكرده است .\r\nهمين نوآورى و ابتكار ابن جنيد و ابن ابى عقيل بود كه باعث شد در كتب فقهى ، از آنها تعبير به قديمين شود و اين كه برخى پنداشته‌اند كه چون آن دو بزرگوار ، زمان غيبت صغرى را درك كرده‌اند به قديمين شهرت يافته‌اند توهّمى نادرست است ، زيرا اگر معيار اين بود مىبايست به همهء علماى معاصر ايشان ، چنين صفتى نسبت داده شود با اين كه هيچ كس چنين وصفى را بر ديگران اطلاق نكرده است .\r\nج - آن چه از كلمات فقهاى پيشين استفاده مىشود اين است كه ابن جنيد فقيهى صريح اللهجة ، روشن فكر و دور انديش بوده و در انديشه و افكار خود استقلال داشته و در فن نويسندگى از توانايى خاصى بهره مند بوده است . شيخ مفيد نيز به او اظهار علاقه مىكرد و همواره به ياد او بود و بويژه در جلسات درسى خود كه افرادى نظير سيد مرتضى و شيخ طوسى نيز در آن حضور داشتند پيوسته از ابن جنيد به عظمت و بزرگى ياد مىكرد ، و بنا به گفته برخى ، نسبت به مصنفات و كتابهاى او اظهار خوشبينى مىنمود .\r\nاز اين رو شمارى از علما نظير محمد امين استرآبادى ، شيخ مفيد را عامل مهمى براى نشر افكار ابن جنيد مىدانند و به همين جهت در برابر او لب به اعتراض مىگشايند .\r\nاسترآبادى در صفحهء 30 كتاب « الفوائد المدنية » چنين مىگويد :\r\n« نخستين كسانى كه از طريقهء اصحاب ائمه غفلت ورزيدند و بر فن كلام و اصول فقه مبتنى بر افكار عقلى كه در ميان عامه رواج داشت اعتماد كردند - بنا بر آن چه من معتقدم - محمد بن احمد بن جنيد و حسن بن على بن ابى عقيل بودند كه عمل به قياس مىكردند . و از آنجا كه شيخ مفيد در ميان شاگردان خود نسبت به تصانيف اين دو اظهار\r\n","description":"","footnote":"","page_name":" 22 ","page_number":25},
  {"content":"\r\nخوشبينى مىكرد ، طريقهء ايشان در ميان متأخرين اصحاب ما رواج يافت . اين روش هم چنان نضج گرفت تا اين كه نوبت به علامه رسيد ، و او در بيشتر تصانيف خود بسيارى از قواعد اصولى معمول در ميان عامه را پذيرفت و بدان ملتزم شد ، و سپس شهيد اول و دوم نيز از او پيروى كردند . . » مرحوم استرآبادى نظير همين گفتار را در صفحهء 56 كتاب مذكور آورده است .\r\nآرى ، مؤسس اخباريها حق دارد كه چهرهء درخشنده و مقام بر جستهء مجتهد بزرگ جهان شيعه را لكه دار سازد و بدون حساب او را مورد نكوهش و سرزنش قرار دهد ، زيرا او مىداند كه افكار اجتهادى بلند او چه اثرات سوء و ويرانگرى را براى انديشه‌هاى خشك آنها به دنبال دارد . و بر همه واضح است كه همين افكار والاى اجتهادى كه در زمان ابن جنيد و ابن ابى عقيل بروز كرد ، در زمان مجدد بزرگ مرحوم وحيد بهبهانى به بار نشست و بنياد نظريات و انديشه‌هاى اخبارىگرى را ويران ساخت .\r\nمرحوم ميرزا محمد باقر خوانسارى در روضات الجنات مىگويد :\r\nبنيانگذار اساس اجتهاد ، حسن بن ابى عقيل عمانى معاصر شيخ كلينى بود و پس از او احمد بن جنيد اسكافى معاصر شيخ صدوق . و شيخ مفيد در محضر هر دوى آنها تعلم كرده بود و به آنها حسن ظن داشت و از شيوهء آنها پيروى مىكرد . اين امر از مفيد به شاگردانش سرايت كرد و افرادى نظير سيد مرتضى و شيخ طوسى و ديگر معاصران آنها در بارهء عظمت و بزرگى ايشان مطالبى نوشتند و به طور اجمالى آثار علمى و آراء و انديشه‌هاى جاودانى ايشان را در كتابهاى خود ذكر كردند كه از جمله مىتوان از علامه حلى نام برد . ( رجوع شود به روضات الجنات ج 6 ص 146 ) .\r\nو از جمله مرحوم علامه طباطبايى بحر العلوم ( 1155 - 1212 ه ) نويسندهء الفوائد الرجاليه ، در بارهء اين فقيه بزرگ شيعه ، بحث فراوانى دارد وى در قسمتى از كلام خود مىگويد :\r\n« او از اعيان طايفه و اعاظم فرقه و افاضل قدماء اماميه بود و از نظر علم و فقه و ادب و تصنيف بر همه برترى داشت ، و از جهت تحرير از همه بهتر بود و نظرش دقيقتر از ديگران قلمداد مىشد . او علاوه بر جوابگويى به پرسشهاى مردم حدود پنجاه كتاب در فقه و اصول و كلام و ادب و غيره تأليف كرده است . . و عمل او به قياس هر گز نبايد موجب كاسته شدن از ارزش كتابهاى وى شود ، زيرا اختلاف در مبانى احكام شرعيه ،\r\n","description":"","footnote":"","page_name":" 23 ","page_number":26},
  {"content":"\r\nهيچ گاه نبايد عامل بىاعتنايى نسبت به انديشه‌ها شود ، و فقها از زمان قديم در اصول پايه مسائل فقهى اختلاف داشتند ، از جمله در خبر واحد ، استصحاب و بحث مفاهيم اكثرا با هم اختلاف دارند و هر يك نظريه اى را ارائه مىدهد ، با اين وصف همه بر اعتبار اقوال اتفاق دارند « ج 3 ص 221 .\r\nسيد مرتضى نيز گفتهء ابن جنيد را نقل مىكند و قول او را در اجماع دخالت مىدهد .\r\nو هر گاه فقها در مسأله اى اتفاق كنند و ابن جنيد مخالفت ورزد ، سيد مرتضى از اتباع قول فقها و مخالفت با نظر او اعتذار مىجويد . ( به اين كه نسب ابن جنيد معلوم است و سيد مرتضى معتقد است كه خروج معلوم النسب لطمه اى به اعتبار و حجيّت اجماع وارد نمىكند ) .\r\nو نيز مرحوم محقق در كتاب معتبر و مجتهد جوان و نوآور مرحوم ابن ادريس در كتاب سرائر و علامه حلى در مختلف الشيعه ، نظرات و آراء او را ذكر كرده‌اند .\r\nو شهيد اول و دوم و ابن فهد و صميرى و محقق دوم كركى ، ابراز مخالفت او را در مسائل اجماعى و اتفاقى دخالت داده‌اند و به قول او استناد نموده‌اند . وقتى شهيد دوم در كتاب « مسالك » در مسأله محروميت زوجه از ارث زمين ، بر سيد مرتضى اعتراض كرده است كه طبق مذهب سيد مرتضى مناسبتر اين است كه قائل به عدم حرمان زوجه مطلقا شود همان طورى كه ابن جنيد اختيار جسته است .\r\nكوتاه سخن آن كه هيچ مانعى ندارد شيخ مفيد در مسائل اجتهادى مبتنى بر كتاب و سنت از استادش ابو على ابن جنيد پيروى كرده باشد ، و بگوييم او « فقه اجتهادى را از جايى ادامه داد كه ابن جنيد ختم نموده است » . گو اين كه تصانيف او به علت عمل به قياس ، در برخى از موارد متروك شده باشد .\r\n5 - در مورد مدرسهء كوفه بايد گفته شود كه در اواخر زندگانى امام ششم ، مدرسهء فقهى شيعه از مدينه كه مدرسه دوم بود به كوفه - يعنى مدرسهء سوم - انتقال يافت . در آن زمان كوفه مركز بزرگ اصطكاك انديشه‌ها به شمار مىرفت ، زيرا انديشمندان بسيارى از مناطق مختلف رهسپار آن سامان شده بودند و وجود اين عناصر گوناگون علمى ، طبعا در شكوفايى و پيشرفت اين مدرسه نقش بسزايى داشت . لازم به توضيح است كه مدرسهء اول فقه به معناى اعم ، دار الارقم در مكه بود كه برنامهء درسى آن غير از برنامهء درسى مدارس مدينه ، كوفه ، قم ، رى ، بغداد ، حله ، كربلا و نجف بوده است .\r\n","description":"","footnote":"","page_name":" 24 ","page_number":27},
  {"content":"\r\n\r\nبخش اول ادوار فقه و كيفيت بيان آن\r\n\r\nالف - ادوار فقه\r\nفقه اسلامى از آغاز پيدايى خود در مدينهء منوره ، پيشرفتهاى فراوانى كرده و دوره‌هاى متعددى را پشت سر نهاده است ، اين مراحل و دوره‌ها را مىتوان بدين ترتيب بيان كرد :\r\n\r\n1 . مرحلهء تشريع\r\nاين مرحله از نخستين روز بعثت پيامبر ( صلَّى الله عليه و آله ) در سن چهل سالگى آغاز مىشود و تا روز وفات حضرتش به سال 11 ه - ادامه مىيابد . بنا بر اين ، مرحلهء تشريع مدت بيست و سه سال به طور مىانجامد ، زيرا پيامبر ( ص ) پس از بعثت نزديك 13 سال در مكه مىماند ، آنگاه به مدينه هجرت مىكند و در روز 2 شنبه 11 ربيع الاول پس از سه روز وارد مدينه مىشود . ( آغاز هجرت مبدأ تاريخ هجرى قمرى است ) از آن پس پيامبر حدود ده سال در مدينه اقامت مىگزيند ، و به تاريخ دوشنبه 28 صفر المظفر سال 11 هجرى ، دعوت حق را لبيك مىگويد . و با رحلتش دورهء تشريع پايان مىپذيرد .\r\n\r\nكيفيت پيدايش فقه در اين مرحله\r\nفقه اسلامى در اين دوره به يك باره پديدار نشد ، بلكه به صورت تدريجى ظهور يافت ، زيرا رسول الله ( ص ) فقه و احكام الهى را تدريجا به مسلمين ابلاغ مىنمود ، و هر از چندى\r\n","description":"","footnote":"","page_name":" 25 ","page_number":28},
  {"content":"\r\nيكى از مسائل فقه و احكام الهى را كه از ناحيه خداوند متعال مامور به ابلاغ آن بود ، به مردم ارائه مىفرمود . و پيروان حضرتش نيز گاه به جهت فرا گرفتن احكام دينى و اجتماعى و اخلاقى و غيره بدون هيچ واسطه به شخص پيامبر مراجعه مىكردند و پيامبر ( ص ) با آيه اى از قرآن يا با گفتار و رفتار خود و با تاييد قول سائل به پرسش ، پاسخ مىگفت . لازم به توضيح است كه گفتار و رفتار پيامبر و تاييد شخص از طرف پيامبر ، در اصطلاح فقهاء سنت خوانده مىشود ، و سنت در لغت به معناى راه و روش است .\r\nبا توجه به اين مسائل ، در اين دوره از ادوار فقه اسلامى ، دست و بال مسلمين در فرا گرفتن مسائل فقهى كاملا باز بوده است ، زيرا آن را مستقيما از زبان رسول گرامى اسلام اخذ مىكردند . گر چه پيامبر گاهى مسلمين را براى حل مسائل شرعى به امام على ( ع ) احاله مىنمود ، و آنان با مراجعه به امام پاسخ خود را مىيافتند ، و گاهى اوقات پيامبر ( ص ) برخى از اصحاب خويش را به پاره اى از مناطق مسلمان نشين گسيل مىداشت تا مسائل فقهى و احكام شرعى را بيان كنند . از جمله اعزام معاذ به يمن براى تبليغ دين و بيان مسائل شرعى . رشد فقه اسلامى در اين مرحله از اين حد فراتر نرفت .\r\n\r\nخاستگاه فقه و تشريع در اين دوره\r\nفقه و تشريع در اين مرحله تنها و تنها از وحى برخاسته بود ، و اين كه طبق قول منسوب به شافعيه و مالكيه و برخى از حنفيه ، پيامبر گاه خود اجتهاد مىفرمود ، و در پاره اى از مسائل نظريه و راى خويش را اظهار مىنمود ، صحت ندارد ، زيرا دلايل گوناگونى در قرآن كريم بر خلاف آن موجود است كه به ذكر چند نمونه آن اشاره مىكنيم :\r\n« ما ينطق عن الهوى ، ان هو الا وحى يوحى » يعنى و هر گز به هواى نفس سخن نمىگويد ، سخن او هيچ غير وحى خدا نيست . ( آيات 3 و 4 سوره نجم ) و نيز : « و لو تقوّل علينا بعض الاقاويل ، لأخذنا منه باليمين ، لقطعنا منه الوتين - يعنى و اگر محمد به دروغ سخنانى به ما مىبست ما او را به قهر و انتقام مىگرفتيم ، و رگ وتينش را قطع مىكرديم » ( آيات 44 و 45 و 46 سوره الحاقه ) و همچنين آيه نخست سوره مجادله در موضوع ، ظهار كه تا چهل روز حكمش بيان نشد : * ( قَدْ سَمِعَ الله قَوْلَ الَّتِي تُجادِلُكَ فِي زَوْجِها ، وَتَشْتَكِي إِلَى الله ، وَالله يَسْمَعُ تَحاوُرَكُما إِنَّ الله سَمِيعٌ بَصِيرٌ ) * - يعنى : اى رسول ما ، خدا سخن آن زن را كه در بارهء شوهرش با تو به مجادله برخاسته بود و\r\n","description":"","footnote":"","page_name":" 26 ","page_number":29},
  {"content":"\r\nشكوه او به خدا مىبرد محققا شنيد و گفت و گوهاى شما را نيز مىشنود ، كه خداى البته شنوا و بيناست . »\r\nدر هر حال ما به گونه مفصل آراء و نظرات عالمان جامعه اسلامى را در بارهء ( اجتهاد رسول خدا و عدم اجتهاد او در مقام بيان احكام حوادث واقعه و موضوعات مستحدثه در كتاب ادوار اجتهاد از ديدگاه مذاهب اسلامى ) بيان كرديم و دلايل آنها را نيز ياد آور شديم هر كه دوست دارد بر آنها آگاهى پيدا كند به آن كتاب مراجعه نمايد .\r\n\r\nمكان و زمان وحى\r\nوحى الهى در محل عبادت حضرت ، واقع در حومه مكه مكرمه - كوه حراء - بر پيامبر فرو آمد و با اين آيات آغاز شد : * ( « اقْرَأْ بِاسْمِ رَبِّكَ الَّذِي خَلَقَ ، خَلَقَ الإِنْسانَ مِنْ عَلَقٍ ، اقْرَأْ وَرَبُّكَ الأَكْرَمُ ، الَّذِي عَلَّمَ بِالْقَلَمِ ، عَلَّمَ الإِنْسانَ ما لَمْ يَعْلَمْ » ) * - يعنى : بخوان به نام پروردگارت كه آفريد ، آدمى را از خون بسته بيافريد ، بخوان و پروردگارت كريمترين است ، همان كه بشر را به قلم تعليم داد ، به انسان آن چه را نمىدانست بياموخت . »\r\nبا شنيدن اين پيام رسول الله به خود لرزيد و سخت مضطرب شد . سراسيمه نزد همسر خويش شتافت و فرمود : « مرا به پوشانيد ! » او را پوشانيدند تا اين كه نگرانى و دلهره از حضرت دور شد .\r\nابتدا نزول وحى را شيعيان 27 رجب ، و اهل تسنن هفدهم رمضان مىدانند .\r\n\r\nچگونگى دعوت پيامبر\r\nپيامبر ( ص ) پس از بعثت ، به مدت سه سال به صورت پنهانى به دعوت پرداخت ، و از آن پس با فرمان خداوند متعال در آيه ذيل ، رسالت خويش را آشكار فرمود * ( « فَاصْدَعْ بِما تُؤْمَرُ ، وَأَعْرِضْ عَنِ الْمُشْرِكِينَ ، إِنَّا كَفَيْناكَ الْمُسْتَهْزِئِينَ ) * - يعنى : پس تو آن چه را مامورى به صداى بلند به خلق برسان ، و از مشركان روى بگردان ، همانا ما تو را از شرّ تمسخر كنندگان مشرك محفوظ مىداريم . » ( سوره حجر ، آيات 94 و 95 ) پس از بعثت طى سيزده سال اقامت پيامبر در مكه ، حدود دو ثلث قرآن بر وى نازل شد ، در سال دهم بعثت به طائف هجرت كرد ، و سال يازدهم امر معراج رخ داد ، در سال سيزدهم به مدينه هجرت فرمود ، و پس از حدود ده سال اقامت در مدينه به روز 28 صفر\r\n","description":"","footnote":"","page_name":" 27 ","page_number":30},
  {"content":"\r\nسال يازدهم هجرى دعوت حق را لبيك گفت .\r\n\r\nتدوين فقه و شريعت\r\nپيامبر ( ص ) منشيان و كاتبان خود را امر مىفرمود تا آن چه را از طرف خداوند بر او وحى مىشود ، در حضور وى بنويسند ، ايشان نيز چنين مىكردند .\r\nهر آيه از قرآن كريم در موقعيتى مناسب بر حضرت فرود مىآمد ، تا اين كه در عرض بيست و سه سال تمامى كتاب الهى نازل شد ، و آنگاه رسول الله ( ص ) وحى و خليفه خود را به فرمان خداوند در آيه تبليغ نصب فرمود : * ( يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَإِنْ لَمْ تَفْعَلْ فَما بَلَّغْتَ رِسالَتَه ، وَالله يَعْصِمُكَ مِنَ النَّاسِ ، إِنَّ الله لا يَهْدِي الْقَوْمَ الْكافِرِينَ ) * - يعنى : اى پيامبر آن چه از خدا بر تو نازل شد به خلق برسان ، كه اگر نرسانى تبليغ رسالت و اداى وظيفه نكرده اى ، و خدا تو را از شر و آزار مردمان محفوظ خواهد داشت ، دل قوى دار كه خدا گروه كافران را به هيچ راه موفقيتى راهنمايى نخواهد كرد . » ( سوره مائده آيهء 67 ) و با نزول آيه * ( « الْيَوْمَ أَكْمَلْتُ لَكُمْ دِينَكُمْ وَأَتْمَمْتُ عَلَيْكُمْ نِعْمَتِي وَرَضِيتُ لَكُمُ الإِسْلامَ دِيناً » ) * ( سوره مائده ، آيهء 3 ) دين الهى به مرحلهء كمال خود رسيد ، و از آن پس نزول وحى پايان پذيرفت . اين آيه سه ماه پيش از رحلت پيامبر ( ص ) در حجة الوداع نازل شد ، و بعد از آن ديگر آيه اى در مورد احكام الهى فرو نيامد .\r\n\r\nوضعيت كلمه فقه و فقيه در مرحله تشريع\r\nدر اين مرحله به همه تقسيمات احكام شرعى ، اعم از اصولى و فرعى و اخلاقى و غيره واژه « فقه » را اطلاق مىكردند . ولى به كسى كه با احكام شرعى آشنايى داشت « فقيه » نمىگفتند . در اين دوره اگر كسى آياتى از قرآن را حفظ كرده بود ، و معانى آن را مىدانست ، و ناسخ و منسوخ و محكم و متشابه و خاص و عامش را تميز مىداد ، او را « قارى » مىناميدند . و اين نامگذارى از آن جهت بود كه قرائت در برابر عوام يك امتياز مهم به شمار مىآمد ، زيرا بىسوادى رواج فراوانى داشت . ابن خلدون در اين زمينه در مقدمه معروف خود مىگويد : همه اصحاب و ياران رسول خدا اهل نظر و فتوا نبوده‌اند ، بلكه اين امر به حافظان قرآن و كسانى كه به ناسخ و منسوخ محكم و متشابه و . . قرآن آگاهى داشتند اختصاص داشت و بدين جهت آنان را ( قراء ) قاريان مىناميدند .\r\n","description":"","footnote":"","page_name":" 28 ","page_number":31},
  {"content":"\r\nاو قارى را مرادف حافظ قرآن مىداند گروهى از اصحاب رسول خدا بوده‌اند كه تخصص آنها در تلاوت قرآن به گونه صحيح بوده است و قرآن را از حفظ مىخواندند اينان غير از كاتبان وحى بوده‌اند و مىگويد نخستين حافظان قرآن ابن عباس و انس بن مالك از اصحاب پيامبر بودند كه با كمال دقت آن چه كه از خود پيامبر شنيده بودند با همان لهجه و لحن نيكو و صداى زيبا مىخواندند .\r\nابن خلدون مىافزايد : پس از چندى شهرهاى اسلامى توسعه يافت و داراى عظمت و شكوه خاصى شد و بىسوادى بر اثر ممارست و خواندن كتاب خدا از ميان رفت و استنباط امكان پذير گرديد و فقه كامل و در زمره علوم و فنون به شمار آمد ، در آن زمان نام حافظان قرآن تغيير يافت و به جاى قراء و يا قاريان آنان را عالمان و يا فقيهان خواندند .\r\nوقتى علم فقه در ابعاد و جوانب گوناگون رشد كرد ، و پايه‌هاى كمال آن استوار شد ، آنگاه واژه « فقيه » به ميان آمد ، و از آن پس « قراء » را « فقهاء » خواندند .\r\n\r\nنشر و گسترش فقه\r\nبا نزول حدود يك سوم قرآن در مدينه ، انتشار فقه و احكام دينى و اخلاقى و غيره در اين سرزمين ده سال ادامه يافت . در طى اين مدت پيامبر ( ص ) حلال و حرام را براى مسلمين تبيين مىفرمود ، و آنان را به معارف الهى و احكام دينى و آداب و رسوم اسلامى رهنمون مىشد ، و همه نيازمنديهاى امت اسلام را پاسخگو بود . در اين مرحله پيامبر ( ص ) هيچ مسأله كوچك و بزرگى را بدون بيان حكم رها نكرد ، تا آنجا كه از بيان حكم « ديه خراش بر پوست » نيز دريغ نفرمود .\r\nدر اين دوره امام امير المؤمنين على ( ع ) هر آن چه از رسول اكرم ( ص ) صادر مىشد ، اعم از تفسير آيات قرآن و احاديث نبوى كتابت مىفرمود . و به تعبير ديگر شخص پيامبر اكرم ( ص ) همه قوانينى و احكام را بر على ( ع ) املاء مىفرمود و به كتابت و ياد داشت آن دستور مىداد ، و سفارش مىكرد كه وى آن را به امامان پس از خود تسليم كند . بنا بر اين دستور ، على ( ع ) نيز آن را به خط خود نوشت و نزد اهل خويش به وديعت نهاد . در اين مورد اخبار و روايات زيادى وارد شده است كه به عنوان تيمن و تبرك به ذكر برخى از آنها مىپردازيم :\r\n1 - حموئى به سند خود از امام محمد باقر ( ع ) به نقل از پدر بزرگوار و آن حضرت از\r\n","description":"","footnote":"","page_name":" 29 ","page_number":32},
  {"content":"\r\nجدش امير المؤمنين ( ع ) نقل كرده است كه پيامبر فرمود : « يا على ، آن چه بر تو املاء مىكنم بنويس » پرسيدم : يا رسول الله ، آيا مىترسى از ياد ببرم ؟ فرمود : « خير ، من از خداوند خواسته‌ام كه به تو حافظهء سرشار عطا كند ، ولى اينك براى ائمه اى كه از ميان فرزندانت خواهند آمد كتابت كن چه به بركت وجود آنان است كه بر امت من باران مىبارد ، دعايشان مستجاب مىشود ، گرفتاريهاى مردم بر طرف مىگردد ، و رحمت الهى از آسمان بر آنان نازل مىشود ، اين اولين امام از فرزندان توست - و به امام حسن ( ع ) اشاره فرمود - و اين دومين آنان است - و به حسين ( ع ) اشاره نمود - ديگر امامان همه از تبار حسيناند » . ( نقل از ينابيع المودة ) .\r\n2 - سليم بن قيس هلالى از امام على ( ع ) نقل مىكند كه فرمود : « . . چون رسول الله ( ص ) براى خلوت به منزل من مىآمد ، فاطمه و هيچ يك از پسرانم را بيرون نمىكرد . وقتى از او مىپرسيدم مرا پاسخ مىداد ، و چون پرسشم تمام مىشد و خاموش مىشدم او شروع مىفرمود . هيچ آيه اى از قرآن بر رسول خدا ( ص ) نازل نشد مگر اين كه براى من قرائت كرد و بر من املاء فرمود و من آن را به خط خود نوشتم . . » ( جامع احاديث الشيعه ج 1 ص 16 ) .\r\n3 - معلى بن خنيس از امام صادق ( ع ) روايت مىكند كه فرمود : « نوشته‌ها نزد على ( ع ) بود ، و زمانى كه به عراق هجرت كرد آنها را به ام سلمه سپرد ، پس از شهادت نزد امام حسن بود ، و بعد از شهادت وى پيش برادرش امام حسين ( ع ) ، با شهادت حسين ( ع ) به امام زين العابدين ( ع ) رسيد ، و سپس نزد پدر بزرگوار امام باقر ( ع ) بود . . » ( بصائر الدرجات ، ص 43 ) .\r\n4 - عبد الملك روايت كرده است كه روزى امام باقر ( ع ) كتاب على ( ع ) را طلب كرد ، امام صادق ( ع ) آن را حاضر نمود - در حالى كه آن را پيچيده بودند - از جمله در آن اين چنين مرقوم بود : « اگر مردى بميرد چيزى از اراضى ملكى او به همسرش ارث نمىرسد » . با ديدن آن امام فرمود : به خدا اين املاى رسول خدا و دست خط على است .\r\n( بصائر الدرجات ص 44 ) .\r\n5 - عذافر صيرفى نقل مىكند كه : همراه « حكم بن عتيبه » نزد امام باقر ( ع ) بودم ، او از امام سؤال مىكرد ، و امام با اكرام و احترام به وى پاسخ مىداد . در اين ميان پيرامون يك مسأله اختلاف شد ، امام به فرزندش فرمود : برخيز و كتاب على را بياور . او نيز نوشته\r\n","description":"","footnote":"","page_name":" 30 ","page_number":33},
  {"content":"\r\nپيچيده شده بزرگى را حاضر كرد ، امام آن را گشود و بدان نگريست تا مسأله مورد اختلاف را به دست آورد . آنگاه فرمود : اين دست خط على است كه پيامبر املاء فرموده است . سپس رو به « حكم » كرد و چنين گفت : اى ابا محمد ، تو به همراه سلمة و ابو المقدام هر كجا را كه بگرديد ، به خدا سوگند علمى مطمئنتر از آن چه نزد اين قوم است كه جبرئيل بر آنان نازل مىگشته نخواهيد يافت . ( رجال نجاشى ، ص 255 ) .\r\n6 - محمد بن مسلم روايت مىكند از امام پرسش از ميراث علم نمودم . . در پاسخ فرمود همه علم را حضرت على عليه السلام نوشت و نيز همه فرائض و واجبات را ، پس هنگامى كه امر ما ظاهر شود چيزى نباشد مگر آن كه در آن سنتى كه مورد امضاء است باشد ( بحار الأنوار ج 2 باب 22 كتاب العلم ص 169 حديث 2 ) .\r\nاز اين احاديث و روايات برداشت مىشود كه آن چه از بيان حلال و حرام و قوانين و احكام نزد على ( ع ) بوده ، ره آورد جبرئيل است كه على آن را از رسول الله ( ص ) اخذ كرده است ، لذا پيامبر اكرم ( ص ) امتش را امر فرموده است كه بدان تمسك جويند ، علومشان را از اهل بيت فرا گيرند ، از سيره ايشان پيروى كنند و احاديث ايشان را ره توشه زندگى خود قرار دهند ، زيرا آن چه نزد ايشان است موثقتر و مطمئنتر از علوم ديگران به شمار مىرود .\r\nو بدون شك بر همه مسلمانها لازم است تا در تعلم فقه و فراگيرى احكام دينى و معارف مذهبى تنها به سرچشمه زلال علوم امامان ( ع ) روى آورند . ليكن بسى جاى تاسف است كه از ميان اين همه فرقه‌هاى اسلامى ، تنها يك گروه اين كار را شيوه خود كرده‌اند و به مذهب اهل بيت گرويده‌اند . از ميان همه فرقه‌ها و نحله‌ها فقط گروهى از امناى اين فرقه اصول و فروعى را از امامان فرا گرفته‌اند و به تواتر براى آيندگان به ميراث گذاشته‌اند ، و اين سرمايه جاودانى اين چنين نسل به نسل پايدار مانده است .\r\nاصول و فروعى كه شيعه اماميه به عنوان پشتوانه فقه خود پذيرفته‌اند ، همان چيزى است كه ائمه ( ع ) گفته‌اند . شيعه اين مشعل را تنها با تكيه بر منبع پر فيض دانش آل محمد ( ص ) فروزان نگه داشته و اين دست مايه گرانقدر را از درياى بىكرانه علوم خاندان رسول خدا به كف آورده است . شيعه اصول و فروع فقه خود را بر پايه احاديثى بنا نهاده كه از زبان امامان شنيده و بسى مايه تاسف و نگرانى است كه اخيرا عده اى با استدلال به اين كه راويان احاديث شيعه ضعيفند به تضعيف اين احاديث پرداخته‌اند ، با اين كه حدود يك صد نفر از محدثان و راويان اخبار شيعه ، نظير « ابان بن تغلب » و . . حتى از\r\n","description":"","footnote":"","page_name":" 31 ","page_number":34},
  {"content":"\r\nموثقين مورد اعتماد نزد اهل سنت هستند .\r\nدر اينجا شايسته است به چند مسأله اشاره شود :\r\nالف - كتابى كه امام على ( ع ) به املاى رسول خدا ( ص ) گرد آورى فرموده است ، « جامعه » ناميده مىشده ، هفتاد ذراع طول داشته است ، به دليل روايت ابو عبيده كه گفته است : يكى از اصحاب در بارهء « جفر » از امام صادق ( ع ) پرسش به عمل آورد ، امام در پاسخ فرمود : جفر پوست گاوى است پر از علم . پرسش كننده عرض كرد : « جامعه » چيست ؟\r\nامام فرمود : طومارى است به طول هفتاد ذراع و عرض يك پوست مانند پوست ران شترى فربه ، كه تمام احتياجات مردم در آن مكتوب است ، حتى حكم ديه و تاوان خراش نيز در آن بيان شده است . ( اصول كافى ج 1 ص 241 ) .\r\nب - پيامبر ( ص ) اين را فقط بر على ( ع ) املاء فرمود ، و در زمان حضرت كسى جز على ( ع ) بر آن آگاه نبود ، و رسول خدا ( ص ) به او وصيت فرمود كه اين كتاب پس از او نزد يازده امام ديگر باشد ، و على ( ع ) نيز به سفارش حضرت عمل كرد و آن را پس از خود نزد ديگر امامان قرار داد و هر يك از ايشان آن را محافظت مىفرمود تا به امام ديگر بسپارد .\r\nج - اين طومار نزد ائمه ( ع ) موجود بوده است ، و امام باقر و امام صادق ( عليهما السلام ) آن را به گروهى از اصحاب و جمعى از مردم ارائه كرده‌اند تا آنان به وجود آن اطمينان حاصل كنند ، و يا چنين مىكردند تا بتوانند براى آراء و نظرياتى كه از سوى خود ابراز مىكردند احتجاج و استدلال كنند ، و سوگند مىخوردند كه اين نوشته املاى پيامبر و دست خط على است .\r\nد - اين نوشته در آن زمان مشهور به « كتاب على » بوده ، و « بخارى » در صحيح خود در دو باب « كتابة الحديث » و « اثم من تبرأ من مواليه » از آن روايت مىكند .\r\nه - اين كتاب تنها نزد شيعه مشهور نبوده ، بلكه در عصر امام محمد باقر ( ع ) و امام جعفر صادق ( ع ) نزد عامه نيز از شهرت خاصى برخوردار بوده است . زيرا اين دو بزرگوار در پاسخ به استفتاهاى مردم بدان استدلال مىكردند و در جواب اظهار مىداشتند :\r\n« در كتاب على چنين نوشته است » ، چنانچه در پاسخ استفتاهاى غياث بن ابراهيم ، طلحة بن زيد ، سكونى ، سفيان بن عيينه ، حكم بن عتيبه و يحيى بن سعيد و همچنين در جواب سؤالات بزرگان شيعه نظير زراره ، محمد بن مسلم ، عبد الله بن سنان ، ابن بكير و و ابو حمزه و ديگران چنين مىفرموده‌اند ( اعيان الشيعه ج 1 ص 290 ) .\r\n","description":"","footnote":"","page_name":" 32 ","page_number":35},
  {"content":"\r\n\r\n2 - مرحله تبيين و تدوين\r\nبنا به عقيده شيعه اماميه ، اين دوره پس از زمان تشريع آغاز شده ( 1 ) و تا پايان ايام غيبت صغرى و مقدارى از زمان غيبت كبراى حضرت صاحب الزمان امام مهدى ( عجل الله فرجه ) به سال 328 ه . ادامه يافته است . دانشمندان فرزانه اى نظير على بن حسين بن بابويه ( پدر بزرگوار شيخ صدوق ) م 328 ه ، شيخ كلينى م 328 ه و ابن قولويه م 368 ه از استوانه‌هاى علمى اين مرحله به شمار مىآيند .\r\nطبق آن چه اهل سنت در مورد اين مرحله گفته‌اند ، ايشان معتقدند كه فقه و حديث تا اواسط اين دوره ، يعنى نيمه قرن دوم حديث تدوين نشده است .\r\nبه هر حال اين مرحله بيش از 300 سال طول كشيده است .\r\nتبيين و تدوين فقه و حديث در اين دوره از مسئوليتهاى مهم صحابه و تابعين بوده است ، زيرا در اين دوره مسلمانها احتياج مبرمى داشتند كه مسائل متفرقه و احكام دين از دو منبع قرآن و سنت نبوى گرد آورى شود تا هنگام برخورد با مسأله اى اعم از دينى ، علمى ، اجتماعى ، يا فردى و . . بدان روى آورند ، چه ، مرحله اول كه دوره تشريع و قانونگذارى بود با رحلت پيامبر گرامى اسلام پايان پذيرفته بود ، و مسلمين بعد از رحلت پيامبر اعمال خود را بر دو پايه قرآن و سنت - اعم از قول ، فعل و تقرير پيامبر - قرار داده بودند ، و زمانى كه با مشكلى علمى يا دينى و اجتماعى و يا با مسأله مستحدثه اى مواجه مىشدند ، براى حل آن به امام على ( ع ) - كه باب دانش نبوى بود ، يا ديگر صحابه كه در همراهى با پيامبر از او علم آموخته بودند - رجوع مىكردند .\r\nدر اين مرحله ، حديث و سنت پيامبر ( ص ) ، پس از قرآن كريم مهمترين پايه تشريع قلمداد مىشد ، و در قرآن نيز آمده است كه : * ( ما آتاكُمُ الرَّسُولُ فَخُذُوه ، وَما نَهاكُمْ عَنْه فَانْتَهُوا ) * - يعنى : آن چه رسول حق فرمان مىدهد بگيريد ، و هر چه را نهى كند واگذاريد . » ( سوره حشر ، آيه 7 ) .\r\nدر اين دوره على ( ع ) و پيروانش به بهترين صورت ممكن و طبق مصلحت امت اسلام به پا خاستند و سنت پيامبر ( ص ) را با راستى و درستى به نسلهاى آينده سپردند . اين تلاش\r\n\r\n","description":"","footnote":"\r\n( 1 ) البته امير المؤمنين ( ع ) و برخى ديگر از اصحاب ، به دستور پيامبر ( ص ) تدوين را در زمان حيات حضرت شروع كرده بودند .\r\n","page_name":" 33 ","page_number":36},
  {"content":"\r\nچنان مهم و قابل تقدير است كه دانشمندى از اهل سنت نظير « ذهبى » در كتاب « ميزان الاعتدال » چنين مىگويد : « گرايش به تشيع در ميان تابعين و نسل بعد از ايشان فراوان به چشم مىخورد ، و تشيع در ميان ايشان با تدين و تقوى و راستى به هم آميخته بود ، بنا بر اين اگر در احاديث چنين افرادى خدشه اى وارد شود ، بخش عمده اى از روايات پيامبر ( ص ) از بين خواهد رفت . » ( ميزان الاعتدال ج 1 ص 5 ) .\r\n\r\nامتيازات فقه شيعه\r\nاز بحثهاى گذشته روشن مىشود كه فقه شيعه داراى امتيازاتى است ، از جمله :\r\n1 . فقه اماميه فروع و شاخه‌هاى بسيارى دارد ، و شموليت و تحقيق و ژرفنگرى و دقت در استدلالى كه در آن ديده مىشود در هيچ فقه ديگرى وجود ندارد . اين همه از بهره و بركت « اجتهاد » است كه بر مبناى آن مسائل فرعى تازه به اصول پايه عودت داده مىشود ، و قواعد كلى بر مصاديق خارجى منطبق مىگردد ، و اين چنين است كه محدودهء تشريع از جهت مصداقهاى خارجى و مسائل مستحدث گسترش يافته ، ولى اصول زير بنا هم چنان بكر باقى مانده است .\r\n2 . فقه شيعه ، منابع و مآخذ بىشمارى دارد كه دستاورد كوشش و تلاش امام على ( ع ) و پيروان راستين اوست ، كوششى كه تا 250 سال پس از رحلت پيامبر نيز ادامه يافته است .\r\n3 . فقه شيعه پس از قرآن كريم ، به سنت نبوى نيز استناد مىكند ، و مسائل فقهى و احكام دينى را از سنت پيامبر ( ص ) به دست مىآورد ، اين عمل را امام على ( ع ) و فرزندان و اصحاب راستينش به خوبى انجام داده‌اند ، اين يكى از امتيازات فقه شيعه در طول بيش از يك قرن است ، و ديگران از آن بىبهره‌اند ، لذا براى استنباط احكام شرعى و مسائل فرعى فقهى به قياس و استحسان و مصالح مرسله و قانون سلف و ديگر مبانى خود ساخته اى كه شرعيت ندارد روى آورده‌اند ، و اين به علت دست نداشتن به منابع روايى زياد است .\r\n4 . شيعه داراى مصادرى ناب و بىپيرايه است كه فقه و حديث را از آن استخراج مىكند و بعد از كتاب الهى زير بناى اساسى تفكر فقهى اوست . پاكى و بىپيرايگى مصادر فقهى شيعه نشأت گرفته از اعتقاد به عصمت ائمه است كه بيانگر اصلى احكام\r\n","description":"","footnote":"","page_name":" 34 ","page_number":37},
  {"content":"\r\nو راويان سنت پيامبرند ، و تنها شيعه امامان خود را از خطا و فراموشى و غفلت و گناه معصوم مىداند .\r\n\r\nاختلاف در تدوين فقه و حديث\r\nپس از رحلت رسول خدا ( ص ) ميان اصحاب و تابعين در مورد جواز و كراهت ضبط احاديث اختلافى بروز كرد ، بدين ترتيب كه امام على ( ع ) ، فرزندش امام حسن ( ع ) و جمعى از صحابه نظير « انس » و « عبد الله بن عمرو العاص » قائل به جواز و حليت - بلكه لزوم - كتابت حديث بودند ، و برخى مانند عمر بن خطاب و عبد الله بن مسعود و ابو سعيد خدرى معتقد بودند كه كتابت حديث پيامبر ، امرى مكروه و ناپسند است .\r\nاهل سنت نيز تا نيمه‌هاى سدهء دوم هجرى يعنى اواخر دورهء تابعين و طبق نظريه دوم از كتابت حديث خوددارى مىكردند ، ولى در آن زمان دانشمندان اهل تسنن به اتفاق ، رأى به لزوم تدوين حديث دادند تا آن را از هدر رفتن و تلف شدن نجات دهند . علت تأخير در ضبط احاديث و نيز حكم به لزوم كتابت حديث را با مراجعه به اقوال محدثين اهل سنت مىتوان به دست آورد .\r\n\r\n[ تدوين كتاب توسط امام على عليه السلام 
  ]\r\nامام على ( ع ) همان طورى كه در مرحلهء نخست ، عهده دار مسئوليت ضبط سنت پيامبر ( ص ) بود ، در مرحلهء دوم نيز همراه پاره اى از اصحاب خويش در صدد برآمد تا فقه و حديث را تدوين كند ، در اين مرحله آن چه به توسط آن حضرت گرد آورى شده بدين شرح است :\r\n\r\n1 . قرآن كريم\r\nنخستين مجموعه اى كه امام على ( ع ) گردآورى فرمود ، قرآن بود - كه اولين مأخذ فقهى است - امام بعد از فراغت از كفن و دفن رسول الله ( ص ) با خود پيمان بست كه جز براى اداى فريضه يا جمع كردن قرآن كريم جامه بر تن نكند ، و خود نيز در حديثى فرمود :\r\n« چون پيامبر از دنيا رفت ، با خود عهد كردم و سوگند ياد نمودم كه تا قرآن را در ضمن يك مجموعه جمع نكرده‌ام عبا بر دوش نيندازم و اين چنين نيز عمل كردم . » امام قرآن را بر حسب نزول آيات جمع آورى كرد ، و در ضمن آن به عام و خاص ، مطلق و مقيد ، محكم و متشابه ، ناسخ و منسوخ ، واجبات و مستحبات و آداب و رسومش اشاره\r\n","description":"","footnote":"","page_name":" 35 ","page_number":38},
  {"content":"\r\nفرمود ، و نيز شأن نزول برخى از آيات را متذكر شد ، و پاره اى از آيات مشكل را تفسير نمود . - بنا به نقل ابن حجر در صواعق - ابن سيرين مىگويد : اگر بدان كتاب دسترسى پيدا مىكردم همه علم را مىيافتم . جمعى ديگر از صحابه پيامبر نيز به جمع قرآن همت گماشتند ، ليكن اين توفيق را نيافتند كه آن را بر حسب نزول گرد آورند ، و آن چه جمع كرده بودند هيچ يك از امتيازات ديگر كار امام على ( ع ) را نداشت . بنا بر اين ، على ( ع ) نخستين فردى است كه قرآن را گرد آورده و تفسير فرموده است .\r\nابن عباس مىگويد : خداوند پيامبر را تضمين داد كه پس از او على قرآن را گرد آورد ، لذا قرآن را در قلب على ( ع ) قرار داد و او پس از رحلت رسول خدا قرآن را جمع نمود و در دسترس مسلمين نهاد .\r\nسيوطى در « اتقان » گويد : از على ( ع ) تفسير بسيارى از آيات روايت شده ، و معمر بن عبد الله از ابو طفيل نقل مىكند كه : على را ديدم كه خطابه مىخواند و مىفرمود : « از من بپرسيد ، به خدا سوگند از هر چه سؤال كنيد پاسخ مىدهم ، مرا از كتاب الهى بپرسيد ، به خدا قسم هر آيه اى را مىدانم كه در شب نازل شده يا در روز ، در كوه يا در صحرا . » ابو النعيم در « حلية الاولياء » از ابو مسعود روايت كرده است كه : قرآن بر هفت حرف نازل شده ، كه هر حرفش ظهر و بطنى دارد ، و ظاهر و باطن هر آيه نزد على است .\r\nو نيز از طريق ابو بكر بن عباس از نصير بن سليمان احمس از پسرش نقل مىكند كه على ( ع ) فرمود : به خدا سوگند ، هيچ آيه اى نازل نشده مگر اين كه شأن نزول و محل نزولش را مىدانم . پروردگار به من قلبى انديشمند و زبانى پرسان موهبت فرموده است .\r\n\r\n2 . مصحف فاطمه ( س )\r\nعلى ( ع ) پس از گردآورى كتاب خدا ، كتابى براى همسرش حضرت زهرا ( سلام الله عليها ) تاليف فرمود كه نزد فرزندانش به « مصحف فاطمه » شهرت داشت . اين مصحف در بر دارندهء امثال ، حكم ، سخنان پند آميز ، تاريخ ، روايات و ديگر ابواب نادرى بود كه موجب تسليت فاطمه زهرا ( س ) در سوگ پيامبر ( ص ) مىشد .\r\n\r\n3 . كتاب صحيفه\r\nامام همچنين كتابى در باب آيات تأليف فرمود و آن را « صحيفه » ناميد . بخارى و\r\n","description":"","footnote":"","page_name":" 36 ","page_number":39},
  {"content":"\r\nمسلم از آن نام مىبرند و در چند مورد از « صحيح » خود از آن نقل قول مىكنند ، چنانچه احمد بن حنبل نيز در مسند از آن روايت مىكند .\r\n\r\nتدوين كتاب در ميان اصحاب على ( ع )\r\nدر اين مرحله ، پاره اى از ياران على ( ع ) از وى پيروى نموده ، و در زمان حضرت دست به تأليف كتبى زدند كه نام بردن از آنها خالى از فايده نيست :\r\n1 . شيخ طوسى ( ره ) در « فهرست » مىگويد : سلمان فارسى كتاب « حديث جاثليق رومى » را تاليف كرده است . پس از رحلت پيامبر ( ص ) ، پادشاه روم ، فردى به نام « جاثليق » را نزد خليفه وقت فرستاد ، تا جواب برخى از سؤالات خود را بيابد . خليفه از پاسخ ناتوان ماند . در اين هنگام سلمان فارسى به سوى على ( ع ) شتافت و عرض كرد : « يا على » امت محمد را درياب . امام به مسجد رهسپار شد و سؤالات جاثليق را پاسخ داد . سلمان جريان اين واقعه را ثبت كرده است .\r\n2 . و نيز مرحوم شيخ در كتاب « فهرست » نقل مىكند كه ابو ذر غفارى كتابى تأليف نموده شامل خطبه اى كه رويدادهاى پس از فوت پيامبر ( ص ) را شرح مىدهد . و همچنين به تدوين كتابى به عنوان « وصاياى پيامبر » پرداخته كه مرحوم علامه مجلسى آن را شرح و تفسير كرده و « عين الحيوة » ناميده است .\r\n3 . ابو رافع غلام پيامبر ( ص ) و صحابى امير المؤمنين ( ع ) كتابى در زمينهء پاره اى از آداب و احكام و برخى امور قضايى تاليف كرده ، و در اين مجموعه بيشتر از احاديث على ( ع ) بهره گرفته است .\r\n4 . على بن ابى رافع كتابى پيرامون وضو و نماز و شيوه‌هاى فقه بنا بر مذهب اهل بيت تدوين كرده است . اين كتاب نزد ائمه ( عليهم السلام ) در شمار كتب مهم قلمداد مىشده و مورد مراجعه شيعيان بوده است .\r\n5 . ربيعة بن سميع كتابى دارد در « زكات چهار پايان » كه تاليفى از احاديث پيامبر ( ص ) به نقل از على بن ابى طالب ( ع ) است . اين كتاب را نجاشى در رجال خود نام مىبرد .\r\n6 . عبد الله بن حر فارسى كتابى از احاديث رسول خدا ( صلى الله عليه و آله ) به روايت على ( ع ) تاليف كرده و آن را « لمعه » ناميده است .\r\nتعدادى ديگر از اصحاب على بن ابى طالب ( عليه السلام ) كه نام آنان در كتب\r\n","description":"","footnote":"","page_name":" 37 ","page_number":40},
  {"content":"\r\nدانشمندان شيعه مسطور است ، و مىتوان در مجموعه فهارس كتب نظير فهرست نجاشى و منتهى المقال شيخ ابو على و نيز كتب شرح حال رجال ، مانند منهج المقال فى تحقيق احوال الرجال و غيره ، به تفصيل آن دست يافت .\r\nاما عمر بن خطاب و تابعانش ، نه در مرحله نخست و نه در اوايل دوره دوم به تدوين فقه و حديث نپرداختند ، بلكه در اواسط مرحله دوم كه نيمه‌هاى سده دوم هجرى بود اين كار را شروع كردند .\r\nبدين نحو كه نخستين فرد از فقهاى اهل سنت كه پس از وفات پيامبر اكرم ( ص ) تصميم به تدوين سنت نبوى گرفت ، شخص عمر بود ، ولى پس از مشورت با جمعى از صحابه و كسب نظر آنان در كار خود مردد شد ، و مدت يك ماه خير و صلاح را از خدا مىطلبيد ، و به گفته خود او چون عزم الهى به ترك اين عمل تعلق گرفت ، او نيز از تصميم خود منصرف شد و مردم را از آن بازداشت . به همين جهت احدى از پيروان او يا خلفاى پس از او به تدوين و كتابت حديث دست نيازيدند ، و اصحاب و تابعين آن را تنها سينه به سينه نقل مىكردند . تا اين كه زمان خلافت عمر بن عبد العزيز فرا رسيد ، و چون او مرگ دانشمندان و علما را يكى پس از ديگرى مشاهده كرد ، از تلف شدن و نابودى احاديث هراسان گشت ، و به تدوين فقه و حديث و گرد آورى آن فرمان داد و در نامه اى كه از شام به ابو بكر بن حزم ، محدث بزرگ مدينه فرستاد چنين نوشت : در حديث پيامبر نظر كن ، و آن را ثبت و ضبط نما ، زيرا من از نابودى علم و مرگ عالمان در هراسم . « صحيح بخارى - ج 1 ، ص 23 ، باب كيف يقبض العلم » .\r\nولى عمر بن عبد العزيز پيش از دستيابى به اهداف خود ، در آغاز قرن دوم درگذشت ، و روى همين جهت است كه گر چه او فرمان به تدوين حديث داده ليكن تا نيمه قرن دوم هيچ مجموعه اى از سنن و فقه و حديث نزد برادران اهل سنت مشاهده نمىشود .\r\nدر اينجا بىمناسبت نيست كه به سخنان محدثين اهل سنت در اين زمينه اشاره شود تا علت تاخير در ضبط احاديث نزد آنان از گفته‌هاى خود ايشان روشن شود .\r\nسيوطى در كتاب « تنوير الحوالك فى شرح موطأ مالك » چنين مىگويد : عروة بن زبير نقل كرده است كه عمر بن خطاب تصميم گرفت كه سنت نبوى را بنويسد ، و در اين مورد با اصحاب پيامبر ( ص ) به رايزنى پرداخت ، تمام اصحاب او را بدين كار تشويق و ترغيب كردند ، ولى عمر در حالى كه مردد بود ، يك ماه درنگ كرد و راه خير را از خداوند\r\n","description":"","footnote":"","page_name":" 38 ","page_number":41},
  {"content":"\r\nمىطلبيد . صبح يك روز عزم و اراده الهى بدين امر تعلق گرفت و عمر چنين گفت :\r\nچنانچه مىدانيد پيش از اين ، سخن از كتابت حديث مىگفتم ، ولى سپس متذكر شدم و ديدم كه در گذشته جمعى از اهل كتاب با وجود كتاب الهى به تاليف پرداختند آنگاه بدان رو كردند و كتاب خدا را فرو نهادند . ولى سوگند به خدا كه من هر گز كتاب خدا را با هيچ چيز نمىآميزم ، اين چنين بود كه از تصميم خود مبنى بر كتابت حديث صرف نظر كرد .\r\nابن سعد در « طبقات » مىگويد : عمر خواست سنن پيامبر را تدوين كند ، يك ماه از خدا كمك طلبيد ، و يك روز صبح تصميم خود را گرفت و چنين گفت : قومى را به ياد آوردم كه كتابى گرد آوردند ، سپس بدان رو كردند و كتاب خدا را فروهشتند .\r\nهروى گويد : « صحابه و تابعين حديث را نمىنوشتند ، بلكه تنها به لفظ ادا مىكردند و در حافظه خود نگه مىداشتند . در اين دوره تنها كتاب صدقات و چند كتاب ديگر كه پس از جستجو به دست مىآيد نگاشته شده است تا اين كه با مرگ عالمان از تلف شدن احاديث به هراس افتادند ، در اينجا بود كه امير المؤمنين عمر بن عبد العزيز ، طى نامه اى ابو بكر حضرمى را فرمان داد كه در سنت پيامبر و عمر نظر كن و آن را كتابت نما ! » مالك در موطأ از محمد بن حسن به روايت از يحيى بن سعيد نقل مىكند كه : عمر بن عبد العزيز به ابو بكر محمد بن عمرو بن حزم چنين نوشت : در حديث و سنت پيامبر ( ص ) و احاديث عمر و نظير آن مراجعه كن ، و آن را براى من بنويس ، كه من از مندرس شدن علم و فوت عالمان بيمناكم .\r\nابن حجر در مقدمهء كتاب خود گويد : « آثار رسول الله ( ص ) در عصر صحابه و بزرگان تابعين ، در مجموعه اى مدوّن و مرتب نشده است ، و اين به دو جهت است : أولا : آنها در ابتداى مرحله قرار داشتند ، و چنانچه در صحيح مسلم مذكور است از كتابت حديث نهى شده بودند ، زيرا خوف اين مىرفت كه احاديث با قرآن كريم آميخته شود . و ثانيا : آنها از حافظه اى قوى برخوردار بودند و ذهنى سرشار داشتند ، چون غالبا از نعمت سواد بىبهره بودند . آنگاه در اواخر عصر تابعين ، تدوين آثار و اخبار شروع شد ، و دليلش هم اين بود كه عالمان به شهرهاى مختلف كوچ كرده بودند و از طرفى بدعتگذارى از ناحيهء خوارج و رافضىها و منكرين قضا و قدر رواج پيدا كرده بود ! » .\r\nبديهى است كه چنانچه از سخن مزبور عمر بن خطاب ، در كلام سيوطى ، مخصوصا از\r\n","description":"","footnote":"","page_name":" 39 ","page_number":42},
  {"content":"\r\nاين كلامش كه : « سپس به ياد آوردم قومى از اهل كتاب را كه با وجود كتاب خدا دست به تأليف زدند و اين موجب شد كه كتاب الهى را كنارى گذارند . » چنين استفاده مىشود كه او براى هميشه از كتابت حديث و سنت نهى كرده است ، هم در زمان خود و هم در ساير قرون ، چون آن را موجب آميخته شدن قرآن و حديث قلمداد مىكرده است .\r\nواضح است اگر در جهت جمع احاديث و كتابت آن كوششى انجام نمىگرفت ، احكام دينى و علوم الهى همه رو به فنا مىنهاد ، در حالى كه هدف از بعثت پيامبر گرامى اسلام ( ص ) گسترش علم و احكام دينى و شرعى بوده است . بنا بر اين آيا ممكن است كه پس از يك يا چندين قرن ، سنت ، حديث و فقه پيامبر بدون هيچ كتابتى نزد مسلمين باقى مانده باشد ؟ هر گز . با اين كه مىدانيم در اسلام حفظ سنت و نگهدارى آن از مهمترين و عمده ترين وظايف عقلى و شرعى مسلمين است . زيرا شرايعى كه در قرآن ذكر شده ، تنها فشرده و خلاصه اى از همهء احكام دينى و مسائل شرعى و معارف الهى است ، و شناخت تفصيلى آن جز با مراجعهء به سنت نبوى ممكن نيست . بنا بر اين پاسدارى از اين مجموعهء گرانسنگ از با اهميتترين مسئوليتهاى مسلمين است ، و عدم ثبت و ضبط به نابودى و از دست رفتن آن خواهد انجاميد . به همين جهت در اوايل قرن دوم عمر بن عبد العزيز ، ابو بكر محمد بن عمرو بن حزم را فرمان به كتابت آن داده بود .\r\nبسى مايه تعجب است كه عمر بن خطاب ، ترك كتابت حديث و فقه و سنت را به عزم و ارادهء الهى نسبت داده است ، با اين كه حسن اين كار بر كسى پوشيده نيست و چنانچه گفتيم امرى لازم و ضرورى است . از اينجا فهميده مىشود گويا در اين امر ، مسألهء ديگرى نقش داشته كه وى ابراز آن را مصلحت نمىديده است . اما آن چه ابن حجر نقل كرده است كه نوشتن سنت پيامبر ناگوارى دارد ، و اين احتمال مىرود كه قرآن و حديث به هم مخلوط شود ، اشكالى است كه جواب آن براى همه روشن است .\r\nدليل ديگرى كه براى اين عمل ذكر كرده‌اند - و از جمله دارمى در مقدمهء كتاب سنن آورده است - قولى است كه به پيامبر ( ص ) نسبت داده‌اند . حضرت فرمود : « به جز قرآن چيزى از قول من ننويسيد ، و هر كس چيزى غير از قرآن از من نوشته است آن را محو و نابود كند » .\r\nبر اين دليل نيز مناقشات و اشكالات واضحى وارد است ، چون آن چه به رسول خدا ( ص ) نسبت داده‌اند چيزى است كه نه تنها علما و دانشمندان ، بلكه حتى هيچ نادانى آن را\r\n","description":"","footnote":"","page_name":" 40 ","page_number":43},
  {"content":"\r\nنمىپذيرد ، بويژه كه پيش از اين ، دستورات حضرت به على ( ع ) در جهت كتابت اقوال پيامبر را متذكر شديم .\r\nبنا بر اين مجالى براى توجيه گفتهء عمر كه با نسبت حديثى به پيامبر گفته است :\r\n« هر كس حديثى نوشته آن را به آتش بسپارد » باقى نمىماند .\r\nكوتاه سخن اين كه احاديث و اخبار تا نيمه‌هاى قرن دوم هجرى نزد برادران اهل تسنن تدوين نيافته است ، و از آن پس علماى اهل سنت بر ضرورت و لزوم جمع و تدوين آن اتفاق كردند . ولى از نظر شيعه ، احاديث - شامل همهء سنتهاى نبوى - به املاى رسول خدا ( ص ) و دست خط على ( ع ) گرد آورى شده است .\r\n\r\n3 . مرحله دسته بندى و تبويب\r\nاين دوره از روز غيبت كبراى امام منتظر « عجل الله فرجه الشريف » در سال 328 ه ، آغاز شده و تا وفات فقيه بزرگوار و پيشواى عالى قدر دينى ، شيخ مفيد ( قدس سره ) به سال 413 ه ، يعنى بيش از هفتاد سال ادامه يافته است .\r\nدانشمندان و فقها در اين مرحله كوشيده‌اند تا در برابر دسيسه‌ها و تحريفها ، از اخبار و آثار ائمه ( عليهم السلام ) پاسدارى كنند . در اين دوره دشمنان و مخالفان كينه توز ، شبانه روز به صورت آشكار و نهان سعى در افشاندن بذر اختلاف و جدايى داشتند ، جعل حديث مىكردند و احكام را دگرگونه جلوه مىدادند . ولى از آنجا كه مراجع اصلى به صورت دست نخورده موجود بود ، و اصول پايه هنوز از تعرض مصون مانده بود و بدان عمل مىشد ، لذا انديشمندان شيعه به دسته بندى و تبويب اخبار پرداختند تا دشمنان نتوانند اخبار و احاديث جعلى را در ميان روايات ائمه ( ع ) وارد كنند ، و سره و ناسره را به هم بياميزند .\r\nدليل ديگرى كه فقها را بدين عمل واداشت اين بود كه دانشپژوهان به آسانى بتوانند به واقعيتها دست يابند و مطالب سهل الوصول شود .\r\nكار مهم ديگرى كه فقها در اين دوره بدان پرداختند تنقيح و تهذيب اخبار از جهت سند و متن بود و پايه‌هاى « علم الحديث » شد . در اين علم از سند و متن حديث و كيفيت دريافت و حمل آن و شيوه‌هاى نقل و روايت بحث مىشود . در بارهء اين علم ، در مراحل بعدى ، كتابهاى ارزشمندى تدوين شده است كه در آينده از آن نام خواهيم برد .\r\n","description":"","footnote":"","page_name":" 41 ","page_number":44},
  {"content":"\r\nعلماى شيعه همچنين به ضبط اسامى رجال و راويان احاديث اهتمام ورزيدند ، تا آن چه اصحاب ائمه ( ع ) نقل كرده‌اند مشخص شود ، و استنباط احكام تسهيل گردد ، و روايات مقبول و صحيح و موثق از اخبار مردود و ضعيف تميز داده شود تا بدان عمل گردد و از اين اجتناب شود .\r\nبدون ترديد خدمتى كه فقها در اين دوره انجام دادند بس بزرگ و مهم بود و با هيچ امرى قابل مقايسه نيست ، زيرا آنان عناصر اصلى پاسدارى از بناى استوارى به شمار مىروند كه تا به امروز به صورت فقهى پويا و بالنده پايدار مانده است . همه از آثار گرانقدرشان بهره‌هاى فراوان برده‌اند ، و اگر تلاشهاى بىوقفه و مجاهدتهاى پيوستهء ايشان در اين راه نبود ، همگان در مسائل فقهى و احكام دينى و استنباط آن به درد سر مىافتادند .\r\n\r\nشخصيتهاى علمى دورهء سوم\r\n1 . يكى از استوانه‌هاى علمى اين مرحله ، عالم بزرگ شيعى و احياگر شريعت محمدى ، ابو عبد الله محمد بن محمد بن نعمان ، معروف به شيخ مفيد « قدس سره » ( 338 - 413 ه ق ) است . او بزرگترين پيشواى مذهبى زمان خود محسوب مىشد ، و در نقل حديث موثقترين افراد عصر خويش به شمار مىرفت ، و هيچ كس به اندازهء او با فقه ائمه ( ع ) آشنايى نداشت ، و همهء متأخرانش از وى بهره برده‌اند .\r\nمرحوم شيخ طوسى در كتاب « فهرست » مىگويد : « شيخ مفيد فقيهى بود كه در فهم و درك مسائل فقهى بسى پيش رفته بود . وى نزديك به دويست جلد كتاب كوچك و بزرگ تأليف كرده است كه از ميان تأليفاتش در زمينهء فقه مىتوان دو كتاب » المقنعه « و » الاركان « را نام برد .\r\n2 . انديشمند فرزانه و عالم بزرگ تشيع ، ابن ابى عقيل ، ابو محمد حسن بن على نعمانى حذاء ، معاصر كلينى ( م 328 ه ) ، و على بن بابويه پدر شيخ صدوق ( م 328 ه ) و ابن قولويه ( م 368 ه ) وى نخستين فردى است كه در اين دوره با كوشش بسيار فقه شيعه را در همهء ابعاد و جوانب مورد تهذيب قرار داده است و به تحقيق در علوم منقول شرعى پرداخت . به همين دليل در كتب فقهى از او و « ابن جنيد » تعبير به « قديمين » مىشود ، زيرا اين دو تن در تهذيب اجتهادى مسائل فقه از قدمت و سابقه بيشترى نسبت\r\n","description":"","footnote":"","page_name":" 42 ","page_number":45},
  {"content":"\r\nبه ديگران برخوردارند ، و ابن ابى عقيل اولين كسى است كه اجتهاد را به صورت علمى مطرح كرده است . اين مسأله را در كتاب ادوار اجتهاد از ديدگاه مذاهب شرح داده‌ايم ليكن در اينجا بايد گفته شود كه ابن ابى عقيل داراى سابقه اى بيش از ابن جنيد است ، چون صدوق و مفيد او را درك نكرده و از او روايت نكرده‌اند ، ولى شيخ مفيد از ابن جنيد روايت كرده است .\r\nبا اين كه اين شيخ بزرگوار را در همهء رشته‌هاى اسلامى تأليفات و تصنيفات بسيارى است ، اما شهرت و آوازه بيشتر او در فقه و طرح مسائل فرعى آن است . او وقتى كتاب « المتمسّك بحبل آل الرسول » را در زمينهء فقه به رشته تحرير در آورد پيشاهنگ همهء كسانى شمرده شد كه در اين رشته قلم زده‌اند . « نجاشى » اين كتاب او را در شمار كتب مشهور و معروف طايفه شيعه نام برده است .\r\nابن ابى عقيل اولين كسى است كه در مسأله آب قليل قائل به عدم انفعال آن شده است ، و در اين بحث ، جمعى از فقهاى معاصر ، نظير مير معز الدين محمد صدر اصفهانى ، و مرحوم محدث كاشانى از او پيروى كرده‌اند ، و شارح كتاب « دروس » بدين نظريه اظهار تمايل كرده است ، چنانچه مؤلف « رياض » رساله اى در تأييد اين رأى نگاشته است .\r\n3 . ابن جنيد ، ابو على محمد بن احمد كاتب اسكافى ( م 381 ه ) معاصر على بن حسين ابن بابويه و مرحوم كلينى و حسين بن روح سومين نايب خاص امام عصر « عجل الله فرجه » - بنا بر قول بحر العلوم - ابن جنيد نيز مانند ابن ابى عقيل ، همهء تلاش و كوشش خود را مصروف كرد تا مسائل فقه را بر اساس قواعد و اجتهاد تهذيب كند ، و پس از ابن ابى عقيل نخستين فردى بود كه فقه و اجتهاد را به صورت علمى مورد تدوين قرار داد . ( در اين مورد چنانچه گفته شد در بحث ادوار اجتهاد سخن خواهيم گفت ) .\r\nوى كتب زيادى در مسائل فقهى و احكام دينى نگاشته است ، و در كتابهاى خود تا آنجا كه توانسته احكام را تهذيب نموده و مسائل فقه را دسته بندى كرده و ابواب گوناگونى را گشوده است . او يك بررسى كامل انجام داده و همهء مسائل يكسان را در يك باب جمع كرده است . فروعى را كه فقها متعرض آن شده‌اند آورده و اگر مسألهء ظاهر و روشنى بوده تنها به ذكر فتوا بسنده كرده است ، ولى اگر با مسأله اى پيچيده و مشكل رو به رو گشته ، به علت و مدرك آن اشاره نموده است ، و در صورتى كه فقها در پيرامون آن اقوال و نظراتى داشته‌اند همه را نقل كرده و استدلالهاى آنها را آورده است ، و در ميان آنها\r\n","description":"","footnote":"","page_name":" 43 ","page_number":46},
  {"content":"\r\nبا ذكر علت اقوال صحيح ، واضح ، قوى و اقوى و ظاهر و اظهر را بر شمرده است .\r\nاز ميان كتابهاى فقهى او مىتوان به دو كتاب « تهذيب الشيعة لأحكام الشريعة » و نيز « المختصر الاحمدى للفقه المحمدي » اشاره كرد . از قول ابو جعفر ابن معد موسوى - متأخر از شيخ طوسى ( قدس سره ) - نقل شده است كه : « او بر كتاب فقهى ابن جنيد دست يافته و گفته است كه در ميان طايفه شيعه كتابى بهتر و رساتر و خوش بيانتر و دل نشينتر از آن نديده است ، فروع و اصول را به طور مستوفى بحث كرده ، و مسائل مورد اختلاف را متذكر شده ، و استدلالهاى شيعه و مخالفين را آورده است . » كتاب « الاحمدى » در زمان مرحوم علامهء حلى رواج داشته و از كتب درسى فقهى بوده است .\r\nاز آنجا كه ابن جنيد مانند ابن ابى عقيل به قياس و راى رو آورد و آن را در استنباط احكام شرعى حجيت داد ، اينك كتابهايش متروك شده و نامش چندان مطرح نيست .\r\n4 . از سر شناسان متأخر دورهء سوم ، سيد شريف مرتضى ( 355 - 436 ه ) شاگرد شيخ مفيد و مؤلف كتاب « الانتصار » و « ناصريات » است . سيد در بحثهاى فقهى شيوهء خاصى داشت ، نه مانند ابن ابى عقيل و ابن جنيد بود كه غالبا بر قواعد و اجتهاد و تفريع مسائل تكيه داشتند ، و نه نظير شيخ مفيد بود كه بيشتر بر اخبار و روايات اعتماد مىكرد .\r\nسيد در زمان خود عهده دار رياست دينى و دنيوى اماميه بود ، و هيچ يك از فقها مانند او از بسط يد و اقتدار و امكانات فراوان در جهت احياى آن چه از مذهب به فراموشى سپرده شده بود بهره مند نبودند ، او در تمامى علوم اسلامى ، بويژه كلام و فقه و حديث داراى كرسى استادى بود و جمع بسيارى از بزرگان شيعه و فقهاى دانشمند نزد او آموزش ديده‌اند . او در بسيارى از علوم داراى تاليف است ، و چنانچه مذكور است از كراماتى نيز برخوردار بوده است .\r\n\r\nكتابهاى حديث در دورهء سوم\r\nدر زمينهء حديث ، در اين دوره كتابهاى مهم زير تدوين يافته است :\r\n1 . كتاب « كافى » از شيخ بزرگ اماميه ، ثقة الاسلام كلينى ( م 328 ه ) .\r\n2 و 3 . كتابهاى « تهذيب » و « استبصار » از شيخ الطائفه مرحوم طوسى ( م 460 ه ) .\r\n4 . كتاب من لا يحضره الفقيه ، از ابو جعفر محمد بن على بن حسين قمى ، معروف به\r\n","description":"","footnote":"","page_name":" 44 ","page_number":47},
  {"content":"\r\nشيخ صدوق ( م 381 ه ) .\r\nچنانچه اهل سنت ، شش كتاب دارد كه بدان تكيه و اعتماد مىكنند ، و آن را « صحاح ست » مىنامند اينها نيز به كتب اربعه شيعه معروف است و داراى اهميتى فراوان مىباشد ، و شيعه در فقه خود به اينها تكيه مىكند . در اين دوره كتابهاى نفيس ديگرى نظير « المحاسن » برقى نيز تأليف و تصنيف شده است .\r\n\r\n4 . مرحلهء گسترش مسائل فقه از راه تفريع و تطبيق از راه اجتهاد\r\nاين دوره از زمان مجتهد گرانمايه شيخ الطائفه محمد بن حسن طوسى « قدس سره » ( 385 - 460 ه ) شروع شده ، و به مدت بيش از يك صد سال تا زمان فقيه نو انديش مرحوم ابن ادريس مؤلف كتاب « سرائر » ( متولد سال 555 يا 558 هجرى و متوفاى روز جمعه 18 شوال 598 ) ادامه يافته است .\r\nدر اين مرحله ، فقه اسلامى به طور با شكوهى گسترش يافته ، و فروع جديدى از راه تفريع و تطبيق به وسيله اجتهاد در فقه وارد شده است ، زيرا در اين زمان پايه‌هاى اجتهادى فقه استوار شده بود ، و با استفاده از تجربيات مراحل پيشين فروع فقهى به اصول بازگشت داده مىشد و قواعد كلى بر مصاديق خارجى منطبق مىگشت ، لذا در اين ميان مسائل و فروع جديدى ظهور كرده و ابواب تازه اى مطرح شده است .\r\nفقهاى اين دوره در بحثهاى فقهى و احكام دينى تنها به بيان اصول و كلياتى از روايات بسنده نكرده‌اند ، بلكه به ذكر فروع و مصاديق و تفاصيلى كه از آن ادله استفاده مىشود نيز اهتمام نموده‌اند ، لذا مسائل تازه اى كه تا آن زمان مورد بحث نبوده و سابقه نداشته است در فقه وارد شده و ادلهء آن مورد بررسى قرار گرفته است .\r\nطلايه دار علماى اين مرحله و پرچمدار اين شيوهء فقهى ، شيخ طوسى ( قدس سره ) است كه كتب بسيارى در بحثهاى فقهى تأليف و به طور بىسابقه اى در همه آنها ويژگى مذكور را رعايت كرده است .\r\nيكى از كتابهايش ، « مبسوط » است كه مرحوم شيخ در آن به صورت مشروح و مبسوطى اصول همهء مسائل و برداشتهاى خود از احاديث را ذكر مىكند و به ذكر فروع مسائل مىپردازد ، براى آن ابوابى مىگشايد ، مسائل را به چند بخش تقسيم مىكند و مسائل هماهنگ را در يك جا مىآورد و فروع هر مسأله را به طور مستوفى مورد بررسى قرار\r\n","description":"","footnote":"","page_name":" 45 ","page_number":48},
  {"content":"\r\nمىدهد ، به ادله هر مسأله اشاره مىكند و آن را به طور نسبى تنقيح مىنمايد .\r\nديگر كتاب « خلاف » است كه به شيوه كتابهاى ديگرش نگارش يافته ، ولى اين مزيت را دارد كه فروع و مسائلى را كه در بارهء آن ميان شيعه ، حنيفه ، شافعيه ، مالكيه و حنبليه اختلاف شده است مورد مو شكافى قرار مىدهد و نظريه خود را طبق مذهب شيعهء اماميه با ذكر دليل بيان مىكند .\r\nشايد يكى از بهترين اسناد تاريخى كه نشانگر چگونگى زمان قبل از شيخ طوسى است - كه در آن دوره ، فروع مورد بررسى قرار نمىگرفته و اين شيخ بود كه به اين كار دست يازيده است - بيانى است كه در مقدمه كتاب « مبسوط » مسطور است :\r\n« من همواره از فقهاى مخالف كه خود را به علم فروع منتسب مىدانند مىشنوم كه فقه شيعه را از اين جهت كه فروع و مسائل اندكى را بررسى كرده مورد تحقير قرار مىدهند . . » اين بيان به تعبير شهيد آية الله صدر ( تغمده الله برحمته و أسكنه الفسيح من جنته ) يكى از سندهاى مهم تاريخى است كه گوياى چگونگى مراحل آغاز پيدايى انديشه فقهى است كه شريعت اسلام آن مراحل را پشت سر گذاشته و در خلال آن رشد كرده تا اين كه نوابغى چون شيخ طوسى را تربيت كرده تا فقه شيعه را به صورت گسترده و ژرفى مطرح سازند . از سخن شهيد صدر فهميده مىشود كه بحث فقهى رايج در زمان شيخ كه او را در تنگنا قرار داده بود ، غالبا به عرضهء برداشتهاى مستقيم از ظواهر روايات ائمه ( ع ) كه شيخ طوسى اينها را اصول مسائل ناميده بود اكتفا مىكرد ، آنها مقيد بودند كه عين الفاظ حديث را نقل كنند و از اين رو بحث سريع و مستعجلى ارائه مىدادند و مجالى براى ابداع و ژرف انديشى نبود . كتاب مبسوط تلاشى موفق و بزرگ بود كه شيوه‌هاى بحث فقهى را از آن محدودهء تنگ نقل اصول مسائل به قلمرو وسيعى سوق داد تا فقيه بتواند به تفريع و تفصيل و مقارنهء بين احكام و تطبيق قواعد كلى بپردازد ، و در پرتو برداشتهاى مستقيم خود از روايات احكام مسائل گوناگون را دريابد .\r\nبه هر حال انديشهء فقهى از دورهء اكتفاى بر اصول مسائل و پافشارى بر نقل متن احاديث به مرحلهء تفريع ، يعنى ارجاع فروع به اصول و تطبيق قواعد كلى بر مصاديق گام نهاد ، و اين مهم به دست با كفايت شيخ مجدد محمد بن حسن طوسى ( قدس سره ) به انجام رسيد .\r\n","description":"","footnote":"","page_name":" 46 ","page_number":49},
  {"content":"\r\nدر اينجا شايسته است به يك امر اشاره شود و آن اين كه تطور و تكامل بحث فقهى به دست شيخ طوسى يك مسأله ناگهانى و بدون تمهيد و زمينه چينى نبود ، بلكه در مرحلهء دوم بذرهاى آن توسط ائمه معصومين ( ع ) افشانده شده بود ، و پيش از همه در مرحله اول ، يعنى دوره تشريع ، شخص پيامبر اين زمينه را فراهم آورده بود . زيرا در كتب احاديث و روايات ، اخبارى ديده مىشود كه در آن راويان سؤالاتى را در مورد عناصر مشترك اجتهاد و استنباط از امام صادق ( ع ) و ديگر ائمه پرسيده و جوابش را گرفته‌اند . اين جريان نشانگر اين است كه ريشه‌هاى اجتهاد و تفريع نزد آنان موجود بوده است . شرح و تفصيل اين مسأله را در كتاب ديگر ما تحت عنوان « ادوار اجتهاد » مطرح كرده‌ايم .\r\nدر هر صورت ، آن چه در زمان ابن ابى عقيل و ابن جنيد فراهم آمده و رشد كرده بود به توسط شيخ مفيد و سيد مرتضى ( قدس سرهما ) و پس از ايشان به رشد فزايندهء خود ادامه داد ، تا اين كه در مرحله چهارم به دست تواناى شيخ طوسى در كتاب « مبسوط » به بار نشست .\r\nاين كتاب مبسوط شيخ - تبلور گسترش و تكامل بحث فقهى و انديشهء اصولى است كه ابتداى توسعه و رشد و تفصيل و تفريع آن در زمان ابن ابى عقيل و ابن جنيد و سيد مرتضى علم الهدى بوده است .\r\n\r\nركود نسبى بحث فقهى در اين مرحله\r\nاين توسعه و گسترش مهمى كه توسط شيخ طوسى در بحثهاى فقهى صورت پذيرفت ، پس از درگذشت او درست به مدت يك قرن از تكامل باز ايستاد ، و اين دورهء ركود بحثهاى فقهى بود .\r\nدر طول اين يك صد سال ، همهء علما و فقها در تفريعات و پياده كرده قواعد و استنباط و استخراج احكام از مصادر و مراجع ، دقيقا از شيوهء شيخ طوسى تبعيت مىكردند ، و حتى جمله اى بر خلاف نظر او به زبان و قلم نمىآوردند . در حالى كه انتظار مىرفت ره آورد شيخ عاملى در پيشرفت علم و فقه شود ، و روش ابداعى او ، افقهاى تازه اى را در جهت ابتكار و نوآورى براى فقهاى آينده بگشايد .\r\n\r\nعلت ركود نسبى فقه پس از شيخ طوسى\r\nاين ايستايى و ركود عوامل مختلفى دارد . از جمله شيخ طوسى در نزد شاگردان خود\r\n","description":"","footnote":"","page_name":" 47 ","page_number":50},
  {"content":"\r\nاز جايگاه و مقام ويژه اى برخوردار بود ، و شاگردانش او را بالاتر از اين مىديدند كه بخواهند نظرياتش را مورد انتقاد قرار دهند ، و آراى شيخ آن چنان مقدس جلوه مىكرد كه كسى در برابر آن به خود اجازهء نقد و اعتراض نمىداد .\r\nشيخ حسن بن زين الدين در كتاب « معالم » پيغمبر صلى از پدرش نقل مىكند كه : « اكثر فقهاى پس از شيخ ، از آنجا كه به او اعتقاد و حسن ظن داشتند ، در فتاوى از او تقليد مىكردند » . و همچنين از « حمصى » كه آن دوره را نقل كرده روايت شده است پيغمبر صلى : « شيعه در اين دوره هر گز مفتى نداشت . و همه روايتگر و ناقل افكار ديگران بودند » . يعنى كار سترگ شيخ به جاى آن كه واكنش عميقى در جامعهء علمى به جا گذارد و در بررسى مسائل و مشكلات مؤثر افتد و ديگران را به رشد انديشهء فقهى رهنمون شود ، در هاله اى از احساسات و عواطف گرفتار شد ، و جنبهء تقدسى آن بر بعد علمى و فرهنگىاش پيشى جست ، به اين حد كه يكى از اصحاب سخن از خوابى به ميان مىآورد كه امير المؤمنين ( ع ) در عالم رؤيا به صحت تمامى اقوال شيخ در كتاب « نهايه » گواهى داده است و اين دليل عمق نفوذ فكرى شيخ در ضمير فقهاى آن دوره است .\r\nسند ديگرى كه حاكى از احوال حاكم بر جامعهء فرهنگى آن دوره است ، گفتار محمد بن ادريس در مقدمهء كتاب « سرائر » است :\r\n« چون مشاهده كردم كه عالمان روزگار از فراگيرى شريعت محمدى و احكام اسلامى شانه خالى مىكنند ، و با آن چه نمىدانند به مخالفت مىپردازند ، و دانسته‌هاى خود را به هدر مىدهند ، و چون ديدم كه پير سال خوردهء اين دوره را چنان غفلت فرا گرفته و زمام خود را به نادانى و جهالت سپرده و امانتهاى زمان را ضايع كرده و در آموختن علوم لازم و ضرورى سستى مىكند كه گويا در همان روز زاده شده است . . و چون ديدم كه علم و دانش به ابتذال كشيده شده و ميدان علم خالى از تاخت و تاز است ، با تلاش و كوششى جانكاه به جبران باقى مانده‌ها پرداختيم » .\r\nابن ادريس فقيه نوآورى بود كه در اين دوره با نقشى سازنده به پايدارى در برابر ركود و ايستايى فقه برخاست ، و روح نوينى در كالبد فقه اسلامى دميد . و در زمان او ركودى كه بر فقه عارض گشته بود پايان پذيرفت . و با ظهور او شيوه‌هاى بحث دگرگون شد و استدلال در مسائل فقهى به اسلوبى استدلالى روى آورد و ابواب جديدى در فقه گشوده شد ، در حالى كه پيش از آن هر گز اين چنين نبود . و اين دگرگونى بنيادى در شيوه و روش\r\n","description":"","footnote":"","page_name":" 48 ","page_number":51},
  {"content":"\r\nفقهى و چگونگى استنباط تنها به توسط اين دانشمند فرزانه به انجام رسيد ، و او بود كه در بحثهاى فقهى خود بناى استدلال را بنياد نهاد . سراسر كتاب « سرائر » او گواه اين است كه تفكر علمى و انديشه فقهى در مكتب او به حدى رسيده است كه ياراى برخورد با آراء و نظريات شيخ طوسى و به نقد كشيدن آن را دارد . و اين چنين بود كه پنجمين مرحله از ادوار فقه شروع شد .\r\n\r\n5 . دوره استدلال\r\nاين دوره از زمان مرحوم ابن ادريس حلى ( 555 / 558 - 598 ه ) شروع مىشود ، و تا زمان مرحوم محقق حلى ( م 680 / 676 ه ) مولف كتاب « شرايع الاسلام فى احكام الحلال و الحرام » ادامه مىيابد . و در مجموع بيش از يك صد سال به طول انجاميد .\r\nشيوهء علمى فقها در اين دوره ، همان روش ابن ادريس بود و همه آن را مورد قبول قرار داده و پذيرفتند . با پيروى از اين روش ، فقه از جهت استدلال در بحث و فروع علمى رشد چشمگيرى يافت ، و فقها در برخورد با مسائلى كه حكم آن از احكام ضرورى و قطعى نبود سعى مىكردند كه مسائل شرعى و فروع فقهى را همراه استدلالهاى محكم عرضه كنند . بدين صورت كه مسأله اى را ذكر مىكردند ، سپس به طرح دليل و استناد آن مىپرداختند . و اگر مسأله اختلافى بود ، اقوال و مدارك مختلف را مىآوردند . و با ذكر دليل ، يكى از آن نظريات را ترجيح مىدادند ، و اگر اقوال پيرامون مسأله متعارض بود ، و دليلى بر ترجيح يك طرف در ميان نبود ، يا حكم به تخيير مىكردند و يا حكم به توقف .\r\nدر طليعه علماى اين دوره ، بلكه پيشواى اين طرز تفكر ، فقيه نوپرداز مرحوم ابن ادريس است كه فقه را حيات تازه اى بخشيد ، و به گونه بىسابقه اى در فروع فقهى به بحث استدلالى پرداخت . و بسيارى از متاخرانش از وى تبعيت كردند . او كتابهاى فقهى زيادى بر اساس شيوه خود تأليف كرد ، از آن جمله كتاب « سرائر » است ، كه همه ابواب فقه را در بر دارد ، و سرشار است از نكته سنجيهاى دقيق در استنباط مسائل شرعى از ادله چهارگانه كتاب ، سنت ، اجماع و عقل .\r\nلازم به توضيح است كه ابن ادريس نخستين كسى بود كه باب اعتراض بر شيخ طوسى را گشوده است ، او خود در پى گلايه از اهل زمان در كتاب مذكور ، شيوه بحث خود را مطرح مىكند و مىگويد : به نظر من اين كتاب بهترين تأليفى است كه در اين\r\n","description":"","footnote":"","page_name":" 49 ","page_number":52},
  {"content":"\r\nفنّ صورت پذيرفته است ، و اين روش رساترين شيوه در بيان و گوياترين راه از جهت طرح بحث و ارائه دليل مىباشد كه در آن هر گز راهى براى روايات و اخبار ضعيف نيست . من در اين كتاب تحقيق خود را بر پايه سبكى تازه بنا نهادم ، چه ، كشف احكام تنها به يكى از راههاى ذيل ممكن است : يا از راه كتاب خدا ، يا سنت متواتر پيامبر ، يا اجماع و اتفاق علما ، و يا دليل عقل . در صورتى كه از سه راه اول امكان دسترسى به حكم شرعى نبود ، آنگاه محققين دينى در مسائل شرعى به دليل عقل تكيه مىكنند ، و از آن راه به همهء احكام شرعى و مسائل فقهى آگاهى مىيابند . پس بايد بدان اعتماد و تكيه كرد ، و هر كس حجيت آن را انكار كند به گمراهى رفته و راه در تاريكى پيموده و گفتارى بيرون از محدوده زبان آورده است .\r\nاما اين روش ابن ادريس نزد فقهاى زمانش خوش نيفتاد و آنها را به خشم آورد ؛ لذا در باره اش گفته‌اند كه : « او سرآمد فقيهان حله بود و علوم بسيارى را به خوبى مىدانست و او را تأليفات و تصنيفات زيادى است ، ولى به طور كل از اخبار و روايات ائمه اعراض كرده است . اما اگر منصفانه داورى كنيم در مىيابيم كه ابن ادريس سزاوار اين قضاوت و داورى نيست . زيرا او هر گز از اخبار و روايات معتبر و مورد اعتماد چشم نپوشيده است ، بلكه به تصريح خود تنها از احاديث ضعيف اعراض كرده و به روايات موثق اعتماد و عمل كرده است و دليل اعراضش را نيز در عبارت مذكور آورده است .\r\nبه هر حال با ظهور ابن ادريس دورهء تمسك مطلق به نصوص روايات به سرآمد و همان طورى كه از كلام وى روشن شد ، او فقهاء را به استناد به دليل عقلى نيز فرا خواند و همو بود كه دروازه‌هاى استدلال را به روى بحثهاى فقهى گشود .\r\n\r\nمقايسه بين كتاب « سرائر » و « مبسوط »\r\nدر اينجا مناسب است در زمينه مقايسه بين كتاب « سرائر » ابن ادريس و « مبسوط » شيخ طوسى بپردازيم با مطالعه كتاب سرائر و مقايسه آن با مبسوط ، به نكات زير دست مىيابيم :\r\n1 - گو اين كه كتاب مبسوط به بررسى نقش عناصر اصلى استنباط در بحث فقهى و ارتباط ميان اين دو پرداخته است ، ولى در كتاب سرائر اين بحث به صورت گسترده تر عنوان شده است . به عنوان نمونه ، ابن ادريس در باب احكام « مياه » سه قاعده اصولى را\r\n","description":"","footnote":"","page_name":" 50 ","page_number":53},
  {"content":"\r\nمتعرض مىشود و بحث فقهى خود را بدان ربط مىدهد . در حالى كه هيچ يك از اين قواعد در كتاب مبسوط شيخ مشاهده نمىشود ؛ گر چه اين اصول به عنوان يك نظريه كلى در كتابهاى اصولى قبل از ابن ادريس مطرح بوده است .\r\n2 - استدلال فقهى در كتاب سرائر گسترده تر از كتاب مبسوط ارائه شده است . ابن ادريس مسائلى را كه در آن با شيخ اختلاف داشته ذكر كرده و با استدلالهاى فراوان آنها را مطرح نموده است . به طور مثال ، مسأله اى كه در كتاب مبسوط تنها در يك سطر آمده ، در سرائر يك صفحه از كتاب را به خود اختصاص داده است . از اين قبيل مىتوان اين مسأله را ذكر كرد كه :\r\n« اگر آب متنجس كمتر از كر به وسيله مقدار آب متنجسى به حد كريت برسد ، آيا پاك است يا نه ؟ » شيخ در مبسوط حكم به بقاى نجاست آب مزبور داده و در توضيح نظر خود از يك جمله تجاوز نكرده است ، حال آن كه ابن ادريس قائل به طهارت آب فوق شده و مسأله را در محدوده وسيعى مورد بحث قرار داده و در خاتمه چنين گفته است : ما در اين باره رساله جداگانه اى در حدود ده برگ تأليف كرده‌ايم و در آن به طور كامل به موشكافى مسأله پرداخته‌ايم و دليل خود را متذكر شده و اشكالات را پاسخ داده‌ايم و به ادله و شواهدى از آيات و روايات تمسك جسته‌ايم . به جا و مناسب است آراء و نظرات فقهاء را در اين مسأله بيان كنيم . آن آراء و فتاوى عبارتند از :\r\n1 - پاك نشدن آب مذكور . اين نظريه شيخ در كتاب خلاف و مبسوط و علامه در كتابهايش .\r\n2 - پاك شدن آن در صورتى كه با آب به حد كريت برسد . شهيد اول اين نظريه را در كتاب ذكرى به بعض اصحاب منسوب نموده است .\r\n3 - پاك شدن آن در صورتى كه كريت آن تتميم شود ؛ چه با آب نجس و چه با آب پاك . اين نظريه را ابن ادريس برگزيد و بر آن ادعاى اجماع كرد . در كتاب سرائر به فرموده پيامبر بر آن استدلال كرد : اذا بلغ الماء قدر كرّ لم يحمل خبثا و محقق اين را مورد نقد قرار داد ؛ با اين كه ما در كتابهاى اصحاب آن را نيافتيم در هر حال از يك طرف مشاهده مىشود كه ابن ادريس و شيخ طوسى تا چه اندازه با هم اختلاف نظر دارند و از طرف ديگر همت والاى ابن ادريس را مىبينيم كه در هر مسأله ادله اى براى تاييد نظريه\r\n","description":"","footnote":"","page_name":" 51 ","page_number":54},
  {"content":"\r\nشيخ ارائه مىدهد و سپس خود به رد و ابطال يكايك آنها مىپردازد . حال اين دلايل را خودش ابداع و فرض كرده و آنگاه ابطال نموده تا مجالى براى ترديد در صحت نظر خودش پيدا نشود ، و يا اين كه اين ادله منعكس كننده انديشه تقليدى حاكم بر آن زمان است كه نظريات نو ظهور ابن ادريس باعث نگرانى آن شده و در صدد دفاع از آراى شيخ طوسى و مقاومت در برابر افكار ابن ادريس برآمده است .\r\nچنانچه مشاهده مىشود ابن ادريس همهء احتجاجات و ادلهء مخالفين را آورده و رد كرده است و اين بدان معنى است كه حوزه علمى آن زمان كه ابن ادريس آن را به مبارزه خوانده در برابر نظريات او واكنش نشان مىداده است . و نيز از كتاب سرائر فهميده مىشود كه ابن ادريس با آرا و انديشه‌هاى خويش در برابر معاصرين خود مىايستاده و با آنان به مباحثه و مناقشه مىپرداخته و خود را تنها در حصار تاليف و تصنيف محدود نكرده است . در اين صورت طبيعى است كه افكار او ، واكنشهايى را در جامعه پديد آورد كه در قالب طرفدارى از شيخ طوسى بروز كند .\r\nيكى از برخوردها را خود ابن ادريس در باب مزارعه كتاب سرائر ذكر كرده است او در ابتداء يك نظر فقهى را نقل كرده و سپس آن را مورد اشكال قرار داده و مىگويد : « اين قول از سيد علوى ابو المكارم ابن زهره است . و من او را ملاقات كردم ، سپس با هم به مكاتبه پرداختيم ، در مكاتبات خطاهاى او را تذكر دادم ، ولى آن مرحوم عذرها و دليلهايى مىآورد كه هيچ يك روشن نبود » .\r\nچنانچه در بحثهاى ابن ادريس مشاهده مىشود كه او تا چه اندازه از مقلدانى كه خود را متعبد به نظرات شيخ مىديدند رنج مىبرد ، به عنوان نمونه در فقه مسأله اى هست تحت اين عنوان كه : « اگر كافرى در چاهى بميرد براى پاك شدن آب ، چقدر از آن را بايد كشيد ؟ » در اين مورد ابن ادريس نظر داده است كه اگر كافرى به آب چاه دست بزند همهء فقها اتفاق دارند كه بايد تمام آب چاه را تخليه كرد ، بنا بر اين ، وقتى كافرى در آن آب بميرد ، با استدلال به اولويت اين چنين است . و از آنجا كه اين استدلال به اولويت داراى نمود عقلى جسورانه اى نسبت به سطح علمى زمان ابن ادريس است ، در پى آن چنين ادامه مىدهد : « گويا هر كس اين كلام را مىشنود آن را بعيد مىشمارد و از آن مىگريزد و مىگويد : چه كسى اين را گفته و در كتاب خود بدان رأى داده و كداميك از اهل فن كه مرجع چنين مسائلى هستند ، بدين مطلب اشاره كرده است . »\r\n","description":"","footnote":"","page_name":" 52 ","page_number":55},
  {"content":"\r\nگاه مىبينيم كه ابن ادريس با تردستى ويژه اى ، مقلدين شيخ را در بن بست قرار مىدهد ، بدين ترتيب كه سعى مىكند با تأويل كلام شيخ طوسى آنها را قانع سازد كه شيخ نيز همان نظر او را بيان كرده و بدان فتوا داده است ، مثلا در همان مسأله « متمم آب كر » كه قبلا طرح شد و ابن ادريس به طهارت آن حكم داده بود ، سعى مىكند ثابت كند كه شيخ نيز به همين راه رفته و به طهارت آن فتوا داده است . او مىگويد : « شيخ ابو جعفر طوسى هم كه خلاف قول ما را استدلال مىكند و در اين مسأله مورد تقليد و پيروى واقع شده و سخن او دليل مقلدين گشته ، خود در بسيارى از اقوال ، قول به طهارت را تقويت مىكند و بدان فتوى مىدهد . و من به خواست خدا توضيح خواهم داد كه اگر با دقت و تأمل در كلام شيخ نظر شود و با چشم بصيرت و انديشه اى خالى از داورى مورد مطالعه قرار گيرد ، از سخن او نيز چنين بر مىآيد كه كلا اين مسأله را پذيرفته و او نيز مانند ما معتقد به طهارت آب مزبور شده است » .\r\n3 . از نظر تاريخى ، كتاب سرائر تا حدودى معاصر با كتاب « غنيه » ابن زهره است كه بررسى مستقلى پيرامون علم اصول است . زيرا ابن زهره 19 سال پيش از ابن ادريس در گذشته است . وقتى اصول ابن زهره را مطالعه مىكنيم آن را با سرائر مىسنجيم به پديده مشتركى ميان اين دو كتاب برمىخوريم كه اين دو كتاب را از تأليفات عصر تقليد مطلق نسبت به شيخ امتياز مىبخشد ، و آن پديده مشترك ، اعتراض به آراى شيخ و اعتقاد به ديدگاههاى مخالف با موضع فقهى و اصولى اوست . همانطور كه در كتاب سرائر ديديم كه ابن ادريس استدلالالت فقهى شيخ را رد مىكرد ، ابن زهره را نيز مىبينيم كه در كتاب غنيه به مناقشه با ادله اصولى شيخ در كتاب « عدة الاصول » برمىخيزد ، و براى ديدگاههاى مخالف شيخ استدلال مىكند ، و احيانا به طرح مشكلات اصولى جديدى مىپردازد كه پيش از آن در كتاب غنيه مطرح نبوده است .\r\nاين مسائل نشان مىدهد كه انديشه علمى در آن زمان با دو بال اصولى و فقهى خود چنان اوج گرفته و بالا رفته تا آنجا كه صلاحيت برخورد با افكار و آراى شيخ و تا حدودى به زير سؤال كشيدن آن را يافته است .\r\nآية الله صدر اين مسأله را چنين ادامه مىدهد :\r\n« اين چنين علمى كه در زمان ابن ادريس پديدار شد ، در طول نسلهاى آينده رشدى فزاينده يافت ، و به اندوخته‌هاى علمى آن افزوده گشت و در اين ساليان خردمندان\r\n","description":"","footnote":"","page_name":" 53 ","page_number":56},
  {"content":"\r\nنابغه اى ظهور كردند و با ابتكار و ابداع خود دست به تأليف و تصنيف در زمينهء علم اصول و فقه زدند . .\r\nديگر از شخصيتهاى اين دوره ، نجم الدين محقق حلى ( 600 - 676 ه ) است كه به تحقيق پيرامون مبانى فقه پرداخت ، و از جمله در كتاب « معتبر » خود به تحكيم قواعد خللناپذير فقه همت گماشت ، و در اين ميدان از توفيق روز افزونى بهره مند بود . »\r\n\r\n6 . مرحله گسترش استدلال و تنقيح\r\nاين دوره از زمان آية الله علامهء حلى ( 648 - 726 ه ) شروع مىشود و تا زمان علامهء دهر و مجدد بزرگ وحيد بهبهانى ( م 1205 ه ) ادامه مىيابد . اين دوره آكنده از بحثهاى استدلالى گسترده ، و نقد و تحليلهاى تازه اى در نظريات فقهاست . گر چه در اين مرحله نقض و ابرام در آراى فقها رواج داشت ، ليكن تنها بدان بسنده نشد ، بلكه فقها هم چون گذشته اخبار و روايات را نيز مورد مطالعه قرار مىدادند كه آيا از نظر سند و دلالت بر مقصود درست است يا نه ؟ و يا اصحاب بدان عمل كرده‌اند يا خير ؟ بنا بر اين سبكهاى جديدى در چگونگى استخراج و استنباط احكام شرعى پديد آمد ، و اين چنين بود كه در اواخر اين دوره ، فقه اسلامى با پيشرفت و ترقى چشمگيرى رو به رو شد . اين تكامل و تطور مرهون تلاش بىوقفهء فقها در بررسى كتب گذشته و تنقيح اصول و مبانى آنان و بيان مدارك ايشان است ، كتابهايى كه هم اكنون نيز مورد مراجعه و مطالعهء فقها است .\r\n\r\nشخصيتهاى علمى اين دوره\r\nپيشواى اين روش مرحوم علامهء حلى ( قدس سره ) است ، چه او بود كه به تلاش و كوشش در بحث و گردآورى و اقوال و مقارنهء ميان آنها و تحقيق و توسعهء در استدلال پرداخت ، و در بحثهاى فقهى كتب بىنظيرى را با مزاياى فوق به رشتهء تحرير در آورد ، كه از جمله كتاب « قواعد » در فروع فقهى است ، كه در علم تفريع در ميان همهء تصانيف اسلامى بى نظير است . كتاب ديگرش « تذكرة الفقهاء » است ، كه در مسائل اختلافى نگاشته شده ، و از جهت گستردگى و مقارنه ميان آراء و تكامل بخشيدن به شيوه‌هاى طرح بحث تا اين زمان نيز همتايى ندارد . كتابهاى فقهى ديگرش « تحرير الاحكام » ،\r\n","description":"","footnote":"","page_name":" 54 ","page_number":57},
  {"content":"\r\n« نهاية » و « منتهى » است ، كه همگى مشتمل بر بحثهاى فقهى همراه با استدلالهاى فراوان است .\r\nفرزند علامهء حلى ، فخر المحققين ( 682 - 771 ه ) مؤلف كتاب فقهى « ايضاح القواعد » . او نيز هم چون پدرش در توسعه بخشيدن و تفريع و تفصيل در مسائل فقهى و تطبيق قواعد كلى بر مصداقهاى عينى تلاش پيگيرى كرد .\r\nشهيد اول جمال الدين محمد بن مكى ( 734 - 786 ه ) مؤلف كتابهاى « ذكرى الشيعه ) و » دروس « و . . او نيز در كتابهاى فقهى خود مسائل اصلى فقه را به گونهء استدلالى وسيعى مورد بحث قرار داده است .\r\nمحقق ثانى نور الدين على بن عبد العالى كركى ( م . 940 ه ) مؤلف كتاب « جامع المقاصد » در شرح قواعد علامهء حلى . او علاوه بر اين ، كتابهاى ديگرى نيز تأليف كرده كه در آنها مسائل فقهى را به طور وسيعى مطرح كرده ، و نظرات ابتكارى مهمى ارائه داده است .\r\nآية الله شيخ على بن عبد العالى ميسى ( م 938 ه ) صاحب « شرح جعفريه » و « شرح رسالهء صيغ العقود و الايقاعات » .\r\nشهيد ثانى زين الدين جبعى ( 911 - 6 / 965 ه ) مؤلف كتاب « مسالك الافهام فى شرح شرايع الاسلام » . شهيد در تأليفات خود همهء تلاشش را مبذول داشته تا مسائل فقهى را به طور وسيع و استدلالى مبسوطى مورد بحث قرار دهد ، و به همين شيوه اصول كلى را در مسائل فرعى پياده كرده است .\r\nعلامه شيخ حسين عبد الصمد ، پدر شيخ بهائى و مولف شرح قواعد علامه و حاشيه ارشاد ( 918 - 984 ه ) . او معتقد بود كه در زمان غيبت كبراى امام عصر ( عجل الله فرجه ) نماز جمعه وجوب عينى دارد .\r\nآية الله سيد محمد ( م 1009 ه ) مؤلف كتاب « مدارك الاحكام » در شرح شرايع .\r\n\r\nكتابهاى حديثى اين دوره\r\nدر اين دوره جوامع حديثى مبسوطترى نسبت به كتب دوره سوم به رشته تحرير در آمده است ، كه از جمله مىتوان كتابهاى زير را نام برد :\r\n« وسائل الشيعة إلى تحصيل مسائل الشريعة » تاليف محمد بن حسن حر عاملى\r\n","description":"","footnote":"","page_name":" 55 ","page_number":58},
  {"content":"\r\n( 1033 - 1104 ه ) كه اين كتاب اخيرا در بيست جلد به چاپ رسيده است .\r\n« الوافى » در اصول و فروع و سنن و احكام ، نوشته مرحوم فيض كاشانى ( 1007 - 1091 ه ) اين كتاب مشتمل بر همه احاديث كتب اربعه است و در سه جلد رحلى بزرگ چاپ شده است .\r\n« بحار الأنوار » تأليف شيخ محمد باقر مجلسى ( 1037 - 1110 ه ) كه اخيرا در 110 جلد طبع شده است . اين كتاب بزرگترين مجموعهء حديثى شيعه است و امروزه محور مسائل دينى از نظر شيعه اماميه به شمار مىرود ، و در ميان جوامع حديثى كتابى به اين وسعت وجود ندارد .\r\n\r\n7 . مرحله رشد و تكامل فقه\r\nاين دوره از عصر علامه و استاد بزرگ و مجدد قرن سيزدهم مرحوم آقا محمد باقر بن محمد وحيد بهبهانى ( 6 / 1117 - 8 / 1205 ه ) شروع شده و تا زمان شيخ اعظم و دانشمند گرانمايه شيخ مرتضى انصارى دزفولى ( م 1281 ه ) ادامه مىيابد .\r\nجهان اسلام در طول اين چند سال شاهد جنبش فقهى تكامل يافته اى بود ، كه مسائل گوناگون فقهى در همهء ابعاد مطرح مىشد ، و از آنجا كه فقهاى اين دوره به والاترين مرتبهء بحث و نظر و استدلال و تحقيق كامل دست يافته بودند ، فقه شيعه را به اوج شكوفايى خود رساندند ، علت هم اين بود كه أولا فقها مسائل موجود و فروع آن را به نحو احسن مورد نقد و تحليل قرار داده بودند ، و ثانيا در هر مسأله ادلهء اجتهادى آن اعم از كتاب و سنت را مورد نظر داشتند ، و از اين رو اقوال فقهاى پيشين را ملاحظه مىكردند و مورد نقض و ايراد قرار مىدادند .\r\nهمهء محاسنى كه دوره‌هاى پيشين فقه از آن بهره داشتند ، در اين دوره جمع آمده بود و اين مرحله تاثير عميقى در پيشرفت فقه اسلامى داشت به طورى كه دانشپژوهان هنوز هم بحثهاى فقهى اين دوره را مورد مطالعه قرار مىدهند و از تحقيقات آن بهره مىبرند و از آراء و انديشه‌هاى مطرح شده در اين مرحله استفاده مىكنند و كتابهايش را در مراتب بالاى علمى ارج مىنهند .\r\n\r\nرجال علمى اين دوره\r\nدر صدر رجال اين دوره ، مرحوم وحيد بهبهانى است كه محور اصلى اين جهش\r\n","description":"","footnote":"","page_name":" 56 ","page_number":59},
  {"content":"\r\nفكرى بود و آراء و افكار ژرفى ارائه داد . همو بود كه در اصول شناخت راويان اخبار نظريهء جديدى ابراز كرد و آن را از روش تقليدى ديرينه اش به اسلوب تحقيقى آزادانه اى سوق داد ، و بدين وسيله بسيارى از احاديثى را كه اساس مسائل فقهى در ابواب مختلف بودند تصحيح كرد .\r\nفقيه بزرگ آية الله سيد على طباطبايى ( 1161 - 1231 ه ) خواهر زادهء مرحوم وحيد ، و مؤلف كتاب « رياض المسائل فى بيان احكام الشرع بالدلائل » . اين كتاب نخستين مجموعهء فقهى است كه يك دورهء كامل فقه استدلالى از ابتداى كتاب « طهارت » تا آخرين كتاب « ديات » را در بردارد ، و در آن مسائل فقهى را به طور كامل مورد بحث قرار داده و در ترتيب و تنظيم ابواب آن ابتكارى نوين به كار برده و آرا و نظرات بىسابقه اى ارائه نموده است .\r\nملا ابو القاسم معروف به ميرزاى قمى ( م / 1227 / 1231 ه ) مؤلف كتاب « قوانين » . كتابش درياى ژرف و بىكرانه از علم و دانش است ، و خودش شير پر خروش بيشهء تحقيق كه مبانى اصول فقه را به گونهء چشمگيرى پايدار ساخته است .\r\nآية الله العظمى سيد مهدى بحر العلوم ( 1155 - 1212 ه ) صاحب حاشيه بر وافيه .\r\nمحقق عالى قدر و استاد ارجمند شيخ جعفر كاشف الغطاء ( 1156 - 1228 ه ) مؤلف كتاب « كشف الغطاء عن مبهمات الشريعة الفراء » . اين شيخ بزرگوار در كتاب خود اساس اجتهاد و استنباط را براى نسلهاى آينده به وديعت نهاده است . مرحوم شيخ انصارى در بارهء او چنين گفته : « اگر فردى قواعد اصوليى را كه شيخ در كشف الغطاء مطرح ساخته به اتقان بداند از نظر من مجتهد است » .\r\nآية الله العظمى ملا محمد شريف العلماء ( م 1245 ه ) ، اين دانشمند بزرگ گو اين كه با همهء علم سرشار و احاطهء بسيار بر فقه از خود كتابى يادگار نگذاشته ولى بيش از يك هزار مجتهد در فقه و اصول از حوزهء درس او بيرون آمده‌اند . او تنها يك كتاب مختصر در علم اصول دارد كه در مورد مسأله « دستور آمر با علم به انتفاء شرط » بحث كرده است .\r\nآية الله سيد محسن اعرجى ( م 1227 ) صاحب دو شرح بر وافيه .\r\nآية الله سيد جواد عاملى صاحب مفتاح الكرامة .\r\n","description":"","footnote":"","page_name":" 57 ","page_number":60},
  {"content":"\r\nآية الله العظمى سيد محمد مجاهد ، فرزند صاحب رياض ( م 1242 ه ) مؤلف كتاب فقهى « مناهل » . مناهل كتابى است با ارزش و سودمند و همهء ادله و اقوال در آن آمده و حاوى فروع و مسائل گوناگون است ، در مورد آن گفته شده كه بهترين كتاب فقهى است .\r\nآية الله ملا محمد نراقى كاشانى ( م 1209 ه ) مؤلف « معتمد الشيعة فى احكام الشريعة » و « لوامع » در فقه .\r\nفقيه ارجمند آية الله ملا احمد نراقى ( 1185 - 1245 ه ) صاحب كتاب « مستند الشيعة فى احكام الشريعة » ، اين كتاب نشانگر تبحر بيش از حد و تسلط فوق العادهء او در بحثهاى فقهى است .\r\nآيت الله العظمى شيخ محمد حسن نجفى ، ( 1192 / 1200 - 1266 ه ) مؤلف كتاب « جواهر الكلام فى شرح شرايع الاسلام » . جواهر مجموعهء گرانسنگى است كه تاريخ تدوين فقه در گستردگى و شمول و تحقيق و قدرت استدلال نظير آن را ياد ندارد .\r\nيكى از ويژگيهاى اين دوره اين بود كه تعداد بسيارى از فقها در اين سنين مىزيستند و همگى از شاگردان مرحوم وحيد بهبهانى بوده‌اند . اينان رأيت تحقيق و توسعهء در بحث و استدلال را با سبكى نوين و شيوه اى تكامل يافته افراشتند ، و در نوشتجات خود مطالبى را به عنوان اصول پايهء اجتهاد و استنباط براى نسلهاى آتى به وديعت سپردند . و بدون ترديد خدمتى كه ايشان در اين دوره ارائه كردند بسيار مهم و ارزنده بود ، زيرا آنها اساس تكامل فقه را براى دوره‌هاى آينده بنيان نهادند و ديگران از آن بهرهء فراوانى بردند .\r\n\r\n8 . مرحله تدقيق در ابحاث فقهى\r\nاين مرحله از زمان شيخ الفقهاء و امام المدققين شيخ انصارى دزفولى قدس سره ( 1214 - 1281 ه ) شروع مىشود و به زمان معلم بزرگوار آخوند ملا محمد كاظم خراسانى ( 1255 - 1329 ه ) خاتمه مىيابد .\r\nاين دوره از ادوار فقه شاهد حركت فقهى دقيق و مهمى بود و بحثهاى فقهى به اوج گستردگى خود رسيد . فقيه در اين دوره واجد بالاترين مرتبه دقت نظر در بحث بود .\r\nبنا بر اين فقه از جهت دقت در استدلال به صورت نمايانى تطور يافت .\r\nسر آمد اين دوره و آغازگر اين روش مرحوم شيخ انصارى است كه در بحثهاى فقهى روحى تازه دميد و آراى دقيق و كاملى را ارائه كرد و در اين سبك كاروان سالار ديگر\r\n","description":"","footnote":"","page_name":" 58 ","page_number":61},
  {"content":"\r\nمحققان شد . كتاب فقهى او « مكاسب » ، گواه زنده اى بر طرز فكر او است كه سرشار از نظرات ژرفبينانه و مطالب ارزنده است . او در « مكاسب » و ديگر كتابهاى خود شيوه نوينى را در استدلال احكام دينى و مسائل شرعى به كار بسته است كه ويژه اوست و با روش هيچ يك از اسلاف وى سازگار نيست .\r\n\r\nويژگيهاى كتاب « مكاسب »\r\nشيخ انصارى در كتاب « مكاسب » اين روش را پيش نگرفته كه از ابتدا خواننده را با توجه دادن به محتواى ادله قانع سازد ، بلكه در پيرامون مسأله به استدلالى عميق و دقيق پرداخته و با دقت بسيار همه زواياى ادله را مورد بررسى قرار داده و با راى صائب خود به جمع آنها همت گماشته است ، تا مانند فقهاى ديگر در هنگام نقد و تحليل ادله به نقض و اشكال گرفتار نشود . او مسأله را عنوان مىكند ، آنگاه آن را تجزيه و تحليل علمى مىكند و براى آن حكمى را به اثبات مىرساند ، سپس با ذكر مقدماتى به مناقشه پيرامون آن مىپردازد و با بيانى شيوا و قلمى رسا آن را به ذهن القاء مىكند ، به گونه اى كه معلم آن را خالى از هر شبههء و اشكالى مىپندارد . پس از آن مقدمات مذكور را مورد اشكال قرار مىدهد و با ذكر دليل همهء آنها را باطل مىكند ، آنگاه براى مسأله ، دليلهاى ديگرى مىآورد و حكم ديگرى را به اثبات مىرساند و نظريهء جديد خود را با ذكر اقوال فقهاى ديگر تاييد مىكند . بعد از همهء اينها ، مقدمات استدلال خود را در بوتهء مناقشه اى دقيق مىافكند ، و دلايل محكم و خدشه ناپذير ديگرى براى آنها مىآورد ، و در نهايت با استشهاد به دلايلى از كتاب و سنت و تأييد گرفتن از اقوال فقها و لغت شناسان به طور قاطعى حكم مسأله را بيان مىكند .\r\nاين روش ابتكارى شيخ در مسائل فقهى باعث شگفتى معاصرين وى شد ، و پس از او تا مدتى از افزودن چيزى بر آن ناتوان ماندند ، و بسيارى از متأخرين وى به نبوغ و برترى علمى او در ميان گذشتگان و آيندگان اعتراف كرده‌اند .\r\nاز اينجا بود كه كتاب مكاسب از زمان تأليف تا كنون مورد نظر واقع شده و از ناحيهء فقهاى بزرگ مورد تعليم و تعلم قرار گرفته و آراى دقيق آن در همهء بيانات فقها مشهود است ، و يافتن زواياى دقيق مطالب شيخ معيار ارزنده اى براى سنجش قدرت اجتهاد طلاب علم است از اين رو دانشپژوهان در همهء حوزه‌هاى علمى به مطالعه و تعليم و تعلم\r\n","description":"","footnote":"","page_name":" 59 ","page_number":62},
  {"content":"\r\nآن روى آورده و بسيارى از فقها در مورد اهميت آن گفته‌اند : « هر كس به نظرات دقيق شيخ در كتاب مكاسب آگاهى يابد مجتهد است » .\r\nچون كتاب مكاسب را معانى دقيق و محتواى عميقى است عدهء زيادى از فقها به شرح و توضيح و تبيين مسائل آن پرداخته و در اين راه از هيچ كوششى دريغ نورزيده‌اند .\r\n\r\nرجال عصر شيخ انصارى\r\nاين حركت و جنبش فقهى كه از انديشه ناب شيخ تراويده بود به رشد فزايندهء خود ادامه داد و در اين راستا نابغه‌هاى انديشمندى به صحنه آمدند كه از جمله عبارتند از :\r\n1 . امام مجدد ميرزا محمد حسن شيرازى ( متوفى 1312 ه ) .\r\n2 . آخوند ملا محمد كاظم خراسانى ( متوفى 1329 ه ) 3 . آية الله العظمى سيد محمد كاظم يزدى ( متوفى 1337 ه ) 4 . آية الله العظمى مولى فتح الله معروف به شيخ الشريعة اصفهانى ( م 1339 ه ) 5 . آية الله العظمى شيخ عبد الكريم حائرى ، مؤسس حوزه علميه قم ( متوفى 1355 ه ) 6 . آية الله العظمى ميرزا محمد تقى شيرازى ( متوفى 1338 ه ) و فقهاى ديگرى كه محور تحقيق و دقت نظر در مبانى فقهى و اصول استنباط به شمار مىروند .\r\n\r\n9 . دوره تلخيص مباحث فقهى\r\nاين مرحله از زمان مرحوم آية الله العظمى آخوند ملا محمد كاظم خراسانى « قدس سره » ( 1255 - 1329 ه ) شروع شده و تا كنون ادامه دارد . اين مرحله از جهت تلخيص در بحثهاى فقهى شاهد سبكى نوين و شيوه اى بديع است و شكوفايى بسيارى دارد .\r\nفقها در اين دوره كتب فقهى را تلخيص كرده و مطالب ناب آن را بيرون كشيده و به تحقيقات شگفت انگيز خود مىآرايند و به جامعه ارائه مىدهند .\r\nاز رجال بزرگ اين مرحله و پيشرو اين سبك ، آخوند خراسانى است كه در تحقيق مبانى فقهى بر پايه هايى متين و عباراتى كوتاه و شيوا كوشش كرده و در كتابهاى خود ميان ژرف نگرى در استدلال و توسعه در تحقيق و ايجاز در عبارت جمع كرده است . و\r\n","description":"","footnote":"","page_name":" 60 ","page_number":63},
  {"content":"\r\nبدين ترتيب فقه را حياتى تازه بخشيده است . او كتاب « اللمعات النيرة فى شرح تكملة التبصرة » را تأليف نموده كه در سراسر آن احكام شريعت را با بهترين و زيباترين دسته بندى و تنظيم مطرح ساخته است ، ولى مع الاسف اجل او را مهلت نداده تا كتاب فقهى خود را به پايان برساند و تنها تا مسأله « مكان مصلى » تحرير كرده است .\r\nديگر از كتابهايش ، حاشيه اى بر دو بخش بيع و خيارات كتاب مكاسب شيخ انصارى كه در آن امهات مسائل فقهى را با بيانى كوتاه و دقت نظرى ژرف ارائه داده است .\r\nزندگى اين شيخ بزرگوار نقطهء عطف مهمى در تحول بحثهاى فقهى و اصولى به اين شيوه شمرده مىشود ، و در كنار همه اينها آرا و نظرات تازه اى را نيز مطرح كرده است كه تا كنون در فقه و اصول مورد نظر فقهاست ، و در طول سالها هر گز از اهميت آن كاسته نشده است - اين شيخ ارجمند در مجلس درس از قدرت بخصوصى برخوردار بود و با مهارت فراوان اصول فقه را در فرعها و شاخه‌هاى مختلفش پياده مىكرد و قواعد كلى را بر مصاديق تطبيق مىكرد . او در كرسى تدريس هم چون شير نستوهى جولان مىداد و با تلاش خستگىناپذير خود بيش از يك هزار مجتهد را در فقه و اصول تربيت كرد .\r\nدر ميان علماى دورهء تلخيص مىتوان از آية الله العظمى سيد محمد كاظم يزدى قدس سره ( م 1337 ه ) نام برد ، كه با بيانى رسا و گفتارى دل نشين به تنقيح و تحقيق در مبانى فقهى دست يازيده ، و كتابى در شرح مكاسب تأليف كرد ، و آراى دقيق و نظرات موشكافانه خود را در قالب عباراتى كوتاه بيان داشته است ، كه فقها هنوز به آراى او با ديدهء تحسين مىنگرند .\r\nديگر آية الله العظمى آقا ضياء الدين عراقى ( م 1361 ه ) است كه به سهم خود مبانى فقهى را با همين شيوه تحقيق و تلخيص كرده و در اين ميدان بسيار موفق بوده است . او كتاب « شرح تبصرة المتعلمين » را تأليف كرد ، و هم چون مرحوم آخوند و محقق يزدى تحقيقات و استدلالات عميق خود را در عباراتى فشرده بيان نمود .\r\nاز جمله علماى اين دوره آية الله العظمى شيخ محمد حسين اصفهانى ( 1296 - 1361 ه ) است كه مبانى فقه را بر اساسى محكم و استوار استحكام بخشيد و با جملاتى كوتاه تحقيقات ژرف و گسترده خود را بيان داشت . او از جمله كتابهاى « اجاره » و « حاشيه بر مكاسب » را كه مشتمل بر تحقيق و دقت نظر و قدرت استقلال و تلخيص است ، به رشته تحرير در آورد ، و از زياد گويى و اختصار بيش از اندازه دورى جست .\r\n","description":"","footnote":"","page_name":" 61 ","page_number":64},
  {"content":"\r\nاز پيروان اين سبك ، مرجع بزرگ آية الله العظمى سيد محسن حكيم ( 1306 - 1390 ه ) مؤلف كتاب « مستمسك العروة الوثقى » است . مستمسك كتاب فقهى ارزشمندى است كه از جهت ترتيب و تنظيم و دقت و قدرت استدلال و تلخيص مسائل فقهى در اين دوره بىنظير است ، و نخستين كتابى است كه به اين شكل كامل به جامعه علمى عرضه شده است و مرحوم حكيم با تأليف اين كتاب به مقام پيشاهنگى كاروان محققين اين دوره نايل آمده است ، زيرا هر تحقيقى كه پيرامون كتاب « عروة الوثقى » صورت پذيرد مرجع اصلىاش كتاب « مستمسك » است زيرا اين كتاب راه را براى ديگران هموار كرده است .\r\nاز اين رو اين كتاب مورد شگفتى علماى اين دوره واقع شد ، و مطالب آن مورد عنايت محققين و مدرسين قرار گرفت و با استقبال شايانى كه از آن به عمل آمد تا كنون پنج مرتبه به چاپ رسيده است .\r\nو كاروان فقاهت در مذهب اماميه اين چنين در راه پيشرفت و تكامل راه مىپويد ، و به دست با كفايت علما و فقها شكوفايى مىيابد و به افقى درخشنده و روشن منتهى مىشود . فقيهان انديشمند مجموعه‌هاى بزرگ فقهى و تأليفات گرانمايه اى را با شيوه‌ها و سبكهاى گوناگون از خود به جا مىگذارند كه زينت بخش كتابخانه‌هاى مراكز مهم علمى دنياست ، و اين چنين است كه به بركت تلاش و مجاهدت بىوقفه و خستگى ناپذير و كوشش پيگير فقهاى اسلامى در طول تاريخ ، منابع كنونى فقه ما در دورهء اخير پر مايه تر از همه منابع ديرينهء اسلامى است .\r\nخداوند متعال تلاشهاى همهء ايشان را مورد قبول درگاه خود قرار داده ، و ايشان را از اسلام و مسلمين بهترين پاداش عطا فرمايد . انه سميع مجيب .\r\n","description":"","footnote":"","page_name":" 62 ","page_number":65},
  {"content":"\r\n\r\nتكامل و ركود فقه اجتهادى اهل سنت\r\nالف : اوان تكامل فقه اجتهادى اهل سنت دوران حكومت عباسيان كه از سال 132 هجرى آغاز گرديد و در سال 656 پايان پذيرفت ، شكوفاترين دوران فقه اجتهادى جامعه اهل سنت به حساب مىآيد . زيرا در اين دوران زمينه مباحثات علمى و مناظرات فقهى ميان مجتهدان و فقيهان اهل سنت گسترش بيشترى يافته بود و در نتيجه نوعى تفاهم و تكامل در نظريات علمى آنان را به دنبال داشت . چرا كه تبادل نظر و مواجههء انديشه‌ها و برداشتها و استعدادهاى گوناگون با يكديگر به طور طبيعى باعث حل معضلات و كشف خطاها و جبران كاستيها مىگردد .\r\nشيوهء مناظره و مباحثه در اين دوران تنها مورد استفادهء مجتهدان نبود ، بلكه استادان و شاگردان نيز آن را به كار مىبستند . عبد الله بن عباس ( م 68 يا 70 يا 71 ) با استادش زيد بن ثابت و ابو حنيفه ( 80 - 150 ه ق ) پيشواى مذهب حنفى با استادش رئيس مذهب جعفرى امام جعفر صادق ( ع ) ( 80 يا 83 - 148 ه ق ) و محمد بن ادريس شافعى ( 150 - 204 ) پيشواى مذهب شافعى ، با استادش مالك بن انس ( 95 يا 93 - 179 ه ق ) پيشواى مذهب مالكى ، و گروه زيادى از تابعين با صحابه مناظره داشتند . و اين شيوهء پسنديده و سنت حسنه هيچ گاه بىحرمتى و سوء ادب تلقى نمىگرديد . و به راستى اگر اين شيوه به شكل صحيح و اسلامى و اخلاقى به كار گرفته شود و در آن از الفاظ ناشايست و عبارتهاى تند و توهينآميز پرهيز گردد ، بهترين روش است كه\r\n","description":"","footnote":"","page_name":" 63 ","page_number":66},
  {"content":"\r\nمىتواند كمال و پيشرفت را به دنبال داشته باشد . اسلام به عنوان يك آيين جاودان پيروان خويش را بدين شيوه فرا خوانده و لازم دانسته است كه آنان بر اساس دلايل صحيح و معتبرى كه درك مىكنند عمل نمايند و سخن استادى را به عنوان سخن استاد ، بىچون و چرا نپذيرند ، مگر زمانى كه سخن داراى مستند شرعى و دلايل قطعى و يا ظنى معتبر باشد .\r\nدر هر حال ، دوران حكومت عباسيان را مىتوان دوران درخشش فقه اجتهادى جامعه اهل سنت دانست كه در نتيجهء آن ، آثار ذيل پديدار گشت :\r\n\r\n1 - پيدايش مكاتب گوناگون در دوران عباسيان\r\nدر اين دوران حدود دهها مكتب ظاهر گرديد كه با گذشت زمان برخى از آن مكاتب از ميان رفت و برخى ديگر مانند حنفى ، مالكى ، شافعى ، و حنبلى ، تداوم يافت و تا كنون ادامه دارد . ( شرح چگونگى آن را در كتاب ادوار اجتهاد از ديدگاه مذاهب بيان نموده‌ايم بدين جهت نيازى به بيان آنها در اينجا نيست ) .\r\n\r\n2 - تصانيف گوناگون پيرامون علم فقه\r\nدر زمان حكومت عباسيان و بعد از آنان تصانيف گوناگونى پيرامون فقه به رشته تحرير در آمد كه آن را از نظر كمى و كيفى گسترش بخشيد و سبب شد كه از تكامل محسوسى برخوردار شود . بجاست كه نام برخى از عالمان حنفى ، مالكى ، شافعى و حنبلى را كه در علم فقه شهرت خاصى دارند يادآور شويم :\r\n\r\nفقهاى مشهور در مذهب حنفى\r\nفقهاى مشهور در اين مذهب عبارتند از :\r\nعلامه محمد بن حسن شيبانى ( م 189 ) ، نويسنده كتاب « الجامع الصغير ، » الجامع الكبير ، الامالى و الحجة على اهل المدينة « .\r\nعلامه شمس الائمة محمد بن احمد معروف به سرخسى ( م حدود 483 ) مؤلف كتاب « المبسوط فى شرح الكافي ( 1 ) اين كتاب داراى سى جزء است .\r\n\r\n","description":"","footnote":"\r\n( 1 ) - ابو الفضل مروزى ( م 344 ) شش كتاب محمد بن حسن شيبانى را ( مبسوط جامع كبير ، جامع صغير ، سير الكبير ، سير الصغير و زيادات ) جمع آورى كرد و بر آن نام كافى نهاد سپس سرخسى اين كتاب را در سى جزء شرح كرد و بر آن نام مبسوط نهاد و نويسندگان مجله احكام عدليه بيشتر مسائل مدونه را از كتابهاى ياد شده گرفته‌اند .\r\n","page_name":" 64 ","page_number":67},
  {"content":"\r\nعلاء الدين كاشانى ( م 581 ) نويسنده كتاب « بدائع الصنائع فى ترتيب الشرائع » اين كتاب داراى هفت جزء است .\r\nمولى شيخ نظام صاحب كتاب « الفتاوى الهنديه » اين كتاب داراى شش جزء است . و در حاشيه آن فتاوى الخانية محمود اوزجندى قاضى خان حسن بن منصور ( م 592 ) و الفتاوى البزازيه از حافظ الدين محمد معروف به ابن بزاز ( م 827 ) قرار دارد .\r\nبرهان الدين على مرغينانى ( م 593 ) صاحب الهداية شرح بداية المبتدي ، اين كتاب را مؤلف در چهار جلد قرار داد . و بسيار مشهور است و داراى حاشيه‌هاى فراوانى است از آن جمله : الغاية از سروجى و الكفاية از كرلافى و الوقاية از تاج الشريعة و النقاية از صدر الشريعه و النهاية از سغناقى و حاشية النهاية از قونوى و معراج الدراية از قوام الدين كاكى و العناية از بابرتى و البناية از عينى .\r\nعبد الله موصلى صاحب المختار و شرحه الاختيار .\r\nشيخ عبد الغنى غنيمى ميدانى صاحب اللباب فى شرح الكتاب .\r\nعلامه كمال الدين معروف به ابن همام صاحب فتح القدير اين كتاب داراى هشت جزء است .\r\nمحمد امين معروف به ابن عابدين ( م 1253 ) صاحب نشر العرف فى بناء بعض الاحكام . على العرف و صاحب رد المختار على الدر المختار ، اين كتاب داراى هفت جزء است كه دو جزء آن به عنوان تكمله مىباشد .\r\nابن قاضى سماوه يا سماونه ( شيخ محمود بن اسماعيل ) ( م 818 يا 823 ) نويسنده « جامع الفصولين » اين كتاب در دو جزء قرار دارد .\r\nزين العابدين - معروف به ابن نجيم نويسنده كتاب « البحر الرائق فى شرح كنز الدقائق » ، اين كتاب داراى هشت جزء است . و نيز نويسنده كتاب الاشباه و النظائر كتاب كنز الدقائق از حافظ الدين النسفي ( م 710 ) مىباشد و از اهميت خاصى برخوردار شد و بر آن حواشى زيادى است از آن جمله تبيين الحقائق فى شرح كنز الدقائق عثمان بن على زيلعى كه داراى شش جزء است و رمز الحقائق عينى و النهر\r\n","description":"","footnote":"","page_name":" 65 ","page_number":68},
  {"content":"\r\nالفائق عمر بن نجيم و منحة الخالق محمد بن امين بن عابدين و كشف الحقائق افغانى و نيز غير اينها .\r\nابن وهبان - نويسنده كتاب منظومه الوهبانية ، كه در حاشيه المحبية چاپ شده است .\r\nمحمد علاء الدين - معروف به حصفكى ( م 1088 ) نويسنده الدر المختار فى شرح تنوير الابصار ، داراى دو جزء مىباشد .\r\nملا خسرو ( م 885 ) مؤلف درر الاحكام فى شرح غور الاحكام و حاشيه آن غنية ذوى الاحكام از شرنبلالى ( م 1069 ) .\r\nاحمد بن محمد - معروف به حموى ، نويسنده غمز عيون البصائر شرح الاشباه و النظائر داراى دو جزء .\r\nاحمد بن مهير معروف به خصاف ( م 261 ) صاحب كتاب الحيل ، و كتاب الوقف .\r\nمحمد بن سليمان - معروف به داماد افندى ( م 1079 ) نويسنده كتاب « مجمع الانهر فى شرح ملتقى الابحر » و شرح ديگر آن الدر المنتقى فى شرح المتقى .\r\nابو جعفر طحاوى ( م 321 ) صاحب كتاب جامع الكبير فى الشروط و نيز جز اينها كه نيازى به بيان آنها نمىباشد .\r\n\r\nرساله‌هاى فتوائى در مذهب حنفى\r\nو از مجموعه‌هاى فتوائى در مذهب حنفى اين كتابها از شهرت خاصى برخوردار شدند :\r\nالفتاوى الولوالجية عبد الرشيد ولوالجى ( م حدود 540 ) .\r\nالفتاوى الخانيه و الفتاوى البزازيه .\r\nالفتاوى الظهيرية از ظهير الدين محمد بخارى ( م 619 ) .\r\nالفتاوى الطرطوسيه از ابراهيم طرطوسى ( م 758 ) .\r\nالفتاوى التتارخانيه از ابن علاء الدين ( م 800 ) الفتاوى الخيريه از خير الدين رملى ( م 1081 ) الفتاوى انقرويه از محمد افندى انقروى ( م 1098 ) الفتاوى الحامديه از حامد افندى و الفتاوى المهدية فى الوقائع المصرية .\r\n","description":"","footnote":"","page_name":" 66 ","page_number":69},
  {"content":"\r\n\r\nفقهاى مشهور در مذهب مالكى\r\nفقهاى مشهور در اين مذهب عبارتند از :\r\nمالك بن انس اصبحى ( امام المذهب ) ( م 179 ) صاحب المدونة الكبرى به روايت سحنون .\r\nابو قاسم ، معروف به ابن جزى ( م 741 ) نويسنده كتاب القوانين الفقهية فى تلخيص مذهب المالكية .\r\nاحمد بن ادريس معروف به قرافى ( م 684 ) صاحب الاحكام فى تمييز الفتاوى عن الاحكام و مؤلف الفروق اين كتاب داراى چهار جزء است .\r\nابراهيم بن محمد ، معروف به ابن فرحون مؤلف تبصره الحكام ؛ اين كتاب در دو جزء تنظيم شده است .\r\nمحمد بن محمد اندلسى قرناطى ، معروف به ابن عاصم ( م 829 ) مؤلف تحفة الحكام ؛ كه اين كتاب هم دو جزء مىباشد .\r\nابو الحسن معروف به تسولى ، مؤلف البهجة فى شرح التحفة بالتحفة .\r\nابو عبد الله معروف به خطاب ، صاحب مواهب الجليل شرح سيدى خليل . اين كتاب شامل شش جزء مىباشد .\r\nعبد الله معروف به خرشى ( م 1101 ) صاحب شرح مختصر سيدى خليل ( م 767 ) .\r\nاين كتاب داراى شش جز مىباشد و عدوى ( م 1189 ) حاشيه اى بر « مختصر » نوشته كه با آن چاپ شده است .\r\nمواق ، مولف التاج و الاكليل لمختصرى خليل .\r\nعلامه محمد بن احمد معروف به ابن رشد قرطبى ( م 595 ) نويسنده بداية المجتهد و نهاية المقتصد ؛ اين كتاب بسيار جالب است و دو جزء را شامل مىشود .\r\n\r\nفقهاى معروف در مذهب شافعى\r\nفقهاى معروف در اين مذهب عبارتند از :\r\nمحمد بن ادريس شافعى ( امام مذهب ) ( م 204 ) صاحب كتاب الام اين كتاب در هفت جزء قرار دارد و در حاشيه آن مختصر اسماعيل مزنى ( م 264 ) چاپ شد .\r\nابو القاسم رافعى ( م 623 ) مولف كتاب فتح العزيز فى شرح الوجيز .\r\n","description":"","footnote":"","page_name":" 67 ","page_number":70},
  {"content":"\r\nمحيى الدين نووى ( م 676 ) مؤلف كتاب المجموع فى شرح المهذب و تقى الدين سبكى بر آن تكمله دارد و تا كنون اين كتاب در 12 جزء چاپ شد او داراى كتابهاى ديگرى مانند منهاج الطالبين و الفتاوى المعروفة بالمسائل المنثوره مىباشد .\r\nجلال الدين سيوطى ( م 950 ) صاحب الاشباه و النظائر .\r\nابو حامد محمد غزالى ( م 505 ) صاحب كتاب الوجيز كه در دو جزء مىباشد .\r\nابو اسحاق شيرازى ( م 476 ) صاحب كتاب المهذب داراى دو جزء است .\r\nمحمد حسينى حصنى دمشقى ( م در قرن چهارم ) مؤلف كتاب كفاية الاخبار .\r\nدمشقى نويسنده كتاب رحمة الامة فى اختلاف الائمة .\r\nولى الدين بصير ( م . . ) مؤلف نهاية فى شرح الغاية و التقريب ابو شجاع .\r\nعلامه عبد الوهاب معروف به شعرانى ( م . . ) نويسنده كتاب الميزان الكبرى كه در 2 جزء قرار دارد .\r\n\r\nرساله‌هاى فتوائى در مذهب شافعى\r\nصاحبان مجموعه‌هاى فتوائى اين مذهب كه از درخشندگى خاصى برخوردار شدند عبارتند از :\r\nابن حجر ( م 852 ) صاحب الفتاوى الحديثة محمد زهرى عمراوى مؤلف السراج الوهاج « ابن حجر هيثمى نويسنده كتاب تحفة المحتاج فى شرح المنهاج نووى .\r\nشيخ رملى صاحب نهاية المحتاج فى شرح المنهاج .\r\n\r\nفقهاى معروف در مذهب حنبلى\r\nفقهاى معروف در اين مذهب عبارتند از :\r\nاحمد بن شهاب الدين معروف به ابن تيمية ( م 738 ) صاحب مجموعة الرسائل الكبرى و منهاج السنة و الفتاوى كه در پنج جلد قرار دارد .\r\nابن قيم جوزى ( م 751 ) مؤلف اعلام الموقعين عن رب العالمين اين كتاب در چهار جلد قرار دارد و نيز مؤلف الطرق الحكمية فى السياسة الشرعية و زاد المعاد فى هدى خير العباد .\r\n","description":"","footnote":"","page_name":" 68 ","page_number":71},
  {"content":"\r\nابو الفرج عبد الرحمن معروف به ابن رجب صاحب الفوائد فى الفقه الاسلامى .\r\nموفق الدين معروف به ابن قدامه ( م 620 ) مؤلف كتاب المغنى كه داراى 12 جزء است .\r\nشمس الدين ابن قدامه . مقدسى ( م 682 ) نويسنده كتاب الشرح الكبير كه شرحى است بر المقنع .\r\nعبد الرحمن مقدسى صاحب العمدة فى شرح العمدة .\r\nابو بكر بن هانى معروف به الاثرم صاحب كتاب السنن .\r\n\r\nفقهاى معروف در مذهب ظاهرى\r\nاحمد بن سعيد اندلسى معروف به ابن حزم ( م 456 ) نويسنده كتاب المحلى كه در 11 جزء قرار دارد .\r\nبرخى ديگر از كتابهاى ديگرى كه عالمان مذاهب اهل سنت تاليف كرده‌اند به اين شرح است :\r\nمحمد حافظ صبرى مؤلف المقارنات و المقابلات دكتر صبحى محمصانى مؤلف النظرات العامة للموجبات و العقود فى الشريعة الاسلاميه كه در 2 جزء قرار پيغمبر صلى . و گروهى ديگر ، كه نيازى به معرفى آنها نيست .\r\n\r\n3 - پيدايش مجموعه‌هاى بزرگ در علم حديث\r\nسومين رهاورد فضاى باز مباحثات علمى در دوران عباسيان ، پيدايش مجموعه‌هاى بزرگ و متنوع در علم حديث بود ، كه مشهورترين آن مجموعه‌ها عبارت است از : الموطأ فى الحديث ، تأليف مالك بن انس اصبحى ، پيشواى مذهب مالكى ( 93 - 179 ) . در اين كتاب هزار و هفتصد حديث نقل شده است كه از نظر مؤلفش مورد اعتبار و تصديق قرار گرفته است . در بارهء اين كتاب محمد بن ادريس شافعى در تنوير الحوالك ( ص 6 ) گفته است : « ما ظهر على الارض كتاب بعد كتاب الله اصح من كتاب مالك » يعنى : پس از قرآن كتابى صحيحتر از كتاب مالك بر روى زمين ظاهر نگشته است . و در موضعى ديگر اظهار داشته است « ما وضع على الارض كتاب اقرب إلى القرآن من كتاب مالك . » و نيز اين تعبير از اوست كه : « ما فى الارض بعد كتاب الله اكثر صوابا من موطأ مالك . » و « ما بعد كتاب\r\n","description":"","footnote":"","page_name":" 69 ","page_number":72},
  {"content":"\r\nالله انفع من الموطإ « .\r\nبه عقيده بعضى از انديشمندان : « موطأ اولين كتاب جامعه اهل سنت است كه در علم حديث تدوين شد . » همو مىگويد : « مالك به دستور منصور دوانقى ( 136 - 158 ) آن را تأليف نمود . » ولى به عقيده برخى از صاحب نظران ، اولين كسى كه براى تدوين حديث اقدام نموده ابو بكر بن حزم است . بخارى در صحيح خود ( ج 1 ، باب كيف يقبض العلم ) مىگويد : « عمر بن عبد العزيز به ابو بكر بن حزم كه از طرف او حاكم مدينه بود دستور نوشتن حديث را صادر نمود و از كهنه شدن و از بين رفتن احاديث اظهار نگرانى نمود . » بعضى از بزرگان جامعه اهل سنت مانند علامه جلال الدين سيوطى در تدريب الراوى ( ص 40 ) و مؤلف توانا ابن حجر در فتح البارى ( ج 1 ، ص 204 ) و علامه عسقلانى در ارشاد السارى ( ج 1 ، ص 7 ) نامه عمر بن عبد العزيز را نقل نموده‌اند و آن را تاريخ كتابت حديث قرار داده‌اند كه به سال 99 / 101 هجرى قمرى است ، زيرا خلافت او در اين زمان به وقوع پيوست .\r\nبه هر حال بعضى از دانشمندان اين نظر را نمىپذيرند و براى تاييد نظر خود مىگويند :\r\nالف - مدت خلافت عمر بن عبد العزيز دو سال و پنج ماه بوده است .\r\nب - تاريخ صدور فرمان او براى تدوين حديث معلوم نشده كه در اوايل خلافت او بوده يا در آخرش .\r\nج - چيزى كه نشانگر اين باشد كه ابن حزم امر خليفه را امتثال كرده باشد در بين نيست و نيز كتابى در حديث از ابن حزم ديده نشده است . .\r\nد - اگر اين نظر درست باشد ، چرا گروهى از بزرگان مورخين ، تدوين حديث را در اواخر قرن دوم هجرى مىدانند ، از آن جمله حافظ ذهبى است كه مىگويد : « سنن و فروع براى اولين بار پس از انقراض امويان و انتقال خلافت به عباسيان بوده است . . » پس دليلى بر اين كه حديث در زمان عمر بن عبد العزيز تدوين شده در دست نمىباشد .\r\nبه نظر علامهء بزرگ فريد وجدى در دائرة المعارف ( ماده حدث ) نيز اولين مؤلف حديث مالك است . ابن حجر اگر چه در فتح البارى ( ج 1 ، ص 204 ) نامه عبد العزيز را به ابو بكر بن حزم تاريخ تدوين حديث قائل شده است ، ولى در هدى السارى ( ج 1 ، ص 4 ) ربيع بن صبيح و در فتح البارى ( ج 1 ، ص 218 ) شهاب زهرى را معرفى كرده است و علامه\r\n","description":"","footnote":"","page_name":" 70 ","page_number":73},
  {"content":"\r\nعبد العزيز محمد داروردى ( م 186 ) داراى همين نظر است . در اين زمينه علامه ابو زناد مىگويد : « ما حلال و حرام را نمىنوشتيم ؛ تنها ابن شهاب زهرى ( م پيغمبر صلى ) بود آن چه را ( كه از احكام ) مىشنيد ، مىنوشت . زمانى كه به او نياز پيدا شد فهميديم كه او از همهء مردم اعلم و داناتر است . » و به نظر كاتب چلبى در كشف الظنون ( ج 1 ، باب علم الحديث ) ابن جريح بوده است . بجاست آن چه كه در مقدمه موسوعه جمال عبد الناصر آمده نقل شود : « اتفاق آراء بر نخستين كسى كه حديث تدوين نمود حاصل نشده و تعيين آن كار مشكلى است ، ولى سعد بن ابراهيم مىگويد عمر بن عبد العزيز ما را به جمع سنن امر كرد و احاديث به صورت جزوه جزوه درآمد و به هر سرزمينى كه داراى حاكم بود كه از آنها فرستاده شد . زمانى كه منصور در سال 143 حج نمود مالك را ترغيب به تأليف موطأ نمود ، همان گونه كه واليان او علما را ترغيب به تاليف نموده‌اند . ابن جريح و ابن عروبه و ابن عيينه و ثورى و بران و نيز ساير فقهاى بلاد و اصحاب آن مانند حماد بن مسلمه در بصره و معمر در يمن حديث تدوين نموده‌اند .\r\nمسند : تأليف احمد بن حنبل شيبانى پيشواى مذهب حنبلى ( 164 - 241 ) است و در اين كتاب بيش از سه هزار حديث نقل شده است . مجموعه‌هاى ديگرى نيز بر اساس موضوعات يا به اصطلاح ( على الابواب ) تنظيم شده كه از مهمترين كتابهاى جامعه اهل سنت به شمار مىرود و تعداد آنها به شش كتاب مىرسد ، كه از آن ميان دو كتاب صحيح :\r\n( صحيح بخارى و صحيح مسلم بن حجاج نيشابورى ) معروف است و چهار كتاب ديگر به نام سنن ( سنن ابن ماجه ، سنن ابى داود ، سنن ترمذى و سنن نسائى ) شناخته مىشود .\r\nگروه زيادى از عالمان جامعهء اهل سنت اين كتابها را در مرتبهء اول از وثاقت مىدانند ؛ تا آنجا كه نام اين كتب را صحاح ، يعنى مطابق با واقع گذارده‌اند . علت چنين باور و عقيده اى اين است كه بعضى از علماى جامعهء اهل سنت در علم رجال و درايه دو اصل و دو معيار قرار داده‌اند كه آن دو اصل در اين كتب به شدت و تا حد امكان رعايت شده است آن دو اصل عبارت است از :\r\nالف : پرهيز از نقل احاديثى كه راويان آن هواخواه و شيعه على ( ع ) باشند . چرا كه به نظر آنان احاديث راويان شيعه فاقد اعتبار و ارزش است و ضعيف به شمار مىآيد . و بدين جهت مؤلفان كتابهاى ششگانه تا حد امكان سعى كرده‌اند تا مجموعه اى از احاديث پديد آورند كه فاقد احاديث شيعه باشد .\r\n","description":"","footnote":"","page_name":" 71 ","page_number":74},
  {"content":"\r\nب : پرهيز از نقل احاديثى كه كمترين خدشه اى به حيثيت و شرف يكى از بزرگان و خلفاى رسول خدا وارد كند .\r\nبر اساس اين دو معيار است كه نام اين كتب ششگانه را صحاح گذارده‌اند و نيز در ميان اين كتب براى صحيح بخارى ويژگى و اهميت خاصى قائل شده‌اند . زيرا محمد بن اسماعيل بخارى بيش از ديگران ، دو اصل فوق را رعايت كرده است . تا بدانجا كه از خوارج و نواصب نقل حديث كرده ولى از امام صادق عليه السلام حديث نقل ننموده است . و نيز احاديثى را كه كمترين برخوردى با حيثيت خلفا داشته ناتمام و ناقص نقل كرده . اين خصوصيات سبب شده تا برخى صحيح بخارى را صحيحترين كتاب پس از قرآن بدانند .\r\nبرخى از نويسندگان راه بخارى را پيمودند كه از جمله : علامه ابو جعفر محمد بن جريرى طبرى است و بدين سبب در نزد عامه تاريخ او از اهميت و ويژگى خاصى برخوردار گرديد و از همهء كتابهاى تاريخ معتبرتر به شمار آمده . از اين رو بزرگانى از مورخين آنان مانند : ابن خلدون و ابن كثير و . . در تاريخ نگارى ، كتاب او را مأخذ قرار دادند و خود او مانند بخارى از شهرت بسزائى برخوردار گرديد و به همين سبب بر او « امام المورخين » ، يعنى پيشواى تاريخ نگاران اطلاق شده است .\r\nبه هر حال ، كتابهاى ياد شده ، مدارك و پايه‌هاى اصلى آنان در احكام شرعيه و وظايف دينى و عقايد و تفسير و تاريخ صدر اسلام مىباشد . و هر مطلبى كه در اين كتب به پيامبر ( ص ) نسبت داده شده باشد ، مورد قبول و تصديق آنان واقع مىشود . در حالى كه اگر در كتابهاى ديگرى سخنى و مطلبى به پيامبر ( ص ) نسبت داده شده باشد ، احتمال اشتباه و خطاى آن نسبت را مىدهند . و بر پايه اين بينش است كه در كتاب احقاق الحق ذيل حديث « على صاحب الحوض و اللواء » فضل بن روزبهان مىگويد : « اگر كسى قسم بخورد كه تمام احاديث صحاح سته ، صحيح و مطابق گفتار رسول خداست ، قسمش درست و كفاره بر او تعلق نمىگيرد . » و در جاى ديگر همان كتاب مىگويد : « تمام پيشوايان مذهبى ما اتفاق دارند كه احاديث كتب صحاح سراسر صحيح و مطابق با واقع است ولى در ميان اين كتابها ، صحيح بخارى و صحيح مسلم بن حجاج نيشابورى بيش از همه اهميت دارد . » با توجه به ويژگى و اهميت اين كتب در جامعه علمى اهل سنت ، لازم است مشخصات\r\n","description":"","footnote":"","page_name":" 72 ","page_number":75},
  {"content":"\r\nهر يك و اندكى از خصوصيات مؤلفان آن را يادآور شويم :\r\n\r\nصحيح بخارى\r\nصحيح بخارى از شيخ جامعه اهل سنت ابو عبد الله محمد بن اسماعيل بن ابراهيم بن مغيره بخارى فارسى مىباشد . او در شهر بخارا به سال 194 متولد شد و در دهكدهء خرتنگ - كه از دهات سمرقند است - به سال 7 / 256 در سن 62 سالگى وفات نمود .\r\nبخارى از سن ده سالگى مشغول تحصيل گرديد . او براى فراگيرى علوم از زادگاه خود هجرت كرد و به شهرهاى مختلف سفر نمود و چون شيفته علم حديث بود در هر شهر و ديارى كه وارد مىشد مدتى براى اخذ حديث توقف مىكرد و از اين رو در علم حديث سرآمد و مشار بالبنان گرديد .\r\n\r\nبخارى در مجلس امتحان\r\nابو بكر احمد بن على بن ثابت شافعى مورخ معروف ( م 3 / 462 ) در تاريخ بغداد نقل كرده است : هنگامى كه بخارى به بغداد وارد شد علماى بغداد بر آن شدند كه او را در علم حديث آزمايش كنند . بدين جهت سند يك صد حديث را تغيير دادند و به ده نفر از اهل حديث هر كدام ده حديث دادند كه آنان سند احاديث تغيير داده شده را براى بخارى بازخوانند و نظر او را نسبت به صحت و سقم هر سندى جويا شوند .\r\nعالمان وارد مجلس بخارى شدند ، در حالى كه گروهى از دانشمندان و نيز مردم عادى شهر در مجلس حضور داشتند . اولين نفر قدم پيش نهاد و حديث نخست را قرائت كرد و از صحت و سقم سند آن پرسيد . بخارى در پاسخ گفت ، من چنين سندى را نمىشناسم .\r\nحديث دوم و سوم و . . و در نهايت حديث دهم را خواند . ولى پاسخ بخارى در تمام موارد همان پاسخ اول بود .\r\nدر اينجا بود كه ميان حضار مجلس دو نظريهء كاملا متفاوت نسبت به بخارى شكل گرفت : عالمان به فراست و دانش و دقت نظر بخارى اعتقاد يافته و مردم عوام چنين برداشت كردند كه بخارى از علم حديث چيزى نمىداند . در هر حال مجلس ادامه يافت و نفر دوم و سوم و . . تا آخرين نفر احاديث تغيير داده شده را باز خواندند . و بخارى نيز در پاسخ همهء آنها مىگفت من چنين سندى را نمىشناسم .\r\n","description":"","footnote":"","page_name":" 73 ","page_number":76},
  {"content":"\r\nپس از پايان گرفتن مأموريت عالمان ، بخارى رو به آنها كرد و از اولين حديث تا آخرين حديث را با سندهاى اصلى و صحيح قرائت كرد و گفت كه اين احاديث داراى سندهايى است كه من خواندم نه آن گونه كه شما باز گفتيد . در اين مقطع بود كه بر همگان ويژگى و فوق العادگى او در علم حديث ظاهر گشت .\r\n\r\nاجتهاد محمد بن اسماعيل بخارى\r\nدر اين كه محمد بن اسماعيل بخارى مجتهد بوده و از راه اجتهاد به اصطلاح اهل سنت براى حوادث واقعه حكمى را بيان نموده است يا خير ؟ دو بينش مختلف وجود دارد :\r\nالف : بينشى كه معتقد است او مجتهد نبوده و هيچ حكمى را براى موضوعى از راه اجتهاد بيان نكرده است .\r\nو مىگويند آن چه از گفته‌هاى او به دست مىآيد اين است كه متن حديث را نقل مىنمايد و مطابق منطوق آن اظهار نظر مىكند ، بىآن كه اجتهاد شخصى داشته باشد ، چنانچه خود بخارى اظهار مىكند . در كتاب حياة بخارى تأليف قاسمى ( ص 16 ) از قول بخارى آمده است : « من چيزى از احتياجات بشر را سراغ ندارم كه در كتاب خدا و سنت رسول حكم نداشته باشد . وقتى از او سؤال مىشود آيا همه مردم قرآن را مىفهمند ؟ جواب مىدهد بلى . » و نيز مؤلف الادب المفرد مىگويد : از او اجتهادى ديده نشده است .\r\nب : بينشى كه معتقد است بخارى مجتهد بوده و از راه اجتهاد ( به اصطلاح نزد عامه ) احكامى را بيان نموده است و حتى مىگويند او مجتهد مطلق بوده ، يعنى هيچ گونه وابستگى به يكى از مذاهب چهار گانه نداشته است . برخى در بارهء او غلو نموده و او را فقيه عصر معرفى كرده‌اند . و براى اثبات اين موضوع فتاوائى را از او نقل نموده‌اند كه بجاست به عنوان نمونه قسمتى از آنها را در اينجا ياد آور شويم :\r\n1 - جواز خدمت زنان از مردان ، اگر چه نو عروس باشند .\r\n2 - عدم وجوب ستر زنان از غلامان ، اگر چه از ديگرى باشند .\r\n3 - پاك شدن محل منى بعد ازاله آن ، اگر چه با شستن نباشد .\r\n4 - واجب نشدن غسل در جماع و همبستر شدن با زن ، مادامى كه منى نيامده باشد .\r\n5 - استحباب غسل در جماع ، اگر چه منى از او انزال نشده باشد .\r\n","description":"","footnote":"","page_name":" 74 ","page_number":77},
  {"content":"\r\n6 - جواز ترك نماز در اوقات ضرورى ، مانند جنگ و امثال آن .\r\n7 - جواز استعمال روغن مردار به بدن .\r\n8 - جواز استعمال استخوان مردار به صورت شانه و امثال آن .\r\n9 - جواز بازى با ابزار و وسائل جنگى در مساجد .\r\n10 - جواز خواندن شعر در مساجد .\r\n11 - ثابت شدن رضاع شرعى به شير حيوان و سبب ايجاد حرمت آن . پس به نظر او اگر پسر و دخترى از شير گاو و يا گوسفند در مدت مقرر بخورند آن دو برادر و خواهر رضاعى مىشوند و نمىتوانند با يكديگر ازدواج كنند .\r\nو نيز معروف است كه بخارى داراى كتابهاى متنوع و گوناگون در علوم مختلف ، مانند :\r\nعلم حديث ، رجال ، تاريخ و غير اينها بوده است و بعضى از مورخين 17 كتاب براى او ذكر نموده‌اند . در ميان جامعه اهل سنت همه كتابهاى او از اهميت خاصى برخوردار است ولى از همه بيشتر صحيح و يا جامع الصحيح مىباشد .\r\n\r\nسخنان گروهى از بزرگان اهل سنت در بارهء بخارى\r\n- ابن خزيمه در ترجمه بخارى - در مقدمه شرح كرمانى بر صحيح بخارى - مىگويد :\r\n« ما تحت اديم السماء اعلم بالحديث منه و احفظ » يعنى در زير آسمان كمبود داناتر و حافظتر از او در علم حديث نبوده است .\r\n- ابو عيسى ترمذى در همان مصدر مىگويد : « لم أر مثله و جعله الله زين هذه الامة » مانندى براى او نديدم و خداوند او را زينت براى اين امت قرار داده است .\r\n- ابن مدينى در همان مصدر گفته است : « انه فقيه هذه الامة » او فقيه اين امت است .\r\n- محمد بن بشار در بارهء او گفته است : « و كان علماء مكه يقولون هو امامنا و فقيهنا و فقيه خراسان » يعنى : علماى مكه گفته‌اند او پيشوا و فقيه ما و فقيه خراسان است .\r\n- عبد الله بن عبد الرحمن دارمى ، در مقدمهء كتاب فيض البارى على صحيح البخارى در بارهء او مىگويد : « قد رأيت ( العلماء ) بالحرمين و الحجاز و الشام و العراق فما رأيت اجمع من محمد بن اسماعيل و قال هو اعلمنا و افقهنا و اكثرنا طلبا » من جامعتر از محمد بن اسماعيل بخارى در ( ميان علماء ) حرمين و حجاز و شام و عراق كسى را نديده‌ام و گفت او از همه ما عالمتر و فقيه تر و جستجو كننده تر براى اخذ حديث مىباشد .\r\n","description":"","footnote":"","page_name":" 75 ","page_number":78},
  {"content":"\r\n- بعضى ديگر در بارهء او گفته‌اند : « هو آية من آيات الله يمشى على وجه الارض » او آيتى از آيات خداست كه بر روى زمين راه مىرود .\r\n\r\nنگاهى به ويژگيهاى صحيح بخارى\r\nاين كتاب از ويژگيهاى خاصى برخوردار است كه به شرح زير بيان مىشود :\r\nروش و اسلوب جالبى در جمع احاديث آن به كار گرفته شده است كه در كتابهاى حديثى ديگر جامعهء اهل سنت آن شيوه به چشم نمىآيد ، زيرا در احاديث آن به روايت يك بلد - مانند كتابهاى حديثى ديگر جامعه اهل سنت - بسنده نشده است .\r\nعلامه فريد وجدى در اثر گرانسنگ خود دائرة المعارف ( ج 2 ) در واژه بخارى مىگويد :\r\n« بخارى براى اخذ حديث ، مسافرتهاى زيادى نمود و در بيشتر بلاد مانند عراق ، خراسان ، رى ، شام ، مصر و حجاز حافظان حديث را ملاقات نمود و احاديثى از آنان شنيد و سپس صحيح خود را نوشت . و بدين جهت است كه هيچ تأليفى همانند تأليف او مورد اعجاب قرار نگرفت و شهرت نيافت . »\r\n\r\nدو بينش متمايز پيرامون صحيح بخارى\r\nدر كتاب سيرى در صحيحين آمده است : « بعضى از علماى جامعه اهل سنت به حد افراط از صحيح بخارى تعريف نموده‌اند و گاه راه غلو را پيموده و سلام رسول خدا را به بخارى رسانيده و خوابهايى در بارهء آن ديده و كرامتها به او و كتابش نسبت داده‌اند ، و صحيح بخارى را مورد امضا و تصويب پيامبر ( ص ) تلقى كرده‌اند . » در كشف الظنون باب علم الحديث كاتب چلبى مىگويد : « در علم حديث كتابهاى زيادى تأليف شده است ، ولى علما بر اين مطلب متفقند كه صحيحترين كتابها بعد از كتاب خدا صحيح بخارى و بعد از آن صحيح مسلم است . » در ارشاد السارى ( ج 1 ، ص 28 ) احمد بن محمد قسطلانى ذهبى مىگويد : « صحيح بخارى در جهان اسلام بزرگترين كتاب بلكه بعد از كتاب خدا بهترين كتاب است . » فاضل نووى در التقريب مىگويد : « صحيح بخارى و صحيح مسلم صحيحترين كتاب بعد از قرآن است . اما صحيح بخارى صحيحتر و پر فايده تر از صحيح مسلم است ، گر چه برخى از صاحب نظران ، صحيح مسلم را بر صحيح بخارى مقدم مىدانند ، ولى صحيح\r\n","description":"","footnote":"","page_name":" 76 ","page_number":79},
  {"content":"\r\nهمان است كه ما گفتيم . »\r\nدر مقدمهء شرح كرمانى بر صحيح بخارى در ترجمه بخارى آمده : « محققان اجماع و اتفاق نموده‌اند بر اين كه كتاب او بعد از قرآن صحيحترين كتابهاست . »\r\n\r\nمبالغه و افراط در تعريف صحيح بخارى\r\nاز جانب شيخ محمد بن عبد الرحمن نقل شده است كه من با استادم شيخ عبد المعطى تونسى به زيارت حرم حضرت رسول در مدينه منوره رفتيم ، در حرم سخنانى از او مىشنيدم كه مفاد آن را نمىفهميدم ، پس از بازگشت از حرم از او پرسيدم كه سخنان شما در حرم چه بود و با چه كسى سخن مىگفتيد ؟ در پاسخ گفت : من براى وارد شدن به حرم از حضرت رسول استيذان نمودم و او به من اجازه فرمود ، بعد از ورود به حرم به او عرض كردم آيا تمام احاديثى را كه بخارى از شما نقل كرده است صحيح است يا نه ؟ در پاسخ فرمود بلى تمام آنها صحيح است . عرض كردم تمام احاديث آن را از شما نقل كنم ؟ در پاسخ گفت بلى از زبان من نقل كن . »\r\nدر هدى السارى ( ج 2 ) و مقدمه ارشاد السارى ( ص 48 ) از ابو زيد مروزى نقل شده است كه مىگفت : « من در مسجد الحرام در ميان ركن و مقام حضرت ابراهيم عليه السلام خوابيده بودم كه پيامبر خدا را در عالم خواب ديدم . به من فرمود يا ابا زيد كتاب شافعى را مىخوانى ولى كتاب مرا نمىخوانى ؟ عرض كردم كتاب شما كدام است ؟ حضرت در پاسخ فرمود : جامع محمد بن اسماعيل ( بخارى ) . » علامه فريد وجدى در كتاب گرانسنگ و ارزشمندش دائرة المعارف ( ج 3 ، ص 482 ) مىگويد : « بعضى در بارهء صحيح بخارى آن چنان راه افراط را پيموده‌اند كه حتى به بعضى مزد و اجرت مىدهند تا احاديث اين كتاب را براى جلب بركات و خيرات آسمانى بخوانند ( مانند قرآن ) » .\r\nدر تهذيب الاسماء و اللغات ذهبى ( ج 1 ، ص 68 ) و تاريخ بغداد ( ج 2 ، ص 10 ) از فربرى ( كتابدار بخارى ) نقل كرده‌اند كه او گفته است : « شبى پيامبر خدا را در خواب ديدم ، از من سؤال فرمود كجا مىروى ؟ در پاسخ گفتم نزد محمد بن اسماعيل بخارى ، حضرت فرمود سلام مرا به او برسان . »\r\n","description":"","footnote":"","page_name":" 77 ","page_number":80},
  {"content":"\r\n\r\nدفاع مصلحان از صحيح بخارى\r\nدر ماه ربيع الثانى 1386 از طرف گروه اصلاح اجتماعى كويت نشريه اى به عنوان دفاع از حريم صحيح بخارى منتشر گرديد ، كه پيام اصلى آن « كل ما فى البخارى صحيح » بود . در حقيقت اين نشريه پاسخى بر مجلهء الوعى الاسلامى كه مقاله اى تحت عنوان : « ليس كل ما فى صحيح البخارى صحيح » بود .\r\nاين نشريه ، دفاعيه اى را كه حدود 32 نفر از اساتيد دانشگاهى و جامع علمى سوريه امضاء كرده بودند به چاپ رساند كه در آن از امير كويت خواسته شده بود از انتشار نشريه مخالف بينش آنان جلوگيرى كند . پس از اين گروه مقاله هايى به عنوان دفاع از صحيح بخارى از سوى اساتيد كشورهاى ديگر عربى منتشر گرديد .\r\nدر هر حال گروهى از عالمان ، بخارى را تا حد عصمت پيش برده و كتاب او را صحيحترين كتاب بر روى زمين قلمداد كرده‌اند . در قبال اين گروه ، دانشمندانى در جامعه اهل سنت حضور دارند كه شخصيت بخارى و كتاب او را از زاويه ديگرى مورد بررسى قرار داده‌اند . اينان پاره اى از احاديث صحيح بخارى را از نظر سند و بخشى ديگر را از نظر متن و محتوا مردود دانسته‌اند و دسته اى ديگر را خلاف موازين علمى و دينى و عقلى شناخته‌اند .\r\nدر ميان اين دسته ، دانشمندان علم حديث و شارحين اين كتاب به چشم مىآيند ، كه مقام علمى آنان مورد اعتراف جامعه اهل سنت است . ما براى نمونه به برخى از آن نظريات اشاره مىكنيم . تا در ضمن نشان دهيم كه عالمان اهل سنت ، خود در نقد و تحليل صحيح بخارى گوى سبقت را از عالمان شيعه ربوده‌اند .\r\n\r\nصحيح بخارى و مؤلفش از ديدگاه ذهلى\r\nعلامه بزرگ ابن خلكان در وفيات الاعيان ( ج 4 ، ص 282 ) مىنويسد : « محمد بن يحيى معروف به ذهلى از علماى بزرگ و اعاظم اهل حديث و معروفترين حافظان است ، او از اساتيد بخارى و مسلم و ابو داود و ترمذى و ابن ماجه و نسائى است . » در تاريخ بغداد ( ج 4 ، ص 416 ) چنين آمده است : « ذهلى كسى است كه احمد بن حنبل شيبانى ( پيشواى مذهب حنبلى ) به فرزندان و شاگردانش امر كرده تا از او اخذ\r\n","description":"","footnote":"","page_name":" 78 ","page_number":81},
  {"content":"\r\nحديث و دانش كنند . »\r\nخطيب بغدادى مىگويد : « ذهلى مقام مرجعيت و رياست علماى نيشابور را داشت . » چنين فردى بخارى را به خاطر داشتن برخى عقايد تكفير كرده است .\r\nصاحب كتاب الجمع بين رجال الصحيحين ( صحيح بخارى و صحيح مسلم بن حجاج نيشابورى ) مىگويد : « بخارى در كتاب صحيح خود . . حدود 30 مورد از ذهلى حديث نقل كرده ولى هر گز ، او را به لقب مشهورش ياد نكرده است . گاهى او را محمد و زمانى محمد بن عبد الله خواند و علت اين امر عداوت او راجع به ذهلى بوده است . چرا كه ذهلى او را تكفير كرده بود و سبب شد كه بخارى از نيشابور تبعيد گردد . و چون قبل از زمان تكفير و تبعيد احاديثى را از ذهلى اخذ كرده بود ، به ناچار به هنگام نقل آن احاديث ذهلى را بدون لقب معروفش ياد كرده است . » هنگامى كه بخارى وارد نيشابور شد ، ذهلى مقام مرجعيت عامه را بر عهده داشت و دستور داد كه نبايد كسى با بخارى رفت و آمد كند . و اعلام كرد كه اگر كسى نزد بخارى رود به به داشتن عقايد فاسد متهم است ، زيرا دليل بر آمد و شد جز هم عقيده بودن نيست .\r\nدستور ذهلى به شدت عليه بخارى تمام شد و نفرت و بد بينى مردم نيشابور را نسبت به او برانگيخت تا حدى كه كسى نزد او نمىرفت ، حتى شاگردانش از او بريدند ، مگر مسلم بن حجاج نيشابورى و احمد بن مسلم كه با او رفت و آمد داشتند . سرانجام بخارى تحمل از دست داد و ماندن در نيشابور را تاب نياورد و از آنجا هجرت كرد .\r\nخطيب بغدادى مىگويد : « محمد بن يحيى گفت : از بغداد براى ما نوشته‌اند كه بخارى در مخلوق بودن لفظ قرآن ترديد دارد و ما او را از اين عقيدهء باطل بر حذر داشته‌ايم ولى او بر عقيدهء خويش باقى مانده است . بر اين اساس هر كس در مجلس او حاضر شود ، حق حضور در مجلس ما را ندارد . » اين سخن نشان مىدهد كه بخارى ، نه تنها در نيشابور مورد نفرت قرار گرفته ، بلكه در بغداد نيز به چنين سرنوشتى دچار شده است .\r\nبراى كاوش بيشتر پيرامون اين مطلب مىتوان به كتاب ارشاد السارى فى شرح صحيح البخارى از ابو العباس احمد بن محمد قسطلانى ( ج 1 ، ص 38 ) و نيز به كتاب تاريخ بغداد از خطيب بغدادى ( ج 2 ، ص 31 و 32 و ج 3 ، ص 415 ) و نيز به مقدمهء كتاب فتح البارى از حافظ ابن حجر عسقلانى و كتاب استقصاء الافحام ( ج 1 ، ص 978 )\r\n","description":"","footnote":"","page_name":" 79 ","page_number":82},
  {"content":"\r\nمراجعه كرد .\r\n\r\nصحيح بخارى از نظر ابن حجر\r\nنويسنده معروف ابن حجر در مقدمه فتح البارى فى شرح صحيح البخارى ( ج 2 ، ص 81 ) مىنويسد : « حافظان در 110 حديث صحيح بخارى كه 32 حديث از آن را مسلم نيز نقل كرده است انتقاد كرده‌اند . » اين نويسنده در همان مأخذ ( ص 138 - 111 ) بيش از سيصد نفر از رجال اين كتاب را نام مىبرد و مىگويد : « گذشتگان از محدثين و رجاليين اين عده را ضعيف و غير قابل اعتماد شناخته‌اند » و خود در ذيل هر يك علت ضعف را ياد آور شده است . در هدى السارى ( ج 2 ، ص 81 ) مىگويد : « تعداد احاديثى كه خود من آنها را غير قابل اعتماد مىشناسم و در صحيحين نقل شده است به 21 حديث مىرسد . »\r\n\r\nصحيح بخارى از نظر قاضى ابو بكر باقلانى\r\nدر كتاب فتح البارى ( ج 9 ) قاضى باقلانى داستان نماز خواندن پيامبر را بر عبد الله بن ابى و اعتراض عمر را كه صحيح بخارى و نيز صحيح مسلم بن حجاج نيشابورى نقل نموده‌اند ، انكار نموده است . امام الحرمين مىگويد : دانشمندان علم حديث ، اين حديث را غير صحيح دانسته‌اند . »\r\nابو حامد محمد غزالى در كتاب مستصفى مىگويد : « اين حديث ظاهرا صحيح نمىباشد . »\r\nعلامه شيخ محمد عبده در المنار ( ج 10 ، ص 671 ) پس از نقل گفتار عالمانى كه اين حديث را قبول ندارند ، مىگويد : « اين حديث با روايتى كه قبلا گفته‌ايم معارض است ، افرادى كه به اصول مذهب و دلايل قطعىاش بيش از دلايل ظنى توجه دارند هيچ پاسخى در برابر اين حديث ندارند مگر يك پاسخ و آن اين كه بگويند اين حديث صحيح نيست . »\r\n\r\nصحيح بخارى از نظر ابن همام\r\nعلامه محمد بن عبد الوهاب معروف به ابن همام در شرح هدايه مىگويد : « آنان كه معتقدند اصح احاديث آن است كه در صحيحين ذكر شده است و مرحله پايينتر آن است\r\n","description":"","footnote":"","page_name":" 80 ","page_number":83},
  {"content":"\r\nكه بخارى به تنهايى نقل كرده باشد و پايينتر آن است كه حديثى را مسلم به تنهايى نقل كرده باشد ، عقيده اى نادرست و ادعايى باطل دارند كه نمىتوان از آن پيروى كرد . »\r\n\r\nصحيح بخارى از نظر محمد عبده\r\nشاگرد برجسته محمد عبده دانشمند گرانمايه ، محمد رشيد رضا كه آراء و نظريات استادش را در تفسير المنار گرد آورده است ، به نقل گفتار ابن حجر پرداخته و سپس مىگويد : « اگر اشكالات او را بر احاديث صحيح بخارى ملاحظه كنيد خواهيد ديد كه آن اشكالات از نظر فن علم حديث و دراية مردود است و اگر شرح او بر صحيح بخارى به نام فتح البارى را بخوانيد خواهيد ديد كه وى بر حديثهاى زيادى اشكال وارد كرده است و انتقاد او به تعدادى از حديثهاى معين كه از پيش نقل شده منحصر نيست ، وى در طى كتابش گاهى از نظر تعارض احاديث و گاهى از نظر معانى و گاهى از جهات ديگر بر احاديث صحيح بخارى اشكال كرده است ، حديثهاى قابل انتقاد بيش از آن است كه ابن حجر يادآور شده است ، گر چه وى كوشش نمود كه اشكالات را توجيه نمايد و شايد قسمتى از توجيهات او قابل قبول باشد ولى قسمتى از آنها قابل قبول نخواهد بود . »\r\n\r\nصحيح بخارى از نظر علامه احمد امين مصرى\r\nدكتر احمد امين در كتاب ضحى الاسلام ( ج 2 ، ص 117 و 118 ) در بارهء صحيح بخارى و صحيح مسلم بن حجاج نيشابورى مىگويد : « حافظان در حدود 80 نفر از رجال بخارى را تضعيف كرده‌اند ، زيرا برخى از اين رجال به گونهء قطعى غير قابل اعتمادند و گروه ديگرى از آنان مجهول الحال و ناشناخته است ، يكى از آنان كه در سند احاديث صحيح بخارى آمده و حالش ناشناخته است ، عكرمه است كه با حديث و تفسيرش دنيا را پر كرد ، او را بعضى از دانشمندان رجالى ، دروغ گو و از پيروان خوارج دانسته‌اند و نيز او را از كسانى معرفى كرده‌اند كه از امرا جايزه مىگرفته و از وى دروغهاى زيادى نقل كرده‌اند . » به دنبال اين مطلب ، دكتر احمد امين براى اثبات دروغ گويى اين فرد مجهول الحال شواهد تاريخى را يادآور شده و مىگويد : « راست گويى او نزد بخارى رجحان داشته و از اين رو در صحيح خود حديثهاى زيادى از او نقل كرده است ولى در نزد مسلم بن حجاج\r\n","description":"","footnote":"","page_name":" 81 ","page_number":84},
  {"content":"\r\nنيشابورى دروغ گويىاش رجحان داشته و بدين جهت در صحيح خود تنها يك حديث در باب حج آن هم به عنوان تأييد حديث ديگر از او نقل كرده است . »\r\n\r\nصحيح بخارى از نظر مسلمه\r\nصحيح بخارى به عقيدهء مسلمه از خود بخارى نيست ، بلكه آن را استادش ( على بن مدينى ) تأليف كرده و بخارى آن را با نيرنگ به دست آورده و تغييراتى از نظر ترتيب و تنظيم در آن به وجود آورده و سپس آن را استنساخ نموده و به نام خودش نشر داده است .\r\nدر ارتباط با اين نظريه نويسنده معروف ابن حجر در تهذيب التهذيب ( ج 9 ، ص 54 ) مىگويد : « على بن مدينى كتابى به نام العلل تأليف نمود كه آن در نزد خودش بود و در اختيار كسى قرار نمىداد . تا اين كه روزى مدينى به سفر رفت و بخارى وقت را مغتنم شمرد و نزد يكى از فرزندان مدينى رفت و از وى خواست العلل را در اختيارش قرار دهد و در برابر آن وجهى از او دريافت دارد ، فرزند مدينى بدين گونه كتاب پدر را در اختيار بخارى قرار داد ، و او به كمك افرادى آن را استنساخ كرد و سپس آن را برگردانيد . على بن مدينى پس از چندى از سفر بازگشت و درس خود را شروع كرد و هر مطلبى را كه عنوان مىكرد بخارى با گفتار خود وى در مقام ايراد و پاسخ برمىآمد . از اين راه استاد به جريان استنساخ كتابش پى برد و همين امر سبب اندوه شديد او شد و در اثر آن پس از زمان كوتاهى وفات كرد .\r\nبخارى از راه همين كتاب از درس استاد بىنياز شد و به خراسان بازگشت و كتاب را نشر داد و از اين راه شهرت بسزايى كسب كرد . »\r\n\r\nصحيح بخارى از نظر شيعه\r\nبه عقيدهء شيعه ، در ميان احاديث صحيح بخارى كه در بابهاى مختلف نقل شده است ، حديثهاى نادرست و غير صحيح نيز وجود دارد و تعداد اين گونه احاديث بيش از آن است كه ابن حجر از حافظان نقل كرده است ، زيرا حافظان تنها يك صد و ده حديث را غير صحيح دانسته‌اند و از نظر متن نيز بر آن اشكال نموده‌اند . و از ميان رجال بخارى ، بيش از 300 مورد را ضعيف شمرده‌اند . در حالى كه به عقيدهء عالمان شيعه روايات بيشترى از اين كتاب مورد خدشه و تأمل است .\r\n","description":"","footnote":"","page_name":" 82 ","page_number":85},
  {"content":"\r\n\r\nبرخى انتقادها به صحيح بخارى\r\n1 - گروهى از رجال و اسناد اين كتاب كسانى هستند كه از نظر علم رجال مردود مىباشند . نويسنده معروف ابن حجر عسقلانى در هدى السارى ( ج 2 ) مىگويد : « بخارى 446 حديث از ابو هريره در كتاب خود نقل كرده است ، در حالى كه ابو هريره در زمان خودش متهم به دروغ گويى بوده است . » بخارى ، ( ج 7 ، باب 1 ، كتاب نفقات ) حديثى را از ابو هريره نقل مىكند كه در انتهاى آن حديث چنين آمده است : « فقالوا . . يا ابا هريره سمعت هذا من رسول الله قال : لا هذا من كيس ابو هريره » يعنى : ابو هريره حديثى را از رسول خدا ( ص ) نقل كرد كه براى شنوندگان تعجبآور بود ، بدين جهت از او پرسيدند كه آيا اين جمله را محمد صلى رسول خدا ( ص ) شنيده اى . در پاسخ گفت نه اين از كيسه ابو هريره است .\r\nو نيز عسقلانى در هدى السارى ( ج 2 ) مىگويد : « حدود 57 حديث را در كتابش از ابو موسى اشعرى نقل كرده است كه او از مخالفان سر سخت امام على ( ع ) و از سلسله جنبانان وقايع كمر شكن در عالم اسلام بوده است و حضرت در نمازش او را نفرين نموده است . همچنين از راويان حديث اين كتاب عمرو بن عاص بن وائل ، عبد الله بن زبير و عمر بن حطان مىباشند . كه آنان نيز از مخالفان و دشمنان اهل بيت بوده‌اند و افراد ديگرى كه ذكر آنها باعث طولانى شدن مطلب است .\r\n2 - تقطيع در پاره اى از احاديث ، مطابق ذوق و سليقهء شخصى خود .\r\nگاه ديده مىشود كه او بخشى از حديث را با سندى در قسمتى از كتاب مىآورد و در قسمت ديگر همان حديث را با سندى ديگر در بخش ديگرى از كتاب ياد مىكند . كه اين امر كار شناخت صحيح سند احاديث را مشكل مىسازد .\r\nگاهى يك حديث را با الفاظ و سندهاى مختلف مىآورد . و زمانى صدر و يا ذيل يا وسط يا سند حديث را حذف مىكند . كه علت اين كار به حسب ظاهر تعصب او نسبت به باورهاى خود بوده است ، چرا كه هر گاه در حديثى مطلبى وجود داشته است كه به گونه اى بيانگر فضايل على بن ابى طالب ( ع ) بوده و يا قدحى را براى يكى از خلفا در برداشته است با حذف صدر يا ذيل يا وسط آن سعى در پوشاندن مطلب مىكرده ، كه اين عمل از نظر علم حديث تدليس و خيانت در امانت شناخته مىشود .\r\n","description":"","footnote":"","page_name":" 83 ","page_number":86},
  {"content":"\r\nبراى نشان دادن نمونه اى از اين شيوهء ناپسند مىتوان به اين موارد اشاره كرد :\r\nالف : روايتى است كه مضمونش چنين است : شخصى از عمر بن خطاب پرسيد : اگر من جنب شدم و دسترسى به آب نداشتم ( نسبت به نماز تكليفم چيست ) ؟ عمر در پاسخ گفت : نماز نخوان .\r\nعمار كه در آن مجلس حضور داشت ، نسبت به حكمى كه عمر كرده بود اعتراض كرد و گفت مگر به ياد ندارى كه من و تو در جمع سپاه پيامبر ( ص ) حضور داشتيم و هر دو براى رفع جنابت به آب نيازمند شده بوديم و آب نمىيافتيم و تو نماز نخواندى ولى من در خاك غلطيدم و نماز گزاردم و پيامبر فرمود زدن دستها بر روى زمين و كشيدن آنها بر صورت و دو كف كفايت مىكند ؟\r\nهمان گونه كه پيداست حكم عمر به ترك نماز در حال جنابت خلاف ادلهء قطعى شرعى است و صدور چنين حكمى از ناحيه خليفه ، يا معلول ناآشنايى او به حكم شرع بوده و يا از روى غفلت چنين حكمى را صادر كرده است . در هر حال بخارى براى حفظ حيثيت خليفه ، در اين حديث تصرف كرده و پاسخ عمر را كه گفته است « لا تصل » از متن روايت حذف كرده است .\r\nحديث آن گونه كه ديگر محدثان نقل كرده‌اند چنين است : شعبه در صحيح مسلم بن حجاج نيشابورى ( ج 1 ، باب التيمم ) و سنن ابن ماجه ( ج 1 ، باب 91 ) و سنن نسائى ( ج 1 ، باب التيمم ) مىگويد : « حدثنى الحكم عن ذر عن سعيد بن عبد الرحمن بن ابزى عن ابيه ان رجلا اتى عمر فقال انى اجنبت فلم اجد ماء فقال : لا تصل ، فقال عمار أ ما تذكر يا امير المؤمنين اذانا و أنت فى سرية فاجنبنا فلم نجد ماء فاما أنت فلم تصل و اما انا فتمعكت فى التراب و صليت فقال النبي ( ص ) انما يكفيك ان تضرب بيديك الارض ثم تنفخ ثم تمسح بهما وجهك و كفيك فقال عمر اتق الله يا عمار قال ان شئت لم احدث به . » در اين حديث كلمه « لا تصل » آمده است ، ولى اين كلمه در صحيح بخارى حذف شده است ، روايت در صحيح بخارى ( ج 1 ، كتاب تيمم ، باب المتيمم هل ينفخ فيهما ) چنين آمده است : « حدثنا آدم قال حدثنا شعبه ، حدثنا الحكم عن ذر عن سعيد بن عبد الرحمن بن ابزى عن ابيه ، قال جاء رجل إلى عمر بن الخطاب فقال انى اجنبت فلم اصب الماء . .\r\nفقال عمار بن ياسر لعمر بن الخطاب اما تذكر انا كنا فى سفر انا و أنت ، فاما أنت فلم تصل و\r\n","description":"","footnote":"","page_name":" 84 ","page_number":87},
  {"content":"\r\nاما انا فتمعكت فصليت فذكرت للنبي ( ص ) فقال انما يكفيك هكذا فضرب النبي بكفيه الارض و نفخ فيهما ثم مسح بهما وجهه و كفيه . »\r\nب : نمونهء ديگر تصرف بخارى در متن احاديث ، روايتى است كه در رابطه با حد شراب خوار نقل شده است .\r\nمتن اين حديث در صحيح بخارى ( ج 8 ، كتاب الحدود ، باب الضرب بالجريد و النعال و باب ما جاء فى ضرب شارب الخمر ) با متنى كه در صحيح مسلم بن حجاج نيشابورى ( ج 5 ، كتاب الحدود ، حد الخمر ) نقل شده متفاوت است .\r\nزيرا در صحيح بخارى عبارتى كه دلالت بر استشارهء عمر از صحابه دارد ، حذف گرديده است .\r\nج - سومين نمونه ، حديث « رجم مجنونه » است .\r\nمتن روايت در صحيح بخارى ( ج 8 ، كتاب المحاربين ، باب لا يرجم المجنون و المجنونة ) با متن سنن ابى داود و مسند احمد بن حنبل شيبانى ( ج 1 ، ص 154 ) و استيعاب ابن عبد الله متفاوت است و تفاوت در اين حد است كه صحيح بخارى فاقد سند و بخش عمده اى از صدر حديث است و اضافه بر آن ، جمله آخر حديث « فكان عمر يقول لو لا على لهلك عمر » از آن حذف شده است . علت اين دستبرد و تصرف از سوى بخارى اين بوده است كه امام على ( ع ) در اين روايت قضاوتى خلاف قضاوت عمر بن خطاب و عده اى از صحابه كرده است و قضاوت امام على ( ع ) مطابق دستور خدا بوده است . جز اين نمونه‌ها موارد ديگرى نيز در صحيح بخارى وجود دارد كه با مراجعه قابل تبيين است .\r\n3 - خصوصيت ديگر صحيح بخارى اين است كه بخارى روايات را نقل به معنى كرده و عين عباراتى را كه از راويان شنيده ، نقل نكرده است .\r\nخطيب بغدادى در تاريخ بغداد ( ج 2 ، ص 11 ) مىگويد : « . . از بخارى سؤال شد كه آيا احاديث كتاب او به گونهء كامل ضبط شده است ؟ او در مقام پاسخ سكوت كرد و كلامى نگفت . » ابن حجر عسقلانى در فتح البارى ( ج 10 ، ص 186 ) مىگويد : « از نوادرى كه در صحيح بخارى به چشم مىآيد ، اين است كه گاه حديثى با سندهاى مختلف و الفاظ متفاوت در مواضع مختلف آن ذكر شده است . همانند روايتى كه در سحر النبي نقل كرده است . . »\r\n","description":"","footnote":"","page_name":" 85 ","page_number":88},
  {"content":"\r\n4 - خصوصيت ديگر صحيح بخارى عبارتست از فاصله زمانى نسبتا زيادى كه ميان صدور حديث و تدوين صحيح بخارى و غير آن واقع شده است . اين مطلب را در مبحث زمان تدوين حديث در نزد اهل سنت بيان كرديم .\r\n5 - در صحيح بخارى احاديث مخالف با ادلهء قطعى عقلى و شرعى گرد آمده است ، هم در باب توحيد و نبوت و هم در بخش احكام شرعى فرعى .\r\n6 - صحيح بخارى توسط ديگران تكميل شده است . احمد بن قسطلانى اين مطلب را در ارشاد السارى ( ج 1 ، ص 23 ) به طور مفصل توضيح داده است .\r\nبا توجه به اين خصوصيات مىتوان تا اندازه اى با وضع اين كتاب آشنا شد .\r\n\r\nصحيح بخارى و فضائل على ( ع )\r\nگويا محمد بن اسماعيل بخارى تعمد و تقيد داشته است كه فضايل اهل بيت رسول الله را ضبط نكند . زيرا ما شاهديم كه ديگر كتب معتبر جامعه اهل سنت بخشى از فضايل اهل البيت را آورده‌اند و از سوى ديگر فضايل خاندان رسول از مسلمات تاريخ و مورد اتفاق فريقين است و جاى بسى شگفتى و دريغ است كه مجموعه اى چون صحيح بخارى كه مىخواهد جامع احاديث و بيانگر حقايق تاريخ و انديشه اسلامى باشد ، بخشى از حقايق اسلامى را با سكوت خويش در پردهء ابهام گذارده باشد .\r\nآيه تطهير و حديث غدير خم و طاير مشوى و سد الابواب الا باب على و حديث انا مدينة العلم و على بابها و . . نمونه اى است از فضايل على ( ع ) و خاندان رسول ( ص ) كه در صحيح بخارى حتى به آنها اشاره هم نشده است . و عجيبتر اين كه صحيح بخارى ( ج 5 ، كتاب الفضائل ) باب مخصوصى براى معاويه گشوده و چون نتوانسته است براى او فضيلتى از پيامبر نقل كند ، دو حديث از ابن عباس مىآورد كه در يكى معاويه را بخاطر مصاحبت با رسول خدا ( ص ) ستوده و در ديگرى او را فقيه خوانده است . شيوهء صحيح بخارى در اين زمينه ، محملى جز حق پوشى نمىتواند داشته باشد .\r\nاحمد بن عبد الحكيم بن عبد السلام ( 661 - 768 ) معروف به ابن تيميه حنبلى در كتاب منهاج السنه ( ج 4 ، ص 12 ) در مقام رد حديث غدير خم مىگويد : حديث « من كنت مولاه فهذا على مولاه » چون در كتب صحاح نيامده و تنها مورخان آن را نقل كرده‌اند ، در صحتش اختلاف است .\r\n","description":"","footnote":"","page_name":" 86 ","page_number":89},
  {"content":"\r\nچنين استنادهايى : خوب مىتواند نقش سكوت كتابى چون صحيح بخارى را در مخفى داشتن حقايق تاريخى مبرهن سازد .\r\n\r\nصحيح مسلم\r\nدومين صحيح از صحاح سته صحيح مسلم بن حجاج نيشابورى است كه نويسندهء آن ابو حسين مسلم بن حجاج بن مسلم قشيرى نيشابورى ( م 261 ) است .\r\nصحيح مسلم داراى چند ويژگى است :\r\n1 : به عقيدهء برخى از بزرگان جامعه اهل سنت ، اين كتاب در نوع خود از جهت تدوين حديث و تنظيم ابواب كم نظير است . زيرا نويسنده آن كوشيده است تا در اين دائرة المعارف حديثى بهترين اسلوب را به كار گيرد .\r\n2 : فاضل نووى در مقدمه شرح خود از مسلم نقل مىكند : « من صحيح خود را از ميان سيصد هزار حديث جمع آورى و انتخاب كرده‌ام و اگر اهل حديث دويست سال حديث بنويسند باز هم مدرك و مرجع آنان كتاب من خواهد بود . » مسلم دوازده هزار حديث را از آن مجموع معتبر دانسته است .\r\nكشف الظنون مىگويد : « اگر مكررات صحيح مسلم را كنار گذاريم مجموع احاديث آن 4000 حديث است . علامه نووى در التقريب نيز همين را گفته است .\r\n3 : صحيح مسلم در 8 جزء و مشتمل بر 50 كتاب و 1205 باب است .\r\n4 : صحيح مسلم دومين دائرة المعارف حديثى جامعه اهل سنت است و از نظر اعتبار ، در رديف صحيح بخارى به شمار مىآيد . گر چه بعضى مانند حافظ ابو على نيشابورى صحيح مسلم را بر صحيح بخارى ترجيح داده‌اند .\r\n5 : علامه عبد الرحمن بن كمال اسيوطى ( 849 - 911 ) كتابى به عنوان الديباج على صحيح مسلم بن حجاج دارد .\r\n\r\nدو بينش مختلف در بارهء صحيح مسلم\r\nبينش اول : گروهى از دانشمندان جامعه اهل سنت صحيح مسلم را به عظمت ياد كرده‌اند :\r\nكاتب چلبى در كتاب كشف الظنون ( باب علم حديث )\r\n","description":"","footnote":"","page_name":" 87 ","page_number":90},
  {"content":"\r\nگفته است : « صحيحترين كتاب بعد از قرآن صحيح بخارى و بعد از آن صحيح مسلم است .\r\nو همو نيز گفته است : « صحيح مسلم از نظر صحت و درستى دومين كتاب است » .\r\nاحمد بن يوسف شافعى در هدى السارى ( ج 2 ) نظير همين تعبير را دارد .\r\nاحمد بن ابراهيم ، معروف به ابن خلكان در كتاب وفيات الاعيان ( ج 2 ) و محمد بن احمد بن عثمان شافعى ( 673 - 748 ) در كتاب تذكرة الحفاظ ( ج 2 ) آورده‌اند : « حافظ على نيشابورى در بارهء صحيح مسلم گفته است : ما تحت اديم السماء اصح من كتاب مسلم بن حجاج نيشابورى فى علم الحديث » يعنى : در زير آسمان كبود كتاب در علم حديث صحيحتر از كتاب مسلم بن حجاج نيست .\r\nعلامه نووى در مقدمهء شرح صحيح مسلم بن حجاج نيشابورى ( ج 1 ، ص 15 ) مىگويد : علما بر اين مطلب اتفاق دارند كه پس از قرآن كتابى صحيحتر از صحيح بخارى و صحيح مسلم نيست . و اين نظرى است كه امت اسلامى آن را پذيرفته است . »\r\nنظير همين تعبير را علامه نووى در التقريب و ابن حجر مكى در صواعق المحرقه ( ص 5 ) و امام الحرمين در مقدمهء شرح نووى ( ص 19 ) آورده‌اند .\r\nاستاد طبينى در شرح الفيه عراقى ( ج 1 ، ص 16 ) مىگويد : « در بين اساتيد من كسانى بودند كه كتاب مسلم را بر كتاب بخارى برترى مىدادند . » فاضل نووى در التقريب مىگويد : « صحيح بخارى و صحيح مسلم صحيحترين كتابها بعد از قرآن مجيد است . و صحيح بخارى نسبت به صحيح مسلم صحيحتر و پرفايده تر است ، گر چه بعضىها صحيح مسلم را مقدم شمرده‌اند . » علامه احمد بن محمد قسطلانى در ارشاد السارى ( ج 1 ، ص 19 ) مىگويد : « تمام امت اسلامى بر صحت اين دو كتاب اتفاق دارند . و اما اين كه كدام يك از اين دو بر ديگرى ترجيح دارد ؟ مطلبى است كه مورد اختلاف است ، برخى صحيح بخارى را و بعضى صحيح مسلم را مقدم مىدانند . »\r\n\r\nدلايل رجحان صحيح مسلم بر صحيح بخارى\r\nكسانى كه صحيح مسلم را بر صحيح بخارى ترجيح داده‌اند به دلايلى تمسك كرده‌اند :\r\nالف : تأليف صحيح مسلم در زمانى بوده است كه اصول آن در اختيار نويسنده قرار\r\n","description":"","footnote":"","page_name":" 88 ","page_number":91},
  {"content":"\r\nداشته و نيز اساتيد او همه زنده بوده‌اند .\r\nب : ابو العباس احمد بن محمد بن ابى بكر شافعى فارسى ( 608 - 681 ) در وفيات الاعيان مىگويد : « مؤلف صحيح مسلم براى اخذ حديث به بلاد مختلف حجاز ، شام ، عراق ، و مصر سفر كرده و از علما و محدثان بزرگى چون يحيى نيشابورى ، احمد بن حنبل شيبانى ، اسحاق بن راهويه - كه استاد بخارى هم بوده - و عبد الله مسلم حديث اخذ كرده و سفرهاى زيادى به بغداد داشته و آخرين سفر به بغداد به سال 259 بوده است ، و از اين رو مردم آن سامان از او حديث و روايت نقل مىكنند . » ج : در صحيح مسلم كمتر مورد را مىتوان يافت كه سند حديث قطع شده باشد . در حالى كه صحيح بخارى جزيى از حديث را به سندى در موضعى و جزء ديگر آن را به سند ديگر و در موضعى ديگر نقل كرده است و اين امر سبب شده تا شناخت كامل حديث براى اهل حديث مشكل شود .\r\nد : خطيب بغدادى در تاريخ خود ( ج 13 ، ص 102 ) مىنويسد : « محمد بن اسماعيل بخارى در اهل شام به اشتباه افتاده است . زيرا چه بسا يكى از آنان را در جايى به كنيه اش ذكر كرده ولى همان شخص را در جاى ديگر به اسم ياد نموده است تا بدانجا كه گمان مىرود اين دو نام مربوط به دو شخص بوده است . ولى چنين مشكلى در صحيح مسلم به ندرت پيش مىآيد . »\r\n\r\nبينش دوم پيرامون صحيح مسلم\r\nگروه ديگرى از دانشمندان ، صحيح مسلم را مورد انتقاد قرار داده‌اند ، كه نام بعضى از آنان آورده مىشود :\r\nدر تذكرة الحفاظ ( ج 2 ، ص 589 ) آمده است : « ذهلى - مرجع عام و رئيس فقهاى نيشابور - مسلم بن حجاج را همانند بخارى داراى عقايد فاسد مىدانسته است و بدين جهت او را از خانه و مجلس خويش رانده و مجالست با او را منع كرده بود . » ابن خلكان در وفيات الاعيان ( ج 2 ، ص 281 ) مىگويد : « مسلم بخاطر داشتن همان عقيده در حجاز و عراق نيز مورد نفرت مردم قرار داشت . » ابو ذرعه خراسانى رازى كه از بزرگان علم حديث شناخته شده و علامه نووى در حق او گفته است : « انتهى الحفظ إلى اربعة من اهل خراسان ابو ذرعه . . » . با داشتن چنين\r\n","description":"","footnote":"","page_name":" 89 ","page_number":92},
  {"content":"\r\nموقعيتى مسلم بن حجاج نيشابورى و امثال او را به باد انتقاد گرفته و آنان را افرادى متظاهر و ريا كار معرفى كرده و بخشى از احاديث او را ناصحيح دانسته است .\r\nخطيب بغدادى در تاريخ خود ( ص 273 و 274 ) از سعيد بن عمر برزعى نقل مىكند : « در خدمت ابو ذرعه رازى بودم كه از صحيح مسلم و كتابهايى نظير آن سخن به ميان آمد ، ابو ذرعه گفت : صاحبان اين گونه كتابها كسانىاند كه قبل از يافتن صلاحيت خواهش رياست داشتند و با نوشتن چنين كتابهايى راه دستيابى به رياست را براى خويش هموار كردند . » همو از سعيد بن عمر نقل مىكند : من در نزد ابو ذرعه بودم كه كتاب مسلم بن حجاج را نزد او آوردند و او بلا فاصله مشغول مطالعه آن شد ، تا رسيد به حديثى كه مسلم از اسباط بن عمر نقل كرده است . ابو ذرعه گفت : اين حديث خيلى دور از صحت است . سپس به حديث ديگرى رسيد و گفت اين حديث از حديث قبل بدتر است .\r\nفاضل نووى در مقدمهء شرح خويش بر صحيح مسلم ( ص 16 ) مىگويد : « مسلم مدعى است كه احاديث صحيح او نه تنها از نظر خود او صحيح بوده بلكه صحت آن احاديث مورد اتفاق همگان قرار داشته است . » سپس علامه نووى به عنوان انتقاد مىگويد : « اثبات اين مدعا كارى است دشوار ، زيرا در صحيح مسلم رواياتى به چشم مىآيد كه در صحت آنها ترديد است . و راويان آن احاديث كسانىاند كه صداقت و وثاقت آنان مورد شك است و ما بعضى از آنها را نام برده‌ايم . » قاضى باقلانى در فتح البارى ( ج 9 ) داستان نماز خواندن پيامبر بر عبد الله بن ابى و اعتراض عمر را كه صحيح مسلم همانند صحيح بخارى نقل كرده انكار نموده است و نيز امام الحرمين و ابو حامد محمد غزالى و گروهى از دانشمندان اهل سنت آن را مردود دانسته‌اند .\r\nابن همام در شرح هدايه گفته است : « كسى كه بگويد اصح احاديث آن است كه در صحيحين ( صحيح بخارى ، صحيح مسلم ) وارد شده . ادعايى باطل و نادرست كرده است و نمىتوان از آن پيروى كرد . »\r\n","description":"","footnote":"","page_name":" 90 ","page_number":93},
  {"content":"\r\n\r\nصحيح مسلم از نظر شيعه\r\nنظر ما در بارهء اين كتاب با نظر گروه اخير از دانشمندان جامعه اهل سنت هماهنگ است . به عقيده ما احاديث زيادى در ابواب مختلف اين كتاب نقل شده كه از نظر علم حديث و درايه ناصحيح است و تعداد آنها بيش از مقدارى است كه محدثان اهل سنت برشمرده‌اند .\r\n\r\nانتقادهايى به صحيح مسلم\r\nحافظان حديث بر صحيح مسلم انتقادهايى چند داشته‌اند كه از آن جمله است :\r\n1 - گروهى از راويان آن ضعيف است و از نظر علم حديث و درايه ، روايات آنها مردود مىباشد .\r\n2 - نقل حديث از ابو هريره كه در زمان خودش معروف به دروغ گويى و اكثار حديث بوده است و نيز نقل حديث از ابو موسى اشعرى ، عمرو بن عاص ، عبد الله بن زبير و عمران بن حيطان ، كه اينان از منحرفان و دشمنان مغرض امام على ( ع ) بوده و به دليل غرض ورزى و اعمال دشمنى ، از جعل حديث و تحريف آن باكى نداشته‌اند .\r\n3 - ظاهر نام كتاب صحيح مسلم مىرساند كه تمامى احاديث صحيح را جمع آورى كرده است ، در حالى كه چنين نيست و احاديث صحيح ديگرى نيز وجود دارد كه جاى آن در صحيح مسلم خالى است .\r\n4 - صحيح مسلم همانند صحيح بخارى در بردارندهء احاديثى است كه مخالف ادلهء قطعى عقلى و شرعى است ، هم در زمينهء اصول دين - توحيد ، نبوت ، معاد و . . - و هم در زمينه احكام شرعى . و شگفت اين كه چنين احاديثى از جانب مؤلفين آن صحيح تلقى شده است .\r\n\r\nصحيح مسلم و فضايل امام على ( ع )\r\nمسلم بن حجاج نيشابورى ، همانند بخارى از تبعات تعصب به دور نمانده و فضايل امام على ( ع ) و احاديثى كه قدر و شأن آن حضرت و برترى ايشان را بر ديگران مىرسانده ، نقل نكرده است و از باز گفتن آن چه گروهى از اصحاب در حق اهل بيت رسول خدا ( ص )\r\n","description":"","footnote":"","page_name":" 91 ","page_number":94},
  {"content":"\r\nنقل كرده‌اند امتناع ورزيده است .\r\nشگفت اين است كه مسلم بن حجاج در عصر امام هادى و امام حسن عسكرى عليهما السلام مىزيسته و با اين حال هيچ حديثى از آنان نقل ننموده است . و نشانه اى در دست نيست كه او در سفرهاى زيادى كه به عراق و حجاز كرده با آنان تماسى داشته باشد .\r\nمسلم بن حجاج و ديگرانى كه راه و شيوهء تحقيقى او را برگزيده‌اند ، هدفشان مخفى نگهداشتن حقايق و فضايل على ( ع ) و خاندان او بوده تا آيندگان بدانها دست نيابند .\r\nتاريخ نشانگر اين واقعيت است كه مسلم نسبت به پيروان امام على مخالفت داشته و تا مىتوانسته در انديشه تعارض با آنان بوده است . مطلبى كه او در مقدمه كتاب خود ( صحيح مسلم ) به شيعه نسبت داده و افترا بسته است ، دليل اين مدعى است . او مىگويد : « از جمله احاديث جعلى كه شيعه نقل مىكنند اين است كه على ( ع ) در ميان ابر است . ان الرافضة تقول ان عليا فى السحاب . » در حالى كه شيعه معتقد است على بن ابى طالب ( ع ) در محراب عبادت به دست شقىترين فرد روى زمين - ابن ملجم مرادى - به شهادت رسيده و در نجف اشرف مدفون گشته است .\r\nگويا آن چه مسلم را به ارتكاب چنين اشتباهى واداشته اين است كه رسول خدا ( ص ) عمامه معروف خود را كه سحاب نام داشت به عنوان تاج افتخار بر سر امام على ( ع ) گذاشت . و گاهى كه على ( ع ) آن عمامه را بر سر مىنهاد و خدمت حضرت رسول مىرسيد ، پيامبر ( ص ) با خوشحالى مىفرمود ( اقبل على فى السحاب ) . شيعيان به تبعيت از رسول الله ( ص ) به عنوان افتخار براى امام على ( ع ) مىگفتند : « جاء على فى السحاب » اين مطلب در سيرهء حلبى ( ج 3 ، ص 369 ) و الغدير ( ج 1 ) آمده است .\r\n\r\nسنن ابن ماجه\r\nسنن ابن ماجه ، از محدث بزرگ ، ابو عبد الله محمد بن يزيد بن ماجه قزوينى ( 9 / 207 - 5 / 273 ) است . او براى تأليف سنن خود به شام ، مصر ، مكه ، بغداد و بصره و كوفه مسافرت كرد و از بزرگان علم حديث استماع نمود ، كتاب او يكى از صحاح ششگانه است و آن را بر موطأ مالك برترى داده‌اند . و علامه عبد الرحمن بن كمال اسيوطى آن را\r\n","description":"","footnote":"","page_name":" 92 ","page_number":95},
  {"content":"\r\nشرح نموده است .\r\n\r\nبرخى نظريات پيرامون سنن ابن ماجه\r\nبه اعتراف جامعه اهل سنت ، سنن ابن ماجه در بر دارندهء احاديث موضوعه است ، از آن جمله حديثى در رابطه با مهدى موعود و اين كه او كسى جز عيسى ( ع ) نيست . و نيز حديثى كه مىگويد : « اولين كسى كه خداوند با او مصافحه مىكند عمر بن خطاب است . » و حديث « من مات مريضا مات شهيدا » و احاديثى در بارهء شهر قزوين .\r\n\r\nسنن ابى داود\r\nسنن ابى داود تأليف فقيه بزرگوار ابو داود سليمان بن اشعث بن اسحاق بن بشير ازدى سجستانى ( 1 ) ( 202 - 275 ) است كه به نام سنن ابى داود ، شناخته مىشود علامه ابراهيم ابن اسحاق حربى در پيش گفتار كتاب سنن ابى داود در بارهء مؤلف آن گفته است :\r\n« ألين لأبي داود الحديث ، كما ألين لداود الحديد . » علم حديث براى ابى داود نرم بود همان گونه كه آهن براى داود پيامبر .\r\nعلامه حافظ خطابى در مقدمه كتاب معالم السنن ، در بارهء سنن ابى داود گفته است :\r\n« هو كتاب شريف لم يصنف فى علم الدين مثله و قد رزق القبول من كافة الناس فصار حكما بين فرق الناس و الطبقات الفقهاء على اختلاف مذاهبهم فلكل منه ورد و منه شرب و عليه معول اهل العراق و اهل مصر و بلاد المغرب و كثير من اقطار الارض فاما اهل خراسان فقد أولع اكثرهم بكتاب محمد بن اسماعيل البخارى و مسلم بن الحجاج و من نحا نحوهما فى جمع الصحيح على شرطهما فى السبك و الانتقاد الا ان كتاب ابى داود احسن رصفا و اكثر فقها » يعنى سنن ابى داود در علم دين و احكام الهى كتاب شريفى است كه همانند آن تصنيف نشده ، اين كتاب مورد اعتماد و پذيرش همگان قرار گرفته و بين گروههاى گوناگون حكم و داور گشته است و اهل عراق و مصر و بلاد مغرب و بيشتر مناطق روى زمين به آن اعتماد و تكيه نموده‌اند و اما اغلب مردم خراسان گر چه توجه بيشترى به كتاب محمد بن اسماعيل بخارى و مسلم بن حجاج و كتابهايى مانند آن دارند\r\n\r\n","description":"","footnote":"\r\n( 1 ) - سجستان يا معرب سيستان است و يا نام قريه اى از توابع بصره است .\r\n","page_name":" 93 ","page_number":96},
  {"content":"\r\nولى كتاب ابى داود از حيث تنظيم و فقه نيكوتر است .\r\nدر پيشگفتار همين كتاب علامه ابن الاعرابى در بارهء آن گفته است : « لو ان رجلا لم يكن عنده شيء من كتاب العلم الا المصحف الذي فيه كلام الله تعالى ثم كتاب ابى داود لم يحتج معهما إلى شيء من العلم البتة . » هر گاه نزد انسان از كتابهاى علمى نباشد مگر كتاب خدا و سپس كتاب ابو داود ، قطعا نيازى به كتابهاى علمى ديگر نخواهد بود .\r\nعلامه حافظ منذرى در مقدمه كتاب خود تهذيب السنن مىگويد : « سنن ابى داود هو احدى الكتب المشهورة فى الاقطار و حفظ مصنفه اتقانه و تقدمه محفوظ عن حفاظ الامصار و ثناء الائمه على هذا الكتاب و على مصنفه مأثور عن رواة الآثار » سنن ابى داود يكى از كتابهاى مشهور جهان است و در نزد اهل حديث ، حافظه و اتقان و تقدم وى بر ديگران مسلم است و نيز مدح و ستايش پيشوايان ( حديث ) از او و كتابش فراوان نقل شده است .\r\nدر پيش گفتار سنن ابى داود ، از علامه محمد بن حبان نقل شده است كه گفت :\r\n« ابو داود احد ائمة الدنيا فقها و علما و حفظا و نسكا و ورعا و اتقانا . » ابو داود يكى از پيشوايان دنيا از نظر فقه و دانش و حفظ حديث و عبادت و ورع و اتقان بوده است .\r\nابن قيم جوزيه حنبلى نويسندهء كتاب اعلام الموقعين عن رب العالمين مىگويد :\r\n« كتاب السنن لأبي داود سليمان بن الاشعث السجستاني رحمه الله ، من الاسلام بالموضع الذي خصه الله به ، بحيث صار حكما بين اهل الاسلام و فصلا فى موارد النزاع و الخصام فاليه يتحاكم المنصفون و بحكمه يرضى المحقون فانه جمع شمل احاديث الاحكام ، و رتبها احسن ترتيب و نظمها احسن نظام ، مع انتقائها احسن انتقاء ، و اطراحه منها احاديث المجروحين و الضعفاء . » براى كتاب سنن ابى داود در اسلام خداوند جايگاه خاصى قرار داده است تا بدانجا كه بين اهل اسلام حكم و داور قرار گرفته و وسيله حل نزاع و مخاصمه‌ها گرديده است ، اهل انصاف به هنگام حكم و داورى بدان مراجعه كنند و اهل حق به حكم آن راضى شوند ، گفته مىشود : ابو داود احاديث گوناگونى را در زمينه احكام در آن گرد آورى نموده و به بهترين ترتيب آن را مرتب و به شايسته ترين وجه آنها را تنظيم كرده است ، در آن بهترين احاديث را برگزيده و از آوردن احاديث ضعيف اجتناب ورزيده است .\r\nدر تذكرة الحفاظ ( ج 2 ، صفحه 593 ) آمده است : « كتاب الله اصل الايمان و سنن ابى\r\n","description":"","footnote":"","page_name":" 94 ","page_number":97},
  {"content":"\r\nداود عهد الاسلام . » كتاب خدا ريشه و پايه ايمان است و سنن ابى داود برنامه اسلام .\r\nبيشتر جامعهء اهل سنت سنن ابى داود را ام الاحكام مىدانند . علامه شيرازى در طبقات ، ابو داود را از شاگردان احمد بن حنبل شمرده است .\r\n\r\nنگاهى به سنن ابى داود\r\n1 - سنن ابى داود ، در بردارندهء سى و پنج كتاب مختلف و هزار و هشتصد و هفتاد و يك باب و پنج هزار و دويست و هفتاد و چهار حديث است . كشف الظنون مجموع احاديث آن را به غير از مكرراتش چهار هزار و هشت حديث دانسته است .\r\n2 - علامه عبد الرحمن بن كمال اسيوطى كتابى به عنوان مرقاة الصعود إلى سنن ابى داود نگاشته و علامه محمد الزف نيز آن را شرح كرده است .\r\n\r\nنقل چند انتقاد بر سنن ابى داود\r\nبعضى از بزرگان جامعه اهل سنت ، مانند علامه ذهبى در ميزان الاعتدال و احمد بن عبد الحكيم بن عبد السلام ( م 728 ) معروف به ابن تيميه در منهاج الاصول ، در بارهء سنن ابى داود گفته‌اند كه در بر دارندهء احاديث ناصحيح و كاذب است ، از آن جمله حديثى است كه مىگويد : ام سلمه جمره را قبل از طلوع فجر رمى مىكرد . و حديث نهى رسول خدا از حجامت در روز سه شنبه . و نيز حديث منع از خوردن گوشتى كه با كارد جدا شده باشد . و امثال اين احاديث كه در سنن ابى داود زياد است .\r\n\r\nسنن ترمذى\r\nسنن ترمذى از محدث ابو عيسى محمد بن عيسى بن سوره ترمذى ( 9 / 200 - 1 / 5 / 279 ) مىگويد : « من وقتى از تأليف اين كتاب فارغ شدم آن را به نظر علماى خراسان ، حجاز و عراق رسانيدم ، همه مرا تشويق و تحسين كردند » تذكرة الحفاظ ( ج 2 ، ص 634 ) در بارهء اين كتاب گفته است : « من كان فى بيته هذا الكتاب كان فى بيته نبى يتكلم . » اين كتاب در هر خانه اى باشد مثل اين است كه پيامبر خدا در آن خانه حضور دارد و سخن مىگويد .\r\nترمذى در ميان علماى جامعه اهل سنت اولين كسى است كه حديث را به صحيح ،\r\n","description":"","footnote":"","page_name":" 95 ","page_number":98},
  {"content":"\r\nحسن و ضعيف تقسيم كرد . پيش از او در جامعهء اهل سنت اين گونه تقسيم بندى در حديث انجام نشده بود ، زيرا قبل از او فقط به صحيح و غير صحيح ( معتبر و غير معتبر ) تقسيم شده بود و بس .\r\n\r\nنگاهى به ويژگيهاى سنن ترمذى\r\n1 - در سنن ترمذى نسبت به ديگر كتب كمتر حديثى تكرار شده است .\r\n2 - بيان درجه حديث از حيث صحت و ضعف و منكر . .\r\n3 - بيان صحيح و ناصحيح از احاديث .\r\n4 - تميز بين آن حديثى كه مورد عمل قرار گرفته و حديثى كه مورد عمل قرار نگرفته است .\r\n5 - بيان احاديثى كه مورد اختلاف علماء قرار گرفته است .\r\nمجموع اين ويژگيها و مزايا ، سبب شده است كه بعضى از حافظان حديث ، آن را بر صحيح بخارى ترجيح دهند .\r\n\r\nنقدهايى بر اين كتاب\r\nبا وجود مزايايى كه براى سنن ترمذى نقل كرديم ، بسيارى از بزرگان جامعهء اهل سنت بر اين كتاب نقدهايى وارد كرده‌اند ، از آن جمله :\r\nالف - به عقيدهء آنان تعدادى از احاديث سنن ترمذى جعلى است .\r\nب - نقل حديث از نواصب و خوارج ، همانند صاحبان صحاح كه آنان نيز از خوارج و نواصب نقل حديث كرده‌اند . او در كتاب رجالش نيز گروه زيادى از ضعفا و كذابين را نام برده است .\r\n\r\nسنن نسائى\r\nسنن نسائى از شيخ بزرگ ابو عبد الرحمن احمد بن شعيب بن على نسائى نيشابورى ( 215 - 2 / 303 ) مىباشد ، نساء از شهرهاى خراسان است كه با سرخس دو منزل فاصله دارد .\r\nنسائى به نظر جامعه اهل سنت يكى از استوانه‌هاى دانش و از پيشوايان بزرگ علم\r\n","description":"","footnote":"","page_name":" 96 ","page_number":99},
  {"content":"\r\nحديث به شمار مىرود ، او ميان اهل سنت در علم حديث از درخشندگى خاصى برخوردار است .\r\nجامعه اهل سنت او را در علم حديث و درايه از نوادر مىدانند و گروهى از آنان هم چون علامه ذهبى بر اين عقيده‌اند كه محفوظات نسائى از محمد بن مسلم بيشتر بوده است و احاديث ضعيف در سنن او به مراتب كمتر از احاديث ضعيف در سننهاى ديگر است .\r\nعلامه ابو الحسن على بن عمر بغدادى ( م 385 ) معروف به دار قطنى در بارهء او مىگويد : « ابو عبد الرحمن نسائى در علم حديث بر تمامى معاصران خود سرآمد است . » و همو گويد : « نسائى فقيه تر از همهء مشايخ عصر خود و شناساتر در علم حديث از نظر صحيح و ضعيف و داناتر در شناخت رجال است .\r\nاز نويسندهء معروف ابو الفرج عبد الرحمن بن على بكرى حنبلى ( م 597 ) معروف به ابن جوزى در كتاب المنتظم ( ج 6 ، ص 131 ) آمده : « نسائى در علم حديث پيشوا ، فقيه ، حافظ و بسيار دقيق و كنجكاو بوده است . » نظير همين سخن را ابن يونس در بارهء نسائى گفته است .\r\nعلامه محمد بن احمد بن عثمان دمشقى شافعى ( 673 - 748 ) معروف به ذهبى در كتاب سير النبلاء ( ج 14 ، ص 125 ) مىگويد : « او پيشوا ، حافظ و ناقد حديث و شيخ الاسلام بوده است . » نويسندهء توانا اسماعيل بن عمر بصرى ( م 774 ) معروف به ابن كثير در ترجمه كتاب البداية و النهاية ( ج 11 ، ص 123 ) مىگويد : « او پيشواى عصر و سرآمد همهء اقران و فضلاى زمان خود بوده است ، وى به بلاد مختلف مسافرت كرده . . سننهاى بزرگ را جمعآورى نمود و از ميان انبوه احاديث تعدادى را برگزيد و در كتاب خود آورد . » علامه عبد الرحمن بن كمال اسيوطى و غير از او بر آن شرح نوشته‌اند .\r\n\r\nانتقادهايى به سنن نسائى\r\nبعضى از بزرگان جامعه اهل سنت اين كتاب را مورد نقد قرار داده‌اند . از آن جمله :\r\nدر اختصار علوم الحديث ( ص 18 ) مؤلف بزرگ ابن كثير مىگويد : « در سنن نسايى راويانى ناشناخته وجود دارند كه يا از نظر اعتبار و يا از نظر حال مجهولند و نيز بين آنان كسانى ديده مىشوند كه مورد جرح قرار گرفته‌اند و از سوى ديگر در احاديث آن ضعيف\r\n","description":"","footnote":"","page_name":" 97 ","page_number":100},
  {"content":"\r\nو منكر و معلل وجود دارد . »\r\n\r\nگرايش نسائى به مذهب شيعه\r\nعلامه بزرگ محمد باقر خوانسارى ( اصفهانى ) در كتاب ارزشمند خود روضات الجنات ( ج 1 ، ص 209 ) نقل مىكند : « احمد بن شعيب گرايش زيادى به مذهب شيعه داشت ، تا بدانجا كه گفته شد : او شيعى مذهب بوده است . و بدين جهت بود كه او كتاب خصائص را در فضيلت و برترى امام على بن ابى طالب و اهل بيت رسول خدا ( ص ) تصنيف كرد . بيشتر روايات او در اين كتاب از احمد بن حنبل شيبانى ( پيشواى مذهب حنبليه ) است و نيز او مسند الامام على را تأليف نمود و علامه ذهبى در كتاب سير اعلام النبلاء ( ج 14 ، ص 133 ) بدان اشاره كرده است . »\r\n\r\nسبب تأليف خصائص\r\nمحمد بن موسى مأمونى صاحب نسائى مىگويد : « شنيدم گروهى نسائى را رد نموده‌اند ، زيرا او كتاب خصائص را به عنوان فضائل على ( رضى الله عنه ) نوشته ولى در بارهء شيخين كتابى را به اين عنوان تصنيف نكرده است . من اين گلايه را به شخص نسائى رسانيدم و او در پاسخ گفت : هنگامى كه من وارد دمشق شدم در آنجا ديدم انحراف زيادى از على دارند . همين امر سبب شد كه من كتاب خصائص را تصنيف كنم . تا شايد خداوند به وسيله آن اهل دمشق را هدايت كند . »\r\nنسائى پس از كتاب خصائص ، كتابى به عنوان فضايل صحابه تأليف كرد ، در اين زمان به او گفتند : « چرا فضايل معاويه را نقل نكردى ؟ » در پاسخ گفت : « براى معاويه چه فضيلتى نقل كنم ؟ ! من فضلى براى او نيافتم مگر اين كه پيامبر ( ص ) در بارهء او فرمود : اللهم لا تشبع بطنه : خدايا هيچ گاه شكم او را سير مگردان . » براى كاوش بيشتر پيرامون اين موضوع مىتوان به كتابهاى : سير اعلام النبلاء ( ج 14 ، ص 129 ) و تهذيب الكمال ( ج 1 ، ص 338 ) و الوافى بالوفيات ( ج 6 ، ص 416 ) و . . مراجعه كرد .\r\nابن خلكان در وفيات الاعيان ( ج 1 ، ص 77 ) مىگويد : « نسائى در فضايل على كتابى تصنيف نمود ، به او گفتند آيا در فضايل صحابه كتابى تأليف نمىكنى ؟ در پاسخ گفت :\r\nزمانى كه وارد دمشق شدم انحراف زيادى در آنان از على ديدم كه اين انگيزه شد كتاب\r\n","description":"","footnote":"","page_name":" 98 ","page_number":101},
  {"content":"\r\nخصائص را بنويسم تا شايد خداوند متعال به وسيله اين كتاب ايشان را هدايت كند . »\r\nابن كثير در البداية و النهاية ( ج 11 ، ص 124 ) مىگويد : « آن چه به راستى سبب شد تا نسائى كتاب خصائص را در فضيلت على ( ع ) و اهل بيت تصنيف كند ، اين بود كه وقتى در سال 302 هجرى وارد دمشق شد ، مردم آن سامان را ناآشنا و معاند با على ( ع ) يافت ، از اين رو خصائص را نوشت تا آنها را ارشاد نمايد . » علامه ذهبى در سير اعلام النبلاء ( ج 14 ، ص 133 ) مىنويسد : « كتاب خصائص على در داخل سنن كبير قرار دارد . » مانند اين سخن را نيز در تهذيب التهذيب ( ج 1 ، ص 6 ) گفته است .\r\n\r\nجايگاه « خصائص » در نزد بزرگان\r\nبزرگان جامعه اهل سنت ، كتاب خصائص را به عظمت ياد كرده‌اند ، از آن جمله : احمد بن على معروف به ابن حجر عسقلانى در كتاب اصابه مىگويد : « نسائى در ميان احاديث جستجو كرده و آن چه اختصاص به على بن ابى طالب ( ع ) داشته گرد آورده است ، در اين رابطه احاديث زيادى جمع نموده كه بيشتر آنها از جهت سند خوب و معتبر است . » و نيز در فتح البارى ( ج 8 ، ص 61 ) مىگويد : « نسائى تمام احاديث خوبى كه در بارهء على ( ع ) جمع كرده بود در كتابى به نام خصائص تدوين كرد . »\r\n\r\nوفات نسائى\r\nابن خلكان در الوافى بالوفيات ( ج 6 ، ص 417 ) مىگويد : « نسائى در اواخر عمر از مصر به قصد دمشق خارج گرديد ، چون به دمشق رسيد ، مردم راجع به فضايل معاويه از او سؤال كردند ، و او در پاسخ گفت : كسى كه داراى هيچ فضيلتى نيست ، چگونه توقع داريد برايش فضيلتى قائل شوم ؟ اين سخن باعث شد تا مردم دمشق كينه او را به دل گيرند و او را از مسجد بيرون كنند . نسائى پس از آن به الرمله - كه از سرزمين فلسطين است - و يا به مكه رفت و در همان جا دنيا را به درود گفت . » نظير همين سخن را سير اعلام النبلاء ( ج 12 ، ص 132 ) و المنتظم ( ج 6 ، ص 131 ) و البداية و النهاية ( ج 11 ، ص 124 ) نقل كرده‌اند .\r\nولى مبارك فورى در مقدمه تحفة الاحوذى ( ص 65 ) مىگويد : « نسائى رساله اى\r\n","description":"","footnote":"","page_name":" 99 ","page_number":102},
  {"content":"\r\nطولانى در مناقب على كرم الله وجهه دارد و همان رساله باعث شد تا او در دمشق به دست ناصبيهاى شام به درجه شهادت نايل شود ، زيرا آن ناصبيان داراى تعصب زياد بوده و عداوت و دشمنى سختى با على ( ع ) داشتند . » علامه جمال الدين عبد الرحيم اسنوى در طبقات شافعيه ( ج 2 ، ص 480 ) مىگويد :\r\n« سبب محنت نسايى اين بود كه وقتى در بارهء معاويه از او سؤال كردند ، او على را بر معاويه رجحان داد . » و نيز در همان كتاب ( ج 3 ، ص 16 ) در بيان محل فوت نسايى چنين آمده : « وقتى نسايى فضايل على را ذكر كرد ، او را از دمشق راندند ، و گفته شد او را با ضرب و جرح از مسجد بيرون كردند و او به الرمله رفت و در آنجا وفات كرد . » علامه دار قطنى مىگويد : « او به عنوان مكه از شهر خود خارج شد ، در دمشق مورد امتحان قرار گرفت و به شهادت نايل آمد ، و چون وصيت كرده بود در سرزمين مكه دفن شود ، بدن او را بدانجا حمل كردند . »\r\n\r\nعلت اقدام به تدوين صحاح سته\r\nدر مبحث گذشته علل تدوين حديث را بيان كرديم ، و در آنجا يادآور شديم كه در ميان جامعهء اهل سنت مسأله تدوين حديث از نيمه قرن دوم آغاز شده و تا كنون ادامه يافته است .\r\nدر دوران حكومت بنى اميه ( حدود 93 سال ) بخصوص زمان معاوية بن ابى سفيان احاديث زيادى جعل گرديد و تاريخ گوياى اين واقعيت است كه معاويه به جعل كنندگان حديث پول مىداد تا در حق بنى اميه و برخى ديگر از همفكران آنان فضيلتى را به عنوان حديث نقل كنند . و فضايل اهل بيت رسول الله ( ص ) را به بنى اميه نسبت دهند . و آنان از احاديث جعلى رو نوشت مىگرفتند به بلاد مختلف مىفرستادند .\r\nمعاويه به سرسپردگان خويش دستور مىداد تا احاديث جعلى را به آموزگاران داده و با تشويق و پول بيشتر ، كارى كنند كه آنان احاديث جعلى را به كودكان تعليم دهند و از اين طريق نسل آينده را با افكار و عقايد پوچ و ناصحيح و غير منطقى بپرورانند و حقايق تاريخ را دگرگون جلوه دهند .\r\nبيشتر احاديثى كه عباسيان از بنى اميه به ارث بردند ، از همين احاديث جعلى بود . در\r\n","description":"","footnote":"","page_name":" 100 ","page_number":103},
  {"content":"\r\nاين دوره ( 132 - 656 ) ميان احاديث جعلى و احاديث واقعى امتيازى وجود نداشت . به عقيده آنها اين امر سبب شد كه گروهى از علماى آنان براى جدا سازى احاديث صحيح از احاديث جعلى دست به كار شوند و احاديث صحيح را در مجموعه اى گرد آورند . اولين كسانى كه به اين فكر افتادند محمد بن اسماعيل معروف به بخارى و محمد بن مسلم و . . بودند و به همين جهت صحاح سته در جامعه اهل سنت از اهميت خاصى برخوردار است .\r\n\r\nمقايسه صحاح سته با كتب اربعه\r\nدر ميان كتابهاى حديثى شيعه كه بيانگر احكام و عقايد اسلامى است ، چهار كتاب روايى از اهميت و ارزش خاصى برخوردار است كه به نام كتب اربعه شناخته شده و عبارتست از : كافى ، من لا يحضره الفقيه ، تهذيب ، استبصار .\r\nاهميتى كه شيعه براى كتب اربعه قايل است ، جامعه اهل سنت نظير همين اهميت را براى صحاح سته قائلند و در شناخت احكام و اخذ انديشه‌هاى سياسى ، اجتماعى و دينى خود به آنها تكيه مىكنند .\r\n\r\nجامعيت صحاح سته\r\nاهل سنت ، خود معتقدند كه صحاح سته در بردارنده همه اخبار صحيح نيست ، و بدين جهت كتابهاى ديگرى را به عنوان صحاح تأليف كرده‌اند ، مانند : صحيح اسحاق بن خزيمه ، صحيح ابى حاتم ( م 354 ) ، صحيح ابو عوانه و . . و نيز كتابهاى ديگرى بدون داشتن اين عنوان تدوين شده است ، مانند مستدرك حاكم نيشابورى و . .\r\n\r\nاحاديث اهل سنت در مقايسه با احاديث شيعه\r\nبا همه كتابهاى حديثى كه اهل سنت تأليف كرده‌اند ، بايد يادآور شد كه احاديث آنان در برابر احاديث و كتابهاى روايى شيعه از وسعت و حجم كمترى برخوردار است .\r\nمرحوم علامه بزرگ حاجى نورى در مستدرك از شهيد اول در كتاب ذكرى الشيعه نقل مىكند كه فرمود احاديث كافى زيادتر از مجموع صحاح سته است .\r\n","description":"","footnote":"","page_name":" 101 ","page_number":104},
  {"content":"\r\n\r\nشروح ، تعليقات و پاورقيهاى صحاح سته\r\nهمان گونه كه علما و انديشمندان شيعه بر كتب اربعه به دليل اهميت و محور قرار گرفتن آنها در استنباط احكام شرعيه شرحها ، پاورقىها ، تعليقه‌ها و مقدمه‌ها نوشته‌اند ، مانند كتاب وافى از مرحوم محدث بزرگ ملا محسن فيض كاشانى ( 1007 - 1901 ) ، كتاب وسائل الشيعه إلى تحصيل مسائل الشريعه از مرحوم عالم بزرگ شيخ حر عاملى ( 1033 - 1104 ) ، كتاب بحار الأنوار از عالم توانا و نويسنده بزرگ ملا محمد باقر مجلسى ( 1037 - 1 / 1110 ) ، دانشمندان جامعه اهل سنت نيز در طول تاريخ ، به دليل اهميت صحاح سته در شناخت احكام شرعى ، شرحها ، پاورقيها ، تعليقه‌ها و مقدمه‌ها بر آن نوشته‌اند .\r\nدر مقدمه صحيح بخارى ( ط 1376 ) آمده است : « شروح و تعليقاتى كه بر صحيح بخارى نوشته شده حدود 59 شرح ( تمام و ناتمام ) است كه يازده شرح آن به چاپ رسيده » ، مانند « عمدة القارى از شيخ الاسلام ابو محمد محمود بن احمد معروف به عينى ( م 855 ) ، ارشاد السارى از ابو العباس شهاب الدين احمد بن محمد معروف به قسطلانى ( م 923 ) ، فتح البارى از شيخ الاسلام ابو الفضل شهاب الدين احمد بن على بن محمد معروف به ابن حجر عسقلانى و شرح الكرمانى . همچنين حدود 28 پاورقى و 16 مقدمه بر آن نگاشته شده است و نيز 16 نويسنده ، هر كدام به سليقه خويش آن را تلخيص كرده‌اند .\r\n\r\nشروح صحيح مسلم و سنن\r\nبر صحيح محمد بن مسلم نيز مانند صحيح بخارى شروح زيادى نگاشته شده ، كه مهمترين آنها شرح فاضل نووى است .\r\nو نيز بر سنن نسائى شرحهاى مختلفى نوشته‌اند كه از آن جمله است : شرح ابو الحسن على بن عبد الله انصارى اندلسى و شرح حافظ جلال الدين سيوطى و بقيه سنن نيز داراى شروحى هستند .\r\n\r\n4 - تأليف كتبى به عنوان تفسير قرآن\r\nيكى ديگر از رخدادهاى دوران حكومت بنى عباس ( 132 - 656 ) تأليف كتبى تحت\r\n","description":"","footnote":"","page_name":" 102 ","page_number":105},
  {"content":"\r\nعنوان تفسير بود .\r\nقرآن اگر چه مفسرينى از ياران و صحابه رسول خدا داشت ( مانند امام على بن ابى طالب ، عبد الله بن عباس ، عبد الله بن مسعود و ابى بن كعب ) ولى رواج آن به شكل وسيع و گسترده ، در زمان حكومت بنى عباس واقع گرديد .\r\nمؤلفين برخى از كتب تفسير اين دوران عبارتند از :\r\nابو النضر محمد بن سائب كلبى ( م 146 ه ق ) صاحب التفسير الكبير .\r\nابو الحسن مقاتل بن سليمان خراسانى ( م 150 ) .\r\nشعبة بن الحجاج .\r\nسفيان بن عيينه . ( م 198 ه ق ) ابو المنذر هشام بن محمد ( م 206 ) ابو عبد الله محمد بن عمر واقدى ( م 207 ) .\r\nابو جعفر محمد بن جرير طبرى ( م 310 ) صاحب التفسير الكبير معروف به جامع البيان فى تفسير القرآن .\r\nابو الحسن عباد بن عباس طالقانى ( م 385 ) .\r\nاسماعيل بن عباد ( م 385 ) .\r\nمحمد بن يزيد قزوينى ، معروف به ابن ماجه .\r\nابو سعيد راهويه نيشابورى .\r\nابو الحسن اشعرى .\r\nعلى بن عيسى رمانى .\r\nجلال الدين محلى و جلال الدين سيوطى ، صاحبان تفسير جلالين .\r\nابو هلال عسكرى .\r\nعبد الله محمد كوفى .\r\nابن حيان .\r\nابن فورك .\r\nعبد الملك بن محمد بن اسماعيل معروف به ثعالبى نيشابورى ( م 429 ) .\r\nشيخ طوسى ( 385 - 460 ) صاحب كتاب البيان فى تفسير القرآن .\r\nسيد شريف رضى ، صاحب كتاب حقائق التنزيل و دقائق التأويل ( م 406 يا 404 ) .\r\n","description":"","footnote":"","page_name":" 103 ","page_number":106},
  {"content":"\r\nابو المعالي جوينى .\r\nقطب راوندى ( م 573 ) .\r\nعلامه ابو القاسم محمود بن عمر خوارزمى ( م 538 ) معروف به زمخشرى صاحب تفسير كشاف .\r\nعلامه ابو الحسن محمد بن الحسين بيهقى نيشابورى ( م 576 ) .\r\nعلامه ابو على الفضل بن الحسن الطبرسي ( م 548 ) صاحب كتاب مجمع البيان و جمع الجوامع .\r\nابو البقاء عكبرى .\r\nابو محمد بغوى ، صاحب مصابيح السنة ( م 510 يا 516 ) .\r\nابن الدهان و . .\r\n\r\nنخستين كسى كه فقه القرآن نوشت\r\nمناسب است كه در اينجا نخستين كسى را كه در آيات الاحكام و يا فقه القرآن كتاب تأليف نموده يادآور شويم . در اين مورد بين انديشمندان اختلاف است . به عقيده انديشمند توانا سيد حسن صدر در كتاب گرانسنگ و ارزشمند خود تأسيس الشيعه للعلوم الاسلام ( ص 321 ) ، محمد بن سائب كلبى بوده است . گفتار ابن نديم آنجا كه كتابهاى احكام قرآن را ذكر مىكند اين نظر را تأييد مىنمايد ، زيرا او در الفهرست ( ص 57 ) مىنويسد : « كتاب احكام القرآن للكلبي رواه ابن عباس . » به نظر علامه اسيوطى اولين نويسندهء احكام القرآن يا فقه القرآن محمد بن ادريس شافعى ( پيشواى مذهب شافعى ) بوده است . زيرا او در كتاب الاوائل مىگويد : « امام شافعى نخستين مؤلف در موضوع آيات الاحكام است . » ولى اين گفتار او قابل نقد و اشكال است . زيرا علامه بزرگ محمد بن سائب كلبى به سال 146 ه ق و محمد بن ادريس شافعى به سال 204 ( در سن 54 سالگى ) وفات نموده است .\r\nعلامه صدر در تأسيس الشيعه للعلوم الاسلام ( ص 321 ) مىگويد : « در طبقات نحاة آمده است : اولين كسى كه احكام القرآن تاليف كرد قاسم بن اصبغ بن محمد بياتى قرطبى اندلسى ( م 304 ) بوده و عمر او در آن زمان 73 سال بوده است . » اين قول با توجه به گفتار گذشته نادرست به نظر مىرسد .\r\n","description":"","footnote":"","page_name":" 104 ","page_number":107},
  {"content":"\r\n\r\nرشد علمى در عصر عباسيان\r\nهمان گونه كه يادآور شديم ، وجود فضاى باز مباحثات علمى در اين دوران سبب شد كه نه تنها علم حديث و اصول و فقه رشد كند ، بلكه ساير رشته‌هاى علمى مانند تفسير ، صرف ، نحو و . . از رشد قابل توجهى برخوردار گرديد . و اين پيشرفت در حوزه‌هاى علمى آنان تا حدود نيمه قرن چهارم جريان داشت .\r\n\r\nآغاز ايستايى فقه اجتهادى اهل سنت\r\nدر اواسط قرن چهارم - كه هنوز حكومت عباسيان ادامه داشت - فقه اجتهادى اهل سنت كه راه تكامل را مىپيمود ، با ايستايى و ركود مواجه گرديد ، و اين ركود در نهايت به انحطاط فقه اجتهادى آنان منتهى گشت .\r\nعلت پيدايش ركود ناگهانى اين بود كه پيروان پيشوايان مذهبى ، يك مرتبه دست از شيوهء مناظره و مباحثه كشيدند و به پيروى از گفته‌ها و نظريات پيشوايان خود بسنده كردند . و صريحا دست از اجتهاد و استنباط در فروع فقهى برداشتند .\r\nدر اين روزگار بود كه فقهاى جامعه اهل سنت به تدوين مذاهب اربعه ( حنفى - به پيشوايى ابو حنيفه نعمان بن ثابت ، مالكى - به پيشوايى مالك بن انس اصبحى ، شافعى - به پيشوايى محمد بن ادريس و حنبلى - به پيشوايى احمد بن حنبل ) پرداختند .\r\nپس از غلبهء مغول بر بغداد و سقوط آن در ميانه قرن هفتم ، فقهاى اهل سنت به دلايلى كه - در بحث ادوار اجتهاد بيان شد - مذاهب اربعه را تنها مذهب رسمى و قابل قبول جامعه اهل سنت اعلام كردند و تبعيت از هر يك را براى مسلمانان كافى شمردند . اين عمل پيامدهاى تأسف بارى را براى جوامع اسلامى و فقه اهل سنت به دنبال داشت .\r\n\r\nآثار اسفبار ركود فقهى اهل سنت\r\nتوقف در استنباط ، و اكتفا به نظريات پيشوايان فرقه‌هاى چهارگانه و انسداد باب اجتهاد ، نتايج سوئى را به دنبال داشت كه برخى از آنها عبارت است از :\r\nالف : بيگانه شدن فقه اسلامى اهل سنت با موضوعات و مسايل مستحدث و رويدادهاى نوين جوامع اسلامى .\r\n","description":"","footnote":"","page_name":" 105 ","page_number":108},
  {"content":"\r\nب : جلوه كردن احكام فقهى به صورت سنتهاى راكد و بىروح و بىملاك و چه بسا خرافات .\r\nبديهى است كه چنين برداشت غلطى از احكام اسلامى ، ناشى از انسداد باب اجتهاد ، و تطبيق دادن مسائل و مشكلات و موضوعات صدها سال قبل بر مسائل و نيازهاى زمان حاضر است .\r\nمظاهر زندگى چونان قامت نوجوانى در حال رشد و كمال است و قوانين و احكام همانند لباس آراسته اى است كه بايد در هر زمان به تناسب قامت و اعضا و نيازهاى جامعه بشرى طراحى و ارائه گردد . چنانچه كار طراحى و تطبيق و موضوع شناسى و حكم شناسى و خلاصه اجتهاد تعطيل گردد و لباس قانون و حكمى كه براى نوجوانى پانزده ساله فراهم آمده بر تن جوانى بيست و پنج ساله پوشانده شود ، بديهى است كه لباسى ناهموار و مضحك و بى تناسب خواهد بود .\r\nگر چه اصول و پايه‌هاى اصلى شريعت ، ثابت و غير قابل تغيير است - همانند لباسى كه در هر حال تنه و آستين و . . شكل اصلى آن براى همه آدميان يكسان است - ولى از سوى ديگر اين انسانها هستند كه رشد مىكنند ، برداشتها و انديشه هاست كه تكامل مىيابد و دانشها و آگاهيهاست كه معماهاى گذشته را حل مىكند و راه‌هاى نوينى را براى شناخت و فهم حقايق در پيش پاى بشر مىنهد و از حرير قوانين الهى و اصول شريعت جامه اى شايسته و بايسته بر قامت رشد يافتهء جامعهء انسانى مىپوشاند . و به راستى اگر اجتهاد به شكل صحيح و منطقى و اسلامى آن ، در همه ابعاد به كار گرفته شود ، نه تنها مشكل و ابهامى را بر جاى نخواهد گذاشت ، بلكه صحيحترين و جذابترين و قابل قبولترين احكام و قوانين را به جامعهء انسانى عرضه خواهد كرد .\r\nج : به انزوا كشيده شدن انديشه اسلامى در مراكز علمى جهان به جهت ارائه فتاواى ناصحيح و خلاف موازين عقل و شرع و معرفى نمودن آنها به عنوان مسائل و انديشه‌ها و قوانين اسلامى . و بدين خاطر است كه مىبينيم در اواخر دولت عثمانى ، قوانين اسلامى و فقه اسلام از صحنهء آموزش و تعليم و تعلم خارج مىشود و قوانين غربى جايگزين آن مىگردد .\r\nد - شيوع پيروى از دستورات و نظريات كسانى كه فقيه نبوده و واجد شرايط پيشوايى و مقام افتاء نگرديده‌اند ، و دقيقا به همين دليل است كه برخى از قائلان به انسداد باب\r\n","description":"","footnote":"","page_name":" 106 ","page_number":109},
  {"content":"\r\nاجتهاد ، در مسايل مستحدث به ادله اى استشهاد و استناد كرده‌اند كه نه تنها با اصول و موازين فقهى مطابقت ندارد ، بلكه خلاف موازين عقلى است .\r\n\r\nفتاواى بىمدرك\r\nدر اواخر حكومت عثمانى فقهايى در جوامع اهل سنت ظاهر گشتند كه در برابر هر پديده و اختراع نوينى فتواى حرمت صادر مىكردند .\r\nبرخى از آن فتواها عبارت است از :\r\n- حرمت نوشيدن قهوه .\r\n- حرمت پوشيدن كلاه بوق يا قيفى .\r\n- حرمت چاپ قرآن در چاپخانه‌هاى تازه تأسيس شده .\r\n- حرمت پوشيدن لباس سياه .\r\n- حرمت خارج شدن زن از خانه .\r\n- حرمت رفتن زنان به قبرستان .\r\n- حرمت ازدواج دختر و پسرى كه هر دو از يك گاو و يا گوسفند شير خورده‌اند .\r\n- حرمت خريد و فروش راديو .\r\n- حرمت معاملهء تلفنى .\r\n- حرمت سخنرانى در بلندگو .\r\n- حرمت خريد و فروش تلويزيون و . .\r\nالبته هر كدام از اين موارد ممكن است به دليل پيدا كردن يك عنوان ثانوى ، حكم ثانوى پيدا كند و چه بسا حرام گردد ، ولى آن چه بايد مورد توجه قرار گيرد اين است كه فتاواى ياد شده معمولا از سوى كسانى صادر شده است كه بدون داشتن تعمق و تحقيق در عناوين ثانوى و اولى به صرف نو بودن پديده اى آن را بدعت دانسته و حرام شمرده‌اند .\r\nيكى از فتاوايى كه به عنوان فتاواى بىمدرك ياد كرديم ، حرمت خريد و فروش راديو و تلويزيون بود . كه ممكن است گمان رود اين فتوا بر خلاف موارد ديگر ياد شده تا اندازه اى داراى مدرك فقهى است . زيرا در مورد حرمت خريد و فروش راديو و تلويزيون گفته شده كه چون از آلات لهو و لعب محسوب مىشدند از اين رو خريد و فروش آنها شرعا حرام است . در رد اين گمان بايد گفت : در هيچ عصر و زمانى راديو و تلويزيون از آلات لهو نبوده\r\n","description":"","footnote":"","page_name":" 107 ","page_number":110},
  {"content":"\r\nتا آن كه ادلهء حرمت خريد و فروش آلات لهو آن را شامل شود . زيرا چيزى را آلت لهو گويند كه اختراع كننده و سازنده آن به قصد لهو آن را ساخته باشد و راديو و تلويزيون چنين نيست ، بلكه منظور اصلى از اختراع اين وسايل پخش و نشر خبر و . بوده .\r\nبنا بر اين حرمت خريد و فروش راديو و تلويزيون در هيچ زمانى نمىتوانسته است مستند به اين باشد كه آنها از آلات لهو مىباشند . بله چون صلاحيت به كارگيرى در حرام را دارد ، به كارگيرى آنها در راه حرام ممنوع است و جايز نيست . پس فرق است بين آلت لهو و آلتى كه مىتوان آن را در لهو به كار برد ، آلت لهو آن وسيله اى است كه - مانند كمانچه - از همان اول آن را به قصد لهو بسازند ، كه خريد و فروش اين آلات به طور قطع حرام است .\r\nعجيب اين است كه برخى از اين قبيل فقها به حرام كردن برخى حلالها اكتفا نكرده بلكه به حليت برخى از محرمات فتوا داده‌اند ، مانند ربا و استمناء و . .\r\nدر هر حال فتاواى زيادى بر خلاف موازين عقل و شرع در ميان اين دسته رايج شد ، تا بدانجا كه بدعت و خرافات در جاى جاى زندگى فردى و اجتماعى گروه زيادى از مسلمانها راه يافت .\r\nو اين در حالى است كه فقه پويا و پر تحرك و بالندهء اسلام بر اساس سنتهاى اصيل و پايه‌هاى اصولى شريعت اسلام هيچ گونه تعارضى با مظاهر نوين زندگى بشر نداشته ، بلكه همگام با آنها و پيشروتر از آنها ، راه تعالى و سعادت بشر را مىنماياند و مظاهر نوين زندگى را در راه رسيدن به كمال بيشتر به شكل صحيح و منطقى به كار مىگيرد .\r\n\r\nپيوند فقه با واقعيتهاى زندگى انسان\r\nاحكام فقهى اسلام ، احكامى است حكيمانه و عادلانه كه پيوند عميق و ناگسستنى با عينيتها و واقعيتهاى زندگى انسان دارد ، و در ابعاد مختلف با تمام نيازهاى عقيدتى ، علمى ، اخلاقى ، اجتماعى ، تجارى ، زراعى ، حقوقى ، سياسى ، كيفرى و . . ارتباط و انطباق دارد ، و تمام تحولات و دگرگونيهاى مختلف زندگى بشر را در بر مىگيرد و به راحتى آنها را هضم مىكند . زيرا فقه يعنى : آشنايى با احكام الهى و فرائض دينى براى تعيين وظيفه شرعى مردم در زندگى مادى و معنوى آنان . و چنين آشنايى و علمى نمىتواند عينيت داشته باشد ، مگر آن كه همپاى پيشرفت جامعه در حركت باشد و در هر\r\n","description":"","footnote":"","page_name":" 108 ","page_number":111},
  {"content":"\r\nزمان ، موضوعات ، مردم ، كلام ، پيام و نياز جامعه را درك كند و با بينش و دانش حكم آن را از متون اصلى اسلام استنباط نمايد . و اين همان حقيقتى است كه تنها از طريق اجتهاد مداوم تحقق خواهد يافت .\r\n\r\nنفوذ قوانين غير اسلامى در دولت عثمانى\r\nدر كتاب فلسفه قانون گذارى در اسلام چنين آمده است : « در قرون سيزدهم هجرى و نوزدهم ميلادى قوانين تازهء اروپاييان به صورت مدون درآمد ، در اين زمان بود كه دولت اسلامى وقت به گمان اين كه فقه اسلامى نمىتواند با مقتضيات زمان پيش برود و نيازمنديهاى آن را پاسخ دهد ، به قوانين خارجى و غير اسلامى رو آورد .\r\nقانون تجارت و بازرگانى فرانسه در سال 1267 هجرى و 1850 ميلادى مورد استفاده دولت عثمانى قرار گرفت .\r\nقانون اراضى و كيفرى و جزايى فرانسه در سال 1276 ه مطابق 1858 م براى تنظيم قوانين اراضى مورد استفادهء دولت عثمانى قرار گرفت و به وسيله قوانين ايتاليا تعديل شد .\r\nآئين دادرسى بازرگانى در سال 1276 ه مطابق 1861 م تدوين گرديد .\r\nقانون بازرگانى دريايى در سال 1280 ه / 1864 م وضع گرديد .\r\nقانون اجراء و برخى قوانين ديگر مانند : قانون اموال بىسرپرستان ، قانون دادگاههاى بخش ، اصول دادرسى شرعى در سال 1322 هجرى و 1906 ميلادى وضع و تدوين شد .\r\n\r\nقانون مدنى كشور\r\nدولت عثمانى به فرمان سلطان وقت ، به منظور تدوين قوانين مدنى ، هفت نفر را به سرپرستى علامه احمد جودت پاشا - ناظر ديوان احكام دادگسترى - بر گزيد و آن گروه را به نام هيئت مجله ناميد . هدف از تشكيل چنين هيئتى اين بود كه كتابى در معاملات تدوين گردد ، با اين مزايا :\r\n1 - با روش و اسلوب پسنديده 2 - به دور از اختلاف\r\n","description":"","footnote":"","page_name":" 109 ","page_number":112},
  {"content":"\r\n3 - مطابق با اقوال معروف 4 - به دور از عبارت پيچيده و ابهام انگيز به گونه اى كه براى هر فردى فهميدن آن آسان باشد .\r\nاز سال 1285 ه 1869 م هيئت ، اين كار را آغاز كرد ، در مدت نه چندان زيادى مقدمه ذوق و كتاب اول مجله تدوين و تنظيم گرديد و به شيخ الاسلام وقت ارائه شده ، او نيز مطابق ذوق و سليقه خود در آن تصرفاتى به عمل آورد . آنگاه كار تدوين بين اعضاء تقسيم شد و هر يك از آنان به تهيه و تنظيم قسمتى پرداخته و سرپرست هيئت در همه قسمتها با آنان شركت داشت .\r\nدر سال 1293 ه 1879 م ، كار تدوين به اتمام رسيد و در بلاد عثمانى قانون مدنى به نام مجله احكام عدليه منتشر شد و بلا فاصله فرمانى بر لزوم اجراى آن در سر تا سر كشور عثمانى صادر گرديد .\r\n\r\nكتابهاى مجله احكام عدليه\r\nمجله مشتمل بر مقدمه و چند كتاب است و كتابهاى آن عبارتند از كتاب بيع ، اجاره ، كفالت ، حواله ، رهن ، امانات ، هبه ، غصب ، اتلاف ، حجر ، اكراه ، شفعه ، شركت ، وكالت ، صلح ، ابراء ، اقرار ، دعوى ، بينات و سوگند . ولى كتابهايى كه در زمينه عبادات و نيز امور كيفرى باشد در آن به چشم نمىخورد .\r\n\r\nماخذ مجله احكام عدليه\r\nبه طور كلى احكام اين مجله از كتابهاى مذهب حنفى گرفته شده و در موارد اختلاف بين ابو حنيفه و اصحابش گفتارى را برگزيده‌اند كه با نيازهاى زمان و مصالح عمومى سازگار بوده است و در اندكى از مسائل به مذاهب ديگر مانند مالكى ، شافعى و حنبلى توجه شده است .\r\n\r\nمقايسه مجله احكام عدليه با قوانين اروپا\r\nاز مقايسه مجله با قوانين مدنى اروپا ، نقائصى در آن يافت مىشود كه اهم آنها به قرار ذيل است :\r\n","description":"","footnote":"","page_name":" 110 ","page_number":113},
  {"content":"\r\nالف - در آن از احوال شخصى از قبيل ازدواج ، طلاق ، نفقه ، بنوّت ، نسب ، ولايت ، وصايت ، حضانت ، و متفرعات آنها بحث نشده است . مگر از حجر ، كه در كتاب نهم بحثى از آن به ميان آمده است . همچنين از احكام ارث ، وصيت ، مفقود ، وقف و نيز از ديگر مطالبى كه در قوانين جديد يافت مىشود ، در مجله بحثى به ميان نيامده است ، علت اساسى اين امر را اختلاف نظرهاى زياد در برخى از مسائل مزبور و تعداد اديان و روشهاى گوناگون در كشور عثمانى و نرمش سياست دولت وقت در رفتار خود با خارجيهاى مقيم كشور عثمانى كه در امور مذهبى و احوال شخصيه به آنان آزادى داده شده بود مىتوان دانست . تا سال 1333 ه 1917 م وضع بدين منوال بود تا دولت عثمانى قانونى در ازدواج و طلاق وضع كرد كه در تاريخ 1336 ه 1920 م به نام قانون خانواده اعلام شد و اين قانون گر چه در اصل بر حسب مذهب رسمى حنفى بود ولى در بسيارى از مسائل مانند فساد ازدواج در حال اكراه و بطلان طلاق در حال مستى و با اكراه و تفريق زن و شوهر او در زمان شقاق و نزاع و غيره از مذاهب ديگر اسلامى متأثر شده بود .\r\nب - در مورد الزامات و عقود نظريه كلى و عمومى در مجله يافت نمىشود ، مثلا مىبينيم قواعد ايجاب و قبول كه به كليه عقود تعلق دارد در مبحث بيع درج شده و احكام جرائم مدنى در مباحث غصب و اتلاف پراكنده شده است .\r\nج - پيروى آن از عقد فاسد ، مثلا براى صحت برخى عقود شرايط قائل شده كه منافى آزادى عقود مىباشد و تسهيلاتى را كه در بعضى از مذاهب ديگر ديده مىشود مورد استفاده قرار نداده است و نيز منافع اموال را قابل تقويم و ارزيابى ندانسته است به همين جهت غاصب ضامن منافع مال مغصوبه نمىباشد ، مگر در برخى از موارد ، اما اين نقص به موجب ماده 64 آئين دادرسى مدنى عثمانى مرتفع شد و با توجه به قانون مورخ 15 ج 2 / 1332 هجرى - 28 نيسان 1914 ميلادى كه آزادى همه قراردادهاى خصوصى را اعلام كرد كليه عقود و تعهدات چنانچه مخالف قانون و نظم عمومى و اخلاق و آداب نباشد نافذ و معتبر شمرده شد . و به موجب اين قانون ، براى تحقق عقد اتفاق طرفين عقد بر نكات اساسى كافى است گر چه به ذكر نكات فرعى توجهى نشود و نيز معامله آن چه را كه فعلا وجود ندارد ولى در آينده وجود خواهد داشت ، جائز دانست و تمام اعيان و منافع و حقوقى را كه عادت بر داد و ستدشان جارى مىشود در حكم مال قرار دارد .\r\n","description":"","footnote":"","page_name":" 111 ","page_number":114},
  {"content":"\r\nبدين ترتيب بخش مهمى از قوانين دولت عثمانى در زمينه‌هاى اقتصادى ، اجتماعى ، حقوقى ، جزائى و مدنى از قوانين خارجى اقتباس گرديد كه با شريعت اسلام مغاير و مخالف بوده است . نيز بخش زيادى از قوانين جزائى اسلام از قانون مدونشان حذف گرديد ، از آن جمله است : بريدن دست دزد ، شلاق زدن و مانند اينها و بخشى هم اگر چه به ظاهر با اسلام سازگار بود ، اما از نظر واقع تناسبى با قوانين اسلام نداشت :\r\nدر اين ميان قوانينى وجود داشت كه مخالف صريح قوانين اسلام بود ، مانند : قانون تجويز ربا كه در آئين دادرسى مدنى مادهء 112 و قانون جديد مرابحه صادر شده در سال 1887 ميلادى به تصويب رسيده بود .\r\n\r\nگرايش به قوانين غير اسلامى\r\nدر روزگارى كه فقه اجتهادى اهل سنت دوران ركود و ايستايى را مىگذارند ، مظاهر زندگى انسان به شدت در حال تغيير و تحول بود ، نيازها و مسائل ديرين جاى خود را به نيازها و مشكلات جديدى مىداد كه پاسخهاى صدها سال قبل نمىتوانست كافى و قانع كننده باشد . اين در حالى بود كه در بخشى از كشورهاى غير اسلامى دانشمندان در رشته‌هاى مختلف علوم بر اثر تلاش و كاوش موفقيتهاى چشمگيرى را كسب كرده بودند و در جهت اختراع و ساخت صنايع مادى بر كشورهاى اسلامى پيشى گرفته و در بعد علوم انسانى و روابط اجتماعى به راه حلها و پاسخهاى متناسب با محيط خويش دست يافته بودند .\r\nمجموع اين مسائل سبب گرديد تا برخى از مسلمانان ، قوانين اسلام را فرسوده و از كار افتاده و فاقد تحرك و سازندگى و عامل عقبماندگى و بىدانشى بپندارند و به قوانين غير اسلامى گرايش پيدا كنند .\r\nو چه بسا گرفتار خود كم بينى و خود باختگى در برابر بلاد غير اسلامى شوند . بىترديد بزرگترين عامل چنين مشكلات اسفبارى ، ركود فقه اجتهادى جامعه اهل سنت بود .\r\nدر روزگارى كه فقه اسلامى بخش وسيعى از جهان را اداره مىكرد ، بر اثر نادانى رهبران دينى آن زمان و مسدود گشتن دربهاى اجتهاد ، فقه اسلامى از پاسخگويى به نيازهاى راستين جوامع بازماند و تا زمانى كه حكومتها به نام اسلام روى كار مىآمدند تا اندازه اى نام اسلام به ميان مىآمد و مطرح مىشد ، اما پس از الغاى خلافت در سال\r\n","description":"","footnote":"","page_name":" 112 ","page_number":115},
  {"content":"\r\n1294 ه - 1878 م و استيلاى كشورهاى اروپايى و غربى بر كشورهاى اسلامى و تجزيه آنها به دولتهاى كوچك ، به تدريج آن نام تشريفاتى هم كنار گذاشته شد و در سال 1326 ه 1910 برخى تلاش كردند تا خلافت ديرين را باز گردانند تا شايد آن نام دوباره مطرح گردد ، ولى بسيار دير شده بود و اين داورى خيالى نفعى نبخشيد .\r\n\r\nقيام مصلحان و انديشمندان عليه ركود\r\nدر قرن سيزدهم جنبشهاى اسلامى و انديشمندان و فرزانگان جامعه اهل سنت چونان شيخ محمد عبده عليه ركود حاكم بر انديشه فقهى جامعهء خويش قيام كردند و مسأله يگانه شدن مذاهب را مطرح ساختند و مراجعه به منابع اصلى اجتهادى اسلام را توصيه كردند و عالمان را از تقليد كوركورانه پيشوايان چهار گانه خويش برحذر داشتند و آنان را به اجتهاد از راه شناخت متكامل ابحاث فقهى و استنباط مداوم حقايق دينى بر حسب تكامل انديشه‌ها و موازين جديد زندگى و تحول نهادها بر پايه مصادر و منابع شرعى فرا خواندند . و به مردم فهماندند كه اگر فقه پويا شود و انديشمندان پايه‌هاى شرعى را اساس بينش نوين اجتهاد خود قرار دهند و همراه با زمان بينديشند ، هيچ كمبود و نارسايى در فقه اسلام احساس نخواهد شد . و همهء كاستيها كمال خواهد يافت .\r\nهمين حركت فكرى و جنبش فرهنگى سبب شد كه گروهى از دانشمندان ، فقه اسلامى را بر اساس نصوص و مدارك اصلى بر پايهء نيازهاى تمدن امروزى مورد بررسى قرار دهند و تلاش و كوشش خود را در راه نصوص اوليه شريعت و استدلال بدانها براى استنباط حكم شرعى مبذول دارند . و نص را به منزلهء قاعدهء كلى گرفته و به استخراج نتايج و فروع تازه بپردازند . و هر گز با وجود نص چه خاص و چه عام از پيش خود قاعده سازى نكنند و سخت از جعل قواعد بىپايه پرهيز نمايند . و اجتهاد خود را بر استقراء و كاوشهاى دقيق ، همراه با احتياط و دور انديشى مبتنى سازند .\r\n","description":"","footnote":"","page_name":" 113 ","page_number":116},
  {"content":"\r\n","description":"","footnote":"","page_name":" 114 ","page_number":117},
  {"content":"\r\n\r\nجايگاه و مواضع اجتهاد در مبانى فقهى\r\n","description":"","footnote":"","page_name":" 115 ","page_number":118},
  {"content":"\r\n","description":"","footnote":"","page_name":" 116 ","page_number":119},
  {"content":"\r\nجايگاه اجتهاد در مبانى فقهى معتقدان به اسلام اين حقيقت را به صورت كلى پذيرفته‌اند كه خداوند براى مكلفين ، احكام و وظايف و قوانينى را تعيين فرموده است . و نيز پذيرفته‌اند كه خداوند اين احكام و قوانين را از طريق وحى بر پيامبرش نازل كرده است ، تا آن حضرت بدون كم و كاست براى مردم باز گويد ، * ( « ما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى » ) * .\r\nآن چه در اين نوشته مورد توجه و بررسى قرار خواهد گرفت ، اين حقيقت است كه احكام الهى و جزييات آن ، پيامهاى وحى و سخنان پيامبر ( ص ) از چه راههايى براى مكلفين قابل اثبات است و مسلمانان چگونه مىتوانند به وظايفى كه از طريق رسول خدا ( ص ) به آنها ابلاغ شده است ، دست يابند ؟\r\nبديهى است كه بايد در رابطهء با اين پرسش سير تاريخى اين جريان را به دو بخش عمده تقسيم كرد :\r\nالف : روزگار حيات پيامبر ( ص ) و حضور ايشان در جامعهء اسلامى .\r\nب : روزگار پس از وفات آن حضرت كه ظاهرا دست مردم از ايشان كوتاه است .\r\nدر دوران حيات رسول الله ( ص ) ( و بعد از آن حضرت ، ائمهء معصومين عليهم السلام به عقيده شيعه ) براى شناخت احكام بهترين راه همان بوده است كه مسلمانان احكام را از دو لب ايشان مىشنيده‌اند ، و بدون هيچ ترديد و شكى بدانها عمل مىكرده‌اند .\r\nاما آن چه زمينه بحث را در اين نوشته فراهم آورده است ، دوران پس از وفات رسول الله ( ص ) و جانشينان اوست كه مكلفين براى شناخت احكام الهى و وظايف\r\n","description":"","footnote":"","page_name":" 117 ","page_number":120},
  {"content":"\r\nاسلامى خود ، امكان دسترسى به شخص پيامبر امين ( ص ) و ائمه ( ع ) را نداشته‌اند و به ناچار مىبايست ، احكام را با يك يا چند واسطه - از طريق روايت و حديث - بشنوند .\r\nدر چنين شرايطى دلايلى كه به منظور شناخت احكام الهى در اختيار مكلف قرار مىگيرد ، چهار گونه فرض دارد :\r\n1 - قطعى از نظر سند و دلالت .\r\n2 - ظنى از نظر سند و دلالت 3 - قطعى از نظر سند و ظنى از نظر دلالت .\r\n4 - ظنى از نظر سند و قطعى از نظر دلالت .\r\nدر كتاب ادوار اجتهاد از ديدگاه مذاهب ، عوامل ضرورت و پيدايش اجتهاد را تبيين كرديم و اجتهاد را به عنوان يك واقعيت غير قابل اجتناب پذيرفتيم ، و انسداد باب اجتهاد را عامل ركود و جمود و ايستايى و انحطاط جوامع اسلامى دانستيم .\r\nاكنون زمينهء بحث چنين است كه با توجه به ضرورت اجتهاد ( بعد از وفات رسول خدا ( ص ) به نظر جامعه اهل سنت و بعد از پيامبر و ائمه معصومين عليهم السلام به نظر شيعه ) ، كداميك از موارد چهارگانهء ياد شده مجراى اجتهاد است و بايد قوانين و شيوه‌هاى اجتهادى را در آن به كار بست ؟\r\nعلت پيدايش چنين پرسشى اين است كه جامعه اهل سنت گفته‌اند : نوع اول - يعنى طريقى كه از نظر سند و دلالت قطعى باشد - محل جريان اجتهاد نيست ، و به دست آوردن احكام الهى از چنين راههايى ، اجتهاد ناميده نمىشود .\r\nالبته ، اين نظريه اختصاص به اهل سنت ندارد . بلكه برخى از فقهاى شيعه نيز همين نظريه را اظهار داشته‌اند ، مانند محقق حلى كه معتقد است در قلمرو اجتهاد و استنباط ، آن كاوشى اجتهاد ناميده مىشود كه مستند به ظواهر قرآن و احاديث قطعى نباشد .\r\nشايد آن چه اساس پيدايش اين نظريه را در دامان خود رشد داده و تغذيه كرده است ، معناى لغوى كلمهء « اجتهاد » باشد ، زيرا معناى لغت « اجتهاد » بيانگر كاوشى است كه همراه با نوعى رنج و مشقت باشد . و چون احكامى كه از ظاهر كتاب و سنت قطعى اخذ مىگردد ، مشقتى را به دنبال ندارد و كاوش كننده را به زحمت نمىاندازد ، نبايد نام آن كاوش را اجتهاد ناميد .\r\n","description":"","footnote":"","page_name":" 118 ","page_number":121},
  {"content":"\r\n\r\nنظريه برخى از اصوليين\r\nدر رابطه با نظريهء ياد شده ، برخى از اصوليين و نيز نگارنده بر اين عقيده‌اند : هر گاه در موردى دليل شرعى حكمى به صراحت بيان شده باشد و هيچ گونه اجمال و ابهام و ايهامى در آن نباشد ، آن دليل ، مجراى اجتهاد نيست و به دست آوردن حكم از آن ، اجتهاد ناميده نمىشود .\r\nولى هر گاه چنين نباشد ، يعنى دليل ، نص بر حكم و صراحت نداشته باشد و ما بخواهيم حكمى را از ظاهر آن استنباط كنيم و به ظهور آن تكيه نماييم ، آن دليل ، مجراى اجتهاد است و تلاش در راه استنباط احكام از چنين ادله اى ، اجتهاد ناميده مىشود .\r\nزيرا - همان گونه كه در شماره‌هاى پيشين گفته شد - استنباط احكام از ظاهر ادله ، كار آسانى نيست ، بلكه نياز به كوشش و تلاش علمى فراوان دارد و كاوش كننده در اين گونه ادله بايد اصل ظهور و شناخت حدود آن و اثبات حجيت ظاهر و نبودن دليل بر خلاف آن و تشخيص صدور اصل دليل را بداند و مور توجه قرار دهد . و بدون رعايت اين جوانب ، استنباط ممكن نيست . ، بديهى است كه شناخت و رعايت اين مسايل ، بدون تلاش و كوشش علمى امكان پذير نمىباشد .\r\nدر اين بينش ، اجتهاد معنايى مرادف با استنباط خواهد داشت . و از اين گذرگاه است كه معتقدان به اين نظريه ، براى حركت در مسير اجتهاد ، آگاهى به علم اصول و قواعد اجتهادى را لازم و غير قابل اجتناب مىشمارند . زيرا علم اصول زمينهء استنباط حكم از راه منابع و پايه‌هاى آن است . ( چون علم اصول عبارت است از علم به قواعد و عناصر مشترك در كار استنباط و استخراج حكم شرعى ) .\r\n\r\nنمونه‌هاى از موارد جريان اجتهاد فقهى\r\nبحثهاى فقه اجتهادى از نظر دقت و ظرافتى كه در آن لحاظ مىشود ، شايان توجه است و ما براى آگاهى پژوهشگران و خوانندگان به نمونه هايى از آن در اينجا اشاره مىكنيم تا موضوع اجتهاد و كاربرد آن نيك روشن شود . البته اين گونه بحثهاى اجتهادى در زمينه‌هاى مختلف اقتصادى ، سياسى ، اجتماعى و اعمال و عبادتهاى فردى - بويژه مسائل مستحدث و رويدادهاى نوين زندگى - جريان مىيابد ، ولى نظر به اين كه برخى\r\n","description":"","footnote":"","page_name":" 119 ","page_number":122},
  {"content":"\r\nاز ابواب ، مانند عبادات مطمح نظر كل فرق و مذاهب بوده و تقريبا همه آنها بدان پرداخته‌اند و نيز دسترسى به نظرات آنان ، در اين باره از امكان بيشترى برخوردار بوده است ، از اين رو نمونه‌هاى زير را برگزيده‌ايم . و گر نه كاربرد اجتهاد هر گز منحصر در اين امور نمىباشد .\r\n","description":"","footnote":"","page_name":" 120 ","page_number":123},
  {"content":"\r\n\r\nنمونه هايى از اجتهاد در مبانى فقهى از ديدگاه مذاهب اسلامى\r\n","description":"","footnote":"","page_name":" 121 ","page_number":124},
  {"content":"\r\n","description":"","footnote":"","page_name":" 122 ","page_number":125},
  {"content":"\r\n\r\n[ نمونه أول 
  ]\r\n\r\nقسمت اول طهارت ذاتى مطلق انسان\r\nبجاست پيش از ورود در اصل موضوع ، سه مطلب را كه با آن مرتبط است به عنوان مقدمه يادآور شوم .\r\nمطلب اول - هر مكتبى اصولا بيانگر مجموعه اى از ارزشها و ضد ارزشهاست كه آنها را بر اساس ملاكهاى ثابت و استوارى معرفى كرده ، و از پيروان خويش مىخواهد كه در راه كسب ارزشها تلاش كنند ، و از ارتكاب ضد ارزشها و آلوده شدن بدانها پرهيز نمايند .\r\nمكاتب اعتقادى و اخلاقى الهى و مادى در اصل اين جهت با هم اشتراك دارند ، و تمايز آنها در ملاكهاى ثابت و استوارى است كه آن را محور جدا سازى ارزشها از ضد ارزشهاى معرفى كرده‌اند .\r\nارزشها و ضد ارزشها در مكاتب عقيدتى بر دو گونه‌اند :\r\nالف : آن چه به احكام تكليفى و اخلاقى فرد مربوط مىشود و وظيفه عملى او را مشخص مىكند كه عبارت است از بايدها و نبايدهايى كه يك مكتب ارائه مىدهد .\r\nب : آن چه به قوانين وضعى مربوط مىشود ، و در مرحله نخست بيانگر امورى است كه وجود و عدم مكلفين در آنها تاثير ندارد ، ولى در نهايت بخشى از صغريات قضاياى تكليفى را فراهم مىسازد . مانند طهارت آب ، زمين و . . و يا حليت همه مأكولات جز آن چه استثنا شده و يا نجاست خون ، خمر ، و . . كه قرار دادى شرعى و مكتبى است ، چه در خارج مورد ابتلاى مكلَّفى قرار گيرد يا نگيرد . ولى هر گاه مورد ابتلا قرار گيرد اين نجاست وضعى ، برخى احكام تكليفى ، چون حرمت اكل و شرب يا وجوب اجتناب و . را به دنبال دارد .\r\n","description":"","footnote":"","page_name":" 123 ","page_number":126},
  {"content":"\r\nدر نظر هر مكتب ، عمل بر طبق ارزشها و كسب آنها موجب فضيلت و شرافت و طهارت روح يا جسم آدمى است . و از سوى ديگر ارتكاب ضد ارزشها ، باعث رذالت ، پستى و خباثت و نجاست روحى و جسمى كسانى است كه به ضد ارزشها ، آلوده شده‌اند .\r\nاين گونه باور در هر مكتب عقيدتى و اخلاقى جارى است ، و چه بسا از مقدمات وجودى آن به شمار مىرود . در مكتب اسلام نيز چنين باورى مطرح بوده و هست و در يك نگرش كلى مىتوان آن را چنين بيان داشت : ايمان به خدا و رسالت رسول اكرم ( ص ) و آن چه از لوازم قطعى آن دو است ، موجب فضيلت و شرافت و مستلزم طهارت روح و جسم است ، و از سوى ديگر كفر و شرك و الحاد و ارتكاب خباثت و رذايل اخلاقى و آلودگى به نجاستهاى مادى عامل خباثت و نجاست روحى و جسمى انسان مىباشد .\r\nصريحترين آيات در قرآن پيرامون موضوع ياد شده چنين است كه مىفرمايد : * ( « يا أَيُّهَا الَّذِينَ آمَنُوا إِنَّمَا الْمُشْرِكُونَ نَجَسٌ فَلا يَقْرَبُوا الْمَسْجِدَ الْحَرامَ بَعْدَ عامِهِمْ هذا » ) * ( توبه / 28 ) يعنى : اى كسانى كه ايمان داريد ، حق اين است كه مشركان نجسند پس به مسجد الحرام نزديك نشوند .\r\nدر اين آيه شريفه ، مشركان به دليل شركشان در مقام پرستش بتهاى خود كه مستلزم انكار ارزشهاى عقيدتى و عملى اسلام و گرايش به ضد ارزشهاست ، نجس معرفى شده‌اند .\r\nپس سخن اساسى در اين است كه منظور از نجاست مشركان چيست ؟ آيا منظور آلودگى و خباثت روحى و فكرى و عقيدتى آنان است ؟ يا علاوه بر آن ، نجاست ظاهر و بدن آنها نيز مورد نظر است . و در صورتى كه آلودگى فكرى و نيز نجاست ظاهرى و بدنى مشركان مورد نظر باشد ، آيا اين نجاست به دليل عدم پرهيز آنان از نجاستهايى چون خون و پول و شراب و . . است ؟ يا منشأ آن نجاست ذاتى مشركان مىباشد ؛ همانند سگ و خوك كه ذاتا نجس هستند ؟\r\nسؤال ديگر كه به دنبال اين مطلب مطرح خواهد شد اين است كه اگر منظور آيه نجاست ذاتى مشركان باشد ، آيا اين حكم در مورد اهل كتاب ( يهود ، نصارى و احيانا مجوس ) و ملحدان ( ماده گرايان ) نيز جارى است يا شامل آنها نمىشود ؟\r\nدر اين نوشته سعى بر اين است كه به پرسشهاى ياد شده پاسخى تحقيقى و مستدل و مبتنى بر اجتهاد در منابع فقه اسلامى ارائه دهيم . چرا كه امروز زندگى اجتماعى\r\n","description":"","footnote":"","page_name":" 124 ","page_number":127},
  {"content":"\r\nمسلمانان در ممالك مختلف دنيا و نيز روابط سياسى و فرهنگى و اقتصادى كشورهاى اسلامى با بلاد ديگر و ابهامها و مشكلات جدى و عميقى كه گاه در اين راستا رخ مىنمايد ، مقتضى است كه موضوع ياد شده به نحو جدى و اجتهادى - نه به سبك اجتهاد تقليدى ، بلكه به شيوه اجتهاد پوياى سنتى - مورد شناسايى و تبيين قرار گيرد .\r\n\r\nتذكر چند مطلب\r\nمطلب اول - اجتهاد پويا با همهء ضوابط و شرايطش - كه چشمه جوشانى است در دل فقه - راهى است وسيع و مطمئن كه انسان را همپاى زمان و مظاهر نوين آن و همراه قدرت تفكر و دانش و نيازهايش به ژرفاى معارف الهى و به دقايق احكام اسلامى رهنمون مىسازد . پس آن راهى است در نهايت وسعت و اطمينان . ولى بايد ديد رهروان ، اين راه را چگونه مىپيمايند .\r\nآن چه مسلم است اين مىباشد كه راه اجتهاد به يكسان پيموده نشده . در روزگارى رهروانش به دستاوردهاى پيشينيان بسنده كرده‌اند ، و در زمان ديگرى با توان و قدرت بيشترى به غور و بررسى در منابع و پايه‌هاى شناخت پرداخته تا با اطمينان بيشتر ، احكام الهى و وظايف دينى را از آنها استخراج نمايد . بىترديد اين نوسان نيز محصول كيفيت رشد و گسترش و شرايط جامعه اسلامى و بينش و تفكر فقيهان و مجتهدان و حوادث واقعه و موضوعات مستحدثه و نيازهاى جامعه و شرايط آن بوده است . هنگامى كه موضوع و يا شرايط تازه اى در زندگى فرد و يا جامعه اى به وجود مىآمد ، و مورد ابتلاى فرد و يا جامعه قرار مىگرفته ، بنا به ضرورت ، مسئولان فقه اجتهادى نيز به تبيين و شناخت و بيان احكام اسلامى مربوط بدان موضوع مىپرداخته‌اند . اين كه تلاشهاى اجتهادى به دنبال احساس نياز رخ مىداده است و مىدهد تا اندازه اى طبيعى است ، ولى تاخير در مقام پاسخ و بر طرف كردن نيازها از راه منابع اسلامى در برخى از موارد صحيح نبوده ، زيرا مشكلاتى را براى مسلمانان به وجود آورده است . امروز كه نظام اسلامى برپاست و همهء ابعاد زندگى دگرگون شده ، بايد در برابر رويدادها و مسائل تازه براى پاسخ و حل مشكلات جامعه و بر طرف كردن نارساييها از راه اجتهاد پويا و بر اساس منابع معتبر شرعى ، از هيچ گونه تلاش و كاوشى كوتاهى نكرد .\r\nمطلب دوم - نكته مهم ديگرى كه بجاست آن را در اينجا تذكر دهم ، اين نكته است كه\r\n","description":"","footnote":"","page_name":" 125 ","page_number":128},
  {"content":"\r\nدر عصر حاضر ، اجتهاد پويا و مترقى و بالنده كه از آن تعبير به قانون تحول اجتهاد بر اساس منابع معتبر شرعى به تحول زمان و مكان و احوال مىشود ، تكيه گاه محكم و استوار تئورى حكومت اسلامى و جوابگويى فقه به نيازهاى جوامع بشرى مىباشد . رمز و راز رشد و پيروزى انقلاب اسلامى نيز جز محصول درك و فهم صحيح و اجتهاد پوياى فقيهى بزرگوار - كه سدهاى پولادين تحجر و جمود و عوامزدگى را از مسير پويايى و بالندگى فقه كنار زد - نبود ، و حفظ و گسترش اين حركت مقدس ، كه در جمهورى اسلامى تبلور دارد ، جز در پرتو اجتهاد پوياى فقيهان آگاه به زمان و مكان و شرايط و ويژگيهاى آنها و وارسته از هوى و هوس كه تنها رضاى حق را مد نظر دارند و از جار و جنجال و هياهوى پاسداران جمود و ركود طرفداران مقدس مآبى ، هراسى به خود راه نمىدهند ، ممكن نيست . چرا كه جمهورى اسلامى ، نظامى است اسلامى كه طبق بند 6 دوم قانون اساسى « از راه اجتهاد مستمر فقهاى جامع الشرائط بر اساس ( مايه‌هاى اصلى استنباط ) كه كتاب و سنت معصومين ( سلام الله عليهم اجمعين ) » است ، هويت مكتبى خود را حفظ مىكند و با عنايت به نيازهاى جامعه و شرايط زمان ، قوانين و مقررات مدنى ، جزايى ، مالى ، اقتصادى ، ادارى ، فرهنگى ، نظامى ، سياسى و روابط بين المللى مورد نياز را از آنها استنباط مىكند .\r\nبنا بر اين ناديده انگاشتن اجتهاد پويا و مترقى و بالنده كه نيروى محركه فقه و فقاهت است ، ركود و رخوت فقه و اجتهاد را در پى خواهد داشت و از اين ره گذر خسارات علمى و عملى جبران ناپذيرى را بايد پذيرا شد . سير قهقرايى و بازگشت به تاريكيهاى اخباريگرى ، نتيجه محتوم مقاومت در برابر اجتهاد فقيهان جامع الشرائط است . لذا وظيفه دانشمندان و عالمان دين است كه در تاييد و تشييد اصل آزادى آراء و نظرات اجتهادى و فقهى كوشا باشند و موانع فكرى و فرهنگى و ذهنى آن را - كه رسوبات باقى مانده از جريان اخباريگرى است - با سخت كوشى در مسير روشن سازى اذهان و تنوير افكار ، و صبر و تحمل در برابر تيرهاى تهمت و افتراى جوسازان ، كه ناشى از كج فهميها و پيشداوريهاى ذهنى غلط زود باوران و بسته ذهنان و سطحى نگران و عوام زدگان و خود باختگان در برابر آراء و نظرات ديگران است ، از ميان بردارند .\r\nدر اين زمان بيش از هر زمان ديگر بر فقيهان و مجتهدان لازم است كه « عينيت » هاى خارج و « واقعيت » هاى جهانى و روابط انسانهاى مختلف جهان را با يكديگر در تمام ابعاد\r\n","description":"","footnote":"","page_name":" 126 ","page_number":129},
  {"content":"\r\nزندگى ، بويژه بعد عبادى ، مذهبى ، فرهنگى و شيوه‌هاى گوناگون را مد نظر داشته و تلاش و كوشش خود را در مسير يافتن احكام خدا از راه مايه‌ها و منابع و پايه‌هاى شناخت معتبر اصلى استنباط به كار گيرند . ولى ترديدى نيست كه نتيجه اعمال اجتهاد و استنباط از منابع اصلى فقه ، يعنى كتاب ، سنت ، اجماع و عقل ، نمىتواند براى همگان يكسان باشد ؛ زيرا كه اختلاف نظر در مسائل اجتهادى و نظرى ، امرى طبيعى است و توقعى جز اين از صاحب نظران ، توقعى ناروا و ناشى از جهل يا تجاهل نسبت به مفهوم و معناى اجتهاد است .\r\nما تلاش و كوشش فراوان فقيهان و عالمان بزرگوار سلف را - كه گنجينه عظيم و ارزشمند فقه اماميه يادگار آنان است - ارج مىنهيم و تاكيد مىكنيم كه اگر مجاهدت و فداكاريهاى علمى آنان نبود ، امروز از اسلام جز نام چيزى باقى نمانده بود . ولى همين جا بايد يادآور شويم كه اين ميراث گرانبهاى فقهى نيز نتيجه اجتهاد امثال عمانى ، اسكافى ، طوسى ، ابن ادريس ، وحيد بهبهانى و كاشف الغطاء و . . بوده است و همان روزها نيز چون امروز در برابر آراء و نظرات اجتهادى آن بزرگواران ، اصحاب غوغا و هياهو برآشفته از راه اعلاميه‌هاى شيطان پسند هر گونه تهمت و افتراء را بر آنان روا مىداشتند .\r\nپس به اعتقاد ما احترام و تكريم علماى سلف ( اعلى الله مقامهم ) ، در روشن نگه داشتن مشعل فروزان اجتهاد است كه آنان آن را در مقام استنباط به وجود آوردند ؟ و مقصود از اين اجتهاد ، اجتهاد جامد و راكد و ايستا نيست كه آن بر اساس ملاكهاى معتبر شرعى ولى بدون سنجيدن ابعاد قضايا و در نظر گرفتن عنصر زمان و مكان كه از عوامل تعيين كننده در مقام تفريع و تطبيق مىباشند تحقق مىيابد ، بلكه آن اجتهاد پويا و بالنده و مترقى است كه در همهء زمينه‌ها بر اساس ملاكهاى معتبر شرعى و سنجيدن ابعاد قضاياى فردى ، اجتماعى ، سياسى ، ادارى ، قضايى ، حكومتى و . و در نظر گرفتن دو عنصر زمان و مكان تحقق مىيابد ، زيرا اين اجتهاد است كه به فقه جامعه ساز ، در همه زمينه‌ها عينيت مىبخشد .\r\nدر هر حال لازمهء چنين اجتهادى مقدم داشتن دستاورد خويش است بر آراء و فتاواى آن بزرگان ، و تاريخ فقه شيعه نيز گواه صادق اين ادعاست .\r\nآيا مىتوان كسى را كه اجتهاد فقهىاش از منابع و پايه‌هاى شناخت بر خلاف برداشتهاى فقيهان پيشين است ، ولى به دليل نو بودن و با مذاق ديگران ناخوش آمدن از\r\n","description":"","footnote":"","page_name":" 127 ","page_number":130},
  {"content":"\r\nاستنباط خويش صرف نظر مىكند ، فقيه ناميد ؟\r\nسخن كوتاه اين كه : علماى سلف اگر چه منابع استنباطى با شيوه‌هاى آن را براى ما معين كرده‌اند ، ولى با اين وصف آنان در مقام استظهار و برداشت از منابع ، معصوم از خطا نبوده‌اند ، تا آنجا كه راه را بر هر گونه اجتهاد و برداشت نوين از منابع بر خلاف نظر آنها بر خود بربنديم و سد راه تكامل شويم . و هر گاه كسى بر اين بينش و اعتقاد باشد كه نبايد از آراء و نظرات پيشينيان تخلف ورزد ، بايد بداند كه هيچ گاه روح شريعت و شرايط متحول در بستر زمان و نيازهاى جوامع بشرى و مزاياى فقه اجتهادى را درك نكرده است .\r\nمطلب سوم - كسانى كه بر اين بينش و اعتقادند كه نبايد در مسائل شرعى خلاف نظرات و آراى مشهور و فقهاى پيشين اظهار نظر كرد ، نفهميدند چه مىگويند و اين بينشى است نادرست . زيرا آراء و نظرات آنها نسبت به مسائل و رويدادها مطابق شرايط آنها در زمانهاى پيشين بود ، ولى ما در صورتى كه ببينيم شرايط و ويژگيهاى آنها در بستر زمان تغيير كرد ، جايز نيست مطابق نظرات آنان نسبت به آن مسائل اظهار نظر نماييم ، بلكه بايد بر خلاف نظر آنان بر اساس منابع معتبر شرعى ( كتاب و سنت ) نظر خود را اظهار كنيم . چون نظر پيش بر موضوع خاص مترتب بود و هنگامى كه در اصل موضوع و يا شرايط و ويژگيهاى آن تحولى پديد آيد ، بايد نظريه پيش كه براى موضوع بود نيز تحول يابد . پس اجتهاد پويا عامل بزرگ حركت و حيات هميشگى فقه در طى ادوار متغير زمان است و يكى از برجسته ترين شاخصه‌هاى فقه اسلامى است .\r\n\r\nطهارت ذاتى اهل كتاب\r\nاكنون كه زمينه اصلى و خاستگاه نظريه طهارت يا عدم طهارت ذاتى اهل كتاب و مشركان و ملحدان به طور خلاصه دانسته شد ، بحث را در 3 قسمت پى مىگيريم :\r\n1 - كفار كتابى ، يعنى آنان كه داراى كتاب آسمانى هستند ، مانند : يهود و نصارى و بنا بر نظريه اى مجوس .\r\n2 - مشركان و بت پرستان .\r\n3 - ملحدان و ماده گرايان .\r\nاهل كتاب يعنى كسانى كه به يكى از كتب آسمانى جز قرآن ايمان دارند ، ولى با آمدن\r\n","description":"","footnote":"","page_name":" 128 ","page_number":131},
  {"content":"\r\nشريعت اسلام به دين مبين اسلام نگرويده و هم چنان بر دين سابق خويش باقى مانده‌اند .\r\nاين گروه به لحاظ انكار قرآن و رسالت نبى اكرم ( ص ) كافر ناميده مىشوند و اصولا معناى لغوى كافر همان جحود و انكار و سرباز زدن است كه در اصطلاح بر اهل كتاب اطلاق شده است .\r\nامام باقر ( ع ) مىفرمايد « كل شيء يجره الانكار و الجحود فهو الكفر » ( كافى ، ج 2 ، ص 387 ) .\r\nدر بيان قرآن نيز كافر بر همه كسانى كه رسالت نبى اكرم ( ص ) و قرآن و حقايق دينى ، چون معاد و ميزان و . . را انكار كنند اطلاق شده است ، اعم از اين كه به كتاب آسمانى ديگرى پايبند باشند و يا بت پرست و ماده گرا باشند ، ولى قرآن در كنار واژه كفر ، واژه شرك را مطرح كرده كه فقط شامل بت پرستان مىشود . از اين رو مىتوان گفت كه از اين جهت شرك اخص از كفر است و به اين خاطر مىبايست موضوع كفر و طهارت ذاتى اهل كتاب ( يهود ، نصارى ، مجوس ) ، جداى از موضوع شرك ( بت پرستى ) و الحاد ( ماده گرايى ) و نظريه طهارت ذاتى يا نجاست آنان بحث شود .\r\nنخست به موضوع طهارت اهل كتاب ( يهود ، نصارى ، مجوس ) مىپردازيم . بدان جهت كه داخل در عنوان كافر هستند و كفر به لحاظ تاريخى بر شرك تقدم زمانى دارد ، همان گونه كه شرك بر الحاد تقدم دارد .\r\nعن ابن صدقه قال : سمعت ابا عبد الله عليه السلام و سئل عن الكفر و الشرك أيهما اقدم ؟ قال : الكفر اقدم ، و ذلك ان ابليس اول من كفر و كان كفره غير شرك ، لانه لم يدع إلى عبادة غير الله ، و انما دعا إلى ذلك بعد فاشرك « ( بحار الأنوار ، ج 72 ، ص 96 ) .\r\n« عن موسى بن بكر قال سالت ابا الحسن الكفر اقدم او الشرك ) قال الكفر و هو الجحود » از ابو الحسن پرسيدم كفر اقدم است يا شرك ؟ حضرت در پاسخ فرمود كفر كه همان جحود و انكار است ( اصول كافى ، ج 3 ، ص 385 ) .\r\n\r\nتعيين مصاديق كافر كتابى\r\nقبل از بررسى اقوال و آراء و ادله ، ضرورى است كه مصاديق كافر كتابى تعيين گردد ، زيرا يهود ( پيروان حضرت موسى ( ع ) و معتقدان به تورات ) و نصارى ( پيروان حضرت\r\n","description":"","footnote":"","page_name":" 129 ","page_number":132},
  {"content":"\r\nمسيح ( ع ) و معتقدان به انجيل ) بدون شك از مصاديق اهل كتابند ، ولى در مورد مجوس ( زرتشتيان ) اختلاف نظر وجود دارد كه آيا اينان ، كتاب آسمانى داشته‌اند يا خير ؟ زيرا علاوه بر سنت در آيات بسيارى از اينها به عنوان اهل كتاب ياد شده است . خداوند در آيه 65 از سوره آل عمران فرمود : * ( يا أَهْلَ الْكِتابِ لِمَ تُحَاجُّونَ فِي إِبْراهِيمَ وَما أُنْزِلَتِ التَّوْراةُ وَالإِنْجِيلُ إِلَّا مِنْ بَعْدِه أَ فَلا تَعْقِلُونَ ) * . . * ( ما كانَ إِبْراهِيمُ يَهُودِيًّا وَلا نَصْرانِيًّا وَلكِنْ كانَ حَنِيفاً مُسْلِماً ) * . . چرا شما اهل كتاب در بارهء ابراهيم محاجه و ستيز مىكنيد در حالى كه پس از او تورات و انجيل فرستاده شد آيا تعقل و تفكر نمىكنيد ابراهيم نه يهودى بود و نه مسيحى بلكه مسلمانى پاك و خدا پرست بود . و در آيه 68 از سوره مائده فرمود : * ( قُلْ يا أَهْلَ الْكِتابِ لَسْتُمْ عَلى شَيْءٍ حَتَّى تُقِيمُوا التَّوْراةَ وَالإِنْجِيلَ وَما أُنْزِلَ إِلَيْكُمْ مِنْ رَبِّكُمْ ) * .\r\nولى در مورد مجوس ( زرتشتيان ) اختلاف نظر وجود دارد كه آيا اينان كتاب آسمانى داشته‌اند يا خير و منشا اين اختلاف ، مبهم بودن تاريخ اين دين و كتاب و پيامبر آن مىباشد و بنا به نقل محققان و دانشيان تاريخ ، بسيارى از كتابهاى مذهبى زرتشتيان ، از جمله « اوستا » بر اثر حمله اسكندر مقدونى و به آتش كشيدن تخت جمشيد ( 331 ق ج ) از بين رفت و پس از سالهاى متمادى در زمان ساسانيان ، كتاب اوستا را بر اساس نقل روحانيان و عالمان زرتشتى از نو تاليف نموده‌اند . و بار ديگر بخشى از آن در حمله مسلمانان در زمان صحابه و ياران رسول خدا به ايران ، از بين رفت و مجددا در زمان خلافت هارون كتابهاى دينى گرد آورى شد .\r\n\r\nواژه مجوس در كتاب خدا\r\nدر هر حال واژه مجوس در آيه 17 از سوره حج ذكر شده است خداوند فرمود ، * ( إِنَّ الَّذِينَ آمَنُوا وَالَّذِينَ هادُوا وَالصَّابِئِينَ وَالنَّصارى وَالْمَجُوسَ وَالَّذِينَ أَشْرَكُوا . . ) * در اين آيه همان گونه كه مىبينيد ، مجوس در رديف يهودى و نصارى - كه اهل كتاب مىباشند - قرار گرفته و با حرف « واو » و كلمه « الذين » همانند يهود و نصارى از مشركين جدا شده ، و اين گوياى اين است كه آنان از اهل كتاب مىباشند .\r\n\r\nواژه مجوس در احاديث\r\n« مرسل واسطى قال : سئل ابو عبد الله عن المجوس أ كان لهم نبى ؟ فقال نعم ، اما\r\n","description":"","footnote":"","page_name":" 130 ","page_number":133},
  {"content":"\r\nبلغك كتاب رسول الله على اهل مكه ان اسلموا و الا نابذتكم بحرب من الله ، فكتبوا إلى النبي ( ص ) ان خذ منا الجزية و دعنا على عبادة الاوثان ، فكتب إليهم النبي انى لست آخذ الجزية الامن اهل الكتاب فكتبوا اليه زعمت انك لا تأخذ الجزية الا من اهل الكتاب ، ثم اخذت من مجوس هجر ، فكتب إليهم رسول الله ان المجوس كان لهم نبى فقتلوه و كتاب احرقوه اتاهم نبيهم بكتاب فى اثنى عشر الف جلد ثور « .\r\nاز حضرت امام صادق پرسش شد آيا مجوس پيامبرى داشتند ؟ حضرت در پاسخ فرمود ، آرى ، آيا خبر نامه رسول خدا به اهل مكه به تو نرسيده ( كه در آن نامه نوشت ) اسلام آوريد و گر نه در جنگ با خدا قرار مىگيريد و آنان در پاسخ نامه رسول خدا نوشتند ، از ما جزيه بگير و ما را به خود واگذار كه « بت » ها را پرستش نماييم . پيامبر براى آنان نوشت من جزيه نمىپذيرم ، مگر از اهل كتاب . آنها در جواب نامه رسول خدا نوشتند ، گمان بردى كه جزيه نمىگيرى مگر از اهل كتاب ، با آن كه از مجوس هجر جزيه گرفتى .\r\nپيامبر در پاسخ نامه آنها فرمود : براى مجوس پيامبرى بود كه او را كشتند و كتاب او را سوزانيدند ، پيامبرشان كتابى براى آنها آورد كه در 12 هزار پوست گاو قرار داشت . و از جمله احاديث ، شيخ صدوق نقل كرد كه پيامبر فرمود سنوا بهم سنة اهل ، الكتاب و كان لهم نبى اسمه ( داماسب ) فقتلوه و كتاب ، يقال له جاماست كان يقع فى اثنى عشر الف جلد ثور فاحرقوه با آنها معامله اهل كتاب نماييد . اينان پيامبرى به نام داماسب داشتند كه او را كشتند و داراى كتابى موسوم به جاماست كه در دوازده هزار پوست گاو قرار مىگرفت و آن را سوزانيدند .\r\nشيخ مفيد در مقنعه 44 از امير مؤمنان على عليه السلام روايت كرد كه فرمود مجوس در زمينه جزيه حكم يهود و نصارى را دارند و آنان در گذشته داراى كتاب بوده‌اند و نيز غير اينها از روايات ديگر و براى آگاهى بيشتر مىتوانيد به توحيد صدوق 306 ، وسائل الشيعه حر عاملى ج 6 ، باب 49 ، از ابواب جهاد عدو حديث او سنن بيهقى ج 9 ص 88 ) و فروع كافى و من لا يحضره الفقيه مراجعه شود .\r\nتمامى اين منابع اشاره به اهل كتاب بودن مجوس دارد ، زيرا رسول خدا ( ص ) از مشركان جزيه و ماليات نمىپذيرفت و آنان را بين اسلام و جنگ مخير مىكرد ، ولى روايات فراوانى داريم كه رسول خدا از مجوس جزيه گرفت ، به دليل اين كه آنان داراى كتاب آسمانى و نبى بوده‌اند .\r\n","description":"","footnote":"","page_name":" 131 ","page_number":134},
  {"content":"\r\nو اين كه كتاب آنان چه بوده و پيامبر ايشان در چه زمانى مبعوث شده ؟ زرتشت پيامبر بود و يا حكيم و يا فيلسوف ؟ ، بحثى خارج از مجال و نظرگاه ما است . مهم اين است كه پيامبر اكرم با آنها هم چون اهل كتاب رفتار كرده است . و مىفرمود : « سنوا بهم سنة اهل الكتاب » ( بداية المجتهد ، ج 1 ، ص 389 ) .\r\nدر هر حال از مجموع روايات - چه آنهايى كه ذكر شد و چه آنهايى را كه ذكر نشد - اين به دست مىآيد كه مجوس از اهل كتابند و بر فرض كه از نظر سند آنها و يا دلالت ، مورد نقد و اشكال قرار گيرند داراى احكام اهل كتاب مىباشند و ان شاء الله در آينده نزديك كتابى در بارهء آنها و صابئين منتشر مىكنيم .\r\n\r\nآراء فقهاء مذاهب اسلامى در بارهء اهل كتاب\r\nفقهاء مذاهب اسلامى : حنفى ، مالكى ، شافعى ، حنبلى ، ظاهرى ، اوزاعى و ديگر مذاهب منقرض ، در مورد طهارت ذاتى اهل كتاب اتفاق نظر دارند ، و در ميان ايشان فقط ابن حزم ظاهرى ( پيشواى دوم مذهب ظاهرى ) در كتاب المحلى ( ج 1 ، ص 129 ) حكم به نجاست مطلق كافر كرده كه شامل اهل كتاب نيز مىشود . اما فقهاء اماميه در زمينه طهارت و عدم طهارت ذاتى اهل كتاب داراى دو نظريه‌اند :\r\nبرخى قائل به عدم طهارت ذاتى آنان شده‌اند كه البته اين نظر ميان ايشان معروف و مشهور است .\r\nو گروهى قائل به طهارت ذاتى اهل كتاب مىباشند كه نظر ايشان از شهرت نظريه پيشين برخوردار نيست . ( 1 )\r\n\r\nفقهاء امامى معتقد به طهارت ذاتى اهل كتاب\r\n1 - مؤسس و بنيانگذار ابحاث اجتهادى به صورت علمى ، ابن ابى عقيل عمانى ( م حدود 329 ه ) . بايد يادآور شويم كه ابن ابى عقيل موضوع ياد شده را تحت عنوان طهارت يا عدم طهارت ذاتى اهل كتاب مورد بررسى قرار نداده ، بلكه او در مسأله نيم\r\n\r\n","description":"","footnote":"\r\n( 1 ) - لازم به تذكر است كه ما به گونه اشاره در اين رابطه در كتاب « طهارة الكتابي » خود كه حدود 25 سال قبل در نجف اشرف چاپ شد ، مطالبى را بيان نموده‌ايم .\r\n","page_name":" 132 ","page_number":135},
  {"content":"\r\nخورده اهل كتاب قائل به طهارت شده و گفته است ، مسلمان مىتواند از باقى مانده آبى كه كافر كتابى از آن آشاميده بياشامد و اين نظريه مبتنى بر طهارت ذاتى اهل كتاب است . زيرا هر گاه كافر كتابى ذاتا نجس باشد ، نيم خورده او كه آب قليل است قهرا نجس خواهد بود ؛ مگر اين كه گفته شود حكم او مبتنى بر عدم انفعال آب قليل به مجرد ملاقات با نجاست مىباشد . چون نخستين كسى كه در ميان فقها قائل به اين نظريه شده او بوده است ، ولى اين در صورتى پذيرفته است كه بگوييم سؤر اختصاص به آب مطلق دارد و شامل غذا يا آب مضاف نمىشود . در حالى كه سؤر شامل هر نيم خورده اى مىشود - آب قليل مطلق يا آب مضاف يا ساير غذاها - بنا بر اين دلالت كلام ابن ابى عقيل بر طهارت ذاتى كتابى - به دلالت التزامى - بلا اشكال خواهد بود .\r\nبه هر حال در ميان فقهاى شيعه نخستين كسى كه نظريه فوق را اظهار داشته ، ابن ابى عقيل عمانى بوده است .\r\n2 - ابو على ابن جنيد اسكافى ( م 381 ه ) در كتاب المختصر الاحمدى فى الفقه المحمدي گفته است : « و لو تجنب من اكل ما صنعه اهل الكتاب من ذبائحهم و فى آنيتهم و كل ما صنع فى اوانى مستحلى الميتة و مؤاكلتهم ما لم يتيقن طهارة أوانيهم و أيديهم كان احوط » . در اين بيان ايشان مىگويد كه اگر يقين به طهارت ظرفها و دستهاى اهل كتاب پيدا نشود هم غذا نشدن با آنها احوط است ، و ضمير در كلمه « أيديهم » بر همه موارد ذكر شده باز مىگردد و اختصاصى به معتقدان به حليت ميته ندارد . و در اين صورت كلام ابن جنيد به وضوح دلالت به عدم نجاست ذاتى اهل كتاب خواهد داشت . چرا كه اگر معتقد به نجاست ذاتى آنها بود ، جايى براى عبارت « ما لم يتيقن طهارة أوانيهم و أيديهم » نمىماند ، زيرا يقين به طهارت دستهاى اهل كتاب در صورتى ميسر است كه آنها ذاتا نجس نباشند .\r\n3 - شيخ مفيد ( م 413 ه ) در رسالهء غرويه ، حكم به كراهت سؤر يهودى و نصرانى كرده است و اين حكم مستلزم عدم نجاست ذاتى اهل كتاب است . زيرا اگر اهل كتاب ذاتا نجس باشند ، بدون شك سؤر آنها كه با بدنشان تماس پيدا كرده نجس خواهد بود و نيم خوردهء آنان نيز بر مسلمان حرام مىشد و حكم به كراهت نشانهء قول به عدم نجاست ذاتى كافر كتابى است . مگر اين كه ادعا شود منظور شيخ مفيد از كراهت ، همان حرمت است نه معناى اصطلاحى آن ، ولى اين ادعا خلاف ظاهر است و نياز به دليل دارد .\r\n","description":"","footnote":"","page_name":" 133 ","page_number":136},
  {"content":"\r\n4 - شيخ الطائفة طوسى ( م 460 ه ) در كتاب نهايه مىگويد : « و يكره ان يدعو الانسان احدا من الكفار إلى طعامه فياكل معه و ان دعاه فليأمر به غسل يديه ثم ياكل معه ان شاء » . اين سخن كه اگر كافرى را به خوردن غذا دعوت كرديد نخست از او بخواهيد كه دستهايش را بشويد و سپس با شما هم غذا شود ، مشعر به اين است كه شيخ طوسى قائل به نجاست ذاتى اهل كتاب نبوده است و گر نه شستن را باعث طهارت دست كافر نمىشمرد .\r\nبرخى مانند علامه حلى در توجيه نظريه شيخ گفته‌اند كه اين سخن را شيخ طوسى از روى اعتقاد و باور نقل نكرده ، بلكه به عنوان يكى از نظريات اظهار شده توسط ديگران آورده است و برخى ديگر چون محقق حلى در « نكت النهايه » گفته‌اند كلام شيخ بر صورت ضرورت و اضطرار حمل مىشود و يا بر صورتى كه مسلمان بخواهد با كافرى همسفر شود ، نه هم غذا . و يا گفته شده است كه شيخ در كتاب نهايه ، بنايش بر ذكر متن روايات بوده نه ذكر فتاواى قطعى خويش ؛ بدين جهت نمىتوان سخن فوق را فتوا و اعتقاد او تلقى كرد .\r\nولى هيچ يك از توجيه‌هاى ذكر شده قابل قبول نيست ، زيرا توجيه نخست ، خلاف ظاهر است ، و مدعاى دوم شاهدى ندارد ، و اعتذار سوم مشكلى را حل نمىكند . اگر چه بناى شيخ در نهايه بر نقل متن احاديث است ولى نه هر حديثى ، بلكه شيخ در نهايه رواياتى را ذكر كرده كه بر طبق آنها فتوا داده است .\r\nالبته مرحوم شيخ طوسى در جاى ديگر از كتاب خود مىگويد : و لا يجوز مؤاكلة الكفار على اختلاف مللهم و لا استعمال أوانيهم الا بعد غسلها بالماء و كل طعام تولاه بعض الكفار بأيديهم و باشروه بنفوسهم لم يجز اكله لأنهم انجاس ينجس بمباشرتهم إياه « : هم غذا شدن با مطلق كفار جايز نيست هم چنان كه استعمال ظرفهاى آنان پيش از شستن جايز نمىباشد و هر غذايى كه كفار در تهيه آن مباشرت كنند خوردن آن جايز نمىباشد ، زيرا آنان نجساند و غذا با مباشرت آنان نجس مىشود .\r\nممكن است كسى توهم كند كه اين كلام شيخ با كلام پيشين او منافات دارد ، ولى حق اين است كه منافاتى بين دو عبارت نيست ، زيرا كلام نخستين دال بر عدم نجاست ذاتى كفار است و كلام دوم نظر به نجاست ظاهرى و عارضى آنها دارد ، و اين دو حكم با هم تنافى ندارد .\r\n","description":"","footnote":"","page_name":" 134 ","page_number":137},
  {"content":"\r\n5 - سيد محمد عاملى ( م 1009 ه ) در كتاب مدارك الاحكام فى شرح شرايع الاسلام .\r\n6 - محمد باقر سبزوارى در كتاب كفاية الاحكام ( ص 12 ) در مبحث طهارت ، او اخبار طهارت ذاتى را در محل مذكور معتبر دانسته است . و اخبار عدم طهارت ذاتى را مورد نقد و اشكال قرار داده است .\r\n7 - مقدس اردبيلى ( م 993 ه ) در كتاب شرح الارشاد .\r\n8 - شيخ حسن ، صاحب معالم ( م 1011 ه ) بر اساس آن چه از ايشان نقل شده است .\r\n9 - ملا محسن فيض كاشانى ( م 1090 ه ) در كتاب وافى .\r\n10 - شيخ على عاملى ، در توفيق السائل على دلائل المسائل .\r\n11 - حاج آقا رضا همدانى ( م 1322 ه ) در كتاب طهارت ( ص 562 ) او اخبار طهارت را به گونه كامل مورد تأييد قرار داده است .\r\n12 - آخوند خراسانى ( م 1329 ) در كتاب اللمعات النيرة فى شرح تكملة التبصرة .\r\n13 - سيد عبد الحسين شرف الدين در كتاب تحفة الاصحاب فى حكم اهل الكتاب .\r\n14 - سيد محسن امين ( م حدود 1371 ) در كتاب الدر الثمين .\r\n15 - شيخ محمد رضا آل ياسين ، در كتاب بلغة الراغبين .\r\n16 - ابو عبد الله زنجانى ( م 1360 ) در كتابى كه به منظور اثبات طهارت اهل كتاب ، به همين نام تدوين كرده است .\r\n17 - شيخ يوسف حائرى شاهرودى ، در كتاب مدارك العروة الوثقى .\r\n18 - شيخ الشريعة اصفهانى . او معتقد است هر گاه براى تغسيل مردهء زن مسلمانى فرد مماثلى و يا محرمى يافت نشود ، جايز است زن نصرانى او را غسل دهد . كه اين رأى چنان كه قبلا نيز به نظاير آن اشارت رفت ، مستلزم قول به طهارت ذاتى اهل كتاب است . و كسانى كه اين مسأله را در تغسيل پذيرفته‌اند ، . ولى در باب طهارت و عدم طهارت ذاتى اهل كتاب ، حكم به عدم طهارت ذاتى كرده‌اند ، مرتكب تناقض گويى شده‌اند .\r\n19 - سيد محمد تقى آل بحر العلوم ، كه در پاسخ به استفتاء شيخ رؤف مبارك از ايشان به گونهء صريح حكم به طهارت اهل كتاب كرده است .\r\n20 - شيخ محمد صالح جزائرى ، در رساله خطى .\r\n21 - سيد محسن موسوى ، در كتاب البيان فى الحجة و البرهان .\r\n","description":"","footnote":"","page_name":" 135 ","page_number":138},
  {"content":"\r\n22 - سيد محسن طباطبايى حكيم ( م 1390 ) كه در پاسخ به استفتاى كاظم جبار عدوه پيرامون حكم طهارت و عدم طهارت اهل كتاب نوشته است : « كتابى طاهر است در صورتى كه از آن چه در نزد ما طاهر نيست مانند بول و خون و شراب و . . اجتناب ورزد ، و هر گاه از اين نجاسات پاك باشد نيم خوردهء او طاهر و خوردن طعام و آشاميدن آب از طرف او جايز است .\r\nما متن اين سؤال و جواب را در كتاب « طهارة الكتابي » كه حدود 25 سال قبل تدوين و انتشار يافت ، درج كرده‌ايم . او نيز در رساله عمليه منهاج الصالحين ( چاپ اخير ) فتوا بر طهارت ذاتى اهل كتاب را بيان نموده است .\r\n23 - شهيد سيد محمد باقر صدر ( ش 1399 ) در رسالهء عمليهء خويش قول به طهارت كتابى را برگزيده است .\r\n24 - آقاى خوئى در تقريرات ابحاث فقهى خود ، كتاب التنقيح فى شرح العروة الوثقى ( ج 1 ، ص 53 ) نخست اخبار دال بر طهارت ذاتى را تقويت كرده ، ولى در نتيجه گيرى بحث اظهار مىدارند كه چون معظم از متقدمين و متأخرين قول طهارت كتابى را نپذيرفته‌اند ، چاره اى جز احتياط لزومى نيست .\r\nاين در حالى است كه ايشان در مبانى اصولى خويش معتقد است عمل مشهور خبر ضعيف را منجبر نمىكند ، و نيز اعراض مشهور خبر صحيح را منكسر نمىسازد . ( 1 ) اعتقاد به چنين مبنايى مستلزم آن بود كه ايشان به اخبار دال بر طهارت كتابى فتوا مىداد و به دليل اعراض گروهى از اصحاب راه احتياط را پيشنهاد نمىكرد .\r\nنگارنده اين سخن را حضورا به ايشان يادآور شد ، ولى ايشان در پاسخ اظهار داشت :\r\nموضوع اگر چه چنين است ولى با اين وصف مخالفت مشهور در چنين مقامى يعنى مقام فتوا - مشكل است و احتياط راه نجات است . ( 2 ) نتيجهء كلام فوق اين است كه اگر چه كتابى از نظر ادلهء نظرى ذاتا طاهر است ولى بر اساس ملاكهاى عملى بنا بر احتياط نجس است . و اين سخن اعترافى است به اين كه\r\n\r\n","description":"","footnote":"\r\n( 1 ) - برخى از فقهاى بزرگ مانند شهيد ثانى و علامه سيد محمد عاملى ( صاحب مدارك ) داراى اين نظريه بوده‌اند و نگارنده نيز اين نظريه را به گونه كامل پذيرفته و در ابحاث « علوم حديث » كه اخيرا به صورت جزوات تكثير و پخش شده با ادله و براهين ثابت نموده‌ايم .\r\n( 2 ) - اين مطلب را در كتاب « طهارة الكتابي » خود كه در نجف اشرف انتشار يافت يادآور شده‌ام .\r\n","page_name":" 136 ","page_number":139},
  {"content":"\r\nحكم به نجاست ذاتى كتابى از باب احتياط ، عمل بدون دليل از عناصر خاصه استنباط است .\r\nالبته اين بدان معنا نيست كه احتياط بىمورد بوده و هيچ گونه منشأى نداشته باشد ، بلكه مىتواند منشأ ديگرى چون امور اجتماعى و عوامل زمانى و مكانى را دارا باشد .\r\n25 - آقاى منتظرى در رسالهء عمليه .\r\n26 - سيد عبد الاعلى سبزوارى در رساله عمليه .\r\nاكنون بجاست بحث را در چهار بخش دنبال كنيم :\r\n1 - ادلهء قائلان به عدم طهارت ذاتى اهل كتاب .\r\n2 - ادلهء قائلان به طهارت ذاتى اهل كتاب .\r\n3 - مقتضاى جمع بين اخبار و نتيجه گيرى نهايى بحث از ديدگاه نگارنده .\r\n4 - طرح مناقشات و اشكالاتى كه به نظريه طهارت ذاتى شده است و پاسخ به آنها .\r\n\r\nبخش اول : بيان ادله قائلان به عدم طهارت ذاتى اهل كتاب\r\nقائلان به طهارت ذاتى اهل كتاب اگر چه اندك نبوده ، ولى شمار بيشترى از فقهاى اماميه قائل به عدم طهارت ذاتى اهل كتاب شده‌اند . قائلان به عدم طهارت ذاتى اهل كتاب براى اثبات نظريه خود به ادله اى تمسك جسته‌اند ، ما نخست به ذكر ادله آنان مىپردازيم و سپس ادله قائلان به طهارت ذاتى را مىآوريم و در مرحله بعد به تجزيه و تركيب آن نظريات خواهيم پرداخت .\r\n\r\nاجماع\r\n- يكى از ادله قائلان به عدم طهارت ذاتى اهل كتاب ، اجماع است . اين دليل را بسيارى از فقهاء و اصوليان از متقدمين و متاخرين و متاخرى المتأخرين ياد آور شده‌اند كه از آن جمله : دو فقيه بزرگ سيد مرتضى و شيخ طوسى را مىتوان نام برد ، و كسانى چون استاد كل وحيد بهبهانى اين حكم را از ضروريات مذهب دانسته و صاحب جواهر نيز آن را نيكو شمرده است .\r\nنقد اجماع - تمسك به اجماع در اين مسأله به چند دليل صحيح نيست :\r\nدليل يكم - در مسأله اى كه گروهى از فقهاى متقدم و متأخر اماميه داراى نظر ديگرى هستند ادعاى اجماع قابل پذيرش نيست .\r\nدليل دوم - در مباحث اصولى به اثبات رسيده كه اجماع در صورتى حجت است كه\r\n","description":"","footnote":"","page_name":" 137 ","page_number":140},
  {"content":"\r\nمستلزم علم به صدور حكم از معصوم شود . و مدركى نباشد ، زيرا هر گاه اجماعى بر اساس مدرك خاصى صورت گرفته باشد ، اجماع دليل مجزايى به شمار نمىرود و تمام اعتنا به خود آن مدرك است و ادعاى اجماع در مسأله عدم طهارت كتابى يا قطعا مدركى است و يا دست كم محتمل المدركيه است ، و مدرك آن ممكن است ادله اى باشد كه خواهد آمد .\r\n\r\nكتاب\r\n- از ديگر ادله قائلان به عدم طهارت ذاتى كتابى ، اين آيه مىباشد : * ( « إِنَّمَا الْمُشْرِكُونَ نَجَسٌ فَلا يَقْرَبُوا الْمَسْجِدَ الْحَرامَ » ) * ( توبه / 28 ) .\r\nاستدلال كنندگان به اين آيه ادعا كرده‌اند كه واژه « مشرك » شامل همه كفار - از بت پرستان و غير آنها از يهود ، نصارى و مجوس و ساير كفار كه بر آنها در آيات و روايات مشرك اطلاق شده است - مىشود .\r\n\r\nنقد استدلال به آيه مذكور :\r\nأولا - معلوم نيست كه منظور از كلمه « نجس » در آيه معناى اصطلاحى و اعتبارى شرعى آن است يا معناى لغوى آن ؟ و اين نجاست روحى است يا بدنى ؟\r\nشرح اين مطلب به گونه مفصل در بخش دوم بحث كه بحث از طهارت ذاتى مشركان و ملحدان است خواهد آمد .\r\nثانيا - واژه مشرك شامل يهود و نصارى نمىشود ، زيرا مشرك در اصطلاح قرآن بت پرستانند كه در مقام عبادت براى خدا شريك قائلاند ، نه به معناى شرك در مقام ذات و يا شرك به نوعى از اعتبار و يا مطلق كافر و رو گردان از شريعت اسلام . و هر انديشه مندى كه در آيات قرآن تدبر و تعمق نمايد و در اسلوب و شيوه آن به گونه كامل بررسى و كاوش نمايد اين معنى برايش ثابت مىگردد .\r\nدليل اين مدعا اين است كه : أولا - قرآن در برخى آيات ميان مشركان و اهل كتاب فرق گذارده و آنان را در كنار هم و منفرد از يكديگر ذكر كرده است و مشركان را به اهل كتاب عطف نموده ، كه اين اقتضاى مغايرت آنها را با هم دارد ، بجاست به عنوان نمونه بعضى از آنها را در اينجا يادآور شويم :\r\n* ( إِنَّ الَّذِينَ كَفَرُوا مِنْ أَهْلِ الْكِتابِ وَالْمُشْرِكِينَ . . ) * ( بينه / 6 ) .\r\n* ( لَمْ يَكُنِ الَّذِينَ كَفَرُوا مِنْ أَهْلِ الْكِتابِ وَالْمُشْرِكِينَ مُنْفَكِّينَ حَتَّى تَأْتِيَهُمُ الْبَيِّنَةُ ) * ( بينه / 1 ) .\r\n","description":"","footnote":"","page_name":" 138 ","page_number":141},
  {"content":"\r\nو * ( لَتَجِدَنَّ أَشَدَّ النَّاسِ عَداوَةً لِلَّذِينَ آمَنُوا الْيَهُودَ وَالَّذِينَ أَشْرَكُوا . . ) * ( مائده / 22 ) .\r\n* ( ما يَوَدُّ الَّذِينَ كَفَرُوا مِنْ أَهْلِ الْكِتابِ وَلَا الْمُشْرِكِينَ أَنْ يُنَزَّلَ عَلَيْكُمْ مِنْ خَيْرٍ مِنْ رَبِّكُمْ ) * . .\r\n( بقره / 105 ) .\r\n* ( إِنَّ الَّذِينَ آمَنُوا وَالَّذِينَ هادُوا وَالصَّابِئِينَ وَالنَّصارى وَالْمَجُوسَ وَالَّذِينَ أَشْرَكُوا ) * . . ( حج / 17 ) .\r\nثالثا - علاوه بر آيات در بسيارى از روايات ، موضوع شرك جداى از موضوع يهود و نصارا دانسته شده است ، از جمله : خبر وشاء كه از امام صادق نقل مىكند : كره سؤر ولد الزنا و اليهودي و النصراني و المشرك ( وسائل ، ج 1 باب 3 ، از ابواب اسئار ) و نيز روايتى كه قبلا يادآور شديم در زمينه سبقت كفر بر شرك به لحاظ زمانى كه مجموع اين گونه روايات نشانگر دوئيت شرك و مطلق كفر است .\r\nرابعا - ادله اى در اختيار است كه نشان مىدهد در برخى از احكام ميان كافران كتابى و مشركان فرق است و اين تفاوت در حكم نشانگر اختلاف در موضوع مىباشد .\r\nاز جمله فرقهاى حكمى آن دو چنين است :\r\nپذيرش جزيه از كافران كتابى و عدم پذيرش آن از مشركان . خداوند در آيه 29 از سوره توبه فرمود : * ( قاتِلُوا الَّذِينَ لا يُؤْمِنُونَ بِالله وَلا بِالْيَوْمِ الآخِرِ وَلا يُحَرِّمُونَ ما حَرَّمَ الله وَرَسُولُه وَلا يَدِينُونَ دِينَ الْحَقِّ مِنَ الَّذِينَ أُوتُوا الْكِتابَ حَتَّى يُعْطُوا الْجِزْيَةَ عَنْ يَدٍ وَهُمْ صاغِرُونَ ) * :\r\nكارزار كنيد با آنان كه به خدا و روز بازپسين ايمان نمىآورند و آن چه را كه خدا و رسول حرام دانسته‌اند آنها حرام نمىدانند و دين حق را نمىپذيرند تا آن كه اهل كتاب جزيه را به دست خودشان با خوارى بپردازند .\r\nجلوگيرى از سكونت مشركان در سرزمينهاى اسلامى و آزادى سكونت اهل كتاب در بلاد مسلمين ، البته در صورتى كه به برخى امور اخلاقى و احكام حكومتى از جمله جزيه گردن نهند .\r\nممنوعيت ازدواج با زن مشرك - اعم از دائم و موقت - كه در اين مورد همه فقهاء مذاهب اسلامى اتفاق نظر دارند ، در حالى كه فقهاى اماميه ازدواج موقت با اهل كتاب را جايز شمرده ، و در مورد ازدواج دائم با آنان برخى قائل به جواز مطلق ، و گروهى قائل به عدم جواز مطلق ، و عده اى قائل به تفصيل شده و گفته‌اند هر گاه دسترسى به زن مؤمن نباشد ، ازدواج دائم با اهل كتاب جايز است و اگر دسترسى باشد جايز نيست . نگارنده در\r\n","description":"","footnote":"","page_name":" 139 ","page_number":142},
  {"content":"\r\nزمينه ازدواج دائم با اهل كتاب قائل به جواز مطلق است كه اثبات آن نياز به مجال ديگرى دارد .\r\nممنوعيت انتخاب دايهء مشرك ، براى شير دادن به فرزندان مسلمانان ، و عدم ممنوعيت آن از اهل كتاب .\r\nممنوعيت تغسيل مؤمن توسط فرد مشرك مطلقا و جواز آن توسط اهل كتاب در صورتى كه مماثل مؤمن يافت نشود .\r\nمسئول سپاه اسلام نمىتواند با مشركان شرط كند كه آنان پذيرايى از سپاه اسلام را عهده دار شوند ، ولى اين شرط با اهل كتاب جايز است .\r\n\r\nاطلاق واژه مشرك بر اهل كتاب\r\nاما اگر در برخى آيات ديده مىشود كه واژه مشرك بر يهود و نصارى اطلاق شده است - مانند : * ( « وَقالَتِ الْيَهُودُ عُزَيْرٌ ابْنُ الله وَقالَتِ النَّصارى الْمَسِيحُ ابْنُ الله ) * . . * ( سُبْحانَه عَمَّا يُشْرِكُونَ » ) * - ، اين اطلاق بنحو حقيقت نيست و در آن نوعى معناى اعتبارى در نظر گرفته شده است . زيرا اصولا شرك در لسان قرآن و روايات داراى اطلاقات مختلفى است كه برخى از آنها در مورد عمل فرد مسلمان نيز فرض شده است . مانند : * ( « وَما يُؤْمِنُ أَكْثَرُهُمْ بِالله إِلَّا وَهُمْ مُشْرِكُونَ » ) * ( يوسف / 106 ) .\r\nامام صادق ( ع ) در تفسير اين آيه مىفرمايد : « هو قول الرجل لو لا فلان لهلكت ، و لو لا فلان لأصبت كذا و كذا ، و لو لا فلان لضاع عيالى ، الا ترى انه قد جعل لله شريكا فى ملكه برزقه و يدفع عنه ؟ قال الراوى - قلت : فيقول : لو لا ان الله منّ على بفلان لهلكت ؟ قال : لا باس » ( بحار ، ج 72 ، ص 100 ) . و نيز در روايت ديگرى امام صادق ( ع ) مىفرمايد : « يطيع الشيطان من حيث لا يعلم فيشرك » ( كافى ، ج 2 ، ص 397 ) . و امام كاظم ( ع ) مىفرمايد :\r\n« شرك طاعة » و « ليس شرك عبادة » ( كافى ، ج 2 ، ص 397 ) .\r\nشرك گاهى در مقابل كفر مطرح مىشود كه در اين صورت به معناى بت پرستى و پرستش غير خداست ولى گاهى در مقابل كفر نيامده كه مىتواند معانى ديگرى از قبيل آن چه در روايات مذكور و ديگر روايات ذكر شده ، داشته باشد .\r\nاين بحث در قسمت دوم كه بحث از طهارت ذاتى مشركان و ملحدان است ، به صورت مفصلترى خواهد آمد .\r\n","description":"","footnote":"","page_name":" 140 ","page_number":143},
  {"content":"\r\n\r\nبيان كلام راوندى\r\nبجاست اينجا كلام مرحوم قطب راوندى و فخر رازى صاحب تفسير كبير را ارائه دهيم .\r\nراوندى در اثبات مشرك بودن اهل كتاب مىگويد :\r\nعطف مشركين در آيات بر اهل كتاب براى تفخيم و تاكيد است ( نه براى تغاير و دوگانگى ) همان گونه كه در آيه 68 سوره الرّحمن : * ( « فِيهِما فاكِهَةٌ وَنَخْلٌ وَرُمَّانٌ » ) * . در آن دو ميوه خرما و انار است مىباشد . زيرا خرما و انار كه دو ميوه هستند ، بر فاكهه عطف شده‌اند . ( فقه القرآن 2 / 78 ) .\r\nعلامه فخر رازى مىگويد : اين استدلال ( مغايرت معطوف و معطوف عليه ) مشكل است . به دليل آيه 7 سوره احزاب : * ( « وَإِذْ أَخَذْنا مِنَ النَّبِيِّينَ مِيثاقَهُمْ وَمِنْكَ وَمِنْ نُوحٍ . . » ) * و آن هنگام كه از انبياء و پيامبران و تو و از نوح پيمان گرفتيم . و آيه 98 از سوره بقره : * ( « مَنْ كانَ عَدُوًّا لِلَّه وَمَلائِكَتِه وَرُسُلِه وَجِبْرِيلَ وَمِيكالَ فَإِنَّ الله عَدُوٌّ لِلْكافِرِينَ » ) * . هر كه دشمن خدا و فرشتگان و پيامبرانش و جبرئيل و ميكائيل باشد خدا هم دشمن كافران است . كه در آيه اول ( منك و من نوح ) عطف به تبيين شده است در حالى كه رسول خدا حضرت محمد و نوح ( ع ) از انبياء مىباشند و در آيه دوم « جبرئيل » و « ميكائيل » كه از ملائكه هستند به آنها عطف شده‌اند و اين نوع عطف مستلزم مغايرت نيست . و اگر اشكال شود كه عطف در دو آيه اخير ذكر خاص بعد از عام است براى رساندن عظمت شأن معطوف در آن صفت مذكور در پاسخ آن بايد گفت : در آياتى كه مشركان بر اهل كتاب عطف شده است داراى همين خصوصيت است و خصوصيت ذكر مشركان بعد از اهل كتاب بيانگر نهايت درجه كفر آنهاست . ( تفسير كبير 6 / 60 ) .\r\n\r\nنقد كلام امام فخر رازى\r\nنقد كلام فخر رازى روشن است اما أولا : با توجه به آياتى كه اهل كتاب را با مشركان ذكر كرده است بويژه آيه 17 سوره حج : * ( إِنَّ الَّذِينَ آمَنُوا وَالَّذِينَ هادُوا وَالصَّابِئِينَ وَالنَّصارى وَالْمَجُوسَ وَالَّذِينَ أَشْرَكُوا إِنَّ الله يَفْصِلُ بَيْنَهُمْ يَوْمَ الْقِيامَةِ . . ) * ( 1 ) مقابله مشركان با اهل كتاب كاملا واضح است . زيرا آيه مذكور مسلمانان و يهوديان ،\r\n\r\n","description":"","footnote":"\r\n( 1 ) - يعنى : خدا ميان آنان كه ايمان به او آورده و آنان كه كيش يهود يا صابئان يا نصارا يا مجوس را برگزيده و آنان كه مشرك شده‌اند در روز قيامت حكم مىكند .\r\n","page_name":" 141 ","page_number":144},
  {"content":"\r\nمسيحيان ، زرتشتيان و مشركان را به سه دسته تقسيم كرده كه با آوردن كلمه « الذين » به گونه مكرر مشخص مىشود ، دسته اول مسلمانان ، دسته دوم يهود و نصارا و مجوس و گروه سوم مشركان .\r\nثانيا لفظ مشرك وقتى كه به گونه مطلق ذكر مىشود ، كتابى را شامل نمىشود مگر با قرينه اى كه دال بر شمول ، عنوان مشرك بر كتابى و ذكر آن براى تاكيد و اهميت آن در بين باشد . ولى با نبودن قرينه نمىتوان اين شمول را قائل شد و اصولا قاعده بر اين است كه عطف مستلزم مغايرت معطوف از معطوف عليه است مگر با وجود دليل خاص و با قرينه اى ( 1 ) و آياتى كه فخر رازى شاهد براى خود آورده از مواردى است كه قرينه دارد ، زيرا ما علم داريم جبرئيل و ميكائيل از جنس ملائكه و رسول خدا و نوح ( ع ) و ابراهيم . . از انبياء هستند پس ، از موارد ذكر خاص بعد از عام مىشود و اما آياتى كه ما يادآور شديم در اثبات مغايرت بين عنوان مشرك با كتابى اين گونه نيست . بر اين اساس ، قياس آيات مشتمل بر عطف مشركين به اهل كتاب با آيات مشتمل بر ذكر خاص بعد از عام قياسى است مع الفارق كه فارق آن وجود قرينه در آيات اخير است و بر فرض كه شك كنيم كه آيا عطف لفظ مشركين بر اهل كتاب در آيات پيشين دلالت بر مغايرت مىكند يا نه ، اصل بر مغايرت است . پس مراد از شرك در مقام عبادت است نه شرك در مقام ذات و حكم مذكور در آيه مخصوص به اهل شرك در مقام عبادت است .\r\nلذا مقدس اردبيلى بر اين بينش و اعتقاد است كه مشرك از نظر لغت و عرف شامل اهل كتاب نمىشود و كسى كه خدا را به وحدانيت قائل است ، ولى بنا بر اين اعتقاد باشد كه او را فرزندى است ملازمت با مشرك بودن حقيقى او نيست ( زبدة البيان 529 ) .\r\nعلامه طباطبايى در تفسير گرانمايه خويش ، الميزان ج 2 / 211 ، مىنويسد : شرك از حيث ظهور و خفا همانند كفر داراى مراتب گوناگونى است :\r\nشرك ظاهر : آن است كه كسى قائل به تعدد خدا و پرستش مخلوق و يا شفيع قرار دادن او شود .\r\nشرك خفى براى كسى كه نبوت خاصه را انكار نمايد و يا قائل شود كه عزيز ( و يا مسيح ) پسر خدا و يا ما فرزندان و يا دوستان خداييم .\r\n\r\n","description":"","footnote":"\r\n( 1 ) رجوع شود به : جصاص ، احكام القرآن ، 2 / 16 .\r\n","page_name":" 142 ","page_number":145},
  {"content":"\r\nشرك خفىتر عبارت از قائل شدن به استقلال وسائل و اسباب در تأثير پديدار شدن وقايع و حوادث است .\r\nشرك بالاتر شركى است كه جز اهل اخلاص از آن رهايى ندارند و آن عبارت از غافل شدن از خدا و توجه به غير او همه اينها شرك است ولى اطلاق فعل غير از اطلاق وصف است يعنى گفتن اين كه فلانى شرك ورزيد ، غير از گفتن اين است كه فلانى مشرك است . چنان كه كفر ورزيدن بر ترك فرايض اطلاق مىشود . اما بر تارك آن كافر اطلاق نمىشود . خداوند فرمود * ( وَلِلَّه عَلَى النَّاسِ حِجُّ الْبَيْتِ مَنِ اسْتَطاعَ إِلَيْه سَبِيلًا وَمَنْ كَفَرَ فَإِنَّ الله غَنِيٌّ عَنِ الْعالَمِينَ ) * ( آل عمران 97 ) بر تارك حج كافر اطلاق نمىشود ؛ بلكه بر او اطلاق فاسق مىشود . زيرا به يكى از فرايض الهى كفر ورزيد و اگر بر وى كافر اطلاق شود كافر حج بر وى اطلاق مىشود نه كافر مطلق . و اين واضح است كه توصيف و نامگذارى داراى حكمى است و اسناد فعل داراى حكمى ديگر . به علاوه اطلاق عنوان مشرك بر اهل كتاب روشن نيست . به هر حال عنوان كافر بلكه اطلاق لفظ مشركان در جايى است كه معلوم است منظور آنان غير اهل كتاب است . به عنوان نمونه در آيه اول از سوره بينه خداوند فرمود ، * ( لَمْ يَكُنِ الَّذِينَ كَفَرُوا مِنْ أَهْلِ الْكِتابِ وَالْمُشْرِكِينَ مُنْفَكِّينَ حَتَّى تَأْتِيَهُمُ الْبَيِّنَةُ ) * و در آيه 28 از سوره توبه فرمود ، * ( إِنَّمَا الْمُشْرِكُونَ نَجَسٌ فَلا يَقْرَبُوا الْمَسْجِدَ الْحَرامَ ) * و در آيه 7 از آن سوره فرمود ، * ( كَيْفَ يَكُونُ لِلْمُشْرِكِينَ عَهْدٌ ) * و در آيه 36 از سوره توبه فرمود ، * ( وَقاتِلُوا الْمُشْرِكِينَ كَافَّةً ) * و در آيه 5 از آن سوره فرمود ، * ( فَاقْتُلُوا الْمُشْرِكِينَ حَيْثُ وَجَدْتُمُوهُمْ ) * و غير اينها از موارد ديگرى كه منظور از مشركان در آنها غير از اهل كتاب است . و اما در آيه 135 از سوره بقره * ( وَقالُوا كُونُوا هُوداً أَوْ نَصارى تَهْتَدُوا قُلْ بَلْ مِلَّةَ إِبْراهِيمَ حَنِيفاً وَما كانَ مِنَ الْمُشْرِكِينَ ) * ، منظور از مشركين يهود و نصارى نمىباشند تا تعريضى بر آنها باشد ؛ بلكه منظور غير آنان است . و آيه 67 از سوره آل عمران ؛ * ( « ما كانَ إِبْراهِيمُ يَهُودِيًّا وَلا نَصْرانِيًّا وَلكِنْ كانَ حَنِيفاً مُسْلِماً وَما كانَ مِنَ الْمُشْرِكِينَ » ) * دليل بر همين معنا است ، زيرا در اين آيه او را به اعتدال توصيف و به تسليم در برابر خداوند معرفى كرده و اين كه او مانند مشركان و بت پرستان براى خدا شريك قرار نداده و نيز در آيات ديگرى كه لفظ مشرك در آنها به كار رفته مانند آيه 106 از سوره يوسف * ( « وَما يُؤْمِنُ أَكْثَرُهُمْ بِالله إِلَّا وَهُمْ مُشْرِكُونَ » ) * و آيه 7 از سوره فصّلت * ( « وَوَيْلٌ لِلْمُشْرِكِينَ الَّذِينَ لا يُؤْتُونَ الزَّكاةَ » ) * و آيه 100 از سوره نحل * ( « إِنَّما سُلْطانُه عَلَى الَّذِينَ يَتَوَلَّوْنَه وَالَّذِينَ هُمْ بِه مُشْرِكُونَ » ) * اگر چه در اين آيات لفظ مشرك وجود\r\n","description":"","footnote":"","page_name":" 143 ","page_number":146},
  {"content":"\r\nدارد ولى منظور از آن غير اهل ايمان نيست ؛ زيرا بر برخى از اهل ايمان نيز اين عنوان اطلاق شده است . تنها بر اوليا و مقربان درگاه خداوند اطلاق نشده است .\r\n\r\nدليل دوم بر عدم طهارت ذاتى اهل كتاب\r\nاحاديث مورد استناد : از ديگر ادله اى كه قائلان به عدم طهارت ذاتى اهل كتاب بدان تمسك جسته‌اند ، احاديثى است كه اهم آنها را مىآوريم :\r\nحديث اول : اعرج از امام صادق پيرامون سؤر يهودى و نصرانى ، مىپرسيد : « أ يؤكل منه او يشرب ؟ قال ( ع ) : لا » ( وسائل ج 1 ، باب 3 از ابواب اسئار ، حديث 1 و 14 از ابواب نجاسات حديث 8 ، ج 2 و 54 از ابواب ( طعمة محرمه ، حديث 1 ، ج 16 ) .\r\nحديث مذكور داراى سند قوى نمىباشد ، زيرا در بر دارنده « اعرج » است كه وى توثيق نشده است . ولى ساير راويان در سلسله حديث ، موثق هستند و در مجموع مىتوان حديث را موثقه دانست يا به دليل اين كه صفوان به سند صحيح از اعرج نقل حديث كرده و يا به لحاظ يكى بودن اعرج با سعيد بن عبد الرحمن اعرج كه صريحا مورد توثيق نجاشى قرار گرفته است .\r\nشيخ طوسى در كتاب فهرست فقط نام سعيد بن عبد الرحمن اعرج را ذكر كرده و طريق خود را به او ، و به صفوان بن يحيى رسانده است . و اگر دو فرد به نام اعرج وجود داشت مىبايست شيخ هر دو را نام ببرد . به علاوه كه طريق شيخ و نجاشى به صفوان منتهى مىشود و كسى كه صفوان از او به عنوان سعيد نقل حديث كرده ظاهرا در اين دو طريق يكى بوده است .\r\nو اما از نظر دلالت بايد گفت كه آن چه مورد پرسش قرار گرفته ممكن است حكم وضعى - يعنى طهارت و عدم طهارت كتابى - باشد و نيز ممكن است حكم تكليفى - يعنى جواز استفاده از سؤر كتابى و عدم جواز آن - باشد ؛ كه ظاهرا « لا » بيانگر حكم تكليفى است نه وضعى . زيرا كلمه « لا » نهى است و در بحث اصول گفته شده كه نهى ظهور در حرمت دارد ، ولى به هر حال اين حكم تكليفى به ارتكاز عمومى ملازم با عدم طهارت است .\r\nنقد استدلال : أولا ممكن است كه نهى از سؤر كافر به دليل نقض آن به لحاظ امر معنوى باشد ، مانند نهى از سؤر ولد الزنا و يا جنب و يا حائض ، پس نهى از سؤر آنان\r\n","description":"","footnote":"","page_name":" 144 ","page_number":147},
  {"content":"\r\nگوياى عدم طهارت ذاتى آنان نيست .\r\nثانيا - احتمال دارد كه نهى از سؤر كتابى به دليل عدم طهارت عارضى آنان به خاطر عدم اجتناب از نجاسات و محرمات باشد ، نه به دليل عدم طهارت ذاتى آنان .\r\nثالثا اگر چه لا نهى است و نهى ظهور در منع و حرمت تكليفى دارد ، ولى اين در صورتى است كه قرائن و ادله اى بر جواز اكل سؤر آنان وجود نداشته باشد ، و گر نه وجود آن قرائن و ادله سبب مىشود كه نهى يا حمل بر موارد خاص بشود - مانند مواردى كه كتابى به نجاست عارضى مبتلاست و خود را تطهير نكرده - و يا حمل بر كراهت بشود مانند نهى از سؤر ولد الزنا و حائض و جنب . ما در اين مورد رواياتى داريم كه نص بر جواز هم غذا شدن با اهل كتاب است و بر اساس قانون حكومت نص بر ظاهر بايد كلمه « لا » كه ظهور در حرمت دارد حمل بر كراهت شود ( به شرحى كه در بخش چهارم مىآيد ) .\r\nبا اين وصف مجالى براى تمسك به ظهور نهى در حرمت و نيز اعتنا به ارتكاز عمومى و تمسك به آن باقى نمىماند . زيرا ارتكاز عمومى بر ملازمه ميان حرمت اكل و عدم طهارت كتابى در صورتى داراى ارزش و اعتبار است كه احتمالات ياد شده مطرح نباشد يا رد شده باشد . و حال اين كه در موضوع مورد بحث احتمالات مذكور قوى است - چنان كه خواهد آمد - از حد احتمال به مرحلهء علم و يقين رسيده است .\r\nحديث دوم : صحيح محمد بن مسلم : از امام صادق ( ع ) در مورد استفاده از ظرفهاى اهل ذمه و مجوسى پرسش شد ، حضرت فرمود : « لا تاكلوا من آنيتهم و لا من طعامهم الذي يطبخون و لا فى آنيتهم التى يشربون فيها الخمر ( وسائل ، ج 16 باب 54 از ابواب اطعمه محرمه ، حديث 3 و در باب 14 و 72 از ابواب نجاسات ، ج 1 حديث 1 و 2 ) : حضرت فرمود : نه در ظرفهاى آنان چيزى بخوريد و نه از غذايى كه آنان مىپزند و نه در ظرفهايى كه شراب مىنوشند .\r\nاستدلال كنندگان به اين حديث بر عدم طهارت ذاتى كتابى ، گفته‌اند : نهى امام از نوشيدن و خوردن و استفاده از ظروف اهل كتاب و مجوسيان ، دلالت بر حرمت مىكند و در نتيجه دليل بر عدم طهارت ذاتى آنان است نظير بيانى كه در تقريب استدلال به حديث نخست ذكر گرديد .\r\nنقد استدلال - علاوه بر خدشه هايى كه به استدلال نخست وارد آورديم ، كه به اين\r\n","description":"","footnote":"","page_name":" 145 ","page_number":148},
  {"content":"\r\nحديث نيز جارى است ، اين حديث خصوصيت ديگرى دارد كه سبب مىشود نه تنها دلالت بر عدم طهارت ذاتى اهل كتاب نداشته باشد ، بلكه خود يكى از ادلهء طهارت ذاتى ايشان به شمار رود .\r\nزيرا در بخش آخر حديث ، استفاده از ظروفى نهى شده كه اهل كتاب در آن شراب نوشيده‌اند ، و ذكر اين قيد خود نشانگر اين است كه علت نهى ، قيد مذكور است و هر گاه آن قيد نباشد حكم حرمت ، نخواهد بود . و اين سخن تلازم دارد با قول به طهارت ذاتى اهل كتاب و عدم طهارت عارضى آنان .\r\nنظير همين نكته در مورد عبارت : « و لا من طعامهم الذي يطبخون » نيز وجود دارد : زيرا امام از مطلق غذاهاى اهل كتاب نهى نفرموده ، بلكه از آن غذايى نهى كرده كه فقط توسط اهل كتاب طبخ شده و مسلمانها به دليل دستورات شرعى از آن پرهيز مىكنند ؛ مانند گوشت خوك و غذاهايى كه از ميته و ساير محرمات درست شده باشد .\r\nبنا بر اين اگر منظور حضرت مطلق غذاهاى ايشان مىبود ، مىبايست قيد « الذي يطبخون » آورده نشود و يا زايد شمرده شود و يا توضيحى غير ضرورى به حساب آيد ، كه همه اين احتمالات خلاف ظاهر است .\r\nحديث سوم : صحيح محمد بن مسلم ، كه مىگويد از امام ابو جعفر ( ع ) در مورد مصافحه با مجوسى پرسيدم ، امام فرمود : « يغسل يده و لا يتوضأ » ( وسائل ، ج 2 ، باب 14 از ابواب نجاسات ، حديث 3 ) .\r\nنحوه استدلال به اين حديث چنين است كه شستن دست به خاطر مصافحه با مجوسى دليل ندارد مگر عدم طهارت مجوسى .\r\nنقد استدلال : أولا بايد حديث را به صورتى حمل كرد كه دست مسلم يا مجوسى رطوبت داشته باشد ، و گر نه ، شىء طاهر خشك اگر به عين نجسى كه خشك شده باشد برخورد نمايد موجب نجاست شىء طاهر نمىشود « كل يابس زكى » ( وسائل ج 1 باب 31 از ابواب خلوه ، حديث 5 ) بنا بر اين اگر شستن دست را به جهت عدم طهارت جسمى بدانيم ، بايد آن را به صورت وجود رطوبت منحصر نماييم ولى اگر علت شستن دست را قذارت روحى و معنوى از نوع قذارت جنابت و حيض بگيريم ، حديث نياز به قيد ندارد .\r\nمثل اين كه امام فرموده باشد زدودن برخى از قذارتها نياز به غسل دارد مانند قذارت جنابت و حيض و مس ميت ، و برخى فقط نياز به وضو دارد ، مثل قذارت بول و خون و . . و\r\n","description":"","footnote":"","page_name":" 146 ","page_number":149},
  {"content":"\r\nبرخى فقط نياز به شستن دارد ، مانند قذارت مصافحه با مجوسى يا تماس بدن با يكى از نجاسات .\r\nآن چه احتمال اخير را تقويت مىكند ، عبارت « و لا يتوضأ » است ، زيرا سائل گمان مىكرده كه رفع قذارت مصافحه با مجوسى نياز به وضو دارد . و امام مىفرمايد خير نياز به وضو ندارد . و بديهى است كه در رفع نجاسات ظاهرى احتمال ضرورت وضو نمىرود . و اگر سائل احتمال داده به دليل قذارت روحى مجوس بوده نه قذارت ظاهرى و جسمى او . و چه بسا روايت خالد قلانسى كه به امام صادق مىگويد : القى الذمى فيصافحنى ؟\r\nقال امسحها بالتراب و بالحائط ، قلت فالناصب ؟ قال اغسلها ، ( وسائل ، ج 2 ، باب 14 از ابواب نجاسات ، حديث 4 ) مؤيد حمل ياد شده باشد .\r\nزيرا از اين حديث دانسته مىشود كه هر چه كفر و عداوت و عناد با مذهب شدت داشته باشد ، قذارت هم بيشتر خواهد بود ، و اين سخن فرض ندارد مگر در قذارت روحى و خباثت معنوى .\r\nثانيا - ممكن است منظور امام ( ع ) از « يغسل يده » استحباب شستن دست باشد نه وجوب آن . بخصوص كه قرائنى در اختيار داريم كه اين امر در همهء موارد وجوب ندارد .\r\nثالثا - استدلال به اين حديث بر عدم طهارت ذاتى مجوس در صورتى تمام است كه امر به شستن به دليل قذارت و نجاست ذاتى مجوس تلقى شود و اين امر به صورت قطعى احراز گردد ، و حال آن كه احتمال مىرود ، علت شستن دست ، عدم طهارت عارضى مجوس است ، نه عدم طهارت ذاتى آنها .\r\nو اما كلمه « امسحها » در روايت خالد قلانسى ، بايد حمل بر استحباب شود ، زيرا حمل آن بر صورتى كه دست كافر ذمى رطوبت داشته حمل بر مورد نادر است ، مگر آن كه گفته شود ذيل آن « قلت فالناصب ؟ قال : اغسلها » با صدر آن « امسحها بالتراب » منافات دارد ، زيرا صدر آن دلالت بر طهارت دست كافر ذمى و ذيل آن دلالت بر نجاست ناصبى دارد و حمل آن بر صورت عدم رطوبت دست نسبت به صدر و رطوبت آن نسبت به ذيل نمىشود ، زيرا وحدت سياق گوياى يكى بودن صدر و ذيل از اين جهت مىباشد ، ولى با اين وصف كلمه : « اغسلها » كه ظهور در وجوب دارد ، حمل بر استحباب مىشود براى اتفاق اصحاب بر عدم وجوب آن .\r\nحديث چهارم : روايت ابو بصير از امام صادق ( ع ) كه آن حضرت در پاسخ سؤال از\r\n","description":"","footnote":"","page_name":" 147 ","page_number":150},
  {"content":"\r\nمصافحه با يهودى و نصرانى فرمود : از وراى ثياب اشكالى ندارد و فرمود : « فان صافحك بيده فاغسل يدك » ( وسائل ، ج 2 ، ب 14 از ابواب نجاسات ، حديث 5 ) .\r\nنحوهء دلالت اين حديث بر عدم طهارت ذاتى اهل كتاب همانند احاديث پيشين است با اين فرق كه از نظر سند در بردارندهء وهيب بن حفص در طريق كلينى و قاسم در طريق شيخ مىباشد و هر يك از اين دو ، حكم غير موثق را دارند .\r\nنقد استدلال : در نقد استدلال به اين حديث همان اشكالاتى كه بر استدلالهاى قبل ياد شد ، جارى است . زيرا :\r\nأولا - در مصافحه اگر هر دو دست خشك باشد موجب سرايت نجاست نمىشود .\r\nثانيا - امر به شستن ممكن است به دليل عدم طهارت عارضى باشد .\r\nثالثا - ممكن است امر به شستن تنزيهى باشد نه به جهت عدم طهارت .\r\nرابعا ممكن است امر را در اين حديث ، حمل بر استحباب كنيم به دليل روايات ديگرى كه نجاست ذاتى را از كافر نفى مىكند يا با آن ملازمه دارد .\r\nو اگر كسى بخواهد اين حديث را حمل بر موردى بنمايد كه رطوبتى در ميان باشد ، مستلزم حمل بر مورد نادر است و خلاف ظاهر مىباشد ، زيرا غالب موارد ، مصافحه بدون وجود ترى و رطوبت صورت مىگيرد .\r\nحديث پنجم : خبر على بن جعفر از امام موسى بن جعفر ( ع ) كه مىگويد : « سألت عن مؤاكلة المجوسي فى قصعة واحده و أوقد معه على فراش واحد و اصافحه قال لا » : راوى مىگويد از حضرت در مورد هم غذا شدن با مجوسى در يك ظرف و خوابيدن در يك رختخواب و مصافحه با او پرسش نمودم ، حضرت در پاسخ فرمود : خير جايز نيست .\r\n( مدرك پيشين ، حديث 6 ) تقريب استدلال چنين است كه « لا » لفظ نهى است و نهى ظاهر در حرمت مىباشد و حرمت در اين مورد ملازمه با عدم طهارت مجوسى دارد .\r\nنقد استدلال : أولا - ممكن است نهى را حمل بر كراهت كنيم .\r\nالف - به دليل وجود رواياتى كه مضمون آنها با عدم طهارت ذاتى نمىسازد ، و چون اين روايات نص در طهارت ذاتى كفار كتابى دارد از ظهور لفظ نهى مذكور صرف نظر مىكنيم و حمل بر كراهت مىنماييم ، بنا بر قانون « حمل ظاهر بر نص » كه در تمام ابواب فقه جريان دارد و اين مطلب در بخش سوم خواهد آمد .\r\n","description":"","footnote":"","page_name":" 148 ","page_number":151},
  {"content":"\r\nب - به دليل خود اين حديث كه مىگويد خوابيدن با آنها در يك فراش جايز نيست و حال اين كه موضوع ياد شده حرام نمىباشد . پس به قرينه وحدت سياق بايد نهى مذكور حمل بر كراهت شود ، و بديهى است كه اصل هم غذا شدن با ايشان در غذاهايى كه خشك است و متنجس نمىشود ، نيز حرام نخواهد بود .\r\nعلاوه بر اين ايرادها و احتمالها كه كار استناد به اين حديث را مشكل مىسازد ، برخى از نقدهاى پيشين نيز در آن راه مىيابد .\r\nحديث ششم : روايت عبد الله بن يحيى كاهلى از امام صادق ( ع ) : « سألت عن قوم مسلمين ، يأكلون و حضرهم رجل مجوسى أ يدعونه إلى طعامهم ؟ فقال اما انا فلا أؤاكل المجوسي و اكره ان احرم عليكم شيئا تصنعونه فى بلادكم » ( وسائل ، ج 2 ، حديث 2 ، باب 14 از ابواب نجاسات ) راوى مىگويد : از امام سؤال كردم : گروهى از مسلمانان مشغول خوردن غذا هستند در اين هنگام شخصى مجوسى نزد آنها مىرسد آيا مىتوانند او را به خوردن طعام دعوت كنند ؟ حضرت فرمود من با مجوسى هم غذا نمىشوم و كراهت دارم حرام كنم چيزى را كه با دست خود در بلادتان درست كرديد .\r\n\r\nنقد استدلال :\r\nأولا - هم غذا نشدن امام با مجوسى دليل بر حرمت مؤاكله با آنان و تلازم با عدم طهارت آنان ندارد ، زيرا احتمال دارد كه ترك مؤاكلهء امام با آنان به دليل كراهت يا عوامل ديگر بوده است .\r\nثانيا - اگر فرض شود كه هم غذا نشدن حضرت دليل بر حرمت و ملازم با عدم طهارت است ، احتمال دارد كه عدم طهارت عارضى مورد نظر بوده نه عدم طهارت ذاتى .\r\nثالثا - عبارت « و اكره ان احرم عليكم » قرينه نيرومندى است بر اين كه اجتناب حضرت از مؤاكله و هم غذا نشدن با مجوس به جهت حرمت نبوده ، زيرا اگر مؤاكله حرام بود ، حكم حرمت هم چنان كه شامل امام شده شامل همه مسلمين مىبود و دليلى نداشت كه حضرت بفرمايد و من بر شما حرام نمىكنم . مگر اين كه گفته شود عدم حرمت مؤاكله بر ديگران از باب تقيه بوده ، زيرا آنان ناچار بوده‌اند كه با مجوس هم غذا شوند .\r\nولى اين سخن أولا - دليل ندارد . ثانيا - اگر مورد سؤال از موارد وجوب تقيه بود ، تعبير « اكره » تناسب نداشت و حضرت بايد مىفرمود چون شما در حال تقيه هستيد حكم\r\n","description":"","footnote":"","page_name":" 149 ","page_number":152},
  {"content":"\r\nحرمت شامل شما نمىشود ، و ثالثا - اگر فرض كنيم ثابت شود كه مورد از موارد وجوب تقيه بوده است ، تقيه و هم غذا شدن با مجوس منافاتى با وجوب شستن دست و دهان پس از غذا خوردن نداشت ، يعنى تقيه حكم تكليفى را برمىدارد ولى حكم وضعى بر جاى خود هم چنان باقى است . و حضرت سخنى از آن به ميان نياورده است .\r\nحديث هفتم : روايت هارون خارجه از امام صادق ( ع ) : « سألت انى اخالط المجوس ناكل من طعامهم ؟ فقال : لا » ( وسائل ، ج 2 ، باب 14 از ابواب نجاسات حديث 7 ) راوى مىگويد از امام صادق پرسيدم من با مجوسى آميزش و رفت و آمد دارم ، آيا مىتوانم از غذاى آنها بخورم ؟ حضرت در پاسخ فرمود : خير .\r\nنظير همين روايت ، روايت عيص است : « قال سألت عن مؤاكلة اليهودي و النصراني و المجوسي أ فآكل من طعامهم ؟ قال : لا » راوى مىگويد از حضرت پرسش نمودم در بارهء هم غذا شدن با يهودى و نصرانى و مجوسى آيا از طعام آنان بخورم ؟ حضرت فرمود : خير .\r\nچگونگى استدلال به اين دو حديث بر عدم طهارت كتابى و نيز اشكالهاى وارده بر استدلال مذكور ، از مطالب پيشين معلوم مىباشد . به علاوه همان گونه كه ديده مىشود عدم جواز مؤاكله با آنان ، به طعام آنها اختصاص داده شده و اين گوياى اين است كه سبب حرمت همان چيزهاى حرام و نجسى است كه در غذاهاى آنها وجود دارد مانند گوشت خوك و مردار و امثال اينها . پس نمىتوانيم آن را بر عدم طهارت ذاتى آنها دليل بگيريم .\r\nحديث هشتم : روايت على بن جعفر از موسى بن جعفر عليه السلام : « سألت عن اليهودي و النصراني يدخل يده فى الماء أ يتوضأ منه للصلاة ؟ قال لا الا ان يضطر اليه :\r\n( وسائل ج 2 باب 14 از ابواب نجاسات ) راوى مىگويد از حضرت پرسيدم در مورد وضو گرفتن با آبى كه يهودى و نصرانى دستش را در آن داخل نموده ؟ حضرت در پاسخ فرمود : خير ، مگر هنگام اضطرار .\r\nدر تقريب استدلال به اين روايت گفته شده است كه متبادر عرفى نهى از وضو با آبى است كه يهودى و نصرانى در آن دست فرو برده‌اند ، عدم طهارت ذاتى آنها است ، و جواز وضو با آن آب در حال اضطرار بر مورد تقيه حمل مىشود .\r\nنقد استدلال : علاوه بر اشكالات عامى كه بر بيشتر استدلالهاى پيشين وارد گرديد ، اين حديث داراى خصوصيتى است كه استدلال به آن را مشكلتر مىسازد ، زيرا امام\r\n","description":"","footnote":"","page_name":" 150 ","page_number":153},
  {"content":"\r\nگر چه ابتدا مىفرمايد وضو نگير ، ولى سپس فرموده اگر ناچار شدى مىتوانى وضو بگيرى .\r\nمستدل اين استثنا را حمل بر مورد تقيه كرده است ، با اين كه دليل بر مدعاى خويش ندارد و كلام حضرت شامل هر نوع اضطرارى از قبيل تقيه يا فقدان آب مورد نياز مىشود و تا زمانى كه دليل قانع كننده اى بر تقيه آورده نشود ، اطلاق به حال خود باقى است .\r\nبه علاوه كه تقيه حكم تكليفى را برمىدارد . و چنانچه آن آب در حقيقت نجس شده باشد ، تقيه حكم وضعى يعنى نجاست را رفع نمىكند و شستن موضع نجس شده هر گاه ممكن شود واجب است . حال اگر اضطرار را مطلق دانستيم ، عبارت « الا ان يضطر اليه » قرينه مىشود بر اين كه نهى يا دليل بر حرمت نيست و اگر دليل بر حرمت باشد به جهت عدم طهارت جسمى اهل كتاب نيست .\r\nحديث نهم : صحيح على بن جعفر ، از موسى بن جعفر ( ع ) : « سئل عن فراش اليهودي و النصراني به نام عليه ؟ قال لا باس و لا يصلى فى ثيابهما ، و قال : لا ياكل المسلم مع المجوسي فى قصعة واحدة و لا يقعده على فراشه و لا مسجده و لا يصافحه ، قال و سألته عن رجل اشترى ثوبا من السوق للبس ، لا يدرى لمن كان هل تصلح الصلاة فيه قال ان اشتراه من مسلم فليصل فيه و ان اشتراه من نصرانى فلا يصل فيه حتى يغسله . ( وسائل ، ج 2 ، باب 14 از ابواب نجاسات ) راوى در بارهء فراش يهودى و نصرانى كه بر آن مىخوابد از حضرت پرسش نمود ، حضرت فرمود مانعى ندارد و ليكن با لباس آنها نماز نخواند و نيز فرمود مسلمان با مجوسى در يك ظرف چيزى نخورد و بر فرش او ننشيند و با او مصافحه نكند . راوى گفت از حضرت پرسيدم در بارهء مردى كه لباسى را از بازار خريده و نمىداند مال چه كسى است آيا مىتوان در آن نماز خواند ؟ حضرت فرمود اگر از مسلمان خريدارى كند اشكال ندارد و اگر از نصرانى خريده مادامى كه آن را نشسته با آن نماز نخواند .\r\nدر تقريب استدلال به اين حيث نيز گفته‌اند : نهى از مؤاكله با مجوسى در يك ظرف و نهى از نماز در لباسى كه از غير مسلمان خريدارى شده ، ملازمهء عرفى دارد با عدم طهارت ذاتى كافر كتابى .\r\nنقد استدلال : أولا - اگر نهى دال بر حرمت هم باشد ملازمه با عدم طهارت ذاتى اهل كتاب ندارد بلكه ممكن است ناشى از عدم طهارت عارضى آنان باشد .\r\nثانيا - در اين روايت موارد ديگرى چون مصافحه و جلوس بر فراش مورد نهى قرار\r\n","description":"","footnote":"","page_name":" 151 ","page_number":154},
  {"content":"\r\nگرفته است كه در صورت خشك بودن آن دو موجب نجاست نمىشود و حرمت اصل آن اعمال ثابت نشده است .\r\nثالثا - اگر چه ظاهر نهى حرمت است و از آن به ملازمه ، عدم طهارت كتابى ثابت مىشود ولى نمىتواند عدم طهارت ذاتى را اثبات كند ، زيرا معاوضه دارد با صحيح عبد الله بن سنان : « قال سال ابى عبد الله و انا حاضر انى اعير الذمى ثوبى و انا اعلم انه يشرب الخمر و يأكل لحم الخنزير فيرده على فاغسله قبل ان اصلى فيه . فقال ابو عبد الله صل فيه و لا تغسله من اجل ذلك فانك اعرته إياه و هو طاهر و لم تستيقن انه نجسه » ( وسائل ، ج 2 ، باب 74 از ابواب النجاسات ) راوى مىگويد شخصى از ابو عبد الله سؤال كرد : من پيراهن خود را به كافر ذمى عاريه دادم و مىدانم او شراب مىنوشد و گوشت خوك مىخورد آيا پيش از نماز بايد آن را بشويم ؟ حضرت فرمود : در آن نماز بخوان و لازم نيست آن را بدين جهت بشويى زيرا تو پيراهن را پاك به او دادى و يقين ندارى كه او آن را نجس نموده باشد . بر اين اساس مطابق صناعت فقهى ، بايد از ظاهر امر در روايت پيش كه وجوب شستن آن پيراهن است رفع يد شود و حمل بر استحباب كنيم زيرا خبر عبد الله بن سنان نص در عدم وجوب غسل آن است و آن خبر ظاهر در وجوب و بر اساس قانون حمل ظاهر بر نص حمل بر استحباب مىگردد .\r\n\r\nنتيجه استدلالها و نقدها\r\nاز مجموع استدلالهايى كه معتقدان به عدم طهارت ذاتى اهل كتاب داشتند و اشكالاتى كه بر آنان وارد ساختيم ، اين نتيجه گرفته مىشود كه ادله آنان قدرت اثبات نجاست ذاتى اهل كتاب را ندارد . و بيش از كراهت يا حرمت به دليل عدم طهارت عارضى را ثابت نمىكند .\r\nبا توجه به اين اشكالات است كه گروه ديگرى از فقهاى اماميه قائل به طهارت ذاتى اهل كتاب شده‌اند ، بخصوص كه آنان در زمينه طهارت ذاتى به ادلهء محكمتر و روشنترى دست يافته و بدان استناد جسته‌اند كه اكنون متذكر آن موارد خواهيم شد .\r\n\r\nبخش دوم : بيان ادلهء قائلان به طهارت ذاتى اهل كتاب\r\nكسانى كه قائل به طهارت ذاتى اهل كتاب شده‌اند به ادله اى از كتاب و حديث تمسك جسته‌اند ، از جمله آيات مورد استناد ايشان عبارت است از :\r\n","description":"","footnote":"","page_name":" 152 ","page_number":155},
  {"content":"\r\n1 - * ( « أُحِلَّ لَكُمُ الطَّيِّباتُ وَطَعامُ الَّذِينَ أُوتُوا الْكِتابَ حِلٌّ لَكُمْ وَطَعامُكُمْ حِلٌّ لَهُمْ » ) * ( مائده / 5 ) خداوند در اين آيه مىفرمايد : طعام اهل كتاب بر شما حلال است و طعام شما نيز بر آنها حلال مىباشد .\r\nطعام واژه اى است كه شامل هر خوراكى مىشود ، چه حبوبات و غذاهايى كه نياز به پختن و مباشرت انسان در آماده سازى آنها دارد و چه آنهايى كه ندارد .\r\nعالم لغوى ابو اسماعيل ثعالبى در كتاب فقه اللغه مىگويد : « السخينة طعام » و اين در حالى است كه سخينه نوعى غذا است كه از آرد و روغن و خرما تهيه مىشود .\r\nلغوى ديگرى مىگويد : « ان الربيكة طعام » ربيكه خوراكى است كه از خرما و روغن و ماست آماده مىشود و گاهى بر آن آب مىريزند و سپس مورد استفاده قرار مىدهند .\r\nمعجم مقاييس اللغة مىگويد : « الطعام البر و ما يؤكل » .\r\nدر برخى از آيات قرآن واژه طعام به روشنى در مطلق خوراكيها به كار رفته است ، مانند :\r\n* ( كُلُّ الطَّعامِ كانَ حِلاًّ لِبَنِي إِسْرائِيلَ ) * ( 1 ) * ( إِلَّا ما حَرَّمَ إِسْرائِيلُ عَلى نَفْسِه ) * ( آل عمران / 93 ) .\r\nدر تفسير اين آيه آمده است : ان يعقوب اصابه داء فى عرقه فنذر ان لا ياكل اللحم .\r\n* ( مَا الْمَسِيحُ ابْنُ مَرْيَمَ إِلَّا رَسُولٌ قَدْ خَلَتْ مِنْ قَبْلِه الرُّسُلُ وَأُمُّه صِدِّيقَةٌ كانا يَأْكُلانِ الطَّعامَ ) * ( مائده / 75 ) .\r\n* ( وَيُطْعِمُونَ الطَّعامَ عَلى حُبِّه مِسْكِيناً وَيَتِيماً وَأَسِيراً ) * ( الانسان / 8 ) .\r\n* ( « أُحِلَّ لَكُمْ صَيْدُ الْبَحْرِ وَطَعامُه مَتاعاً لَكُمْ وَلِلسَّيَّارَةِ » ) * ( مائده / 96 ) .\r\nبرخى از علماء لفظ طعام را در آيهء مورد استناد به معناى حبوبات گرفته‌اند و خواسته‌اند از استدلال به اين آيه بر طهارت كتابى مانع شوند . ولى سخن ايشان به دليل معناى لغوى و عرفى و آيات ديگر قرآن قابل اعتنا نيست ، به علاوه كه اگر منظور از طعام حبوبات مىبود ، فرقى ميان اهل كتاب و مشركان وجود نداشت . چرا كه از مشركان نيز مىتوان حبوبات را خريدارى كرد . بنا بر اين تخصيص موضوع به اهل كتاب بايد نظر به غير حبوبات داشته باشد . با اين وصف گروهى مدعى شده‌اند كه كلمه طعام به حبوبات انصراف دارد و نمىتوان از آن عموم را استفاده كرد .\r\nدر پاسخ اينان بايد گفت : أولا چنين انصرافى در كار نيست و ثانيا اگر انصراف بدوى\r\n\r\n","description":"","footnote":"\r\n( 1 ) كلمه « اسرا » در لغت عبرى يعنى بنده ، « إيل » يعنى خدا ، اسرائيل يعنى عبد اللَّه و مراد از او يعقوب است .\r\n","page_name":" 153 ","page_number":156},
  {"content":"\r\nباشد اعتبار ندارد و انصرافى معتبر است كه به منزلهء قيد مذكور در كلام باشد به گونه اى كه اگر تصريح به خروج منصرف عنه كه اطعمه غير حبوبات است از تحت اطلاق شود توضيح واضح باشد و انصراف ادعاء شد اين گونه نمىباشد .\r\nالبته بايد يادآور شويم كه گروهى از اهل لغت طعام را در خصوص حبوبات معنا كرده‌اند .\r\nاحمد فيومى در كتاب مصباح المنير مىگويد : « و اذا اطلق اهل الحجاز لفظ الطعام عنوا به البر خاصة » .\r\nاسماعيل بن حماد جوهرى در صحاح اللغة مىگويد : « ان الطعام البر خاصة » .\r\nو در كتاب المغرب مىگويد : « الطعام اسم لما يؤكل و قد غلب على البر » .\r\nابن اثير در كتاب النهاية از قول خليل مىگويد : « ان الغالب فى كلام العرب ان الطعام هو البر خاصة » علاوه بر اقوال اهل لغت ، در برخى از روايات عباراتى آمده است كه طعام را به گونهء ياد شده معنا كرده است ، مانند :\r\nحديث ابى سعيد : قال كنا نخرج الصدقة الفطرة صاعا من طعام أو صاعا من شعير . ( تيسير الوصول ، ج 2 ، ص 130 ) .\r\nحديث احمد بن سنان عن ابى الجارود قال : سألت ابا جعفر ( ع ) عن قول الله عز و جل : * ( وَطَعامُ الَّذِينَ أُوتُوا الْكِتابَ حِلٌّ لَكُمْ وَطَعامُكُمْ حِلٌّ لَهُمْ ) * ، قال : الحبوب و البقول . ( وسائل ، ج 16 ، باب 51 از ابواب اطعمه محرمه ، حديث 3 ) صحيح ابن مسكان عن قتيبة الاعشى عن ابى عبد الله فى حديث انه سئل عن قوله تعالى * ( وَطَعامُ الَّذِينَ أُوتُوا الْكِتابَ حِلٌّ لَكُمْ وَطَعامُكُمْ حِلٌّ لَهُمْ ) * قال كان ابى يقول انما هى الحبوب و اشباهها ( همان مصدر ) صحيح هشام بن سالم عنه ( ع ) فى قول الله و طعام . . فقال العدس و الحمص و غير ذلك ( همان مصدر ) در مرسله قال سئل الصادق ( ع ) عن قوله تعالى * ( وَطَعامُ . . ) * قال يعنى الحبوب ( همان مصدر ) و نيز غير از اينها روايات ديگر كه موجود است و ما براى پرهيز از طولانى شدن ، تنها به ذكر اينها بسنده نموديم .\r\n","description":"","footnote":"","page_name":" 154 ","page_number":157},
  {"content":"\r\n\r\nروايات دال بر طهارت ذاتى اهل كتاب\r\nروايت يكم : صحيح عيص از امام صادق ( ع ) سألت عن مؤاكلة اليهود و النصراني و المجوسي فقال ان كان من طعامك و توضا فلا بأس « راوى مىگويد از هم غذا شدن با يهودى و نصرانى و مجوسى پرسش نمودم ، حضرت در پاسخ فرمود : اگر طعام مال تو باشد و او دستهايش را بشويد مانعى نيست . ( وسائل الشيعه ، ج 16 ، باب 23 از ابواب اطعمه محرمه ) .\r\nتقريب استدلال چنين است : امام در اين حديث به هم غذا شدن مسلم با كتابى اجازه فرموده است و اين اجازه كاشف از طهارت ذاتى اهل كتاب است . منتهى امام فرموده : كتابى بايد قبل از شروع به غذا دستهايش را بشويد . كه اين سخن منافات با طهارت ذاتى اهل كتاب ندارد ، بلكه مثبت آن است و مىفهماند كه اگر كتابى نجس تلقى شود به خاطر نجاست عارضى اوست كه با شستن طاهر مىشود .\r\nالبته برخى بر اين تقريب اشكال كرده و گفته‌اند : مؤاكله با اهل كتاب داراى دو عنوان است :\r\n1 - نفس عنوان مؤاكله و هم غذايى با آنان كه نوعى مودت و نزديكى را لازم دارد .\r\n2 - مؤاكله به عنوان اين كه مستلزم نجس شدن غذاى مورد استفاده مىشود . و ممكن است تجويز امام نظر به عنوان اول داشته باشد . يعنى امام خواسته است با اين تجويز بفهماند كه نفس هم غذا شدن حرمت ندارد . ولى اين كه آيا هم غذا شدن مستلزم نجس شدن غذا و ممنوعيت استفادهء از آن براى مسلم مىشود يا خير ؟ مورد بيان قرار نگرفته و روايت از اين جهت ساكت است .\r\nدر رد اين شبهه كافى است كه به متن حديث مراجعه شود ، زيرا حضرت مىفرمايد :\r\nاگر كافر دستهايش را بشويد و غذا از خود مسلم باشد مؤاكله با او اشكالى ندارد . و بديهى است كه شستن دستهاى كافر و بودن غذا از مسلم دخالتى در « عنوان مؤاكله و هيئت اجتماعيه مسلم و كافر » ندارد . بلكه دقيقا نظر به عنوان طهارت و نجاست غذاى مشترك دارد . و خلاصه اين كه حديث علاوه بر جواز مؤاكله ، جواز اكل و به تبع آن طهارت كتابى را اثبات مىكند .\r\nذكر اين نكته لازم است كه حديث مذكور به دو عبارت نقل شده يك عبارت همان\r\n","description":"","footnote":"","page_name":" 155 ","page_number":158},
  {"content":"\r\nاست كه آورديم و آن را مرحوم كلينى در كتاب كافى و مرحوم حر عاملى در كتاب وسائل نقل كرده‌اند .\r\nعبارت ديگر را مرحوم شيخ در تهذيب و مرحوم صدوق در من لا يحضره الفقيه نقل كرده‌اند كه چنين است : « سألته عن مؤاكلة اليهودي و النصراني ( قال : ان كان من طعامك فلا باس و قال : و سألته عن مؤاكلة المجوسي ؟ فقال : اذا توضا فلا باس . » اين عبارت با عبارت گذشته فرقى دارد كه ظاهرا موجب تعارض آن دو مىشود ، زيرا در اين نقل بر خلاف نقل پيشين ميان يهود و نصارى با مجوس فرق گذاشته است و مؤاكله با يهود و نصارى را مطلق تجويز كرده و در خصوص مجوس شستن را شرط نموده است ، در حالى كه نقل پيشين در مورد هر سه شستن را شرط مىدانست .\r\nولى بايد گفت كه اگر چه ابتدا چنين تعارضى به ذهن مىرسد ولى پس از تأمل روشن مىشود كه به دليل عدم فرق بين يهود و نصارى و مجوس از جهت كتابى بودن يا از جهت اشتراكشان در احكام اهل كتاب ، حكم شستن شامل هر سه مىشود و به يهود و نصارى نيز سرايت مىكند ، بنا بر اين دو متن يكى مىشود .\r\nو ممكن است كه شستن دست مجوسى در نقل دوم حمل بر استحباب شود به قرينه اشتراك مجوسى با يهود و نصارى در حكم و عدم ذكر شستن در آن دوى ديگر .\r\nروايت دوم : موثقهء عمار ساباطى از امام صادق ( ع ) « قال : سألته عن الرجل هل يتوضأ من كوز او اناء غيره اذا شرب منه على انه يهودى ؟ فقال : نعم فقلت من ذلك الماء الذي يشرب منه ؟ قال : نعم ( وسائل ، ج 1 ، باب 3 از ابواب اسئار ) : راوى مىگويد از حضرت پرسش نمودم آيا جايز است وضو از آبى كه از آن يهودى آشاميده است ؟ حضرت فرمود :\r\nبله ، عرض كردم از همان آبى كه او آشاميده است ؟ فرمود : بلى .\r\nدر اين حديث امام ( ع ) اجازه فرموده است كه مسلم از آب نيم خوردهء يهودى وضو بسازد و اگر يهودى داراى نجاست ذاتى بود ، قهرا نيم خوردهء او در كوزه يا ظرف به جهت ملاقات نجس مىشد و وضو گرفتن با آن آب نجس صحيح نبود و امام تجويز نمىكرد .\r\nبنا بر اين تجويز امام مستلزم حكم به طهارت ذاتى اهل كتاب است .\r\nنقد استدلال : برخى بر استدلال فوق ايراد كرده و گفته‌اند ، جواز وضو مستلزم عدم نجاست اهل كتاب نيست ، زيرا ممكن است كه اهل كتاب نجس باشند ، ولى ما در بحث آب قليل قائل شويم كه آب قليل به مجرد ملاقات نجس منفعل نمىشود و كسب نجاست\r\n","description":"","footnote":"","page_name":" 156 ","page_number":159},
  {"content":"\r\nنمىكند . هر گاه مبناى ما اين باشد ، جواز وضو با نيم خوردهء كافر را اثبات مىكند كه آب قليل با ملاقات كافر نجس نشده است ولى اثبات نمىكند كه خود كافر هم نجس نمىباشد .\r\nدر پاسخ اين نقد مىتوان گفت : اگر پرسش در زمينهء حكم آب قليل بود ، ممكن بود سخن ناقد موجه باشد ولى پر واضح است كه موضوع مورد سؤال طهارت و عدم طهارت يهودى است و پاسخ نظر به اين پرسش دارد . و اگر فرض كنيم كه روايت قابليت استنتاج هر دو حكم را دارا باشد - يعنى حكم عدم نجاست آب قليل به صرف ملاقات با نجاست و حكم عدم نجاست كتابى - با ادله اى كه در زمينهء آب قليل داريم و ثابت مىكند كه آب قليل به صرف ملاقات با نجاست منفعل مىشود و از سوى ديگر فرقى در انفعال آب قليل ميان انواع نجاسات نيست ، ناچاريم كه از استنتاج مورد نظر ناقد چشم به پوشيم و فقط از روايت نتيجه بگيريم كه اهل كتاب داراى نجاست ذاتى نيستند .\r\nممكن است گفته شود كه اهل كتاب فاقد طهارتند و امام در اين حديث نفرموده وضو با نيم خوردهء آنان جايز است بلكه سائل مىگويد : « على انه يهود » يعنى احتمال مىرود كه يهودى باشد و امام فرموده است در مورد احتمال ، وضو گرفتن اشكالى ندارد .\r\nاين ايراد نيز قابل پذيرش نيست ، زيرا از روايت و نيز عبارت « على انه يهودى » موضوع ترديد و احتمال دانسته نمىشود بلكه عبارت بيان كنندهء فرض مسأله به صورتى قطعى است ، مثل اين كه سائل از امام پرسيده باشد : اگر فرض كنيم فردى كه قطعا يهودى است از ظرفى آب خورده ، آيا مسلم مىتواند با آن وضو بسازد ؟ و امام فرموده باشد بلى .\r\nروايت سوم - اسماعيل بن جابر « قال قلت لأبي عبد الله ما تقول فى طعام اهل الكتاب ؟\r\nقال لا تاكله ، ثم سكت هنيئه ، ثم قال : لا تأكله ، ثم سكته هنيئه ، ثم قال لا تاكله و لا تتركه تقول انه حرام و لكن تتركه تتنزه [ تنزها منه خ ل 
  ] عنه ان فى آنيتهم الخمر و لحم الخنزير « .\r\n( وسائل ، ج 16 ، باب 54 از ابواب اطعمه محرمه ) .\r\nدلالت اين روايت بر طهارت ذاتى اهل كتاب واضح است ، زيرا در اين روايت نهى تنزيهى از طعام آنان به اين جهت تعليل شده كه در ظرفهاى آنان شراب و گوشت خوك قرار مىگيرد ، و از اين جهت تعليل نشده كه آنان با رطوبت بدن با آن طعام برخورد مىكنند ، پس اين خود دليل بر طهارت ذاتى آنهاست .\r\nروايت چهارم - صحيحه ابراهيم بن ابى محمود عن الرضا ( ع ) قال سألته عن الخياط\r\n","description":"","footnote":"","page_name":" 157 ","page_number":160},
  {"content":"\r\nو القصار يكون يهوديا او نصرانيا و أنت تعلم انه يبول و لا يتوضأ ما تقول في عمله ؟ قال لا باس « ( تهذيب ، ج 2 ، ص 115 ) ابراهيم بن ابى محمود مىگويد به حضرت رضا عرض كردم خياط و رخت شويى است يهودى يا نصرانى و شما مىدانى كه آنها بول مىكنند و خود را نمىشويند چه مىفرماييد ؟ حضرت در پاسخ فرمود : مانعى نيست .\r\nبيان استدلال چنين است كه خياط در طول دوختن لباس به طور قهرى نخ را تر كرده يا با دست مرطوب به كار مىپردازد و اگر در مورد خياط چنين نباشد شكى نيست كه شوينده لباس ( قصار ) لباسها را با دست مىشويد و آن را مىفشرد ، با اين وصف امام فرموده است كه اگر خياط و قصار از اهل كتاب باشند اشكالى ندارد . و اين سخن ملازمه دارد با طهارت ذاتى آنها ، چرا كه اگر ايشان نجس بودند مسلمان نمىتوانست لباس خود را براى شستشو به آنها بسپارد .\r\nروايت پنجم : زكريا بن ابراهيم عن الصادق ( ع ) قال : قلت له : انى رجل من اهل الكتاب و انى اسلمت و بقى اهلى كلهم على النصرانية و انا معهم في بيت واحد لم افارقهم بعد فآكل من طعامهم ؟ فقال : لي ، ياكلون الخنزير ؟ فقلت : لا و لكنهم يشربون الخمر فقال لي كل معهم و اشرب « ( وسائل ، ج 16 ، باب 24 از ابواب اطعمه محرمه ) .\r\nدر اين روايت امام مىپرسد آيا آنان از گوشت خوك استفاده مىكنند ؟ آن مرد مىگويد خير . امام مىفرمايد پس هم غذا شدن با آنها اشكالى ندارد . اين بيان نشان مىدهد كه نجاست اهل كتاب ذاتى نيست و عارضى است .\r\nنقد استدلال - ايرادى كه بر استدلال به اين حديث راه دارد اين است كه از ظاهر روايت چنين بر مىآيد كه استفادهء كتابى از شراب ، مانع مؤاكله با او نيست و مىتوان از ظرفهاى آنان نوشيد ولى اگر از گوشت خوك استفاده كنند نمىتوان با آنها هم غذا شد .\r\nو معناى اين سخن فرق گذاردن ميان گوشت خوك و شراب است در حالى كه اين دو با هم فرقى ندارند . و چون روايت خلاف يك اصل مسلم مىباشد لذا نمىتوان به آن تكيه كرد .\r\nدر پاسخ اين ايراد مىتوان گفت : درست است كه ميان گوشت خوك و شراب در نجاست فرقى نيست ولى احتمال مىرود كه در آن عصر و در آن محيط خاص كه سائل زندگى مىكرده است ، اهل كتاب در ظرفهاى مخصوص شراب مىنوشيده‌اند كه با ديگر ظرفها مخلوط نبوده ولى گوشت خوك را در ظرفهاى عادى مىپخته‌اند . بدين جهت\r\n","description":"","footnote":"","page_name":" 158 ","page_number":161},
  {"content":"\r\nنوشيدن شراب موجب نجاست ساير ظروف نمىشده و بر اين اساس ميان آن دو فرق گذارده شده است .\r\nاگر گفته شود كه جدا بودن ظرفهاى شراب مشكل را حل نمىكند ، زيرا دست و دهان فرد شراب خوار را حل نمىكند ، زيرا دست و دهان فرد شراب خوار بر اثر ملاقات با شراب نجس مىشود و هم نجاست عارضى ، لا اقل سبب عدم جواز مؤاكله با آنها خواهد بود ، پس باز هم وجهى براى جواز مؤاكله باقى نمىماند و روايت از اين حيث مورد شبهه قرار مىگيرد و نمىتوان بدان اعتماد كرد .\r\nدر جواب - گفته مىشود : أولا - اهل كتاب بالاخره روزى يك مرتبه هم كه شده خود را مىشويند و همين امر موجب رفع نجاست عارضى آنها مىشود .\r\nثانيا ممكن است در اين روايت اصل جواز مؤاكله مورد نظر بوده و شرط آن كه در برخى روايات ديگر نيز مورد تصريح قرار گرفته - كه عبارت است از شستن دستها و . .\r\nبعدا ذكر گرديده است .\r\nو ثالثا - ممكن است كسى بگويد كه آشاميدن شراب حرام است ولى خود شراب نجس نيست ، همانطور كه برخى از فقها مانند مرحوم ابن بابويه و محقق اردبيلى قائل به اين نظريه شده‌اند .\r\nروايت ششم : صحيح ابراهيم بن ابى محمود عن الرضا ( ع ) « قال قلت له : الجارية النصرانية تخدمك و أنت تعلم انها نصرانية لا تتوضا و لا تغتسل من جنابة ؟ قال لا باس تغسل يديها ( وسائل ، ج 2 ، باب 14 از ابواب نجاسات ، حديث 11 ) .\r\nراوى مىگويد به حضرت امام رضا عرض كردم جاريه نصرانيه براى تو خدمت مىكند و مىدانى كه او نصرانى است و دستهاى خود را نمىشويد و از جنابت غسل نمىكند ، حضرت فرمود مانعى نيست دستهاى خود را مىشويد .\r\nامام در اين حديث مىفرمايد : اگر فرد نصرانى دستهايش را بشويد مانعى ندارد كه خدمتكار مسلم باشد و مسلم از خدمات مختلف او كه قهرا گاه با دست مرطوب صورت مىگيرد ، مانند غذا پختن و ظرف شستن و . . استفاده كند و اين نيست مگر به جهت عدم نجاست ذاتى اهل كتاب .\r\nاين گونه روايات قرينهء بسيار نيرومندى است بر طهارت ذاتى و عدم طهارت عارضى اهل كتاب و قرينه اى است كه منظور روايات نهى از مؤاكله به طور مطلق را روشن مىسازد .\r\n","description":"","footnote":"","page_name":" 159 ","page_number":162},
  {"content":"\r\nروايت هفتم - صحيح محمد بن مسلم عن احدهما « قال سألته عن انية اهل الكتاب فقال لا تاكل في آنيتهم اذا كانوا ياكلون فيه الميتة و الدم و لحم الخنزير » ( وسائل ، ج 16 باب 24 از ابواب اطعمه محرمه ) : راوى مىگويد از ظرفهاى اهل كتاب پرسش نمودم حضرت در پاسخ فرمود در ظرفهايى كه آنان مردار و خون و گوشت خوك مىخورند ، چيزى نخوريد .\r\nدلالت اين روايت بر طهارت ذاتى اهل كتاب واضح است و نيازى به بيان ندارد .\r\nروايت هشتم - « زيد بن على عن آبائه عن امير المؤمنين ( ع ) قال : اتى رسول الله ( ص ) نفر فقالوا ان امرأة توفيت معنا و ليس معها ذو محرم فقال كيف صنعتم ؟ فقالوا صببنا عليها الماء صبا . فقال اما وجدتم امرأة من اهل الكتاب تغسلها ؟ قالوا لا : قال أ فلا ييمموها ) ( وسائل ، ج 2 ، باب 19 از ابواب غسل ميت ، حديث 2 ) .\r\nاز اين حديث استفاده مىشود كه هر گاه زن مسلمانى بميرد و مرد محرم يا زن مسلمان ديگرى در آنجا حاضر نباشد تا او را غسل بدهد ، مىتوان از زنان اهل كتاب براى تغسيل او استفاده كرد .\r\nبديهى است كه چنين امرى مستلزم مس بدن ميت و ملاقات بدن كتابى با آب غسل است كه اگر كتابى نجس مىبود ، تغسيل او درست نبود و آن حضرت حكم به جواز آن نمىفرمود .\r\nپس حكم به جواز تغسيل مستلزم حكم به طهارت ذاتى اهل كتاب است .\r\nنقد استدلال : در نقد استدلال فوق گفته شده است كه جواز تغسيل مستلزم طهارت ذاتى اهل كتاب نيست ، زيرا ممكن است جواز تغسيل مربوط به صورتى باشد كه تغسيل نياز به مس بدن ميت نداشته باشد و يا غسل به وسيله آب كر صورت گيرد و يا اصولا گفته شود كه در صورت اضطرار ، غسل با آب نجس اشكالى ندارد .\r\nرد اين نقد روشن است ، زيرا همهء اين احتمالات بعيد است و مانع اطلاق و ظهور روايت نمىشود .\r\nروايت نهم - و شاء از امام صادق ( ع ) نقل مىكند كه فرمود : كره سؤر ولد الزنا و سؤر اليهودي و النصراني و المشرك و كل ما خالف الاسلام و كان اشد ذلك عنده سؤر الناصب . » ( وسائل ، ج 1 باب 3 ، از ابواب اسئار ، حديث 2 ) .\r\nدر اين حديث نيم خوردهء ولد الزنا با يهودى و نصرانى مكروه دانسته شده و وحدت\r\n","description":"","footnote":"","page_name":" 160 ","page_number":163},
  {"content":"\r\nسياق مستلزم اين است كه چون ولد الزنا داراى نجاست ذاتى نيست يهودى و نصرانى نيز ذاتا نجس نباشند .\r\nروايت دهم - روايات متعددى در كتب حديثى آمده است كه بيان آنها وجوب تغسيل زن يا مرد مسلمان توسط زن يا مرد نصرانيه است به شرط اين كه زن نصرانيه قبل از شروع تغسيل ، دستهاى خود را بشويد . اين دسته از روايات نشانگر طهارت ذاتى و عدم طهارت عارضى اهل كتاب است ، زيرا نجاست ذاتى با شستن رفع نمىگردد ولى نجاست عارضى را با شستن مىتوان مرتفع ساخت .\r\nاز جمله اين روايات ، حديث عمار بن موسى از امام صادق ( ع ) است : « قال قلت له ( ع ) :\r\nفان مات رجل مسلم و ليس معه رجل مسلم و لا امرأة مسلم من ذوى قرابته و معه رجال نصارى و نساء مسلمات ليس بينه و بينهن قرابة ؟ قال يغتسل النصارى ثم يغسلونه ، فقد اضطر « : راوى مىگويد به امام صادق عرض كردم كه اگر مرد مسلمانى فوت كند و مرد مسلمان و يا زن محرمى كه او را غسل بدهند نباشد ولى مردان نصرانى و زنان مسلمان محرم باشند ، تكليف در غسل او چيست ؟ حضرت فرمود نصرانى بعد از آن كه خود را شست او را غسل دهد چون اضطرار است مانع ندارد .\r\nو عن المرأة المسلمة تموت و ليس معها امرأة مسلمة و لا رجل مسلم من ذوى قرابتها و معها نصرانية و رجال مسلمون و ليس بينها و بينهم قرابة ؟ قال تغتسل النصرانية ثم تغسلها « ( وسائل ، ج 2 باب 19 از ابواب غسل ميت ، حديث 1 ) اگر براى تغسيل ميت زن مسلمان زن مسلمان و يا مرد مسلمان محرم نباشد آيا زن نصرانى و يا مردان مسلمان مىتوانند او را غسل بدهند ؟ حضرت فرمود زن نصرانى دستهايش را بشويد و سپس او را غسل دهد .\r\nروايات ده گانه مذكور رواياتى است كه به شكل مستقيمترى طهارت ذاتى اهل كتاب را ثابت مىكند ، ولى در كنار اين روايات ، احاديثى داريم كه مىتوان حكم مذكور را از آنها استنتاج كرد :\r\nالف - از آن جمله رواياتى است در باب دايه گرفتن و شير دادن بچه مسلم توسط زن كتابى .\r\nمحمد بن مسلم عن ابى جعفر قال : لبن اليهودية و النصرانية و المجوسية احب إلى من ولد الزنا ( وسائل ج 14 ، باب 76 از ابواب احكام الاولاد ، حديث 2 ) شير زن يهودى و\r\n","description":"","footnote":"","page_name":" 161 ","page_number":164},
  {"content":"\r\nنصرانى و مجوسى نزد من محبوبتر است از شير بچه اى كه از زنا به عمل آمده است .\r\nعلى بن جعفر عن اخيه موسى بن جعفر ( ع ) قال سألته عن الرجل المسلم هل يصلح له ان يسترضع اليهودية و النصرانية و هن يشربن الخمر ؟ ( قال امنعوهن من شرب الخمر ما ارضعن لكم « ( همان مدرك ، حديث 7 ) : راوى مىگويد : از امام موسى بن جعفر پرسش نمودم كه مىتوان زن يهودى و نصرانى را براى شير دادن بچه خود انتخاب كرد با آن كه آنان شراب مىنوشند ؟ حضرت فرمود مادامى كه فرزندان شما را شير مىدهند آنها را از نوشيدن شراب منع كنيد .\r\nروايت حلبى : « قال سالت الامام ( ع ) عن رجل دفع ولده إلى ظئر يهودية او نصرانية او مجوسية ترضعه فى بيتها او ترضعه فى بيته ؟ قال ترضعه لك اليهودية و النصرانية فى بيتك و تمنعها من شرب الخمر و ما لا يحل مثل لحم الخنزير و لا يذهبن بولدك إلى بيوتهن » ( همان مدرك ، حديث 6 ) .\r\nب - از ديگر ادله قابل استيناس رواياتى كه در زمينه جواز تزويج با زنان اهل كتاب وارد شده است :\r\nمحمد بن مسلم « عن ابى جعفر : قال سألته عن نكاح اليهودية و النصرانية ؟ فقال لا باس به اما علمت انه كانت تحت طلحة بن عبيد الله يهودية على عهد النبي ( ص ) » ( وسائل ج 14 باب 5 از ابواب ما يحرم بالكفر و نحوه ، حديث 4 ) .\r\nصحيحة معاوية بن وهب « عن ابى عبد الله ( ع ) فى رجل المؤمن يتزوج اليهودية و النصرانية ؟ فقال اذا اصاب المسلمة فما يصنع باليهودية و النصرانية ؟ فقلت له يكون له فيها الهوى قال ان فعل فليمنعها من شرب الخمر و اكل لحم الخنزير » ( همان مدرك ، حديث 1 ) .\r\nاز نظر فقهاى اماميه ازدواج موقت با زنان اهل كتاب به اتفاق آراء هيچ اشكالى ندارد و اما به عنوان دائم مورد اختلاف انظار است و فقها در آن سه قول دارند ، كه بايد در جاى خود مورد تحقيق قرار گيرد .\r\nج - رواياتى كه در زمينه ضيافت سپاهيان مسلمان توسط اهل كتاب وارد شده ، در اين روايات آمده است كه هر گاه سپاه اسلام از منطقهء اهل كتاب عبور كنند ، جايز است كه اهل كتاب از سپاهيان اسلام پذيرايى نمايند . و از اين اخبار چنين استفاده مىشود كه اهل كتاب ذاتا طاهر هستند ، زيرا پذيرايى غالبا مستلزم تماس بدن اهل كتاب با نان و\r\n","description":"","footnote":"","page_name":" 162 ","page_number":165},
  {"content":"\r\nغذا و نوشيدنىهايى است كه در اختيار سپاه اسلام قرار مىگيرد و اگر آنان داراى نجاست ذاتى بودند ، استفاده از نان و غذا و نوشيدنىهايى كه نياز به دخالت دست و ظرف اهل كتاب دارد جايز نبود . در حالى كه روايات مذكور به طور مطلق ميهمان شدن سپاه اسلام را بر اهل كتاب جايز شمرده و فرقى ميان غذاها نگذارده است . اين گونه روايات در سنن بيهقى ( ج 9 ، ص 196 ) آمده است و همين قول در فتاوى فقها شهرت دارد .\r\nفقيه بزرگ محمد حسن نجفى صاحب جواهر مىگويد : اين همان شرطى است كه پيامبر با اهل كتاب داشته است و من در قول به جواز اين امر مخالفى نمىبينم ، چنان كه علامه در منتهى نيز چنين گفته ، و در كتاب تذكره ادعاى اجماع كرده است ، و اجماع بعد از اصل و عمومات حجت است .\r\nعلامه در كتاب منتهى اين واقعه تاريخى را نقل كرده كه رسول خدا بر گروهى از اهل كتاب كه سيصد نفر بودند مقرر كرد كه هر سال سيصد دينار بپردازند و هر گاه مسلمانى از آن خطه عبور كند سه روز از او پذيرايى كنند و بر نصاراى نجران شرط كرد كه فرستادگانش را بيست شب و يا كمتر پذيرايى كنند و . .\r\nد - دسته ديگرى از روايات كه براى اثبات طهارت ذاتى اهل كتاب استيناس شده رواياتى است كه دلالت بر صحت نماز در لباسى كه فرد ذمى به طور عاريه از مسلم گرفته و بدون اين كه آن را شسته باشد به مسلم رد كرده است . نمونه اى از اين روايات را از عبد الله بن سنان و معاوية بن عمار و معلى بن خنيس قبلا يادآور شديم .\r\nالبته اين گونه روايات شايد به تنهايى قدرت اثبات طهارت ذاتى كتابى را نداشته باشد ، زيرا احتمال مىرود كه فرد كتابى لباس را نپوشيده باشد و ما شك داشته باشيم كه اصولا آن را نجس كرده يا خير ؟ كه « استصحاب طهارت » مشكل را حل مىكند و فرضا كه يقين داشته باشيم كه او لباس را پوشيده است پوشيدن لباس همواره مستلزم رطوبت و نجس شدن آن نيست .\r\n\r\nبخش سوم : بيان مقتضاى جمع بين اخبار و نتيجه بحث\r\nهمان گونه كه ملاحظه گرديد ، اخبار و ادله در زمينه طهارت ذاتى و عدم طهارت ذاتى اهل كتاب داراى دو بيان ظاهرا متفاوت و متعارض است .\r\n","description":"","footnote":"","page_name":" 163 ","page_number":166},
  {"content":"\r\nولى چنان كه به تفصيل ياد شد ، اخبار طهارت ذاتى از جهت سند و دلالت داراى قوت بيشتر و از جهت تعدد فزونتر است و بر اخبار مورد استناد براى عدم طهارت ذاتى برترى مىيابد . و اخبار طهارت روايات معارض خود را از ميدان استناد و اعتماد بيرون مىراند .\r\nدر نتيجه مجالى براى استناد و استشهاد بدان روايات نمىماند .\r\nولى به هر حال يك نظريه فقهى مىطلبد كه ما نتيجهء بحث را بر فرض تعارض دو دسته اخبار و ادله بررسى كنيم . زيرا ممكن است فقيهى به جهت مبانى اصولى يا رجالى يا فقهى منتهى به تعارض اين دو دسته اخبار شود و نتواند به لحاظ سند يا دلالت يا تعداد ، يك دسته را بر دستهء ديگر ترجيح دهد . در چنين صورتى بايد ديد مرجع چه چيز خواهد بود ؟\r\nدر فرض تعارض دو دليل ، نخست بايد بر طبق موازين فقهى ميان دلالت آن دو جمع كرد . يعنى چنان حكم كرد كه نه دليل دسته اول به كلى انكار شود و نه دليل دستهء دوم .\r\nشيوهء جمع بين دو دليل متعارض را در بحث مربوطه بايد جست و ما آن را يادآور شده‌ايم كه اگر جمع موضوعى ( اطلاق و تقييد ، عام و خاص ، مجمل و مبين ) ممكن است ، بر جمع حكمى ( حمل ظاهر بر نص و حمل ظاهر بر اظهر ) مقدم است و هر گاه جمع موضوعى ممكن نباشد آنگاه نوبت به جمع حكمى مىرسد .\r\nو اما در موضوع مورد بحث جمع حكمى راه دارد كه به دو طريق تقرير مىشود .\r\n\r\nجمع حكمى بين اخبار\r\nتقرير اول - در جمع حكمى بين دو دسته روايات مذكور گفته‌اند : اخبار دستهء اول مشتمل بر نهى است ، مانند موثقه سعيد اعرج كه امام فرمود : « لا » و اين گونه نهى ظهور در حرمت دارد و حرمت عرفا با عدم طهارت ملازمه دارد .\r\nاز سوى ديگر اخبار دستهء دوم نص در طهارت است ، مانند صحيحه اسماعيل بن جابر « و لا تتركه تقول انه حرام و لكن تتركه تتنزه عنه » .\r\nبنا بر اين ، حكم عدم طهارت ذاتى اهل كتاب مبتنى بر ظهورات است ، و حكم طهارت ذاتى اهل كتاب مبتنى بر نص ، و به مقتضاى قانون « حمل ظاهر بر نص » بايد ظاهرا اخبار دسته اول را بر نص دسته دوم اخبار ، حمل نماييم ، و حمل ظاهر بر نص موجب مىشود كه نهى را در اخبار دسته اول بر كراهت حمل كنيم نه بر حرمت ، و اين چنين\r\n","description":"","footnote":"","page_name":" 164 ","page_number":167},
  {"content":"\r\nتعارض از ميان برداشته مىشود . زيرا كراهت مؤاكله ، با جواز مؤاكله قابل جمع است ، و كراهت و جواز مؤاكله با طهارت ذاتى اهل كتاب سازگار مىباشد . اين حمل و جمع در همه ابواب فقهى نزد محققان و انديشه مندان رايج است بر اين اساس تعارض و تنافى اخبار مرتفع مىشود .\r\nتقرير دوم : اين گونه است كه بگوييم در دسته اى از اخبار دال بر جواز مؤاكله اين شرط ذكر شده بود كه اول بايد كتابى دستهايش را بشويد و بعد مسلم با او هم غذا شود ، مانند صحيح ابراهيم بن ابى محمود كه امام فرمود : « لا باس تغسل يديها . » به قرينه اين روايات مىتوان گفت كه نهى در اخبار دسته اول بايد بر صورتى حمل شود كه كتابى دستهايش را نشسته است ، و جواز مؤاكله در اخبار دستهء دوم حمل شود بر صورتى كه كتابى دستهايش را شسته است كه نتيجه اين قول طهارت ذاتى اهل كتاب و عدم طهارت عارضى آنهاست .\r\nو نتيجه اين جمع اين است كه مؤاكله و مساوره با آنها جايز مىشود ، و ليكن نه به گونهء مطلق ، بلكه در صورتى كه دستهايش را بشويند و اين گونه جمع نيز در ابواب فقه مورد پذيرش همه محققان است .\r\nبنا بر هر دو تقرير جمع موضوع طهارت ذاتى اهل كتاب ثابت مىشود ، ولى بحث را نمىتوان در همين جا خاتمه داد ، زيرا برخى از فقها و محققان بر تقريرهاى ياد شده و اصولا جمع بين اخبار دال بر طهارت و اخبار دال بر عدم طهارت مناقشاتى دارند كه اگر آن مناقشات نقد نشود بحث حاضر كامل نمىگردد ، و بدين جهت براى آنها بخش مستقلى قرار داده‌ايم كه به شرح زيرا بيان مىشود .\r\n\r\nبخش چهارم : طرح اشكالات به تئورى طهارت ذاتى اهل كتاب\r\nمناقشه نخست : گفته شده است كه مورد مذكور جاى جمع بين اخبار متعارض نيست . زيرا اخبار دال بر طهارت كتابى ذاتى معارض با كتاب است و هر خبر معارض با قرآن به صرف تعارض طرح مىشود ، بدين جهت اخبار عدم طهارت بدون معارض باقى مىماند . و با ظاهر كتاب موافق است و موافقت با ظاهر كتاب خود يكى از مرجحات مىباشد ، و در ابحاث اصولى به اين مطالب اشاره شده است .\r\nنقد مناقشه : أولا - مورد اختلاف است كه كلمهء « نجس » در آيه * ( « إِنَّمَا الْمُشْرِكُونَ نَجَسٌ » ) *\r\n","description":"","footnote":"","page_name":" 165 ","page_number":168},
  {"content":"\r\nبه معناى اصطلاحى و شرعى آن باشد ، و احتمال دارد كه نجاست روحى و باطنى و فكرى مشركان مورد نظر بوده و به فرض كه نجاست ظاهرى منظور باشد ، ممكن است نجاست عارضى باشد نه ذاتى .\r\nثانيا - در آيهء مذكور واژه « مشرك » آمده و مشرك غير از مطلق كافر است چنان كه در آغاز همين بحث بدان اشاره كرديم .\r\nدر نتيجه اين احتمالات سبب مىشود كه تعارضى ميان آيه و اخبار طهارت ثابت نشود . و اخبار طهارت هم چنان در ميدان تعارض با اخبار عدم طهارت پايدارى كند و باقى بماند .\r\nمناقشه دوم : يكى از مرجحات در باب تعارض دو خبر اين است كه خبر موافق رأى عامه كنار نهاده مىشود و خبر معارض آن مورد عمل قرار مىگيرد . و چون در موضوع مورد بحث اخبار دال بر طهارت ذاتى موافق قول عامه است ، طرح مىشود ، و با طرح آن نوبت به جمع بين دو دسته روايات متعارض نمىرسد ، و فقط اخبار دال بر عدم طهارت اهل كتاب مورد عمل قرار مىگيرد .\r\nاين مناقشه را فقيه بزرگ شيخ يوسف بحرينى در كتاب حدائق ( ج 5 ، ص 173 چاپ جديد ) مورد اشاره قرار داده است .\r\nنقد مناقشه : چنان كه گفته شد در باب ترجيح خبر موافق عامه طرح مىشود . ولى به كارگيرى اين علاج و ساير علاجها داراى رتبه است و در صورتى مىتوان به علاج مرتبهء متأخر پرداخت كه علاج مرتبهء پيشين ميسر نباشد .\r\nبر اين اساس در جاى خود به اثبات رسيده است كه هر گاه جمع موضوعى بين دو خبر ممكن باشد ، نوبت به طرح مسأله تعارض نمىرسد . زيرا با جمع موضوعى تعارض بدوى ظاهرى و توهمى از ميان برداشته مىشود . و اما هر گاه جمع موضوعى امكان نداشت ، بايد به جمع حكمى پرداخت كه البته جمع حكمى هم به شكلى تعارض را بر طرف مىسازد . و اما اگر جمع حكمى هم ممكن نبود و تعارض تثبيت شد ، يكى از راههاى علاج تعارض مسأله طرح خبر موافق رأى عامه است . بنا بر اين با امكان جمع حكمى بين اخبار ، نوبت به علاج مذكور نمىرسد ، و همان گونه كه گفته شد در موضوع مورد بحث جمع حكمى امكان دارد و بر اين اساس اخبار موافق با نظريه عامه مورد طرح قرار نمىگيرد چون طرح آنها در جايى است كه هيچ راهى براى جمع بين اخبار متعارضه در\r\n","description":"","footnote":"","page_name":" 166 ","page_number":169},
  {"content":"\r\nبين نباشد و آخرين مرحله نوبت به آن مىرسد .\r\nمناقشه سوم : اخبار دال بر طهارت اهل كتاب از باب تقيه صادر شده است ، و براى اين گفته استشهاد شده به خبر زكريا متقدم ، زيرا در آن فرق گذاشته شده بين شراب و خوك در حكم به جواز مؤاكله و هم غذا شدن با اهل كتاب در اولى دون دومى ، و اين فرق و تفاوت قرينه است بر اين كه اخبار طهارت به عنوان تقيه صادر شده است ، زيرا اگر اين گونه نبود اين تفصيل را جايى نبود و بدين جهت اخبار طهارت قدرت معارضه با اخبار دال بر عدم طهارت كتابى را دارا نيست و وظيفه ما فقط اخذ به اخبار دال بر عدم طهارت است .\r\nنقد مناقشه : أولا - حمل همه اخبار دال بر طهارت كتابى بر تقيه بعيد به نظر مىرسد .\r\nثانيا - تا زمانى كه ميان دو خبر متعارض ، جمع عرفى ممكن باشد ، نوبت به علاج تعارض از راه ، حمل بر تقيه نمىرسد ، زيرا اين حمل در صورتى جا دارد كه راهى براى جمع نباشد ، و حمل بر تقيه آخر چيزى است كه فقيه در مقام عمل بايد به آن تمسك جويد .\r\nمناقشه چهارم : اخبار دال بر طهارت ، ناظر به مورد عسر و حرج است و مطلق نمىباشد ، بدين جهت حكم اولى در مورد اهل كتاب عدم طهارت است و فقط اين حكم در مورد عسر و حرج برداشته مىشود . به هر حال اخبار دال بر طهارت به گونهء مطلق مورد عمل قرار نمىگيرد و تعارضى ميان آن و روايات عدم طهارت نخواهد بود .\r\nنقد مناقشه : أولا - حمل اخبار طهارت بر صورت عسر و حرج كه عنوان ثانوى است خلاف ظاهر مىباشد .\r\nثانيا - اثبات آن نياز به دليل قاطع دارد و به صرف احتمال پذيرفته نيست .\r\nمناقشه پنجم : برخى گفته‌اند كه فقها بر عدم طهارت كتابى اتفاق نظر دارند و اين اتفاق به معناى اين است كه آنها به روايات طهارت عمل نكرده‌اند و عدم عمل آنان دليلى جز وجود خلل در سند و يا متن آنها ندارد . چرا كه به يقين فقها از وجود اين گونه احاديث با خبر بوده‌اند . و با اين وصف بدانها تمسك نجسته‌اند . و با ظهورى كه اخبار طهارت در طهارت اهل كتاب دارد نمىتوان مدعى شد كه فقها از آن اخبار استظهار عدم طهارت كرده‌اند . و نيز نمىتوان مدعى شد كه فقها دو دسته اخبار را متعارض يافته و اخبار عدم طهارت را بر اخبار طهارت ترجيح داده‌اند ، زيرا ترجيح احد الطرفين در باب تعارض زمانى\r\n","description":"","footnote":"","page_name":" 167 ","page_number":170},
  {"content":"\r\nصورت مىگيرد كه جمع عرفى ميسر نباشد . و حال آن كه در موضوع مورد بحث جمع عرفى ممكن بوده و هست .\r\nدر نتيجه چاره اى نيست جز اين كه گفته شود ، اتفاق اصحاب بر عدم طهارت به دليل خللى در سند و يا متن اخبار طهارت به نظر آنان بوده است و به هر تقدير طهارت از درجه حجيت ساقط خواهد بود .\r\nنقد مناقشه : أولا بعيد به نظر مىرسد كه اصحاب اخبار طهارت را داراى خلل سندى يا متنى تلقى كرده باشند ، چرا كه در كلمات ايشان هر گز به اين نكته اشاره نشده است .\r\nشيخ طوسى كه خود از قدماى اصحاب است ، اخبار طهارت را به خلل در سند يا شذوذ و يا اشكالات ديگر نسبت نمىدهند و اين در حالى است كه شيخ طوسى اخبارى را كه دلالت بر جواز وضو با گلاب دارد و شيخ صدوق بر طبق آنها عمل كرده به خلل نسبت داده است .\r\nثانيا - برخى از مضامين احاديث دال بر طهارت مورد استناد اصحاب قرار گرفته و بدان فتوا داده‌اند . شيخ طوسى در كتاب نهايه مىگويد : كراهت دارد كه مسلم ، كافرى را براى هم غذا شدن با او دعوت كند و هر گاه چنين كرد از او بخواهد كه نخست دستهايش را بشويد . اين فتواى شيخ مبتنى بر روايت عيص است كه قبلا نقل شد . اگر چه از آن روايت استظهار طهارت نكرده و آن را حمل بر فرض عدم رطوبت نموده است ، اين بيان مىرساند كه شيخ سند روايت عيص را مخدوش نمىدانسته ، همان گونه كه او به برخى از اخبار براى اثبات عدم طهارت اهل كتاب استناد نموده است و آن در مورد صحيح على بن جعفر است كه در باره آب حمام وارد شده است . او از امام موسى عليه السلام پرسش نمود از غسل مسلمان در حمام با نصرانى ، حضرت در پاسخ فرمود « اذا علم انه نصرانى اغتسل به غير ماء الحمام الا ان يغتسل وحده على الحوض فيغسله ثم يغتسل » ( وسائل ، ج 2 ، باب 14 از ابواب نجاسات ) .\r\nولى بعضى از انديشمندان بر اين روايت به طهارت اهل كتاب استدلال نموده‌اند ، با اين حساب نمىتوانيم بگوييم كه اعراض اصحاب از اخبار طهارت بر مبناى خلل در سند آنها بوده است ، زيرا اگر بر اين اساس بوده استناد آنان به اخبار مذكور در هيچ امرى صحيح نبوده است و حال آن كه مىبينيم بعضى از متقدمين به منظور ديگرى نه به منظور طهارت اهل كتاب به بعض اخبار طهارت تمسك نموده‌اند .\r\n","description":"","footnote":"","page_name":" 168 ","page_number":171},
  {"content":"\r\nاين در صورتى است كه اعراض اصحاب را به دليل خلل در سند اخبار بدانيم و اما اگر اعراض آنها را از باب وجود خلل در متن آنها بدانيم اين نيز قابل خدشه و مناقشه است .\r\nأولا ، ممكن است اعراض آنها از اخبار طهارت به دليل عناصر و قرائن اجتهادى و حدسى باشد ، نه قرائن حسى ، بدين جهت ، اعراض آنان براى ما اعتبار نخواهد داشت ، و كاسر روايات طهارت نخواهد بود .\r\nثانيا ، همان گونه كه صاحب مدارك الاحكام و شهيد دوم در كتاب درايه ( ص 27 ) بيان داشته است اعراض اصحاب كاسر خبر صحيح نيست ، چنان كه عمل آنان جابر خبر ضعيف نمىباشد .\r\nثالثا ، بر فرضى كه به پذيريم اعراض اصحاب كاسر خبر است ولى مناط در آن ، اعراض همه فقهاى قدما از خبر است و در مسأله مورد بحث اعراض همه قدما از اخبار طهارت ثابت نيست ، چون برخى از آنان مانند ، ابن ابى عقيل و ابن جنيد و شيخ طوسى همان گونه كه در مقدمه بحث اشاره شد به روايات مذكور عمل كردند ، و مطابق آنها بر طهارت ذاتى اهل كتاب فتوا صادر نموده‌اند .\r\nرابعا ، متقدمين از فقهاء در حجيت و اعتبار خبر واحد اختلاف دارند برخى از آنان مانند سيد مرتضى خبر واحد را به گونه مطلق معتبر نمىدانست و حتى بعضى تعبد به آن را محال دانسته‌اند ، بر اين اساس اعراض آنان از خبر صحيح السند باعث وهن و منكسر شدن آن نمىشود ، چون اعراض آنها از اخبار آحاد بدين جهت بوده است كه متواتر نبوده است و ما تواتر را در حجيت خبر شرط نمىدانيم . از اين رو مىتوانيم به آنها عمل كنيم ، دليل عمده آنان بر نجاست يهود و نصارى و مطلق كفار به آيه : * ( « إِنَّمَا الْمُشْرِكُونَ نَجَسٌ » ) * بوده است .\r\nخامسا ، اعراض متقدمين فقها از خبر ، به مجرد فتوا ندادن به مضمون آن ثابت نمىشود ، بلكه توقف دارد بر استفاده آنان از آن همين معنايى را كه ما استفاده كرده‌ايم و بر نبودن معارضى براى آنها و احراز اينها مشكل است .\r\nسادسا ، به فرض كه تحقق آن را به پذيريم در پاسخ مىگوييم : اگر اعراض اصحاب موجب علم به خلل شود ، جاى بحث نمىماند ، زيرا حجيت علم ذاتى است ولى فرض اين است كه اعراض اصحاب نهايتا موجب ظن به خلل مىشود . و اعراض اصحاب يك اماره ظنى خواهد بود ، ولى دليلى بر اعتبار چنين اماره ظنى در دست نيست . و ان الظن\r\n","description":"","footnote":"","page_name":" 169 ","page_number":172},
  {"content":"\r\nلا يغنى من الحق شيئا .\r\nو اما اشكال به اين كه ادله حجيت خبر واحد شامل خبرى كه مورد اعراض اصحاب قرار گرفته نمىشود و مقتضاى اصل عدم حجيت آن نمىباشد ، پذيرفته نيست ، زيرا فرموده خدا * ( « إِنْ جاءَكُمْ فاسِقٌ بِنَبَإٍ فَتَبَيَّنُوا » ) * اعتبار را به صورت عدالت راوى مىداند پس هر گاه عادل خبر داد آن معتبر است ( 1 ) و نيز اخبارى كه امامان در آنها ارجاع مىدهند اهل تعلم را به ثقات از صحابه و ياران خودشان ، صراحت دارند در معلق شدن حجيت خبر بر وثوق به راوى و همچنين بناء عقلاء .\r\n\r\nكلام شيخ اعظم انصارى در زمينه بحث\r\nشيخ انصارى مىگويد : اخبار طهارت ، اگر چه ظهور در طهارت كتابى دارد ، ولى ظهور اين دسته روايات در طهارت بيش از ظهور اخبار ديگر در عدم طهارت است . ولى دو چيز مانع از اخذ به روايات طهارت است .\r\n1 - اعراض مشهور از اخبار طهارت .\r\n2 - نقل اجماعهاى منقول و ارتكاز نجاست اهل كتاب در ذهن اهل شريعت ، بلكه سيره قطعى كه كاشف از رأى معصوم ( ع ) است .\r\n\r\nنقد كلام شيخ انصارى\r\nموضوع اعراض به تفصيل بررسى شد ، و اما اجماع منقول ، چنان كه در كتاب منابع اجتهاد از ديدگاه مذهب بيان داشتيم ، اجماع محصل مادامى كه سبب يقين به رأى معصوم نشود فاقد حجيت است ، تا چه رسد به اجماع منقول .\r\nو اما سيره ، پس از كاوش و بررسى معلوم مىگردد كه چنين سيره اى در عصر ائمه ( ع ) ثابت نيست و اين سيره متأخر از عصر معصوم ( ع ) است و آن چه نشان مىدهد كه چنين سيره و ارتكازى در ذهن اصحاب ائمه و ساير مسلمانان هم عصر معصوم ( ع ) نبوده اين است كه در هيچ روايتى سؤال از نجاست ذاتى آنان نشده ، بلكه همواره سؤال از مؤاكله و\r\n\r\n","description":"","footnote":"\r\n( 1 ) تفصيل اين بحث از حوصله اين نوشتار خارج است . و ما اين بحث را به گونه مفصل در ابحاث « علوم حديث » در مجتمع علمى و فرهنگى شهيد صدر بيان داشتيم و به صورت جزوات درسى منتشر شده است ، علاقه مندان مىتوانند به آن رجوع كنند .\r\n","page_name":" 170 ","page_number":173},
  {"content":"\r\nمساوره و امورى بوده است كه مىتواند منشأ سؤال آنان شبهه نجاست عارضى اهل كتاب باشد ، نه احتمال نجاست ذاتى .\r\nمثلا در صحيح ابراهيم بن ابى محمود ( وسائل ، ج 2 ، باب 14 و باب 54 از ابواب نجاسات ، حديث 11 و 2 ) آمده است : « و أنت تعلم انها نصرانية لا تتوضا و لا تغتسل من جنابة » و يا : « و أنت تعلم انه يبول و لا يتوضأ » دلالت مىكند بر اين كه در اذهان اهل شريعت و اصحاب ائمه ( ع ) طهارت اهل كتاب مرتكز بوده است ، نه عدم طهارت آنان و بدين جهت از مؤاكله و مساورهء با آنان سؤال مىكرده‌اند و اين مقدار شبهه در ذهن اهل شريعت ناشى از عدم اجتناب اهل كتاب از محرمات و نجاسات بوده است كه منتهى به نجاست عارضى اهل كتاب مىباشد .\r\nو نيز محمد بن عبد الله جعفر حميرى در عصر غيبت نامه اى به امام زمان ( ع ) دارد كه در آن نامه پيرامون حكم نماز در پيراهنى كه از مجوس گرفته شده مىگويد سبب اشكال اين است كه آنان گوشت مردار مىخورند و بعد از جنابت غسل نمىكنند ، از اين عبارت ظاهر مىشود كه احتمال نجاست ذاتى مجوس در ذهن آنان نبوده است .\r\nدر صحيح معاويه آمده : « سالت ابا عبد الله عن الثياب السابرية يعملها المجوس و هم أخباث و هم يشربون الخمر و نساؤهم على تلك الحال البسها و لا اغسلها و اصلى فيها ؟\r\nقال : نعم « ( وسائل ، ج 2 باب 73 از ابواب نجاسات حديث . - 1 و 7 ) .\r\nدر اين حديث نيز عبارت « و هم أخباث و هم يشربون الخمر » گوياى ارتكاز ذهنى اهل شريعت نسبت به طهارت ذاتى اهل كتاب و عدم طهارت عارضى آنان است .\r\nروايت ابو جميله : ساله عن ثوب المجوسي البسه و اصلى فيه ؟ قال نعم . قلت يشربون الخمر . قال نعم نحن نشترى الثياب السابرية فنلبسها و لا نغسلها . » ( همان مدرك ) .\r\nصحيح عبد الله بن سنان : قال سال ابى عبد الله و انا حاضر : انى اعير الذمى ثوبى و انا اعلم انه يشرب الخمر و ياكل لحم الخنزير فيرده على فاغسله قبل ان اصلى فيه . فقال صل فيه و لا تغسله من اجل ذلك فانك اعرته إياه و هو طاهر و لم تستيقن انه نجسه فلا باس ان تصلى فيه حتى تستيقن انه نجسه « ( وسائل ، ج 2 ، باب 74 ابواب نجاسات ، حديث 1 ) .\r\nهمان گونه كه در همه احاديث مشاهده مىشود ، همواره شبهه نجاست به دليل شرب خمر ، عدم اجتناب از نجاست دانسته شده است و در يكى از روايات احتمال نجاست اهل\r\n","description":"","footnote":"","page_name":" 171 ","page_number":174},
  {"content":"\r\nكتاب و لباس آنان و غذاى آنان به جهت نجاست ذات يا عرق آنان طرح نگرديده است و اين خود بهترين قرينه بر عدم ارتكاز نجاست ذاتى اهل كتاب در ذهن اهل شريعت معاصر معصومين ( ع ) مىباشد .\r\nپس معروفيت عدم طهارت ذاتى اهل كتاب و ارتكاز آن در ذهن اهل شريعت پس از عصر معصومين ( ع ) به دليل فتواى فقها بوده است . و چون فتواى فقها مستند به آيات و رواياتى است كه آنها را يادآور شديم ، عمل و فتواى آنان براى ما كاشف از سيرهء مستمره نيست و حجت و دليل ديگرى در قبال آيه و روايات به شمار نمىرود ، بنا بر اين سيرهء متشرعه چون حادث است ، كاشف قطعى از حكم نمىباشد .\r\n\r\nتثبيت نظريهء طهارت ذاتى\r\nاز آن چه آورديم دانسته شد كه اخبار دال بر طهارت ذاتى اهل كتاب از جهت سند و دلالت معتبر و حجت است . و جمع بين آنها و اخبار عدم طهارت مستلزم قول به اين است كه اخبار عدم طهارت نظر به تنزه و كراهت دارد ، خصوصا كه برخى از روايات صراحت در نهى تنزيهى داشت . كه از نظر قواعد و موازين اصولى وجود چنين رواياتى خود مىتواند شاهد درستى براى جمع ياد شده تلقى شود . و يا مستلزم حمل اخبار عدم طهارت است بر مواردى كه اهل كتاب خود را از طهارت عارضى پاك نكرده باشد .\r\nنتيجه هر دو اين خواهد بود كه كافر كتابى چنانچه از نجاسات ( يعنى آن چه در نزد مسلمانها نجس است مانند خون ، بول ، مردار ، سگ ، خوك ، شراب و . . ) اجتناب كند ، پاك است و مؤاكله و مساوره با او جايز است و اين نظريه با در نظر قرار دادن موازين فقه اجتهادى از واضحات است و ما در آن ترديدى نداريم .\r\n\r\nتتميم بحث\r\nاكنون كه طهارت ذاتى اهل كتاب ثابت گرديد ، فروعى بر آن مترتب است كه به نمونه هايى اشاره مىكنيم .\r\n1 - هر گاه مسلم با فرد كتابى رو به رو شود و نداند كه او اجتناب از نجاسات كرده يا خير پاك است يا نه ؟ آيا حكم شرعى او ، طهارت است يا خير ؟ در پاسخ مىگوييم : در مفروض اين سؤال طاهر است ، مگر زمانى كه عدم طهارت آن ثابت شود به دليل اطلاق كلام امام\r\n","description":"","footnote":"","page_name":" 172 ","page_number":175},
  {"content":"\r\nعليه السلام كه فرمود : « كل شيء طاهر حتى تعلم انه قذر » و اين حكم شامل همهء اشيا مىشود : ( انسان ، جماد ، مسلم ، كافر و كتابى و . ) 2 - فرع ديگر اين است كه اگر كافرى در نزد مسلمان حضور داشت و او يقين به عدم طهارت كافر پيدا كرد ، و سپس كافر از نزد مسلم خارج شد و پس از مدتى بازگشت ، آيا غيبت كافر در اين مدت ، باعث حكم به طهارت او مىشود ؟ همان گونه كه غيبت مسلم را موجب حكم طهارت او مىدانيم يا خير ؟\r\nپاسخ اين است كه حكم مذكور يعنى حكم به طاهر شدن مسلم پس از غيبت ، اختصاص به مسلم دارد . زيرا در لسان ادله واژه مسلم آمده است ، و بدين جهت حكم مذكور شامل كافر نمىشود .\r\n","description":"","footnote":"","page_name":" 173 ","page_number":176},
  {"content":"\r\n","description":"","footnote":"","page_name":" 174 ","page_number":177},
  {"content":"\r\n\r\nقسمت دوم طهارت ذاتى مشركان\r\nپيش از مطرح كردن اين موضوع بحث لازم مىدانم مقدمه اى را كه با آن مرتبط است ارائه دهم :\r\nدر مبحث قبل بحثى پيرامون طهارت ذاتى اهل كتاب ارائه داشتيم و اكنون در ادامه بررسى تئورى طهارت ذاتى مطلق انسان ، به موضوع طهارت ذاتى مشركان و ملحدان مىپردازيم .\r\nچنان كه در گذشته نيز يادآور شديم ، برخى از مسائل مورد ابتلاى جامعه اسلامى آن چنان كه مىبايست ، مورد بررسى قرار نگرفته و يا اين كه در بررسى مستندات واقعيتهاى موجود در خارج لحاظ نشده است و با اين كه زمينه براى بازنگرى و بررسى بيشتر وجود داشته ، امر به احتياط وا نهاده شده است . با اين كه چنين احكام و احتياطهايى ، اگر چه در برخى شرايط و بعضى جوامع چندان مشكل آفرين نيست ولى در شرايط و جوامع ديگرى مىتواند طاقت فرسا و غير قابل تحمل عسر و مستلزم عسر و حرج باشد .\r\nبديهى است كه هيچ گاه دشوارى يا عدم دشوارى رعايت يك حكم ، نمىتواند حكم واقعى الهى را تغيير دهد . ملاك تشخيص احكام الهى آسانى و سختى آن نيست . بلكه شناخت احكام الهى ، منابع و اصول و ضوابطى دارد كه بايد به دقت مورد كنكاش مجتهد قرار گيرد و بر اساس آن حكم خداوند شناسايى گردد .\r\nولى موضوع اساسى اين است كه در برخى موارد ، سهل پنداشتن يك موضوع سبب عدم فحص و استدلال كافى و موجب پايبندى مجتهد به احتياط مىشود ، و يا ذهنيت\r\n","description":"","footnote":"","page_name":" 175 ","page_number":178},
  {"content":"\r\nمجتهد در رابطه با آن موضوع سبب مىگردد كه برخى از جوانب مسأله مجهول بماند .\r\nاين گونه مسائل ، از عواملى است كه بازنگرى فقيه را در موضوعات ياد شده ، پس از درك اهميت و واقعيت آن ، طلب مىنمايد .\r\nموضوع « طهارت ذاتى اهل كتاب و نيز طهارت ذاتى مشركان » يا به تعبير ديگر « طهارت ذاتى مطلق انسان » را مىتوان از مصاديق سخن فوق به شمار آورد . زيرا هر گاه فقيه در متن يك جامعه اسلامى زندگى كند و هر گز با اهل كتاب يا مشركان معاشرت و سر و كار نداشته باشد ، مسأله طهارت يا عدم طهارت ذاتى اهل كتاب و مشركان چندان موضوعيت ندارد . و ذهن او به راحتى آيه * ( « إِنَّمَا الْمُشْرِكُونَ نَجَسٌ » ) * را حمل بر نجاست ذاتى آنان مىكند . در حالى كه اگر همين فقيه ناچار شود ساليان دراز در بلاد غير اسلامى زندگى كند . وقتى به آيه مذكور مىرسد ، سعى مىكند معناى دقيق نجس بودن مشركان را بر اساس همه ادله و قرائن باز شناسد . زيرا نظريه طهارت و نجاست براى او امرى سرنوشت ساز است .\r\nبنا بر اين ، آن چه ما در اين تحقيق مىطلبيم ، توجيه و تفسير منابع شرعى بر اساس بينش و تفكر شخصى خود نيست ، بلكه منظور ، بررسى منابع شرعى بر اساس موازين علمى ، به دور از هر گونه ذهنيت و پيش داورى و سهل انگارى است .\r\nامروز كه به حمد الله زمينه براى بيان مسائل اجتهادى و اجراى احكام اسلامى فراهم آمده ، بر فقها لازم است كه احكام الهى را آن چنان كه از منابع شرعى مىيابند بدون هيچ گونه وحشتى از فقيه نمايان و مقدس مآبان بىمايه اظهار دارند . و از اظهار نظرى جز نظر فقهاى متقدمين و متأخرين و متأخر المتأخرين بيم نداشته باشند . اكنون نوبت اصلى بحث كه طهارت ذاتى مشركان است رسيده .\r\n\r\nتئورى طهارت ذاتى مشركان\r\nچنان كه در نوشتار پيشين يادآور شديم كفر از نظر زمانى بر شرك تقدم داشته و شرك نيز بر الحاد و ماده گرايى مقدم بوده است . بر اين اساس ما نخست تئورى طهارت ذاتى كفار كتابى - يهود ، نصارى و مجوس - را طرح كرديم و اكنون به بررسى تئورى طهارت ذاتى مشركان ( بت پرستان ) و سپس به ملحدان ( ماده گرايان ) خواهيم پرداخت .\r\nقبل از ورود در بحث به دو موضوع به عنوان مقدمه اشاره مىگردد :\r\n","description":"","footnote":"","page_name":" 176 ","page_number":179},
  {"content":"\r\n1 - معناى مشرك در اصطلاح قرآنى .\r\n2 - كسانى كه لفظ مشرك به آنان اطلاق شده است .\r\n\r\n1 - مشرك در اصطلاح قرآن\r\nدر اصطلاح قرآن مشرك كسى است كه در مقام عبادت و پرستش بتان را مورد عبادت قرار دهد . و آيه * ( « إِنَّمَا الْمُشْرِكُونَ نَجَسٌ فَلا يَقْرَبُوا الْمَسْجِدَ الْحَرامَ » ) * نظر به همين معنى دارد .\r\nمشرك بت را آفريننده خود نمىداند بلكه بت را در پرستش شريك خدا مىشناسد و به تعبير قرآن ، مشركان پرستش بتها را عامل تقرب بيشتر به خدا مىدانستند ! و مىگفتند : * ( « ما نَعْبُدُهُمْ إِلَّا لِيُقَرِّبُونا إِلَى الله زُلْفى » ) * ما بتان را مورد پرستش قرار نمىدهيم مگر آن كه ما را به خدا نزديك سازد .\r\nو يا معتقد بودند كه بتها شفيع آنان در نزد خدايند ! و در اين باره خداوند فرموده است :\r\n* ( « وَيَعْبُدُونَ مِنْ دُونِ الله ما لا يَضُرُّهُمْ وَلا يَنْفَعُهُمْ وَيَقُولُونَ هؤُلاءِ شُفَعاؤُنا عِنْدَ الله » ) * ( يونس / 18 ) .\r\nيعنى : آنان چيزى را مورد پرستش قرار مىدهند كه نفع و ضررى ندارد و مىگويند آنها نزد خداوند شفيع ما مىشوند .\r\nدر صورتى كه شفاعت به خداوند اختصاص دارد . در اين باره خداوند فرموده است :\r\n* ( « قُلْ لِلَّه الشَّفاعَةُ جَمِيعاً لَه مُلْكُ السَّماواتِ وَالأَرْضِ » ) * . ( زمر / 44 ) .\r\nيعنى : بدون اذن خداوند هيچ كس نمىتواند شفاعت كند .\r\nو نيز در آيه ديگر فرموده است : * ( « ما مِنْ شَفِيعٍ إِلَّا مِنْ بَعْدِ إِذْنِه » ) * ( يونس / 3 ) .\r\nو نيز فرموده است : * ( « وَلا يَشْفَعُونَ إِلَّا لِمَنِ ارْتَضى وَهُمْ مِنْ خَشْيَتِه مُشْفِقُونَ » ) * ( انبياء / 28 ) .\r\nنوع ديگر شرك كه قرآن بدان نظر داشته و مورد نهى قرار داده ، اين است كه گروهى از اهل اديان پيشين ، پيامبران خود را در حد خدايى پنداشته و آنان را به جاى خدا ستايش و پرستش مىكرده‌اند ، كه خداوند در رد اين بينش فرموده است : * ( « ما كانَ لِبَشَرٍ أَنْ يُؤْتِيَه الله الْكِتابَ وَالْحُكْمَ وَالنُّبُوَّةَ ثُمَّ يَقُولَ لِلنَّاسِ كُونُوا عِباداً لِي مِنْ دُونِ الله » ) * ( آل عمران / 79 ) يعنى : سزاوار نيست بشرى را كه خداوند به او كتاب و حكم و پيامبرى داده مردم را به بندگى خود دعوت كند نه به بندگى خدا .\r\n","description":"","footnote":"","page_name":" 177 ","page_number":180},
  {"content":"\r\nو در پرهيز دادن مسلمانان از آن چه پيروان اديان پيشين بدان گرفتار آمده‌اند فرموده است : * ( « قُلْ إِنَّما أَنَا بَشَرٌ مِثْلُكُمْ يُوحى إِلَيَّ أَنَّما إِلهُكُمْ إِله واحِدٌ فَمَنْ كانَ يَرْجُوا لِقاءَ رَبِّه فَلْيَعْمَلْ عَمَلًا صالِحاً وَلا يُشْرِكْ بِعِبادَةِ رَبِّه أَحَداً » ) * .\r\nيعنى ( اى پيامبر ) بگو به مردم من همانند شما بشرى هستم و ليكن به من وحى مىشود ( و بدانيد ) خداى شما يكى است پس هر كه اميد دارد خداى خود را ملاقات كند بايد عمل صالح انجام دهد و در مقام پرستش براى خدا شريك قرار ندهند .\r\nو نيز فرموده : * ( « قُلْ لا أَمْلِكُ لِنَفْسِي نَفْعاً وَلا ضَرًّا إِلَّا ما شاءَ الله وَلَوْ كُنْتُ أَعْلَمُ الْغَيْبَ لَاسْتَكْثَرْتُ مِنَ الْخَيْرِ وَما مَسَّنِيَ السُّوءُ إِنْ أَنَا إِلَّا نَذِيرٌ وَبَشِيرٌ لِقَوْمٍ يُؤْمِنُونَ » ) * ( اعراف / 88 - 1 ) بگو مالك نفع و ضررى نمىباشم مگر آن چه را كه خداوند بخواهد من اگر عالم به غيب و چيزهاى پنهانى بودم هر آينه چيزهاى خوب و خير را زياد مىكردم و به من بدى نمىرسيد من انذار كننده و بشارت دهنده‌ام بر گروهى كه ( به خدا ) ايمان آورده‌اند .\r\n\r\nانگيزه عرب در آلودگى به شرك و پرستش بتها\r\nانگيزه مردم جزيرة العرب به رو آوردن به شرك و پرستش بتان همان چيزى است كه قرآن از زبان مشركان در توجيه عبادتشان نسبت به بتها ياد كرده است : * ( « ما نَعْبُدُهُمْ إِلَّا لِيُقَرِّبُونا إِلَى الله زُلْفى » ) * .\r\nو اين همان دليلى است كه برخى از بت پرستان نيز اعمال نيز خود را بدان وسيله توجيه مىكردند و مىگفتند وجود بت در پيش روى شخص پرستنده به تمركز فكرى او كمك مىكند تا در نتيجه به خدا نزديك شود .\r\nولى اين توجيه باطل است چون وجود بت در برابر شخصى كه در نيايش و نماز است فكر او را از خدا منصرف كرده و به شىء محدود و بىارزش وابسته مىكند و اساسا تقرب به خدا تنها به وسيله توجه به خود خدا با نفى ما سواه حاصل مىشود و نبايد در عبوديت واسطه باشد .\r\nاسلام در به دو پيدايش تلاش اصلى خود را صرف مبارزه با شرك كرده و انگيزه اش اين بود كه انسان را از خضوع در برابر آن چه كه خود ساخته و يا آفريده كه محدود ، متغير و فانى است نجات دهد و او خدايى را مورد پرستش قرار دهد كه ما وراء اوست و آن عبارت مىباشد از چيزى كه داراى دوام و استقرار است كه آن خداى يكتا است ، و از همين جا\r\n","description":"","footnote":"","page_name":" 178 ","page_number":181},
  {"content":"\r\nاست مىبينيم قرآن مىگويد : * ( « قُلْ يا أَهْلَ الْكِتابِ تَعالَوْا إِلى كَلِمَةٍ سَواءٍ بَيْنَنا وَبَيْنَكُمْ أَلَّا نَعْبُدَ إِلَّا الله وَلا نُشْرِكَ بِه شَيْئاً وَلا يَتَّخِذَ بَعْضُنا بَعْضاً أَرْباباً مِنْ دُونِ الله » ) * ( آل عمران / 65 ) .\r\nيعنى : « بگو اى اهل كتاب بياييد از آن چيزى كه اتفاق نظر داريم پيروى كنيم و مورد پرستش قرار ندهيم مگر خدا را و براى او چيزى را شريك قرار ندهيم . .\r\n\r\n2 - آنان كه مشرك ناميده شده‌اند\r\nترديدى نيست كه بت پرستان هر گاه براى تقرّب به خدا يا شفاعت نزد خدا و خلاصه با اعتقاد به وجود خدا بت را پرستش كنند ، مشرك ناميده مىشوند و مشمول آيه * ( « إِنَّمَا الْمُشْرِكُونَ نَجَسٌ » ) * هستند . ولى ما در متون اسلامى مواردى را مىيابيم كه مشرك بر غير آنان نيز اطلاق شده است ولى آيه * ( « إِنَّمَا الْمُشْرِكُونَ نَجَسٌ » ) * شامل آنان نمىشود . آن موارد عبارت است از :\r\n1 - ثنويّه ، كه قائل به شرك در مقام ذات بارى هستند . يعنى معتقدند كه جهان داراى دو خداست : خداى نور و خداى ظلمت ، خداى خير و خداى شر ، اهريمن و يزدان . ثنويه گروهى از مجوس هستند .\r\n2 - نصارى كه جوهر ربوبى را مشتمل بر سه اقنوم مىدانند : وجود ، حيات و علم ( يا به تعبير ديگر اب ، ابن و روح القدس ) و در توضيح اين مطلب چنين گويند : « جوهر همان قائم به خويش است و اقنوم صفت آن باشد » سپس گويند : كلمه كه اقنوم علم است با جسد مسيح يگانه و متحد گرديده است و در پوشش ناسوت و ماديت مسيح به طريق امتزاج و اختلاط درآمده است ولى در تفسير اتحاد كلمه با جسد مسيح داراى آراء و بينشهاى گوناگون و مختلفى مىباشند .\r\nالف : اتحادى به مانند اتحاد شراب با آب در فرقه ملطانيه .\r\nب - اتحاد به طريق اشراق چنان كه خورشيد از روزنه بر جسم بلورين مىتابد و اين تفسير فرقه نسطوريه است .\r\nج - اتحاد به طريق استحاله كلمه به گوشت و خون به گونه اى كه خدا در نزد آنان از طريق اين استحاله به مسيح تبديل يافت و اين ديدگاه فرقه يعقوبيه است .\r\nد - اتحاد عبارت است از ظهور لاهوت در ماديت و ناسوت چنان كه فرشته به صورت بشر ظاهر مىشود .\r\n","description":"","footnote":"","page_name":" 179 ","page_number":182},
  {"content":"\r\nه - اتحاد كلمه با جسد مسيح عبارت است از تركيب لاهوت به ناسوت به مانند تركيب روح و بدن .\r\nو - اتحاد اين است كه كلمه به عنوان اقنوم علم در جسد مسيح حلول و سرايت مىكند ، به گونه اى كه به دليل اين سرايت از آن جسد خوارق عادات صادر مىشود و گاهى كلمه از جسد مفارقت مىكند و جسد بدون كلمه در معرض آلام قرار مىگيرد .\r\n3 - اشاعرة كه قائلند : صفات خدا زائد بر ذات اوست . اگر چه آنان صفات قائم به ذات بارى است .\r\n4 - كرامية ، كه قائلند : خداوند متصف به صفات موجود و حادث است .\r\n5 - مفوضه ، كه قائلند : خداوند امور را به خود انسان وا نهاده و خود هيچ گونه دخالتى ندارد .\r\nدر روايتى امام على بن موسى ( ع ) مىفرمايد : القائل بالجبر كافر و القائل بالتفويض مشرك .\r\n6 - خوارج كه نسبت كفر به على بن ابى طالب ( ع ) داده‌اند . در روايت از ابو جعفر ( ع ) نقل شده كه فرمود كسى كه از خوارج است مشرك است ( مشرك و الله مشرك ) .\r\n7 - كسانى كه در افعال خداوند نسبت نقص داده‌اند .\r\n8 - ريا كنندگان در مقام عمل . امام صادق ( ع ) در روايت يزيد بن خليفه مىفرمايد : « كل رياء شرك » .\r\nپيامبر مىفرمايد : « قال الله : من عمل عملا اشرك فيه غيرى فهو له و انا منه بريء و انا اغنى الاغنياء عن الشرك . » شذاذ بن اوس مىگويد : ديدم پيامبر گريه مىكند ، عرض كردم چه چيز باعث گريه شما شده ، حضرت فرمود : « انى تخوفت على امتى الشرك اما انهم لا يعبدون صنما و لا شمسا و لا قمرا و لا حجرا و لكنهم يراؤن بأعمالهم » .\r\nدر تفسير آيه * ( « فَمَنْ كانَ يَرْجُوا لِقاءَ رَبِّه فَلْيَعْمَلْ عَمَلًا صالِحاً وَلا يُشْرِكْ بِعِبادَةِ رَبِّه أَحَداً » ) * از امام صادق ( ع ) روايت شده كه فرمود : « الرجل يعمل شيئا من الثواب لا يطلب به وجه الله انما يطلب تزكية الناس يشتهى ان يسمع به الناس فهذا الذي اشرك بعبادة ربه .\r\n9 - پيروى كنندگان از شيطان .\r\nدر ذيل آيه * ( « وَما يُؤْمِنُ أَكْثَرُهُمْ بِالله إِلَّا وَهُمْ مُشْرِكُونَ » ) * ابو بصير از امام صادق نقل\r\n","description":"","footnote":"","page_name":" 180 ","page_number":183},
  {"content":"\r\nمىكند كه فرمود : يطيع الشيطان من حيث لا يعلم فيشرك در روايت ضريس فرمود :\r\n« شرك طاعة و ليس شرك عبادة » و همين شرك منظور است شرك در آيه : * ( « اتَّخَذُوا أَحْبارَهُمْ وَرُهْبانَهُمْ أَرْباباً مِنْ دُونِ الله وَالْمَسِيحَ ابْنَ مَرْيَمَ وَما أُمِرُوا إِلَّا لِيَعْبُدُوا إِلهاً واحِداً لا إِله إِلَّا هُوَ سُبْحانَه عَمَّا يُشْرِكُونَ » ) * ابن عباس مىگويد « لم يامروهم يعنى الرهبان و الاحبار ان يسجدوا لهم و لكن أمروهم بمعصية الله فاطاعوهم فسماهم الله بذلك اربابا » .\r\nاز اين روايت و رواياتى كه از اين قبيل است استفاده مىشود : آنان كه رهبان و احبار را بدون خدا ارباب برگزيده‌اند اين است كه آنها را در معصيت خدا اطاعت كرده‌اند و معناى روايات اين نيست كه آنان احبار و رهبان را خداى آسمان و زمين دانسته‌اند .\r\nجز اينها موارد ديگرى نيز هست كه مشرك بر گروههايى اطلاق شده ، در حالى كه آيه * ( « إِنَّمَا الْمُشْرِكُونَ نَجَسٌ » ) * شامل آنها نمىباشد ولى ما به جهت اختصار به همين مقدار بسنده مىكنيم .\r\n\r\nطهارت ذاتى مشركان از نظر فقهاى مذاهب اسلامى\r\nنظريه فقهاى اهل سنت :\r\nدر محافل علمى اهل سنت دو نظريه وجود دارد : گروهى مشركان را داراى طهارت ذاتى و برخى مشركان را داراى نجاست ذاتى دانسته‌اند ؛ كه البته در اقليت قرار دارند .\r\nابو الوليد محمد بن رشد قرطبى اندلسى مالكى از جمله قائلان به نجاست ذاتى مشركان است . او در كتاب بداية المجتهد ( ج 1 ، ص 30 ) در مسأله اسئار مىگويد :\r\n« و لعل الارجح ان يستثنى من طهارة اسئار الحيوان ، الكلب و الخنزير و المشرك لصحة الآثار الواردة فى الكلب و لان ظاهر الكتاب اولى ان يتبع فى القول بنجاسة عين الخنزير و المشرك من القياس » .\r\nامام فخر رازى در تفسيرش ( ج 14 ، ص 25 چاپ جديد ) مىگويد : « اعلم ان ظاهر القرآن * ( ( إِنَّمَا الْمُشْرِكُونَ نَجَسٌ ) ) * يدل على كونهم أنجاسا فلا يرجع الا بدليل منفصل » .\r\nابن حزم اندلسى ( پيشواى دوم مذهب ظاهرى ) ، در كتاب المحلى ( ج 1 ، ص 129 ) مىگويد : « و لا عجب فى الدنيا اعجب ممن يقول في من نص الله تعالى انهم نجس : انهم طاهرون » .\r\n","description":"","footnote":"","page_name":" 181 ","page_number":184},
  {"content":"\r\nمالك ابن انس اصبحى ، پيشواى مذهب مالكى نيز از قائلان به نجاست ذاتى مشركان است زيرا محمد بن على شوكانى در كتاب نيل الاوطار و نيز ابن جزى مالكى در كتاب القوانين الفقهية ( ص 27 ) كه بر طبق مذهب مالكى تدوين يافته قول به نجاست مشركان را آورده‌اند .\r\n\r\nقائلان به طهارت ذاتى مشركان در اهل سنت\r\nبنا بر نقل علامه آلوسى در تفسير روح المعاني ( جزء 10 ، ص 68 ) بيشتر فقهاى جامعه اهل سنت ، قائل به طهارت ذاتى مشركان هستند و فرقى ميان بت پرستان و ساير كفار قائل نشده‌اند .\r\nعلاء الدين كاشانى در كتاب بدائع الصنائع فى ترتيب الشرائع ( ج 1 ، ص 63 ) مىگويد : سؤر الطاهر المتفق على طهارته سؤر الآدمى بكل حال مسلما كان او مشركا « .\r\nالبته كلام مذكور در صورتى مفيد مقصود است كه سؤر اختصاص به آب مطلق نداشته باشد و گر نه سخن فوق در طهارت مشركان صراحت نخواهد داشت ، زيرا در خصوص آب مطلق برخى قائل به عدم انفعال آب قليل به مجرد ملاقات نجاست ، مىباشند .\r\nاز جمله انديشمندانى كه قائل به طهارت ذاتى مشركان مىباشند مىتوان اين افراد را نام برد :\r\nابن نجيم حنفى ، در كتاب البحر الرائق فى شرح كنز الدقائق ( ج 1 ، ص 126 ) حجاوى حنبلى ، در كتاب اقناع ( ج 1 ، ص 74 ) ابو حامد محمد غزالى ، در كتاب وجيز ( ج 1 ص 4 ) .\r\nابن حجر عسقلانى ، در كتاب فتح البارى فى شرح صحيح البخارى ( ج 1 ، ص 269 ) .\r\nبدر الدين عينى ، در كتاب عمدة القارى فى شرح صحيح البخارى ( ج 2 ، ص 60 ) مىگويد : « الآدمى الحىّ ليس بنجس العين و لا فرق بين الرجال و النساء . » علامه عبد الرحمن الجزيرى ، در كتاب الفقه على المذاهب الاربعه ( ج 1 ، ص 6 ) مىگويد : « و الاشياء الطاهرة كثيرة منها : الانسان سواء كان حيّا او ميّتا كما قال تعالى * ( « وَلَقَدْ كَرَّمْنا بَنِي آدَمَ » ) * اما قوله تعالى : * ( « إِنَّمَا الْمُشْرِكُونَ نَجَسٌ » ) * فالمراد به النجاسة المعنويّة التى حكم بها الشارع و ليس المراد ان ذات المشرك نجسة كنجاسة الخنزير » .\r\nعلامه حصنى دمشقى ، در كفاية الاخيار ( ج 1 ، ص 42 ) مىگويد : آدمى از نجاست\r\n","description":"","footnote":"","page_name":" 182 ","page_number":185},
  {"content":"\r\nمردار استثناء شده است . زيرا بنا بر نظريه راجح آدمى به سبب مردن نجس نمىشود چه مسلمان باشد و چه كافر ، زيرا خداوند مىفرمايد : * ( « وَلَقَدْ كَرَّمْنا بَنِي آدَمَ » ) * و لازمه تكريم آدميان حكم به عدم نجاست آنان پس از مرگ است .\r\nعلامه آلوسى در تفسير روح المعاني ( ج 10 ، ص 68 ) مىگويد : بيشتر فقها قائل به طهارت ذاتى مشركان هستند ، و استدلال كرده‌اند كه اگر نجاست مشركان ذاتى بود ، ايمان نمىتوانست مطهر آن باشد ، چرا كه نجاست ذاتى فقط از راه استحاله تغيير پذير است .\r\n\r\nنظريه فقهاى شيعه\r\nانديشمندان و فقهاى شيعه در مسأله مورد بحث ، داراى وحدت نظرند ، و همه آنان قائل به نجاست ذاتى مشركان مىباشند .\r\nهمان گونه كه در سطور گذشته بيان شد ، در موضوع اهل كتاب ، ميان فقهاى اهل سنت اتفاق نظر بر طهارت بود ، در حالى كه ميان فقهاى شيعه دو نظريه وجود داشت و اما در موضوع مشركان ، فقهاى شيعه بر نجاست ذاتى آنان نظرى يكسان دارند ، ولى فقهاى اهل سنت داراى دو نظريه متفاوت هستند .\r\n\r\nادله قائلان به عدم طهارت ذاتى مشركان\r\nقائلان به نجاست ذاتى مشركان به ادله اى تمسك جسته‌اند كه در ذيل به گونه اختصار مىآوريم :\r\n1 - اجماع ، آنان معتقدند در مورد نجاست ذاتى اهل كتاب اجماع است : اين دليل قابل نقض است ، زيرا در ميان اهل سنت چنان كه دانسته شد هر گز چنين اجماعى محقق نيست بلكه بيشتر آنان حكم به طهارت ذاتى مشركان كرده‌اند . و اما در بين فقهاى شيعه ، اگر چه ظاهرا اتفاق نظر آنان شكل اجماع را دارد ولى اجماع در بينش اماميه آنگاه حجت است كه تعبدى باشد نه مدركى . و اجماع مذكور مستند به آيه شريفه * ( « إِنَّمَا الْمُشْرِكُونَ نَجَسٌ » ) * مىباشد . و در چنين مواردى حجيت و اعتبار از آن مدرك است ، نه اجماع مستند به آن .\r\n2 - آيه : * ( « إِنَّمَا الْمُشْرِكُونَ نَجَسٌ فَلا يَقْرَبُوا الْمَسْجِدَ الْحَرامَ » ) * يعنى : مشركان نجس\r\n","description":"","footnote":"","page_name":" 183 ","page_number":186},
  {"content":"\r\nمىباشند و بايد نزديك مسجد الحرام نشوند .\r\nاستناد به اين آيه براى اثبات نجاست ذاتى مشركان قابل خدشه است . زيرا :\r\nأولا - كلمه « نجس » در آيه به فتح جيم آمده كه مصدر است و اسم مصدر آن ( نجاست ) مىباشد ، و در جاى خود اثبات شده است كه حمل مصدر بر ذات نياز به تقدير گرفتن « ذو » دارد . بنا بر اين معناى آيه چنين است كه « مشركان داراى نجاستند » و چنين عبارتى با نجاست عارضى مشركان ( به خاطر مباشرت آنان با شراب ، خوك و . . ) نيز سازگار است .\r\nالبته احتمال ديگرى نيز در مورد كلمه « نجس » هست و آن اين كه از باب مبالغه باشد ، مانند « زيد عدل » كه افاده شدت عدالت زيد را دارد . و در آيه * ( « إِنَّمَا الْمُشْرِكُونَ نَجَسٌ » ) * منظور بيان شدت نجاست مشركان باشد كه بنا بر اين احتمال ، البته آيه دلالت بر نجاست ذاتى مشركان خواهد داشت .\r\nكما اين كه اگر لفظ « نجس » را به كسر جيم بخوانيم و آن را وصف براى ذات بگيريم باز هم نجاست ذاتى مشركان اثبات خواهد شد ، گر چه وصف گرفتن آن ، داراى مشكلات فنى و ادبى است . زيرا ، لزوم وحدت وصف و موصوف در افراد و جمع بودن ، منافات دارد .\r\nو چنانچه بخواهيم وصف را جمع در تقدير بگيريم ، تقدير گرفتن خلاف اصل است .\r\nبه هر حال با وجود اين احتمالات كه در عرض هم خود نمايى مىكند ، آيه داراى دلالت قطعى بر مراد نيست و لذا نمىتوان نجاست ذاتى مشركان را نتيجه گرفت .\r\nعبد الرحمن جزيرى در كتاب الفقه على المذاهب الاربعة ( ج 1 ص 1 ) گفته است « در لغت ، بر هر چيزى كه داراى قذارت و پليدى باشد چه حسى و چه معنوى ، نجاست اطلاق مىشود . » ثانيا - اگر نجاست مشركان از نوع پليدى روحى دانسته شود با سياق آيه مناسبتر است ، چرا كه پس از طرح نجاست مشركان ، خداوند از داخل شدن ايشان به مسجد الحرام نهى فرموده است . و اين سخن بيانگر پليدى شرك و مبغوضيت آنان در پيشگاه خداوند است . زيرا اگر منظور نجاست ظاهرى آنان بود ، فرقى ميان مسجد الحرام و ساير مساجد گذارده نمىشد ، علاوه بر اين كه داخل كردن شىء نجس در مسجد الحرام اشكال ندارد ، مگر به گونه اى كه مستلزم هتك حرمت باشد .\r\nبنا بر اين ، قرائن فوق تأييد مىكند كه منظور از نجاست مشركان ، پليدى عقيده و شرك آنان باشد ، چه اين كه منع از دخول جنب و حائض در مساجد نيز بدين لحاظ صورت گرفته\r\n","description":"","footnote":"","page_name":" 184 ","page_number":187},
  {"content":"\r\nاست .\r\nگذشته از قرائن فوق ممكن است ادعا شود كه كلمه « نجس » در آيه بايد بر معناى لغوى آن حمل شود كه همان پليدى و قذارت است ، نه معناى شرعى و اعتبارى آن كه بنا بر اين احتمال نيز نجاست ذاتى مشركان ثابت نخواهد شد . ( 1 )\r\n\r\nحمل واژه نجس بر معناى لغوى يا شرعى\r\nهمان گونه كه گفته شد يكى از گذرگاههاى بحث - چه براى اثبات كنندگان نجاست ذاتى مشركان و چه براى منكران آن - تعيين معناى لغوى يا اصطلاحى شرعى كلمه « نجس » است .\r\nزيرا هر گاه منظور از آن ، معناى لغوى باشد ، نظريهء عدم نجاست ذاتى تقويت خواهد شد و چنانچه منظور معناى اصطلاحى شرعى آن باشد ، نظريهء نجاست ذاتى مشركان تثبيت خواهد گشت .\r\nريشه اين ترديد ناشى از اين است كه آيا در زمان نزول اين آيه ، معناى اصطلاحى و اعتبارى شرعى براى واژه « نجس » در ذهن اهل شريعت ثابت بوده است يا خير اين اصطلاح در مراحل بعد تثبيت شده است ؟ و بنا بر اين كلمهء نجس ، در آيه به همان معناى لغوى آمده است ؟\r\nاين امر سبب گرديده كه مدعيان نجاست ذاتى مشركان سعى خويش را در استقرار و اثبات معناى اصطلاحى هنگام نزول آيه مبذول دارند . و از سوى ديگر منكران نجاست ذاتى تلاش خود را در رد آن به كار گيرند .\r\n\r\nدلايل حمل ، بر معناى اصطلاحى شرعى\r\nدليل يكم - گفته‌اند كه واژه نجس بايد بر معناى اعتبارى شرعى آن حمل شود . زيرا در زمان نزول آيه معناى اعتبارى شرعى در اذهان اهل شريعت مستقر بوده است .\r\nاين دليل قابل خدشه است . زيرا مصادره به مطلوب مىباشد و اصل اثبات استقرار\r\n\r\n","description":"","footnote":"\r\n( 1 ) - ممكن است در رد نجاست ذاتى مشركان گفته شود كه در آيه ، كلمهء مشرك ، نظر به مشركان مكه دارد و لذا شامل ساير مشركان نمىشود . ولى اين سخن پذيرفته نيست . زيرا مورد مخصص نمىباشد .\r\n","page_name":" 185 ","page_number":188},
  {"content":"\r\nمعناى شرعى هنگام نزول آيه ، مورد ترديد است و نياز به اثبات دارد .\r\nدليل دوم - گفته‌اند كه آيه مذكور در سوره توبه ، يعنى سال نهم پس از هجرت نازل شده است و بىترديد تا اين زمان تعدادى از نجاسات اصطلاحى و اعتبارى تشريع شده است و اين امر خود مىرساند كه ذهن اهل شريعت با معناى شرعى و اعتبارى واژه « نجس » آشنا بوده و هنگام نزول آيه هيچ مشكلى براى حمل آن بر معناى شرعى وجود نداشته است .\r\nسپس استدلال كنندگان فوق براى اثبات اين امر كه قبل از نزول آيه معناى اصطلاحى و شرعى واژه مذكور بارها و بارها مورد استفاده اهل شريعت قرار گرفته است ، و مكررا لفظ را در آن معنا به كار برده‌اند ، شواهد و مواردى را آورده‌اند كه مناسب است در اينجا بعض از آنها را يادآور شويم :\r\nالف - اين مسلم است كه تدريجى نازل شدن احكام شرعى بر پيامبر براى مصلحت مردم بود كه آنان را آماده پذيرش كنند و بدين جهت تأخير بيان نجاسات معنى نداشت چون پرهيز بعضى از آنها موافق با طبايع عقلاء بوده پس براى تأخير آنها موجبى نبوده است .\r\nدر روايات نقل شده است هنگامى كه رسول خدا ( ص ) به مدينه رفت بين مردم آنجا ، استنجاء با آب و سنگ امر متعارفى بود و مىگويند براء بن معرور انصارى نخستين مسلمانى بود كه با آب استنجاء مىنمود و آيه * ( « إِنَّ الله يُحِبُّ التَّوَّابِينَ وَيُحِبُّ الْمُتَطَهِّرِينَ » ) * ( بقره / 222 ) در حق او نازل شده است .\r\nب - اشاره به نجاست در بعض احاديثى كه پيش از هجرت از او صادر شده زيرا در آنها بين امت اسلامى و امتهاى پيشين كه مقصر بوده‌اند كه مقارنه شده در هنگامى كه بول به بدن و يا لباس آنها اصابت مىكرد تكاليف آنها مشكل بوده است و اما در بارهء اين امت اين گونه تكاليف قرار داده نشده است و تنها آب را براى آنها مطهر و پاك كننده قرار داده است .\r\nج - رواياتى كه مىگويد پيامبر ، امام حسن و يا امام حسين را در دامن خود مىنشاند و گاهى بول مىكرد پيامبر در اين هنگام موضع را با آب مىشست .\r\nالبته وجوه ديگرى نيز موجود است كه ما براى پرهيز از طولانى شدن ، از ذكر آنها خوددارى مىنماييم . به هر حال از اين وجوه براى انسان اطمينان پيدا مىشود كه تشريع\r\n","description":"","footnote":"","page_name":" 186 ","page_number":189},
  {"content":"\r\nنجاست پيش از نزول آيه * ( « إِنَّمَا الْمُشْرِكُونَ نَجَسٌ . . » ) * بوده است .\r\nولى با همه اين گفته‌ها وجه مذكور ناتمام است ، زيرا موارد و شواهد مذكور به هر اندازه هم كه زياد باشد نمىتواند ثابت كند كه در زمان نزول آيه ، معناى لغوى واژه « نجس » مهجور بوده و فقط معناى شرعى آن به ذهن مىآمده است . و بر فرض كه وجود معناى اعتبارى شرعى را قبل از نزول آيه به پذيريم باز هم دوشادوش معناى لغوى حضور داشته و تعيين هر يك نيازمند قرينه است و هر گاه قرينه بر اراده هيچ يك نباشد ، استدلال به آيه امكان نخواهد داشت .\r\nبه علاوه كه پس از تتبع در عناصر خاصه استنباط ، اين امر به وضوح دانسته مىشود كه لفظ نجاست در لسان شريعت اختصاص به قذارت شرعى نيافته بلكه در معناى لغوى آن نيز به كار مىرفته است . و اصولا در احاديث منقول از رسول خدا چه از طريق شيعه و چه از طريق اهل سنت يا كلمه نجاست در معناى اصطلاحى آن به كار نرفته و يا در موارد اندك و انگشت شمارى به كار رفته است . تا آنجا كه برخى از انديشمندان گفته‌اند : تعبير به لفظ نجس در احاديث رسول خدا ديده نشده است مگر در دو روايت يكى در روايت « ان الهر ليس بنجس » و ديگرى در مورد مردى كه در حال جنابت با رسول خدا رو به رو گرديد و حيا كرد و بلا فاصله غسل كرد و از رسول خدا معذرت خواست ، پيامبر به او فرمود : « سبحان الله مؤمن نجس نمىشود . » در تفسير فخر رازى ( ج 14 ، ص 25 ) نيز شبيه عبارت فوق آمده كه رسول خدا فرمود :\r\n« المؤمن لا ينجس حيّا و ميّتا » .\r\nبه هر حال اين عبارت مىرساند كه لفظ نجس در عبارت شارع به ندرت داراى معناى اصطلاحى شرعى بوده است و بنا بر اين هنگام نزول آيه ، معناى اصطلاحى شرعى مستقر نبوده و آيه بايد بر معناى لغوى حمل بشود .\r\nدليل سوم - گفته‌اند كه كلام شارع همواره بايد بر معنايى حمل شود كه با مقام شارعيت و مولويت وى تناسب داشته باشد . و چون معناى اصطلاحى شرعى ، با مقام مولويت و قانونگذارى شارع تناسب دارد ، بايد واژه نجس را در آيه مذكور بر معناى شرعى حمل كرد نه معناى لغوى . زيرا حمل بر معناى لغوى مستلزم خروج از ظهور حالى است .\r\nپاسخ : اين وجه نيز نقد پذير است ، زيرا :\r\nأولا - اثبات اين ظهور حالى در قرآن مشكل است ، چرا كه قرآن كتابى جامع و تربيتى و\r\n","description":"","footnote":"","page_name":" 187 ","page_number":190},
  {"content":"\r\nقانونى است و جامعيت آن مانع از محدود كردن آن به ظهور حالى است .\r\nثانيا - در آيه شريفه ، ذكر نجاست مشركان علت حكم شرعى به عدم جواز دخول مشركان در مسجد الحرام معرفى شده است و همين امر مناسب مقام مولويت است ، چه نجاست به معناى لغوى آن باشد و چه به معناى اصطلاحى شرعى آن .\r\nدليل چهارم - گفته‌اند كه منظور از نجاست مشركان يا قذارت اعتبارى و اصطلاحى است و يا قذارت معنوى .\r\nقذارت اعتبارى و اصطلاحى نمىتواند مراد باشد ، به دليل اين كه مشركان از داخل شدن در مسجد الحرام منع شده‌اند و حال آن كه وارد نمودن قذارت اصطلاحى در مسجد الحرام ، تا زمانى كه هتك حرمت به شمار نيايد حرام نيست . پس نجاست مشركان ، همان قذارت معنوى و ذاتى است .\r\nاشكالى كه بر اين بيان وارد مىباشد : اين است كه أولا نجاست مشركان را چه از نوع نجاست عارضى و ظاهرى بدانيم و چه از نوع نجاست ذاتى ، اشكال ياد شده به شكل يكسان قابل طرح است . زيرا اگر دليل ممنوعيت ورود مشركان به مسجد الحرام نجاست ذاتى اصطلاحى آنان باشد ، باز هم مستلزم قول به حرمت وارد كردن اشياء نجس به مسجد الحرام است و اگر چه مستلزم سرايت و هتك حرمت نباشد . در حالى كه هيچ كس قائل به اين سخن نيست . زيرا فقها قائلند كه داخل نمودن شىء نجس در مسجد اگر مستلزم سرايت يا هتك نباشد ، اشكالى ندارد .\r\nراه حل مشكل ياد شده اين است كه نجاست مشركان ، نجاست روحى و معنوى شناخته شود .\r\nثانيا - كلمه انما در آيه مفيد حصر است و حصر با نجاست معنوى و روحى مشركان تناسب دارد نه با نجاست بدن ايشان . چه اين كه جز مشركان گروه‌هاى ديگر نيز گاهى گرفتار نجاست عارضى مىشوند .\r\nدليل پنجم - گفته‌اند كه واژه نجس مردد بين قذارت معنوى و قذارت حسى شرعى نيست ، بلكه اطلاق دارد و شامل هر دو مىشود . يعنى مشركان هم به لحاظ روحى و عقيدتى آلوده‌اند و هم به لحاظ بدنى و جسمى نجس هستند .\r\nپاسخ اين سخن چنين است كه استناد به اطلاق در مواردى صحيح است كه فرد مردد ، يكى از افراد موضوع قضيه به شمار آيد در حالى كه قذارت روحى و قذارت جسمى\r\n","description":"","footnote":"","page_name":" 188 ","page_number":191},
  {"content":"\r\nحقيقتا واحد نيستند و اراده كردن هر يك نياز به لحاظ جداگانه دارد .\r\nاطلاق ، مستلزم نفى قيد زائد است ، نه مستلزم وسعت بخشيدن به دايره لحاظ و وارد كردن حيثيات مختلف در زير پوشش يك عنوان .\r\nوسعت بخشيدن به دايره مراد و مفهوم از عهده اطلاق بيرون است و نياز به قرينه خاصى دارد .\r\nبنا بر اين واژه نجس نسبت به قذارت معنوى و جسمى اطلاق ندارد و فقط شامل يكى از آن دو مىباشد ، و چنان كه تبيين شد ، مراد از نجاست مشركان ، قذارت معنوى و فكرى آنان است ، نه قذارت جسمى و ذاتى ايشان .\r\n\r\nبيان يك نكته\r\nچنان كه قبلا بدان اشارت رفت ، بر فرض كه كسى آيه * ( « إِنَّمَا الْمُشْرِكُونَ نَجَسٌ فَلا يَقْرَبُوا الْمَسْجِدَ الْحَرامَ » ) * را دليل نجاست ذاتى مشركان بداند ، حكم نجاست ذاتى فقط شامل بت پرستان خواهد بود و گروههاى ديگرى كه در روايات يا آيات ديگر به نوعى واژه شرك در مورد آنان به كار رفته است ( مانند يهود ، نصارى ، مفوضه ، اشاعره ، كراميّه و رياكاران ) مشمول حكم نخواهند بود .\r\nچرا كه آيه بيش از مشركان ( بت پرست ) را در بر نمىگيرد . و استناد به آيه براى سرايت حكم به همه گروه هايى كه به لحاظى مشرك ناميده شده‌اند ، استناد به دليلى است كه اخص از مدعا مىباشد .\r\nبه هر حال منظور اصلى ، در طهارت ذاتى مشركان ، تا بدينجا ايفا گرديد ولى تكميل بحث مستلزم آن است كه حتى بنا بر فرض نجاست ذاتى مشركان ، توضيح دهيم كه واژه مشرك شامل يهود و نصارى و مجوس نمىشود .\r\n\r\nتمايز يهود از مشركان\r\nعالمان و صاحب نظران ملل و نحل ، يهوديان را در شمار مشركان نياورده‌اند .\r\nابن حزم ظاهرى ، در كتاب الفصل فى الملل و الا هواء و النحل ( ج 1 ، ص 98 ) مىگويد :\r\n« يهوديان در ايمان به برخى انبياء ، از ما مفارقت جسته‌اند » .\r\nالبته گروهى از يهود كه صدوقيه ناميده مىشوند ، قائل شده‌اند عزيز فرزند خداست . و\r\n","description":"","footnote":"","page_name":" 189 ","page_number":192},
  {"content":"\r\nشايد همين گروه مورد نظر آيه * ( « . . وَقالَتِ الْيَهُودُ عُزَيْرٌ ابْنُ الله » ) * بوده باشند .\r\nدر تفسير منتقيات الدّرر ( ج 5 ، ص 129 ) از ابن عباس نقل شده كه گروهى از يهود مانند سلام بن مشكم و نعمان بن ارنى و مالك بن صيف و . . نزد رسول خدا آمدند و گفتند : ما چگونه به تو ايمان آوريم با اين كه تو قبله ما را ترك گفتى و عزير را فرزند خدا نمىدانى ! در اين هنگام بود كه آيه * ( « وَقالَتِ الْيَهُودُ عُزَيْرٌ ابْنُ الله » ) * نازل گشت .\r\nدر روايات ديگر ابن عباس مىگويد : زمانى كه يهود به غير حق عمل كردند خداوند تورات را از سينه‌هاى ايشان برد . در اين هنگام عزير به درگاه ربوبى تضرع كرد و خداوند جبرئيل را بر او نازل كرد تا تورات را به قلب او باز گرداند ، و قومش را انذار دهد .\r\nچون يهود صدق و راستى او را يافتند ، گفتند ، اين فضل و كرامت عزير از آن جهت است كه او فرزند خدا مىباشد .\r\nبه هر حال سخن يهود در مورد عزير سبب مشرك دانستن ايشان نمىشود ، زيرا آنان منظورشان از * ( « عُزَيْرٌ ابْنُ الله » ) * اين بود كه عزير مظهر قدرت خدا و مورد رأفت اوست . نظير آن چه ما در مورد برخى اولياء خدا مىگوييم ( مانند : يد الله ، عين الله الناظرة و يده الباسطة ) .\r\nو اما اطلاق مشرك بر ايشان در آيه مذكور به نوعى از اعتبار است و اطلاق حقيقى مورد نظر نيست .\r\n\r\nتمايز نصارى از مشركان\r\nنصارى داراى طوايف مختلفى هستند ، گروهى قائل به تثليث ، و گروهى منكر آنند .\r\nابن حزم ظاهرى مىگويد : منكران تثليث در جهت اقرار به خدا و وحدانيت او با ما همراهند و از موحدان به شمار مىآيند و آنان از پيروان ( بوس ، شمشاطى ، مقدنيوس و آريوس ) بوده‌اند ، و شايد نظر قرآن بدانها باشد كه مىفرمايد : * ( « لَيْسُوا سَواءً مِنْ أَهْلِ الْكِتابِ أُمَّةٌ قائِمَةٌ يَتْلُونَ آياتِ الله آناءَ اللَّيْلِ وَهُمْ يَسْجُدُونَ يُؤْمِنُونَ بِالله وَالْيَوْمِ الآخِرِ . . » ) * و اما قائلان به تثليث كه به « وجود ، علم و حيات يا به تعبير ديگر اب ، ابن و روح القدس » معتقدند ، نيز مرادشان از تثليث ، تعدد ذات واجب الوجود نيست بلكه واجب الوجود را همان « اب » مىدانند ، ولى مسيح و روح القدس را مرتبه ظهور و تجلى ذات يا صفات مىشمرند . و يا نظر به تقرب ايشان به پروردگار دارند .\r\n","description":"","footnote":"","page_name":" 190 ","page_number":193},
  {"content":"\r\nبنا بر اين جوهر ، قائم به ذات و اقنومها صفت باشند مىتوان گفت كه جوهر قائم به ذات همان خدا و اقنومهاى سه گانه كه وجود و علم و حياتند مظاهر ذات خدايند .\r\nو اما گفتارشان در مورد « مسيح ابن الله » سخنى است نظير گفتار يهود در مورد عزير و به هر حال اگر منظورشان از فرزند مسيح براى خدا يك عنوان تشريفاتى باشد و او را متصف به صفات بارى ندانند و مورد پرستش و عبادت قرار ندهند مشرك نخواهند بود و چنانچه متصف بدانند و پرستش هم بكنند ، اگر چه در حقيقت مشرك نخواهند بود ولى باز هم آيه * ( « إِنَّمَا الْمُشْرِكُونَ نَجَسٌ » ) * برايشان انطباق نمىيابد ، به دليل اين كه در لسان قرآن عنوان اهل كتاب ( يهود و نصارى ) در قبال عنوان مشرك قرار دارد .\r\nدر اصطلاح قرآنى ، مشرك بر پرستشگران اصنام و اوثان اطلاق شده نه بر هر كسى كه به شكلى و لحاظى غير خدا را در كنار خدا قرار دهد .\r\nشرك در مقام ذات مستلزم كفر است كما اين كه خداوند مىفرمايد : * ( « لَقَدْ كَفَرَ الَّذِينَ قالُوا إِنَّ الله هُوَ الْمَسِيحُ ابْنُ مَرْيَمَ وَقالَ الْمَسِيحُ يا بَنِي إِسْرائِيلَ اعْبُدُوا الله رَبِّي وَرَبَّكُمْ إِنَّه مَنْ يُشْرِكْ بِالله فَقَدْ حَرَّمَ الله عَلَيْه الْجَنَّةَ وَمَأْواه النَّارُ وَما لِلظَّالِمِينَ مِنْ أَنْصارٍ . . » ) * ( مائده / 72 ) .\r\nبنا بر اين نسبت شرك به نصارى در برخى آيات ، به نوعى از اعتبار است و مشرك اصطلاحى مورد نظر نمىباشد .\r\n\r\nتمايز مجوس از مشركان\r\nدر مورد مجوس - زردشتيان - دو نظريه وجود دارد . برخى ايشان را آتش پرست مىدانند و مىگويند كه در مقام عبادت ، آتش را پرستش مىكنند و چون قائل به خداى خير و خداى شرند ، هم در مقام عبوديت مشركند و هم در مقام ذات .\r\nگروهى ديگر بر اين عقيده‌اند كه عبارت مجوسيان در برابر آتش به معناى پرستش آتش نيست ، بلكه آتش در نظر آنان حقيقتى مقدس و مظهر قدرت الهى است ، همان گونه كه همه امتها در فرهنگ اعتقادى خويش مقدساتى را قائلند . بنا بر اين آفريده گار واحد را پرستش مىكنند و در مقام عبوديت مشرك نيستند .\r\nاما در مقام ذات نيز ممكن است مشرك شمرده نشود ، زيرا منظور ايشان از خداى خير و خداى شر ، وجود دو آفريده گار نباشد . بلكه منظورشان وجود دو نيروى خير و شر ، نيروى\r\n","description":"","footnote":"","page_name":" 191 ","page_number":194},
  {"content":"\r\nحق و باطل در صحنه زندگى بشر باشد كه يكى منشأ خير و هدايت و پاكى و ديگرى منشأ شر و ضلالت و ناپاكى است . و با اين حال معتقد باشند كه آفريده گار هستى در وراى اين دو داراى وجود واحد است .\r\n","description":"","footnote":"","page_name":" 192 ","page_number":195},
  {"content":"\r\n\r\nقسمت سوم طهارت ذاتى ملحدان\r\nدر كنار بحث طهارت ذاتى مشركان ، بديهى است كه بحثى هم به عنوان بررسى طهارت يا عدم طهارت ذاتى ملحدان بايد گشوده شود ، زيرا ملحدان گر چه از نقطه نظر آلودگى عقيدتى و فكرى همانند مشركان ، بلكه به طور يقين بدترند ، ولى از جهت نوع آلودگى از يكديگر متمايزند .\r\nچه اين كه مشرك ، بت را مىپرستد ، ولى ملحد پايبند به هيچ نيست و ماده را عامل تحولات هستى مىداند و بس .\r\n\r\nنظريه فقهاى اهل سنت در بارهء ملحدان\r\nبنا به نقل علامه آلوسى در تفسير روح المعاني ( جزء 11 ، ص 68 ) : بيشتر فقهاى جامعه اهل سنت قائل به طهارت ذاتى ملحدانند .\r\nبدر الدين عينى در كتاب عمدة القارى ( ج 2 ، ص 60 ) مىگويد : « الآدمى الحىّ ليس بنجس العين » .\r\n\r\nنظريه فقهاى اماميه\r\nانديشمندان و فقهاى اماميه ، هم چنان كه قائل به نجاست ذاتى مشركان بودند ، در بارهء ملحدان و ماده گرايان نيز معتقدند كه آنان داراى نجاست ذاتى مىباشند .\r\n","description":"","footnote":"","page_name":" 193 ","page_number":196},
  {"content":"\r\n\r\nادله عدم طهارت ذاتى ملحدان\r\nبراى اثبات نجاست ذاتى ملحدان به ادله اى تمسك شده است كه در ذيل به آنها اشاره مىشود . از آن جمله :\r\n1 - اجماع : قائلان به عدم طهارت ذاتى ملحدان ادعا مىكنند كه اين مسأله اجماعى است .\r\nاين دليل چنان كه قبلا نيز گفتيم قابل خدشه است به دليل مدركى بودن و يا دست كم احتمال مدركى بودن آن كه به هر حال اجماع را از حجيت و اعتبار ساقط مىكند .\r\n2 - آيه * ( « إِنَّمَا الْمُشْرِكُونَ نَجَسٌ » ) * ، زيرا هر گاه مشركان كه به هر حال وجود آفريده گار را به شكلى پذيرفته‌اند نجس باشند و بگويند * ( « ما نَعْبُدُهُمْ إِلَّا لِيُقَرِّبُونا إِلَى الله زُلْفى » ) * پس ملحدان كه به اصل وجود آفريده گار كفر ورزيده‌اند پليدترند و به طريق اولى نجس خواهند بود اين وجه نيز قابل نقد است ، زيرا :\r\nأولا - اولويت ملحدان امرى مشكوك و در نهايت ظنى است و الظن لا يغنى من الحق شيئا و آن چه به كار استدلال مىآيد ، اثبات اولويت قطعى است .\r\nثانيا - بر فرض كه اولويت قطعى پذيرفته شود ، ما در بخش طهارت ذاتى مشركان به تفصيل بيان داشتيم كه منظور از نجاست مشركان ، پليدى فكر و عقيده آنان است نه نجاست بدن و جسم ايشان .\r\nو بنا بر اين در مورد ملحدان نيز آيه چيزى بيشتر از نجاست فكرى و روحى را اثبات نمىكند .\r\nتنها مسأله قابل تأمل در خصوص ملحدان و ماده گرايان اين است كه گفته شود ، عدم طهارت ذاتى ملحدان از ضروريات دين است ، كه البته اين مسأله نيازمند بحثى ديگر است .\r\n\r\nكوتاه سخن\r\nدر پايان لازم به تذكر است كسى كه دين اسلام را منكر باشد به گونه قطعى كافر است ، چه اين كه دين ديگرى را پذيرفته باشد - مانند يهود ، نصارى و مجوس - و يا دين ديگرى را نپذيرفته و مشرك باشد يا ملحد و مادى .\r\n","description":"","footnote":"","page_name":" 194 ","page_number":197},
  {"content":"\r\nبنا بر اين احكامى كه به عنوان كافر تعلق گرفته است ، شامل همه اينان كه منكر اسلام هستند مىشود . و اما احكامى كه صرفا به يكى از عناوين فوق تعلق گرفته ، مخصوص همان عنوان است و تسرى از آن نياز به دليل دارد .\r\nبر اين اساس ما دليل معتبرى در منابع اجتهاد و عناصر خاصه استنباط و پايه‌هاى شناخت احكام موضوعات كه دلالت بر نجاست همه كافران داشته باشد ، نداريم . و اما آيه * ( « إِنَّمَا الْمُشْرِكُونَ نَجَسٌ . . » ) * كه در بارهء كافر مشرك وارد شده است ، توضيح داديم كه دلالت آن بر نجاست ذاتى حتى در مشرك محرز نيست .\r\nنتيجه همه گفته‌هاى گذشته اين شد كه قذارت روحى و معنوى و پليدى كافر مشرك از كافر كتابى بيشتر و همچنين قذارت روحى و معنوى و پليدى كافر ملحد و مادىگرا از كافر مشرك بيشتر و شديدتر است .\r\n","description":"","footnote":"","page_name":" 195 ","page_number":198},
  {"content":"\r\n","description":"","footnote":"","page_name":" 196 ","page_number":199},
  {"content":"\r\n\r\nنمونه دوم احكام اعضاى وضوء\r\n","description":"","footnote":"","page_name":" 197 ","page_number":200},
  {"content":"\r\n","description":"","footnote":"","page_name":" 198 ","page_number":201},
  {"content":"\r\nاحكام وضو\r\n\r\nالف - وجوب شستن صورت\r\nگروهى از فقهاى شيعه و جامعه اهل سنت معتقدند كه وجوب شستن صورت در وضو از ظاهر آيهء مباركه * ( « يا أَيُّهَا الَّذِينَ آمَنُوا إِذا قُمْتُمْ إِلَى الصَّلاةِ فَاغْسِلُوا وُجُوهَكُمْ وَأَيْدِيَكُمْ إِلَى الْمَرافِقِ » ) * استفاده مىشود . و چون از ظاهر دليل قطعى - قرآن - اين حكم استفاده گرديده ، آن را نمىتوان اجتهاد ناميد ، زيرا دليل آن از نظر سند و دلالت تمام است و حكمى كه از آن استفاده شده قطعى است و فقهاى مذاهب اسلامى - جعفرى ، حنفى ، مالكى ، شافعى و حنبلى - در آن اتفاق نظر دارند . با اين وصف بعضى از فقهاى شيعه - بر اساس آن چه در اول همين نوشته يادآور شديم - معتقدند كه اين حكم اگر چه از ظاهر نص قطعى استفاده شده ، ولى چون ظهور آن داراى شرايط و ضوابطى است و بهره گيرى از ظاهر نياز به دقت نظر دارد استفادهء آن از ظاهر قرآن اجتهاد ناميده مىشود .\r\nدر هر حال ، از اصل وجوب شستن صورت كه بگذريم ، نوبت مىرسد به تعيين مقدار و محدودهء آن . و اين سؤال مطرح مىشود كه چه مقدار از صورت بايد در وضو شسته شود .\r\nبديهى است كه پاسخ اين پرسش را از ظاهر آيهء ياد شده نمىتوان استفاده كرد و دلالت آيه بر مقدار و محدودهء اين شست و شو قطعى نيست . و اگر دلالتى در كار باشد ، ظنى است ، بدين جهت استنباط اين حكم ، اجتهاد شمرده خواهد شد و موضع آن موضع اجتهاد خواهد بود . و همين است كه فقهاى مذاهب پنجگانه اسلام در مقابل\r\n","description":"","footnote":"","page_name":" 199 ","page_number":202},
  {"content":"\r\nاستنباط حكم آن داراى نظر واحدى نيستند .\r\nفقهاى جعفرى معتقدند : در وضو ، بايد صورت را از بالاى پيشانى يعنى از جايى كه موى سر روييده تا پايين صورت - آخر چانه - شست .\r\nفقهاى حنفى ، مالكى ، حنبلى و شافعى معتقدند : از جايى كه موى سر روييده تا زير چانه بايد شسته شود . عامل پيدايش اين نظريه‌هاى گوناگون ، صريح نبودن آيه در حكم ياد شده و اعمال اجتهاد از سوى فقهاى مذكور است .\r\nاز سوى ديگر ، تعيين محدودهء « وجه » به لحاظ پهناست كه آن هم مورد اختلاف است .\r\nفقهاى جعفرى گفته‌اند : پهناى صورت كه بايد در وضو شسته شود عبارت است از مقدارى كه بين انگشت وسط و شست قرار مىگيرد . و شستن زايد بر آن - يعنى سفيدى ميان گوش و موى صورت - لازم نيست .\r\nابن رشد قرطبى در كتاب گرانسنگ خود بداية المجتهد ( ج 1 ، ص 11 ) از مالك بن انس اصبحى پيشواى مذهب مالكى - نظريه اى همانند نظريه فقهاى شيعه نقل كرده است .\r\nفقهاى حنفى و شافعى علاوه بر مقدار ياد شده ، معتقدند گوش نيز جزء صورت به حساب مىآيد و به هنگام شستن بايد آن را هم شست .\r\nعلماى اهل سنت در شستن گوش با صورت سه نظر مختلف دارند :\r\nالف : وجوب شستن ظاهر و باطن گوشها ( كه اين قول از زهرى است ) ب : وجوب شستن جلو گوشها با صورت و مسح كردن پشت گوشها و سر ( اين قول از حسن بصرى و شعبى است و اين دو از پيشوايان مذاهبى هستند كه از بين رفته است . ) ج : عدم وجوب شستن گوشها ، به اين دليل كه از صورت به حساب نمىآيند ( اين قول از ابن مبارك و ثورى كه يكى از پيشوايان مذاهب است نقل شده است ) .\r\n\r\nب - كيفيت شستن صورت\r\nبين فقهاى مذاهب اسلامى در كيفيت شستن صورت ، نظريات گوناگونى وجود دارد .\r\nعلت آن نيز عدم صراحت آيه در بيان كيفيت شستن است .\r\nاماميه گفته‌اند : بايد صورت را از بالا به پايين شست و عكس آن باطل است . و براى نظريهء خود ادله اى را اقامه كرده‌اند .\r\n","description":"","footnote":"","page_name":" 200 ","page_number":203},
  {"content":"\r\nعلماى حنفى ، مالكى ، شافعى و حنبلى گفته‌اند : بايد صورت شسته شود و فرقى نمىكند كه اين شستن از بالا به پايين باشد يا از پايين به بالا و اينان نيز ادله اى را ذكر كرده‌اند .\r\n\r\nج - شستن دستها در وضوء\r\nبعضى از فقهاى شيعه و اهل سنت بر اين عقيده‌اند كه وجوب شستن دستها در وضوء از ظاهر آيه مباركه * ( « فَاغْسِلُوا وُجُوهَكُمْ وَأَيْدِيَكُمْ إِلَى الْمَرافِقِ . . » ) * استفاده مىشود . و چون سند قطعى است و دلالت ، ظهور است ، پس موردى براى اجتهاد وجود ندارد . بدين جهت فقهاى مذاهب اسلامى در اصل وجوب شستن دستها با هم هيچ اختلاف نظرى ندارند . اما در بقيهء خصوصيات آن كه به طور قطع قابل استفاده از ظاهر آيه نيست و موضع ، نياز به اجتهاد دارد ، نظر فقهاى مذاهب با هم يكسان نيست . برخى شستن آرنج را واجب دانسته و برخى آن را واجب ندانسته‌اند .\r\nعلامه داود بن على ظاهرى اصفهانى ( 200 / 202 - 270 ) معروف به ابو سليمان پيشواى مذهب ظاهرى و نيز ابو الهذيل قيس بن سليم معروف به زفر ( 110 - 185 ) شستن آرنج را همراه دست لازم دانسته‌اند .\r\nمنشأ پيدايش اين دو نظريهء ناموافق اين است كه گروهى كلمه « إلى » را در آيه به معناى « مع » گرفته‌اند و گروهى آن را به معناى « غايت » دانسته‌اند . در فرض اول بايد آرنج با دست شسته شود و در فرض دوم ، شستن آرنج با دست لازم نيست ( اگر بر اين عقيده باشيم كه غايت داخل در مغيا نمىباشد . ) ابن رشد قرطبى اندلسى در كتاب بداية المجتهد ( ج 1 ، ص 11 ) مىگويد : « بعضى از اهل ظاهر و متأخرين از اصحاب مالك بن انس اصبحى و علامه محمد بن جرير طبرى ، پيشواى مذهب جريرى ، شستن آرنج را لازم ندانسته‌اند . . چون آنان از إلى معناى غايت را استفاده كرده‌اند و از نظر حكم حد را داخل در محدود ندانسته‌اند . كما اين كه در آيه ( 187 / بقره ) * ( « أَتِمُّوا الصِّيامَ إِلَى اللَّيْلِ . . » ) * و نيز آيه ( 280 بقره ) * ( « وَإِنْ كانَ ذُو عُسْرَةٍ فَنَظِرَةٌ إِلى مَيْسَرَةٍ » ) * كلمه إلى به معناى غايت آمده است . و يا اين كه به طور كلى اينان از كلمهء يد در آيهء وضو ما دون مرفق و آرنج را فهميده‌اند . » مذاهب معروف ، مانند : حنفى ، مالكى ، شافعى و حنبلى - بنا به نقل ابن رشد - قائل به\r\n","description":"","footnote":"","page_name":" 201 ","page_number":204},
  {"content":"\r\nوجوب شستن آرنج شده‌اند . چون آنان از كلمه « إلى » معناى « مع » را استفاده كرده‌اند .\r\nكما اين كه در آيهء ( 2 / نساء ) * ( « وَلا تَأْكُلُوا أَمْوالَهُمْ إِلى أَمْوالِكُمْ » ) * و نيز آيه ( 52 / آل عمران ) * ( « قالَ مَنْ أَنْصارِي إِلَى الله » ) * و نيز آيه ( 52 / هود ) * ( « وَيَزِدْكُمْ قُوَّةً إِلى قُوَّتِكُمْ وَلا تَتَوَلَّوْا مُجْرِمِينَ » ) * و نيز آيهء ( 14 / بقره ) * ( « وَإِذا خَلَوْا إِلى شَياطِينِهِمْ قالُوا إِنَّا مَعَكُمْ » ) * ، به معناى « مع » مىباشد .\r\nممكن است قائلان به وجوب شستن مرفق از كلمه « يد » مرفق را و حتى بالاتر از مرفق را استفاده كرده باشند .\r\nبعضى گفته‌اند از آيه * ( « فَاغْسِلُوا وُجُوهَكُمْ وَأَيْدِيَكُمْ إِلَى الْمَرافِقِ » ) * از قبيل اين جمله است « حفظت القرآن من أوله إلى آخره » و يا از قبيل آيه ( 1 / اسراء ) * ( « سُبْحانَ الَّذِي أَسْرى بِعَبْدِه لَيْلًا مِنَ الْمَسْجِدِ الْحَرامِ إِلَى الْمَسْجِدِ الأَقْصَى » ) * است . يعنى ما بعد « إلى » داخل در حكم ما قبل آن است .\r\nگروهى گفته‌اند : اگر غايت از جنس مغيّا باشد ، داخل در حكم مغيّا است ، مانند : « قدم الحاج حتى المشاة » و نيز « مات الناس حتى الانبياء » و در صورتى كه از جنس مغيّا نباشد غايت داخل در حكم مغيّا نيست ، مانند : آيه * ( « أَتِمُّوا الصِّيامَ إِلَى اللَّيْلِ » ) * و دسته اى ديگر فوق گذاشته‌اند بين « حتى » و « إلى » .\r\n\r\nد - مسح سر در وضو\r\nاصل وجوب مسح سر در وضو از ظاهر آيه * ( « وَامْسَحُوا بِرُؤُسِكُمْ وَأَرْجُلَكُمْ . . » ) * استفاده شده است . بدين جهت گفته‌اند استفاده اين مطلب از ظاهر كتاب اجتهاد ناميده نمىشود ، زيرا سند و دلالت هر دو تمام است . و به همين سبب فقهاى مذاهب نسبت به آن رأى واحد دارند .\r\nو اما در مورد مقدارى كه بايد مسح شود ميان علماى مذاهب اختلاف است ، زيرا موضع ، جاى جريان اجتهاد است و حكم از كتاب به صراحت استفاده نمىشود . بنا بر اين دلالت آيه بر مقدار مسح يقينى نيست و ظنى است .\r\nاماميه گفته‌اند : مسح واجب ، مسح مقدارى از جلوى سر است به اندازه اى كه عنوان مسح بر آن صدق كند و بيشتر لازم نيست .\r\nحنفيان و بعضى از اصحاب مالك گفته‌اند : مسح مقدارى از سر - هر جاى سر باشد - كفايت مىكند ، و بنا بر نقل ابن رشد قرطبى در كتاب بداية المجتهد ( ج 1 ، ص 12 )\r\n","description":"","footnote":"","page_name":" 202 ","page_number":205},
  {"content":"\r\nشافعيان نيز آن نظر را برگزيده‌اند ، ولى ميان آنها در وجوب مسح گوشها با آب جديد ، اختلاف است . حنفيان به قولى آن را فريضه و شافعيان آن را سنت مىدانند .\r\nمالكيان ، بنا به نقل ابن عربى ، در كتاب احكام القرآن ، مسح تمام سر را لازم دانسته‌اند ، اگر چه برخى از اصحاب مالك در اين فتوا او را تبعيت نكرده‌اند . و بنا به نقل ابن رشد قرطبى اندلسى ، گفته‌اند گوشها نيز بايد با آب جديد مسح گردد ، و حتى آنان اين گفتار را به مالك نسبت داده و در اين باره گفته‌اند : مالك اگر چه بر اين امر تصريح نكرده و تنها بر لزوم مسح تمام سر بسنده كرده است ، ولى چون گوشها را جزء سر به حساب مىآورد ، پس فتواى او به وجوب مسح تمام سر شامل گوشها نيز مىشود .\r\nابو الفرج ، به نقل از ابن عربى در احكام القرآن ، مسح يك سوم سر و اشهب ، مسح جلو سر را كافى مىداند .\r\nابو حنيفه نيز كه مسح بعضى از سر را كافى مىداند ، آن را محدود به يك چهارم سر مىنمايد . ابن عربى در احكام القرآن دو قول ديگر نيز از او نقل كرده است :\r\n1 - كفايت مسح ناصيه ( موى پيشانى ) 2 - مسح ناصيه به سه انگشت و يا چهار انگشت .\r\nبعضى از اصحاب مالك كه با او در واجب دانستن مسح تمام سر مخالفت كرده‌اند ، بر كفايت مسح بعضى از آن فتوى داده‌اند . عده اى از آنان بعضى از سر را محدود به يك سوم و عده اى ديگر آن را محدود به دو سوم نموده‌اند ، ولى شافعيان بنا بر آن چه از آنان معروف است ، مقدارى را لازم دانسته‌اند كه مسح سر بر آن صدق نمايد .\r\nابن عربى در احكام القرآن از شافعى نقل كرده كه در مسح سر حتى مسح يك مو كفايت مىكند .\r\nمنشأ اختلاف در فتاواى فقهاى مذاهب اسلامى حرف « باء » در « برؤسكم » مىباشد ، زيرا احتمال دارد « باء » براى الصاق باشد مانند ( مسحت اليد بالمنديل ) يا « باء » زايده باشد ، مانند آيه : * ( « تَنْبُتُ بِالدُّهْنِ ) * ( 1 ) * ( وَصِبْغٍ لِلآكِلِينَ » ) * البته بنا بر آن كه « تاء » در تنبت مضموم و « باء » در آن مكسور باشد ، از باب افعال . و نيز احتمال دارد « باء » براى تبعيض باشد ، مانند سخن كسى كه مىگويد : « اخذت بثوبه » او « اخذت بعضده » او « مسحت برأسه » .\r\n\r\n","description":"","footnote":"\r\n( 1 ) باء زايد در اينجا بيانگر تأكيد است .\r\n","page_name":" 203 ","page_number":206},
  {"content":"\r\nبنا بر اين هر گاه احتمال اول و يا سوم صحيح باشد ، مسح مقدارى از سر كفايت مىكند . و اما چنانچه احتمال دوم صحيح باشد ، بايد تمام سر مسح گردد ، ليكن ارباب ادب احتمال سوم را برگزيده‌اند .\r\n\r\nكلام احمد فيومى\r\nدر اينجا بجاست كلام علامه احمد فيومى ( م 770 ه ق ) را در مصباح المنير ( ج 1 ، ص 69 ) يادآور شويم . او در بارهء « بعض » مىگويد : « . . گفته‌اند باء براى تبعيض است ، و معناى تبعيض آن است كه اقتضاى فراگيرى ندارد . از اين رو مسحى كه بر بعض چيزى واقع مىشود ، چنانچه بر آن مسح ، عنوان بعض صدق كند ، كفايت مىكند . و بر اين سخن خود به كلام خدا در آنجا كه فرمود . . * ( « وَامْسَحُوا بِرُؤُسِكُمْ » ) * استدلال نموده‌اند و گفته‌اند باء در اينجا به نظر كوفيان براى تبعيض است . » ابن قتيبه در ادب الكاتب و ابو على فارسى و ابن جنّى ، ( كه از بزرگان علم ادب مىباشند ) بر آمدن كلمه « باء » براى تبعيض تصريح نموده‌اند .\r\nو نيز فارسى از اصمعى نقل نموده است : « ابن مالك در شرح التسهيل باء را موافق با من تبعيضيه مىداند . . » تا آن كه مىگويد « شافعى كه از پيشوايان ادب است باء را به معناى تبعيض دانسته است . احمد بن حنبل شيبانى ( پيشواى مذهب حنبلى ) و ابو حنيفه ( پيشواى مذهب حنفى ) همين معنا را براى آن قايل مىباشند و از اين رو مسح تمام سر را لازم ندانسته‌اند - احمد بن حنبل مسح بيشتر سر و ابو حنيفه مسح يك چهارم آن را كافى مىداند - و براى تبعيض معنايى جز اين نمىباشد و مىگويد : قرار دادن باء براى تبعيض سزاوارتر از زايد قرار دادن آن است ، و اين با مقتضاى اصل كه عدم زياده است مطابقت دارد . و نيز زايد بودن باء در جايى و به دليلى ، با آن كه در همه جا زايد باشد ملازمت ندارد و نمىتوان به چنين امرى قايل شد مگر به دليل . به علاوه ، اگر ادعا كنيم باء در اين مورد زايد نيست ، پس بايد در معناى حقيقى خود استعمال شده باشد و اگر آن را زايد فرض كنيم لازمه اش استعمال در معناى مجازى آن است . و چنانچه لفظى قابليت دو معناى مذكور را داشته باشد ، معناى حقيقى از معناى مجازى سزاوارتر است . » ابن عباس مىگويد : « باء در كلام خدا ( 31 / لقمان ) * ( « أَ لَمْ تَرَ أَنَّ الْفُلْكَ تَجْرِي فِي الْبَحْرِ بِنِعْمَتِ الله » ) * به معناى من مىباشد ، همانند باء در آيه ( 41 / هود ) * ( « فَاعْلَمُوا أَنَّما أُنْزِلَ ) *\r\n","description":"","footnote":"","page_name":" 204 ","page_number":207},
  {"content":"\r\n* ( بِعِلْمِ الله ) * اى من علم الله . . » و نيز فرمود : « نحويان گفتند : باء در اصل اقتضا دارد كه براى الصاق باشد و براى آن مثال زده‌اند ، به اين كه اگر بگويى » مسحت يدى بالمنديل « يعنى ألصقتها به - دستم را به دستمال چسباندم - معناى ظاهر اين مثال آن است كه چسبانيدن دست به دستمال همهء دستمال را فرا نمىگيرد ، بلكه بعضى از آن به دست ماليده مىشود و در عرف نيز اين گونه استعمال مىكنند ، پس اين اجماع ملازمت دارد بر اين كه باء براى تبعيض باشد . »\r\n\r\nكلام علامه طريحى\r\nعلامه طريحى در مجمع البحرين ( ج 4 ، ص 195 ) بعد از نقل كلام علامه فيومى مىگويد : « اين تحقيق ( بودن باء براى تبعيض ) خوب و پسنديده است و با مذهب مطابقت دارد . و حديث مشهورى كه زرارة از امام باقر ( ع ) روايت نموده است ، بر اين مطلب گواهى مىدهد . زراره مىگويد : به امام باقر ( ع ) عرض كردم : از كجا دانستى و گفتى مسح به بعض سر و پاها است ؟ حضرت خنديد و در پاسخ فرمود : زراره ، اين فرموده رسول خدا است و در كتاب خدا فرود آمده است . در آنجا كه مىفرمايد : * ( فَاغْسِلُوا وُجُوهَكُمْ ) * . . ، دانستم كه بايد تمام صورت در وضو شسته شود . سپس فرمود : * ( وَأَيْدِيَكُمْ إِلَى الْمَرافِقِ ) * ، از اتصال دستها به صورت دانستم بايد دو دست هم تا آرنجها شسته شود . سپس فرمود :\r\n* ( وَامْسَحُوا بِرُؤُسِكُمْ ) * ، از اين كلام شناختم كه مسح مقدارى از سر كفايت مىكند . بعد گفت :\r\nو ارجلكم ، از اتصال ارجل به رؤس شناختم كه مسح بعض آنها كفايت مىكند . پيامبر اين مطلب را براى مردم مشروحا بيان كرد ، ولى آنان آن را ضايع نموده‌اند .\r\n\r\nه - مسح گوشها در وضوء\r\nمنشأ اختلاف فقهاى جامعهء اهل سنت در اين كه مسح گوشها فرض است يا سنت ، احاديثى است كه از طريق آنها در اين باره وارد شده است . اما منشأ اختلاف آنان در تجديد آب براى مسح گوشها اين است كه آيا گوشها عضو مستقلى از اعضاى وضو به شمار مىآيند يا آن كه جزء سر هستند . از اين رو آنان كه گوشها را عضو مستقل مىدانند ، مسح آنها را با آب جديد لازم دانسته‌اند ، اما آنان كه گوشها را جزء سر شمرده‌اند حكم به اين جهت نكرده‌اند .\r\n","description":"","footnote":"","page_name":" 205 ","page_number":208},
  {"content":"\r\nابن رشد قرطبى در بداية المجتهد از برخى از فقيهان نقل كرده كه ، گوشها از صورت شمرده مىشود و بايد با آن شسته شود . و از برخى ديگر نقل كرده كه بايد باطن آنها با سر مسح گردد و ظاهر آنها با صورت شسته شود ، زيرا در مورد گوشها ترديد است كه جزئى از صورت باشد يا جزئى از سر ؟ به هر حال اين مسأله موضعى براى اجتهاد است و حكم در آن ظنى است .\r\n\r\nو - نوع طهارت پاها\r\nاصل اين كه « ارجل » از اعضاء وضو است جايى براى اجتهاد نيست . زيرا دليل آن ، آيهء مباركهء * ( « وَامْسَحُوا بِرُؤُسِكُمْ وَأَرْجُلَكُمْ إِلَى الْكَعْبَيْنِ » ) * مىباشد كه قطعى است . از اين رو فقهاى مذاهب اسلامى در آن اختلاف نكرده‌اند ولى در نوع طهارت آن كه مسح است يا غسل اختلاف نموده‌اند و منشا آن قطعى نبودن دليل است . از اين رو تعيين نوع طهارت نياز به اجتهاد از راه دليل دارد . و اين منشا اختلاف فتاواى فقهاى مذاهب اسلامى شده است .\r\nفقهاى جعفرى گفته‌اند : شستن « ارجل » در وضو كفايت نمىكند ، بلكه بايد آنها را مسح نمود ، زيرا عنوان مامور به در آيه شريفه مسح است نه غسل . گروهى از صحابه و تابعين مانند ابن عباس و عكرمه و انس و شعبى و ابى العالية ، اين نظر را برگزيده‌اند .\r\nحنفيان ، مالكيان ، شافعيان و حنبليان فتوا بر وجوب شستن پاها داده‌اند ، ولى گروهى از فقهاى بزرگ ديگر جامعهء اهل سنت ، مانند : داود بن على اصفهانى ، علامه محمد بن جرير طبرى ، جبائى و . . گفته‌اند : « مكلف مخير است مسح يا شستن پاها را برگزيند . » و بعضى از آنان مانند حسن بصرى مىگويد : « اگر آب براى او ضرر دارد مخير است بين مسح و شستن پا و گر نه بايد آن را بشويد . » در اين مسأله مىگويند اختلاف در كلمه « ارجلكم » مىباشد كه به دو گونه قرائت شده است ، يكى نصب - همان گونه كه از نافع ، ابن عامر ، كسائى و عاصم در روايت حفص نقل شده است . و ديگرى جر - همان گونه كه از ابن كثير ، ابى عمرو و حمزه در روايت ابو بكر بيان شده است . بنا بر فرض اول چنانچه « ارجلكم » بر « وجوهكم » عطف شود كلام ظهور در غسل دارد ، همچنين است اگر بر محل جار و مجرور « برؤسكم » كه محلا منصوب است عطف گردد ، در اين صورت به عنوان مفعول به « امسحوا . . » از قبيل « مررت بزيد و عمرا »\r\n","description":"","footnote":"","page_name":" 206 ","page_number":209},
  {"content":"\r\nهست كه در آن « عمرا » به جهت عطف بر محل « بزيد » منصوب مىباشد . و نيز از قبيل * ( « تَنْبُتُ بِالدُّهْنِ وَصِبْغٍ لِلآكِلِينَ » ) * ( 20 / مؤمنون ) كه در آن « صبغا » بنا بر اين قرائت به جهت عطف بر محل جار و مجرور « بالدهن » منصوب است و نيز مانند قول شاعر در آنجا كه مىگويد :\r\nمعاوي اننا بشر فاسجح فلسنا بالجبال و لا الحديدا چنانچه در آن بگوييم حديدا به علت عطف بر محل جار و مجرور منصوب شده است .\r\nاما اگر گفته شود كه جر آن براى مراعات قافيه شعرى است نمىتوان آن را به عنوان شاهد ذكر كرد .\r\nدر نتيجه بنا بر فرض اول ( نصب ) ، كلام دلالت بر غسل و بنا بر فرض دوم ( جر ) ، دلالت بر مسح دارد . از اين رو ، فقيهى كه قرائت نصب را بر گزيده فتوا بر وجوب غسل ارجل داده است و فقيهى كه قرائت جر را ترجيح داده ، فتوا بر وجوب مسح آنها را داده است . و اما فقيهى كه رجحان يكى از دو قرائت مذكور برايش ثابت نشده ، فتوا به تخيير داده و گفته : مكلف مخير است پاها را بشويد يا مسح نمايد .\r\nحنفيان ، مالكيان ، شافعيان و حنبليان ، فتوا بر وجوب غسل پاها داده‌اند زيرا آنان ارجل را بنا بر هر دو قرائت ( نصب و جر ) عطف بر وجوهكم دانسته‌اند . بنا بر قرائت نصب واضح است ، زيرا ارجلكم يا عطف به وجوهكم مىباشد يا منصوب به فعل مقدر است اى فاغسلوا ارجلكم اين گونه حذفها در قرآن وجود دارد آيه 71 از سوره يس : * ( فَأَجْمِعُوا أَمْرَكُمْ وَشُرَكاءَكُمْ ) * اى ادعوا شركاءكم و اين گونه حذفها نيز در شعر شاعران عرب هم هست مثل گفتار آنان :\r\nعلفتها تبنا و ماء باردا حتى شتت همالة عيناها كه در اين شعر سقيتها در تقدير است ، زيرا واضح است ماء علوفه قرار نمىگيرد و بايد نصب آن به فعل محذوف باشد كه در اينجا سقيتها است و نيز مثل گفتار آنان :\r\nيا ليت زوجك قد غدا متقلدا سيفا و رمحا كه در آن معتقلا محذوف است و شعر معتقلا رمحا مىباشد و يا گفتار آنان :\r\n","description":"","footnote":"","page_name":" 207 ","page_number":210},
  {"content":"\r\nو رأيت زوجك فى الوغى معتقلا سيفا و رمحا كه در آن و حاملا محذوف است زيرا نيزه غير قابل بر دوش قرار دادن است .\r\nو اما بنا بر قرائت جر گفته‌اند : اين جر به خاطر مجاورت « ارجلكم » با « رؤسكم » مىباشد كه مجرور به « باء » است .\r\nمواردى از اين قبيل در كلام عرب ديده مىشود ، به مناسبت بعضى از آنها را در اينجا يادآور مىشويم :\r\n1 - در آنجا كه مىگويند : جحر ضبّ خرب ( سوراخ سوسمار خراب است ) كلمهء « خرب » بايد رفع داده شود زيرا صفت براى جحر است نه ضب ، ليكن به خاطر مجاورت با ضبّ جر داده شده است .\r\n2 - ماء شنّ بارد ، در اين كلام ، « بارد » به اين علت كه صفت ماء است بايد رفع داده شود ولى به خاطر مجاورت با « شن » جر داده شده است .\r\nاشكال متابعت به مجاورت بعضى مىگويند اتباع به مجاورت در آنجا جايز است كه تابع با حرف عطف به كلام ما قبل خود عطف نشده باشد ، در غير اين صورت اتباع جايز نيست .\r\nگفته شد : عرب اتباع به مجاورت را با حرف عطف نيز جايز مىداند ، مانند قول شاعر ( جرير ) كه گويد :\r\nفهل أنت ان ماتت اتانك راحل إلى آل بسطام بن قيس فخاطب در اينجا با وجود حرف عطف « فاء » كلمهء خاطب از كلمه راحل متابعت نموده و رفع گرفته است . ولى ابن رشد قرطبى در كتاب بداية المجتهد ( ج 1 ، ص 15 ) مىگويد :\r\n« براى جمهور جامعه اهل سنت در قرائت جر » ارجلكم « تأويلاتى است كه بهترين آنها اين است كه معطوف بر لفظ » برؤسكم « باشد نه بر معناى آن ، زيرا چنين چيز در كلام عرب وجود دارد ، مانند قول شاعر در آنجا مىگويد لعب الزمان بها و غيرها بعدى سوا فى المحور و القطر\r\n","description":"","footnote":"","page_name":" 208 ","page_number":211},
  {"content":"\r\nكه در اينجا « و القطر » به جر خوانده شده ، به جهت عطف آن بر كلمه « المحور » و اگر عطف بر معناى آن مىشد لازم بود به رفع قرائت گردد .\r\nبه علاوه اين كه آنان فتوا بر غسل ارجل را به خاطر روايتى كه از رسول خدا ( ص ) نقل شده است ترجيح داده‌اند و آن عبارت است از :\r\n1 - در صحيح مسلم ( ج 1 ، باب وجوب غسل رجلين ) از ابو هريره روايت شد كه گفت :\r\n« ان النبي رأى رجلا لم يغسل عقبيه فقال ويل للاعقاب من النار » پيامبر ( ص ) مردى را ديد كه آخر قدمهاى خود را نشسته است ، در بارهء او فرمود : واى از براى آخر قدمها از آتش كه شسته نشده است .\r\n2 - در همان كتاب عبد الله بن عمر مىگويد : « تخلف عنا النبي ( ص ) فى سفر سافرناه فادركنا و قد حضرت صلاة العصر فجعلنا نمسح على ارجلنا فنادى ويل للاعقاب من النار » .\r\nفقهاى اهل سنت با استناد به اين حديث بر وجوب غسل ارجل در وضو فتوا داده‌اند .\r\nولى صحيح آن است كه ارجل مانند رؤس بايد مسح شود ، چه به خاطر عطف به « رؤسكم » - به لحاظ لفظ آن - مجرور باشد و چه - به لحاظ محل آن - منصوب .\r\nاما اين احتمال كه « ارجلكم » بر « وجوهكم » عطف گردد مورد پذيرش نيست ، زيرا :\r\nأولا - اين كار خلاف مقتضاى بلاغت است ، به اين علت كه بين دو كلمهء « وجوهكم » و « ارجلكم » جملهء * ( « وَامْسَحُوا بِرُؤُسِكُمْ » ) * فاصله شده است ، هم چنان كه در مثال « ضربت زيدا و عمرا و اكرمت خالدا و بكرا » گفته نمىشود نصب بكر به جهت عطف آن به زيد يا عمر است .\r\nبه هر حال چنانچه « ارجلكم » عطف به « وجوهكم » مىبود بايد گفته مىشد . . وجوهكم و أيديكم إلى المرافق و ارجلكم إلى الكعبين ، و با كلام مسح فاصله نمىشد .\r\nثانيا - در جاى خود ثابت شد ، چنانچه كلامى داراى دو عامل باشد ، به عامل نزديكتر عطف مىشود - همان گونه كه بصريان قائل هستند - پس در آنجا كلمهء ارجل كه داراى دو عامل فاغسلوا ، و امسحوا مىباشد ، بايد به عامل دوم * ( « وَامْسَحُوا » ) * به علت نزديكى به آن عطف شود . ( در اين زمينه شواهد زيادى در علم نحو وجود دارد كه ذكر آنها باعث تطويل مىگردد . ) بخصوص آنجا كه مانعى براى اين جهت در بين نباشد و در اين آيه عطف ارجل به رؤس از نظر لغوى و شرعى مانعى ندارد .\r\nثالثا - عطف « ارجلكم » بر « وجوهكم » ملازمت دارد با اين كه هر يك از دو قرائت معنايى\r\n","description":"","footnote":"","page_name":" 209 ","page_number":212},
  {"content":"\r\nمغاير با ديگرى داشته باشد . زيرا معناى آن بنا بر قرائت نصب به عنوان عطف به وجوهكم ، غسل است و اما بنا بر قرائت جر مسح . ولى چنانچه به « رؤسكم » - چه بر لفظ و چه بر محل آن - عطف گردد ، معناى آن بنا بر هر دو قرائت يكسان مىشود .\r\nاما اگر گفته شود : ارجل منصوب است ، ليكن جر آن به سبب مجاورت با « رؤسكم » مىباشد ، در پاسخ مىگوييم : اين سخن قابل پذيرش نيست ، به دلايلى كه سيد مرتضى در كتاب ارزشمندش انتصار گفته است و عبارتند از :\r\nالف - متابعت اعراب به سبب مجاورت بسيار كم است و محققان از علماى نحو ، آن را به گونه مطلق انكار كرده‌اند از اين جهت سزاوار نيست كلام خدا را بر چيزى كه معهود و مألوف نيست حمل نمود . و اما مواردى را كه اين توهم به وجود آمده در جاى خود پاسخ داده‌اند .\r\nب - اعراب به سبب مجاورت در جايى استعمال مىشود كه باعث اشتباه و شبهه اى نشود ، مانند جمله « جحر ضب خرب » در اينجا جر « خرب » كه به سبب مجاورت آن با « ضب » است باعث اشتباه نمىشود ، زيرا در اين كه « خرب » صفت براى « جحر » است شبهه اى نيست . ليكن مورد بحث اين گونه نيست ، چون حكم ارجل ممكن است مسح باشد يا غسل . اما اگر گفته شود اشتباه در مورد بحث با تحديد به غايت زايل مىشود و تحديد در آيه * ( « فَاغْسِلُوا وُجُوهَكُمْ وَأَيْدِيَكُمْ إِلَى الْمَرافِقِ » ) * براى عضو مغسول است ، مىگوييم اين سخن را نمىتوان پذيرفت ، زيرا در شرع اسلام ممكن است چيزهايى كه با هم متفاوت هستند در حكم متفق باشند و به عكس چيزهايى كه با هم اتفاق دارند در حكم مختلف . پس اشتباه و شبهه با تحديد عضو مغسول در آيه از بين نمىرود .\r\nدر اين زمينه علامه و مفسر بزرگ طبرسى در مجمع البيان مىگويد : آيه مباركه * ( « فَاغْسِلُوا . . » ) * ، در بر دارنده عضو مغسول غير محدود - وجه - و عضو مغسول محدود - ايدى - و عطف آن دو بر يكديگر است ، پس به مناسبت تقابل بين جمله * ( « فَاغْسِلُوا وُجُوهَكُمْ وَأَيْدِيَكُمْ إِلَى الْمَرافِقِ » ) * و جمله * ( « وَامْسَحُوا بِرُؤُسِكُمْ وَأَرْجُلَكُمْ إِلَى الْكَعْبَيْنِ » ) * بايد گفت ارجل ممسوح معلوم محدود به رؤس ممسوح غير محدود عطف مىشود .\r\nج - اعراب به سبب مجاورت نزد بيشتر كسانى كه آن را جايز دانسته‌اند در جايى است كه حرف عطف نباشد ، مانند « ماء شن بارد » و « جحر ضب خرب » ، ولى در اينجا كلمه « ارجلكم » مقرون به حرف عطف مىباشد و با وجود حايل - اگر چه حرف عطف باشد -\r\n","description":"","footnote":"","page_name":" 210 ","page_number":213},
  {"content":"\r\nنمىتوان قائل به مجاورت شد . چنانچه گفته شود : اعراب به سبب مجاورت با حرف عطف نيز آمده است ، مانند قول شاعر :\r\n\r\nفهل أنت ان ماتت اتانك راحل\r\nإلى آل بسطام بن قيس فخاطب\r\n\r\nكه در آن خاطب با حرف عطف « فاء » به جهت متابعت از ما قبلش مجرور آمده است . در پاسخ مىگوييم خاطب مرفوع مىباشد ، زيرا آن معطوف به راحل است . و اما جر آن يا از باب وهم است و يا به خاطر قافيه شعرى . و يا آن كه مىگوييم مقصود از « فخاطب » فعل امر است ، نه اسم فاعل . و جر آن به خاطر قافيه شعرى است .\r\nو اما نصب ارجل به فعل مقدر « اغسلوا » نيز اشكال پذير است ، زيرا أولا تقدير خلاف اصل است و ثانيا ، در صورتى صحيح است كه حملش بر لفظ مذكور در كلام ممكن نباشد . مانند مثال گذشته : « علفتها تبنا و ماء باردا » زيرا ، « ماء » علوفه قرار نمىگيرد ، از اين رو مىگوييم « ماء » منصوب به فعل مقدر « سقيتها » است . ولى مورد بحث اين گونه نيست ، به اين علت كه در آن عطف « ارجلكم » بر محل « برؤسكم » كه منصوب است ممكن مىباشد .\r\nدر هر حال ، آيه ظهور در وجوب مسح ارجل دارد چه معطوف بر لفظ « رؤسكم » باشد كه مجرور است و چه معطوف بر محل آن كه منصوب و مفعول به « امسحوا » است . و اضافهء باء بر « برؤسكم » براى تبعيض است و گر نه مادهء مسح به خودى خود متعدى است و نياز به آن ندارد .\r\nدر نتيجه ، به مقتضاى عطف : ارجل و رؤس داراى حكم واحد هستند و آن مسح مىباشد . بلاغت نيز اين گونه اقتضا دارد ، زيرا با منقضى شدن جملهء اول از آيه « فاغسلوا . . » كه دلالت بر وجوب شستن صورت و دستها دارد ، جمله دوم آيه « و امسحوا . . » شروع شد كه دلالت بر وجوب مسح سر و پاها دارد . از اين رو مىتوان ادعا كرد ، « ارجلكم » عطف به « رؤسكم » كه مسح آن واجب است شده ، نه عطف به « وجوهكم » كه شستن آن واجب است .\r\nبه همين مطلب در وسايل الشيعه ( ج 1 ، ص 295 ) در خبر غالب بن هذيل اشاره شده است . او مىگويد : به ابو جعفر عرض كردم آيهء * ( « وَامْسَحُوا بِرُؤُسِكُمْ وَأَرْجُلَكُمْ إِلَى الْكَعْبَيْنِ » ) *\r\n","description":"","footnote":"","page_name":" 211 ","page_number":214},
  {"content":"\r\nمجرور است يا منصوب ؟ حضرت فرمود : مجرور .\r\nاما ادعاى اين كه مؤخر داشتن ارجل از رؤس در كلام ، به خاطر ترتيبى است كه در وضو بايد مراعات شود نه براى آن كه تابع آن از نظر حكم باشد ، پس اين با وجوب شستن ارجل منافات ندارد ، قابل پذيرش نيست . زيرا ، از آيه استفادهء ترتيب نمىشود . چرا كه عطف در آن به وسيلهء « واو » است و در جاى خود ثابت شده است كه آن دلالت بر ترتيب ندارد .\r\nدر هر حال چنانچه به برداشت اماميه از آيه اشكال شود ، لا اقل اين كه دو احتمال عطف « ارجل » به « وجوهكم » و عطف به « رؤسكم » متساوى هستند و هيچ يك بر ديگرى ترجيح ندارد . در اين هنگام آيه از نظر دلالت بر مراد ، يعنى لزوم شستن ارجل در وضو مانند « وجوه » و يا مسح آنها مانند « رؤس » مجمل مىشود ، كه در آن صورت بايد به مرجح خارجى رجوع گردد و آن چه فقهاى جامعهء اهل سنت بر آن اعتماد نموده‌اند صلاحيت براى ترجيح ندارد .\r\nولى انصاف اين است كه آيهء مباركه ، بخصوص با در نظر گرفتن اخبارى كه در اين زمينه وارد شده است نظريهء اماميه را تأييد مىكند .\r\nدر اينجا مناسب است به رواياتى چند كه دلالت بر وجوب مسح ارجل دارد اشاره كنيم از آن جمله :\r\n1 - « ما روى عن النبي ( ص ) انه توضا و مسح قدميه و نعليه . » اين روايت در سنن ابى داود ( ج 1 ، ص 26 ) نقل شده است . همچنين در نيل الاوطار ( ج 1 ، ص 186 ) آمده است :\r\n« انه خرج الدار قطنى عن رفاعة بن رافع بلفظ لا تتم صلاة احدكم و فيه يمسح برأسه و رجليه . » ابن قدامه در مغنى ( ص 132 ) مىگويد : از ابن عباس نقل شد كه گفت : « ما اجد فى كتاب الله الا غسلتين و مسحتين » نيافتم در كتاب خدا مگر دو غسل ( شستن صورت و دستها ) و دو مسح ( مسح سر و پاها ) و نيز همو از انس بن مالك روايت كرد : « انه ذكر له قول الحجاج اغسلوا القدمين . . و گفت : صدق الله و كذب الحجاج و آنگاه آيهء و امسحوا برؤسكم و ارجلكم را قرائت نمود . » همچنين از شعبى نقل شده است كه گفت : « وضوء داراى دو شستن و دو مسح است . » 2 - در وسايل الشيعه ( ج 1 ، باب 25 از ابواب وضو ، حديث 1 ) و در مجمع البيان در\r\n","description":"","footnote":"","page_name":" 212 ","page_number":215},
  {"content":"\r\nتفسير آيهء 6 از سورهء مائده نقل شده است كه ابن عباس در مقام توصيف وضوى رسول خدا ( ص ) گفت : « فمسح رجليه » دو پاى خود را مسح نمود .\r\n3 - در همان كتاب ( حديث 7 ) نقل شده است : « روى عنه انه قال ان فى كتاب الله المسح و يأبى الناس الا الغسل » ابن عباس مىگويد : پيامبر در كتاب خدا به مسح پا دستور داده است ولى مردم از آن امتناع ورزيده و شستن پا را لازم دانسته‌اند .\r\n4 - نيز در همان كتاب ( حديث 8 ) نقل شده : « ما روى عنه انه قال ما نزل القرآن الا بالمسح » قرآن فرود نيامد مگر به مسح ( مسح پا در وضو ) .\r\n5 - باز در همان كتاب ( حديث 1 ) امام صادق ( ع ) فرمود : « انه يأتى على الرجل ستون و سبعون سنة ما قبل الله منه صلاة ، قلت و كيف ذاك ؟ قال لانه يغسل ما امر الله بمسحه » همانا از عمر انسانى شصت يا هفتاد سال مىگذرد و خدا از او نمازى را نمىپذيرد . عرض كردم چگونه است اين ؟ در پاسخ فرمود : براى اين كه چيزى را كه خدا امر به مسح آن نمود ، او مىشويد .\r\n6 - در همان كتاب ( حديث 9 ) و در تفسير طبرى ( ج 6 ، ص 128 ) ابن عباس مىگويد : « و قد سئل عن الوضوء ، انه غسلتان و مسحتان » يعنى وضو داراى دو شستن و دو مسح كردن است .\r\nو جز اينها از رواياتى كه در اين زمينه نقل شده بسيار است .\r\n\r\nز - مسح صورت در تيمم\r\nبعضى از فقهاى شيعه و جامعه اهل سنت بر اين عقيده‌اند كه اصل وجوب مسح صورت در تيمم از ظاهر آيه مباركهء * ( فَامْسَحُوا بِوُجُوهِكُمْ ) * استفاده مىشود و لذا اين مورد در موضع اجتهاد نيست ، زيرا ، دليل آن از نظر سند و دلالت تمام و حكم مستفاد از آن مسلم و قطعى است و از اين رو فقهاى اسلامى در وجوب مسح آن اختلاف نكرده‌اند ، اما در دلالت آن بر مقدارى از صورت كه بايد مسح گردد ، به علت قطعى نبودن ، بين آنان اختلاف شده است .\r\nحنفيان ، مالكيان ، شافعيان و حنبليان در تيمم مىگويند : بايد تمام صورت مسح شود چون مراد از صورت تمام آن مىباشد .\r\nاماميه گفته‌اند : مسح مقدارى از صورت كفايت مىكند ، به دليل حرف « باء » كه در\r\n","description":"","footnote":"","page_name":" 213 ","page_number":216},
  {"content":"\r\nكلمهء « بوجوهكم » آمده و براى تبعيض است ، زيرا ، در جاى خود ثابت شد هر گاه « باء » در كلامى كه مفيد است و استقلال دارد داخل شود ، بايد به لحاظ فايده اى باشد و آن فايده در اينجا همان تبعيض است . از اين رو اماميه گفته‌اند : مسح مقدارى از صورت كفايت مىكند .\r\nدر اينجا به مناسبت ، روايتى از وسايل الشيعه ( ج 1 ، ص 290 ، باب 23 از ابواب وضوء ، حديث 1 ) نقل مىكنيم كه در آن زرارة بن اعين - براى اين كه به گونه استدلالى به مسأله آگاهى پيدا كند - مىگويد :\r\nبه ابو جعفر عرض كردم « من اين علمت و قلت ان المسح ببعض الرأس و بعض الرجلين » از كجا دانستيد و فرموديد كه : مسح مقدارى از سر و پاها كفايت مىكند ؟ حضرت خنديد و در پاسخ فرمود : اى زراره اين گفتار رسول خدا است كه در كتاب خدا آمده ، تا آن كه فرمود : كفايت مسح مقدارى از سر ، از حرف « با » در آيه شريفه * ( وَامْسَحُوا بِرُؤُسِكُمْ ) * معلوم مىشود . »\r\nدر اينجا بيان حضرت حاكى از آن است كه خدا نفرموده سرتان را مسح كنيد ، بلكه گفته است به سرتان مسح كنيد . و واضح است وقتى گفته مىشود دستت را به ضريح بكش و يا دست به سر يتيم بكش به اين معنا نيست كه تمام آن را لمس كن بلكه منظور جزيى از آن است .\r\n\r\nح - مسح دستها در تيمم\r\nاصل وجوب مسح دستها در تيمم نيز از آيه * ( « فَامْسَحُوا بِوُجُوهِكُمْ وَأَيْدِيكُمْ » ) * استفاده مىشود و به علت تمام بودن دليل از نظر سند و دلالت ، در موضع اجتهاد نيست . از اين رو بين فقيهان در مقام فتوا اختلافى رخ نداده است . ولى مقدار مسح كه دلالت دليل بر آن قطعى نمىباشد در موضع اجتهاد است ، از اين رو بين فقيهان در اين مسأله اختلاف شده است .\r\nاماميه گفته‌اند : تنها مسح بر پشت دستان كفايت مىكند .\r\nظاهريان ( اتباع داود بن على ظاهرى اصفهانى معروف به ابو سليمان ، پيشواى مذهب ظاهريان ) و اهل حديث از جامعه اهل سنت نيز اين فتوا را ( بنا به نقل ابن رشد در بداية المجتهد ، ج 1 ، ص 69 ) برگزيده‌اند .\r\n","description":"","footnote":"","page_name":" 214 ","page_number":217},
  {"content":"\r\nمالكيان گفته‌اند ( بنا به نقل ابن رشد ) تنها مسح بر پشت دستان كفايت مىكند ، ولى تا آرنجها مستحب است . در قول ديگر مالكيان مسح را تا برآمدگى پشت دو دست لازم دانسته‌اند . حنبليان نيز بنا به قولى از آنان در اين مسأله پيروى نموده‌اند .\r\nحنفيان گفته‌اند مسح بر پشت دستان تا آرنج كفايت مىكند . شافعيان نيز از آن پيروى نموده‌اند و نيز ابن بابويه كه از بزرگان شيعه است اين قول را برگزيده است .\r\nزهرى و محمد بن سلمه كه از بزرگان فقهاى اهل سنت مىباشند گفته‌اند مسح بر پشت دستان است تا منكبها . اين قول را نيز ابن رشد در بداية المجتهد ( ج 1 ، ص 68 و 69 ) نقل كرده است .\r\nسبب اختلاف فتاواى فقهاى مذاهب اسلامى در اين مسأله دو چيز است :\r\nاول - اشتراك معنا در يد ( دست ) زيرا يد در كلام عرب بر معانى زير اطلاق شده است :\r\nالف - كف دست تنها .\r\nب - كف دست و برآمدگى آن .\r\nج - كف دست و ذراع .\r\nد - كف دست و ذراع بازو .\r\nاماميه و ظاهريان از اهل سنت معناى اول را برگزيده‌اند ، از اين رو فتوا داده‌اند بر كفايت مسح پشت دستها .\r\nمالكيان و حنابله بنا بر قولى معناى دوم را برگزيده‌اند و از اين رو فتوى داده‌اند بر وجوب مسح پشت دستها تا برآمدگى آن .\r\nحنفيان و شافعيان معناى سوم را برگزيده‌اند و لذا بر وجوب مسح از سر انگشتان تا آرنج فتوا داده‌اند .\r\nزهرى و محمد بن سلمه معناى چهارم را برگزيده‌اند و بر وجوب مسح از سر انگشتان تا منكب فتوا داده‌اند .\r\nولى صحيحترين معنا براى يد همان معناى اول است ، زيرا از نظر استعمال از ديگر معانى ظاهرتر است . همان گونه كه علامه بزرگ ابن رشد اندلسى در اثر ارزشمندش البداية و النهاية ( ج 1 ، ص 66 ) گفته است و مىتوان سخن او را به عنوان تأييد ذكر نمود ، او در كتاب مذكور مىگويد : « زمانى كه مىگويى اين دست من است و يا اين چيز را با دست خود برمىدارم و يا اين كار را با دست خود انجام مىدهم از آن فهميده نمىشود\r\n","description":"","footnote":"","page_name":" 215 ","page_number":218},
  {"content":"\r\nمگر كف . و نيز خداوند در آيه تيمم در قرآن كريم حد دستها را براى مسح نمودن معين و مقيد به مرفقين و آرنجها نكرده است ، زيرا در اين باره فرمود * ( « فَلَمْ تَجِدُوا ماءً فَتَيَمَّمُوا صَعِيداً طَيِّباً فَامْسَحُوا بِوُجُوهِكُمْ وَأَيْدِيكُمْ » ) * ( نساء / 43 ) ولى در آيه وضوء حد دستها را براى شستن معين و مقيد به مرفقين نمود و گفت * ( « إِذا قُمْتُمْ إِلَى الصَّلاةِ فَاغْسِلُوا وُجُوهَكُمْ وَأَيْدِيَكُمْ إِلَى الْمَرافِقِ . » ) * دوم - اختلاف اخبار ، زيرا از برخى احاديث كه از طرق جامعه اهل سنت و شيعه نقل شده چنين استفاده مىشود كه در تيمم ، مسح پشت دو دست كفايت مىكند ، مانند روايتى كه از پيامبر در بداية المجتهد ( ج 1 ص 69 ) نقل شده كه فرمود : « انما يكفيك ان تضع بيديك ثم تنفخ فيهما ثم تمسح بهما وجهك و كفيك » و از برخى روايات استفاده مىشود كه در تيمم مسح پشت دو دست كفايت نمىكند ، بلكه بايد تا آرنجها مورد مسح قرار گيرد ، مانند : روايتى كه از پيامبر در همان كتاب نقل شده است كه فرمود : « و ان تمسح بيديك إلى المرفقين » بايد دو دست خود را تا آرنجها مسح كند . و از برخى ديگر استفاده مىشود كه در تيمم مسح از سر انگشتان تا آرنجها كفايت نمىكند ، بلكه بايد تا منكبها مسح شود ، مانند : حديث عمار كه در همان كتاب صفحه 7 نقل شده است و مىگويد : « تيممنا مع رسول الله فمسحنا بوجوهنا و أيدينا إلى المناكب » روزى با رسول خدا ( ص ) تيمم نموديم بدين گونه كه صورتها و دستهايمان را تا منكبها مسح كرديم .\r\n\r\nط - تيمم بر صعيد\r\nاصل وجوب تيمم بر صعيد ( خاك و يا مطلق روى زمين ) از ظاهر آيه مباركه ( 43 / نساء ) * ( « . . فَلَمْ تَجِدُوا ماءً فَتَيَمَّمُوا صَعِيداً طَيِّباً » ) * و نيز از روايات بسيارى استفاده مىشود كه از آن جمله‌اند : روايتى كه از پيامبر خدا ( ص ) در كتاب وسائل الشيعه ( ج 2 ، باب 20 از ابواب تيمم ) روايت شد : « يا ابا ذر يكفيك الصعيد عشر سنين » و در باب 23 حديث 1 : « عليك بالصعيد فهو يكفيك » و نيز روايتى كه از امام صادق در باب 23 ، حديث 15 روايت شده : « ان رب الماء رب الصعيد فقد فعل احد الطهورين » و نيز از روايت ديگر در باب 25 ، حديث 3 : « يتيمم بالصعيد و يستبقى الماء فان الله عز و جل جعلها طهورا » و . . و بدين جهت گفته شده است در اصل تيمم بر صعيد جاى اجتهاد نيست ، زيرا دليل آن از نظر سند و دلالت تمام است و به همين سبب فقيهان مذاهب اسلامى در\r\n","description":"","footnote":"","page_name":" 216 ","page_number":219},
  {"content":"\r\nاين مسأله اختلافى ندارند و همهء آنان نسبت به اصل وجوب تيمم بر صعيد يك رأيند .\r\nولى چون دلالت آنها بر معنا و مصداق صعيد مسلم نشده ، از اين رو در موضع اجتهاد است كه آيا مراد از صعيد خاك خالص است ؟ و يا مطلق روى زمين ؟ و يا . . ؟ و لذا فتاواى فقها در اين باره مختلف است :\r\nگروه كثيرى از فقهاى بزرگ اماميه گفته‌اند كه مراد از آن مطلق روى زمين است . از اين رو تيمم بر خاك ، ريگ ، كلوخ ، سنگ گچ ، سنگ آهك ، سنگ مرمر ، سنگ سياه و ساير اقسام سنگها و نيز تيمم بر آن چه اسم زمين بر آن صادق باشد ، جايز دانسته‌اند . ولى تيمم بر چيزهايى را كه اسم زمين بر آنها صدق نمىكند جايز ندانسته‌اند ، اگر چه منشأ آنها زمين باشد ، مانند نوره ، خاكستر ، نمك ، زرنيخ ، سرمه و همچنين چيزهايى كه از زمين مىرويد و نيز معادن مانند طلا و نقره .\r\nبنا به نقل ابن رشد قرطبى در بداية المجتهد ( ج 1 ، ص 71 ) حنفيان نيز همين قول را برگزيده‌اند . حنابله گفته‌اند كه مراد از صعيد تنها خاك خالص است ، نه مطلق روى زمين ، از اين رو جايز ندانسته‌اند تيمم بر ريگ و سنگ و . . را . بعضى از فقيهان اماميه ، مانند شيخ طوسى همين قول را برگزيده‌اند ، ولى به هنگام ضرورت تيمم بر سنگ و ريگ را جايز دانسته‌اند .\r\nشافعيان گفته‌اند مراد از صعيد خاك است و بايد بر آن تيمم نمود از اين رو تيمم را بر سنگ جايز ندانسته‌اند ، اين گفته در بداية المجتهد ( ج 1 ، ص 71 ) نقل شده است .\r\nمالكيان از صعيد معناى عام فهميده‌اند ، از اين رو تيمم بر هر چيزى را كه در روى زمين باشد جايز دانسته‌اند ، حتى در قولى تيمم بر يخ و هر چيز معدنى را ، البته در صورتى كه از مقرشان نقل نشده باشند ، چون از جهت صعود بر زمين به آن در مقام تسميه صعيد مىگويند ( بداية المجتهد ، ج 1 ص 71 ) و تنها چيزى كه تيمم بر آن را جايز ندانسته‌اند طلا و نقره و جواهرات است .\r\nسبب اختلاف ما بين فتاواى فقهاى مذاهب اسلامى در اين مورد دو چيز است :\r\n1 - اشتراك معناى صعيد در زبان عرب ، زيرا هم اطلاق بر خاك خالص شده و هم بر همهء چيزهايى كه بر روى زمين است .\r\n2 - وجود اخبار متفاوت ، زيرا در برخى از آنها زمين به عنوان طهور ذكر شده و در بعضى خاك خالص . از جمله اخبار گروه اول ، خبرى است در وسائل الشيعه ( ج 2 ، باب 7\r\n","description":"","footnote":"","page_name":" 217 ","page_number":220},
  {"content":"\r\nاز ابواب تيمم ، حديث 3 ) و نيز در بداية المجتهد ( ج 1 ، ص 71 ) از پيامبر ( ص ) كه فرمود :\r\n« . . جعلت لي الارض مسجدا و طهورا . . » . و از جمله اخبار گروه دوم : در همان كتاب ( باب 23 ، حديث 1 ) از امام صادق ( ع ) كه فرمود : « ان الله جعل التراب طهورا كما جعل الماء طهورا » و در كتاب مستدرك الوسائل ( باب 43 از ابواب نجاسات ) از رسول خدا ( ص ) كه فرمود : « التراب طهور المسلم » و در حديث ديگر از پيامبر ( ص ) كه فرمود : « جعلت لي الارض مسجدا و جعلت لي تربتها طهورا . »\r\n\r\nى - زدن كف دستها بر زمين\r\nگفته‌اند اصل زدن كف دستها بر روى زمين جهت تيمم ، چون دليل آن از نظر سند و دلالت تمام است جاى اجتهاد نيست . و اما كميت آن چون دليل قطعى و مسلم ندارد از اين رو در موضع اجتهاد است ، لذا فتواى فقيهان در اين باره مختلف است . بيشتر فقهاى اماميه قائل شده‌اند كه يك مرتبه كفايت مىكند . اوزاعى و سعيد بن المسيب كه از بزرگان فقهاى جامعه اهل سنت مىباشند همين قول را برگزيده‌اند .\r\nحنفيان ، شافعيان و مالكيان گفته‌اند كه بايد دستان را دو مرتبه به زمين زد : يك مرتبه به عنوان مسح صورت و يك مرتبه به عنوان مسح دو دست . بعضى از فقهاى شيعه نيز اين قول را برگزيده‌اند و نيز حسن بصرى و شعبى و ليث بن سعد و سفيان ثورى ( كه از پيشوايان مذاهب متروكه مىباشند . ) بعضى از فقهاى جامعه اهل سنت گفته‌اند بايد دستها را سه مرتبه بر روى خاك زد : يك مرتبه براى مسح صورت و يك مرتبه براى مسح دست راست و يك مرتبه براى مسح دست چپ .\r\nو از بعضى ديگر نقل شده كه گفته‌اند دو مرتبه براى مسح صورت و دو مرتبه براى مسح دست . اين اقوال را ابن رشد قرطبى در بداية المجتهد ( ج 1 ) نقل نموده است .\r\nسبب اختلاف فقهاى مذاهب اسلامى در اين مسأله را دو چيز يادآور شده‌اند .\r\n1 - مجمل بودن آيه * ( « فَلَمْ تَجِدُوا ماءً فَتَيَمَّمُوا صَعِيداً طَيِّباً فَامْسَحُوا بِوُجُوهِكُمْ وَأَيْدِيكُمْ » ) * .\r\n2 - اختلاف احاديثى كه در اين زمينه نقل شده است .\r\n","description":"","footnote":"","page_name":" 218 ","page_number":221},
  {"content":"\r\n\r\nبخش دوم ادوار كيفيت بيان فقه\r\n","description":"","footnote":"","page_name":" 219 ","page_number":222},
  {"content":"\r\n","description":"","footnote":"","page_name":" 220 ","page_number":223},
  {"content":"\r\n\r\nمدخل\r\nفقه عبارت است از مجموعهء قوانين و احكامى كه خداوند متعال براى مردم تنظيم فرموده تا بتوانند به طور شايسته اى او را پرستش و ستايش كنند ، و در زندگى مادى و معنوى خويش از آسايش و آرامش كاملى برخوردار شوند ، و از خطر گمراهى و انحراف مصون و در امان باشند .\r\nفقه تنها يك جنبه از ابعاد گوناگون زندگى انسان را در نظر ندارد ، بلكه ناظر به تمامى جوانب زندگانى است . از اين رو هر چه با زندگى انسان رابطه دارد ، به گونه اى در فقه مورد بحث و بررسى قرار گرفته و حكمى براى آن بيان شده است . اين ويژگى موجب گشته كه علم فقه به عنوان يكى از مهمترين و مقدسترين علوم اسلامى به شمار آيد كه بيانگر همه جوانب و گستردهء اسلام است .\r\nهدف از بعثت پيامبران آشنا ساختن مردم با احكام دين و اصول زندگى است ، آنها آمده‌اند تا شيوهء تعهد و اطاعت و بندگى را به مردم بياموزند . و يك سلسله دستورات الهى را در اختيار جامعه بگذارند تا از آن طريق ، مشكلات دينى ، علمى ، فرهنگى و اقتصادى مردم حل شود و در هيچ يك از امور زندگى با مانعى رو به رو نشوند و از مسير حق و عدالت منحرف نگردند . پيامبران آمده‌اند تا دين را تبليغ كنند و انسانها را با فرامين دينى انس دهند . فراگيرى احكام دين و پايبندى به مسائل فقه ، رابطهء انسان را با معبودش مستحكم مىسازد و او را به راه مستقيم هدايت مىكند . و به همين جهت است كه پيشوايان دين از راههاى مختلف و با شيوه‌هاى گوناگون مردم را به فراگيرى مسائل\r\n","description":"","footnote":"","page_name":" 221 ","page_number":224},
  {"content":"\r\nفقه تشويق كرده‌اند كه در اينجا شايسته است به پاره اى از آنها اشاره شود :\r\nامام صادق ( ع ) فرمود : و هل يسأل الناس عن شىء افضل من الحلال و الحرام ؟ يعنى آيا چيزى ارزنده تر از فراگيرى مسائل حلال و حرام هست كه مردم در بارهء آن پرسش نمايند ؟ ( 1 ) و نيز فرمود : حديث فى حلال و حرام تأخذه من صادق خير من الدنيا و ما فيها من ذهب و فضة : يعنى آموختن سخنى پيرامون حلال و حرام از فردى راست گو ، بهتر است از دنيا و سيم و زرى كه روى آن نهفته است . ( 2 ) و از امام باقر ( ع ) روايت شده كه فرمود : لو أتيت بشاب من شباب الشيعة لا يتفقه فى الدين لأوجعته إياه . يعنى اگر جوان شيعه اى را نزد من آورند كه در صدد فراگيرى مسائل دينى خود نباشد او را به سختى تنبيه خواهم كرد . ( 3 ) و در حديث ديگر فرمود : من لم يتفقه فى دين الله لم ينظر الله اليه يوم القيامة و لم يزك له عملا ، يعنى كسى كه احكام الهى را نياموخته باشد ، در روز رستاخيز خداوند به او نظر نمىافكند ، و هيچ يك از اعمالش او را سودى نمىرساند . ( 4 ) و امام صادق ( ع ) در حديث ديگرى فرمود : لوددت ان اصحابى ضربت رؤسهم بالسياط حتى يتفقهوا ، يعنى خوش داشتم كه با تازيانه بر سر اصحابم زده شود تا احكام دين خدا را بياموزند . ( 5 ) در همين راستا ، فقهاى اسلام هم در پياده شدن اين خواسته از هيچ كوششى دريغ نورزيدند ، و به شيوه‌هاى مختلف مردم را به آموزش فقه اسلامى و احكام الهى فرا خواندند ، و چه بسا از راه تهديد ، مردم را به تعلم فقه وادار ساختند ، تا آنجا كه بعضى فقهاء فردى را كه بر يادگيرى فقه توانايى داشته باشد و از آن سر بتابد ، محكوم به فسق نموده‌اند .\r\nاينها همه نشانگر اهميت فراوان اين رشته از علوم اسلامى است كه ما را وا مىدارد تا\r\n\r\n","description":"","footnote":"\r\n( 1 ) . المحاسن برقى ج 1 ، ص 229 .\r\n( 2 ) . المحاسن برقى ج 1 ، ص 229 .\r\n( 3 ) . سفينة البحار ج 1 ، ص 680 .\r\n( 4 ) . المحاسن برقى ج 1 ، ص 228 .\r\n( 5 ) . المحاسن برقى ج 1 ، ص 229 .\r\n","page_name":" 222 ","page_number":225},
  {"content":"\r\nبيش از پيش به بررسى جوانب گوناگون آن بپردازيم ، و آن را از ديدگاههاى مختلف مورد بحث و كنكاش قرار دهيم . اينك در اين مقوله سخن از كيفيت بيان فقه به ميان مىآوريم و ادوار مختلف آن را معرفى مىكنيم .\r\n\r\nالف - بيان مراحل ششگانه كيفيت بيان فقه\r\nبدون ترديد از آغاز پيدايش اسلام ، مسائل فقهى براى مردم تبيين و تفهيم مىشد تا مردم در بر خورد با مسائل مورد ابتلاء خود دچار حيرت و سرگردانى نشوند . اين امر در زمان رسول اكرم ( ص ) توسط خود آن حضرت و اصحاب گراميش ، در زمان امامان ( ع ) به وسيلهء خود آن بزرگواران ، در زمان غيبت صغراى امام عصر ( ع ) توسط نوّاب خاص حضرت ، و در زمان غيبت كبرى به دست فقهاى اسلام كه احكام را از منابع آن استنباط نموده‌اند صورت مىپذيرفت .\r\nگو اين كه در همهء اين مراحل ، مسائل فقهى بيان مىگشته ، ليكن در هر دوره اى از زمان ، به گونهء خاصى بوده است . به عنوان مثال مسائل فقهىاى كه در اين زمان بيان مىشود گر چه در اصل با فقه زمان تشريع تفاوتى ندارد ، ولى طبعا كيفيت بيان آن در اين دو عصر كاملا با هم متفاوت است ، و در اين زمان امكان آن وجود ندارد تا فقه به صورت زمان رسول الله ( ص ) بيان شود . پهناور شدن قلمرو اسلام و گستردگى دامنهء مباحث فقهى موجب شده كه فقه در اين زمان به گونه اى متفاوت از شيوه‌هاى بيان در دوره‌هاى پيش تبيين گردد . و همين طور است كيفيت بيان در هر دوره نسبت به دوره‌هاى ديگر .\r\nما در پى بررسيهاى مختلف در بارهء كيفيت بيان فقه در مراحل گوناگون به اين نتيجه رسيديم كه از آغاز اسلام تا كنون مىتوان زمان را به شش مرحله تقسيم نمود كه فقه در هر دوره به شيوه اى خاص بيان مىشده است . اين شش مرحله عبارتند از :\r\nدورهء اول : زمان رسول اكرم ( ص ) ، از بعثت تا رحلت .\r\nدورهء دوم : از زمان على ( ع ) تا عصر فقيه بزرگ شيخ طوسى ( ره ) .\r\nدورهء سوم : از زمان شيخ طوسى تا زمان نابغهء دهر مرحوم شيخ بهائى ( ره ) .\r\nدورهء چهارم : از زمان شيخ بهائى تا عصر شيخ اعظم انصارى ( ره ) .\r\nدورهء پنجم : از عصر شيخ انصارى تا زمان ميرزا محمد تقى شيرازى و سيد كاظم يزدى ( قدس سرهما ) .\r\n","description":"","footnote":"","page_name":" 223 ","page_number":226},
  {"content":"\r\nدورهء ششم : از زمان شيرازى و يزدى تا عصر حاضر .\r\nتلاش ما بر اين است كه در اين نوشتار ، ادوار فوق را يكايك مورد بررسى و تحقيق قرار دهيم و موارد اختلاف هر دوره را با ديگر ادوار متذكر شويم . بديهى است كه در لابلاى آن ، ويژگيهاى هر مرحله نيز مورد بحث قرار خواهد گرفت .\r\n\r\nدورهء اول : عصر پيامبر ، از بعثت تا رحلت\r\nاين دوره از زمان بعثت رسول الله ( ص ) در مكه آغاز مىشود و تا زمان رحلت حضرت در مدينه ، يعنى به مدت بيست و سه سال ادامه مىيابد .\r\nدر ابتداى اين دوره كه طليعهء پيدايش اسلام و ظهور فقه اسلامى بود ، و هنوز دامنهء آيين جديد وسعت و گسترش نداشت و مسلمانان جمعيت اندكى را تشكيل مىدادند ، شخص پيامبر بيان مسائل فقه و احكام دين را عهده دار بود و در خلال اين مدت « منزل ارقم » در مكه به عنوان نخستين مدرسهء فقهى اسلام به شمار مىرفت كه همه روزه مسلمانها در آن گرد مىآمدند ، و احكام اسلام را از زبان پيامبر اكرم ( ص ) مىشنيدند .\r\nولى پس از گسترش قلمرو اسلام و افزايش جمعيت پيروان دين جديد ، عده اى بودند كه در مناطقى دور از مركز اسلام مىزيستند و به پيامبر دسترسى نداشتند ، از اين رو پيامبر اكرم ( ص ) جمعى از اصحاب را به سوى آنان گسيل داشت تا احكام دين را از طريق نقل سنت به ايشان بياموزند . گروه اعزامى نيز با دستوراتى از پيامبر به منطقه مزبور مىشتافت و مسلمانهاى آن بخش را به مسائل دينى آگاه مىنمود .\r\nدر اينجا شايسته است به اين نكته اشاره شود كه مفهوم « سنت » از نظر شيعه و عامه متفاوت است . اهل تسنن ، سنت را عبارت از قول ، فعل و تقرير پيامبر ( ص ) مىدانند ، حال آن كه به نظر شيعه ، سنت : قول ، فعل و تقرير معصوم است ، چه رسول الله ( ص ) و چه ائمه ( ع ) .\r\nبا توجه به اين مطلب و با توجه به اين كه از نظر شيعه بيان فقه در زمان پيامبر و ائمه به نقل سنت بوده است ، ادوار بيان فقه از ديدگاه دو مذهب اختلاف پيدا مىكند .\r\n\r\nدورهء دوم\r\nاين دوره كه از زمان امير المؤمنين على « عليه السلام » در حدود سال 11 هجرى آغاز و تا زمان مرحوم شيخ الطائفه محمد بن حسن طوسى - طاب ثراه - ( 385 - 460 ه . ق )\r\n","description":"","footnote":"","page_name":" 224 ","page_number":227},
  {"content":"\r\nادامه يافت ، به چند بخش عمده تقسيم مىشود :\r\nعصر امامان معصوم ( ع ) كه 249 سال طول كشيد .\r\nزمان غيبت صغراى امام زمان ( عج ) كه نوّاب خاص حضرت ، متصدى بيان احكام بودند و 69 سال ادامه يافت .\r\nقسمتى از زمان غيبت كبرى كه نواب عام امام ، يعنى فقهاى جامع الشرائط راهنمايى مردم را به عهده داشتند كه 131 سال دوام يافت . تمامى بخشهاى اين دوره به 449 سال مىرسد .\r\nفقه اسلامى در همهء اين ساليان از راه نقل سنت و ذكر روايت بيان مىشده است ، و تنها تحولى كه در اين مدت رخ داده اين بوده است كه فقهاى عصر غيبت صغرى مانند شيخ كلينى ( م 328 ه . ق ) و ابن قولويه ( م 368 ه . ق ) و على بن بابويه قمى ، والد شيخ صدوق ( م 328 ه . ق ) « رحمهم الله » همگى در كتبى كه براى ارائه فتوا مىنوشتند روايات را درست به همان شيوهء زمان ائمه ( ع ) يعنى با ذكر اسناد و تمام خصوصيات ديگر ضبط مىكردند ، ولى پس از غيبت كبرى ، فقهاى شيعه نظير شيخ مفيد و سيد مرتضى و شيخ طوسى و . . در نقل حديث گر چه اصل متن و عين عبارات و الفاظ روايت را بازگو مىكردند و بى اندازه مىكوشيدند كه خللى در عبارت حديث پديد نيايد ، ولى اسناد آن را ناگفته مىگذاشتند ، كتابهاى فقه رضوى و مقنع مرحوم شيخ صدوق ( م 381 ه . ق ) نهايهء شيخ الطائفه از اين قبيل است ، شرح انگيزهء اين امر در پايان مبحث خواهد آمد .\r\n\r\nمتصديان بيان فقه در زمان ائمه ( ع )\r\nدر اين زمان ، خود ائمه ( عليهم السلام ) و برخى از اصحاب ايشان نظير زراره بن اعين ، محمد بن مسلم ، ابان بن تغلب ، ابو بصير و ديگر چهره‌هاى برجستهء ياران ائمه عهده دار اين مسئوليت بزرگ بودند ، و با كمال دقت مسائل فقهى و احكام دينى را براى مسلمين بازگو مىكردند . در برخى از موارد كه شيعيان پرسشى را از ائمه به عمل مىآوردند ، ائمه آنان را به اصحاب خويش ارجاع مىدادند ، كه مناسب است پاره اى از رواياتى را كه در اين مورد نقل شده ذكر كنيم :\r\n1 - عبد الله بن ابى يعفور گويد : به امام صادق ( ع ) عرض كردم : چه بسا فردى از شيعيان نزد من مىآيد و سؤالى را مطرح مىكند و من پاسخ آن را نمىدانم ، و از طرفى براى من\r\n","description":"","footnote":"","page_name":" 225 ","page_number":228},
  {"content":"\r\nممكن نيست كه هر ساعت خدمت شما برسم و سؤال را باز گو كنم ، ( در اين صورت تكليف چيست ؟ ) . حضرت در پاسخ فرمود : چه مانعى دارد كه به محمد بن مسلم ثقفى مراجعه كنى و مسائل را از او بپرسى ؟ براى اين كه او پدرم امام محمد باقر ( ع ) را درك كرده و احكام را از وى فرا گرفته ، و نزد او فردى آبرومند بوده است . ( 1 ) 2 - شعيب عقرقوفى مىگويد : به امام صادق ( ع ) عرض كردم : چه بسا در مواردى نياز به پرسش پيدا مىكنيم ، در اين صورت مسائل خود را از چه كسى بپرسيم ؟ امام فرمود : از اسدى ، يعنى ابو بصير . ( 2 ) 3 - على بن مسيب همدانى به امام رضا ( ع ) مىگويد : من در جاى دورى زندگى مىكنم و نمىتوانم گاه و بىگاه به خدمت شما نايل شوم ، احكام دينى خود را از چه كسى فرا گيرم ؟ حضرت فرمود : از زكريا بن آدم قمى كه او بر امر دين و دنيا فردى مورد اطمينان و اعتماد است . على بن مسيب مىگويد : هنگامى كه به محل خود بازگشتم ، جهت پرسش از موارد احتياج نزد زكريا مىرفتم . ( 3 ) 4 - عبد العزيز بن مهتدى از امام على بن موسى الرضا ( ع ) مىپرسد : من هميشه شما را ملاقات نمىكنم ، پس امور دينى خود را از چه كسى بياموزم ؟ امام در پاسخ فرمود : از يونس بن عبد الرحمن . ( 4 ) و گاهى نيز ائمه ( ع ) مستقيما به برخى از اصحاب خود دستور مىدادند كه فقه را براى مردم بيان كنند ، چنانچه امام محمد باقر ( ع ) به ابان فرمود : در مسجد مدينه بنشين و براى مردم فتوا بده ، كه من دوست دارم فردى مانند تو در ميان شيعيانم يافت شود .\r\n\r\nدر زمان غيبت صغرى\r\nدر اين مدت 69 سال نقل سنت توسط نمايندگان خاص حضرت ولى عصر ( عجل الله فرجه ) انجام مىگرفت كه عبارت بودند از : عثمان بن سعيد ، محمد بن عثمان ، حسين بن روح و على بن محمد سميرى . ايشان با حضرت مهدى ( ع ) در رابطه بودند و احكام دينى را از آن منبع فياض به مردم منتقل مىنمودند .\r\n\r\n","description":"","footnote":"\r\n( 1 ) - وسائل الشيعه ، ج 18 ، باب يازدهم از ابواب صفات قاضى ، حديث 23\r\n( 2 ) - مصدر سابق ، حديث 15 .\r\n( 3 ) - مصدر سابق ، حديث 27 .\r\n( 4 ) - مصدر سابق ، حديث 34 .\r\n","page_name":" 226 ","page_number":229},
  {"content":"\r\n\r\nدر زمان غيبت كبرى\r\nوظيفهء بيان مسائل فقهى و نقل سنت در زمان غيبت به عهدهء فقهاى جامع الشرائط بود كه تا زمان شيخ الطائفه ، مانند عصر ائمه ( ع ) و زمان غيبت صغرى به صورت باز گو كردن روايات اين كار انجام مىپذيرفت ، اما از آن زمان شيوهء بيان فقه دگرگون شد ، و ديگر تنها در محدودهء نقل روايات محصور نماند ، بلكه احكام دينى به صورتى علمى و تخصصى در ضمن كتب فقهى فراهم آمد .\r\nانگيزه اى كه موجب مىشد تا در اين دوره ، فقه به صورت نقل سنت و روايات معصومين ( ع ) بيان گردد ، اين بود كه مسلمانها ساليان دراز با اين سبك انس داشتند و به آن خو گرفته بودند ، و هر گز براى نظريهء كسى كه در مقام بيان احكام شرعى ابراز مىشد اعتبارى قائل نبودند ، و اگر فقهاى اين دوره جواب مسائل شرعى مردم را مانند زمان ما بيان مىكردند هر گز از سوى مردم پذيرفته نمىشد ، بلكه تنها در صورتى نزد آنان مقبول مىافتاد ، كه پاسخ آن در ضمن روايت و با تمام خصوصيات لفظى آن داده شود .\r\nاين شيوه ، هم در مواردى كه سؤالى فقهى پيش مىآمد جريان داشت ، و هم در زمينه اى كه فقيهى ابتداء مىخواست حكمى شرعى را بيان كند . اين روش تا زمان شيخ طوسى ادامه داشت ، بلكه در اوايل روزگار او نيز فقه به همين گونه بيان مىشد ، و به همين جهت مرحوم شيخ كتاب نهايهء خود را كه نخستين كتاب فتوايى او بود به صورت نقل روايات تنظيم نمود تا مردم آن را به پذيرند ، آنگاه به تدريج با رهنمودهاى شيخ كه از بزرگترين شخصيتهاى آن زمان بود اين طرز تفكر دگرگون شد و مردم آمادگى يافتند تا احكام دين را به صورت ديگرى پذيرا شوند .\r\nشيخ در مقدمهء كتاب مبسوط - كه به صورت علمى نوشته شده و با خصوصيت دورهء دوم سازگار نيست - به اين نكته اشاره مىكند كه مردم مسائل فقهى را تنها در ضمن روايات مىپذيرند و مىگويد : « خيلى مايل بودم براى مردم كتابى را مشتمل بر همه مسائل فقهى و احكام دين تنظيم كنم ، ولى هيچ ميل و رغبتى نسبت به اين امر در ميان آنان احساس نكردم ، چه نظر ايشان اين بود كه احكام و مسائل فقه را بايد تنها از راه نقل عبارات و الفاظ صريح و گوياى اخبار به دست آورد ، و در اين انديشه به قدرى زياده روى كرده بودند كه اگر بدون تغيير در معنى و مفهوم روايت ، لفظى از آن دگرگون مىشد در شگفتى فرو مىرفتند ، از اين رو نخست دست به كار چنين عمل نشدم . »\r\n","description":"","footnote":"","page_name":" 227 ","page_number":230},
  {"content":"\r\nو بر همين اساس شيخ طوسى كتاب نهايه را آن طور كه معمول و متعارف آن زمان بود و مورد پسند مىافتاد به رشتهء تحرير درآورد ، و همهء رواياتى را كه فقهاى پيش از او در كتابهايشان آورده بودند در آن ذكر نمود ، و تنها فرقى كه كتاب شيخ با ساير كتابهاى آن زمان دارد اين است كه او ترتيب مرسوم را دگرگون ساخته و نهايه را بر اساس ترتيب فعلى ابواب فقه نگاشته است ، و همهء مسائل هماهنگ و يكسان را در يك جا مورد بحث قرار داده است . با همهء اين اوصاف ، تمام مسائل كتاب را با همان الفاظ و عباراتى كه از رسول خدا ( ص ) و امامان ( ع ) وارد شده است ذكر كرده تا موجب تعجب و شگفتى مردمى كه بدان شيوه عادت كرده بودند نشود .\r\n\r\nرساله‌هاى دورهء دوم\r\nدر اين دوره هر گز رسالهء عمليه اى مانند رساله‌هاى اين زمان مطرح نبوده است . كتاب « شرايع » عالم بزرگ على بن بابويه قمى ( م 328 ه . ق ) كه آن را به نام ( الرسالة إلى ابنه ) ناميد و در تعبيرات فرزندش شيخ صدوق هم به عنوان رساله آمده است و خود نيز دستور العملى براى مكلفين بوده ، ليكن به شيوهء رساله‌هاى فعلى تحرير نيافته ، بلكه تفاوتهاى عمده اى با آن چه در اين زمان به رساله شهرت دارد داشته است ، كه از جمله مىتوان به اختلافات ذيل اشاره كرد :\r\n1 - در رساله‌هاى عمليه كنونى آراء و نظريات مجتهد با عبارات خودش بيان مىشود ، نه به صورت نقل روايات و اخبار ، اما در رسالهء والد صدوق احكام از طريق روايات بيان شده است ، گر چه اسناد آن مدّ نظر قرار نگرفته است .\r\n2 - نوع مسائل و احكامى كه در رساله اين زمان بيان مىشود ، اجتهادى و از باب ارجاع فروع به اصول و تطبيق قواعد كلى بر مصاديق است ، اما در شرايع على بن بابويه چنين چيزى نيست ، بلكه در آن اصول احكام بيان شده است .\r\n3 - در رسالهء والد صدوق به بيان احكام و مسائل ضرورى اكتفا شده ، ولى در رساله‌هاى فعلى اين چنين نيست .\r\nكتاب ديگرى كه در اين دوره به رساله شهرت يافته و با رساله‌هاى عمليهء اين زمان تفاوت دارد ، رسالهء « جمل العلم و العمل » مرحوم سيد مرتضى است كه تنها بيانگر احكام ضرورى اسلام مىباشد . و ديگر رسالهء « مقنع » شيخ صدوق است كه آن نيز فقط در بر\r\n","description":"","footnote":"","page_name":" 228 ","page_number":231},
  {"content":"\r\nدارندهء روايات فقهى است .\r\n\r\nشخصيتهاى فقهى اين دوره\r\nاز فقهايى كه در اين دوره مىزيستند و به همين سبك و شيوه ، مسائل فقهى را بيان مىنمودند عبارتند از :\r\n1 - مرحوم محدث بزرگ ثقة الاسلام محمد بن يعقوب كلينى ( م 328 ه . ق ) مؤلف كتاب كافى .\r\n2 - مرحوم فقيه بزرگوار ابن ابى عقيل عمانى ، معاصر كلينى و مؤلف كتاب « المتمسك بحبل آل الرسول . » 3 - مرحوم على بن بابويه قمى پدر شيخ صدوق ( م 328 ه . ق ) مؤلف كتاب شرايع .\r\n4 - مرحوم ابن قولويه ( 285 - 368 ه . ق ) شاگرد شيخ كلينى و استاد ابن جنيد و شيخ مفيد .\r\n5 - مرحوم ابن جنيد اسكافى ( م 381 ه . ق ) صاحب كتابهاى « تهذيب الشيعة لأحكام الشريعة ) و » المختصر الاحمدى للفقه المحمدي . »\r\n6 - مرحوم شيخ مفيد ( 336 / 338 - 413 ه . ق ) مؤلف كتاب » المقنعة « .\r\n7 - مرحوم سيد مرتضى ( 355 - 436 ه . ق ) شاگرد شيخ مفيد و مؤلف كتابهاى « انتصار » و « ناصريات » .\r\n8 - مرحوم شيخ صدوق ( م 381 ه . ق ) مؤلف كتابهاى « من لا يحضره الفقيه » ، « مقنع » و « هدايه » .\r\n9 - مرحوم ابن براج ( م 481 ه . ق ) صاحب كتاب « المهذّب البارع » .\r\n\r\nدوره سوم\r\nآغاز اين دوره زمان شيخ الطائفه مرحوم طوسى ( 385 - 460 ه . ق ) است ، و به زمان مرجعيت علامهء انديشمند مرحوم شيخ بهايى ( م 1 / 1030 ه . ق ) خاتمه مىيابد ، و حدود 561 سال به طول مىانجامد . در اين دوره احكام الهى و مسائل دينى به شكل پرسش و پاسخ و در ضمن كتابهاى فقهى كه به صورت علمى تنظيم شده بود بيان مىشد ، و مانند دورهء پيش ، فقهاء تنها به نقل روايات اكتفا نمىكردند ، بلكه كتاب را با\r\n","description":"","footnote":"","page_name":" 229 ","page_number":232},
  {"content":"\r\nعباراتى كه خود برمىگزيدند مىنگاشتند .\r\n\r\nكتابهاى فقهى اين دوره\r\nگو اين كه در اين مرحله كتابهاى فقهى بسيارى به رشتهء تحرير درآمده است ، ولى همه به صورتى يكنواخت تأليف نشده است ، به عنوان نمونه مىتوان گفت برخى از آنها شامل همهء ابواب فقه است ، و پاره اى مشتمل بر بخشهايى از بحثهاى فقهى ، بعضى مانند كتابهاى انتصار و ناصريات سيد مرتضى تنها در بر دارندهء مسائلى است كه شيعه در آن اختلافاتى ندارد ، برخى مثل مختلف علامه شامل مسائل اختلافى شيعه است ، و پاره اى از كتابهاى فقهى نظير خلاف شيخ طوسى و تذكرهء مرحوم علامه مشتمل بر مسائلى است كه مورد اختلاف ميان شيعه و سنى است .\r\nجمعى از فقهاى اين دوره بودند كه تنها به نوشتن يك كتاب فقهى بسنده نمىكردند ، بلكه به دلايل گوناگون دست به كار تأليف چندين كتاب مىشدند ، نظير مرحوم علامه حلى كه كتاب « تبصرة المتعلمين » را به صورت مختصر و موجز نوشت ، و آنگاه « تذكرة الفقهاء » را با شرح و بسط تأليف كرد .\r\n\r\nاولين كتاب فقهى در اين دوره\r\nنخستين كتاب فقهى كه با مشخصات دورهء سوم تأليف گشته است و به جامعهء علمى عرضه شده ، كتاب « مبسوط » مرحوم شيخ طوسى است . كتاب مبسوط ، مجموعهء بسيار گرانسنگ و نفيسى است كه نكات فقهى ارزنده اى را در بر دارد ، از اين رو از درخشندگى و برجستگى ويژه اى برخوردار مىباشد ، و در ديدگاه فقهاى اعصار مختلف جايگاه بسيار بلندى را داراست .\r\nمهمترين ويژگيهاى كتاب مبسوط بدين قرار است :\r\n1 - تمامى ابواب فقه از باب طهارت تا ديات را در بر دارد .\r\n2 - اصول همهء مسائل و تفريعات گوناگون را بيان كرده است .\r\n3 - از آنجا كه شيخ نخستين كسى است كه باب اجتهاد را به گونه عملى گشود ، در كتاب خود توانست فروع بسيارى را متذكر شود . شرح اين مطلب را در بحث مستقلى تحت عنوان ادوار اجتهاد از ديدگاه مذاهب اسلامى مطرح نموده‌ام .\r\n","description":"","footnote":"","page_name":" 230 ","page_number":233},
  {"content":"\r\n4 - در ترتيب و تنظيم كتاب حسن سليقه بسيارى اعمال كرده است . اين كتاب با مزاياى فوق ، نظر همهء فقها را در ادوار مختلف به خود جلب كرده است ، و اينها همه از احاطهء علمى و قريحهء سرشار مرحوم شيخ طوسى سرچشمه مىگيرد .\r\n\r\nدومين كتاب\r\nدومين كتابى كه به اين شيوهء تأليف شد ، كتاب « جواهر الفقه » است كه به قلم رساى شاگرد شيخ طوسى و سيد مرتضى ، مرحوم قاضى ابن براج ( م 481 ه . ق ) تأليف شده است . اين كتاب به صورت سؤال و جواب تنظيم شده كه عامل مهمى در تسهيل مطلب است . « جواهر الفقه » مجموعهء بسيار نفيس و گرانقدرى است كه فروع فقهى بسيارى را در بر دارد .\r\n\r\nرجال علمى اين دوره\r\nپس از مرحوم شيخ طوسى و قاضى ابن براج ، فقهاى ديگرى اين شيوه را ادامه دادند و با تأليف و تصنيف توانستند سبك گذشته را به طور كلى دگرگون سازند و كتابهاى خود را كه تنها با خصوصياتى تازه نگاشته شده بود در محافل علمى و فقهى مطرح كنند . در ميان اين فقها مىتوان از افراد ذيل نام برد :\r\n1 - مرحوم ابو الصلاح حلبى ( 374 - 447 ه . ق ) ، مؤلف كتاب « الكافي فى الفقه » .\r\n2 - مرحوم شيخ سلار بن عبد العزيز ديلمى ( م 463 ه . ق ) مؤلف كتابهاى « الاحكام النبوية » و « المراسم العلوية » .\r\n3 - مرحوم ابن زهره حلبى ( 1 ) ( 511 - 585 ه . ق ) صاحب كتاب « غنية » .\r\n4 - مرحوم ابن حمزه ( م حدود 500 ه . ق ) نويسندهء « الوسيلة إلى نيل الفضيلة » .\r\n5 - مرحوم محمد بن احمد بن ادريس ( 558 - 598 ه . ق ) مؤلف كتاب « سرائر » .\r\n6 - مرحوم يحيى بن سعيد هذلى ( 601 - 690 ه . ق ) صاحب كتاب « الجامع للشرائع » .\r\n\r\n","description":"","footnote":"\r\n( 1 ) - مرحوم ابن زهره اجتهاد را واجب عينى مىدانست و تقليد را حرام . و ظاهرا همه حلبىها داراى همين نظريه بودند . مرحوم ميرزا عبد اللَّه افندى اصفهانى ( م 1130 ه . ق ) صاحب رياض العلماء و حياض الفضلاء ، و مرحوم ماحوزى بحرانى ( م 1121 ه . ق ) صاحب اشارات ، و مرحوم ميرزا محمد عبد اللَّه و جمعى ديگر از جمله همفكران او در اين مسأله مىباشند .\r\n","page_name":" 231 ","page_number":234},
  {"content":"\r\n7 - مرحوم محقق اول ( م 676 ه . ق ) صاحب كتابهاى « شرايع الاسلام » ، « المختصر النافع » و « المعتبر » .\r\n8 - مرحوم علامه حلَّى ( 648 - 726 ه . ق ) نويسندهء كتابهاى « تحرير الاحكام » ، « منتهى » ، « تذكرة الفقهاء » ، ( تبصرة المتعلمين « و غيره .\r\n9 - مرحوم فخر المحققين ( 682 - 771 ه . ق ) صاحب كتاب « ايضاح القواعد » .\r\n10 - مرحوم شهيد اول ( 734 - 786 ه . ق ) صاحب كتاب « اللمعة الدمشقية » ، « ذكرى الشيعة » ، « دروس » و غيره .\r\n11 - مرحوم جمال الدين مقداد بن عبد الله سيورى حلَّى ( م 826 ه . ق ) مؤلف كتاب « التنقيح الرائع » .\r\n12 - مرحوم علاء الدين حلبى ( م در اوائل قرن هشتم ه . ق ) صاحب كتاب « اشارة السبق إلى معرفة الحق فى اصول الدين و فروعه » . اين كتاب به سال 708 تأليف شد .\r\n13 - مرحوم محقق كركى ( م . 94 ه . ق ) صاحب كتاب « جامع المقاصد فى شرح القواعد » .\r\n14 - مرحوم شهيد ثانى ( 911 - 6 / 965 ه . ق ) مؤلف كتابهاى « شرح لمعه » و مسالك الافهام فى شرح شرائع الاسلام « .\r\n15 - مرحوم شيخ عبد الصمد ، پدر شيخ بهائى ( 1 ) ( 918 - 984 ه . ق ) صاحب شرح قواعد علامه و حاشيهء ارشاد .\r\n16 - مرحوم سيد محمد ( م 1009 ه . ق ) صاحب « مدارك الاحكام فى شرح شرائع الاسلام » .\r\n\r\n","description":"","footnote":"\r\n( 1 ) - او نماز جمعه را در زمان غيبت كبرى واجب عينى مىدانست . از جمله كسانى كه قائل به وجوب عينى نماز جمعه در زمان غيبت كبرى مىباشند عبارتند از : مرحوم شهيد ثانى ( م 965 ه . ق ) ( كتابى دارد تحت عنوان وجوب صلاة الجمعة ) ، مرحوم شيخ احمد بحرانى شاگرد مرحوم مجلسى ( م 1102 ه . ق ) صاحب كتاب « بلغه » مرحوم ملا محمد امين تبريزى ( رسالهء صلاة جمعه از اوست / الذريعة 15 : 64 ) ، مرحوم مجلسى دوم ( م 1110 ه . ق ) ، مرحوم محقق سبزوارى ( م 1090 ه . ق ) ، مرحوم سيد جعفر موسوى اصفهانى ( م 1158 ه . ق ) ، مرحوم ملا صاحب حسين اصفهانى ( 1129 ه . ق ) مرحوم ملا محمد رفيع گيلانى ( م 1160 ه . ق ) ، مرحوم سيد عبد العظيم استرآبادى ، مرحوم شيخ على برادر زادهء شيخ يوسف بحرانى صاحب حدائق ، مرحوم مولى عماد الدين ( م 1021 ه . ق ) و مرحوم محمد تنكابنى ( م 1124 ه . ق )\r\n","page_name":" 232 ","page_number":235},
  {"content":"\r\n\r\nمتصديان بيان فقه\r\nفقهاى عالى قدر اسلام در اين دوره با تمام تلاش خود در نشر فرهنگ فقهى اسلام و گسترش احكام الهى كوشيدند و با مجاهدات خود از ميراث گرانبهاى سنت نبوى و احاديث امامان پاسدارى نمودند . و اگر تلاش و كوشش فقها نبود و احكام فقهى تبليغ نمىشد و مسلمانان در جريان امر قرار نمىگرفتند ، چه بسا تا كنون اثرى از فقه اسلامى باقى نمىماند ، از اين رو همه فقهاى اين مرحله بخصوص مرحوم شيخ الطائفه ابو جعفر طوسى ( قدس سره ) شايستهء همه گونه تعظيم و تكريم و ستايش و تقديرند .\r\n\r\nرساله‌هاى دورهء سوم\r\nدر اين دوره نيز مانند دوره‌هاى پيش از رساله‌هاى عمليه به سبك زمان ما نشانى در كار نيست ، بلكه فراگيرى مسائل شرعى از راه كتابهايى بوده است كه يا به صورت علمى تدوين مىشده و يا در ضمن پرسش و پاسخ ( نظير استفتاءات ) گرد مىآمده است .\r\nرسالهء تبصرة المتعلمين مرحوم علامه حلى گر چه به صورت موجزى تدوين يافته و براى عمل مكلفين تنظيم شده ، ليكن دو تفاوت عمده با رساله‌هاى عمليه اين زمان دارد :\r\nأولا : در تبصره تنها به آراء و نظريات خود مرحوم علامه بسنده نشده ، بلكه اقوال ديگران نيز بازگو شده است ، حال آن كه در رساله‌هاى فعلى تنها آراء يك مجتهد بيان مىشود .\r\nثانيا : در تبصره فقط فروع فقهى ضرورى آمده است ، و در آن اشاره اى به مصاديق قواعد كلى و فروع مورد ابتلا نشده ، در حالى كه رساله‌هاى عمليه زمان ما نوعا مصاديق و فروع را ذكر كرده است .\r\nمرحوم آية الله سيد محمد كاظم طباطبايى يزدى ( م 1337 ه . ق ) و مرحوم آية الله سيد حسن صدر ( 1271 - 1354 ه . ق ) و مرحوم آية الله العظمى سيد محسن حكيم ( 1305 - 1390 ه . ق ) بر آن حاشيه نوشته‌اند . مرحوم علامه تهرانى در الذريعه از كتاب مناسك حج علامه حلى نام مىبرد ولى اين كتاب مناسك نيز به سبك كتابهاى مناسك فعلى نيست ، و در آن بيشتر احكام مسلم و ضرورى بيان شده است .\r\n","description":"","footnote":"","page_name":" 233 ","page_number":236},
  {"content":"\r\nبارى ، مسلمين در اين دوره به يادگيرى مسائل شرعى و فقهى خود ، اهميت خاصى مىدادند ، و براى همين منظور همواره به فقها مراجعه مىكردند و پاسخ مسائل و مشكلات شرعى و مذهبى خود را از ايشان جويا مىشدند . و آنان نيز با كمال تواضع و فروتنى مسائل را تا حد مقدور بيان مىنمودند . آن قدر از فقها پرسش به عمل مىآمد كه با جوابهاى ايشان كتاب مستقلى تنظيم مىشد ، كه از جمله مىتوان « جواهر الفقه » مرحوم قاضى بن براج و رساله‌هاى جنبلاتيه و حائريّه مرحوم شيخ طوسى را از دوره سوم نام برد .\r\nمطالعه و بررسى در امر رساله‌هاى پرسش و پاسخ در طى ادوار مختلف بحث جداگانه اى را مىطلبد تا به طور مستوفى در مورد اين قبيل رساله‌ها كنكاش به عمل آيد ، و كيفيت تنظيم و تكوين هر يك به صورت مستقلى بيان شود . از اين رو در خاتمه اين مقاله بخشى را به بررسى اين نوع رساله‌ها اختصاص خواهيم داد .\r\n\r\nدورهء چهارم\r\nاين مرحله از زمان علامه دهر مرحوم شيخ بهائى ( م 1031 ه . ق ) شروع مىشود . و تا زمان مرجعيت مرحوم شيخ اعظم انصارى ( م 1281 ه . ق ) به سال 1266 ادامه مىيابد . مردم در طول اين 235 سال براى حل مسائل شرعى و رفع مشكلات دينى و جهت آگاهى يافتن به وظايف عبادى خود به رساله‌هاى عمليهء موجود مراجعه مىكردند ، و اگر حكم مسأله مورد ابتلايى در رساله ذكر نشده بود و يا در فهم و درك آن به اشكال و ايرادى بر مىخوردند شخصا به مجتهد مورد تقليد خود مراجعه مىكردند و نسبت به آن مسأله آشنايى مىيافتند و يا توسط نامه از مجتهد استفتاء مىنمودند و از وى مىخواستند كه حكم شرعى مسأله را به طور كامل بيان كند .\r\nبراى آشنا شدن با ويژگيهاى اين دوره لازم است به چند نكته اشاره شود :\r\n1 - عنوان « رساله عمليه » عنوانى است عام ، و به هر نوع مجموعه اى كه در آن مسائل و احكام دينى مورد ابتلاء مقلدين ذكر شده باشد اطلاق مىشود .\r\n2 - در اين دوره رساله‌هاى مختلفى تدوين يافته است ، برخى از آنها نظير رسالهء « جامع عباسى » مرحوم شيخ بهائى و « احكام الشريعة » مرحوم مجلسى اول ، حاوى تمامى ابواب فقه از ابتداى بحث طهارت تا نهايت كتاب ديات است . و پاره اى از آنها تنها مسائل\r\n","description":"","footnote":"","page_name":" 234 ","page_number":237},
  {"content":"\r\nابواب عبادات را در بر دارد . و چه بسا رساله هايى مشاهده مىشود كه شامل بخشى از ابواب عبادات است ، و مثلا تنها بحث طهارت و صلاة و صوم يا صلاة و زكات را عنوان كرده است ، كه از اين قبيل مىتوان رساله‌هاى فقهى مرحوم علامهء مجلسى را نام برد .\r\nبلكه در اين دوره رساله هايى تأليف شده است كه تنها اختصاص به يك باب از ابواب فقه مثل صوم يا حدود و يا ديات دارد . و حتى بالاتر از اين ، رساله هايى ديده مىشود كه فقط مربوط به يك مسأله فقهى است ، و مثلا تنها مسأله نماز جمعه يا قبله را مطرح كرده است .\r\n3 - رساله‌هاى عمليه با نوع كتابهاى فقهى دورهء سوم نظير كتاب شرايع كه به عنوان علم و عمل تأليف يافته تفاوتهايى دارد كه بدين قرار است :\r\nالف : هدف از تأليف رساله‌هاى عمليه تنها ارائه فتوا و بيان احكام الهى است تا بدان عمل شود ، ليكن غرض عمده از تدوين كتابهاى فقهى مطرح كردن بحثهاى علمى است كه بدان عمل نيز مىتوان نمود .\r\nب : در نوع رساله‌هاى عمليه تنها نظر و رأى مجتهد در مسأله فقهى مورد بحث ، بيان مىگردد و از ذكر روايات و ديگر ادله اجتناب مىشود و اگر احيانا روايتى بيايد از باب تيمّن و تبرّك است ، نه به منظور ارائه دليل و مدرك ، به خلاف كتابهاى فقهى كه در آنها به روايات استناد و استدلال مىشود .\r\nج : رساله‌هاى عمليه به گونه اى تأليف مىشود كه فهم و درك مسائل آن براى عموم به آسانى و سهولت انجام پذيرد ، و براى همگان قابل استفاده باشد ، اما در كتابهاى فقهى چنين امرى رعايت نمىشود .\r\nد : در نوع رساله‌هاى عمليه مسائلى بيان مىشود كه در آن زمان مورد نياز و ابتلاء باشد ، اما در كتابهاى فقهى علمى چنين نيست ، بلكه از همهء مسائل فقهى بحث به ميان مىآيد چه مورد ابتلاء و عمل باشد نظير مسائل نماز و روزه و خمس و زكات و غيره ، و چه مورد نياز نباشد مانند مسائل كنيزها و بردگان و . .\r\n\r\nنخستين رسالهء عمليه دورهء چهارم\r\nاولين رساله اى كه با همهء مزايا و ويژگيهاى اين دوره تأليف يافته ، رسالهء « جامع عباسى » مرحوم شيخ بهائى است . اين رساله يكى از بهترين و ارزنده ترين آثار او است كه\r\n","description":"","footnote":"","page_name":" 235 ","page_number":238},
  {"content":"\r\nدر آن زمان بسيار مورد استفاده واقع شد ، و اكنون نيز با اين كه بيش از سيصد سال از نگارش آن مىگذرد به خوبى قابل فهم و درك است .\r\nبراى آشنايى بيشتر با كتاب « جامع عباسى » توجه به نكات زير ضرورى است :\r\nالف ) اين رساله به زبان فارسى و داراى عبارات و جملاتى ساده و بسيار سليس و روان و بدون هيچ گونه ابهام و پيچيدگى است ، و به همين دليل با گذشت زمانى طولانى هنوز قابل استفاده مىباشد .\r\nب ) اين كتاب علاوه بر اين كه يك دوره كامل فقه - از طهارت تا ديات - را در بر دارد ، در آخر باب ششم ، مسائل امر به معروف و نهى از منكر را نيز به سبك جالبى بيان كرده است . از آن پس ديگر اين باب در رساله‌هاى عمليه جايى نداشت ، تا اين كه مرحوم آية الله سيد محسن حكيم در رسالهء « منهاج الصالحين » اين خلل را جبران فرمود ، و از آن پس جاى خود را در پاره اى از رساله‌هاى عمليه باز كرد .\r\nج ) رسالهء جامع عباسى بيست باب دارد كه پنج باب از ابواب عبادات آن تا آخر كتاب حج را ، خود مرحوم شيخ بهائى ( رض ) نوشته است و ساير ابواب آن به قلم شاگرد مبرزش مرحوم آية الله شيخ نظام الدين ساوجى ( قدس سره ) مىباشد .\r\nگر چه مرحوم شيخ بهائى همت فراوانى داشت كه رساله را به اتمام برساند و در دسترس عموم قرار دهد ، ليكن اجل او را مهلت نداد ، و پيش از پايان يافتن تأليف رساله رخ در نقاب خاك كشيد از اين رو شاگرد وفادارش مرحوم ساوجى اين مهم را عهده دار شد ، و با الحاق 15 باب به رسالهء شيخ آن را تكميل فرمود .\r\nد ) جامع عباسى در جهان تشيع از شهرت و اهميت خاصى برخوردار است ، و با گذشت زمان هر گز از اهميت آن كاسته نشده است ، و همان گونه كه در زمان تأليف توجه خاص و عام را به خود جلب كرده بود ، اينك نيز هم چنان مورد عنايت و توجه علما و فقهاست . بهترين گواه براى اثبات اين مطلب اين است كه بسيارى از فقها براى ابراز عقايد فقهى و ارائه نظرات خود به جاى تأليف كتابى مستقل ، تنها به حاشيه زدن و تعليقه نوشتن بر جامع عباسى اكتفا نمودند . نخستين حاشيه اى كه بر جامع عباسى نوشته شده است ، حاشيهء عالم بزرگ مرحوم ملا حسينعلى اصفهانى ( م 1286 ه . ق ) مىباشد .\r\nمرحوم علامه تهرانى در الذريعه مىگويد : نسخهء قديمى « جامع عباسى » را كه به سال\r\n","description":"","footnote":"","page_name":" 236 ","page_number":239},
  {"content":"\r\n1079 تحرير شده بود در كتابخانه سيد عبد الحسين حجت ديدم ، كه حاشيه مولى حسينعلى اصفهانى بر آن مكتوب بود . ( 1 ) ه ) اين رساله چندين بار به چاپ رسيده ، بخصوص قسمت اول آن كه به قلم خود شيخ بهائى است مكررا در ايران و هندوستان به زيور طبع آراسته گرديده است .\r\nمتن اين رساله بدون حاشيه ، در حجمهاى مختلف وزيرى و رقعى در تهران در سالهاى 1230 ، 1263 ، 1285 ، 1304 ، 1312 ، 1322 ، 1329 ، و 1331 و در لكنهو در سالهاى 1262 ، 1298 ، 1305 و 1318 و در بمبئى در سالهاى 1298 و 1301 و در تبريز در سالهاى 1309 ، 1322 و 1354 و در اصفهان به سال 1341 چاپ شد .\r\nدر بمبئى به سال 1319 با حواشى سيد اسماعيل صدر و حاج شيخ على محلاتى و در سال 1323 با حواشى سيد محمد كاظم يزدى و در تهران به سال 1325 با همان حواشى سيد محمد كاظم يزدى و در نجف اشرف به سال 1346 با حواشى شيخ عبد الله مامقانى و در تهران به سال 1403 با حواشى سيد اسماعيل صدر و حاج شيخ على محلاتى چاپ شد .\r\nدر اينجا بايد متذكر شد كه گر چه قبل از تأليف جامع عباسى دو رسالهء ديگر توسط مرحوم آية الله شيخ عبد العالى فرزند محقق كركى ( م 993 ه . ق ) و شهيد قاضى نور الله شوشترى ( م 1019 ه . ق ) تأليف شده است ، ليكن هيچ يك از اين دو رساله ، امتيازات رساله‌هاى كنونى را ندارد ، بلكه اولى تنها مربوط به احكام ضرورى نمازهاى يوميه و ديگرى اگر چه ابواب مختلف را در بر دارد ولى منحصر به بيان احكام ضرورى آنهاست .\r\n\r\nرساله‌هاى عمليه مرحوم مجلسى اول\r\nدومين رسالهء عمليه اى كه در اين مرحله به رشته تحرير در آمده ، به خامهء شاگرد شيخ بهائى ، عارف وارسته و زاهد يگانه مولى محمد تقى ، معروف به مجلسى اول ( 1003 - 1070 ه . ق ) نوشته شده است . رسالهء وى « احكام الشريعة » نام دارد و مجموعه اى بسيار نفيس و گرانبهاست كه شامل همه مسائل فقهى مورد نياز مسلمين است و يك دورهء كامل فقه از طهارت تا ديات را در بردارد ، از آنجا كه در اين رساله فروع مختلفى عنوان شده و در طرح مسائل و تنظيم ابواب آن حسن سليقه به كار رفته و در\r\n\r\n","description":"","footnote":"\r\n( 1 ) - الذريعه ج 5 ، ص 65 .\r\n","page_name":" 237 ","page_number":240},
  {"content":"\r\nتأليف آن اسلوب پسنديده اى پيروى شده است ، نظر فقها و مراجع بزرگ را به خود جلب كرده ، تا اين كه به تعليق و تحشيهء آن پرداختند ، و اين عمل نشانگر اهميت ويژهء اين كتاب است . از جمله كسانى كه بر رسالهء مزبور حاشيه زده‌اند عبارتند از :\r\nمرحوم سيد اسماعيل صدر ( م 1337 ه . ق ) مرحوم حاج سيد محمد كاظم يزدى ( م 1337 ه . ق ) مرحوم ميرزا محمد تقى شيرازى ( م 1339 ه . ق ) اين رساله با اين كه نام « احكام الشريعه » را بر خود دارد ، و در كتابخانهء مجلس به همين نام ثبت شده ، ليكن چندى قبل توسط انتشارات فراهانى به عنوان يك دوره كامل فقه فارسى بدون اسم خاصى به چاپ رسيده است . ( 1 ) گو اين كه تأليف اين رساله را به مجلسى دوم هم نسبت داده‌اند ، ولى تاريخى كه در پايان كتاب آمده مانع از صحت اين انتساب است . در آخر رسالهء فوق چنين ذكر شده :\r\nتمّ الكتاب بعون الله الملك الوهاب فى احد عشر شهر شوال فى 1039 ، بنا بر اين امكان ندارد كه كتاب متعلق به مرحوم علامه محمد باقر مجلسى باشد ، زيرا او در سال 1037 به دنيا آمده است . ( 2 ) مرحوم مجلسى اول رسالهء ديگرى به نام « حديقة المتقين فى معرفة احكام الدين لارتقاء مدارج اليقين » دارد ، كه به زبان فارسى تأليف شده و داراى يك مقدمه ، پنج باب و يك خاتمه است ، در مقدمهء كتاب فضيلت نماز را متذكر شده و در ابواب پنجگانه مسائل طهارت ، نماز ، خمس و زكات ، روزه و حج و زيارت را آورده ، و در خاتمهء كتاب ، برخى از مسائل مهم معاملات را ذكر كرده است . طبق تاريخ بعضى از نسخه‌هاى تأليف كتاب در سال 1064 به پايان رسيده و نخستين بار به سال 1265 در هندوستان چاپ شده است .\r\nرسالهء ديگر مرحوم مجلسى اول در باب حج است كه فرزندش علامهء مجلسى مؤلف بحار الأنوار و فرزند ديگرش مولى عبد الله ( م 1084 ه . ق ) بر آن حاشيه زده‌اند .\r\nنسخه اى از اين رساله به خط مؤلف ، مورخ 1041 در كتابخانه سيد عليرضا ريحانى\r\n\r\n","description":"","footnote":"\r\n( 1 ) - الذريعه ج 16 ، ص 294\r\n( 2 ) - الذريعه ج 16 ، ص 297\r\n","page_name":" 238 ","page_number":241},
  {"content":"\r\nيزدى ، و ميكرو فيلم آن به شماره 3736 در كتابخانه مركزى دانشگاه تهران موجود است .\r\n\r\nديگر رساله‌هاى مرحلهء چهارم\r\nدر اين دوره ، رساله‌هاى متعددى نوشته شده كه به ترتيب متذكر مىشويم :\r\nرسالهء عمليه مرحوم آية الله ملا محمد باقر سبزوارى ( م 1090 ه . ق ) كه به فارسى نوشته شده ، و در مقدمه آن پاره اى از مباحث اصول دين و مسأله لزوم تقليد را ذكر كرده و در ابواب كتاب احكام ضرورى عبادى را آورده است .\r\nمناسك حج مرحوم سبزوارى به زبان فارسى و در سال 1104 تأليف شد .\r\nرسالهء « آداب الصلاة » مرحوم علامه مجلسى دوم ( 1037 - 1 / 1110 ه . ق ) . اين رساله نيز به زبان فارسى نوشته شده و مسائل مربوط به طهارت و نماز را در بر دارد و به سال 1381 چاپ شده است . در مقدمهء رسالهء مزبور مقدارى از مباحث اصول عقايد و در خاتمهء آن مسائل دماء ثلاثه ( حيض و نفاس و استحاضه ) آمده است .\r\nرسالهء آداب تجهيز الاموات علامهء مجلسى كه به زبان فارسى و مشتمل بر مباحث ذيل است : آداب احتضار ، آداب غسل ، آداب تكفين ، بيان نماز ميت و آداب تدفين .\r\nمرحوم علامه تهرانى در صفحهء 14 جلد اول الذريعه از اين كتاب به عنوان تجهيز الاموات نام مىبرد و در صفحهء 294 به عنوان احكام الاموات . نسخهء اين رساله در كتابخانهء سيد مصطفى حسينى به خط عبد المجيد مورخ 1099 موجود است .\r\nرسالهء حدود و تعزيرات علامهء مجلسى كه در سال 1102 تأليف شده و به سال 1262 در هندوستان به چاپ رسيده است . جالب آن كه اين كتاب به طرز بىسابقه اى احكام فوق را در قالب سه هزار بيت شعر در بر دارد ، و شامل دو بخش است : بخش اول در حدود و تعزيرات است كه هشت باب دارد ، و بخش دوم در مسائل قصاص و ديات است كه دو مطلب اساسى را دنبال مىكند . نسخهء خطى اين رساله در كتابخانهء مسجد جامع گوهر شاد مشهد موجود است . ( 1 ) رسالهء فارسى ديگرى از علامهء مجلسى در سه فصل : زكات ، خمس ، و اعتكاف .\r\nمناسك حج اثر علامه مجلسى شامل واجبات و برخى از مستحبات حج و عمره .\r\n\r\n","description":"","footnote":"\r\n( 1 ) - فهرست كتابخانه مسجد گوهر شاد ، ص 107\r\n","page_name":" 239 ","page_number":242},
  {"content":"\r\nدو مناسك حج ديگر از علامهء مجلسى كه تمامى اعمال حج را در يكى با هفتصد بيت و در ديگرى با هزار بيت شعر بيان كرده است . ( 1 ) از مرحوم علامه مجلسى رساله‌هاى ديگرى هم در باب ارث و عقد نكاح و متعه و نذر و غيره موجود است كه در ضمن آثار قلمى او مذكور مىباشد .\r\nرساله‌هاى مرحوم آية الله شيخ سليمان ماحوزى بحرانى ( 1075 - 1121 ه . ق ) مؤلف كتابهاى بلغه و معراج . وى در رساله هايى در باب نماز و اوقات آن ، وجوب عينى نماز جمعه و مناسك حج دارد .\r\nدر سال 1140 رساله اى نوشته شده بسيار نفيس و پر ارزش ، حاوى فروع فراوانى در فقه از باب طهارت تا ديات ، اما از آنجا كه صفحه اول رساله مفقود شده مؤلف آن معلوم نيست . ( 2 ) رسالهء فارسى مرحوم آية الله ملا مهدى نراقى كاشانى ( م 1209 ه . ق ) در ابواب عبادات . از وى رساله اى نيز در مناسك حج موجود است كه در كتاب « نجوم السماء » از آن تعبير به « المناسك المكيّة ) نموده است .\r\nرسالهء « بغية الطالب فى معرفة المفروض و الواجب » اثر مرحوم آية الله شيخ جعفر كاشف الغطاء ( م 8 / 1227 ه . ق ) از وى رسالهء ديگرى پيرامون مسائل تقليد و ابواب عبادات به دست آمده است . مرحوم تهرانى معتقد است كه ايشان رساله اى نيز در مناسك حج تأليف كرده است . ( 3 ) رسالهء عمليهء مرحوم آية الله شيخ مبارك احسائى ( م 1226 ه . ق ) كه در كتاب انوار البدرين ذكر شده است .\r\nرسالهء عمليهء مرحوم آية الله شيخ محسن فيض كاشانى ( م 1091 ه . ق ) صاحب كتاب وافى .\r\nرساله « وسيله النجاة » مرحوم آية الله ملا احمد نراقى كاشانى ( م 5 / 1244 ه . ق ) كه ابواب طهارت ، نماز ، زكات ، خمس ، حج ، اطعمه و اشربه و صيد و ذباحه را در بر دارد ، و در\r\n\r\n","description":"","footnote":"\r\n( 1 ) الذريعه ج 22 ، ص 213\r\n( 2 ) - الذريعه ج 11 ، ص 213\r\n( 3 ) - الذريعه ج 3 ، ص 133\r\n","page_name":" 240 ","page_number":243},
  {"content":"\r\nدو قطع به چاپ رسيده است . از ايشان رسالهء ديگرى نيز به نام « ذخيرة الابرار فى منتخب انيس التجار » موجود مىباشد .\r\nرسالهء « زهر الرياض » و راه نجات مرحوم آية الله سيد على طباطبايى ( 1161 - 1231 ه . ق ) مؤلف رياض المسائل . اين رساله به زبان فارسى نوشته شده است .\r\nرسالهء عمليهء مرحوم آية الله شيخ اسماعيل دزفولى كاظمى 1247 ه . ق ) . ( 1 ) رسالهء فارسى « قلادة العوام فى تقليد الاحكام » اثر مرحوم آية الله سيد محمد طوسى كه مشتمل است بر ابواب عبادات - به جز باب حج - و در سال 1239 ه . ق تأليف شده است .\r\nرسالهء فارسى مرحوم آية الله سيد محمد مجاهد ( م 1242 ه . ق ) فرزند صاحب رياض .\r\nرسالهء فارسى مرحوم آية الله ميرزا يوسف طباطبايى تبريزى ( م 1242 ه . ق ) كه در مقدمهء آن مباحث اصول دين را متذكر شده ، و در متن كتاب علاوه بر ابواب طهارت و صلاة و صوم و اعتكاف و زكات و خمس ، باب امر به معروف و نهى از منكر را نيز آورده است . ( 2 ) رسالهء عمليهء مرحوم سيد عبد الله شبر ( م 1242 ه . ق ) مشتمل بر ابواب عبادات .\r\nرسالهء عمليهء مرحوم شيخ محمد تقى تهرانى ( م 1248 ه . ق ) صاحب حاشيهء بر معالم .\r\nرسالهء عمليه مرحوم آية الله سيد كاظم رشتى ( م 1254 ه . ق ) رساله عمليه صاحب الفصول آية الله مرحوم شيخ محمد حسين اصفهانى ( م 1255 ) كه در كتابخانه صدر در نجف اشرف و تهرانى در سامراء نسخه آن موجود است .\r\nرسالهء فارسى « ارشاد المسترشدين فى معرفة الضروري من احكام الدين » اثر مرحوم آية الله محمد ابراهيم كلباسى اصفهانى ( م 1261 ه . ق ) بخشى از اين كتاب شامل باب طهارت تا آخر باب اعتكاف در ضمن نسخه اى در كتابخانهء سيد مهدى صدر موجود است .\r\nنسخه اى نيز در كتابخانهء سيد محمد حسن شيرازى در سامراء است كه شامل نسخهء فوق و اضافاتى از باب زكات تا آخر كفارات مىباشد .\r\nرسالهء فارسى « نخبهء » مرحوم كلباسى كه بنا به گفتهء نوهء او در كتاب بدر التمام ، وى اين\r\n\r\n","description":"","footnote":"\r\n( 1 ) الذريعه ج 3 ، ص 213\r\n( 2 ) الذريعه ج 11 ، ص 219\r\n","page_name":" 241 ","page_number":244},
  {"content":"\r\nرساله را از ارشاد المسترشدين استخراج نموده ، و سپس آن را با قلمى روان و عباراتى سليس و ساده و ترتيبى جذاب و مورد پسند تنظيم نموده و در دسترس مقلدين خود قرار داده است .\r\nدر بارهء مشخصات اين رساله تذكر چند نكته لازم است :\r\n1 - اين رساله مشتمل بر همهء ابواب عبادات - به استثناى حج و جهاد - است .\r\n2 - رسالهء « نخبه » همان طورى كه در زمان مؤلف اهميت خاصى داشت ، پس از درگذشت او نيز از اهميت آن كاسته نشد ، بلكه همواره توجه همهء مراجع تقليد را به خود جلب كرد ، و به همين دليل آنها با نوشتن حاشيه بر اين رساله و بيان مواضع اختلاف فتوا ، رسالهء عمليهء خود را تنظيم مىنمودند . از بزرگانى كه بر آن حاشيه نوشته‌اند عبارتند : آية الله ميرزاى دوم محمد تقى شيرازى ( م 1339 ه . ق ) ، مرحوم سيد اسماعيل صدر ( م 1337 ه . ق ) و مرحوم سيد محمد كاظم يزدى ( م 1337 ه . ق ) و آية الله شهيد شيخ فضل الله نورى ( م 1327 ه . ق ) .\r\n3 - متن اين رساله براى نخستين بار بدون حاشيه در اصفهان به سال 1246 و در تهران به سالهاى 1254 و 1281 چاپ شد و سپس با حاشيهء مرحوم شيخ اعظم انصارى در سال 1267 و آنگاه با حاشيه مجدد شيرازى در سال 1289 و سپس در تهران به سال 1298 با حاشيه شيخ انصارى و ميرزاى شيرازى به چاپ رسيد .\r\nبه سال 1299 با حواشى آخوند خراسانى و سيد اسماعيل صدر و سيد محمد كاظم يزدى و ميرزا محمد تقى شيرازى در لكنهو چاپ شد . و در تهران به سال 1300 بدون حاشيه و سپس در سال 1306 با حاشيه شيخ اعظم انصارى و ميرزاى شيرازى و در سال 1307 با حاشيه شيخ اعظم انصارى و سيد اسد الله اصفهانى ، سيد حسين كوه كمره اى ، ميرزا حسين خليلى ، سيد جمال افجه اى ، ميرزا حسن آشتيانى و سيد اسماعيل صدر و در سال 1312 با حاشيه حاج ميرزا حسين نجفى منتشر شد .\r\nو در تهران بدون حاشيه به سال 1310 ، 1316 و 1317 و در بمبئى به سال 1311 بدون حاشيه و به سال 1318 با حاشيه ميرزا ابراهيم محلاتى شيرازى و سيد محمد كاظم يزدى چاپ شد .\r\nو در تهران به سال 1323 بدون حاشيه و سپس در سال 1326 با حواشى سيد محمد كاظم يزدى و ميرزا محمد تقى شيرازى و باز در همان سال با حواشى آخوند\r\n","description":"","footnote":"","page_name":" 242 ","page_number":245},
  {"content":"\r\nخراسانى و ميرزا محمد تقى شيرازى منتشر گرديد .\r\n4 - مختصر همين رساله براى نخستين بار در تهران به سال 1277 در 130 صفحه و نيز در تهران به سال 1305 بدون شماره صفحه و بىتاريخ ضمن مجموعه 7 رساله 229 صفحه اى كه 88 صفحه آن نخبه است به چاپ رسيد .\r\n5 - مرحوم آية الله شيخ عبد الحسين تهرانى شيخ العراقيين پس از بيان مواضع اختلاف و ارائه فتواى خود در سال 1285 آن را به نام خود چاپ كرد ، و در سال 1269 مرحوم آية الله ملا محمد باقر بن مهدى گيلانى ابواب طهارت و نماز و روزه رسالهء مزبور را با فتاواى خود به چاپ رسانيد . ( 1 ) 6 - متن رسالهء مزبور با بيان فتاواى مرحوم سيد ابو الحسن كشميرى ( م 1313 ه . ق ) به زبان اردو در هندوستان چاپ شد .\r\nرسالهء عمليه مرحوم آية الله شيخ حسن كاشف الغطاء ( م 1262 ه . ق ) صاحب كتاب انوار الفقاهة كه در سال 1255 تأليف شده .\r\nرسالهء عمليه آية الله سيد ابراهيم قزوينى ( م 1262 ) صاحب ضوابط الاصول كه در كتابخانهء مدرسه ميرزاى شيرازى در سامرا موجود است و مناسك حج او كه در اصفهان به سال 1265 به چاپ رسيد .\r\nرسالهء عمليهء مرحوم آية الله سيد محمد حسينى زنجانى ( م 1269 ه . ق ) رسالهء عمليه مرحوم آية الله سيد ابو القاسم حسينى ( م 1270 ه . ق ) كه به سال 1262 به چاپ شد .\r\nرسالهء « نجاة العباد فى يوم المعاد » اثر شيخ الفقهاء و امام المحققين حضرت آية الله شيخ محمد حسن نجفى ( 1192 / 1200 - 1266 ه . ق ) مؤلف موسوعه ارزشمند « جواهر الكلام فى شرح شرايع الاسلام » رسالهء « نجاة العباد » مجموعه اى بسيار گيرا و نفيس و گرانسنگ است كه نكات فقهى فراوانى در بر دارد . به همين جهت از زمان تأليف آن در اواخر مرحلهء چهارم تا كنون كه دورهء ششم است پيوسته مورد عنايت و توجه فقهاى اسلام بوده و در محافل علمى و جلسات استفتاء مورد استفاده قرار مىگرفته است .\r\nاين رساله به قدرى متقن و متين نوشته شده بود كه وقتى مقلدين از شيخ اعظم\r\n\r\n","description":"","footnote":"\r\n( 1 ) - الذريعه ج 24 ، ص 90 و 91\r\n","page_name":" 243 ","page_number":246},
  {"content":"\r\nانصارى تقاضاى رسالهء عمليه مىكردند ، وى آنها را به اين رساله ارجاع مىداد ، البته مرحوم شيخ انصارى در چند مورد كه با مرحوم صاحب جواهر اختلاف فقهى داشت خود توضيح داده و فتواى خويش را ذكر كرده بود .\r\nدر مورد اين رساله تذكر چند نكته ضرورى است :\r\n1 - مرحوم صاحب جواهر اين رساله را از كتاب بزرگ خود « جواهر الكلام » استخراج كرد ، و آن را با عبارات عربى ساده و روان ، و با بيانى گويا و بدون ابهام و با اسلوبى شيوا و پسنديده تنظيم نمود و پس از چاپ در دسترس مقلدين عربى زبان خود قرار داد .\r\n2 - متن اين رساله بدون حاشيه در تهران به سالهاى 1262 ، 1279 ، 1300 ، 1314 ، 1315 ، 1316 ، 1318 ، 1321 ، و 1324 و در بمبئى به سال 1318 چاپ شد .\r\n3 - مرحوم علامهء تهرانى مىگويد : همهء علماى متأخر ، بر اين رساله حاشيه نوشته‌اند كه نخستين فرد ، شاگرد وى مرحوم شيخ اعظم انصارى ( م 1281 ه . ق ) بود ، و پس از او شاگردانش سيد مجدد شيرازى ( قدس سره ) و آية الله سيد حسين كوه كمره اى و آية الله شيخ راضى فقيه و آية الله ملا محمد تقى هروى ، اين عمل را ادامه دادند و در سال 1314 با حاشيه شيخ اعظم انصارى و ميرزا مجدد شيرازى به چاپ رسيد . اين كار استمرار يافت تا اين كه سيد محمد كاظم يزدى رسالهء « عروة الوثقى » را نوشت ، اينجا بود كه رسالهء وى جاى نجاة العباد را گرفت ، و فقها و مراجع شروع به تحشيهء آن نمودند . مهمترين سبب اين تحول روانتر بودن عبارات عروه بود . و از جمله كسانى كه بر « نجاة العباد » حاشيه نوشته است مرحوم سيد حسن صدر است ( م 1354 ) ( 1 ) ، مرحوم آخوند خراسانى ( م 1329 ) ، مرحوم سيد محمد كاظم يزدى ( م 1337 ) ، مرحوم حاج ميرزا خليل تهرانى ( م 1280 ) و مرحوم شيخ محمد حسين نائينى ( م 1355 ) 4 - علامه تهرانى در جاى ديگر مىگويد : در زمان حيات صاحب جواهر ، رسالهء وى به فارسى ترجمه شد تا مقلدين فارسى زبان او نيز بتوانند از كتاب او استفاده كرده و طبق فتواى او عمل نمايند ، و در پى ترجمهء اين اثر شرحهاى زيادى بر آن نوشته شد . ( 2 )\r\n\r\n","description":"","footnote":"\r\n( 1 ) - الذريعه ج 6 ، ص 227\r\n( 2 ) - الذريعه ج 6 ، ص 100\r\n","page_name":" 244 ","page_number":247},
  {"content":"\r\n5 - اين رساله سه نوبت به چاپ رسيده است . يك بار همه ابواب عبادات و معاملات آن ، يك بار باب ابواب عبادات و بخشى از معاملات و بار ديگر تنها ابواب عبادات آن . غالب حواشى تعليقات بر دو چاپ نخست نوشته شده است .\r\nرسالهء « هداية الناسكين » صاحب جواهر در مسائل حج .\r\nوى همچنين رساله اى در باب دماء ثلاثه و رسالهء مختصرى پيرامون ارث دارد .\r\nرسالهء نخبهء مرحوم آية الله سيد على تقى دلدار ( م . 131 ه . ق ) كه براى نخستين بار در هند به سال 1314 چاپ شد .\r\nرسالهء ذخيرة المعاد فى تكاليف العباد مرحوم آية الله شيخ زين العابدين بابلى ( بار فروشى ) مازندرانى ( م 1309 ه . ق ) رسالهء هزار مسأله مرحوم آية الله شيخ محمد على ثقة الاسلام اصفهانى ( م 1318 ه . ق ) رساله « منهج الرشاد » مرحوم آية الله شيخ جعفر شوشترى ( م 1303 ه . ق ) اين رساله ، رساله اى است ارزنده و گرانبها كه چه در زمان خود او و چه بعد از آن داراى اهميت خاصى بوده است .\r\nمرحوم آية الله آخوند خراسانى و مرحوم آية الله شيخ حسين انصارى ( برادر زاده و داماد شيخ اعظم انصارى ) و آية الله شيخ محمد رضا معزى دزفولى بر آن حاشيه نوشته‌اند .\r\nرسالهء مجمع الرسائل تأليف شوشترى كه مرحوم سيد اسماعيل صدر ، آخوند خراسانى ، طباطبايى يزدى ، شيخ عبد الله مازندرانى ، سيد بروجردى و شيخ محمد حسين كاشف الغطاء بر آن حاشيه دارند .\r\nرسالهء فارسى « مجمع المسائل » اثر مرحوم شيخ جعفر شوشترى ، آية الله بروجردى بر آن حاشيه دارد . اين رساله در بروجرد چاپ شده و در كتابخانه جامعة النجف موجود است .\r\nرساله عمليه آية الله سيد ابو القاسم حسينى ( م 1271 ه . ق ) كه به سال 1262 چاپ شده است .\r\nرسالهء « كفاية الطالبين لأحكام الدين » نوشته مرحوم شيخ مشكور حولاوى ( م 1272 ه . ق ) ( 1 )\r\n\r\n","description":"","footnote":"\r\n( 1 ) - الذريعه ج 18 ، ص 93\r\n","page_name":" 245 ","page_number":248},
  {"content":"\r\nرساله مرحوم آية الله شيخ محمد بن على كاشف الغطاء در باب طهارت و نماز .\r\nوى رسالهء ديگرى در باب دماء ثلاثه و احكام جنائز و رساله اى در باب روزه و نيز رساله اى در مناسك حج دارد كه به تاريخ 1266 نوشته شده است . ( 1 ) رساله منتخب الرسائل العملية نوشته آية الله سيد اسد الله شفتى ( م 1290 ه . ق ) رساله النبذة من الاحكام الشرعية للمولى على تهرانى ( م 1296 ه . ق ) رساله مصباح الهداية آية الله محمد طاهر دزفولى ( م 1315 ه . ق )\r\n\r\nدورهء پنجم\r\nاين دوره از زمان شيخ مرتضى انصارى ( 1214 - 1281 ه . ق ) شروع مىشود و تا زمان ميرزا محمد تقى شيرازى و سيد محمد كاظم يزدى ( قدس سرّهما ) ، يعنى حدود 40 سال ادامه مىيابد . در اين مرحله مسائل فقهى و احكام دينى در ضمن پرسش و پاسخ و حاشيه نويسى ، بر رساله‌هاى پيشين انجام گرفته است .\r\nدر اينجا لازم است قبل از ورود به اصل مطلب ، چند مسأله را به طور فشرده در بارهء حاشيه و حاشيه نويسى بازگو كنيم :\r\n1 - حاشيه در لغت به معناى لايهء قبا و امثال آن است ، يعنى چيزى كه ميان آستر و پارچه رويين به كار مىرود . حاشيه در عرف عام به معناى زيادى ، و در عرف خاص به معناى طرف است .\r\n2 - حاشيه به مطالبى مىگويند كه در اطراف كتاب نوشته شود ، خواه به عنوان شرح و توضيح متن باشد و خواه به عنوان تكميل يا استدلال بر صحت مطالب كتاب .\r\n3 - مراد از حاشيه بر رساله‌هاى عمليه اين است كه محشى حكمى خلاف استنباط نويسندهء كتاب را در حاشيه آن قرار دهد و با علامتى مخصوص ، مشخص كند . پس از انضمام حواشى به متن ، كتاب مجموعا به صورت تأليفى جديد در خواهد آمد كه محشى ، مؤلف آن است ، زيرا برخى از مطالب آن را ابداع و ابتكار و بعضى را به امضاء خود رسانيده و تصويب كرده است .\r\n4 - در واقع تفاوتى ميان تعليقه و حاشيه نيست ، و اين كه گفته شده تعليقه اختصاص به\r\n\r\n","description":"","footnote":"\r\n( 1 ) - الذريعه ج 22 ، ص 272\r\n","page_name":" 246 ","page_number":249},
  {"content":"\r\nعلوم عقليه دارد و حاشيه به غير آن ، بر اين اساس است كه فلاسفه نمىخواستند اضافات خود را حاشيه بنامند ، زيرا از آن معناى حشو و زائده فهميده مىشد .\r\n5 - علم ، همواره در قوس صعود است و نويسندگان پيوسته مىتوانند با ابتكارات جديد و افكار تازهء خود آراء و نظرات نوينى ارائه داده و آن را در ضمن كتابهاى خود ابراز كنند . تا زمانى كه چنين شيوه اى جريان داشته باشد ، هيچ گاه كسى به فكر حاشيه نويسى بر كتابهاى ديگران نخواهد بود ، ولى گاهى بر اثر شرايط خاصّ زمان ، وقفه و ركودى در پيشرفت علم حاصل مىشود و اينجاست كه مجال براى حاشيه نويسى پديد مىآيد . اين زمان نوعا خيلى متأخر از زمان كتابت متن علم است ، و اين كه گفته‌اند هر وقت كتابى نوشته شود حاشيه نيز وجود پيدا مىكند ، نظر به لازمهء عقلى آن است نه لازمهء وجودى آن ، زيرا چه بسا كتابهايى نوشته شده كه تا سالها بعد حاشيه اى بر آن مشاهده نشده است ، مثلا كتاب نهايهء شيخ طوسى را سالها بعد ، محقق حلَّى حاشيه زد و آن را « نكت النهاية » ناميد . و بر « قواعد » و « مختلف » علامه پس از چندين سال آية الله وحيد بهبهانى و آية الله مير محمد باقر حسينى و غير از اينها از فقهاء ديگر حاشيه نوشتند .\r\nدر طليعهء اين دوره شيخ انصارى بود كه رسالهء مستقلى ننوشت و هر چه مقلدين به او فشار مىآوردند كه رساله اى تنظيم كند نمىپذيرفت . شيخ تنها به حاشيه نويسى بر سه رسالهء پيش از خود اكتفا كرد كه عبارت بود از : رسالهء بغية الطالب شيخ جعفر كاشف الغطاء ( 1 ) ، رسالهء نجاة العباد صاحب جواهر ( كه اين دو به زبان عربى نوشته شده ) و رسالهء نخبهء كلباسى اصفهانى ( كه متن و حاشيه هر دو به زبان فارسى بود ) . تنها رسالهء عمليه اى كه از شيخ منتشر شده رسالهء عمليهء بسيار مختصرى در خصوص باب عبادات مىباشد كه به سال 1269 نگاشته شده است . ولى اين رساله به سبك رساله‌هاى متداول و معمولى نبوده ، زيرا در آن به بيان احكام ضرورى باب عبادات اكتفا شده است .\r\n\r\nنظرى به رساله‌هاى شيخ اعظم\r\nشيخ رساله اى دارد كه با عنوان « كتاب مسأله » مشهور است ، اين كتاب را خود شيخ ننوشته ، بلكه گرد آورى مسائل و استفتاءات مختلفى است كه از داخل و خارج ، از محضر\r\n\r\n","description":"","footnote":"\r\n( 1 ) - بغية الطالب را ابتدا مرحوم شيخ على كاشف الغطاء ، فرزند مؤلف حاشيه زده بود ، و سپس مرحوم شيخ بر حاشيهء استادش شيخ على حاشيه نوشت .\r\n","page_name":" 247 ","page_number":250},
  {"content":"\r\nاو پرسيده‌اند ، و بنا به تقاضاى عده اى از مقلدين ، فردى ( كه شايد مسئول استفتاءات وى بوده است ) آنها را گرد آورده و بدان ترتيب و تنظيم داده و به عنوان رسالهء عمليه در اختيار عموم نهاده است . و از آنجا كه هر استفتائى را در ضمن يك مسأله بيان كرده به نام كتاب مسأله مشهور شده است . و چون در طى اين سؤال و جوابها فروع گوناگونى گشوده مىشود كه شايد در رساله‌هاى عمليه به چشم نخورد ، تا كنون نيز اين امر تداوم يافته كه مسئول استفتاءات يك مرجع تقليد هر از چندى پس از گردآورى تعدادى از اين مسائل و تنظيم و تبويب ، آنها را به چاپ مىرساند و در دسترس عموم مقلدين قرار مىدهد .\r\nاين رساله شيخ بسيار جالب و مشتمل بر همهء ابواب عبادات و معاملات و حدود مىباشد و ميرزاى شيرازى متوفى ( 1312 ق ) و شهيد ، شيخ فضل الله نورى ( 1327 ق ) بر آن حاشيه دارند .\r\nشيخ رساله اى به عنوان « ذخيرة المعاد » دارد كه از باب طهارت تا اعتكاف را در بر گرفته است ، ليكن شيخ آن را به عنوان رسالهء عمليه ننوشته است ، بلكه همان پرسش و پاسخهايى است كه توسط مولى شيخ على شوشترى جمع آورى شده ، و در قالب 1500 بيت شعر انتشار يافته و نسخه اى از آن رساله در كتابخانهء سامراء موجود است .\r\nهمچنين است رسالهء « صراط النجاة » شيخ ، مجموعهء استفتاءات گوناگونى كه از ايشان به عمل آمده و شيخ محمد على يزدى با توجه به آشنايىاش به فتاوى و آراء شيخ اعظم آنها را جمع آورى نموده است .\r\nاين رساله مورد توجه فقها و علما قرار گرفت ، و پس از ترجمهء آن به عربى از سوى ميرزاى مجدد شيرازى و ميرزا حبيب الله رشتى و شيخ محمد طه نجف بر آن حاشيه هايى نوشته شد و نسخه اى از اين رساله در كتابخانه امير المؤمنين در نجف اشرف موجود است .\r\nشيخ رساله ديگرى به عنوان سرور العباد دارد ليكن شيخ آن را به عنوان رساله عمليه ننوشته بلكه همان پرسش و پاسخهايى است كه توسط حاج محمد على يزدى جمع آورى شد و در سال ( 1271 ق ) در زمان خودش و در بمبئى به سال ( 1302 ) با حواشى ميرزاى شيرازى چاپ شده همچنين است رساله عربى سراج العباد شيخ كه بر آن ميرزاى شيرازى و ميرزا حبيب الله رشتى و شيخ محمد طه نجف حاشيه دارند .\r\nمناسك حج فارسى شيخ ، رساله اى است مستقل در باب اعمال حج و عمره ، و ليكن در\r\n","description":"","footnote":"","page_name":" 248 ","page_number":251},
  {"content":"\r\nهيچ مسأله اى از آن فتواى شيخ بيان نشده ، بلكه همهء مسائل مطابق با احتياط آمده است . وى در مقدمه اى بر آن نوشته است كه : من اين رساله را به اين سبك تنظيم كردم ، تا چه در اين زمان و چه پس از آن نيازى به مناسك ديگر نباشد .\r\nاين رساله از ويژگى و درخشندگى خاصى در ميان رساله‌ها برخوردار شد ، و جايگاه بلندى در ميان مناسك به خود اختصاص داد ، و از زمان تأليف تا كنون همواره مورد توجه و عنايت فقها و مراجع تقليد بوده است . در بيان اهميت اين رساله همين بس كه مراجع بزرگى بر آن حاشيه نوشته‌اند كه از جمله عبارتند از :\r\nميرزاى بزرگ شيرازى ، آخوند خراسانى ، سيد يزدى ، سيد اسماعيل صدر ، ميرزاى نائينى ، حاج شيخ عبد الكريم حائرى ، بروجردى ، سيد احمد خوانسارى ، شيخ محمد مهدى بيگدلى ، شيخ محمد على معزى ، شيخ منصور سبط الشيخ دزفولى .\r\nاين مناسك در سال ( 1301 ق ) با حاشيهء ميرزاى شيرازى ( م 1312 ق ) ، و در سال 1321 ، با حواشى ميرزا حسين تهرانى ( م 1326 ق ) و آقا نجفى ( م 1332 ق ) و سيد كاظم يزدى ( م 1337 ق ) و سيد اسماعيل صدر ( م 1337 ق ) و در سال 1332 در تهران با حواشى ميرزاى مجدد شيرازى و ميرزا محمد تقى شيرازى و سيد محمد كاظم يزدى و در سال 1356 در عظيمآباد هند و نجف اشرف با حواشى ميرزاى شيرازى و در سال 1381 ، در تهران با حواشى سيد احمد خوانسارى چاپ شد .\r\nاين رساله توسط بعضى از فضلا به عربى ترجمه شده ، و به سال 1301 با حواشى ميرزاى شيرازى در چاپخانهء صبح صادق عظيمآباد هند به چاپ رسيده است .\r\nظاهرا رسالهء مزبور نخستين مناسك حج به زبان فارسى است و به همين جهت زير بنا و محور اصلى همه رساله‌هاى مناسك بعد از شيخ است ، زيرا ديگران تنها با تغييرات و اضافاتى در آن ، رسالهء خود را تنظيم كرده و در دسترس مقلدين قرار داده‌اند .\r\nرسالهء صيغ العقود ، اين رساله را شيخ به عنوان رساله عمليه ننوشته بلكه همان پرسش و پاسخى است كه توسط مولى محمد يوسف استرآبادى جمع آورى شده و در تهران به سالهاى 1270 ، 1272 و 1323 چاپ شد .\r\n\r\nچند مطلب پيرامون شيخ اعظم انصارى\r\n1 - پيش از زمان شيخ ، مرجع تقليد عامى به معناى كنونى وجود نداشت ، بلكه مردم\r\n","description":"","footnote":"","page_name":" 249 ","page_number":252},
  {"content":"\r\nدر هر شهر و ديارى به عالم و مجتهد منطقهء خود رجوع مىكردند و مسائل فقهى و وظايف شرعى خود را از او فرا مىگرفتند . با ظهور شيخ انصارى مرجعيّت به صورت فعلى بروز كرد .\r\n2 - پيش از زمان شيخ ، غالبا جواب سؤالات شرعى مردم به صورت فتوا بيان نمىشد ، بلكه فقيه سعى داشت كه جواب وى را مطابق با احتياط بيان كند . به همين دليل عبادات مردم اكثرا مطابق با احتياط صورت مىپذيرفت ، اين مطلب حتى در زمان ما نيز تأثير گذاشته است ، لذا مىبينيم كه نماز درست از نظر مردم نمازى است كه داراى طمأنينه باشد ، يا ذكر سبحان ربي الاعلى و بحمده و سبحان ربي العظيم و بحمده در سجده و ركوع گفته شود و يا حتما با قنوت انجام گيرد و يا تسبيحات اربعه ، سه بار تكرار شود ، كه اينها همه مطابق با احتياط است .\r\n3 - نخستين مرجع تقليدى كه همهء فقهاى شيعه بر اعلميّت او اتفاق نمودند شيخ انصارى بود ، و ظاهرا چنين اجماع و اتفاقى از ناحيهء علما ، حتى بعد از شيخ نيز براى كسى حاصل نشده است .\r\nشيخ پنجاه و دو ساله بود كه مرجعيّت عام شيعه به وى سپرده شد ، و از آنجا كه اعلميّت از موضوعاتى است كه ثبوتش متوقف بر بينهء شرعى است و نياز به شهادت دو فرد عادل و اهل خبره دارد ، با شهادت سعيد العلماء مازندرانى به اعلميت شيخ ، بيّنه شرعى كامل شد ، زيرا پيش از او صاحب جواهر به اين امر گواهى داده بود .\r\n4 - روزى كه بيّنه شرعى بر اعلميت شيخ اقامه شد ، وى در اجتماع بسيار عظيمى كه همهء بزرگان علما و طلاب حوزهء علميه و طبقات مختلف مردم شهر نجف اشرف حضور داشتند بر منبر رفت و بيانات مفصلى در بارهء اعلميت ايراد فرمود ، و با ادله و براهين قاطع ، وجوب تقليد از اعلم را ثابت كرد . سخنان او به گونه اى بود كه همهء مردم فتواى او مبنى بر وجوب تقليد اعلم را دريافتند و خود شيخ را مصداق بارز اعلم دانستند .\r\n5 - چون شيخ ، تقليد اعلم را لازم مىدانست ، در اواخر عمر تصميم گرفت از منصب مرجعيت كناره گيرى كند تا اعلم ديگرى براى آينده در نظر گرفته شود و خود به « رحبه » در نزديكى نجف اشرف برود . ولى علاقهء شديد مردم به او مانع از اين شد كه به تصميم خود جامع عمل به پوشاند .\r\n6 - با اين امور شيخ مرجع عام تقليد شيعيان شد ، و به مدت 15 سال از 1266 تا\r\n","description":"","footnote":"","page_name":" 250 ","page_number":253},
  {"content":"\r\n1281 اين منصب را دارا بود ، در طى اين ساليان هم به ادارهء امور مذهبى و دينى مردم اشتغال داشت و هم حوزهء علميهء نجف اشرف را اداره مىكرد .\r\n\r\nمقام والاى شيخ انصارى\r\nدر بيان انگيزهء اين كه چرا شيخ به عنوان مرجع عام برگزيده شد ، و حال آن كه پيش از او چنين امرى سابقه نداشته ، بايد به طور فشرده مطالبى را عرض نمود :\r\nالف ) شهرت و آوازهء شيخ اعظم به فضل و تقوا و ورع در طول دوران تحصيل كه او را در ميان حوزه‌هاى علميه مشار بالبنان ساخته بود ، و سرآمد همدرسان خويش به شمار مىرفت . و كمتر كسى از اقرانش بود كه به مراتب علم و فضل و نبوغ و استعداد و تقواى او اعتراف و اذعان نداشته باشد .\r\nب ) گواهى بسيار مهم استاد او آية الله شيخ على كاشف الغطاء در بارهء وى به اين كه او مجتهد مطلق است .\r\nداستان از اين قرار بود كه روزى كاشف الغطاء در برخورد با مرحوم شيخ جعفر شوشترى به او مىگويد : گمان مبر كه شيخ مرتضى براى استفاده كردن از مباحث و مسائل به درس من مىآيد : » « و الله انه لمجتهد مطلق » به خدا قسم او مجتهد مطلق است . بلكه بدين جهت است كه مىگويند : « در خانه‌هاى كهن چيزى يافت مىشود » : او براى به دست آوردن چنين امورى به درس من مىآيد .\r\nجالب اين است كه اين شهادت استاد زمانى است كه عمر شيخ از بيست و يك سال تجاوز نكرده است .\r\nكاشف الغطاء در ملاقات ديگرى به شيخ جعفر شوشترى مىگويد : كل شىء سماعه اعظم من عيانه الا شيخكم شيخ مرتضى فان عيانه اعظم من سماعه ، هر امرى در هنگام شنيدن بيش از گاه ديدن جلوه مىكند ، مگر شيخ شما شيخ مرتضى انصارى كه در برخوردهاى حضورى بيشتر و بهتر شناخته مىشود .\r\nج : ) شهادت استاد ديگرش ملا احمد نراقى به مراتب علمى و فقاهتى شيخ ، بدين قرار ، كه وى روزى در حضور گروهى فرمود : من در مسافرتهاى خود بيش از پنجاه مجتهد مطلق را زيارت كرده‌ام و با آنها به مذاكره علمى پرداخته‌ام ، ولى هيچ كدام از آنها را مانند شيخ مرتضى نيافتم .\r\n","description":"","footnote":"","page_name":" 251 ","page_number":254},
  {"content":"\r\nاين مطلب را نراقى زمانى گفته است كه شيخ 32 ساله بود ، و براى ديدار خويشان خود وصلهء رحم به ايران آمده بود و چند سالى در كاشان نزد ملا احمد نراقى به شاگردى نشست .\r\nد ) شهادت و اعتراف همهء علماى زمان به اعلميّت شيخ . از آنجا كه آوازهء شيخ در همهء سرزمينهاى اسلامى پيچيده بود ، همهء فقها و علماء خواه به مذاكره علمى با شيخ پرداخته بودند و خواه او را نديده بودند به اعلميت وى گواهى دادند ، حتى برخى از علماء او را « خاتمة المجتهدين » ناميدند ، و ميرزا حبيب الله رشتى ( 1234 - 1312 ه . ق ) او را از نظر علم و عمل تالى معصوم مىدانست .\r\nه ) عمل صاحب جواهر در روزهاى آخر عمر در مورد ارجاع مردم به شيخ ، كه اين امر تأثير مهمى در مرجعيت شيخ داشت .\r\nحوزهء علميه نجف به دست شيخ على كاشف الغطاء كه از اساتيد شيخ انصارى بود اداره مىشد ، پس از رحلت او در سال 1254 ، برادرش شيخ حسن ( 1201 - 1262 ه . ق ) به همراه صاحب جواهر ( م 1266 ه . ق ) عهده دار ادارهء حوزه شدند ، تا اين كه در سال 1262 شيخ حسن كاشف الغطاء به رحمت ايزدى پيوست ، و صاحب جواهر به تنهايى اين مسئوليت را به عهده داشت . مدتها به همين وضع گذشت تا اين كه صاحب جواهر احساس كرد روزهاى آخر عمر را مىگذراند ، لذا دستور داد همهء علما و فقهاى بزرگ و طراز اول نجف در مجلسى كه در منزل او منعقد گشت شركت جويند . همه مىپنداشتند كه صاحب جواهر براى منصب مرجعيت در آينده يا فرزندش شيخ عبد الحسين را معرفى مىكند و يا دامادش سيد على صاحب برهان قاطع را ، كه هر دو از فقهاى بزرگ و مفاخر شيعه بودند .\r\nولى پس از حضور در جلسه و رو به رو شدن با صاحب جواهر ديدند كه وى نظرى به حاضران انداخت و شيخ مرتضى انصارى را در ميان مجلس نديد ، بلا فاصله دستور داد او را به مجلس بياورند ، شخصى در پى او رفت ليكن وى را در منزل نيافت ، اطلاع حاصل كرد كه شيخ به حرم مطهر امير المؤمنين ( ع ) مشرف شده ، سراسيمه به حرم شتافت و در آنجا شيخ را مشاهده كرد كه با حالى عجيب رو به قبله ايستاده ، دستهاى خود را به آسمان بلند كرده و براى شفاى استاد خويش صاحب جواهر دعا مىكند . با ديدن اين منظره به او چيزى نگفت تا اين كه دعايش تمام شد . پس از آن دعوت صاحب جواهر را به او\r\n","description":"","footnote":"","page_name":" 252 ","page_number":255},
  {"content":"\r\nابلاغ كرد و با هم به سوى منزل صاحب جواهر رفتند . وقتى شيخ وارد مجلس شد استاد از آمدن او بسيار خرسند شد و از او تجليل فراوان به عمل آورد و او را بر بالين خود فرا خواند ، اينجا بود كه صاحب جواهر دست شيخ را گرفت و بر سينهء خود نهاد و فرمود : « الآن طاب لي الموت . » يعنى اينك مرگ بر من گوارا شد ، سپس رو به اهل مجلس كرد و آنها را مورد خطاب قرار داد و گفت : پس از من ، اين مرجع شماست . آنگاه نظرى به شيخ افكند و فرمود : اى شيخ ، از احتياطهاى خود اندكى فرو گذار ، زيرا شريعت اسلام ، شريعتى سهل و ساده است . ( 1 ) و بدين ترتيب منظور صاحب جواهر برآورده شد و در مجلسى با حضور همه بزرگان عصر ، مرجع آينده مسلمين معرفى گشت ، پس از پراكنده شدن علما اين حادثهء تاريخى در حوزه‌هاى علميه و ميان مردم منتشر شد و همگان از آن اطلاع يافتند .\r\nنكتهء قابل توجه اين كه برخى از حاضران در مجلس مزبور از عمل صاحب جواهر دل گير شده و انگشت به دندان مىگزيدند . اينها يا واقعا به مراتب علمى شيخ آگاهى نداشتند و از سوابق درخشان وى در حوزه‌هاى علميه اطلاعى نيافته بودند و يا مسائل ديگر را در نظر مىگرفتند و خود را كاردانتر و دل سوزتر از مرحوم صاحب جواهر مىديدند ، البته چه بسا انگيزه‌هاى ديگرى نيز در ميان بوده است كه از جمله مىتوان به ملىگرايى اشاره كرد .\r\nبا همه اين اوصاف و با تصريح صاحب جواهر به مرجعيت و زعامت دينى شيخ ، بعد از وفات استاد ، شيخ از قبول اين منصب خوددارى كرد ، بدين جهت كه او تقليد اعلم را واجب مىشمرد و به عقيدهء او سعيد العلماء مازندرانى بدين مقام سزاوارتر بود ، زيرا سابقهء او را مىدانست و هوش و ذكاوت او را ديده بود .\r\nبا مراجعهء بسيار مردم به شيخ ، او ناگزير شد كه جريان را با سعيد العلماء در ميان بگذارد ، به او نامه اى نوشت ، و در آن چنين مرقوم داشت : هنگامى كه شما در كربلا بوديد\r\n\r\n","description":"","footnote":"\r\n( 1 ) - مرحوم صاحب جواهر اين جمله را از اين جهت گفته بود كه شيخ انصارى نه تنها در مسائل شرعى بلكه در هر امرى جانب احتياط را پيش مىگرفت . يكى از نوادگان صاحب جواهر برايم نقل كرد كه چند روز پيش از انعقاد مجلس فوق ، مرحوم شيخ براى عيادت از استاد به منزل ما آمده بود ، دارويى در نزديكى مرحوم شيخ بود كه صاحب جواهر از آن استفاده مىكرد ، رو به شيخ كرد و گفت : آن دوا را به من بده . شيخ فكرى كرد و گفت : آن را نخواهم داد زيرا ممكن است براى شما ضرر داشته باشد و همين اخلاق شيخ انگيزه اى شد كه صاحب جواهر جملهء مزبور را بفرمايد .\r\n","page_name":" 253 ","page_number":256},
  {"content":"\r\nو با هم به مجلس درس مرحوم شريف العلماء مازندرانى ( 1 ) مىرفتيم ، قدرت درك مطلب و فهم و استعداد شما بهتر و بيشتر از من بود ، بنا بر اين شايسته است شما به نجف تشريف آورده و اين امر مهم مرجعيت و زعامت دينى مردم را عهده دار شويد . پس از مدتى نامه به دست سعيد العلماء رسيد ، و او هم بلا فاصله در جواب شيخ چنين نوشت : مطلب چنان است كه مرقوم داشتيد ، ليكن سالهاست كه من تارك بحث و درس بوده ، و به دور از حوزهء علميه و گرفتار رتق و فتق امور مردم هستم ، ولى شما در متن حوزه مشغول درس و بحث بوده‌ايد ، على هذا بدون شك در اين امر مهم شما لايقتر و سزاوارتر از بنده هستيد .\r\nشيخ پس از آگاهى يافتن به نظر سعيد العلماء ، بلا فاصله به حرم مطهر امير المؤمنين ( ع ) مشرف شد و در آن مكان مقدس ، با تضرّع و زارى فراوان از خداوند متعال درخواست كرد كه او را در اين كار پر مسئوليت يارى دهد و از لغزش و خطا باز دارد . و بدين ترتيب پس از اين كه شيخ اين كار را وظيفهء شرعى خود تشخيص داد آن را پذيرفت و به انجام امور مربوط به آن تن در داد .\r\n\r\nاحتياطهاى شيخ\r\nچنان كه پيش از اين متذكر شديم ، شيخ رسالهء عمليه مستقلى ننوشته است ، و گو اين كه مردم پا فشارى زيادى به عمل مىآوردند كه اين كار را به پذيرد ، ولى او هر گز به چنين كارى دست نيازيد ، و به جهت ورع و تقواى بيش از اندازه و تواضع بسيار از اين كار سر بر تافت .\r\nو نيز به همين دليل بود كه جواب سؤالات و استفتاءها را مطابق با احتياط بيان مىكرد .\r\nآية الله حاج ملا نصر الدين ترابى دزفولى متخلص به شاكر ( 2 ) در كتاب لمعات مىگويد :\r\nروزى به عنوان اعتراض به استاد خود گفتم : هيچ كس در فتوا دادن مانند شما نبوده است كه غالبا از بيان صريح فتوا خوددارى نموده و حكم مطابق احتياط را ارائه دهد .\r\n\r\n","description":"","footnote":"\r\n( 1 ) - مراد از سعيد العلماء آية اللَّه ملا سعيد بار فروشى مازندرانى است كه از مفاخر علماى عصر خود بود و شاگردان بسيارى را تربيت كرد ، وى در حدود سال 1270 ه . ق در گذشت . و مراد از شريف العلماء ، آية اللَّه ملا محمد شريف فرزند حسنعلى آملى مازندرانى است كه از اساتيد شيخ بود و در علم اصول تبحر فراوانى داشت ، او به سال 1245 در كربلا فوت كرد .\r\n( 2 ) وى شاگرد شيخ و همسفر مكهء وى بود . شاكر شرح ابن ابى الحديد بر نهج البلاغه را به فارسى ترجمه كرده است .\r\n","page_name":" 254 ","page_number":257},
  {"content":"\r\nشيخ در جواب فرمود : اگر شما شيخ على كاشف الغطاء را در مقام فتوا مىديدى ، هر گز به من اشكال نمىكرديد ، بلكه در اين امر مرا بسيار جسور و بىباك مىشمرديد .\r\nروزى شيخ سوگند ياد كرد كه براى من زخم خنجر گواراتر است از پاسخ استفتاء در احكام غير ضرورى خواه مستحب باشد و خواه مكروه .\r\nالبته اين احتياط در فتوا تنها از ويژگيهاى شيخ نيست ، بلكه اساتيد او نظير شيخ على كاشف الغطاء و ملا احمد نراقى و امثال ايشان نيز چنين بوده‌اند . به عنوان نمونه از مرحوم نراقى مؤلف « مستند الشيعه » نقل شده است كه مىگفت : اگر كوههاى نراق را بر سر من خراب كنند تحملش براى من آسانتر است از بيان فتوايى در يك مسأله .\r\n\r\nاحتياطهاى اصوليان\r\nاما راجع به احتياطهايى كه در رساله‌هاى عمليه اصوليان آمده من با كمال صراحت بدون هيچ اضطرابى عرض مىكنم : بعضى از مجتهدان اصولى نيز از اين روش فقهى اخباريان در بستر زمان در مقام فتوا و عمل متأثر شده و اگر چه در مقام ابحاث نظرى و تئورى با اخباريان مخالف بوده ولى در مقام عمل و فتوا به گونه آنان احكام را بيان مىكردند . و لذا اين جانب مقاله اى با عنوان « تئورى علمى در زمينه احتياطها » و يا طرح اصلاحى در زمينه احتياطها ، تنظيم نموده و در آن علل پيدايش آنها بيان شده و نيز راههاى علمى براى كاهش آنها در موارد ممكن يعنى در غير ( موارد علم اجمالى ) نيز بيان گرديده است .\r\nالبته اين مطلب به عنوان يك تئورى علمى مطرح مىشود ، نه به عنوان انتقاد و نه به عنوان اين كه قائلان به احتياطها دليلى ندارند و طرح اين گونه اى هيچ گاه با بى تقوايى قائل به احتياطها و يا واجب نبودن عمل بر طبق آنها براى مقلد ملازمت ندارد .\r\nاظهار نظر براى دانشيان و صاحب نظران در همه زمانها آزاد بوده و هيچ گاه توهين تلقى نمىشده و انگيزه من در اين مباحث براى اين است كه احكام از راه منابع معتبر شرعى به گونه موجه و مستدل و كاملا معقول كه همه آنها در نظام اسلامى به عنوان الگو تلقى مىشود بيان گردد تا منحرفان و بىدينان و افراد ضد اسلام نتوانند سوء استفاده كنند و گر نه در اين كه اصل احتياط در مواردى كه خلاف احتياط از آن احتياط لازم نيايد نيكوست و جاى بحث ندارد و همه دانشيان بر اين بينش و اعتقادند .\r\n","description":"","footnote":"","page_name":" 255 ","page_number":258},
  {"content":"\r\n\r\nشيوه انصارى و نراقى كاشانى در بيان احكام\r\nشيوه شيخ اعظم انصارى و استاد او ملا احمد نراقى كاشانى در مقام بيان احكام به گونه احتياط بوده است و آنها مىگفتند ما در مسائل غير ضرورى فتوا نمىدهيم . اين شيوه مورد پذيرش در آن زمان كه نظام اسلامى وجود نداشت بوده ، زيرا مطابق شرايط آن زمان بوده است و اما در اين زمان كه حكومت اسلامى بر پاست و چهره‌ها در همه ابعاد عوض شده و پديده‌ها و مسائل تازه اى روى داده و معضلات بسيارى وجود دارد ، آيا مجتهد مىتواند مشكلات اجتماعى و حكومتى را در ابعاد اقتصادى ، نظامى ، حقوقى ، كيفرى ، جزايى ، ادارى ، حكومتى ، با اين شيوه حل كند ؟\r\nارادت من به دو فقيه مذكور زياد و بيش از حد تصور است و من اگر چيزى دارم واقعا از مستند الشيعه نراقى كاشانى و نيز آراء و نظرات بلند شيخ اعظم انصارى است . اين جانب شيخ انصارى را طلايه دار دوره هفتم از ادوار اجتهاد و طلايه دار دوره هشتم از ادوار فقه و طلايه دار دوره پنجم از ادوار كيفيت بيان فقه قرار داده‌ام و كسى كه در هر سه دوره طلايه دار باشد به غير از شيخ طوسى سراغ نداريم و خلاصه من شخصيت علمى و تقوايى شيخ اعظم انصارى و استاد او نراقى را لمس و به گونه كامل درك كرده و به تفصيل در كتاب ادوار اجتهاد از ديدگاه مذاهب مورد بحث و بررسى قرار داده‌ام .\r\nدر هر حال شيوه آنان در بيان احكام ، اگر چه مطابق شرايط آن زمان نيكو و پسنديده بوده است ولى چون مطابق شرايط اين زمان كه نظام اسلامى برقرار شده نيست اكنون آن را نمىپذيرم و خداى ناكرده هيچ گونه كوچكترين قصد توهين ندارم .\r\nما بر اين بينش و اعتقاديم احتياطهاى مجتهدان اصولى - از قبيل احتياط مطلق ، احتياط واجب ، احتياط مستحب ، سزاوار نيست ترك احتياط ، احوط ، بلكه اقوى است ، احوط است اگر چه اولى است و نيز تعبيرات فنى اجتهادى ديگر مانند اقوى ، اقرب ، اشبه ، اظهر ، قوى ، ظاهر ، خالى از قوت نيست ، خالى از تأمل نيست ، بعيد نيست ، بعيد نيست وجوب آن ، بعيد نيست استحباب آن و جز اينها كه بيانگر كيفيت از استظهار ادله است - داراى علت و سبب است و نيز بر اين اعتقاديم كه بايد مقلدين بر طبق آنها در موارد الزامى عمل نمايند و تنها در احتياط واجب در صورتى كه مجتهد ديگرى داراى فتوا باشد مىتوانند به او رجوع كنند .\r\n","description":"","footnote":"","page_name":" 256 ","page_number":259},
  {"content":"\r\nسالهاى متمادى اشتغالات عمده اين جانب در بارهء همين احتياطات بوده و حدود شش سال با دو تن از مراجع بزرگ نجف اشرف در هنگامى كه آنها بر عروة الوثقى حاشيه مىزدند به عنوان تنها مساعد در جلسات علمى آنها شركت داشته و احتياطهاى موجود در عروه را از اول تا پايان ، با آنها مورد مذاكره قرار داده و پيرامون تمام زمينه‌هاى احتياط به بحث و گفت و گو به گونه علمى و فنى پرداخته است و در حاشيه عروه خطى خود كه حدود 26 سال قبل در نجف اشرف نوشته‌ام همه آنها منعكس است .\r\n\r\nمنشأ فقهى احتياطات\r\nتعبيرات مذكور در مقام فتوا در وقت استظهار و برداشت از ادله با هم فرق مىكند ، زيرا همان گونه كه در بحثهاى خود مكررا گفته‌ايم دليل گاهى اجتهادى و گاهى غير اجتهادى است و دليل اجتهادى نيز گاهى در نزد مجتهد تمام و قطعى و زمانى ناتمام و غير قطعى مىباشد . و آن زمان كه قطعى است گاه معارض دارد و گاه معارض ندارد و زمانى كه معارض دارد آن معارض گاهى ضعيف و هنگامى قوى است و آن كه قطعى است و معارض ندارد گاهى اجماع بر خلاف دليل در مسأله اجتهادى قائم مىباشد و زمانى قائم نيست و آن كه اجماع بر خلاف ندارد گاهى شهرت بر خلاف آن قائم است و زمانى خير و آن كه شهرت بر خلاف آن قائم است گاهى شهرت بعد از پيدايش اجتهاد است و گاهى پيش از پيدايش اجتهاد و آن كه دلالتش قطعى است ولى معارض دارد گاهى جمع موضوعى بين آنها ممكن است و گاهى ممكن نيست و هنگامى كه جمع موضوعى بين آنها امكان ندارد جمع حكمى بين آنها امكان دارد و گاهى امكان ندارد و هنگامى كه بين آنها جمع امكان ندارد گاهى احتياط در مسأله امكان دارد و گاهى امكان ندارد هنگامى كه احتياط امكان ندارد گاهى در مسأله عام فوق وجود دارد گاهى وجود ندارد و لذا در نتيجه اين فروض است كه تعبيرات مجتهد در رساله‌ها براى بيان احكام و مسائل مختلف مىشود .\r\nهمان گونه كه بارها بيان نموده‌ايم بدون شك بيان كنندگان احكام الهى و فقيهان و مجتهدان وظيفه سنگينى را به دوش مىكشند و لازمه زهد و تقواى ايشان رعايت حد اكثر احتياط و دقت در شناخت احكام الهى و بيان آنهاست و هر گونه تقصير و كوتاهى عمدى آنان بدون مسئوليت شرعى نخواهد بود ، ولى بايد ديد معناى اين احتياط\r\n","description":"","footnote":"","page_name":" 257 ","page_number":260},
  {"content":"\r\nچيست ؟ آيا احتياط در امر بيان احكام ، تلاش براى شناخت واقعيتهاست ؛ يا آن كه تكرار لفظ احتياط در مسائل و حكم كردن در هر مسأله به احتياط و در نتيجه وادار كردن مكلفين به كارهاى دشوار ؟\r\nاحتياط در زمينه فقه اجتهادى اقتضاء مىكند كه فرد مجتهد كه مىخواهد حكمى از احكام شريعت را براى ديگران باز گويد ابتدا حكم خدا را از منابع درستى بشناسد و سپس براى ديگران بازگو كند . بدون شك احتياط وظيفه بيان كنندگان احكام را در برخى موارد سنگين مىكند نه وظيفه مكلفين را ، چون ممكن است فقيه براى شناخت حكم مسأله مستحدث ، ساعتها بلكه روزها و شبها در مايه‌هاى اصلى استنباط مطالعه كند و نيز تمام آراء و نظريات فقيهان ادوار گذشته را مورد بررسى قرار دهد تا حكم را استنباط و براى مردم بازگو نمايد .\r\nاما اگر فقيهى راه براى شناخت حكم داشته باشد ولى به دليلى از دلايل غير اصولى و نامعتبر از تصريح به حكم خوددارى كند و از باب احتياط مشكوك الحرمة را حرام اعلام نمايد و مشكوك الوجوب را واجب بيان كند و خلاصه در امورى كه شارع ترخيص داده حكم به احتياط كند و يا با وجود دليل بر حلال بودن چيزى ولى به دلايل غير اصولى مانند اجماع اجتهادى و يا خبر مرسل و يا شهرت بعد از پيدايش اجتهاد از تصريح به آن خوددارى نمايد و احيانا حرمت آن را به عنوان فتوا و يا احتياط بيان كند ، وى نه تنها احتياط را رعايت نكرده بلكه خلاف آن را عمل كرده است .\r\nدر هر حال وقتى در شبهات تحريمى راه براى حليت باز است و در شريعت با ادله قطعى شناخت تمسك به برائت و حليت در موارد مشكوك تجويز شده است حكم كردن به حليت و برائت بسيار آسانتر و احتياط آميزتر است از حكم كردن به حرمت يا وجوب احتياط .\r\nبايد دانست حكم كردن به حرمت يا احتياط همان اندازه نياز به دليل و احراز موضوع دارد كه حكم كردن به وجوب نياز به اثبات و احراز موضوع دارد . گمان نشود كه حرمت و احتياط در مشكوك الحرمه مستلزم ترك است و ترك با اباحه نيز سازش دارد ، زيرا همين رأيهاى غير اصولى و بى دليل و خلاف شرع بوده كه عوامل سقوط و انحطاط حيات اجتماعى اسلام را در بخشى از تاريخ به دنبال داشته است .\r\nحرام شمردن پديده‌هاى نوين مانند علوم جديد ، تكنيك ، هنر ، باعث اين شد كه\r\n","description":"","footnote":"","page_name":" 258 ","page_number":261},
  {"content":"\r\nمتعهدان كشورهاى اسلامى در بسيارى از اين زمينه‌ها نيازمند بيگانگان و عناصر ناباب شوند و عملا راه نفوذ اجانب در قلب ملل مسلمان بر روى آنان گشوده گردد . در اين زمينه مطالب زيادى وجود دارد ( ان شاء الله تعالى ) در مقاله تئورى علمى در زمينه احتياطات به همه آنها تصريح خواهد شد .\r\nسخن كوتاه اين كه سخت گيرى در مقام بيان احكام بدون دليل روشن ، به نظر من در اين زمان كه نظام اسلامى برپاست خلاف احتياط و گاهى در جامعه عكس العمل نامطلوب را به دنبال دارد .\r\n\r\nتذكر سه نكته\r\n1 - بجاست يادآورى شود اگر مجتهدى اصولى در مقام فتوا به گونه مذكور وجود داشته باشد ، مخالفت ما با شيوه اجتهادى اوست نه آن كه او را با تقوا ندانيم و عمل بر طبق فتاواى او را بر مقلدينش واجب ندانيم .\r\n2 - بايد بگويم مراجع معروف گذشته هر يك از آنها مطابق شرايط زمان خود عمل كرده و در مسئوليت خود كوتاهى نكرده‌اند . و نيز مراجع فعلى ( ادام الله ظلهم ) مانند پيشينيان در انجام مسئوليت خود هيچ گاه كوتاهى نكرده‌اند و خداوند سايه آنها را بر سر مسلمانان مستدام بدارد .\r\nاميد است آنان كه بعدا تصدى مرجعيت را مىنمايند در هنگام استنباط از منابع و پايه‌هاى شناخت ، نظام اسلامى را كه همه فرامين در آن به عنوان الگو تلقى مىشود و نيز شرايط زمان و مكان و ويژگيهاى موضوعات و تحول ملاكات را كه در بستر زمان پديد مىآيد ، مورد توجه قرار دهند و مطابق آنها احكام را بيان كنند تا دشمنان اسلام نتوانند بگويند كه فقه اسلامى با رويدادها و مسائل تازه نمىتواند همگام باشد .\r\n2 - رساله‌هاى عمليه رساله‌هاى عمليه به گونه متداول و با احتياطها و ويژگيهاى خاص ، در دوره چهارم كه طلايه دار آن شيخ بهائى بوده است پديد آمد و پيش از او رساله‌ها - مانند رساله جمل العلم و العمل سيد مرتضى و تبصرة المتعلمين علامه حلى و رساله محقق ثانى صاحب جامع المقاصد و كتابهاى علمى و عملى مانند شرايع الاسلام به گونه رساله‌هاى فعلى\r\n","description":"","footnote":"","page_name":" 259 ","page_number":262},
  {"content":"\r\nداراى احتياط نبوده‌اند .\r\n3 - مخالفت با شيوه احتياط اين جانب اگر چه با احتياطهاى اخباريان در شبهات تحريمى و وجوبى مخالفم ، ولى در عين حال ميرزا محمد استرآبادى ( صاحب منهج المقال ) را كه مؤسس اين راه و شيوه است و نيز ملا محمد امين استرآبادى ( صاحب كتاب الفوائد المدنية ) را كه در زمان او اين مسلك از گسترش چشمگيرى برخوردار شد - در نتيجه بررسيهايى كه در كتابها و شرح حال آنها داشته‌ام - متدين و با تقوا مىدانم و مخالفت من با ايشان در شيوه فقهى آنها است نه با شخص آنان ، زيرا همه مىدانيم كه با شيوه آنان در عصر كنونى كه نظام اسلامى برپاست نمىتوان قريه اى را اداره كرد تا چه رسد به كشور و جهان .\r\nاحتياط گر چه در برخى از اعمال فردى عبادى - در صورتى كه منشأ و انگيزه اخباريگرى نداشته باشد - خوب است ولى در جنبه‌هاى اجتماعى ، خصوصا در ابعاد حكومتى ، مشكل ساز خواهد بود ، چنانچه فقيهان بزرگى نظير حضرت امام خمينى ( قدس سره ) على رغم قائل بودن به احتياط در برخى از احكام فردى عبادى ، در زمينه مسائل اجتماعى صراحت فتوا داشته‌اند .\r\nاين جانب بايد با كمال صراحت بگويم : احتياطهايى كه منشأ آن يكى از اين موارد باشد ، شبهه تحريمى و يا شبهه وجوبى و يا خبر ضعيف و يا شهرت ، بخصوص شهرت بعد از پيدايش اجتهاد و يا دليلى كه مشمول ادله اعتبار نيست ، بويژه در اين زمان كه حكومت اسلامى برقرار است بىارزش و بر خلاف احتياط است ، زيرا مطابق مايه‌هاى اصلى استنباط ، حكم شرعى آن برائت است . به دليل اين كه : أولا ، شريعت اسلام بر پايه آسانگيرى و گذشت استوار است . خداوند در قرآن كريم فرمود : * ( « يُرِيدُ الله بِكُمُ الْيُسْرَ وَلا يُرِيدُ بِكُمُ الْعُسْرَ » ) * و نيز فرمود : * ( يُرِيدُ الله أَنْ يُخَفِّفَ عَنْكُمْ وَخُلِقَ الإِنْسانُ ضَعِيفاً ) * خداوند براى شما در كارها تخفيف مىخواهد زيرا انسان ضعيف آفريده شده .\r\nپيامبر اكرم ( ص ) فرمود : « الدّين يسر و احب الدّين عند الله الحنيفه السهلة » دين امر آسانى است و محبوبترين دين نزد خدا دين حنيف آسان است و نيز آن حضرت فرمود :\r\n« بعثت على الشريعة السهلة السمحة » من بر شريعت آسان و داراى گذشت مبعوث شدم . و صاحب جواهر ، ارباب فتاوى را نوعا از احتياطهاى زياد و سخت گيريها بر مردم برحذر\r\n","description":"","footnote":"","page_name":" 260 ","page_number":263},
  {"content":"\r\nمىداشت ، روزى كه شيخ اعظم انصارى را به عنوان مرجعيت تقليد اعلام كرد به او فرمود :\r\n« يا شيخ قلل من احتياطاتك فان الاسلام شريعة سمحا » از احتياطات خود بكاه زيرا اسلام شريعتى است آسان و داراى گذشت .\r\nپس بايد سعى شود احكام به گونه سهل و آسان مطابق منابع اصيل استنباط براى مردم بيان شود و از سخت گيرى و احتياطاتى كه مدرك معتبرى ندارد پرهيز شود . واقعا كسى كه به مبانى و مايه‌هاى اصيل استنباط اندك آشنايى داشته باشد مىفهمد كه سخت گيرى با روح شريعت سازگار نيست .\r\nسيد بن طاوس در كتاب كشف المحجة لثمرة المهجة در بخش 15 مىگويد : « اعلم يا ولدى ( محمد ) و جميع ذريتي و ذوى مودتى اننى وجدت كثيرا ممن رأيته و سمعت به من علماء الاسلام قد ضيقوا على الانام ما كان سهّله الله جل جلاله و رسوله ( صلى الله عليه و آله ) من معرفة مولاهم و مالك دنياهم و اخراهم . . » اى محمد فرزندم : تو و همه تبار من و همه دوستانم بدانيد كه من بسى از عالمان و دانشيان ( امروز و ديروز ) را ديده‌ام كه در آموختن معرفت مولاى حقيقى و مالك اين جهان و آن جهان بر مردم بسيار سخت گرفته ( و آنان را در تنگنا قرار دادند ) حال آن كه خدا و فرستادهء او آنها را بسى آسان قرار داده است . .\r\nثانيا : نظام اسلامى جهان و فقه اسلامى ، جهان شمول است ، لذا بايد فرامين آن به گونه الگو و موجه و مستدل و مطابق مايه‌هاى اصلى استنباط ، چهره حقيقى و واقعى آن و به دور از پيش داوريهاى ذهنى بيان شود ، زيرا اگر اين گونه بيان شود جهانيان آنها را مىپذيرند .\r\nحضرت امام خمينى ( قدس سره ) نيز پس از انقلاب صراحت در فتوا داشته‌اند و كمتر به گونه احتياط احكام را بيان مىنمود و حتى برخى از احتياطهاى خويش را برداشته‌اند ، از جمله در بارهء وجه و كفين و . . و بر اين مدعا شواهد بسيارى موجود است كه براى پرهيز از طولانى شدن از ذكر آنها خوددارى مىشود .\r\n\r\nحاشيه نويسىهاى شيخ\r\nشيخ با نوشتن حاشيه بر رساله‌هاى عمليهء قبل از خود ظاهرا اين هدف عمده را تعقيب مىكرد كه بدين وسيله از مقام شامخ علمى و فقهى گذشتگان تجليل كند و آنها را\r\n","description":"","footnote":"","page_name":" 261 ","page_number":264},
  {"content":"\r\nمورد احترام خود قرار دهد ، او با فروتنى و تواضع بسيار خود تصميم گرفت تا ياد فقهاى پيشين را در ميان مردم زنده و جاويد نگهدارد ، تا اين كه مردم هر گز ايشان را از دعاى خير فراموش نكرده و قدردان زحمات و كوششهاى بىوقفه آنان باشند .\r\n\r\nپيروان شيخ اعظم\r\nمراجعى كه رسالهء عمليه ننوشتند و مانند شيخ انصارى تنها به حاشيه زدن بر رساله‌هاى عمليهء اسلاف خود اكتفا كردند فراوانند . در اينجا با چهره برخى از ايشان آشنا مىشويم :\r\n1 - مرحوم آية الله شيخ احمد قزوينى مشهور به « مولى آقا » ( 1247 - 1307 ه . ق ) او نيز نظير شيخ انصارى از انتشار رسالهء عمليهء مستقلى خوددارى كرد و به تحشيه رساله‌هاى پيش از خود بسنده نمود ، كه از جمله مىتوان از حواشى او بر رساله‌هاى ذيل نام برد : نجاة العباد مرحوم صاحب جواهر ، نخبهء مرحوم كلباسى اصفهانى ، صيغ العقود مرحوم زنجانى و رساله پرسش و پاسخ شيخ اعظم انصارى . البته مرحوم مولى آقا رسالهء پرسش و پاسخ مستقل از خود به جا گذاشته است .\r\n2 - حضرت آية الله العظمى مرحوم ميرزا محمد حسن شيرازى معروف به ميرزاى مجدد شيرازى ( 1230 - 1312 ه . ق ) - او هم از نوشتن رسالهء عمليه ابا داشت . و على رغم اصرار مقلدين بدين كار تن در نداد ، و تنها بر نجاة العباد مرحوم صاحب جواهر و نخبهء مرحوم كلباسى اصفهانى و مناسك حج شيخ انصارى حاشيه نوشت .\r\nاما كتاب « مجمع الرسائل » كه به نام او چاپ شده است اثر خود او نيست ، بلكه مجموعه اى از استفتاءات است كه به وسيلهء مرحوم حاج محمد حسين اصفهانى معروف به خبرى گرد آورى شده و به ضميمهء چند رسالهء ديگر از همين قبيل به چاپ رسيده است . اين رساله براى نخستين بار در تهران بدون حاشيه در سالهاى 1309 ، 1314 و 1323 به طبع رسيد كه از شهرت خاصى در ميان رساله‌ها برخوردار شد و در جايگاه بلندى قرار گرفت و نظر همگان را به خود جلب كرد ، لذا علماى بزرگ عصر به تحشيهء آن پرداختند كه از جمله عبارتند از :\r\nآية الله حاج ميرزا حسين حاج ميرزا خليل تهرانى ( م 1326 ق ) .\r\nآية الله آخوند خراسانى ( م 1329 ق ) .\r\n","description":"","footnote":"","page_name":" 262 ","page_number":265},
  {"content":"\r\nآية الله سيد اسماعيل صدر موسوى اصفهانى ( م 1338 ق ) .\r\nآية الله آقا شيخ محمد تقى معروف به آقا نجفى ( م 1332 ق ) .\r\nآية الله شيخ محمد على ثقة الاسلام اصفهانى ( م 1318 ق ) .\r\nآية الله آقا سيد محمد كاظم يزدى ( م 1337 ق ) .\r\nو اما رساله مجمع المسائل را نيز به عنوان رساله عمليه مستقل ننوشته بلكه مجموعه اى است از حواشى او بر رساله‌هاى عمليه پيشين : سراج العباد و صراط النجاة و سرور العباد مرحوم شيخ اعظم انصارى و نجات العباد مرحوم صاحب جواهر و نخبه شيخ محمد ابراهيم كرباسى و طريق النجاة مرحوم سيد زين العابدين طباطبايى تهرانى و پرسش و پاسخهاى او كه به وسيله مرحوم سيد اسد الله قزوينى جمع آورى و چاپ شد .\r\nدر اينجا مناسب است به چند مسأله در مورد مرحوم ميرزاى مجدد شيرازى اشاره شود .\r\nالف ) مرحوم شيرازى يكى از شاگردان مبرز و مشهور شيخ اعظم انصارى بود و مرحوم شيخ بارها در مجلس درس به اجتهاد او تصريح فرموده بود . و گاهى مىگفت : من درس را براى سه نفر مىگويم : ميرزا محمد حسن شيرازى ( م 1312 ق ) ، ميرزا حبيب الله رشتى ( م 1312 ق ) و آقا حسن تهرانى نجمآبادى ( م 1282 ق ) و از قرار معلوم ، شيخ عنايت خاصى به مرحوم ميرزا داشته است ، و بنا به سخن معروف ، هر گاه از بيان مسأله اى در درس فارغ مىشد مىفرمود : اينك ببينيم ميرزا چه مىگويد ! ب ) ميرزاى شيرازى يكى از بزرگترين شخصيتهاى علمى زمان خود بود و ابتدا در جلسات درس مرحوم شيخ حاضر نمىشد . روزى شيخ براى ديدن ميرزا به منزل او مىرود ، در اين ديدار ميرزا مسأله اى را عنوان مىكند و شيخ بدان ايراد مىگيرد ، مرحوم ميرزا پس از اندكى درنگ ايراد را مىپذيرد و از نظر خود برمىگردد . اين امر چندين بار تكرار مىشود تا اين كه وى مجذوب مقام علمى شيخ مىگردد و از همين جا شاگردى وى شروع مىشود و سالها در مجلس درس شيخ شركت مىجويد ، و از آن پس مقام علمى فراوانى كسب كرد و پس از شيخ ، مقام دوم را حائز گرديد .\r\nج ) وقتى شيخ انصارى از دنيا رفت ، ميرزاى مجدد 51 سال داشت كه مرجع تقليد اكثر شيعيان گرديد . پس از فوت شيخ عده اى از اهالى آذربايجان به آية الله العظمى سيد حسين كوه كمره اى رجوع مىكردند كه پس از درگذشت او در ( سال 1299 ق ) به تقليد ميرزاى مجدد روى آوردند . و بدين ترتيب وى مرجع تقليد عام شد .\r\n","description":"","footnote":"","page_name":" 263 ","page_number":266},
  {"content":"\r\nد ) معروف و مشهور است كه در ابتداى هر سده شخصى ظهور مىكند كه دين مقدس اسلام را رونق مىدهد و آن را جلوه گر مىسازد و به دفاع از آن در برابر كفار و مشركان مىپردازد ، اين عقيده با توجه به حديثى پديد آمده كه از پيامبر گرامى روايت شده است كه فرمود : « ان الله يبعث لهذه الامة عند رأس كل مائة سنة من يجدد لها دينها » يعنى خداوند متعال در آغاز هر قرن ، فردى را برمىگزيند كه امت اسلام را رونق دهد و سنتهاى به فراموشى سپرده را حياتى تازه بخشد . البته اين روايت از نظر سند مورد اشكال و ايراد است ( جامع الاصول فى احاديث الرسول و سنن ابو داود ) . در پرتو اين نظريه بود كه عده اى ميرزا محمد حسن شيرازى را مجدد قرن چهاردهم قلمداد كردند ، چنان كه وحيد بهبهانى را مجدد سدهء سيزدهم شمرده‌اند .\r\n3 - حضرت آية الله شيخ محمد حسن شريعتمدار استرآبادى ( 129 - 1318 ه . ق ) وى نيز به جاى تأليف رسالهء عمليهء مستقل ، در ارائه فتواى خود تنها به حاشيه نويسى بر رساله‌هاى پيشين و جمع آورى استفتاءات بسنده نمود .\r\n4 - استاد الفقهاء و المجتهدين آخوند ملا محمد كاظم خراسانى ( 1255 - 1329 ه ) - از اين فقيه گرانقدر و دانشمند بزرگ نيز رساله عمليهء مستقل منتشر نشده است ، بلكه او هم نظير استادش شيخ اعظم ، به حاشيه نويسى بر رساله‌هاى پيش اكتفا كرده است .\r\nحاشيه بر تبصرة المتعلمين علامه حلى ، كه به ضميمهء تبصرة به عنوان تكملة التبصرة چاپ شده است . حاشيه بر منهج الرشاد شيخ جعفر شوشترى ، و حاشيه بر وسيله النجاة فاضل شربيانى كه به سال 1322 در تهران به همراه متن كتاب به چاپ رسيده است . و حاشيه بر مجمع المسائل ميرزا مجدد شيرازى ( م 1312 ق ) و حاشيه بر منتخب المسائل سيد حسين كوه كمره اى ( م 1299 ق ) آخوند ، رساله اى به عنوان ذخيرة العباد ليوم المعاد دارد ليكن آن به عنوان رسالهء عمليه نوشته نشده ، بلكه همان پرسش و پاسخهاست كه از او گرد آورى شده . اين رساله همه ابواب فقه از طهارت تا ديات را دارد و بر اين رساله ميرزا محمد تقى شيرازى و سيد ابو الحسن اصفهانى حاشيه دارند .\r\n","description":"","footnote":"","page_name":" 264 ","page_number":267},
  {"content":"\r\n\r\nامتيازات آخوند خراسانى\r\nدر اينجا لازم است به پاره اى از ويژگيها و مزاياى مرحوم آخوند اشاره شود :\r\nالف ) آخوند از جنبهء علمى داراى مقام بس والايى بود ، و آوازهء موقعيت بلند وى در هر جايى شنيده مىشد . معروف است كه آخوند در حدود يك هفته با ميرزاى شيرازى كه استاد وى بود در مورد يك مسأله به بحث پرداخت ، و هر روز كه مىگذشت اشكال تازه اى بر كلام ميرزا وارد مىكرد و ميرزا نيز در مقام پاسخ بر مىآمد ، تا اين كه در روز آخر هفته ميرزا با تواضع و فروتنى بسيارى كه از عظمت روحى و پاكى و قداست نفس وى حاكى بود ، در ميان جمعى از طلاب و فضلا اعلام كرد كه نظر ملا محمد كاظم درست و مطابق با قاعده است . اين عمل علاوه بر آن كه موجب شگفتى حاضران شد و مقام علمى آخوند را اثبات كرد . باعث شد كه ميرزا بيش از پيش مورد احترام و تقديس قرار گيرد ، تا جايى كه نقل شده گروهى از شاگردان وى و از جمله آخوند خراسانى در خانهء مرحوم ميرزا را مىبوسيدند .\r\nب ) خوشه چينان خرمن فضل آخوند خراسانى و تربيت يافتگان مكتب او در هر كجا كه بودند موقعيت خاص و احترامى ويژه داشتند ، تا آنجا كه معروف شده هر كس نزد آخوند درس خوانده ، و در محضر پر فيض او حاضر شده باشد يا مجتهد مسلم شده و در ميان مراجع بزرگ تقليد جاى گرفته است ، و يا عالم و دانشمندى مبرز گشته و از موقعيت اجتماعى والايى برخوردار شده است . و همين كه شاگردى فردى نزد آخوند محرز مىشد پيامدهاى اجتماعى آن در ميان مردم به خوبى محسوس مىنمود ، به همين دليل مردم در مقام تعريف عالم مورد علاقهء خود به اين اكتفا مىكردند كه او را از شاگردان مرحوم آخوند به شمار آورند . و هنگامى كه به زندگى مراجع بزرگ تقليد و شخصيتهاى علمى جهان تشيع در دورهء اخير نظر مىافكنيم مىبينيم كه بيشتر آنان از شاگردان و تربيت يافتگان مرحوم آخوند هستند .\r\n5 - آية الله شيخ عبد الصمد جزائرى ( 1243 - 1337 ه . ق ) اين فرزانهء بزرگ نيز در بيان مسائل فقه ، رسالهء مستقل نشر نكرد ، بلكه به حاشيه نويسى و پاسخ استفتاءات اكتفا نمود . وى حاشيه اى بر مناسك حج و جامع الشتات مرحوم ميرزاى قمى ( قدس سره ) دارد .\r\n6 - آية الله شيخ محمد حسن انصارى داماد شيخ اعظم انصارى\r\n","description":"","footnote":"","page_name":" 265 ","page_number":268},
  {"content":"\r\n( 1254 - 1332 ه . ق ) او نيز در بيان مسائل و احكام الهى رساله مستقل ندارد و بر حاشيهء منهج الرشاد شيخ جعفر شوشترى و منتخب المسائل شيخ ، اكتفا كرد .\r\n7 - آية الله حاج ميرزا خليل كمره اى ( م 1280 ) او نيز بر حاشيه نجات العباد صاحب جواهر اكتفا نمود اما رساله عمليه و مناسك حج او كه در تهران به سال 1340 چاپ شد ، فقط احكام ضرورى را در بر داشته و متداول نبوده است .\r\n\r\nدورهء ششم\r\nدر اين دوره ، بيان فقه و احكام الهى ، هم به صورت حاشيه نويسى بر رساله‌هاى عمليه پيشينيان بود ، هم به صورت مجموعه‌هاى پرسش و پاسخ ، و هم با تأليف رساله‌هاى عمليه مستقل .\r\nاين امر از زمان آية الله ميرزاى دوم ، محمد تقى شيرازى ( رضوان الله عليه ) ( م 1338 ق ) آية الله سيد محمد كاظم يزدى ( قدس سره ) ( م 1337 ق ) متداول شد كه تا زمان معاصر نيز ادامه دارد .\r\nدو شخصيت برجستهء اين مرحله ميرزاى شيرازى و مرحوم يزدى هستند كه اين سنت را در ميان جامعهء فقهى معاصر بنا نهادند و با گسترش مباحث آن و مسائل فرعى ، باب تازه اى را در فقه شيعه گشودند . در اينجا لازم است به گوشه اى از آثار فقهى ايشان كه بيانگر شيوهء اين دو عالم بزرگ است اشاره شود :\r\n\r\nميرزا محمد تقى شيرازى\r\nمرحوم ميرزا محمد تقى شيرازى بر رساله‌هاى پيش از خود حاشيه مىنوشت كه از جمله مىتوان به حواشى او بر كتاب نخبهء مرحوم كلباسى اصفهانى ( م 1261 ق ) و رساله علامه مجلسى اول ( م 1070 ق ) و « ذخيرة العباد ليوم المعاد » ملا محمد فاضل شربيانى ( م 1322 ق ) و « مجمع الرجال » ميرزا بزرگ شيرازى ( م 1312 ق ) اشاره كرد . او همچنين رسالهء عمليهء مستقلى به نام « ذخيرة العباد ليوم المعاد » دارد كه به زبان فارسى تأليف كرده است . اين رساله همهء ابواب فقه از طهارت تا ديات را در بر دارد و به صورت سؤال و جواب تنظيم شده است . اين شيوه طبعا فهم مطالب را آسانتر مىسازد و از قدرت انتقال بيشترى برخوردار است .\r\n","description":"","footnote":"","page_name":" 266 ","page_number":269},
  {"content":"\r\nبه دليل خصوصياتى كه اين رساله دارد ، همواره نظر مراجع تقليد را متوجه خود ساخته و باعث شده كه پس از فوت ميرزا به تحشيهء آن بپردازند ، از جمله عالمانى كه بر « ذخيرة العباد » حاشيه نوشته‌اند عبارتند از : آية الله سيد ابو الحسن اصفهانى ( 1265 ق ) آية الله سيد محمود حسينى شاهرودى ( 1394 ق ) ، و آية الله سيد محمد تقى خوانسارى ( 1371 ق ) ، آية الله ميرزا محمد فيض قمى و آية الله سيد عبد الهادي شيرازى ، آية الله شيخ منصور دزفولى ، آية الله سيد على بهبهانى رامهرمزى و جمعى ديگر .\r\nعده اى از مراجع تقليد نيز آراء فقهى خود را در متن كتاب مزبور وارد نموده و آن را كتابى مستقل از ناحيهء خود قرار داده‌اند .\r\nلازم به تذكر است كه رساله « ذخيرة العباد ليوم المعاد » گاهى به جهت اختصار « ذخيرة المعاد » ناميده مىشود ، بنا بر اين ، ذخيرة المعاد رسالهء جداگانه اى نيست .\r\n\r\nسيد محمد كاظم يزدى\r\nمرحوم يزدى نيز بر رساله‌هاى قبل از خود حاشيه زده است كه از جمله حاشيهء وى بر « احكام الشريعة » مجلسى اول ، نخبهء كلباسى و نجات العباد صاحب جواهر و ذخيرة العباد و وسيلة النجاة ملا محمد فاضل شربيانى ( م 1322 ق ) و مجمع المسائل ميرزا ، مجدد شيرازى ، وى علاوه بر اين ، رسالهء عمليه مستقلى به نام « العروة الوثقى » تأليف كرده است .\r\nرسالهء عروة الوثقى چه در زمان مرحوم يزدى و چه پس از آن از اهميت خاصى برخوردار شد ، و در ميان رساله‌هاى عمليه مقام والايى را احراز نمود . اين رساله از زمان تأليف همواره مورد توجه مراجع تقليد و ساير بزرگان علم بوده است .\r\nمزاياى اين كتاب را مىتوان در شيوايى بيان و رسايى تعبير و روان بودن عبارات و جملات آن ، و نيز گستردگى فروع مذكور در كتاب و حسن سليقه در انتخاب اسلوبى پسنديده جهت تنظيم ابواب آن برشمرد .\r\nاين كتاب تا كنون بيش از پنجاه بار به چاپ رسيده است و مراجع تقليد پس از رحلت مرحوم يزدى ، به حاشيه نويسى بر آن پرداخته‌اند ، حاشيه نوشتن بر عروة الوثقى هم چنان در ميان مراجع تقليد متداول مىباشد . همان طورى كه پيش از اين هم گفتيم تا قبل از تأليف عروة الوثقى ، كتاب نجاة العباد صاحب جواهر بود كه محور بحثهاى فقهى و حاشيه نويسى قلمداد مىشد ، ليكن پس از انتشار رسالهء عروة الوثقى همهء فقها بدان رو\r\n","description":"","footnote":"","page_name":" 267 ","page_number":270},
  {"content":"\r\nنمودند . در اينجا مناسب است به نام برخى از دانشمندانى كه بر عروه ، حاشيه نوشته‌اند اشاره شود :\r\n1 - آية الله سيد محمد فيروزآبادى ( 1345 ه . ق ) 2 - آية الله شيخ عبد الله مامقانى ( م 1351 ه . ق ) 3 - آية الله سيد حسن صدر ( 1354 ه . ق ) 4 - آية الله ميرزا محمد حسين نائينى ( م 1355 ه . ق ) 5 - آية الله شيخ عبد الكريم حائرى ( م 1355 ه . ق ) 6 - آية الله آقا ضياء الدين عراقى ( م 1361 ه . ق ) 7 - آية الله سيد ابو الحسن اصفهانى ( م 1365 ه . ق ) 8 - آية الله حاج آقا حسين طباطبايى قمى ( م 1366 ه . ق ) 9 - آية الله سيد محمد تقى خوانسارى ( م 1371 ه . ق ) 10 - آية الله سيد محمد حجت كوه كمره اى ( 1372 ه . ق ) 11 - آية الله شيخ محمد حسين كاشف الغطاء ( م 1373 ه . ق ) 12 - آية الله سيد صدر الدين صدر ( م 1373 ه . ق ) 13 - آية الله سيد جمال الدين گلپايگانى ( م 1378 ه . ق ) 14 - آية الله ميرزا آقا اصطهباناتى شيرازى ( م 1378 ه . ق ) 15 - آية الله سيد حسين بروجردى ( م 1380 ه . ق ) 16 - آية الله سيد يونس اردبيلى ( 1377 ه . ق ) 17 - آية الله ميرزا مهدى شيرازى ( م 1380 ه . ق ) 18 - آية الله سيد عبد الهادي شيرازى ( م 1381 ه . ق ) 19 - آية الله سيد محسن حكيم ( م 1390 ه . ق ) 20 - آية الله شيخ محمد خوانسارى 21 - آية الله سيد محمود شاهرودى ( م 1394 ه . ق ) 22 - آية الله سيد على بهبهانى رامهرمزى ( 1395 ه . ق ) 23 - آية الله سيد محمد هادى ميلانى ( م 1395 ه . ق ) 24 - آية الله سيد احمد خوانسارى ( م 1405 ه . ق ) 25 - آية الله سيد ابو الحسن رفيع قزوينى\r\n","description":"","footnote":"","page_name":" 268 ","page_number":271},
  {"content":"\r\n26 - آية الله سيد عبد الله شيرازى 1309 / 1405 27 - آية الله شيخ عبد النبي عراقى 1380 در مورد انگيزهء مرحوم يزدى در تأليف كتاب عروه از خود او چنين نقل شده است :\r\n« شيخ انصارى آن چه به نظر وى مطابق با احتياط بود به عنوان حاشيه بر رسالهء نجاة العباد صاحب جواهر نشر داد ، و ميرزاى شيرازى احكام مطابق با احتياط را در حاشيهء خود بر رسالهء مزبور بيان كرد ، در اين زمان بود كه احساس كردم مردم به كتابى نياز دارند تا احكام دينى را به عنوان فتوا از مجتهد خود فرا گيرند ، از اين رو دست به كار تأليف رسالهء عروة الوثقى زدم . » در اين رساله اگر چه احتياطهايى وجود دارد ولى بيشتر آنها مستحبى است .\r\nمرحوم يزدى رسالهء ديگرى به نام « ذخيرة الصالحين » دارد كه خود وى نگارش نكرده است ، بلكه شيخ سعيد بن محمد رضا الحلى فتاوى او را از مواضع مختلف گرد آورده و به سال 1329 در بغداد در چاپخانه دار السلام به چاپ رسانيده است . ( 1 ) بر اين رساله آية الله اصفهانى حاشيه دارد و رساله ديگرى به نام منتخب الرسائل دارد كه در چاپخانه مذكور در سال 1331 به زيور چاپ آراسته گرديد و اين رساله با حواشى سيد محمد فيروزآبادى و شيخ عبد الله مامقانى در سال 1330 و سيد ابو الحسن اصفهانى در سال 1339 و آقا ضياء الدين عراقى در سال 1341 و آية الله بروجردى در سال 1366 چاپ شد .\r\nاين عالم بزرگوار رسالهء ديگرى به « نعم الزاد ليوم المعاد » دارد و بر اين رساله آية الله سيد محمد فيروزآبادى حاشيه دارد و رساله ديگر ايشان « طريق النجاة » مىباشد كه خيلى مختصر و به عنوان سؤال و جواب تنظيم شده و در سال ( 1330 ق ) در بغداد در چاپخانه دار السلام به چاپ رسيده است .\r\n\r\nرجال علمى دورهء ششم\r\nپس از مرحوم شيرازى و يزدى ، فقها و مراجع شيوهء آنان را دنبال كرده و علاوه بر حاشيه نويسى بر رساله‌هاى قبل از خود به تأليف رساله‌هاى عمليهء مستقل پرداختند . كه\r\n\r\n","description":"","footnote":"\r\n( 1 ) - الذريعه ج 1 ، ص 16 .\r\n","page_name":" 269 ","page_number":272},
  {"content":"\r\nدر اينجا به نام برخى از آنها اشاره مىشود :\r\n1 - آية الله سيد اسماعيل صدر 1258 / 1255 - 1338 - ايشان علاوه بر حاشيه نجات العباد صاحب جواهر و مجمع الرسائل شيخ جعفر شوشترى و ذخيرة العباد شيخ زين العابدين مازندرانى ( م 1309 ) و ذخيرة العباد ليوم المعاد فاضل شربيانى ( م 1322 ) رساله عمليه مستقل هم داشت كه درج 15 ص 189 از كتاب « الذريعه » به آن اشاره شده است .\r\n2 - آية الله سيد محمد فيروزآبادى ( م 1345 ه . ق ) - وى علاوه بر حاشيهء عروة الوثقى كه بنا به قولى اولين حاشيه بر اين كتاب است ، و حاشيه بر « منتخب الرسائل » سيد يزدى ، رساله‌هاى مستقلى به نام « ذخيرة العباد ليوم المعاد » و « منتخب المسائل » مستقل و مناسك حج دارد .\r\n3 - آية الله آقا شيخ محمد سبط الشيخ ( 1272 - 1344 ق ) - او علاوه بر حاشيه « مصباح الهداية » شيخ محمد طاهر دزفولى ، رساله عمليه مستقلى هم به نام « هداية العوام » دارد .\r\n4 - آية الله سيد حسن صدر ( 1272 - 1354 ه . ق ) او بر كتابهاى تبصرة المتعلمين علامه حلى ، نجاة العباد صاحب جواهر و عروة الوثقى ، اثر مرحوم يزدى حاشيه نوشته و ترجمه عروة الوثقى ، يعنى كتاب غاية القصوى را نيز حاشيه زده است . مرحوم صدر علاوه بر اينها رسالهء مستقلى به نام « تحصيل الفروع الدينيّة » فى فقه الامامية » نوشته كه در مقدمهء آن فروع تقليد را به طور مبسوط بيان كرده و احكام طهارت و نماز را در دو باب آن آورده است . از او كتابهاى ديگرى نيز باقى مانده است كه عبارتند از : « المسائل المهمة » مشتمل بر ابواب عبادات ، رسالهء « اجوبة المسائل » كه در عراق ، لبنان و آمريكا به چاپ رسيده است ، و مناسك حج كه همهء اعمال حج و عمره را در بر دارد و به سال ( 1341 ق ) در بغداد چاپ شده است .\r\n5 - آية الله شيخ عبد الله مامقانى ( م 1351 ق ) - او نيز علاوه بر حاشيه جامع عباسى شيخ بهائى رساله عمليه اى به نام منتخب الرسائل دارد كه در سال 1341 چاپ شد و رساله ديگرى به نام ارشاد المستبصرين داشت كه اين رساله حاوى تمام ابواب فقه از طهارت تا ديات مىباشد و در سال 1342 چاپ شد و مناسك حج هم دارد كه در سال 1344 در نجف چاپ شد .\r\n","description":"","footnote":"","page_name":" 270 ","page_number":273},
  {"content":"\r\n6 - آية الله شيخ محمد حسين نائينى ( م 1355 ه . ق ) - مرحوم نائينى بر مناسك حج شيخ اعظم انصارى و عروة الوثقى سيد يزدى و بر نجات العباد صاحب جواهر حاشيه زد ، رساله مستقلى به نام « وسيلة النجاة » تأليف كرد كه در سال 1343 به چاپ رسيد . و مختصر اين رساله هم به نام « احكام العبادات و المعاملات » در سال ( 1345 ق ) در بيروت چاپ شد و نيز رساله ديگرى به نام « ذخيرة العباد ليوم المعاد » دارد كه در چاپخانه علوى چاپ شد . و نيز مناسك حج كه در سال ( 1349 ق ) در نجف چاپ گرديد .\r\n7 - آية الله شيخ عبد الكريم حائرى ( م 1355 ه . ق ) - وى نيز بر مناسك حج شيخ انصارى و ذخيرة العباد ميرزاى شيرازى دوم و عروة الوثقى سيد يزدى حاشيه نوشت ، و رسالهء عمليه اى به نام « وسيلة النجاة » تأليف كرد كه در 112 صفحه در تهران چاپ شد .\r\nاو رسالهء ديگرى به نام مجمع الرسائل دارد كه برخى از مراجع بدان حاشيه زده‌اند و رساله‌هاى ديگرى به نام منتخب الرسائل و به نام ذخيرة المعاد كه در تهران در سال ( 1339 ق ) و به نام « مجمع الاحكام » كه در سال ( 1343 ق ) و نيز مناسك حج كه در سال 1347 در تهران طبع شده دارد .\r\n8 - آيت الله آقا ضياء الدين عراقى ( م 1361 ه . ق ) - او نيز علاوه بر حاشيه « منتخب الرسائل » و « عروة الوثقى » سيد يزدى و بر رساله « ذخيرة العباد ليوم المعاد » آخوند خراسانى رساله عمليه مستقل هم دارد .\r\n9 - آية الله سيد ابو الحسن اصفهانى ( م 1365 ه . ق ) - مرحوم اصفهانى بر « ذخيرة العباد » ميرزاى شيرازى و « عروة الوثقى » حاشيه نوشت ، و بجز آن رساله‌هاى عمليه مستقلى نيز داشت .\r\nيكى رسالهء « منهاج الصالحين » است كه در زمان حيات وى سه بار به چاپ رسيد . و ديگر رسالهء وسيلة النجاة است كه از آثار ارزشمند و بسيار نفيس اوست و در ميان ديگر رساله‌ها تابندگى و جذابيت خاصى دارد و از زمان تأليف تا كنون پيوسته مورد عنايت و توجه فقها و بزرگان بوده است . به طورى كه در همه محافل علمى و مجالس دينى و جلسات استفتاء به نحوى سخنى از آن به ميان مىآيد .\r\nوسيلة النجاة ، اغلب مسائل مورد نياز و ابتلاى مردم را در بر دارد و با شيوه اى جالب و پسنديده در قالب عباراتى واضح و بدون ابهام احكام دينى را بيان كرده است ، و به همين دليل مراجع تقليد به تحشيه و تعليق آن همت گماردند كه از جمله عبارتند از :\r\n","description":"","footnote":"","page_name":" 271 ","page_number":274},
  {"content":"\r\nآية الله سيد محمد تقى خوانسارى ، آية الله سيد محمد حجت كوه كمره اى ، آية الله سيد صدر الدين صدر ، آية الله سيد جمال الدين گلپايگانى ، آية الله ميرزا مهدى شيرازى ، آية الله سيد عبد الهادي شيرازى ، آية الله شيخ محمد رضا آل يس ، آية الله سيد حسين حمامى ، آية الله شيخ محمد كاظم شيرازى ، آية الله سيد جواد تبريزى ، آية الله شيخ عباس على شاهرودى ، آية الله شيخ عبد النبي اراكى ، آية الله ميرزا آقا اصطهباناتى شيرازى ، آية الله سيد محمد بغدادى ، آية الله سيد محسن حكيم ، آية الله سيد محمود شاهرودى ، آية الله سيد محمد هادى ميلانى و آية الله سيد احمد خوانسارى و آية الله سيد محمد حسين اصفهانى .\r\nرسالهء وسيلة النجاة سالهاى 1341 ، 1343 ، 1346 ، 1355 ه . ق در زمان حيات آية الله سيد ابو الحسن اصفهانى چاپ شد و از آن پس نيز تا كنون بيش از بيست بار به چاپ رسيده است .\r\nعلامه تهرانى مىگويد : اين رساله را سيد ابو القاسم اصفهانى در سال 1334 به فارسى ترجمه كرد و آن را صراط النجاة نام نهاد ، اين ترجمه در سال 1345 چاپ شد . ( 1 ) شيخ سعادت حسين اين رساله را به زبان اردو برگرداند ، و آن را « ذريعة النجاة فى ترجمة وسيلة النجاة » ناميد . اين ترجمه به سال 1356 در هند چاپ شد .\r\n10 - آية الله حاج آقا حسين بروجردى ( م 1380 ه . ق ) - آيت الله بروجردى علاوه بر حاشيه بر مناسك حج شيخ اعظم انصارى و عروة الوثقى سيد يزدى ، رسالهء عمليهء مستقلى به نام « جامع الفروع و مجمع الرسائل » و « انيس المقلدين فى احكام الدين » كه به صورت سؤال و جواب تنظيم شده ، مناسك حج ، و رسالهء عمليه مستقل ديگرى هم داشت كه آن را رسالهء توضيح المسائل ناميد ، اين رساله به دليل سبك خاص و ابتكارى خود در بيان مسائل ، در ميان رساله‌هاى فارسى برجستگى بارزى يافت و ساير رساله‌ها را تحت الشعاع خود قرار داد . توضيح المسائل بروجردى اشكالاتى را كه در ساير رساله‌ها بود و از ابهام و پيچيدگى عبارات آنها سرچشمه مىگرفت از ميان برداشت و همگان را از موهبت بهره گيرى از كتابهاى فقهى خرسند و خشنود ساخت .\r\nوى در رسالهء مزبور كه مشتمل بر همهء ابواب فقه از طهارت تا ديات بود با شيوهء\r\n\r\n","description":"","footnote":"\r\n( 1 ) - الذريعه ج 15 ، ص 37 .\r\n","page_name":" 272 ","page_number":275},
  {"content":"\r\nبىسابقه اى در ميان رساله‌هاى عمليه ، نهايت باريك بينى و دقت را اعمال كرد و در طرح هر مسأله رعايت اختصار و از تفصيلات بىفايده اجتناب نموده بود . ويژگيهاى اين رساله موجب شد كه مراجع تقليد كشورهاى ديگر نيز رساله‌هاى خود را مطابق با توضيح المسائل مذكور تنظيم كنند .\r\nبارى ، پس از درگذشت مرحوم بروجردى عده اى از مراجع تقليد فارسى زبان و عرب موارد اختلاف در رساله را تغيير داده و طبق نظر خود اصلاح كردند و به نام خود به چاپ رسانيدند . و اين خود نشانگر اهميت فراوان اين رساله و تأثير شگرفى است كه در حوزه‌هاى علميه نهاده است .\r\nعلاوه بر اين برخى از علماء و مراجع به حاشيه زدن رسالهء توضيح المسائل پرداختند كه عبارتند از آيات عظام : حكيم ، شاهرودى ، شيخ منصور دزفولى ، ميلانى و مراجع تقليد بزرگوار زمان ما .\r\n11 - آية الله ميرزا على آقا شيرازى ( متوفاى 1355 - ق ) زيرا او هم علاوه بر حاشيه « نجات العباد » ، ميرزا محمد تقى شيرازى ، رساله مستقلى هم به نام وسيلة النجاة نوشت كه در سال 1339 در نجف اشرف چاپ شد و نيز رساله ديگرى به زبان تركى داشت كه به قلم آية الله ميرزا محمد على اردوبادى تنظيم شده بود .\r\n12 - آية الله حاج شيخ كاظم شيرازى ( 1290 - 1367 ق ) - وى علاوه بر حاشيه عروة الوثقى و وسيلة النجاة رساله عمليه مستقلى هم به نام « ذخيرة العباد » داشت و رساله ديگرى در مناسك حج داشتند كه در سال 1354 چاپ شد .\r\n13 - آية الله حاج آقا حسين طباطبايى قمى ( م 1366 ق ) - وى علاوه بر حاشيه عروة الوثقى ، رساله مستقلى به نام « ذخيرة العباد ليوم المعاد » نوشت كه در سال 1366 و رساله طريق النجاة و منتخب المسائل فيما تعم البلوى در سال 1366 چاپ شد و مناسك حج او نيز در سال 1356 به طبع رسيد .\r\n14 - آية الله سيد حسين حمامى 1298 / 1379 - او علاوه بر حاشيه وسيلة النجاة ، رساله مستقلى به نام « هداية المسترشدين و المسائل النجفية » تأليف كرد .\r\n15 - آية الله سيد يونس اردبيلى ( 1293 - 1377 ق ) - زيرا او علاوه بر حاشيه « عروة الوثقى » رساله عمليه مستقل به نام « وجيزة المسائل » داشت .\r\n16 - آية الله شيخ محمد مهدى بيگدلى دزفولى 1288 / 1370 - وى مانند اسلاف\r\n","description":"","footnote":"","page_name":" 273 ","page_number":276},
  {"content":"\r\nخود علاوه بر حاشيه جامع عباسى شيخ بهائى و عروة الوثقى سيد يزدى رساله عمليه مستقلى هم به نام ذخيرة المعاد داشتند .\r\n17 - آية الله شيخ محمد جعفر انصارى 1312 / 1370 - وى نيز هم چون مراجع گذشته وسيلة النجاة عربى و صراط النجاة فارسى مرحوم اصفهانى و كلمة التقوى حاج شيخ محمد رضا دزفولى را حاشيه زد و رساله مستقلى به نام الذريعة فى احكام الشريعة فارسى و رساله ديگرى به عنوان رساله عمليه فى الفروع الفقهية نوشت .\r\n18 - آية الله حج شيخ محمد حسين كاشف الغطاء 1295 / 1374 - زيرا او هم علاوه بر حاشيه عروة الوثقى يزدى و مجمع الرسائل شيخ جعفر شوشترى و عين الحياة شيخ احمد كاشف الغطاء متوفى 1345 رسالهء عمليه مستقلى هم به نام وجيزة الاحكام عربى و زاد المقلدين فارسى و مناسك حج عربى و فارسى داشتند .\r\n19 - آية الله شيخ محمد رضا آل يس - او نيز علاوه بر حاشيهء وسيلة النجاة اصفهانى ، رسالهء مستقلى به نام « بلغة الراغبين فى فقه آل يس » به رشته تحرير در آورد .\r\n20 - آية الله شيخ عبد النبي عراقى ( م 1380 ق . ) - وى حاشيه اى بر وسيلة النجاة دارد ، و علاوه بر آن رسالهء مستقلى به نام « ذخيرة العباد ليوم المعاد » نوشته است ، كه به سال 1369 در قم چاپ شد .\r\n21 - آية الله سيد جمال الدين گلپايگانى ( م 1378 ه . ق ) - ايشان علاوه بر حاشيهء عروة الوثقى و وسيلة النجاة ، رساله مستقلى هم به نام « ذخيرة العباد ليوم المعاد » دارد كه در سال 1371 در چاپخانه حيدرى نجف اشرف چاپ شده است .\r\n22 - آية الله سيد عبد الهادي شيرازى ( م 1381 ه . ق ) - وى نيز هم چون اسلاف خود عروة الوثقى و وسيلة النجاة را حاشيه زد ، و رسالهء مستقلى به نام ذخيرة العباد نوشت كه به زبان فارسى بود ، و به علاوه رساله اى به زبان عربى به نام « وسيلة النجاة » تأليف كرد ، و دو مناسك حج فارسى و عربى به رشته تحرير درآورد .\r\n23 - آية الله سيد ابراهيم اصطهباناتى شيرازى ( 1297 - 1378 ق ) - او هم علاوه بر حاشيهء عروة الوثقى و وسيلة النجاة ، رساله مستقلى به زبان فارسى به نام « صراط النجاة » و « ذخيرة العباد » و « مناسك حج » تأليف كرده است .\r\n24 - آية الله سيد صدر الدين صدر ( م 1373 ه . ق ) - او هم علاوه بر حاشيه « وسيلة النجاة آية الله اصفهانى ، رساله مستقلى به نام » سفينة النجاة « دارد .\r\n","description":"","footnote":"","page_name":" 274 ","page_number":277},
  {"content":"\r\n25 - آية الله شيخ عباس على شاهرودى - او علاوه بر حاشيه « عروة الوثقى و وسيلة النجاة » رساله عمليه مستقل نيز دارد .\r\n26 - آية الله ميرزا مهدى حسينى شيرازى ( متولد 1304 ق ) ( م 1380 ه . ق ) - علاوه بر حاشيه عروة الوثقى و وسيلة النجاة رساله عمليه مستقل فارسى به نام « ذخيرة العباد ليوم المعاد و ذخيرة الصلحاء » و « رساله الوجيزة » و عربى به نام « بداية الاحكام » دارد .\r\n27 - آية الله سيد محمد حجت كوه كمره اى ( م 1372 ه . ق ) - مرحوم حجت نيز علاوه بر حاشيهء عروه و وسيلة النجاة رساله‌هاى مستقلى تأليف نموده است كه يكى « ارشاد المؤمنين » است ، و ديگرى وسيلة النجاة ، و وسيله فارسى است و همان رسالهء عمليهء سيد حسين كوه كمره اى است كه با حاشيه و بيان مواضع اختلاف نظر آن را به نام خود چاپ كرده است و ديگرى مناسك حج .\r\n28 - آية الله سيد محمد تقى خوانسارى ( م 1371 ه . ق ) - خوانسارى نيز علاوه بر حاشيه عروة الوثقى و ذخيرة العباد ليوم المعاد ميرزا محمد تقى شيرازى رساله عمليه مستقل هم دارد و مناسك حج او نيز در سال ( 1366 ق ) در تهران چاپ شد .\r\n29 - آية الله سيد محسن حكيم ( م 1390 ه . ق ) - مرحوم حكيم علاوه بر حاشيه تبصره علامه و عروة الوثقى و توضيح المسائل بروجردى ، رسالهء عمليه مستقلى به نام منهاج الصالحين دارد كه به زبان عربى است .\r\nرساله مرحوم حكيم در ميان عرب زبانها جايگاه خاصى يافت و به همين جهت آية الله شهيد صدر بر آن حاشيه نوشت . يكى از امتيازات اين رساله اين است كه به خلاف اكثر رساله‌هاى آن زمان ، باب امر به معروف و نهى از منكر را دارد و مسائل آن را ذكر كرده است .\r\nوى علاوه بر اينها « منتخب الرسائل » و « مناسك حج » و « دليل الناسك » را نيز تأليف كرد كه بسيار مورد استفاده است .\r\n30 - آية الله حاج شيخ منصور دزفولى ( 1307 - 1392 ق ) - شيخ بزرگ نيز علاوه بر حواشى رساله مختصر الاحكام مرحوم شيخ محمد كبير و ذخيرة العباد مرحوم اصفهانى و مناسك حج شيخ اعظم انصارى رساله‌هاى مستقلى از اين قرار دارد : رساله توضيح المسائل ، رساله ذخيرة الآخرة و رساله وجيزة .\r\n31 - آية الله سيد محمود شاهرودى ( م 1394 ه . ق ) - وى نيز علاوه بر حاشيهء\r\n","description":"","footnote":"","page_name":" 275 ","page_number":278},
  {"content":"\r\nذخيرة العباد مرحوم شيرازى ، و وسيلة النجاة و صراط النجاة مرحوم اصفهانى و عروة الوثقى اثر مرحوم يزدى و توضيح المسائل مرحوم بروجردى ، رساله‌هاى مستقلى از اين قرار دارد : رسالهء جامع المقاصد كه در سال 1380 در نجف چاپ شد .\r\nرساله ذخيرة المؤمنين ليوم الدين كه در سال 1382 در نجف چاپ شد .\r\nمناسك حج عربى مناسك حج فارسى 32 - آية الله سيد محمد هادى ميلانى ( م 1365 ه . ق ) - از او علاوه بر حاشيه عروة الوثقى سيد محمد كاظم يزدى رساله‌هاى مستقلى به نام نخبه و توضيح المسائل و مناسك حج چاپ شده است .\r\n33 - آية الله شهيد سيد محمد باقر صدر ( 1350 - 1399 ق ) - وى نيز علاوه بر حاشيه منهاج الصالحين مرحوم حكيم ، رسالهء مستقلى به نام « الفتاوى الواضحة » و « مناسك حج » دارد .\r\n34 - آية الله سيد عبد الله شيرازى - ايشان نيز علاوه بر حاشيهء عروه ، رساله‌هاى انيس المقلدين ، مناسك حج و توضيح المسائل را تأليف كرده است و رساله انيس المقلدين در سال 1365 در چاپخانه علمى نجف چاپ شد .\r\n35 - آية الله سيد احمد خوانسارى ( م 1405 ه . ق ) از مرحوم خوانسارى نيز علاوه بر حاشيه مناسك حج شيخ اعظم انصارى و حاشيه عروه ، رسالهء مستقلى به نام « احكام العبادات » چاپ شده كه شامل ابواب عبادات تا خمس است .\r\n36 - آية الله سيد يحيى يزدى ( 1321 - 1383 ق ) - او نيز علاوه بر حاشيهء توضيح المسائل رساله مستقلى به نام « انيس المقلدين » دارد .\r\n37 - آية الله سيد على بهبهانى رامهرمزى ( م 1395 ق ) - او نيز علاوه بر حاشيه عروة الوثقى مرحوم يزدى وسيلة النجاة مرحوم اصفهانى رساله عمليه مستقلى به نام جامع المسائل نوشت و وسيلة النجاة به انضمام حاشيه مذكور چاپ شد .\r\n38 - آية الله ميرزا حسن بجنوردى او نيز علاوه بر حاشيه عروة و وسيلة النجاة رساله عمليه مستقلى به نام ذخيرة العباد ليوم المعاد داشت .\r\n39 - آية الله شيخ يوسف بيارجمندى شاهرودى - او مانند مراجع گذشته علاوه بر حاشيه عروة الوثقى رساله عمليه مستقلى هم به نام زبدة المسائل عربى و فارسى و رسالهء\r\n","description":"","footnote":"","page_name":" 276 ","page_number":279},
  {"content":"\r\n« المسائل الفقهية » و مناسك حج دارد كه به طبع رسيده است .\r\nاز جمله كسانى كه مسئوليت بيان فقه و احكام الهى را به شيوهء اسلاف خود ، يعنى حاشيه نويسى بر رساله‌هاى علماى گذشته و تأليف رساله‌هاى عمليه مستقل به انجام رسانيده‌اند مراجع بزرگ معاصر هستند ، كه هر يك علاوه بر حاشيه بر عروة الوثقى و وسيلة النجاة و توضيح المسائل رساله‌هاى عمليه مستقلى هم دارند ، كه به حمد الله تعالى اينك در دسترس شيعيان جهان است ، و از آن بهره مىبرند كه اينك نيازى به نام بردن آنها نيست .\r\nدر آغاز اين دوره فقهايى به ظهور پيوستند كه شيوه تحقيقى آنان در تبيين فقه و احكام الهى همانند ميرزا محمد تقى شيرازى و سيد محمد كاظم يزدى بود ، كه از آن جمله فقهاى ذيل را بايد نام برد :\r\n1 - آية الله ، حاج آقا رضا همدانى ( م 1322 ق ) - كه علاوه بر حاشيهء « نجات العباد » صاحب جواهر ، رسالهء عمليه اى به نام « ذخيرة الاحكام فى مسائل الحلال و الحرام » ، به زبان عربى و به زبان فارسى تحت عنوان « الهداية » نيز دارد .\r\n2 - آية الله ، شيخ محمد طه نجف ( م 1329 ق ) - او نيز علاوه بر حاشيهء « صراط النجاة » و « سراج العباد » شيخ انصارى ، رسالهء عمليه اى مستقل به نام « وسيلة النجاة » دارد .\r\n3 - شيخ عبد الله مازندرانى ( م . 133 ق ) - او علاوه بر حاشيهء « مجمع الرسائل » حاج شيخ جعفر شوشترى رسالهء مستقلى به نام « منتخب المسائل » دارد كه در سال ( 1326 ق ) چاپ گرديد ، و نيز رسالهء ديگرى در « طهارت » و « صلاة » دارد كه علامه تهرانى در كتاب « الذريعه » ج 15 ، ص 191 بدان اشاره كرده ، كه اين رساله با حواشى آقا ضياء الدين عراقى طبع شده است .\r\n4 - آية الله ، حاج ميرزا حسين خليلى ( م 1326 ق ) - او علاوه بر حاشيهء « مجمع الرسائل » ميرزاى شيرازى ، رسالهء عمليه اى دارد تحت عنوان « ذريعة الوداد فى مختصر نجات العباد » همچنين در اين حوزه ، فقهايى مىزيسته‌اند كه رسالهء عمليهء مستقل داشتند كه بايد از آنان به شرح ذيل نام برد :\r\n1 - « رساله المقلدين إلى احكام الدين » ، از آيه الله سيد مهدى قزوينى ( م 1300 ق ) 2 - ذخيرة المعاد فى تكاليف العباد « ، به زبان فارسى ، از آية الله شيخ زين العابدين بابلى\r\n","description":"","footnote":"","page_name":" 277 ","page_number":280},
  {"content":"\r\n( بار فروشى ) مازندرانى ( م 1309 ق ) .\r\n3 - « وسيلة النجاة » ، اثر حاج شيخ هادى تهرانى ( م 1321 ق ) ، كه به سال ( 1301 ق ) ، عبد الوهاب نمازى خويى ، آن را طبع و نشر نموده است .\r\n4 - رسائل عمليهء آية الله مولى محمد فاضل شربيانى ( م 1322 ق ) « وسيلة النجاة » كه براى نخستين بار در بمبئى ، به سال ( 1306 ) بدون حاشيه و به سال ( 1322 ق ) با حواشى آخوند خراسانى و سيد طباطبايى يزدى ، طبع گرديد .\r\n« ذخيرة العباد ليوم المعاد » ، كه در مشهد به سال ( 1331 ق ) و بغداد ، با حواشى سيد اسماعيل صدر و طباطبايى يزدى ، و ميرزا محمد تقى شيرازى ، و به ( 1363 ق ) ، با حاشيه سيد اصفهانى و سيد ابراهيم اصطهباناتى ، در نجف اشرف ، و رسالهء « سراج العباد » به خط مرحوم محمد لارى ، طبع گرديد .\r\n5 - رساله « ذخيرة العباد فى يوم المعاد » آية الله سيد اسماعيل فريز هندى تهرانى ، كه در تهران به سال ( 1325 ق ) طبع شد .\r\n6 - رسالهء « منتخب الرسائل » ، آية الله سيد ابو القاسم صفوى اصفهانى معروف به « محرر » در تهران به سال ( 1323 ق ) طبع گرديد .\r\n7 - رساله « مجمع المسائل » ، آية الله حاج ميرزا محمد حسن جزى اصفهانى ، كه در تهران به سال ( 1330 ق ) طبع شد .\r\n8 - رسالهء « خير الزاد إلى يوم المعاد » آية الله حاج ميرزا على آقا ايروانى ( م 1354 ق ) 9 - رسالهء « ذخيرة المعاد لأهل الرشاد » ، آية الله شيخ محمد حسين بار فروشى بابلى مازندرانى ( م 1308 ق ) .\r\n\r\nب - رساله‌هاى پرسش و پاسخ در ادوار مختلف\r\nچنان كه پيش از اين قول داديم ، در پايان بحث از كيفيت بيان فقه در ادوار مختلف لازم است رساله‌هاى پرسش و پاسخى را كه از سوى علما و فقها تنظيم مىشد مورد بررسى و كنكاش قرار دهيم .\r\nتاليف اين گونه رساله‌ها كه از دور دوم آغاز شده است تا كنون نيز ادامه دارد ، ولى در هر دوره به كيفيت خاصى بوده كه شرايط آن دوره اقتضا مىكرده است . اينك رساله‌هاى هر دوره را فهرستوار نام مىبريم :\r\n","description":"","footnote":"","page_name":" 278 ","page_number":281},
  {"content":"\r\n\r\nدورهء دوم\r\nرساله‌هاى شيخ مفيد ( م 413 ه . ق ) در جواب مسائل اهالى جرجان ، شيراز ، مازندران و پاسخ به سؤالات ابن نباته و . .\r\nرساله‌هاى سيد مرتضى ( م 436 ه . ق ) در پاسخ مسائل اهالى طرابلس ، موصل و طوس و به پرسشهاى محمد بن تبان ( رساله تبانيه ) و محسن حسينى رسى ، ( رسالهء رسيه ) و سلار كه از شاگردان وى بود .\r\nرساله‌هاى شيخ صدوق ( م 381 ه . ق ) در پاسخ اهالى بصره و واسط و كوفه و قزوين و غيره .\r\n\r\nدورهء سوم\r\nرساله‌هاى شيخ الطائفة محمد بن الحسن طوسى ( م . 460 ه . ق ) در پاسخ اهالى رى ، حلب ، قم و امثال اينها و پاسخ به سؤالهاى جنبلاتيه ( محتوى 26 پرسش ) و حائريه ( مشتمل بر 300 پرسش ) .\r\nرساله علامه حلى ( م 726 ه . ) به نام مهنائيه ، در پاسخ سؤالات سيد مهنا حسينى مدنى .\r\nرسالهء پرسش و پاسخ مرحوم فخر المحققين ( م 771 ق ) .\r\nرسالهء شهيد اول ( م 786 ه . ق ) در پاسخ شاگردش سيد حسن اطراوى عاملى كه در قريهء اطراء در جبل عامل براى او مطرح كرد و وى پاسخ داد . رساله‌هاى شهيد ثانى ( م 6 / 965 ه . ق ) در پاسخ به سؤالات اهالى خراسان ، هند ، نجف ، شام و پرسشهاى شيخ احمد عاملى و شيخ زين الدين شامى . ( 1 ) سيد حسين معروف به مجتهد كركى ( م 1001 ه ) نيز داراى چنين رساله اى است .\r\nابن فهد حلَّى ( م 841 ه . ق ) رساله اى از اين باب دارد كه در كتابخانه مدرسه محقق سبزوارى در مشهد موجود است . ( 2 ) رسالهء شيخ على كركى ( م 940 ه ) . شيخ آقا بزرگ تهرانى ، در بارهء اين رساله\r\n\r\n","description":"","footnote":"\r\n( 1 ) - روضات الجنات ، ص 295 .\r\n( 2 ) - الذريعه ج 12 ، ص 242 .\r\n","page_name":" 279 ","page_number":282},
  {"content":"\r\nمىنويسد : نخستين سؤالى كه در آن مطرح مىشود در بارهء كسى است كه نيت روز را در شب فراموش كند ، و روز يادش بيايد . اين رساله به خط شيخ محمود جزائرى است ، به سال 1086 ( ق ) نوشته شده و در كتابخانهء شوشتريها در نجف موجود است . وى رسالهء فارسى ديگرى دارد كه نسخه اى از آن در كتابخانهء شيخ مشكور در نجف است . از او رسالهء ديگرى مانده است كه شاگردش سيد فضل الله حسينى آن را در چند فصل مرتب و منظم كرده است .\r\n\r\nدوره چهارم\r\nكسانى كه دوره چهارم چنين رساله هايى را تأليف كردند بدين قرارند :\r\nشيخ بهايى ( م 1031 ه ) - رساله اى دارد مشتمل بر سى مسأله و رساله اى محتوى 60 مسأله ، و رساله اى در پاسخ 22 سؤال از اهالى الجزاير . رسالهء شيخ حسين ظهيرى ، اين رساله باب طهارت و نماز و زكات را در بر دارد . مجلسى اول ( م 1070 ه . ق ) - در پاسخ برخى از فضلاى خراسان و متدينين كاشان رساله اى تأليف كرده است كه همه ابواب فقه از طهارت تا ديات را در بر دارد . سيد حسين معروف به مجتهد كركى ( م . 1001 ق ) در اردبيل .\r\nمجلسى دوم ( م 11 / 1110 ه ) - داراى چنين رساله اى بود كه مجموعه اى بسيار نفيس و گرانقدر جلوه كرد و وحيد بهبهانى ( م 1205 ه . ق ) در تقرير از اين پاسخها رساله اى تأليف نمود .\r\nرسالهء شيخ حسين ظهيرى عاملى ، استاد شيخ حر عاملى . ( 1 ) رسالهء شيخ محمد شيروانى ( م 1098 ه ) .\r\nفاضل هندى ( م 1137 ه ) - رساله اى دارد به نام « جوابات المسائل » .\r\nرسالهء شيخ محمد حسين قزوينى ( م 1208 ه ) استاد بحر العلوم - كه رساله اش در كتابخانهء احفاد او در قزوين موجود است .\r\nرسالهء سيد على طباطبايى صاحب رياض ( م 1231 ه ) كه نسخهء آن در كتابخانهء سامراء وجود دارد ، اين رساله فارسى است و در ضمن 1000 بيت شعر تنظيم شده است .\r\n\r\n","description":"","footnote":"\r\n( 1 ) - الذريعه ج 2 ص 89 .\r\n","page_name":" 280 ","page_number":283},
  {"content":"\r\nرساله‌هاى ميرزاى قمى ( 1151 - 1231 ه . ق ) كه يكى شامل پاره اى از مسائل عبادات و معاملات است و ديگرى شامل همهء ابواب فقه به نام « جامع الشتات » رسالهء اخير وى از بهترين كتابهاى فقهى است كه ساير رساله‌هاى سؤال و جواب را تحت الشعاع خود قرار داده است . و در سال 1234 در تهران به صورت چاپ سنگى نشر گرديده است .\r\nرساله آقا ميرزا رفيع الدين طباطبايى نائينى ( م 1099 ه . ق ) كه شاگردش سيد محمد مشهدى عهده دار تنظيم آن بوده است .\r\nسيد عبد الله جزايرى ( م 1173 ه ) - رساله اى به عنوان « الذخيرة الابدية فى جواب المسائل الاحمدية » نوشته است كه در پاسخ چهل سؤال سيد احمد حويزى است .\r\nرسالهء سيد محمد حسين قزوينى ( م 1208 ق ) استاد سيد مهدى طباطبايى بحر العلوم .\r\nرسالهء شيخ اسد الله دزفولى كاظمى ( م 1237 ه . ق ) كه نسخهء آن در نزد نوه‌هاى او در كاظمين كه معروف به آل اسد الله مىباشند موجود است .\r\nرسالهء شيخ عبد على بحرانى برادر شيخ يوسف بحرانى صاحب حدائق .\r\nرسالهء سيد عبد العظيم حسينى لنجانى اصفهانى مؤلف كتاب الضياء اللامع .\r\nرسالهء « جامع المسائل » سيد محمد مجاهد ( م 1242 ه . ق ) صاحب كتاب « المناهل » و استاد شيخ اعظم انصارى . نسخهء آن در كتابخانهء تهرانى در سامراء و نزد شيخ مهدى شرف الدين مىباشد .\r\nرسالهء ميرزا محمد رضوى ( م 1264 ق ) .\r\nرسالهء سيد حسن اصفهانى ( م 1273 ه . ق ) - استاد سيد مجدد شيرازى .\r\nرساله سيد محمد تقوى ( م 1284 ق ) رساله سيد محمد تقى نقوى نصيرآبادى ( م 1285 ه . ق ) رسالهء شيخ جعفر كبير كاشف الغطاء ( م 1227 ه . ق ) رسالهء شيخ محمد ابراهيم كلباسى اصفهانى ( م 1261 ه . ق ) مؤلف كتاب نخبه ، نسخه آن در كتابخانه مرحوم حاج سيد حسين خادمى در اصفهان مىباشد و در سال 1257 نوشته شده است .\r\nرسالهء ميرزا محمد رضوى مشهدى ( م 1264 ه . ق ) رسالهء سيد حسن اصفهانى ( م 1273 ) - استاد سيد مجدد شيرازى\r\n","description":"","footnote":"","page_name":" 281 ","page_number":284},
  {"content":"\r\nرسالهء « جامع الشتات » سيد ابو طالب قائينى ( م 1295 ه . ق ) رساله مولى محمد تقى هروى اصفهانى ( م 1299 ق ) - اين رساله به فارسى و عربى تنظيم و مسائل روزه و زكات را در بر دارد .\r\nرساله مجمع المسائل ميرزا ابو القاسم موسوى زنجانى ( م 1292 ق ) رساله سيد حسن اصفهانى ( م 1273 ق ) رسالهء شيخ محمد على شيرازى ( م 1284 ه . ق ) كه شاگردش شيخ عبد الحميد استرآبادى آن را جمعآورى كرد .\r\n\r\nدوره پنجم\r\nرسالهء شيخ اعظم انصارى ( 1281 ق ) - اين رساله را مرحوم ملا يوسف استرآبادى جمعآورى كرد و در سال ( 1268 ق ) و پس از آن مكررا چاپ شده .\r\nرساله‌هاى ميرزا محمد تقى اصفهانى ( 1299 ه . ق ) - در مسائل روزه و زكات و غيره به زبانهاى فارسى و عربى و در كتاب نهاية الآمال از آنها نام مىبرد .\r\nرسالهء ميرزاى مجدد شيرازى ( م 1312 ه . ق ) - در پاسخ به 60 مسأله . اين رساله را شاگردش شهيد آية الله شيخ فضل الله نورى ( م 1327 ه . ق ) جمع آورى كرد و در سال ( 1306 ) در تهران به چاپ رساند و نيز در بمبئى با مسائل ديگرى كه به آن الحاق شد چاپ گرديد .\r\nمرحوم تهرانى مىگويد ، ميرزاى شيرازى رسالهء ديگرى هم دارد كه مفصلتر از رسالهء قبلى است و به زبان فارسى نوشته شده است . و در شهر تبريز به چاپ رسيده است . ( 1 ) رساله آخوند خراسانى ( م 1329 ق ) به نام « ذخيرة العباد ليوم المعاد » رساله « مقام الفضل » : آقا محمد على كرمانشاهى .\r\nرسالهء شيخ على مهرى بحرينى ( م 1318 ق ) - ميرزا محمد تقى شيرازى اين رساله را تحشيه نموده است .\r\nرسالهء سيد على رضوى حائرى لاهورى .\r\nرسالهء محمد على هزار جريبى - اين رساله به عنوان ( جوابات المسائل ) ناميده شده است .\r\n\r\n","description":"","footnote":"\r\n( 1 ) - الذريعه ج 12 ، ص 248 .\r\n","page_name":" 282 ","page_number":285},
  {"content":"\r\nرسالهء مولى آقا خويينى قزوينى ( 1247 - 1307 ه . ق ) - كه در نزد فرزندش ميرزا حسين قزوينى بوده است .\r\nسيد على رضوى لاهورى داراى رساله اى به اين عنوان بود و به سال 1315 چاپ شده است .\r\nرسالهء سيد ابو تراب خوانسارى ( م 1346 ه . ق ) در تمامى ابواب فقه .\r\nرسالهء شيخ زين العابدين مازندرانى ( م 9 / 1308 ه ) كه به نام ذخيرة المعاد فى تكاليف العباد . كه با حواشى سيد اسماعيل صدر و ميرزا محمد تقى شيرازى و طباطبايى در تهران و هند و مشهد چاپ شد و علامه تهرانى در الذريعه مىگويد :\r\nاين رساله مكررا چاپ شده و در جلد 22 ، ص 263 به رساله ديگر ايشان در مسائل حج اشاره مىكند و مىگويد فرزندش حاج شيخ حسين آن را تحشيه نموده است .\r\nرساله آقا حسين نجمآبادى ( م 1347 ه . ق ) - كه فرزندش آقا حسن آن را جمع كرد .\r\nاين رساله همه ابواب فقه ، از طهارت تا ديات را در بر دارد .\r\nرساله ميرزا محمد جواد دارابى شيرازى متولد ( 1309 ق ) - كه به سال ( 1342 ق ) چاپ شد .\r\nرسالهء سيد حسن صدر ( م 1354 ه ) مؤلف كتاب تأسيس الشيعه لعلوم الاسلام . اين رساله را به نام « الرسائل فى اجوبة المسائل » مىباشد .\r\nرسالهء سيد على ميبدى ( 1313 ه ) - اين رساله نزد نوه او سيد محمد ميبدى حسينى موجود است .\r\nرسالهء شيخ محمد على مهرى بحرينى ( م 1318 ه ) - كه خواهر زاده اش آن را جمع آورى كرد . و ميرزا محمد تقى شيرازى بر آن حاشيه نوشته است .\r\n\r\nدوره ششم\r\nرسالهء ذخيرة العباد ليوم المعاد ميرزا محمد تقى شيرازى ( م 1338 ه ) .\r\nرسالهء سيد محمد كاظم يزدى ( م 1337 ه ) شامل همهء ابواب فقه از طهارت تا ديات كه بيشتر مسائل در آن به صورت استدلالى بيان شده است . جلد اول آن به چاپ رسيده ولى جلد دوم آن گويا مفقود شده است . مسئول جمع آورى و تنظيم كتاب آية الله شيخ\r\n","description":"","footnote":"","page_name":" 283 ","page_number":286},
  {"content":"\r\nعلى اكبر خوانسارى ( م 1359 ه ) بوده است كه در سال 1340 جلد اول آن را تا كتاب نكاح به چاپ رسانيد .\r\nرسالهء ديگر مرحوم يزدى در پاسخ سؤالات اهالى رشت .\r\nرساله اى به عنوان سؤال و جواب اثر شيخ محمد حسين كاشف الغطاء ( م 1373 ه . ق ) - كه در نجف ( به سال 1347 ق ) چاپ شده است .\r\nعلاوه بر اينها بيشتر مراجع و فقهاى زمان ما نيز داراى چنين رساله هايى مىباشند كه در پاسخ مقلدين خود به رشتهء تحرير كشيده‌اند .\r\n\r\n[ ج - رساله‌هاى عمليه 
  ]\r\n\r\nويژگيهايى را كه بايد رساله‌ها دارا باشد\r\nدر بحثهاى پيشين اشاره كرديم كه تأليف رسالهء عمليه به سبك و شيوهء عصر كنونى ، پيش از دورهء چهارم از ادوار كيفيت بيان فقه ، وجود نداشت ، و از دوره مذكور براى نخستين بار توسط طلايه دار آن علامهء نامدار و متفكر جهان اسلام ، محمد بن حسين بن عبد الصمد ، معروف به شيخ بهائى ( م 1031 ه . ق ) ، تدوين و به جوامع اسلامى آن عصر عرضه شد ، و شيوهء نگارش آن تا كنون ادامه يافته با اين تفاوت كه در برخى از رساله‌ها همه ابواب فقه از طهارت تا ديات و در بعضى از آنها فقط ابواب عبادات يا بخشى از ابواب عبادات و در بعضى ديگر تنها يك مسأله فقهى را شامل بوده است . به هر حال رساله‌هاى عمليه مرجعى است جهت حل مسائل شرعى و رفع مشكلات دينى و آشنايى با وظايف عبادى مردم و هر گاه مسأله اى پيش آيد كه در آنها ذكر نشده يا در فهم آن با دشوارى مواجه شوند ، با رجوع به مجتهد مورد تقليد و يا از طريق پرسش و پاسخ ( استفتاء ) ، رفع اشكال مىنمايند . رساله‌هاى مراجع تقليد در آگاه كردن مقلدان ، از فتاوى آنان نسبت به درك احكام الهى و مسائل دينى و وظايف شرعى نقش بسيار ارزنده و با ارزشى را ايفاء نموده و اثر بسزايى را داشته‌اند و از همين رو ، بايد نهايت دقت در تنظيم و دسته بندى و اسلوب و عبارات پسنديده و مناسب و انتخاب واژه‌ها و اصطلاحات مطابق با عصر و زمان اعمال گردد . مخصوصا به واژه‌ها كه دستخوش تطور و تحول مىباشند با دقت بيشترى بنگرند ، تا همه طبقات جامعه بتوانند از آن سود جويند و رفع مشكل بنمايند . زيرا بسيارى از اصطلاحات و واژه‌ها كه در زمانهاى پيشين ، رايج و متداول بوده اكنون فهم آنها دشوار است كه بايد از به كار گرفتن آنها سخت بپرهيزند .\r\n","description":"","footnote":"","page_name":" 284 ","page_number":287},
  {"content":"\r\n\r\nطرح اصول دين در رساله‌هاى عمليه\r\nچه به جا است كه مانند برخى از قدماء ، مقدمهء رساله‌هاى عمليه به زيور طرح اصول عقايد ، در حد فهم همگان آراسته شود ، رساله‌هاى محقق سبزوارى ، صاحب ذخيرة المعاد ، ( م 1090 ه . ق ) ، شيخ جعفر كبير كاشف الغطاء ( م 1228 ه . ق ) ، و ميرزا يوسف طباطبايى تبريزى ( م 1242 ه . ق ) و جز اينها ، از خصيصهء مذكور برخوردارند ، زيرا فروع و احكامى كه در رساله مندرج است ، با اصول اعتقادى متناسب و وابسته است و فرع بر آنها مىباشد پس مناسبت كامل دارد كه اصول دين كه اساس و پايه آنها است پيش از آنها بيان شود . پيشوايان و رهبران بزرگ دينى همين گونه عمل مىكردند و پيش از طرح فروع و احكام به بيان اصول دين و مسائل بنيادى آن با بيان ساده و واضح مىپرداختند و بسيار مناسب است در مقدمهء رسالهء عمليه با بيانى ساده و روشن ، به شرح و توصيف اصول دين و بنيادهاى اعتقادى مبادرت گردد .\r\nپيامبر اسلام ( ص ) ، پيش از هر چيز ، بدين شيوه پسنديده مبادرت ورزيده ، در مكهء مكرمه ، اصول را براى گرويدگان بيان مىفرمودند و دار الارقم ، نخستين مدرسه اى بود كه صرفا اصول عقايد در آن تدريس مىشد ، برنامهء رسمى آنجا اصول عقايد و معلم آن حضرت رسول ( ص ) بود ، و نيز امامان ( ع ) ، همه بدين شيوه عمل مىكردند .\r\nمرجعيت و زعامت دينى در زمان غيبت كبراى امام زمان ( عج ) ، همانا جانشين امام و پيامبر ( ص ) مىباشد ، كه اين جانشينى ، بايد در همه ابعاد بيان احكام شرعى و اصول اعتقادى تحقق يابد ، رساله‌هاى عمليه ، شناس نامهء همهء امور و وظايف شرعى آنان است و لازم است كه حاوى زير بناى احكام ، يعنى اصول اعتقادات بوده ، در حد توانايى و به زبان ساده و رسا ، به شناساندن آنها ، سعى وافى معمول دارند ، البته در اصول دين ، تقليد را راهى نيست ، و هر مكلفى بايد بدانها علم و يقين حاصل كند ، لذا بايد با زبانى ساده و روشن و بدون هيچ گونه ابهام و پيچيدگى و تعقيد ، بيان شود تا هر خواننده اى به فراخور فهم و استعداد خويش ، سود جويد .\r\nديگر اين كه لازم است ، باب امر به معروف و نهى از منكر را بر ابواب رساله‌ها بيافزايند ، زيرا باب مذكور ، از تعاليم بزرگى است كه چنانچه به نحو مطلوبى اعمال شود ، بساط فساد و فحشاء و منكرات برچيده شده ، جامعهء بشرى به رفاه و آسايش و امنيت اجتماعى نائل خواهد شد و از همين رو ، در آيات كثيرى از قرآن كريم و نيز اخبار و احاديث فراوان\r\n","description":"","footnote":"","page_name":" 285 ","page_number":288},
  {"content":"\r\nبه آن تأكيد شده و در بعضى احاديث آمده كه اين واجب الهى را اهميت دهيد ، زيرا فريضه اى است كه بقيه فرائض به آن بر پا مىشود و به وسيله آن ، امور مردم اصلاح مىشود ، راهها امن ، كسبها حلال و حقوق عامه تأمين و زمينها آباد مىشود و مىتوان در سايهء آن از دشمنان انتقام گرفت .\r\nلذا لازم است ، اين باب با تفصيل و با خصوصيات تمام افزوده شده ، شرح اين مسائل واجب مهم به كمال داده شود .\r\nنخستين رسالهء عمليه كه در دورهء چهارم از ادوار كيفيت بيان فقه كه به نام جامع عباسى نوشته شد ، داراى اين خصوصيت بود ، كه بعدا حذف گرديد ، ولى خوشبختانه در حال حاضر ، در بعضى رساله‌ها اين امر مهم تدارك شده است كه اميد است ادامه يابد .\r\n\r\nاعمال روش فنى\r\nآن چه مايه تأسف است اين است كه بيشتر رساله هايى كه از زمان شيخ بهائى ( قدس سره ) تا كنون پديد آمده فاقد روش فنى مىباشد . تقسيم احكام و رده بندى مسائل در ابواب ، مختلف است و در بيان مسائل و احكام مربوطه ، كمبودها و نارساييهايى به نظر مىرسد كه اين در نتيجهء تقسيمبنديهاى سنتى است كه از زمانهاى گذشته معمول بوده كه اگر كسى بخواهد در بيان احكام روش فنى ملحوظ بدارد ، بايد قبل از هر چيز ، امور ذيل را مراعات نمايد .\r\n1 - بيان احكام عامهء عبادات و قدر مشترك آنها را 2 - بيان مبطلات عمومى 3 - بيان موانع عمومى 4 - شرايط عمومى 5 - مزايا و ويژگى و شرايط و موانع خاص هر يك .\r\nسپس هر يك از موارد فوق را بيان نمايد .\r\nأولا : معرفى ماهيت آن .\r\nثانيا : بيان احكام عامه .\r\nثالثا : اجزاى آن رابعا : شرايط آن را\r\n","description":"","footnote":"","page_name":" 286 ","page_number":289},
  {"content":"\r\nخامسا : شرايط مباشر را سادسا : شرايط آن عمل را .\r\n\r\nنواقص رساله‌هاى عمليه\r\nدر رساله‌ها اشكالهاى ديگرى مشهود است كه به شرح ذيل مىباشد .\r\n1 - غالبا احكام در قالبهاى جزيى و محدود عرضه شده كه هر گاه صورت كلى و همگانى مىيافت ، براى مقلدان مفيدتر بود و آنان بيشتر بهره ور مىشدند ، زيرا از قالبهاى گسترده و همگانى در نمونه‌هاى بارز ، استفاده‌هاى بيشترى مىتوان يافت و گاهى نيز اگر صورت كلى و بارزى يافته به دليل پراكندگى و نامنظم بودن بيان نوع احكام ، مقلدان را مفيد نبوده است .\r\n2 - به فرض كه بتوانند آن احكام را كه در قالبهاى كلى و همگانى قرار يافته به دست آورند ولى چون مسائل تفريعى و تطبيقى آنها در مثال و نمونه‌هاى مشخص و بارز از قضاياى عمومى نشان داده نشده است تا آن كه مقلدان و خوانندگان بتوانند در سنجش با آنها احكام الهى را به دست آورند در نتيجه نتوانستند در پهنه گسترده اى به وظايف شرعى و احكام الهى از اين راه آشنايى پيدا نمايند .\r\n3 - رساله‌ها غالبا فاقد بيشتر احكام مهم و اساسى است و اين موضوع در مناسك حج بيشتر مشهود است و جز طرح مسائل اوليهء حج از ديگر تفريعات و تطبيقات كه اهميت بسزايى نيز دارد ، ذكرى به ميان نيامده و از اين رو ، حجاج گرفتار حيرت و سرگشتگى و احيانا نوعى اختلاف در مناسك خويش مىشوند .\r\n4 - كلا بايد احكام هر باب در همان باب مندرج شود ، ولى ديده مىشود كه بخشى از احكام يك باب در ابواب ديگرى كه ارتباط موضوعى با آن باب ندارد مذكور است ( 1 ) كه اين نقص ، منبعث از تمايل شديد به حفظ تقسيم بندى سنتى است كه قبلا بدان اشاره رفت .\r\n5 - پرسشها و پاسخها در مجموعه‌هاى گوناگون كه هر كدام وابسته به يك محور موضوعىاند و در همه ادوار كيفيت بيان فقه متداول بوده است ، تقسيمبندى نگرديده تا همگان به آسانى از آن بهره ور شوند ، تا اندازه اى اخيرا رساله‌ها حاوى پرسش و پاسخ ،\r\n\r\n","description":"","footnote":"\r\n( 1 ) اين موضوع در كتب علمى فقهى نيز ديده مىشود ، مثل مسائل غسل در باب صلات لمعه .\r\n","page_name":" 287 ","page_number":290},
  {"content":"\r\nتوسط مراجع عالى قدر ( ادام الله ظلهم ) ، تبويب و دسته بندى و رفع نقيصه مذكور ، شده است .\r\n6 - بسيارى از احكام در قالبى كه از پيش فرض شده آمده است بدون اين كه در آن زمينه ، براى مقلدان توضيحى داده شده باشد . يا به صورتى بيان شده كه مقلد نمىتواند استفاده كند ، مثلا تعبير ( احتياط مطلق ) ، كه تعبيرى فنى اجتهادى است و منشأ علمى دارد كه طرح آن براى مقلد متضمن فايده اى نيست يا مثلا نشانه هايى كه براى تشخيص وجوب و استحباب قيد شده كه چنانچه مسبوق به فتوا نباشد احتياط واجب و اگر مسبوق باشد احتياط مستحب است ، گاهى براى بعضى از مقلدان ، موجب شبهه و اشكال مىشود . زمانى كه رساله توضيح المسائل آية الله العظمى آقاى بروجردى ( م .\r\n138 ه . ق ) ، منتشر شد ، براى رفع اشكال ياد شده ، احتياطات مطلق كه از آنها وجوب اراده مىشد به احتياط واجب و از آنها كه مستحب اراده مىشد به احتياط مستحب ، تعبير گرديد ، ولى با اين وصف مشكل كاملا بر طرف نشد ، تا چه رسد به احتياطاتى كه با تعبير مطلق ، باقى مانده است . از نحوه پرسش مقلدان ، استنتاج مىشود كه آنان هنوز در اين گونه تعبيرات با دشوارى فهم ، روبرو هستند كه لازم است اين نوع تعبيرات دگرگون شده ، به روشى مطرح شود كه مقلدان را به كار آيد .\r\nدرست است كه از نظر مجتهد ، تعبير فتوا ( بايد ) و تعبير احتياط واجب در مقام استظهار از ادله ، متفاوت است و فرق دارد زيرا در اولى حكم مسأله را از ادله به طور قطعى استظهار مىنمايد و در دومى به طور غير قطعى ولى براى مقلد در مقام عمل ، فرق نمىكند و بايد بر طبق هر دو رأى عمل كند ، پس چه بهتر است كه مجتهد احتياط واجب و فتوا به وجوب امرى را به يك صورت ، بيان نمايد تا مقلدان را مطلب آسان گردد .\r\nمثلا اين كه در هر دو رأى بگويد لازم است انجام دهد . و در موارد احتياط مستحب و فتوا بر واجب نبودن چيزى بگويد لازم نيست انجام آن ، براى توضيح بيشتر مثلا بگويد اذن پدر در ازدواج دختر شرط است ، يا از عرق جنب از حرام بايد اجتناب شود ، يا تراش سر در منى ، براى نو حاجى لازم است ، يا در نماز طمأنينه شرط است ، هر چند اگر به نظر مجتهد در اينها بنا بر احتياط واجب باشد زيرا بنا بر هر دو تعبير بايد مقلد بر طبق آن عمل\r\n","description":"","footnote":"","page_name":" 288 ","page_number":291},
  {"content":"\r\nكند ( 1 ) احتياط واجب و ، واجب كه فتوا مىباشد در يك امر با يكديگر تفاوت دارد و آن اين است كه احتياط واجبى كه مجتهد عنوان مىكند در صورتى كه منشأ و سبب آن ، علم اجمالى نباشد ، مقلد او در آن مسأله مىتواند به مجتهدى كه فتوا دارد مراجعه كند البته در صورتى كه او در آن موضوع فتوا داشته باشد ولى فتوايى را كه مجتهد عنوان مىكند مقلد او نمىتواند به ديگرى رجوع نمايد ، و اين تفاوت را مىتواند با علامت مشخص در ذيل صفحه تعيين نمايد ، اما در صورتى كه منشأ احتياط مجتهد علم اجمالى باشد آن احتياط در حكم فتوا است و مقلد نمىتواند به مجتهد ديگرى رجوع كند اگر چه او داراى فتوا در مسأله باشد ، و از قبيل احتياط مطلق ، محل تأمل و محل نظر ، و مسأله را مردد مطرح كردن و غيره . . مىباشد .\r\nتعبيرات اجتهادى ديگرى كه در رساله‌ها بايد تغيير كند عبارت است از : اقوى ، اقرب ، اشبه ، خالى از قوت نيست ، اظهر اين است ، ظاهر اين است ، بعيد نيست و مانند آنها كه تعبيرات فنى اجتهادى و خاص كتب علمى و بيانگر كيفيت از استظهار ادله است بايد در رساله‌ها تغيير كند و در موارد آنها به صورت فتوا ( لازم است ) بيان شود زيرا همه اينها براى مقلدين در حكم فتوا كامل و تمام است كه حتما بايد بر طبق آن عمل كنند گر چه براى مجتهد اين تعبيرات در مقام فتوا در وقت استظهار از ادله همانطور كه قبلا اشاره شد با هم فرق مىكند زيرا گاهى دلالت او در نزد مجتهد ، تمام و قطعى و زمانى ناتمام و غير قطعى مىباشد و آن زمان كه قطعى است گاه معارض دارد و يك وقت معارض ندارد و زمانى كه داراى معارض است ، آن معارض گاهى ضعيف و هنگامى قوى است و آن كه قطعى است و معارضى ندارد گاهى اجماع بر خلاف دليل در مسأله اجتهادى قائم مىباشد و زمانى قائم نيست و آن كه اجماع بر خلاف ندارد گاهى شهرت بر خلاف آن قائم است و زمانى قائم نيست و آن كه دلالتش قطعى و معارض دارد ، گاهى جمع موضوعى بين آنها ممكن است و گاهى ممكن نيست و هنگامى كه جمع موضوعى بين آنها امكان ندارد ، جمع حكمى گاهى ممكن است و گاهى ممكن نيست در نتيجهء اين فروض ، تعبيرات مجتهد در رساله‌ها براى بيان احكام و مسائل ، مختلف مىشود ولى فاقد هر گونه سود عملى براى مقلدان است و اين گونه تعبيرات علاوه بر اين كه مشكلى را براى آنها حل\r\n\r\n","description":"","footnote":"\r\n( 1 ) فائده تعبير مذكور براى مقلد اين است كه مواجه با مشكلى در فهم و شناخت وظيفه خود نمىشود .\r\n","page_name":" 289 ","page_number":292},
  {"content":"\r\nنمىكند مشكلات آنها را افزونتر مىسازد و يا تعبيرات اجتهادى فنى ديگر از قبيل : خالى از نظر نيست ، خالى از بعد نيست ، احتياج به تأمل دارد ، احتياط اين است بلكه خالى از قوت نيست ، احوط بلكه اقوى است ، واجب نيست و استحباب آن اقوى است ، سزاوار نيست ترك احتياط ، بعيد نيست استحباب آن ، و ليكن اولى است كه رجاء بياورد ، اقوى اگر چه احتياط بر خلاف است ، اولى بلكه احوط است ، و قس على هذا . . كه نه تنها فايده اى براى مقلد ندارد بلكه بر مشكلات او مىافزايد .\r\nو اين تعبيرات چون بيانگر كيفيت از استظهار ادله است بايد در كتب فقهى علمى به كار گرفته شود ، نه در رساله‌هاى عمليه كه براى عوام تنظيم مىشود و يا در حواشى رساله هايى كه براى اين جهت معمول و متداول شده زيرا نوعا آنها مورد استفاده فضلاء و علماء است و آنها با اين تعبيرات اجتهادى فنى كمتر مواجه با مشكل مىشوند پس لازم است از درج آنها در رساله هايى كه در اختيار مردم قرار مىگيرد پرهيز شود .\r\nپس در فتوا و آن چه را كه مانند آن است مانند اقوى ، اقرب ، خالى از قوت نيست ، ظاهر ، اظهر ، بعيد نيست و مانند اينها و آن چه را كه در حكم فتوا است مانند احتياط واجب ، خالى از تأمل نيست و مانند آنها بايد تعبير ( لازم است ) در رساله‌ها ذكر شود و اما در غير فتوا و آن چه را كه در حكم آن نمىباشد مانند احتياط مستحب ، سزاوار نيست ترك ، احوط است اگر چه اولى است ، اولى و احوط ، رجاء بياورد واجب نيست ولى استحباب آن قوى است ، و مانند اينها بايد تعبير ( لازم نيست ) در رساله‌ها به كار گرفته شود .\r\n\r\nتعبيرات و واژه‌ها در رساله‌هاى عمليه\r\nو از طرفى چون واژه و زندگى ( لغت و حياة ) همواره در تطور و دگرگونى است و واژه‌ها همدوش با زمان و زندگى اجتماعى و مظاهر آن در پيشرفت است و هر چه زمان و مظاهر زندگى پيش رود ، لغت و واژه هم به پيش مىرود و مىبينيم كه امروزه همراه با تحولات زندگى و مظاهر آن و واژه‌ها متحول شده و تفاوت بسيار نموده است ولى با اين وصف ديده مىشود تعبيرات و واژه‌ها كه در رساله‌هاى عمليه به كار گرفته مىشود همگام با اين تحول و دگرگونى نبوده و بر همان سنت ديرينهء خود باقى است و با تحول زندگى و مظاهر آن همگام نيست . با اين كه لغت و واژه داراى رسالتى و ابزارى است در عالم زندگى براى تعبير از نيازهاى انسان و خواسته‌هاى او و هيچ گونه انجماد و ايستايى در آن راه ندارد واژه\r\n","description":"","footnote":"","page_name":" 290 ","page_number":293},
  {"content":"\r\nو لغت يكى از بزرگترين و بهترين ثمره از ثمرات جامعه بشرى است از اين رو كه وسيله اى است رسا و ساده براى تبادل انديشه و خواسته‌ها .\r\nاولين رساله اى كه در اول دورهء چهارم از ادوار كيفيت بيان فقه به وجود آمده رساله جامع عباسى است تعبيرات و واژه هايى كه حدود چند قرن پيش در آن به كار گرفته شد تا كنون كه دورهء ششم از ادوار كيفيت بيان فقه است با فرق بسيار مختصرى استمرار دارد با آن كه مىبينيم تحول و دگرگونيهاى فراوانى از نظر واژه و زيست از زمان تأليف آن تا زمان ما پديد آمده از اين رو لازم است تعبيرات و واژه‌هاى اين عصر و زمان را در رساله‌ها به كار گيرند تا آن كه مردم بيشتر از آن بهره مند شوند .\r\nدرست است كه احكام شرعى در صيغ عامه در طول زمان ثابت و با تغيير زمان و مظاهر زندگى و شيوه‌ها و لغت و واژه‌ها تغيير ناپذير است ولى نحوهء تغيير و قالب بيان و پرداخت سخن از آنها از روزگارى به روزگار ديگر و از مظهرى به مظهر ديگر به طور كامل تغيير و تطور مىپذيرد و اين دگرگونى و تحول عام و فراگير در مظاهر زندگى انسانها و واژه‌ها بايد دگرگونى و تطور در روشهاى پرداخت تعبيرها و سخن را هم به دنبال داشته باشد .\r\nبر اين اساس همگونى نمودن تعبيرات و واژه‌هاى رساله‌هاى عمليه را مطابق با دگرگونى زمان و مظاهر زندگى اجتماعى بر نويسندگان آنها الزامى و اجتناب ناپذير مىشود .\r\nدر روزگار پيشين خوانندگان رساله‌ها علماء و فضلاء بلاد بودند و با تعبيرات آنها آشنايى داشتند و بيشتر مردم به دليل نداشتن سواد سر و كارى با رساله نداشتند و مسائل را از آنان در مىيافتند ولى اكنون كثيرى از امت اسلامى با داشتن سواد خواندن و نوشتن توان فهم نوشته‌ها را دارند بخصوص هر گاه نوشته‌ها به زبان روز آنها و مطابق با مظاهر زندگى اجتماعى آنها باشد بنا بر اين بايد واژه‌ها بر اساس آن چه را كه ذكر شد انتخاب شود .\r\n\r\nبيان فتاوى و احكام در زمينه‌هاى جديد\r\nبايد فتاوى و احكام در زمينه‌هاى متداول زمان در رساله‌ها مندرج گردد نه در زمينه هايى كه در زمانهاى پيشين متداول بود .\r\n","description":"","footnote":"","page_name":" 291 ","page_number":294},
  {"content":"\r\nچند مثال به عنوان نمونه ذكر مىشود تا خوانندگان گرامى به تفاوت عميق ميان روزگار گذشته و امروز از ديدگاه لغت و واژه و حياة و زيست و مظاهر آن بيشتر آگاه گردند .\r\nالف - در زمان گذشته طبيعى بود كه احكام تظليل ( سايه بر سر در حال سير قرار دادن ) كه يكى از محرمات بر محرم است در زمينه سير در سايه محمل شتر و يا كجاوه مطرح شود ولى در اين عصر و زمان كه اين زمينه از بين رفته بايد با زمينه جديد كه با آن مناسبت دارد طرح گردد .\r\nب - در زمان پيشين ، دويست حله يمنى ( حله دو پارچه يمنى ) به عنوان ديه ، در زمينه كشتن مرد آزاد ، براى قاتل ، طبيعى بود كه مطرح گردد ولى در اين زمان كه اين زمينه مطرح نيست بايد بنحو ديگرى بيان شود .\r\nج - احكام اجاره در زمينهء اسب ، قاطر ، الاغ و غيره . . در گذشته طبيعى بود و لازم است در حال حاضر ، احكام مذكور در صورت متناسب با زمينه زمان عرضه شود .\r\nد - در گذشته براى تعيين نصاب و ديگر امور شرعى كه احتياج به توزين داشتند واژه هايى تحت عنوان : ارطال ، اوقيه ، وزنه ، حقه ، من شاهى ، من تبريزى ، و مثقال صيرفى امداد به كار مىرفت ، اكنون فهم موازين و مقاييس ياد شده براى مقلدين نامفهوم و ابهام انگيز و غير قابل استفاده است و بايد با واحدهاى مصطلح روز توجيه و بيان شود .\r\nه - براى تعيين مقادير و اندازه‌ها در موضوعات شرعى ، واژه هايى به كار مىرفته كه اكنون نامأنوس و براى فهم عموم دشوار ياب است مانند : اميال ، بريد ، مرحله ( براى تعيين مسافت ) ، اشبار ( براى تعيين آب كر ) ، درهم بغلى ( براى اندازه خون معفو در نماز ) ، درهم و دينار ( براى نصاب زكات ) و غيره . . كه تعويض آنها را براى درك مسائل به مصاديق امروز ضرورت دارد ، نه تنها در رساله‌هاى عمليه ، بلكه در ديگر زمينه هايى كه براى مردم مطرح مىشود ، بايد با زمان متناسب باشد ، چندى قبل گويندهء محترمى از راديو احكام اجاره را بررسى و بيان مىكرد كه مثال بر محور حيوان دور مىزد بديهى است هر گاه احكام با مصاديق امروز انطباق يابد براى عموم مردم مفيدتر مىباشد زيرا بيان آنها در زمينه‌هاى جديد و با واژه‌هاى روز براى آنان بسى گوياتر و رساتر خواهد بود .\r\nاحكام شرعى ، در عين ثبات و تغيير ناپذيرى ، گاهى از حيث تطبيق و تفريع و به پيروى از اختلافات ، زمينه‌ها هر عصر گوناگون مىشود كه نويسندگان رساله بايد در نظر داشته باشند ، مثلا شرط ضمنى ، نافذ و عمل بدان واجب است تحقق آن در عقود ، بستگى به\r\n","description":"","footnote":"","page_name":" 292 ","page_number":295},
  {"content":"\r\nلفظ ويژه اى ندارد و هر امرى در عرف عام به عنوان شرط عقد دلالت كند ، شرط ضمنى به شمار مىآيد ، اگر چه در ضمن عقد بيان نشده باشد ، چون عرف عام بر آن دلالت دارد ، بسا اتفاق مىافتد كه شروط ضمنى ، با تفاوتهاى زمانى مختلف و گوناگون مىشود و امكان دارد آن چه در زمانى شرط ضمنى محسوب مىشده بدون عقد و به دليل عرف عام ، در زمان ديگر ، چنين نباشد يا بالعكس ، به هر حال اختلاف و دگرگونى ، آثار عقد ، به مقتضاى زمان ، متغير خواهد بود ، از اين رو شايسته است كه رساله‌هاى عمليه اين گونه تطورات و دگرگونيها را در نظر بگيرند ، لازم به يادآورى است كه به اين موضوع در كتاب « الفتاوى الواضحة » نيز اشاره شده است .\r\nكوتاه سخن اين كه ، دگرگونى واژه‌ها و مظاهر زندگى اجتماعى خواستار تغيير و تطوير در ساختار رساله‌هاى عمليه است به جورى كه نياز مقلدين را به احكام شرعى و مسائل دينى به روشنى و سادگى و با زبان روزگارشان برآورده سازد .\r\nپس همانطور كه وقايع زندگى انسانها و رويدادهاى آن پيوسته نو مىگردد نياز دارد كه تعبيرات و قالب احكام شرعى آنها هم نو گردد . در اين مورد اخيرا موفقيتهاى چشمگيرى به حصول آمده كه نمونهء بارز آن رسالهء عمليه مرجع و زعيم امت و برخى ديگر از مراجع مىباشد .\r\n\r\nرساله عمليه حق چه كسانى است\r\nتأكيد و يادآورى اين نكته ضرورى است كه نگاشتن رساله و فتوا دادن ، حق كسانى است كه از نظر علمى ، تقوا ، اخلاق ، بينش اسلامى ، وارستگى از دنيا و ظواهر فريبندهء آن شايستگى كافى را داشته باشد . در اين باره امام حسن عسكرى عليه السلام فرمود : « من كان من الفقهاء صائنا لنفسه ، حافظا لدينه مخالفا لهواه مطيعا لأمر مولاه ، فللعوام ان يقلدوه » ، و اين گونه افراد در حوزه‌هاى علميه هميشه مشخص و معلوم و در همهء ابعاد ، نمونه و مشار بالبنان بودند ، به هر حال هر گاه كسى كه واجد شرايط مذكور نباشد و تصدى امر فتوا را به عهده بگيرد مرتكب گناه بزرگى شده است و در اين مورد فقهاء شيعه در همه ادوار كيفيت بيان فقه ، اتفاق نموده‌اند ، در جهت اين شرايط و لزوم آن ، آيات و روايات متعددى در دست است كه ذكر برخى از اهم آنها خالى از فايده نيست :\r\nآيات : * ( . . قُلْ آ لله أَذِنَ لَكُمْ أَمْ عَلَى الله تَفْتَرُونَ ) * ، ( سوره يونس آيه 59 ) . بگو آيا خداوند به\r\n","description":"","footnote":"","page_name":" 293 ","page_number":296},
  {"content":"\r\nشما اجازه داده است يا بر خدا افتراء مىبنديد ( و از پيش خود حلال و حرام مىنماييد ) .\r\n* ( وَلا تَقْفُ ما لَيْسَ لَكَ بِه عِلْمٌ إِنَّ السَّمْعَ وَالْبَصَرَ وَالْفُؤادَ كُلُّ أُولئِكَ كانَ عَنْه مَسْؤُلًا ) * ( سوره اسراء آيهء 36 ) . آن چه را كه نمىدانى متابعت و پيروى مكن چرا كه گوش و چشم و دل همه مسئولند .\r\n* ( وَلَوْ تَقَوَّلَ عَلَيْنا بَعْضَ الأَقاوِيلِ ، لأَخَذْنا مِنْه بِالْيَمِينِ ثُمَّ لَقَطَعْنا مِنْه الْوَتِينَ ) * ، ( سورهء حاقه ، آيهء 44 ) .\r\nو اگر ( محمد ) به دروغ سخنانى به ما مىبست ما او را به قهر و انتقام مىگرفتيم و رگ وتينش را قطع مىكرديم .\r\nروايات : از آن جمله است :\r\n1 - صحيح ابى عبيدة عن ابى جعفر عليه السلام ، قال من افتى الناس به غير علم و لا هدى لعنته ملائكة الرحمة و ملائكة العذاب و لحقه وزر من عمل بفتياه ، امام باقر ( ع ) فرمود : هر كس بدون علم و هدايت و راهنمايى از خود مبادرت به فتوا كند ، فرشتگان رحمت و عذاب ، او را نفرين مىكنند و گناه كسى كه فتواى او را به كار بندد ، به حساب او گذاشته مىشود . ( 1 ) 2 - صحيح عبد الرحمن بن الحجاج قال ، قال لي ابو عبد الله إياك و خصلتين ففيهما هلك من هلك إياك ان تفتى الناس برأيك او تدين بما لا تعلم ، عبد الرحمن بن حجاج گويد : ( 2 ) حضرت امام صادق ( ع ) به من فرمود : « بپرهيز از دو خصلت ، زيرا هلاك شد از آن دو خصلت ، كسى كه هلاك شد ، بپرهيز از اين كه به رأى و نظر خود فتوا دهى و يا اين كه تدين نمايى به چيزى كه نمىدانى . » 3 - ما رواه مفضل بن يزيد قال قال لي ابو عبد الله عليه السلام أنهاك من خصلتين فيهما هلاك الرجال أنهاك ان تدين بالباطل و تفتى الناس بما لا تعلم ( 3 ) ، مفضل گويد : امام صادق به من فرمود : من تو را نهى مىكنم از اين كه تدين به باطل نمايى و فتوا دهى مردم را به چيزى كه نمىدانى .\r\n4 - موثق اسماعيل بن ابى زياد عن ابى عبد الله عن ابيه قال قال رسول الله ( ص ) من افتى\r\n\r\n","description":"","footnote":"\r\n( 1 ) وسائل الشيعه ، ج 18 ، باب چهارم ، از ابواب صفات قاضى .\r\n( 2 ) - همان .\r\n( 3 ) - همان .\r\n","page_name":" 294 ","page_number":297},
  {"content":"\r\nالناس به غير علم لعنته ملائكة السماء و الارض ( 1 ) اسماعيل بن ابى زياد از امام صادق ( ع ) از پدرش امام باقر ( ع ) نقل مىكند كه گفت : « رسول خدا فرمود كسى را كه فتوا بدون علم بدهد او را ملائكهء آسمان و زمين مورد لعن و نفرين قرار مىدهند . » 5 - ما رواه زراره بن اعين قال سألت ابا جعفر ( ع ) ، ما حق الله على العباد ، قال ان يقولوا ما يعلمون و يقفوا عند ما لا يعلمون ( 2 ) زرارة بن اعين مىگويد از امام باقر ( ع ) سؤال كردم از حق خدا بر بندگان ، فرمود : « اين است كه آن چه را كه مىدانند ، بگويند و آن چه را كه نمىدانند ، بازايستند . » 6 - ما روى عن جعفر بن محمد ، قال رسول الله من عمل بالمقاييس فقد هلك و أهلك و من افتى الناس به غير علم و هو لا يعلم الناسخ من المنسوخ و المحكم من المتشابه فقد هلك و أهلك ( كافى باب النهى عن القول به غير العلم حديث 9 ) ، جعفر بن محمد مىگويد : رسول خدا فرمود : « هر كس به قياس عمل كرد ، هلاك شد و هلاك گردانيد ، و هر كس بدون علم ، فتوا دهد در حالى كه ناسخ و منسوخ و محكم و متشابه را نمىداند ، به تحقيق هلاك شد و هلاك كرد . » 7 - روايت الحسن بن على بن شعبه فى « تحف العقول » ، عن النبي ، قال : من افتى الناس به غير علم فليتبوّأ مقعده من النار ، حسن بن على بن شعبه در تحف العقول ، از پيامبر ( ص ) نقل مىكند كه فرمود : « هر كس براى مردم بدون علم فتوا دهد ، هر آينه نشستنگاه او از آتش پر مىشود . » روايات ياد شده ناظر بر عدم اهليت براى افتاء از جهت نداشتن علم باشد و چنانچه نقص در شرايط ديگرى نيز باشد افتاء حرام خواهد بود ، زيرا افتاء در صورت نبودن شرايط به اتفاق فقهاى شيعه ، اغراء جاهل و اضلال او به شمار مىآمده ، از آنجا كه منصب افتاء امتداد يكى از شئون منصب امامت است و منصب امامت امتداد منصب نبوت محسوب مىشود ، زيرا شئونى كه نبى دارد امام نيز واجد است مگر چيزهايى را كه از مختصات پيامبر است ، پس چگونه غير اهل مىتواند اين منصب را احراز كند ، بر اين اساس أولا نبايد خودش اين منصب را تصدى نمايد و اگر تصدى كرد بر مردم است كه مانع او شوند .\r\n\r\n","description":"","footnote":"\r\n( 1 ) - وسائل الشيعه ، ج 18 ، باب چهارم ، از ابواب صفات قاضى\r\n( 2 ) - همان مأخذ .\r\n","page_name":" 295 ","page_number":298},
  {"content":"\r\nو از همين رو همهء فقها بر آنند كه چنانچه بر كسى در وجود شرايط مجتهدى كه از او تقليد مىكرد شك عارض شود بايد نسبت به او فحص و بررسى كند اگر معلوم شد كه شرايط لازم و كافى را واجد نيست بايد از تقليد او انصراف نموده و از ديگرى كه واجد است تقليد كند و اگر واجد بود بر تقليد باقى مانده ادامه دهد . چه ، تقليد از كسى كه واجد شرايط نيست گناهى است بزرگ و بر وفق مفاد برخى اخبار ، مقلدان او همانند عوام يهود به شمار مىآيند : خيلى به جا و مناسب است روايتى را كه در اين باره وارد شده است برايتان بيان كنم .\r\n« ما رواه احمد بن على بن ابى طالب الطبرسي فى الاحتجاج عن ابى محمد العسكري عليه السلام ، فى قوله تعالى : * ( « فَوَيْلٌ لِلَّذِينَ يَكْتُبُونَ الْكِتابَ بِأَيْدِيهِمْ ثُمَّ يَقُولُونَ هذا مِنْ عِنْدِ الله » ) * ، قال : هذه لقوم من اليهود إلى ان قال : و قال رجل للصادق ( عليه السلام ) : اذا كان هؤلاء العوام من اليهود لا يعرفون الكتاب الا بما يسمعونه من علمائهم فكيف ذمهم بتقليدهم و القبول من علمائهم و هل عوام اليهود الا كعوامنا يقلدون علمائهم . . إلى ان قال : فقال ( عليه السلام ) : بين عوامنا و عوام اليهود فرق من جهة و تسوية من جهة ، اما من حيث الاستواء فان الله ذم عوامنا بتقليدهم علمائهم ، و اما من حيث افترقوا فان عوام اليهود كانوا قد عرفوا علمائهم بالكذب الصراح ، اكل الحرام و الرشاء و تغيير الاحكام و اضطروا بقلوبهم إلى ان من فعل ذلك فهو فاسق لا يجوز ان يصدق على الله و لا على الوسائط بين الخلق و بين الله فلذلك ذمهم و كذلك عوامنا اذا عرفوا من علمائهم الفسق الظاهر و العصبية الشديدة و التكالب على الدنيا و حرامها فمن قلد مثل هؤلاء فهو مثل اليهود الذين ذمهم الله بالتقليد لفسقة علمائهم فاما من كان من الفقهاء صائنا لنفسه حافظا لدينه مخالفا على هواه مطيعا لأمر مولاه فللعوام ان يقلدوه و ذلك لا يكون الا بعض فقهاء الشيعه لا كلهم فان من ركب القبائح و الفواحش ، مراكب علماء العامة فلا تقبلوا منهم عنا شيئا و لا كرامة و انما كثر التخليط فيما يتحمل عنا اهل البيت لذلك لان الفسقة يتحملون عنّا فيحرفونه بأسره لجهلهم و يضعون الاشياء غير وجهها لقلة معرفتهم و آخرون يتعمدون الكذب علينا . ( 1 ) احمد بن على بن ابى طالب طبرسى در كتاب احتجاج در بارهء اين آيه كريمه : فويل\r\n\r\n","description":"","footnote":"\r\n( 1 ) وسائل الشيعه ، ج 18 ، من ابواب صفات القاضي حديث 20 .\r\n","page_name":" 296 ","page_number":299},
  {"content":"\r\nللذين يكتبون الكتاب بأيديهم ثم يقولون هدا من عند الله ، ( واى بر كسانى كه به دست خود كتابى مىنگارند آنگاه مىگويند اين نوشته از طرف خدا است ) از حضرت ابو محمد عسكرى عليه السلام چنين روايت كرده كه فرمود اين آيه در بارهء قومى از يهود است . تا آنجا كه مىگويد مردى به حضرت صادق ( ع ) چنين گفت : هر گاه عوام يهود كتاب را جز به آن چه كه از علماء خود شنيدند نمىشناسند پس چگونه است كه يهود در تقليدشان از علماء خود سرزنش و ملامت شده‌اند ( ولى عوام ما بر تقليدشان ملامت نشده‌اند ) مگر عوام آنها غير از عوام ما هستند كه از علمايشان تقليد مىكنند ( پس چرا فقط عوام آنها را خداوند نكوهش كرد با آن كه اگر صرف تقليد سبب اين نكوهش بود مىبايست عوام ما نيز در تقليدشان از علماء سرزنش مىشدند . ) امام در جواب فرمود ميان عوام ما و عوام يهود از جهتى افتراق و نايكسانى است و از جهتى تساوى و يكسانى . اما از آن رو كه يكسان و برابرند ، خداوند عوام ما را ( نيز ) در تقليد از علمايشان مذمت كرده همانطور كه عوام آنها را در اين امر ملامت كرده و نكوهيده و اما از آن رو كه افتراق داشته و نايكسانند عوام يهود علمايشان را شناختند به اين كه دروغ آشكار مىگويند و مال حرام و رشوه مىخورند و احكام خدا را تغيير مىدهند و مىدانستند كسى كه چنين كند فاسق و تبهكار است و روا نباشد كه گفتار او بر خدا و وسائط بين خدا و خلق مورد پذيرش و تصديق قرار گيرد ( با اين حال زير بار آنان رفتند و دروغهايشان را بر خدا و فرستاده‌هاى خدا پذيرفتند ) بدين جهت بود كه خداوند آنان را مذمت كرد و همين گونه‌اند عوام ما هر گاه از علماء خود فسق ظاهر و آشكار و تعصب و طرف گيرى شديد بىجا و اقبال بىمهابا با دنيا و حرام دنيا ببينند و در عين حال از چنين علماء ( سوئى ) تقليد كنند همانند عوام يهود خواهند بود كه خداوند آنان را به پيروى و تقليد از علماء فاسق و فاجرشان مورد مذمت و نكوهش قرار داده ولى فقهايى كه خود را صيانت كنند و دينشان را نگهدارند و با هوى و هوس مخالف باشند و امر مولا را اطاعت كنند پس عوام را است كه از آنان تقليد كنند و اين نمىباشد مگر در برخى از فقهاء شيعه نه در همگى آنها زيرا آن كه قبايح و كارهاى زشت را مانند علماء عامه مرتكب مىشود نبايد هيچ چيز را از او به حساب ما قبول كنيد ( نه حديث و نه حكم و نه هيچ چيز ديگر ) و اينان هيچ گونه ارزشى و حرمتى ندارند و همانا آميزش مطالب نادرست در آن چه كه از ما اهل بيت گرفته شده به سبب اينان است چون علماء فاسق از ما مطالبى مىگيرند ولى\r\n","description":"","footnote":"","page_name":" 297 ","page_number":300},
  {"content":"\r\nيكسره آن مطالب را تحريف مىكنند به دليل جهل و نادانىشان و اشياء را در غير مورد خلاف جهت قرار مىدهند از كمى شناخت و معرفت و جز اينها . ديگرانى هم هستند به عمد و قصد بر ما دروغ مىبندند .\r\nپس كسى كه متصدى امر فتوا مىشود و مبادرت به انتشار رسالهء علميه مىكند ، بايد در علم و تقوا و بينش اسلامى و دور انديشى و نياز جامعه و ديگر جهات لازم نمونه باشد متأسفانه در ميان رساله‌ها نام افرادى مشاهده مىشود كه شرايط و اوصاف مفتى و سابقهء علمى در حوزه‌هاى علمى را نداشته و ندارند و بر اين اساس آن اندازه در بعد علمى در سطح پايين قرار دارند كه از اوليات مبانى فقهى اطلاعى ندارند تا چه رسد به مبانى مهم آن و اين گفتار روايت نيست بلكه درايت است ، در همه ادوار كيفيت بيان فقه فقهاء شيعه تقليد از اين گونه افراد را جائز ندانسته‌اند . مطالب زيادى در اين باره است كه فعلا از نشر آن خوددارى مىشود ، شايد در بحث ادوار اجتهاد به طور مفصل بيان شود .\r\nدر دورهء پنجم از ادوار كيفيت بيان فقه اشاره شد ، مرحوم شيخ انصارى ، با آن عظمت علمى و تضلع و تقوا كه طلايه دار دورهء هشتم از ادوار فقه و دورهء پنجم از ادوار كيفيت بيان فقه و دورهء هفتم از ادوار اجتهاد و پيشوا در بعضى از مبانى فقه در ادوار اوليات مبانى فقه بود ، وقتى در مجلسى كه صاحب جواهر در حضور علماء وقت او را براى افتاء و مرجعيت انتخاب مىكند ولى با اين وصف وقتى كه مردم از او فتوا و رسالهء عمليه مىخواهند قبول نمىكند . پاسخ مىدهد : « سعيد العلماء مازندرانى ( بابلى ) از من اعلم است ، او بايد متصدى امر فتوا شود و رساله نشر نمايد . » و در جايى ديگر سوگند ياد مىكند كه براى من زخم خنجر گواراتر است از جواب استفتاء در احكام غير ضرورى ، خواه مستحب باشد خواه مكروه ، و سرانجام كه به موجب اعلميت و اتفاق و اصرار علماى عصر ، بر مسند مرجعيت جهان تشيع نشست ولى هم چنان از تأليف و نشر رسالهء عمليه امتناع ورزيد و به نگاشتن حواشى « نجات العباد » آية الله العظمى شيخ محمد حسن نجفى ( صاحب جواهر ) و نخبهء آية الله العظمى شيخ محمد ابراهيم كرباسى اصفهانى و بغية الطالب آية الله العظمى شيخ جعفر كاشف الغطاء و ديگر فتاواى قدماء اكتفاء نمود و جانب احتياط را از دست نداد و حتى الامكان از افتاء خوددارى مىكرد .\r\nاستاد او آية الله العظمى شيخ على كاشف الغطاء و ميرزاى مجدد ، سيد محمد حسن شيرازى و ديگر علماى سلف و نيز بعد از او آخوند خراسانى و غيره . . به همين منوال\r\n","description":"","footnote":"","page_name":" 298 ","page_number":301},
  {"content":"\r\nعمل كردند . باز مىبينيم كه فقيه ژرف انديش و متبحر ، ملا احمد نراقى كاشانى ، صاحب « مستند الشيعه » مىگويد : « اگر كوههاى نراق را بر سرم فرو ريزند ، تحملش آسانتر است از بيان فتوا در مقام پاسخ به استفتاء . » بلى فقهاء پيشين با آن كه در همهء ابعاد نمونه و سرآمد بودند با اين وصف تا برايشان امكان داشت زير بار فتوا و نشر رساله نمىرفتند مگر زمانى كه احساس وظيفه شرعى مىكردند زيرا مىدانستند كه افتاء و نشر رساله از مسئوليتهاى بسيار بزرگ و خطرناك است .\r\nاين نظريه‌ها و سنتها بايد نصب العين فضلا باشد تا آن كه معيارها و موازين شرعى در اين گونه امور به دست فراموشى سپرده نشود و يا آن كه دانسته بر خلاف موازين حركت نكنند .\r\nولى اين سنتهاى حسنه و نظريه‌هاى پسنديده به زودى از نظرها دور و به فراموشى سپرده شد و بعد از فوت آية الله العظمى سيد ابو الحسن اصفهانى به حسب نقل افراد مطلع 360 رساله عمليه و حاشيه بر رساله‌هاى پيشين نوشته شد و اين كار عوامل و اسباب فراوان داشته كه بايد بحث مستقلى براى آن گشوده شود .\r\nبه هر حال نشر رساله نبايد از روى هواى نفس و چشم داشت به عناوين و شهرت و رسيدن به مقام رياست و منافع دنيوى صورت پذيرد .\r\nبرخى بدون داشتن شرايط لازم با صرف وقت و هزينه چاپ و مصرف كاغذ به طبع و انتشار رساله عمليه دست زده با تقديم و تأخير عبارات و آوردن احوط به جاى اقوى و اقوى به جاى احوط و تغيير عناوين و ابواب و يا عوض كردن صفحه اول ، به چنين امرى اقدام مىنمايند و از اعتقادات پاك و بىآلايش مردم مسلمان سود مىجويند و اين گونه رساله‌ها كم نيست و روى جهاتى از ذكر آنها فعلا خوددارى مىشود .\r\nولى چيزى كه مايه خوشوقتى است عبارت است از اين كه مردم بيدار دل و متدين تا اندازه اى در اين امر روشن و بدون تحقيق از علماء و فضلاء حوزه به كسى در امر تقليد نمىگروند و به چشم ديدم و ديدند كه رساله هايى از اين قبيل را بدون تقاضا براى بعضى از مردم شهرها فرستادند ولى مردم روى بينشى كه در اين امر دارند و مىدانند كه بايد از مجتهد جامع الشرائط تقليد كرد بعضى از آنها رساله‌ها را برگرداندند و بعضى هم آنها را در مساجد قرار دادند و فرزندان بعضى از آنها هم رساله‌ها را در مغازه‌ها بردند و آنها هم از\r\n","description":"","footnote":"","page_name":" 299 ","page_number":302},
  {"content":"\r\nاوراق آنها براى پيچيدن جنس استفاده كردند .\r\nدر نجف هم از اين گونه رساله‌ها كم نبود خودم به چشم ديدم كه رساله اى از چاپخانه خارج شد و فرداى آن روز هم ديدم كه همان رساله‌ها سر از دكان قصابى و عطارى و پنير فروشى درآورد و براى پيچيدن چاى و پنير و گوشت مورد استفاده قرار گرفت و به نظر من انحرافات در اين بعد و انحرافات ديگر در ابعاد ديگر كه روى مصالحى فعلا نبايد اينجا عنوان شود و ممكن است اين بحث كه الان آماده است به طور مشروح بعدا عنوان شود و باعث شود كه جنايتهاى تاريخى و بىنظير بر حوزه علميه هزار ساله نجف به دستور عده اى از كفار غير عراقى به وسيله گروهى از نواصب كه بدتر از كفارند روا داشته شود .\r\nآيه * ( « إِنَّ الله لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ ، » ) * كاملا حكايت از محتواى ابحاث من را در اين باره مىنمايد .\r\n\r\nشرح اين هجران و اين خون جگر\r\nاين زمان بگذار تا وقت ديگر\r\n\r\nدر زمان گذشته با اين كه هيچ گونه توقعى از جلوگيرى اين گونه رساله‌ها نبود ولى در عين حال كسانى بودند كه در مقابل اين گونه رساله‌ها احساس مسئوليت مىكردند و با كمال قدرت و توانايى از نشر آنها مانع مىشدند ، و شواهدى در اين رابطه در دست مىباشد كه روى جهاتى بيان نشده است . و مايهء تأسف ديگر اين كه بعضى آگاهانه روى اغراض و مصالح شخصى و بعضى ناآگاه در پى اين گونه اشخاص منحرف و جاه طلب راه مىافتند و از اين راه آب به آسياب دشمن كه هر زمانى مىخواهد اين گونه رساله‌ها در بين شيعيان زياد شود مىريزند .\r\nدر اين زمان كه زمان جمهورى اسلامى است و بايد از هر زمان ديگر بيشتر به اين گونه امور رسيدگى شود متأسفانه نديدم كسى احساس مسئوليت كند و در برابر اين گونه رساله‌ها بايستد . اميدوارم هر چه زودتر كسى پيدا شود كه در اين امر خطير احساس مسئوليت و وظيفه نمايد و با اقدام مذهب پسندانه خود به اين گونه مردم فريبىها ، و امور ناروا و خلاف شرع خاتمه دهد نه اين كه يا مانع از چاپ آنها شوند و يا دست كم كارى كنند كه نتوانند از سهم مبارك امام عليه السلام در اين راه استفاده نمايند . زيرا رواج اين امر واقعا خطرناك براى اسلام و مبادى و تعاليم آن مىباشد . اميدوارم افرادى كه در اين گونه امور آگاهى كامل دارند به هر نحو كه مىتوانند موانع به وجود آورند تا آن كه نتوانند\r\n","description":"","footnote":"","page_name":" 300 ","page_number":303},
  {"content":"\r\nشهرت طلبان و هوا و هوس پرستان و شيادان از اين راه خلاف به مقاصد نامشروع خود برسند اميدوارم هر چه زودتر آن افراد را شاهد باشيم .\r\nولى ناگفته نماند كه از سويى در حوزهء علميه در دوره چهارم و پنجم و ششم از ادوار كيفيت بيان فقه ، چهره‌هاى برجسته از فقهاء بودند كه هر چه مردم و فضلا تقاضاى نشر رساله از آنها در زمان حياتشان نمودند به آن دست نيازيدند و اميدوارم خداوند بر درجات عاليه آنها بيفزايد و بعضى ديگر از آنها هم با اين كه مايل نبودند ولى با اصرار فراوان صاحب نظران ، اصرار فراوان كثيرى از مردم دور انديش و با احساس وظيفهء شرعى نشر رساله را متصدى شدند و چون روى موازين بود رساله‌هاى آنان مورد استفاده قرار گرفت و هر گاه هر رساله اى با اين مقدمات نشر شود ارزش دارد و كسى هم حق اعتراضى ندارد .\r\n\r\nد - سير تاريخى مسألهء تقليد از اعلم\r\n\r\nآغاز پيدايش مسأله تقليد از اعلم\r\nنخست ، بايد ديد مسأله تقليد از اعلم از چه زمانى بين فقها به گونه نظرى مطرح گرديد ، و آيا اين مسأله در تمام ادوار بيان فقه مطرح بوده است يا در بعضى ادوار . برخى را عقيده آن است كه اين مسأله سابقه تاريخى ندارد ، نه در عصر قدما ( 1 ) ، نه در عصر متأخرين ( 2 ) و نه زمان فقهاى بعد از متأخرين . ( 3 ) به عقيدهء بعضى اين مسأله از زمان شيخ جعفر كبير ( مشهور به كاشف الغطاء ) و صاحب « كشف الغطاء عن خفيات شريعة الغراء » / 1156 - 1228 ) پديد آمده است . و به اعتقاد بعضى ، از روزگار شيخ الفقهاء شيخ انصارى دزفولى ( 1214 - 1281 ) ، طلايه دار دورهء پنجم ، مطرح گرديده است . ولى با توجه به بررسيهايى كه نگارنده به عمل آورد ، اذعان مىنمايد كه مسأله مزبور را بعضى از فقهاء ، بعد از عصر تشريع ( : عصر رسول الله ) و عصر امامان مطرح كرده‌اند ولى به گونه تئورى و نظرى نه عملى .\r\n\r\n","description":"","footnote":"\r\n( 1 ) - عصر قدما ، از غيبت كبرى به سال ( 329 ه ) آغاز و تا زمان علامهء حلى ( 726 ه ) ادامه مىيابد .\r\n( 2 ) - عصر متأخرين ، از زمان علامه حلى تا زمان محق دوم نور الدين على كركى صاحب « جامع المقاصد » ( متوفى 940 ه ) .\r\n( 3 ) - عصر متأخرى المتأخرين ، از زمان محقق كركى آغاز ، و تا روزگار ما ادامه دارد .\r\n","page_name":" 301 ","page_number":304},
  {"content":"\r\nاينك به بررسى كوتاه ادوار بيان فقه مىپردازيم :\r\n\r\nزمان ائمه\r\nدر روزگار ائمه ( ع ) كه دومين دوره از ادوار بيان فقه به شمار مىرود اين مسأله در پاسخ آنان به سؤالات مردم ديده مىشود . چنان كه در روايت موسى بن اكيل و داود بن حصين و مقبولهء عمر بن حنظله ( وسائل ، ج 18 ، باب 9 ، از ابواب صفات قاضى ) ملاحظه مىشود . ولى اين اختصاص به باب قضاوت دارد .\r\n\r\nابتداى عصر غيبت كبرى\r\nدر آغاز غيبت كبرى ( 329 ه ) ، اين مسأله بين بعضى از فقيهان مطرح بود و اختلاف نظر وجود داشت . بدين گونه كه برخى قائل به تعيين تقليد از اعلم ، و برخى قائل به تخيير از اعلم و غير اعلم بودند .\r\nبهترين سند تاريخى در اين زمينه ، كلام سيد مرتضى علم الهدى ( 355 - 437 ) در الذريعه ( ج 2 ، ص 801 ) است . وى نخست مسأله را مطرح مىكند ، سپس اقوال ديگران را بيان مىنمايد ، آنگاه مىگويد : « گزينش اعلم براى تقليد اولى است . » اينك متن گفتار سيد مرتضى را كه پس از بيان شرايط مفتى آورده است نقل مىكنيم :\r\n« و لا شبهه فى ان هذه الصفات اذا كانت ليست عند المستفتى الا لعالم واحد فى البلد ، لزمه استفتائه تعينا ، و اذا كانت لجماعة هم متساوون كان مخيرا ، و ان كان بعضهم عنده اعلم من بعض او اورع او ادين ، فقد اختلفوا . فمنهم من جعله مخيرا ، و منهم من أوجب ان يستفتى المقدم فى العلم و الدين و هو اولى ، لان الثقة هاهنا اقرب و أوكد ، و الاصول كلها بذلك شاهدة : چنانچه » مقلد « ، در شهر و وطن خود اين صفات و شرايط را ( كه در مفتى معتبر است ) ، بجز در يك عالم نبيند ، بدون شك تقليد از آن عالم بر او متعين مىشود . و اگر به طور مساوى و يكسان آن صفات را در چند نفر ملاحظه كند ، مىتواند از هر يك تقليد و استفتا نمايد . و اگر فردى از ديگران عالمتر يا پرهيزكارتر يا دين دارتر باشد ، در اين مورد اختلاف رأى وجود دارد . بعضى او را مخير دانسته و بعضى تقليد از اعلم و دين دارتر را واجب شمرده‌اند . و اين قول اولى است ، زيرا كه اعتماد و اطمينان بدان بيشتر و تمام اصول بر آن شاهد و گواه است . »\r\n","description":"","footnote":"","page_name":" 302 ","page_number":305},
  {"content":"\r\nمناسب است كه مطلبى را در اينجا يادآور شويم ، و آن اين است كه مراد سيد مرتضى از لفظ « اولى » در عبارتى كه نقل كرديم ، تعين مىباشد مانند لفظ « اولى » در آيهء * ( « أُولُوا الأَرْحامِ بَعْضُهُمْ أَوْلى بِبَعْضٍ فِي كِتابِ الله مِنَ الْمُؤْمِنِينَ » ) * كه به معناى تعين است ، نه اولويت اصطلاحى و استدلال او به اصول - يعنى اصول احكام - در اولى بودن تعين تقليد از اعلم گوياى اين گفتار است .\r\nبر همين اساس مرحوم آيت الله حكيم در كتاب مستمسك عروه ( ج 1 ص 26 ) در شرح مسأله 12 عروه چنين فرموده : ظاهر كلام سيد مرتضى در الذريعه اين است كه مسأله تعين تقليد از اعلم از مسلمات شيعه مىباشد . براى روشن شدن اين مطلب ناگزيريم كه اصل مسأله و شرح آن را از كتاب مذكور نقل نماييم . مرحوم طباطبايى يزدى در عروة الوثقى ، مسألهء دوازده مىگويد : « يجب تقليد الاعلم مع الامكان على الاحوط : بنا بر احتياط تقليد از اعلم در صورت امكان واجب است . » مرحوم حكيم ، در شرح مسأله مزبور مىگويد : « كما هو المشهور بين الاصحاب بل عن المحقق الثانى الاجماع عليه ، و عن ظاهر السيد فى الذريعة كونه من مسلمات عند الشيعه » : همان گونه كه وجوب تقليد از اعلم بين اصحاب مشهور است ، و حتى به قول محقق ثانى ، اجماع بر آن اقامه گرديده ، و نيز از ظاهر گفتار سيد ، در الذريعه بر مىآيد كه تقليد از اعلم نزد شيعه از مسلمات است .\r\nو بعضى ديگر در شرح بر عروة الوثقى ادعاى اجماع در اين مسأله را به سيد مرتضى در الذريعه نسبت داده‌اند ، ولى اين قول ظاهرا نادرست به نظر مىرسد ، زيرا او اين مسأله را به صراحت خلافى مطرح كرده ، ( مگر آن كه او چنين سخنى را در كتابهاى ديگرش آورده باشد ولى بسيار بعيد است ) .\r\nبلى او در بعضى از كتابهايش ( مانند ناصريات ) ، در بعضى مسائل دعوى اجماع نموده ، و در كتاب ديگر خود - مانند « انتصار » - خلاف آن را گفته است لكن در مورد تقليد از اعلم مطلبى بدين گونه محقق نشده است . شرح و تفصيل اين گونه اجماعات اجتهادى متخالف در يك مسأله از او و ديگران را به كتاب « ادوار اجتهاد » موكول مىكنيم .\r\nبه هر حال كلام گذشته سيد مرتضى در الذريعه نشانگر اين است كه اين مسأله در آن عصر بين فقهاء مورد بحث و خلاف بوده است و كلام بعضى از فقهاء اهل سنت نيز نشانگر همين مطلب است .\r\n","description":"","footnote":"","page_name":" 303 ","page_number":306},
  {"content":"\r\nبهترين شاهد اين مدعا ، گفتار ابو حامد محمد غزالى ( متوفى 505 ه ) در كتاب « المستصفى » ( ج 2 ص 390 ) است .\r\nوى مىگويد : « اذا لم يكن فى البلدة الا مفت واحد ، وجب على العامي مراجعته . و ان كانوا جماعة فله ان يسأل من شاء ، و لا يلزمه مراجعة الا علم كما فعل فى زمان الصّحابة اذ سأل العوام الفاضل و المفضول و لم يحجر على الخلق فى سؤال غير ابى بكر و عمرو غير الخلفاء و قال قوم تجب مراجعة الافضل ، فان استووا تخيّر بينهم و هذا يخالف اجماع الصحابة اذ لم يحجر الفاضل على المفضول الفتوى ، بل لا تجب الا مراجعة من عرفه بالعلم و العدالة و قد عرف كلهم بذلك : اگر در شهر و وطن ، يك صاحب فتوى وجود داشته باشد ، بايد عامه مردم ( در مسائل مورد ابتلاء ) به او مراجعه كنند . و اگر چند تن باشند ، مىتوانند به هر يك كه بخواهند رجوع نمايند و تقليد از اعلم براى آنها لزومى ندارد ، همان گونه كه در زمان صحابه معمول بود . زيرا مردم در آن عصر ، مسائل شرعى و تكاليف خود را ، هم از فاضل ( اعلم ) مىپرسيدند ، و هم از مفضول ( غير اعلم ) . و هيچ كس مردم را در پرسش مسائل از غير ابى بكر و عمر و خلفا ممنوع نساخت . و عده اى تقليد از اعلم را واجب مىدانند ، و در صورتى كه مساوى باشند ، مىتوانند به هر يك كه بخواهد رجوع كند و اين قول ، خلاف اجماع اصحاب است ، زيرا فاضل ( اعلم ) هيچ گاه مفضول ( غير اعلم ) را از فتوا دادن منع نكرد .\r\nبلكه رجوع نبايد كرد مگر به كسى كه به علم و عدالت معروف باشد ، و همهء آنها از اين بابت شناخته شده و معروف بودند . »\r\nسند ديگر در اين مورد ، سخن علامه سيف الدين آمدى ( متوفى 631 ) ، در كتاب « الاحكام فى اصول الاحكام » است . او مىگويد : « اذا حدثت للعامي حادثة و اراد الاستفتاء عن حكمها ، فان كان فى البلد مفت واحد وجب الرجوع اليه و الاخذ من قوله ، و ان تعدد المفتون ، فمن الاصوليين من ذهب إلى انه يجب عليه البحث عن اعيان المفتين و اتباع الاورع و الاعلم و الادين ، و منهم من ذهب إلى انه مخير ، بينهم ، يأخذ برأى من شاء منهم ، سواء تساووا ام تفاضلوا و هو المختار : هر گاه براى يك فرد عامى مسأله اى پيش آيد و بخواهد حكم آن را جويا شود ، ( چند صورت ممكن است باشد ) . چنانچه در وطن خود تنها يك صاحب فتوا سراغ دارد ، بايد به همو رجوع نمايد و رأى او را به كار بندد . ولى اگر صاحبان فتوا متعدد باشند ، به عقيد بعضى از اصوليان بايستى در اين گونه موارد ، آنان را از\r\n","description":"","footnote":"","page_name":" 304 ","page_number":307},
  {"content":"\r\nجهات علمى و ديانت و تقوا مورد بررسى قرار دهد . سپس كسى را كه عالمتر ، پارساتر و دين دارتر است ، برگزيند و از او پيروى نمايد . برخى ديگر از اصوليان بر اين رأيند كه مىتوان به هر يك از ايشان رجوع نمود ، چه در صفات و شرايط با هم مساوى باشند ، و چه بعضى بر بعضى ديگر برترى و امتياز داشته باشند . و اين قول مورد نظر ماست و سخن علامه « آمدى » صراحت دارد در اين كه بين فقهاء در آن عصر ، مسأله مورد بحث و اختلاف نظر بوده است .\r\nدر اينجا لازم است به نكته اى اشاره شود : با استفاده از كلمات فقهاى اهل سنت ، چنين بر مىآيد كه اكثر قريب به اتفاق آنان ، اعلميت را در تقليد معتبر نمىدانند . در حالى كه اماميه ( اكثريت نزديك به اتفاق آنان ) ، اعلميت را در تقليد - در صورت مشخص و معلوم بودن اعلم - به عنوان احتياط معتبر مىشناسند .\r\n\r\nنظر شيخ طوسى در مسأله\r\nشيخ طوسى ( 388 - 460 ) در كتاب « عدة الاصول » ( ج 2 ، ص 114 ) آنجا كه شرايط و اوصاف مفتى را بر مىشمرد ، در رابطه با اين مسأله ، هيچ ذكرى به ميان نياورده است .\r\nولى ممكن است بگوييم ذكر نكردن او دليل بر عدم تعين تقليد از اعلم نيست . چرا كه شيخ در كتاب مزبور ، تمام شرايط و اوصاف مفتى را خاطر نشان نكرده است ، و چنانچه كسى به آن كتاب رجوع كند خواهد ديد كه شيخ طوسى غالب اوصافى را كه در مفتى معتبر است ، ياد نكرده است . بنا بر اين ، استناد كسانى كه عدم وجوب تقليد از اعلم را بدين گونه به شيخ نسبت مىدهند ، نادرست به نظر مىرسد . ولى اين قابل نقد است .\r\n\r\nنظر ابن زهره در مسأله\r\nهر چند ابن زهره اين مسأله را در كتاب اصولى و فقهى خود « غنيه » مطرح نساخته ، ولى اين عدم طرح را نمىتوان حمل بر قائل نشدن او به وجوب تقليد از اعلم كرد . زيرا او اصولا تقليد را جايز نمىدانست ، چه از اعلم و چه از غير اعلم . پس شخصى كه اين قول را از اين ره گذر به او نسبت داده ، سخت در اشتباه بوده است . او اجتهاد را واجب عينى مىدانست ، و با توجه به اين موضوع ، ديگر جاى چنان مسأله اى باقى نمىماند . وانگهى ، تمام علماى حلب - از جمله ابو الصلاح حلبى و ابن حمزه و ديگران ، قائل به حرمت تقليد\r\n","description":"","footnote":"","page_name":" 305 ","page_number":308},
  {"content":"\r\nو وجوب عينى اجتهاد بوده‌اند . در هر حال در اصول متلقات كه از امامان به ما رسيده مانند المقنع و الهدايه شيخ صدوق و مقنعه شيخ مفيد و جمل العلم و العمل و انتصار و ناصريات سيد مرتضى و نهاية و الجمل و العقود شيخ طوسى و كافى ابو الصلاح حلبى و مراسم سلار و جواهر الفقه ابن براج و الوسيله ابن حمزه و مهذب البارع و . . جز اينها :\r\nمسأله اعلميت مطرح نشده است .\r\nاينك فهرست اسامى فقهايى را كه در زمان متأخر المتأخرين قائل به تقليد از اعلم بوده‌اند ذكر مىكنيم :\r\n- محقق اول ، صاحب شرايع الاسلام ( 602 - 676 ) ، در كتاب معارج الاصول .\r\n- علامه حلى ( 648 - 726 ) ، در تهذيب الاصول ص 97 .\r\n- آيت الله سيد عميد الدين حسينى - خواهر زاده علامه حلى - ( 681 - 754 ) ، در منية اللبيب فى شرح تهذيب الاصول فى علم اصول الفقه .\r\n- شهيد اول ، جمال الدين محمد بن مكى ( 734 - 786 ) ، در كتاب الفية ص 29 ، و ذكرى الشيعه ص 3 .\r\n- محقق دوم ، نور الدين على كركى ( متوفى 940 ) ، در حاشيه بر الفيهء شهيد اول ( ص 28 ) و كتاب جامع المقاصد فى شرح القواعد و كتاب جعفريه ، به نقل از آيت الله سيد محمد مجاهد ، در مفاتيح الاصول ( ص 626 ) ، و آيت الله ميرزا عبد الله فاضل تونى ( م 1071 ) ، در كتاب الوافيه فى اصول الفقه ص 74 : از محقق نقل اجماع در مسأله مىنمايد .\r\n- شهيد دوم ، زين الدين جبل عاملى ( 911 - 6 / 965 ) ، در مقاصد العلية فى شرح الالفية ص 29 .\r\n- آيت الله سيد محمد عاملى ( 946 - 1009 ) ، صاحب مدارك الاحكام فى شرح شرايع الاسلام ، در حاشيهء بر الفيه شهيد اول ، ص 29 .\r\n- آيت الله جمال الدين ، فرزند شهيد دوم ، حسن بن زين الدين جبل عاملى ( 965 - 1011 ) ، در كتاب معالم الاصول ص 240 .\r\n- آيت الله ملا صالح مازندرانى ( متوفى 1086 ه . ق ) ، داماد مجلسى اول ، در حاشيه بر معالم الاصول .\r\n- علامه دهر شيخ بهائى ( متوفى 1031 ه . ق ) در زبدة الاصول .\r\n","description":"","footnote":"","page_name":" 306 ","page_number":309},
  {"content":"\r\n- شيخ جعفر كبير ، معروف به كاشف الغطاء ( 1156 - 1228 ) ، در كتاب كشف الغطاء عن خفيات مبهمات شريعة الغراء ، ص 420 .\r\n- آيت الله سيد على طباطبايى ( 1161 - 1231 ) ، صاحب رياض المسائل ، به نقل سيد محمد مجاهد ( فرزند وى ) ، در مفاتيح الاصول ص 626 .\r\n- آيت الله كرباسى اصفهانى ( متوفى 1261 ) ، در رسالهء نخبه .\r\n- شيخ اعظم انصارى دزفولى ( 1214 - 1281 ) ، در رسالهء مسأله ص 3 ، و در حاشيهء بر رسالهء نخبهء آيت الله محمد ابراهيم كرباسى اصفهانى ، ص 2 .\r\n- ميرزاى مجدد سيد محمد حسن شيرازى ( متوفى 1312 ) ، در حاشيهء بر رسالهء : مسأله شيخ انصارى ، ص 3 و در حاشيهء بر حاشيه شيخ انصارى بر رسالهء نخبهء كرباسى اصفهانى ، ص 2 .\r\n- شهيد آيت الله شيخ فضل الله نورى ( شهادت 1327 ه . ق ) ، در حاشيه بر رسالهء مسألهء شيخ انصارى ، ص 3 .\r\n- آيت الله العظمى آخوند خراسانى ( متوفى 1329 ) ، در رسالهء ذخيرة العباد ليوم المعاد ، ص 2 .\r\n- آيت الله ميرزا محمد تقى شيرازى ( متوفى 1338 ) ، در رساله ذخيرة العباد ، ص 2 .\r\n- آيت الله سيد ابو الحسن اصفهانى ( متوفى 1365 ) ، در رساله وسيلة النجاة ، ص 3 .\r\n- آيت الله نائينى ( متوفى 1355 ) ، در رسالهء عمليه .\r\n- آيت الله العظمى حاج شيخ عبد الكريم حائرى ( متوفى 1355 ) ، در مجمع الاحكام .\r\n- آيت الله آقا ضياء عراقى ( متوفى 1361 ) ، در رسالهء عمليه .\r\n- آيت الله سيد محمود حسينى شاهرودى ( متوفى 1394 ) ، در ذخيرة العباد ص 2 . و توضيح المسائل ، ص 3 .\r\n- آيت الله سيد عبد الهادي شيرازى ( متوفى 1380 ) ، در ذخيرة العباد ، ص 2 .\r\n- آيت الله العظمى حاج آقا حسين بروجردى ( متوفى 1380 ) ، در توضيح المسائل ، ص 3 .\r\n- آيت الله العظمى حاج سيد محسن طباطبايى ( 1306 - 1390 ) ، در منهاج الصالحين .\r\n- آيت الله سيد محمد هادى ميلانى ( متوفى 1365 ) ، در توضيح المسائل .\r\n","description":"","footnote":"","page_name":" 307 ","page_number":310},
  {"content":"\r\n- آيت الله شهيد سيد محمد باقر صدر ( 1305 - 1399 ) ، در الفتاوى الواضحة .\r\n- آيت الله سيد محمد حجت كوه كمره اى ( متوفى 1372 ) ، در وسيلة النجاة .\r\nو مراجع ديگر گذشته و مراجع بزرگ معاصر در رساله‌هاى عمليه .\r\n\r\nه - پيدايش وكالت و هدف از آن\r\nظاهرا ، در تمام ادوار فقه ، وكالت و نمايندگى از سوى پيشوايان دينى و مراجع تقليد رايج و متداول بوده است . ولى در هر دوره ، به گونه اى خاص عمل مىكرده‌اند . و از آنجا كه قلمرو اسلام در جهان ، هر روز گسترده تر مىشد و تعداد مسلمانان افزايش مىيافت ، توسعهء نمايندگى در سطح وسيعتر را ايجاب مىكرد . اما به طور قطع ، قبل از دورهء پنجم از ادوار بيان فقه - زمان شيخ انصارى - نمايندگى به صورت كنونى متداول نبود . زيرا اشخاص متدين جهت اداى حقوق شرعى خود ، به عالم محل مراجعه مىكردند . آن عالم نيز ، به وضع اموال آنها رسيدگى مىكرد ، و ميزان حقوق و بدهى شرعى آنها را مشخص مىنمود . آنان هم وجوه شرعى خود را با اطمينان خاطر به او پرداخت مىكردند . و آن عالم ، به اندازهء كفاف و نياز خود از آن وجوه برداشت مىكرد و بقيه را به مصارف شرعى تعيين شده مىرساند .\r\n\r\nپيدايش نمايندگى به شيوهء فعلى\r\nهم چنان كه اشاره شد ، وكالت به گونه اى كه امروز رواج دارد ، توسط پيشگام دوره پنجم ادوار كيفيت بيان فقه ، شيخ اعظم انصارى بنياد نهاده شد . پس از او ميرزاى مجدد شيرازى ، روش شيخ را در سطحى گسترده تر ادامه داد . آنگاه مراجع تقليد پس از آنها ، همين راه و روش را دنبال كردند .\r\n\r\nهدف شيخ اعظم انصارى و مجدد شيرازى در گسترش نمايندگى\r\nبايد گفت هدف شيخ اعظم انصارى و ميرزاى مجدد از ايجاد و توسعهء نمايندگى ، تضعيف بنيه مادى و معنوى علماى بلاد نبود . بلكه آن دو بزرگوار از اين طريق مىخواستند هم زندگى آنان در سطح متعارف تأمين شود ، و هم وجوه ما زاد بر نياز خود را جهت ادارهء حوزه‌هاى علميه و شهريهء طلاب و مانند آن ارسال دارند . شيخ انصارى نسبت\r\n","description":"","footnote":"","page_name":" 308 ","page_number":311},
  {"content":"\r\nبه تأمين زندگى علماى بلاد توجه خاصى مبذول مىداشت ، به طورى كه گفته‌اند : گاهى اوقات به افرادى كه از شهرستانها و ولايات براى ايشان وجوهات مىآوردند ، پرخاش و اعتراض مىنمود و مىفرمود : مگر آقايان محل احتياج نداشتند كه وجوه را اينجا آورده‌ايد . پس از آن كه اطمينان حاصل مىكرد آنها تأمين شده‌اند و در مضيقه نيستند ، وجوه را تحويل مىگرفت .\r\n\r\nعلماى بلاد در زمان شيخ اعظم و ميرزاى شيرازى\r\nشيخ اعظم انصارى و ميرزاى مجدد شيرازى و نمايندگان ايشان ، به علما و روحانيون در شهرها و بخشها و روستاها توجه و رسيدگى مىكردند . و متناسب با خدمات و فعاليتهاى دينيشان آنان را مورد تقدير و تفقد قرار مىدادند . از اين رو ، در اكثر جاها روحانى حضور پيدا مىكرد و با علاقه و اشتياق به ارشاد مردم مىپرداخت .\r\nدر زمان آيت الله اصفهانى نيز ، وضع بدين گونه بود . وى به نمايندگان خود سفارش اكيد مىكرد كه همواره حيثيت و شرافت علماى بلاد را حفظ كنند و آن چه در زندگى بدان نياز دارند ، تأمين نمايند . او هميشه از اشخاصى كه به ديدارش شرفياب مىشدند ، از وضع و حال روحانيون آنجا جويا مىشد و در ضمن ، نسبت به آنان قدردانى و تفقد مىكرد و سفارشهاى لازم را مىنمود . به طورى كه در شهرها و روستاها ، علما از احترام خاصى برخوردار بودند ، و هيچ گونه ناراحتى احساس نمىكردند . ولى در اين عصر ، بعضى از روحانيون هستند كه با كمال اخلاص در جهت پيشبرد اهداف اسلام خدمت مىكنند و از هيچ كوشش و تلاشى دريغ نمىورزند ، با اين وصف از بسيارى از مزايا محرومند . و اين روايت نيست ، بلكه درايت است .\r\nاز طرفى ، نه تنها از جانب بعضى نمايندگان نسبت به ايشان كمك و دل جويى نمىشود ، بلكه گاهى با عنوان وكالت آنان را مىكوبند . و اين به خاطر آن است كه چرا تجليل بىجا از آنها نمىكنند . و با نظر واقع بينى به آنها نگاه مىكنند . البته اين جريانات بيشتر مربوط به قبل از انقلاب اسلامى است زيرا انقلاب بسيارى از امور را دگرگون ساخته و در راه از ميان برداشتن بنيادهاى ظالمانه و باطل به پيش مىرود .\r\n","description":"","footnote":"","page_name":" 309 ","page_number":312},
  {"content":"\r\n\r\nشايعه پردازى بعضى وكيلان\r\nهمچنين ، نمايندگان كذايى شايع مىكردند كه مرجع تقليد گفته است نبايد از وجوه شرعى به آنان داده شود . در حالى كه مراجع عظام بدون استثناء مىفرمايند : « كسى كه به اسلام و مسلمين خدمت مىكند ، حق دارد به قدر حاجت از سهم امام ( ع ) در امرار معاش خود استفاده نمايد . در عراق و هم در ايران ما به مرجعى كه خلاف اين را بگويد برخورد نكرديم . و هر گاه وكيلى چنين مرجعى را سراغ دارد به ما بشناساند تا مسأله را مورد بررسى قرار دهيم .\r\nالبته كنترل و مراقبت دقيق در نحوهء مصارف بيت المال و حقوق شرعى ، از اهم امور است و قولى است كه جملگى برآنند . و قطع هزينه‌هاى زايد و غير ضرورى ، لازم ، بل واجب است و جاى هيچ انكار نيست . اما اين مسأله تفاوت دارد ، با آن كه افراد واجد صلاحيت و استحقاق را از حقوق مشروع خويش در بلاد محروم سازيم .\r\n\r\nعاقبت سوء اين شيوه\r\nبر اثر همين شيوهء ناپسند بعضى از نمايندگان و وكيلان ، هيچ يك از فضلا و روحانيون حاضر نبوده و نيستند مسئوليت ادارهء امور مذهبى بخشها و روستاها بلكه بعضى شهرها را به پذيرند . و هم اكنون شايد بسيارى از بخشها و روستاهاى نسبتا پر جمعيت ، فاقد روحانى تحصيل كرده مىباشند . حتى برخى از جاها براى انجام واجبات مذهبى ، نظير نماز ميت بدون روحانى هستند كه بايد هر چه زودتر اين خلاء پر شود . و اگر در اين باره اقدام اساسى به عمل نيايد ، پيامدهاى سوء اين روش گسترش خواهد يافت .\r\n\r\nعدم سوء استفاده وكلاء شيخ و ميرزا\r\nنكته مهم ديگر اين كه شيخ اعظم انصارى و ميرزاى شيرازى ، نمايندگان خود را از ميان افراد متدين و نمونه انتخاب مىكردند كه دينارى از وجوه شرعى را بىجا مصرف نمىكردند . و هيچ گاه وكالت را وسيلهء سرمايه اندوزى ، رياست ، و بهره برداريهاى سياسى و يا مطامع ديگر قرار نمىدادند . هر گز حق نصف يا كمتر و بيشتر براى خود قائل نبودند ، آن چنان كه بعضيها مدعى آن هستند . و البته اين عمل در بعضى موارد موجب تضييع\r\n","description":"","footnote":"","page_name":" 310 ","page_number":313},
  {"content":"\r\nبيت المال و سهم امام ( ع ) شده است .\r\nآن امر ، مفاسد ديگرى را نيز در بر دارد كه شرح آنها به فرصتى ديگر نياز دارند كه به طور مفصل بيان شوند .\r\n\r\nهدف بعضى از وكلا در امر تقليد\r\nپيش از انقلاب اسلامى ، سعى و كوشش نمايندگان سود جو و فرصت طلب اين بود كه مرجع تقليد مورد نظرشان ، از خارج كشور تعيين و انتخاب گردد . اينان ، براى دست يافتن به اين مقصود ، از هيچ تلاش و كوششى فروگذار نمىكردند و به صحنه سازيها و ديدن افراد و جوسازيهاى شگفت آورى دست مىيازيدند .\r\nزيرا آنها از اين طريق مىتوانستند به منافع و اهداف خويش برسند و از دور بودن مرجع و عدم دسترسى مردم به او ، در همهء ابعاد بهره بردارى فراوان مىكردند ، و كسب وجاهت زيادى مىنمودند .\r\n\r\nو - شناخت مرجع تقليد\r\nشناخت مرجع از طريق فقهاى طراز اول و برجسته ، انجام مىشد . بلكه آن چه تاريخ نشانگر آن است اين است كه : مجتهد و مرجع هر زمان ، اصلح از علماى ديگر را كه بىگمان بهتر از ديگران مىشناخت - معرفى مىكرد و مردم را به او ارجاع مىداد .\r\nاز جمله ، شخصيتهاى ذيل ، مراجع بعد از خويش را معرفى كرده‌اند :\r\n- استاد كل وحيد بهبهانى ( متوفى 1205 ) .\r\n- استاد بزرگوار شيخ جعفر كاشف الغطاء ( متوفى 1228 ) صاحب كشف الغطاء .\r\n- محقق بزرگوار ، ميرزا ابو القاسم قمى ( متوفى 1227 ) صاحب قوانين الاصول .\r\n- فقيه توانا ، شيخ محمد حسن نجفى ( متوفى 1266 ) صاحب جواهر الكلام - علامه بزرگ سعيد العلماء مازندرانى ( متوفى 1270 ) .\r\n- شيخ اعظم انصارى ( متوفى 1281 ) صاحب رسائل و مكاسب .\r\n- محقق معروف ، ميرزا حبيب الله رشتى ( متوفى 1312 ) صاحب بدايع الافكار .\r\n- مرجع عالى قدر شيعه ، ميرزا محمد حسن شيرازى ( متوفى 1312 ) .\r\n- فقيه بزرگوار سيد محمد كاظم يزدى ، صاحب عروة الوثقى ( متوفى 1337 ) .\r\n","description":"","footnote":"","page_name":" 311 ","page_number":314},
  {"content":"\r\n- عالم جليل شيخ على جواهرى ، نوادهء صاحب جواهر .\r\n- شيخ بزرگوار ميرزا محمد تقى شيرازى ( متوفى 1338 ) .\r\n- مرجع بزرگ سيد ابو الحسن اصفهانى ( متوفى 1365 ) .\r\n- مرجع جهان تشيع ، حاج آقا حسين طباطبايى بروجردى ( متوفى 1380 ) .\r\nاينك چگونگى تعيين اعلم توسط اين بزرگان را به اختصار بررسى و بيان مىكنيم :\r\n\r\nكيفيت انتخاب مرجع توسط وحيد بهبهانى\r\nاستاد كل آيت الله وحيد بهبهانى ، وقتى احساس كرد ديگر نمىتواند آن گونه كه شايسته است امور مسلمين را رتق و فتق نمايد ، به چاره جويى پرداخت كه مراجعات مردم را به چه كسى بسپارد ، كه از هر حيث پسنديده و مناسب باشد . وى ، شيخ جعفر كاشف الغطاء را كه از نبوغ و فرزانگى خاصى برخوردار بود و از جهات مختلف بر ديگر شاگردانش برترى و امتياز داشت جهت تصدى اين مهم ، بسيار لايق و شايسته مىديد . و از اين رو وحيد بهبهانى به صورت غير مستقيم مردم را به او ارجاع داد . به اين كه گفت : از يكى از شاگردان ممتاز و مبرز من تقليد نماييد . و چون در بين تلاميذش شيخ جعفر از امتياز ويژه اى برخوردار و به اين عنوان مشخص بود مردم به او رجوع نمودند . بدين ترتيب ، شيخ جعفر كاشف الغطاء مقام مرجعيت پس از استاد كل را احراز نمود .\r\n\r\nتعيين مرجع توسط شيخ جعفر كبير\r\nشيخ جعفر كاشف الغطاء چون بارها آيت الله شيخ موسى كاشف الغطاء ( م 1241 ) را در مجالس درس و بحث آزموده بود و به مراتب علمى وى واقف شده بود ، به طورى كه او را بر همه فقهاى شيعه - به جز شهيد اول و محقق اول - ترجيح مىداد . لذا ، او را به عنوان اعلم علما ، تعيين و تأييد نمود و بدين صورت آيت الله شيخ موسى ، پس از شيخ جعفر كبير مرجع تقليد گرديد .\r\n","description":"","footnote":"","page_name":" 312 ","page_number":315},
  {"content":"\r\n\r\nتعيين مرجع توسط ميرزاى قمى\r\nپس از وفات آيت الله شيخ موسى كاشف الغطاء ( به سال 1241 ) ، اختلاف و درگيرى سختى بر سر تعيين مرجع تقليد بين علما و مردم به وجود آمد . وعده نسبتا زيادى از علماء براى مرجعيت و تصدى زعامت كانديد بودند ، كه از اين ميان دو نفر بيش از ديگران طرفدار داشتند . يكى شيخ على كاشف الغطاء ( م 1254 ) بود ، و ديگرى شيخ محمد حسن نجفى صاحب جواهر .\r\nاتفاقا ، در همان وقت ميرزاى قمى جهت زيارت اعتاب مقدسه راهى عراق شده و براى زيارت مولى امير المؤمنين ( ع ) وارد نجف شد . با ورود ميرزاى قمى در اين موقعيت حساس به نجف اشرف ، شور و نشاطى در دل علما و مردم پيدا شد ، و از او استقبال نمودند و همگان بر آن شدند كه براى رفع اختلاف و تعيين تكليف ، ميرزاى قمى را حكم قرار دهند ، و هر كس را كه او به عنوان مرجع معرفى نمود ، بىچون و چرا به پذيرند .\r\nميرزا اين داورى را پذيرفت ، به شرط آن كه چند روزى به او فرصت دهند تا او اشخاص مورد نظر را دقيقا امتحان كند و آنگاه نظر خود را اعلام نمايد .\r\nميرزاى قمى ، چند مسأله مهم فقهى را از اشخاص منظور كتبا استفسار نمود و آنها پاسخ دادند . ميرزا پس از تأمل و دقت كافى در پاسخنامه‌ها ، شيخ على كاشف الغطاء را افضل و اعلم شناخت . از اين رو جلسه اى خصوصى با حضور فضلا و علماى نجف ترتيب داد و نظر خود را - با توجه به جوابهايى كه از آقايان دريافت داشته بود - اظهار كرد . نظر ميرزا مورد تأييد حاضران قرار گرفت ، ولى براى اطلاع همگان ، مقرر شد ميرزاى قمى در روز معينى در صحن مطهر حضرت امير ( ع ) رأى و نظر خود را اعلام نمايد . روز موعود فرا رسيد . جمعيت انبوهى از علماء و اقشار مختلف مردم ، در صحن مطهر امير المؤمنين ( ع ) براى استماع رأى نهايى گرد آمدند ، ميرزاى قمى پس از ايراد بيانات لازم ، اصلحيت شيخ على كاشف الغطاء را براى مردم تشريح كرد .\r\nبدين ترتيب ، جملگى او را به اعلميت و مرجعيت پذيرفتند . و اختلاف و تشتت آراء پايان يافت .\r\nگويند چند روز كه از اين ماجرا گذشت ، صاحب جواهر به يكى از علما كه در جلسه تعيين مرجع شركت كرده بود - برخورد مىكند و به طنز مىگويد : « ما فعلت سقيفتكم :\r\n","description":"","footnote":"","page_name":" 313 ","page_number":316},
  {"content":"\r\nسقيفه شما چه كار كرد ؟ « آن عالم هم فورا مىگويد : » نصبوا عليا : على را برگزيدند « ! يعنى شيخ على كاشف الغطاء تعيين شد .\r\n\r\nكيفيت تعيين مرجع توسط صاحب جواهر\r\nوقتى صاحب جواهر ، واپسين روزهاى زندگى خويش را سپرى مىكرد و آثار ضعف و ناتوانى در سيمايش مشاهده مىشد ، تدريجا زمزمهء اعلميت پس از ايشان در زبانها افتاد .\r\nو چون صاحب جواهر به مرور زمان به اعلميت شيخ مرتضى انصارى واقف شده بود ، اين مطلب را در محضر علماى بزرگ نجف ابراز داشتند .\r\nولى اين امر براى افاضل و علما شگفت آور بود . زيرا آنان تصور مىكردند كه او ، فرزندش آيت الله شيخ عبد الحسين ، يا دامادش آيت الله سيد على صاحب برهان قاطع كه هر دو از جهت علمى و فتوايى سرآمد و نمونه بودند تعيين مىنمايد .\r\n\r\nسعيد العلماى مازندرانى\r\nعلامه بزرگوار سعيد العلماى بابلى مازندرانى هم مباحثه شيخ مرتضى انصارى بود . هر دوى آنان در درس آيت الله ملا محمد شريف آملى ( شريف العلماء ) شركت مىكردند . به اعتراف شيخ اعظم انصارى سعيد العلماء ، از وى افضل و در مباحثه تواناتر بوده است .\r\nگويند وقتى صاحب جواهر ، شيخ انصارى را به عنوان اعلم تعيين كرد ، شيخ گفت : صاحب جواهر مرا طبق عقيده خود به اين عنوان معرفى نموده است و من معتقدم سعيد العلماء از من اعلم است و بايستى او زمام زعامت و مرجعيت را به دست گيرد . آنگاه شيخ اعظم انصارى نامه اى مشروح به سعيد العلماء نوشت و نظر خود را اظهار داشت و از او خواست تصدى زعامت مسلمين را به عهده گيرد . سعيد العلماء در پاسخ شيخ نوشت كه من فعلا كفايت اين امر را ندارم و شما بدان سزاوارتريد و به حق تعيين شده‌ايد . شرح مبسوط اين ماجرا در دورهء پنجم از ادوار كيفيت بيان فقه گذشت .\r\nبه هر حال ، با نظر صاحب جواهر و تاييد سعيد العلماء ، بينه شرعى بر اعلميت شيخ اعظم محرز شد . و او در سن 52 سالگى ، مرجع شيعيان جهان گشت .\r\n","description":"","footnote":"","page_name":" 314 ","page_number":317},
  {"content":"\r\n\r\nشيخ انصارى\r\nشيخ اعظم انصارى با آن كه به مراتب علمى ، تقوايى ، دور انديشى ، بينش اسلامى و نبوغ ميرزاى مجدد شيرازى ( 1230 - 1312 ) واقف بود ، اما هيچ گاه روى مصالحى به اعلميت ميرزا تصريح نكرد . ولى بتدريج و به مرور زمان ، برترى او را بر ديگران تلويحا به اهل فضل و علما شناساند . مثلا هر وقت در مجالس درس يا غير درس كه ميرزا هم حضور داشت ، و شيخ مطالبى بيان مىكرد ، آخر سر مىگفت : « هذا ما عندنا ، حالا ببينيم ميرزا چه مىگويد ! » بر اهل فضل پوشيده نيست كه اين سخن شيخ ، پايگاه علمى ميرزا را مىرساند .\r\nشيخ حرمت او را به حدى پاس مىداشت كه اگر كسى از شاگردانش قبل از ميرزا لب به سخن مىگشود ، شيخ فورا جلو او را مىگرفت . مىگويند روزى آيت الله حاج ميرزا محمد حسن آشتيانى صاحب بحر الفوائد در رابطه با مسأله اى مىخواست قبل از ميرزا وارد بحث شود ، اما شيخ فورا مانع شد .\r\nبه هر حال شيخ اعظم برجستگى فوق العاده و جامعيت او را به طور غير مستقيم به همگان خاطر نشان ساخته بود . و لذا ، ميرزاى شيرازى بعد از شيخ انصارى مرجع شيعيان شد .\r\nمىگويند انگيزهء اين كه شيخ به صراحت مرجعيت و زعامت بعد از خود را تعيين نكرد ، اين بود كه مىفرمود : من در مسأله اى ، قول 60 مجتهد و نقل 14 اجماع را ديده‌ام . با اين حال جرأت فتوا دادن در آن مسأله را در خود نمىبينم ! چگونه مىتوانم اين امر بسيار مهم را به دست كسى بسپارم !\r\n\r\nگزينش مرجع توسط آقا حسن نجمآبادى تهرانى و شيخ حبيب الله رشتى\r\nآيت الله آقا حسن نجمآبادى تهرانى اگر چه از شاگردان شيخ انصارى محسوب مىشد ، ولى به عقيده فقهاى بزرگ نجف او از همه علما حتى از شيخ انصارى اعلم بود . لذا بعد از وفات شيخ حدود 80 در صد مردم به او مراجعه كرده بودند ولى به دو جهت نپذيرفت يك اين كه مىگفت من در مقام استنباط وسواس دارم و ديگر آن كه از مديريت كافى برخوردار نيستم و آن كه تصدى مقام مرجعيت را مىنمايد بايد از اين عنوان برخوردار\r\n","description":"","footnote":"","page_name":" 315 ","page_number":318},
  {"content":"\r\nباشد . بعد از نپذيرفتن ايشان بيشتر مردم به آية الله ميرزا حبيب الله رشتى روى آوردند و كمتر به ميرزاى شيرازى مراجعه كردند ، ولى آيت الله شيخ حبيب الله رشتى كه در ميان عالمان و فقيهان درخشندگى خاصى داشت ، و به عقيدهء بعضى از صاحب نظران بعد از شيخ انصارى - اعلم علماى نجف - محسوب مىشد ، چون ميرزاى شيرازى را در تمام ابعاد و خصوصيات جامع و كامل مىديد ، او را به عنوان مرجع به عموم معرفى كرد . او مىگفت علت اين كه ميرزا را به عنوان مرجع و زعيم شيعيان برگزيدم نه به خاطر اين كه ايشان اعلم از من است ، بلكه از آن بابت است كه او را جامعتر از خود مىدانم .\r\nبه هر حال ، با تأييد ضمنى شيخ اعظم انصارى و آقا حسن نجمآبادى تهرانى و به شهادت صريح شيخ بزرگوار رشتى به جامعيت ميرزاى شيرازى ، وى بعد از وفات شيخ انصارى ، مرجع اكثريت شيعيان گرديد . و البته آن اقليتى كه بعد از فوت شيخ به تقليد آيت الله سيد حسين كوه كمره اى روى آورده بودند ، بعد از فوت وى ، در سال ( 1299 ه - . ق ) ، به ميرزا رجوع نمودند . و بدين شكل ، ايشان مرجع كل شيعيان جهان گرديد .\r\n\r\nتعيين مرجع توسط ميرزاى شيرازى\r\nميرزاى شيرازى به مراتب علمى و تقواى آيت الله العظمى شيخ محمد طه نجف ، و آيت الله العظمى فقيه نوپرداز حاج آقا رضا همدانى ، آگاهى و شناخت كامل داشت . و بنا به نقل بعضى از بزرگان ، آنان را براى تصدى مرجعيت بعد از خودش شايسته مىدانست .\r\nآيت الله شيخ على جواهرى ، بىاندازه با آيت الله العظمى شيخ محمد طه ارتباط داشت ، اما با اين وصف ، مردم را به حاج آقا رضا همدانى ارجاع مىداد . گر چه مرجعيت اينان فراگير و همگانى نشد ، اما گروهى از مردم مقلد آنان شدند .\r\n\r\nميرزا محمد تقى شيرازى و انتخاب مرجع\r\nميرزا محمد تقى شيرازى ، آيت الله حاج شيخ عبد الكريم حائرى مؤسس حوزه علميه قم را به عنوان اعلم بعد از خود در ايران ، و آيت الله سيد ابو الحسن اصفهانى را در عراق به عنوان مرجع پس از خود تعيين نمودند .\r\nبدين گونه كه مقلدين ، همواره از ايشان سؤال مىكردند : مسائل احتياطى شما را به چه\r\n","description":"","footnote":"","page_name":" 316 ","page_number":319},
  {"content":"\r\nكسى رجوع نماييم ؟ ايشان مقلدين ايرانى را به آقاى حائرى ، و مقلدين عراقى را به آقاى اصفهانى ارجاع مىدادند . و بنا به نقل بعضى افراد مطلع به آيت الله سيد ابراهيم اصطهباناتى ( معروف به ميرزا آقا شيرازى ) نيز ارجاع مىداد .\r\n\r\nسيد محمد كاظم يزدى و انتخاب مرجع\r\nمرحوم طباطبايى يزدى ، آيت الله العظمى شيخ احمد كاشف الغطاء را به عنوان مرجع پس از خود تعيين نمودند . يعنى وقتى كه مقلدين مسائل احتياطى را از وى مىپرسيدند ، آنان را به آقاى كاشف الغطاء ارجاع مىداده است . و اين ارجاع بعد از جملهء معروف ايشان بود كه : « لا يجوز تقليد غيرنا » .\r\n\r\nآيت الله اصفهانى و انتخاب مرجع\r\nآيت الله سيد ابو الحسن اصفهانى ، آيت الله حاج آقا حسين بروجردى را در مجالس درس و بحث نجف ديده بودند ، از اين رو به پايگاه علمى و مديريت و تقواى وى شناخت كامل داشت . لذا او را به عنوان مرجع بعد از خود و افضل از ديگران معرفى نمودند و مسائل احتياطى خود را به ايشان ارجاع دادند . و اين عمل ، مورد تأييد رجال علم و دين شيعه قرار گرفت . به طورى كه بعد از رحلت آيت الله اصفهانى در سال ( 1365 ه . ق ) اكثر مردم ايران از آيت الله بروجردى تقليد مىكردند .\r\n\r\nآيت الله حاج آقا حسين بروجردى\r\nآيت الله بروجردى سالها در اصفهان با آيت الله سيد جمال موسوى گلپايگانى نجفى همدرس و هم مباحثه بود و در حوزهء درس جهانگير قشقايى استاد فلسفه و معقول شركت مىكرد . همچنين چند سالى با او در نجف اشرف ، در درس آخوند خراسانى حاضر مىشد . بر اين پايه ، مرحوم آيت الله بروجردى مدارج علمى و تقواى سيد جمال گلپايگانى را بيش از ديگران مىشناخت . لذا او را به عنوان اعلم علماى نجف معرفى كردند .\r\nوقتى از آقاى بروجردى در بارهء موقوفات اراك و تهران - كه بايستى با نظارت اعلم علماى نجف ، خرج طلاب آنجا مىشد - سؤال كردند ، ايشان بر اساس همان سوابق آشنايى كه از سيد جمال داشت ، وى را جهت اين منظور تعيين نمود . و نيز ، وقتى شيخ\r\n","description":"","footnote":"","page_name":" 317 ","page_number":320},
  {"content":"\r\nمحمد كاظم شيرازى در سال 1367 ه - . ق درگذشت ، علماى نجف تلگراف تسليتى به محضر آيت الله بروجردى ارسال نمودند ولى ايشان پاسخ تسليت را مستقيما به حضور مرحوم آقا سيد جمال گلپايگانى فرستادند و همين امر ، مؤيد اعلميت او از ديدگاه ايشان بود .\r\nاما آيا مرحوم آيت الله بروجردى كسى را در ايران به عنوان اعلم پيش بينى كرده بود يا خير ؟ پاسخ اين سؤال هر چند بر همگان معلوم نشد ولى ظاهرا در اواسط مرجعيت ايشان بر بعضى از خواص معلوم گرديد .\r\n\r\nگزينش مرجع توسط فقهاى ديگر در عصر اخير\r\nشخصيتهاى علمى و فقيهان بزرگ ديگرى كه در سدهء اخير به شناخت و تشخيص اعلم و مرجع تقليد موفق شدند ، عبارتند از :\r\n- آيت الله شيخ موسى خوانسارى .\r\n- آيت الله ميرزا احمد آشتيانى .\r\n- آيت الله شيخ محمد تقى آملى صاحب مصباح الهدى .\r\n- آيت الله شيخ حسين حلى .\r\n- آيت الله شيخ محمد طاهر راضى .\r\n- آيت الله ميرزا محمد باقر زنجانى صاحب حاشيه مكاسب و فرائد ( خطى ) .\r\n- آيت الله آخوند ملا على همدانى .\r\n- آيت الله شيخ عباس رميثى .\r\n- آيت الله سيد محمد تقى بحر العلوم .\r\n- آيت الله سيد محمد سعيد جبل عاملى .\r\nو اينك بجاست به اختصار پيرامون انتخاب مرجع توسط آنان بپردازيم :\r\n\r\nشيخ موسى خوانسارى و شيخ محمد تقى آملى\r\nاين دو بزرگوار چون سالهاى متمادى با آيت الله حاج سيد محمود حسينى شاهرودى همدرس بودند ، و هر سه در درس استاد كل آيت الله نائينى شركت مىنمودند و مباحثات و گفت و گوهاى زيادى با يكديگر داشتند ، از اين رو شيخ موسى خوانسارى در سفرش به\r\n","description":"","footnote":"","page_name":" 318 ","page_number":321},
  {"content":"\r\nايران ، آيت الله شاهرودى را به نام فقيه جامع الشرائط و برتر از ديگران ياد كرد . آيت الله آملى و آيت الله آشتيانى نيز بدين گونه از او نام بردند . علاوه بر اينها ، استاد اعظم نائينى عنايت خاصى به ايشان داشت ، به طورى كه اين معنى بر همگان روشن بوده است . گر چه به صراحت افضليت او را تصريح نكرد ، اما قرائنى وجود داشت كه حاكى از اين نظر بود . از جمله اين كه هر وقت مرحوم شاهرودى اجتهاد كسى را تصديق مىكرد ، استاد او آيت الله نائينى نيز بر اين اساس و بدون تامل ، اجازه اجتهاد آن شخص را صادر مىفرمود . بر اين اساس بود كه وقتى آيت الله سيد ابو الحسن اصفهانى به سال 1365 درگذشت و به ديدار حق شتافت ، اهالى استان ناصريه عراق ، به دستور آيت الله شيخ عباس خويبراوى ناصرى و جمعى از مردم بغداد و كاظمين و كربلا و نجف اشرف و همچنين بعضى از شهرهاى ايران ، به راهنمايى و دستور علماى خود به تقليد از او روى آوردند . و پس از فوت آيت الله سيد ابراهيم اصطهباناتى ( 1378 ه - . ق ) بيشتر شيعيان كويت و بحرين از او تقليد كردند . و نيز بعد از فوت آيت الله بروجردى ( 1380 ه - . ق ) ، بسيارى از شيعيان پاكستان و افغانستان و بعضى مناطق ايران از جمله خطه خراسان از او تقليد كردند .\r\n\r\nشيخ راضى ، ميرزا محمد باقر زنجانى و شيخ حسين حلى\r\n( 1 ) اين سه بزرگوار كه در نجف اشرف سالها با آيت الله سيد محسن حكيم ( 1306 - 1390 ) در درس مرحوم ميرزاى نائينى شركت مىكردند ، به مقام علمى و تقواى آقاى حكيم خوب واقف بودند . از اين رو ، شيخ محمد طاهر راضى ، وى را به مرجعيت و زعامت برگزيد و آن دو تن ديگر و عده اى از علما ، تقليد از او را بلا مانع تشخيص دادند . لذا بعد از فوت آيت الله اصفهانى ، اكثر مردم عراق و لبنان و جمعى از شيعيان پاكستان و افغانستان و نيز عده اى از اهالى بحرين و كويت به تقليد از ايشان روى آوردند .\r\nو بعد از وفات مرجع بزرگ ، حاج آقا حسين بروجردى ( به سال 1380 ) ، آخوند ملا على همدانى - رحمة الله عليه - تقليد از ايشان را بىمانع مىدانسته است و جمعى از بزرگان و عالمان آذربايجان مردم را به تقليد از ايشان ارجاع دادند . از اين جهت ، اهالى آذربايجان و عده زيادى از نواحى ديگر ايران نيز مقلد ايشان گرديدند .\r\n\r\n","description":"","footnote":"\r\n( 1 ) اين دو تن اخير ، از اساتيد نگارنده بوده‌اند .\r\n","page_name":" 319 ","page_number":322},
  {"content":"\r\n\r\nسيد محمد تقى بحر العلوم ، سيد محمد سعيد جبل عاملى و شيخ عباس رميثى\r\nاز آنجا كه اين سه شخصيت روحانى به پايگاه علمى و تقوايى سيد عبد الهادي حسينى شيرازى وقوف كامل داشتند ، از اين رو بعد از فوت آيت الله اصفهانى ( 1365 ه - . ق ) ، مردم را به تقليد از ايشان ارشاد نمودند . و در نتيجه اهالى شهر « بلد » ( در عراق ) و گروهى از شيعيان بغداد و اماكن متبركه عراق به تقليد وى روى آوردند . بعد از درگذشت آيت الله بروجردى ( 1380 ه - . ق ) با راهنمايى آيت الله سيد عبد الرؤف فضل الله لبنانى و بعضى علماى تهران بيشتر اهالى اصفهان ، شيراز و بعضى از اهالى ديگر مناطق ايران با عده اى از اهالى لبنان و جماعتى از مردم پاكستان و افغانستان در زمره مقلدان ايشان در آمدند .\r\nبدين ترتيب ، نوشتار ما پيرامون چگونگى تعيين مرجع و اعلم در ادوار گذشته به پايان مىرسد . اميد است اين سنت حسنه و اين سيرهء پسنديده كه در اسلاف صالح ما متداول بود ، هم چنان در روزگار ما تا ظهور حضرت بقية الله ( عج ) به شايسته ترين وجه ادامه يابد . و از اين باب هيچ گونه نگرانى و تشويق خاطر باقى نماند .\r\nدر نتيجه روشن گرديد كه هنگامى كه مرجع بزرگوارى و مظهر علم و تقوا ، فقيهى را به عنوان مرجع بعد از خود برمىگزيند ، تمام ابعاد علمى ، تقوا ، اخلاقى و اجتماعى و . . را در نظر داشته و رعايت مصالح اسلام و مسلمين را نموده است . بنا بر اين ، همگان مىتوانند او را به پذيرند . شيوهء مراجع گذشته نيز بدين گونه بوده است .\r\n\r\nچند تذكر\r\nالف - به نظر نگارنده ، مجتهد اعلم از سه راه شناخته مىشود :\r\n1 - خود انسان يقين كند . يعنى از كسانى باشد كه به مبانى فقهى و اصول اجتهادى آشنايى داشته باشد .\r\n2 - دو نفر خبرهء عادل ، اعلم بودن مجتهدى را تصديق نمايند ، به شرط آن كه دو نفر خبرهء عادل ديگر ، با گفتهء آنان مخالفت ننمايند . و هر گاه چنين شود راه حل آن اين است كه فتاواى آن دو مجتهد در تطبيق قواعد كليه بر مصاديق و در بازگشت فروع بر اصول را مورد بررسى كامل قرار دهند تا در نتيجه روشن گردد كه كداميك از آن دو مجتهد در تطبيق عام بر مصاديق خارجى و رد فروع بر اصول ، كمتر اشتباه كرده و كدامين بيشتر .\r\nآن كه كمتر اشتباه كرده اعلم و آن كه بيشتر ، غير اعلم شناخته مىشود . و در نتيجه رفع\r\n","description":"","footnote":"","page_name":" 320 ","page_number":323},
  {"content":"\r\nاختلاف حاصل مىگردد .\r\n3 - گروهى اهل دانش و فضل كه توانايى تشخيص اعلم را دارند و از گفته آنان اطمينان پيدا مىشود ، مىتوانند اعلم بودن كسى را تصديق كنند .\r\nب - اگر شناخت اعلم دشوار گرديد چنانچه واقع امر همچنين است ، مىتواند از كسى تقليد نمايد كه يقين به اعلم بودن ديگران از او نداشته باشد .\r\nج - اگر چند نفر مجتهد ، از نظر علم با هم مساوى باشند ، شخص مىتواند از هر كدام كه بخواهد تقليد نمايد . و نيز در صورتى كه مجتهد اعلم و غير اعلم از نظر فتوا با هم اختلاف نداشته باشند . در اين مورد بين مراجع عظام تقليد اختلافى نيست .\r\n\r\nز - بيان مراجع تقليد از آغاز غيبت كبرا تا كنون\r\nاكنون مناسب است كه از مراجع تقليد در ادوار گذشته كه با بحث گذشته ما ارتباط دارد به گونه اى فهرستوار ياد كنيم :\r\n\r\nآغاز مرجعيت\r\nپيش از آن كه به نام مراجع تقليد و ذكر نخستين كسى كه اين جايگاه رفيع را متصدى شد بپردازيم ، توضيح يك مطلب تاريخى و علمى ضرورى به نظر مىرسد : نظر به اين كه فقيهانى كه در عصر غيبت صغرا بسر مىبردند و زمان غيبت كبراى امام زمان ( عج ) را در نيافتند ، مانند : على بن بابويه قمى ( متوفى 9 / 328 ق ) و ابو جعفر كلينى ( متوفى همان سال ( 1 ) ) مرجع تقليد - به گونه اى كه در زمان ما مصطلح است - تلقى نشدند و ما بدين جهت اينان را سلسلهء مرجعيت قرار نداديم . زيرا مردم در روزگار غيبت كبرا ، احكام شرعى و پاسخ مسائل مورد نياز خود را توسط نواب اربعه ( عثمان بن سعيد ، محمد بن عثمان ، حسين بن روح و ابو الحسن على بن محمد صيمرى ) از آن حضرت دريافت مىكردند .\r\nاما فقهايى كه زمان غيبت كبراى امام عصر ( عج ) را درك كرده و برجستگى ويژه اى داشتند و مردم در مسائل دينى مستقلا به آنان مراجعه مىكردند ، در اينجا به عنوان مرجع دينى ياد مىشوند .\r\n\r\n","description":"","footnote":"\r\n( 1 ) بعد از وفات امام حسن عسكرى ( ع ) به سال 260 غيبت صغرى آغاز شد و در سال 329 بعد از وفات سفير چهارم خاتمه پذيرفت . كتاب غيبت شيخ طوسى ص 242 .\r\n","page_name":" 321 ","page_number":324},
  {"content":"\r\nاينك مىپردازيم به ذكر نخستين مرجعى كه در نقطه آغاز مرجعيت شيعى قرار دارد :\r\n\r\nابن قولويه\r\nدر خلال سالهاى ( 328 تا 368 ق ، يكى از استوانه‌هاى دانش و فقاهت شيعه ابو القاسم جعفر بن محمد ( بن جعفر بن موسى بن ) قولويه است كه سمت نخستين مرجعيت و اعلميت شيعيان را داشت .\r\nنجاشى و علامه حلى ( قد ) در بارهء اين شخصيت بزرگ مىگويند : « او از بزرگان اماميه در فقه و حديث است و هر امتيازى كه ديگران در زمينهء فقه و غير آن دارند او به مراتبى برتر و والاتر است . » او شاگردانى چون شيخ مفيد تربيت كرد و كتابهاى سودمند و ارزنده اى تدوين نمود كه نجاشى بسيارى از آنها را نام برده است .\r\n\r\nشيخ صدوق\r\nبين سالهاى 368 تا 381 ق ، سمت مرجعيت و زعامت شيعه به عالم بزرگوار ابو جعفر محمد بن على بن حسين بن بابويه قمى ، معروف به شيخ صدوق رسيد ، او بدن شك خدمات ارزنده اى در تدوين فقه به جهان اسلام نموده است كه با هيچ چيز قابل قياس نيست .\r\nشيخ صدوق حدود 300 اثر ارزشمند از خود بر جاى نهاد كه نام بسيارى از آنها را در كتاب من لا يحضره الفقيه خود آورده است . اين رقم بزرگ بيانگر تلاش و كوشش شايان او در شكوفايى و گسترش فقه است . وى در كتاب من لا يحضره الفقيه ، تمام مسائل و مباحث فقه را ضمن نقل احاديثى كه به نظرش صحيح بوده است فراهم آورده و در دسترس شيعيان گذارده است .\r\n\r\nشيخ مفيد\r\nبين سالهاى 381 تا 413 ق ، عالمى بزرگ و فقيهى سترگ به نام ابو عبد الله محمد بن محمد ( بن نعمان ) معروف به شيخ مفيد در جهان تشيع درخشيد كه در عصر خود از جهت تبحر در احكام الهى بىنظير بود .\r\n","description":"","footnote":"","page_name":" 322 ","page_number":325},
  {"content":"\r\nشيخ مفيد ، تحولات شگرفى در فقه پديد آورد و شيوه‌ها و مبانى فقهى را نسبتا تكامل بخشيد ، به گونه اى كه فقيهان بعد از او به اين حقيقت اعتراف نمودند . همچنين مجلس درس او از رونق و شكوه خاصى برخوردار بود و صدها طالب علم شيعى و سنى در آن شركت مىجستند .\r\nاز ميان شاگردان او شخصيتهاى برجسته اى هم چون سيد مرتضى و شيخ طوسى برخاستند كه هر كدام در گسترش و تكامل مباحث فقهى و اجتهادى نقش عمده اى داشتند .\r\nسيد محسن امين در اعيان الشيعه تقريبا 200 كتاب در دانشهاى مختلف ، از او ياد مىكند .\r\n\r\nسيد مرتضى\r\nسيد شريف ، مرتضى علم الهدى كه در علوم اسلامى سرآمد همعصران خود بود ، ميان سالهاى 413 تا 436 ق ، مرجع تقليد شيعيان گرديد .\r\nدر عظمت و بزرگى او همين بس كه استادش شيخ مفيد آن چنان به او عنايت داشت كه پس از خود سيد را جانشين خويش قرار داد . همچنين به خاطر تجليل از مقام علمى او و به منظور تربيت وى جهت جايگزينى و زعامت و مرجعيت شيعه ، گاهى شيخ مفيد هم چون شاگردى در محضر سيد مرتضى مىنشست . ( روضات الجنات ، ص 377 ) هنوز شيخ مفيد در قيد حيات بود كه سيد مرتضى جايگزين او شد و شخصا كرسى تدريس را عهده دار گرديد و زعامت شيعه را در اختيار گرفت . دانشجويان زيادى در مجلس درس او شركت مىجستند و از بيانات پربار و دل نشين او استفاده مىكردند .\r\nسيد مرتضى شيوه استادش را در تكميل مباحث فقهى و اجتهادى دنبال كرد و نيز توفيق يافت در زمينه‌هاى علمى ، نظريه‌هاى فقهى و اجتهادى او را تكامل بخشد .\r\nهمچنين او ابوابى در مسائل اصول گشود ، به گونه اى كه هر كس كتاب الذريعة إلى علم الاصول وى را مورد بررسى قرار دهد اين نظر را تصديق خواهد كرد . سيد محسن امين حدود 90 جلد از مؤلفات او را در اعيان الشيعه نام برده است .\r\n","description":"","footnote":"","page_name":" 323 ","page_number":326},
  {"content":"\r\n\r\nشيخ طوسى\r\nفقيه نوانديش ، شيخ طوسى معروف به شيخ الطائفه ، بين سالهاى 436 تا 460 ق در آسمان مرجعيت و اعلميت تشيع درخشيد .\r\nاو طلايه دار دورهء چهارم از ادوار فقه و نيز پيشواى دورهء چهارم از ادوار اجتهاد و از پيشگامان دورهء دوم در ادوار كيفيت بيان فقه به شمار مىرود .\r\nشيخ طوسى نخستين كسى است كه باب اجتهاد را گشود و فروع جديد و ابواب تازه اى در فقه پديد آورد و فروع فقهى را به اصول بازگرداند و قواعد كلى را بر مصاديق خارجى منطبق ساخت .\r\nاو ثابت كرد كه اجتهاد در شيعه پويا و پر تحرك است و مىتواند با حوادث روزگار و مظاهر دنياى جديد پيش برود و هيچ گاه دچار سستى و ركود نگردد . ( شرح اين قسمت در كتاب ادوار اجتهاد از ديدگاه مذاهب بيان شد . ) شيخ طوسى بعد از درگذشت استادش سيد مرتضى به سال 436 ق پيشواى يگانهء عالم تشيع گرديد و با تلاش و كوشش كمنظير خود جنبش و تحولى در مباحث فقهى و اصولى به وجود آورد و توانست اين دو علم را به شكوفايى ويژه اى برساند .\r\nدر زمان شيخ طوسى ابو الصلاح حلبى ( م 447 ) مؤلف كتاب « الكافي فى الفقه » بوده است . و نيز در زمان او عالم جليل سلار ديلمى صاحب كتاب « مراسم » نيز مرجعيت دينى داشت . محدث قمى ( ره ) در كتاب الكنى و الالقاب ( ج 1 ، ص 95 ) در بارهء ابو صلاح حلبى گويد : « او از بزرگان علماى اماميه بوده است و نزد شيخ طوسى و سيد مرتضى تلمذ كرده و كتابهاى زيادى دارد ، از آنهاست : الكافي فى الفقه ، البرهان على ثبوت الايمان ، تقريب المعارف ، بداية و شرح ذخيره . »\r\n\r\nابن برّاج\r\nفقيه بزرگ ، عالم ارجمند قاضى عبد العزيز بن نحرير بن عبد العزيز ابن براج بين سالهاى 463 تا 481 ق ، مرجعيت دينى شيعيان را احراز كرد . او كتابهاى فقهى فراوانى تأليف كرد ، از جمله جواهر الفقه كه به صورت پرسش و پاسخ تنظيم شده و نشانگر مقام والاى علمى اوست . مرحوم محدث قمى در الكنى و الالقاب ( جلد 1 ، ص 214 ) تعدادى از آثار او را بر مىشمرد ، از جمله : المهذب ، الموجز ، الكامل و عماد المحتاج .\r\n","description":"","footnote":"","page_name":" 324 ","page_number":327},
  {"content":"\r\nلقب قاضى به اين جهت به او داده شد كه مدت 20 يا 30 سال در طرابلس منصب قضاوت را بر عهده داشت .\r\nمفيد ثانى ابو على حسن بن محمد طوسى - فرزند شيخ طوسى - و ملقب به مفيد ثانى در خلال سالهاى 481 تا حدود 520 ق ، از اعاظم فقهاى عصر خود به شمار مىرفت .\r\nاين فقيه شيعى كتاب النهايه پدر خويش شيخ طوسى را شرح كرد .\r\nاو با عالم جليل القدر ابن حمزه محمد بن طوسى معروف به عماد طوسى ، صاحب كتابهاى وسيله و واسطه و همچنين با فقيه بزرگ شيخ سديد الدين حمصى رازى معاصر بود .\r\n\r\nحمزة بن على بن زهره\r\nميان سالهاى 520 تا 585 ق ، فقيهان زيادى بسر مىبردند كه از آنهاست عالم بزرگ على بن زهره حسينى حلبى و سيد جليل و فقيه بزرگوار ابو منصور محمد نقاش و فقيه ارجمند ابو عبد الله حسين بن طاهر و فقيه عالى قدر و اصولى بزرگ ابو المكارم حمزة بن على بن زهرهء حسينى .\r\nمرحوم محدث قمى در الكنى و الالقاب ( جلد 1 ص 288 ) در مورد اين فقيه مىگويد : او پيرامون مسأله امامت ، فقه ، نحو و جز اينها تصانيف زيادى دارد كه از آن جمله است : غنية النزوع إلى علمى الاصول و الفروع ، قبس الأنوار فى نصرة الائمة الاطهار .\r\n\r\nابن ادريس\r\nابن ادريس حلى فقيه و مجتهد جوان و نوآور ، بين سالهاى 585 تا 598 ق ظهور كرد .\r\nاو پيشگام دورهء پنجم از ادوار فقه و پيشواى دوره پنجم از ادوار اجتهاد محسوب مىشود .\r\nابن ادريس ، بحثهاى استدلالى و اجتهادى را حياتى تازه بخشيد و در فروع فقه چنان به بحث و استدلال پرداخت كه توانست ركود يك قرن بعد از شيخ طوسى را كه بر حوزه اجتهاد و استنباط سايه انداخته بود در هم شكند . و از نو راه پژوهش و استدلال و نقد و بررسى آراء گذشتگان را به روى فقيهان معاصر خود و فقهاى آينده بگشايد و بدين نحو نظرات علمى او در طول نسلهاى آينده رشدى فزاينده يافت .\r\nاين مجتهد جوان روش استنباط و استخراج احكام را از راه منابع و پايه‌هاى شناخت در\r\n","description":"","footnote":"","page_name":" 325 ","page_number":328},
  {"content":"\r\nقالبى فنى و علمى ارائه نمود ، به گونه اى كه تمام بحثهاى فقهى - اجتهادى را در همهء ابعاد گسترش داد و در نتيجه نارساييها و موانع موجود در طريق دستيابى به فروع و مسائل جديد از بين رفت و مباحث اجتهادى گسترش چشمگيرى پيدا كرد .\r\n\r\nسيد شمس الدين موسوى\r\nعالم كامل سيد شمس الدين فخار بن معد موسوى ستاره اى درخشان در آسمان فقاهت تشيع است . عصر درخشندگى اين عالم ربانى بين سالهاى 598 تا 630 ق است و از مراجع و فقهاى به نام شيعه بود . در عظمت او همين بس كه فقيهان بزرگى چون محقق حلى صاحب كتاب ارزشمند شرايع الاسلام را تربيت كرد .\r\n\r\nمحقق حلى\r\nمرجعيت فقيه جامع و مرجع بزرگ شيعه ، نجم الدين ابو القاسم جعفر سعيد حلى در خلال سالهاى 630 تا 676 ق به ظهور پيوست و زعامت شيعه را به عهده داشت ، او در تحقيق و پژوهش اصول و مبانى فقه توفيق فراوان يافت . و از اين رو به محقق على الاطلاق مشهور شد . هر گاه بخواهند از اين نام غير از ايشان را اراده نمايند ، بايد با قرينه ذكر كنند .\r\nابن داود ، شاگرد او در كتاب رجال خود از كتابهاى علمى وى در اصول دين ، اصول فقه ، فقه ، منطق و ادب نام مىبرد .\r\nمحقق كوشيد معارف و علوم اسلامى را در تمام زمينه‌ها از يكديگر جدا كند و هر يك را به صورت موضوعى جداگانه و در كتابى مستقل مورد بحث و بررسى و تنقيح قرار دهد .\r\nنيز ابن داود در مورد استادش مىگويد : « محقق يگانهء عصر خويش و زبان آورترين شخصيت روزگار و از جهت حجت و برهان استوارترين فرد و حاضر جوابترين مردم زمان خود بود . » محقق در حله در مقام تدريس بىهمتا بود ، در مجلس درس او صدها طالب علم شركت مىكردند و از خرمن دانش او خوشه‌ها مىچيدند .\r\nاز ميان شاگردان او شخصيتهاى علمى برجسته اى برخاستند ، چون علامه حلى ( پسر خواهر او ) و حسن بن داود حلى صاحب كتاب رجال و سيد غياث الدين\r\n","description":"","footnote":"","page_name":" 326 ","page_number":329},
  {"content":"\r\n( عبد الكريم بن احمد بن ) طاوس صاحب فرحة الغرى و ديگران . كه هر كدام در گسترش ابحاث اجتهادى سهم به سزايى داشتند . در اعلام العرب آمده است : « از مجلس درس محقق بيش از 400 مجتهد برخاستند كه چنين امرى در فقهاى پيشين ديده نشد . » جنبش علمى در عصر او به اوج شكوفايى خود رسيد و حله يكى از مراكز علمى مهم جهان تشيع شد .\r\n\r\nيحيى بن سعيد\r\nسالهاى 676 تا 690 ق ، زعامت و مرجعيت به فقيه بزرگ يحيى بن سعيد هذلى حلى رسيد ، او به سهم خويش در تكامل و تطور بحثهاى اجتهادى و اصول كوشيد و در اين زمينه كتابهاى زيادى تأليف كرد .\r\nپيرامون شخصيت علمى او ابن داود در كتاب رجال خود گويد « وى جامع فنون علمى در ادب ، فقه و اصول بود . » همچنين او از پرهيزكارترين و زاهدترين انديشمندان و فضلاى عصر خود محسوب مىشد و تصانيف مفيد و جامعى از خود به جا گذارد كه از آن جمله است : الجامع للشرائع فى الفقه و المدخل فى اصول فقه .\r\n\r\nعلامهء حلَّى\r\nجمال الدين حسن بن يوسف ( بن على بن مطهر ) حلى معروف به علامه حلى و آيت الله على الاطلاق ، بين سالهاى 690 تا 726 ق در عالم مرجعيت تشيع درخشيد ، او پيشواى دورهء ششم از ادوار فقه است . او بحثهاى گسترده و مستدلى در فقه مطرح نمود و به نقد و تحليلهاى تازه اى در آن پرداخت و كتابهاى متنوع و با شيوه‌هاى نوين تأليف كرد .\r\nهمچنين مسائل خلافى بين شيعه و سنى را به نحو گسترده اى مورد بحث و بررسى قرار داد و آنها را در كتاب پر ارج تذكرة الفقهاء ذكر كرد و در دسترس همگان نهاد و از اين طريق خدمت بزرگى به فقهاى شيعه نمود .\r\nعلامه حلى در كتاب ارزندهء خود تذكرة الفقهاء هر مسأله اى را كه مطرح مىكند ، اول ادلهء فقهاى مسلمين را مىآورد سپس با تفصيل به نقد و مناقشهء آن مىپردازد . اين كتاب به حدى پر بار و سودمند است كه هيچ فقيه و مجتهدى از آن بىنياز نيست .\r\n","description":"","footnote":"","page_name":" 327 ","page_number":330},
  {"content":"\r\nعلامه ، فقه را نزد محقق حلى ( صاحب شرايع الاسلام ) فرا گرفت ، همچنين فلسفه و رياضيات را نزد محقق طوسى آموخت ، در دوران تحصيل آن چنان بر همگنان برترى يافت و هنوز به سن بلوغ نرسيده بود كه نبوغش زبانزد همگان شد . از اين رو پس از فوت محقق ، كرسى تدريس و منصب فتوا و زعامت به او رسيد .\r\n\r\nسيد عميد الدين حسينى\r\nبين سالهاى 726 تا 754 ق مرجعيت شيعيان به آيت الله سيد عميد الدين حسينى خواهر زاده و شاگرد علامه حلى محول شد .\r\nاو بيشتر كتابهاى استاد و دايى خود علامه حلى را شرح كرده است . از آن جمله كنز الفوائد فى حل مشكلات القواعد ، تبصرة الطالبين فى شرح نهج المسترشدين ، شرح مبادى الاصول و غير اينها .\r\nعلامه حسينى اصطلاحات زيادى در بحثهاى فقهى و اصولى پديد آورد و به تكميل آراء و نظرات علامه پرداخت ، آن چنان كه صاحب نظران معاصر او به اين امر اعتراف دارند .\r\n\r\nفخر المحققين\r\nابو طالب محمد بن حسن ( بن يوسف بن مطهر ) حلى ، فرزند علامهء حلى و مشهور به فخر المحققين ، بين سالهاى 754 تا 771 در آسمان فقاهت درخشيد و هم چون پدر خويش در گسترش و تكامل ابحاث فقهى اهتمام ورزيد و در برگشت دادن فروع بر اصول و تطبيق قواعد كلى بر مصاديق آن بسيار توفيق يافت . در كتاب تراجم آمده است كه فخر المحققين در ده سالگى به درجه اجتهاد رسيد .\r\nشهيد اول شاگرد او با آن كه كمتر از كسى ستايش مىكرد ، او را با لقب خاتمة المجتهدين ستود .\r\nفخر المحققين پاره اى از تأليفات پدر را هم چون الفين و جز آن تكميل كرد و بر پاره اى ديگر شرح نوشت ، مانند قواعد .\r\nشيخ حر عاملى در بارهء او مىگويد : « دانشمندى پژوهشگر و فقيهى عالى قدر و مورد اعتماد است . » او همانند فقهاى پيشين در تربيت شاگردان موفق بود و شاگردى نظير شهيد اول به جهان اسلام تحويل داد .\r\n","description":"","footnote":"","page_name":" 328 ","page_number":331},
  {"content":"\r\n\r\nشهيد اول\r\nمحمد بن جمال الدين ( بن مكى بن شمس الدين محمد ) دمشقى جزينى در سالهاى 771 تا 786 ق زعامت شيعيان را بر عهده داشت . شخصيت و مقام علمى او در ميان فقها بيش از حد توصيف است ، به طورى كه بعضى از صاحب نظران و آگاهان گفته‌اند : در بين فقهاى سلف مجتهد مطلق جز شهيد اول كسى نبوده است .\r\nمعروف است مىگويند : از شيخ اعظم انصارى پرسيدند چرا اجازهء اجتهاد به كسى نمىدهيد ؟ فرمود : به جز شهيد اول نسبت به اجتهاد هيچ يك از علما و فضلاى ديگر قطع و يقين حاصل نكرده‌ام .\r\nبعضى از انديشمندان احتمال داده‌اند و گفته‌اند : شايد انگيزهء اين گفتار شيخ اعظم اين بوده است كه وى مجتهد مسلم و جامع كسى را مىدانسته است كه علاوه بر اجتهاد در بحثهاى فقهى - اجتهادى در مقدمات آن يعنى صرف و نحو ، منطق ، كلام ، تفسير و اصول نيز نظر اجتهادى داشته باشد و چون كسى را با اين خصوصيات نمىيافت از دادن اجازه خوددارى مىكرد .\r\nشهيد اول در مباحث فقهى و هم در مقدمات آن ( صرف ، نحو ، منطق ، اصول و . . ) از علماى پنج مذهب معروف اسلام ( اثنا عشرى ، حنفى ، مالكى ، شافعى و حنبلى ) اجازهء اجتهاد داشت در حالى كه براى هيچ يك از علماى مسلمين چنين امتيازى وجود نداشت .\r\nاو بسيارى از مراكز جهان اسلام را ديدن كرد و در مجامع بزرگان اهل سنت شركت جست و بسيارى از كتابهاى علمى آنها را مورد مطالعه و بررسى قرار داد و حتى از آنان روايت كرد ، آن چنان كه در اجازهء خود به ابن خازن مىگويد : « حدود چهل تن از عالمان بزرگ اهل سنت را كه در شهرهاى مكه ، مدينه ، بغداد ، مصر ، دمشق ، بيت المقدس و مقام ابراهيم خليل بودند ملاقات نمودم و اينك از آنان روايت مىكنم . » او تأليفات بسيارى از خود به يادگار گذاشت ، مانند : الذكرى ، الدروس الشرعية فى فقه الاماميه ، غاية المراد فى شرح نكت الارشاد ، اللمعة الدمشقيه و القواعد و غير اينها .\r\nآثار او از جهت سبك نگارش ، دقت نظر ، ژرف انديشى و وسعت ديد درخشندگى خاصى دارند و پيوسته اين آثار گرانقدر مورد توجه و مراجعه دانشپژوهان و پژوهشگران بوده است .\r\n","description":"","footnote":"","page_name":" 329 ","page_number":332},
  {"content":"\r\n\r\nمقداد سيورى\r\nفقيه بزرگوار جمال الدين مقداد بن عبد الله سيورى حلى ميان سالهاى 786 تا 826 ق مرجع و ملجأ شيعيان گرديد .\r\nاو از محققان به نام است و آثار گرانسنگى از خود به جاى نهاده است ، در مقدمهء التنقيح الرائع لمختصر الشرائع او كه اخيرا به چاپ رسيده است ، نام 20 كتاب و رساله در اصول و فروع دين ، دعا ، تفسير ، فقه ، اصول فقه و كلام از او ياد گرديده است در هر حال بعد از وى تلاميذش از آن جمله على بن هلال جزائرى سالهايى مرجعيت را تصدى كرده‌اند .\r\n\r\nمحقق ثانى\r\nنور الدين على بن عبد العالى كركى معروف به محقق ثانى بين سالهاى حدود 910 تا 940 ه . ق مرجعيت شيعيان را به عهده داشت .\r\nاو نظرات تازه و مهمى در فروع فقه مطرح ساخت و مسائل را به صورت كامل و بيانى رسا و با عباراتى شيوا مورد بحث و بررسى قرار داد . و به تكميل بسيارى از مباحث فقهاى پيشين پرداخت ، از همين رو كتابهاى فقهى او در ميان كتب مشابه از ارزش و اعتبار خاصى برخوردار است و بهترين شاهد بر اين گفتار ، كتاب جامع المقاصد اوست كه هر كس آن را با دقت و حوصله مطالعه كند گفتار ما را تصديق خواهد كرد ، اين كتاب از همان زمان ، جاى خود را در بين كتابهاى فقهى باز كرد و پايگاه ارزنده اى يافت و همواره مورد توجه و رجوع دانشمندان بزرگ قرار گرفت .\r\nمحقق ثانى بدون شك خدمات ارزنده اى در تدوين فقه و ابحاث اجتهادى به جهان تشيع نموده است كه با هيچ امرى قابل مقايسه نيست .\r\n\r\nشهيد دوم\r\nزين الدين ( بن على بن احمد بن محمد بن جمال الدين ) جبلى بين سالهاى 940 تا 966 ق مرجعيت شيعه را بر عهده گرفت و همهء تلاش او اين بود كه مسائل فقهى را به طور همه جانبه و گسترده مورد بحث و بررسى و موشكافى قرار دهد و در اين امر توفيق كامل يافت .\r\nشهيد ثانى رهبر تفكر و انديشه در عصر خود در فقاهت و اجتهاد به شمار مىآيد .\r\nاصطلاحات جالب و نوينى در فقه به وجود آورد و شيوه‌ها و مبانى فقهى را تكامل بخشيد .\r\n","description":"","footnote":"","page_name":" 330 ","page_number":333},
  {"content":"\r\nو اين قولى است كه جملگى برآنند . از اين رو بعضى او را افضل المتأخرين و اكمل المتبحرين لقب داده‌اند . ارباب تراجم حدود 30 كتاب و رساله در فقه و اصول فقه ، اصول دين و فروع دين ، كلام ، رجال و حديث و جز اينها از او نام برده‌اند .\r\n\r\nشيخ حسين عبد الصمد\r\nبين سالهاى 966 تا 984 ق دوران درخشندگى مرجعيت علامه شيخ حسين عبد الصمد پدر شيخ بهائى است .\r\nاو قواعد علامهء حلى و حاشيه ارشاد را شرح نمود و بحثهاى فقهى او به گونه اى است كه تا اين زمان ارزش و اعتبار خود را حفظ كرده است .\r\nدر همين هنگام نيز عالم كامل مولى عبد الله يزدى ( متوفى 981 ق ) كه يكى از چهره‌هاى برجسته و از مراجع بزرگ بود مىزيست .\r\n\r\nمقدس اردبيلى\r\nسالهاى ( 984 تا 993 ق ) عصر پرتو افشانى فقيه بزرگ و پژوهشگر سترگ احمد بن محمد اردبيلى است . او در فقه تحقيقات گسترده اى دارد . مرحوم مجلسى در بارهء او گفته است « محقق اردبيلى از حيث تقوى و پرهيزكارى و فضل و دانش به اوج كمال رسيد و من در ميان قدما و متأخرين مانندش را نشنيدم . » و نيز در بارهء او گفته‌اند : مادران مانند او را نزاييده‌اند .\r\n\r\nسيد محمد عاملى\r\nسالهاى 993 تا 1009 ق عصر فقاهت و مرجعيت عالم بزرگ سيد محمد عاملى ، صاحب مدارك الاحكام في شرح شرائع الاسلام است . اين محقق بزرگ ، آراء و نظريات ارزنده و جالبى از خود به يادگار نهاد كه پس از سالها هنوز فقها با ديده تحسين و شگفتى به آن مىنگرند و بعضى معتقدند كتابى در تلخيص فقه بهتر از مدارك الاحكام او ديده نشده است . ويژگيهاى اين كتاب فقهى را مىتوان در شيوايى بيان و رسايى عبارات و حسن سليقه در تنظيم آن دانست .\r\nاو ظاهرا اولين كسى است كه اعراض اصحاب را سبب نقض و شكست سند روايتى كه\r\n","description":"","footnote":"","page_name":" 331 ","page_number":334},
  {"content":"\r\nمعتبر باشد نمىدانست ، هم چنان كه عمل اصحاب را در مورد سند روايتى كه فاقد اعتبار بود موجب تأييد و حجيت آن نمىشناخت . و البته اين نظر او خلاف نظريه مشهور ميان فقيهان است . زيرا فقها مىگويند وقتى روايتى طبق قواعد علم درايه و حديث صحيح و معتبر شناخته شد ، ولى مورد اعراض اصحاب بود حجيت و اعتبار خود را از دست مىدهد . همچنين مىگويند : هر گاه روايتى بر طبق موازين درايه و حديث صحيح و معتبر نباشد ، اما اصحاب آن را پذيرفته باشند و به آن عمل كنند ، ضعف سند با عمل ايشان رفع و جبران مىشود و مشمول ادله اعتبار مىگردد . مرحوم صاحب مدارك روى همين اصل ، قائل به طهارت ذاتى اهل كتاب گرديد و نيز در اين مسأله فقيه نوپرداز سيد محسن حكيم و مجتهد نامدار حاج آقا رحيم ارباب اصفهانى و مجتهد نوآور شهيد محمد باقر صدر و نيز جز اينها فتوايشان چنين است كه در رساله‌هاى عمليه آنان بيان گرديده است . شرح و تفصيل آن در اوليات مبانى فقه خواهد آمد . ان شاء الله .\r\n\r\nملا عبد الله شوشترى\r\nسالهاى 1009 تا 1011 ق ، مرجعيت به عالم بزرگ علامه ملا عبد الله شوشترى محول گرديد . او كه خود در بعد علمى فوق العاده بود ، توانست نابغه اى چون شيخ بهائى را تربيت كند .\r\n\r\nشيخ بهائى\r\nبين سالهاى 1011 تا 1031 علامه و نابغه روزگار شيخ محمد بن حسين بن عبد الصمد معروف به شيخ بهائى كه روزگار نظيرش را در جامعيت نديده ، ظهور كرد و چنان كه معروف است دانشى نبود كه او در آن مناظره كند و بر حريف و مدعى پيروز نشود .\r\nاو طلايه دار دوره پنجم از ادوار كيفيت بيان فقه است . شيخ بهائى در مكتب خود شخصيتهايى برجسته و بزرگى هم چون مجلسى اول را تربيت كرد .\r\n\r\nمجلسى اول\r\nسالهاى 1031 تا 1070 ق مرجعيت شيعه به عارف فرزانه و مجتهد جامع و بىبديل ،\r\n","description":"","footnote":"","page_name":" 332 ","page_number":335},
  {"content":"\r\nمولى محمد تقى مجلسى اول محول شد . وى شاگرد شيخ بهائى و يكى از درخشانترين چهره‌هاى جهان تشيع و صاحب آثار گرانقدر و گوناگون است كه شرح آن در دوره پنجم از ادوار كيفيت بيان فقه گذشت .\r\n\r\nطبرسى\r\nسالهاى 1070 تا 1086 ق مربوط است به عصر درخشان مرجعيت و فقاهت عالم ربانى فخر المحققين مولى محمد صالح سروى طبرسى . در كتب رجال از اين فقيه بزرگوار و ارجمند جهان تشيع به عنوان متبحر در علوم عقلى و نقلى ياد شده است .\r\n\r\nخوانسارى\r\nسالهاى 1086 تا 1097 ق مرجعيت از آن فقيه و محقق جليل آقا حسين خوانسارى صاحب مشارق الشموس فى شرح الدروس است . او فقيهى نمونه و ممتاز در ميان فقها محسوب مىشود .\r\n\r\nمجلسى دوم\r\nسالهاى 1097 تا 1110 ق متعلق به علامه بزرگ مولى محمد باقر مجلسى دوم است . او نيز هم چون پدرش از مراجع عظام به شمار مىرود . آثار گرانبها و گوناگونى دارد كه در جاى خود بيان شده است . علامه مجلسى در ميان فقها و دانشمندان شيعه درخشندگى خاصى دارد .\r\n\r\nسيد عبد الله جزايرى\r\nبين سالهاى 1110 تا 1173 ق فقها و مراجع بسيارى وجود داشتند از آن جمله جامع معقول و منقول سيد عبد الله جزايرى است كه چون كوكبى درخشان در آسمان فقاهت تشيع پرتو افشانى نمود . او در فقه و غيره از مهارت كامل برخوردار بود .\r\n\r\nوحيد بهبهانى\r\nسالهاى 1173 تا 1205 ق متعلق است به زعامت و مرجعيت استاد كل و مجدد قرن سيزدهم آقا محمد باقر وحيد بهبهانى كه طلايه دار دوره هفتم از ادوار فقه و پيشواى دوره ششم از ادوار اجتهاد محسوب مىگردد .\r\n","description":"","footnote":"","page_name":" 333 ","page_number":336},
  {"content":"\r\n\r\nكاشف الغطاء و سيد مهدى بحر العلوم\r\nسالهاى 1205 تا 1228 ق تعلق دارد به استاد بزرگ شيخ جعفر كبير كاشف الغطاء ، در عظمت علمى كاشف الغطاء همين بس كه شيخ اعظم انصارى فرموده است : « اگر كسى قواعد اصوليى را كه شيخ در كشف الغطاء عن مبهمات شريعة الغراء مطرح ساخته است به درستى بداند از نظر من مجتهد است . » كاشف الغطاء مىگفت : اگر تمام كتابهاى فقه را با آب بشويند من مىتوانم همه ابواب آن را از طهارت تا ديات از حفظ بنويسم . در عظمت و بزرگوارى او همين قدر بس كه آية الله العظمى سيد مهدى بحر العلوم او را به عنوان مرجع عام شيعه معرفى مىكرد و حتى امر فرمود به اهل بيت خود كه از شيخ جعفر تقليد نمايد . ( مقدمه رجال بحر العلوم ) كاشف الغطاء معاصر با آيت الله سيد على طباطبايى ( خواهر زادهء وحيد بهبهانى ، متوفى 1331 ق ) است كه يك دوره فقه استدلالى كامل را تدوين كرد و در ترتيب ابواب آن به ابتكارات جالبى دست زد .\r\nهمچنين از معاصرين او آيت الله مولى مهدى نراقى كاشانى است كه يكى از فقهاى برجسته و به نام بوده و مرجعيت داشته است .\r\n\r\nشيخ موسى كاشف الغطاء\r\nسالهاى 1228 تا 1241 عصر مرجعيت فقيه جليل شيخ موسى كاشف الغطاء در خطهء عراق است . شيخ جعفر كبير او را بر همهء فقيهان شيعه بجز محقق اول و شهيد اول ترجيح مىداد . برخى از فقها او را بر شيخ جعفر نيز ترجيح داده‌اند .\r\nپايگاه علمى او را همين بس كه شيخ اعظم انصارى فرمود : « بخشى از مطالب مهم علمى كه من دارم از درس شيخ موسى و شيخ على كاشف الغطاء است . » در همين زمان فقيه كامل و اصولى بزرگ سيد محمد مجاهد ( متوفى 1242 ق ) به سر مىبرد . در اهميت او همين بس كه فقها كتاب « مناهل » او را از بهترين كتب فقهى شناخته‌اند . و نيز در اين عصر مرجع و فقيه كم نظير مولى احمد نراقى كاشانى ( متوفى 1245 ق ) صاحب مستند الشيعه به سر مىبرد . اين كتاب علاوه بر دارا بودن تحقيقات علمى جالب و گيرا ، مؤلف در تنظيم ابواب و گردآورى اشباه و نظائر مسائل هر باب از هيچ تلاش و كوششى دريغ نورزيده است . و همين ويژگيها سبب آراستگى و ارزندگى آن\r\n","description":"","footnote":"","page_name":" 334 ","page_number":337},
  {"content":"\r\nگرديده است . شايد بتوان گفت : « مستند » يكى از اركان مهم فقه از جهت تحول سبك و روش به شمار مىرود .\r\nدر اوايل همان زمان ميرزاى قمى صاحب كتاب قوانين و مرجع بزرگ شيعيان ايران مىزيسته است . ميرزاى قمى به نحو شايسته اى مبانى اصول فقه را تحكيم بخشيد . و ره گشاى فكرى علم اصول در اين عصر شناخته شد . وى اصطلاحات زيادى در اصول پديد آورد و مبانى آن را تكامل بخشيد ، به طورى كه دانشمندان شيعى به اين امر اعتراف دارند .\r\n\r\nتذكر\r\nدر اينجا مناسب است به سهوى كه در صفحات پيشين رخ داده است اشاره كنيم و آن اين كه تعيين اعلم به وسيله ميرزاى قمى ، با اين كه معروف است كه در ارتباط با شيخ على كاشف الغطاء بوده است ولى با در نظر گرفتن تاريخ وفات آنان اين نظر درست نمىباشد و ممكن است اين واقعه در ارتباط با شيخ موسى كاشف الغطاء باشد ، ولى آن چه در ارتباط با شيخ على نقل شد ممكن است به وسيله فقيهى ديگر از فقهاى بزرگ قم بوده است .\r\n\r\nشيخ على كاشف الغطاء\r\nسالهاى 1241 تا 1254 ق عصر درخشندگى مرجعيت و زعامت فقيه بزرگ شيخ على كاشف الغطاء است . در اهميت او همين بس كه شيخ اعظم انصارى از شاگردان و دست پروردگان اين عالم ربانى مىباشد .\r\n\r\nصاحب جواهر\r\nشيخ محمد حسن نجفى ، صاحب جواهر الكلام سالهاى 1254 تا 1266 بر او اختصاص دارد . وى مرجعيت كل شيعيان را بر عهده داشت و عظمت علمى او بر همگان روشن است .\r\nاو در تكميل و تحول ابحاث فقهى چنان كه بايد كوشيد و در اين زمينه نقش مؤثر و سهم بسزائى داشت ، و نيز بسيارى از مسائل و فروع فقه را تكامل بخشيد و سبب شد آثار او بيش از ديگران كه پيشتاز شمرده مىشدند ارزش و اعتبار ويژه اى به دست آورد .\r\n","description":"","footnote":"","page_name":" 335 ","page_number":338},
  {"content":"\r\n\r\nشيخ اعظم انصارى\r\nسالهاى 1266 تا 1281 ق عصر تلألؤ و درخشندگى شيخ اعظم مرتضى انصارى مرجع جهان تشيع است . او با ژرف انديشى و موشكافى علمى توانست روح تازه اى در كالبد فقه و اصول بدمد . و دو كتاب رسائل و مكاسب كه سالها در حوزه‌هاى علميه تدريس مىگردد از همين عالم ربانى است .\r\nدر روزگار او بحثهاى فقهى به اوج گستردگى و نهايت دقت رسيد و فقه از حيث استدلال به صورت چشمگيرى تطور يافت . او پيشواى دوره هشتم در ادوار فقه و طلايه دار دوره پنجم از ادوار كيفيت بيان فقه و پرچمدار دوره هفتم در ادوار اجتهاد و بنيانگذار بعضى مبانى فقه به شمار مىرود .\r\n\r\nميرزاى مجدد شيرازى\r\nسالهاى 1281 تا 1312 ق عصر مرجعيت و زعامت عامه ميرزاى مجدد محمد حسن شيرازى است . در اهميت مقام علمى او همين بس كه شيخ اعظم هر وقت مسأله اى را مورد بحث قرار مىداد و ميرزا حضور داشت ، نظر او را جويا مىشد . و بارها ميرزاى شيرازى را مجتهد مطلق معرفى كرد . ديرى نپاييد كه ميرزا در درس شيخ بر همگان برترى يافت و آنگاه كه استادش و ديگران شايستگيها و خصلتهاى ويژه اى در او يافتند ، ميرزا را بيش از پيش مورد توجه و عنايت قرار دادند . و از اين رو با رحلت شيخ اعظم ، و با درگذشت آيت الله سيد حسين كوه كمره اى ، مرجعيت شيعه به وى محول شد .\r\nميرزا در مقام تدريس نيز از اهميت و اعتبار شايسته اى برخوردار بود به طورى كه در مجلس درس او چهره‌هاى درخشان و شخصيتهاى برجسته اى ديده مىشدند . از جمله شاگردان مبرز او آخوند خراسانى ، سيد محمد فشاركى و حاج آقا رضا همدانى هستند كه هر كدام در گسترش و تطور بحثهاى اجتهادى نقش مؤثرى داشتند .\r\n\r\nآخوند خراسانى ، سيد محمد كاظم يزدى ، ميرزا محمد تقى شيرازى\r\nسالهاى 1312 تا 1338 ق متعلق است به سه فقيه ، اصولى و مجتهد مسلم يعنى ملا محمد كاظم خراسانى ، سيد محمد كاظم يزدى ، ميرزا محمد تقى شيرازى . اين سه مرجع بزرگ هر كدام به سهم خود در گسترش و تكامل فقه و اصول و مبانى اجتهاد\r\n","description":"","footnote":"","page_name":" 336 ","page_number":339},
  {"content":"\r\nكوشيدند .\r\nمرحوم آخوند طلايه دار دوره نهم در ادوار فقه و مرحوم سيد محمد كاظم يزدى و ميرزاى شيرازى دوم طلايه دار دوره ششم از ادوار كيفيت بيان فقه به شمار مىروند .\r\n\r\nآيت الله اصفهانى ، آيت الله نائينى ، آيت الله حائرى\r\nسالهاى 1338 تا 1365 ق متعلق است به مراجع عظام ، استاد كل ميرزا حسين نائينى ، آيت الله سيد ابو الحسن اصفهانى و آيت الله حاج شيخ عبد الكريم حائرى بنيانگذار حوزه علميه قم .\r\nهمزمان با ايشان آيت الله آقا ضياء الدين عراقى و آيت الله شيخ محمد حسين غروى اصفهانى مشهور به كمپانى و آيت الله شيخ فتح الله مشهور به شريعت اصفهانى نيز به سر مىبردند ، آنان در تدريس مقام والايى داشتند و در محفل درسشان صدها طالب علم و فاضل و دانشمند شركت مىجستند .\r\nشخصيتهاى ممتازى از ميان شاگردان آنان برخاستند كه در تكامل مبانى فقه از اساتيد خود پيروى كردند . دست پروردگان آيت الله نائينى و آيت الله حائرى هر جا بودند از احترام و توجه خاصى برخوردار بودند و شاگردان اين حضرات يا از مراجع تقليد بودند و يا از رجال علمى سر شناس و داراى پايگاه اجتماعى ارجمند . همچنين وقتى معلوم مىشد ، فردى نزد اين بزرگواران افتخار شاگردى داشته است از سوى مردم مورد استقبال و تجليل و احترام قرار مىگرفت .\r\nدر اواخر اين تاريخ آيت الله سيد ابو الحسن اصفهانى مرجع كل شيعيان گرديد .\r\n\r\nبروجردى ، شاهرودى ، حكيم\r\nاز سال 1365 ق ، مرجعيت حضرات آيات عظام حاج آقا حسين بروجردى ، و حاج سيد محمود حسينى شاهرودى و حاج سيد محسن طباطبايى حكيم شروع شد . معاصر با اين بزرگان آيات عظام ديگرى هم مىزيستند از جمله :\r\nسيد جمال الدين موسوى گلپايگانى ميرزا ابراهيم اصطهباناتى معروف به ميرزا آقا شيرازى سيد عبد الهادي حسينى شيرازى ،\r\n","description":"","footnote":"","page_name":" 337 ","page_number":340},
  {"content":"\r\nسيد حسين حمامى ، سيد محمد حجت كوه كمره اى ، سيد محمد تقى خوانسارى ، سيد صدر الدين صدر ، سيد محمد بغدادى ، و . .\r\nآيت الله بروجردى بزرگ مرجع شيعه ، در مقام تدريس يگانه بود و گروه زيادى از طلاب و فضلا در درس ايشان شركت مىكردند . از ميان شاگردان او شخصيتهاى برجسته و بزرگى برخاستند كه در حوزه علميه قم از درخشندگى خاصى برخوردارند و منشأ آثار و خدمات ارزنده اى به اسلام و مسلمين هستند . اينان با تدريس ابحاث فقهى - اجتهادى همراه با ابداعات و نوآوريهاى خويش در گسترش و پويايى آن ابحاث گامهاى مؤثرى برداشته‌اند .\r\nمرحوم بروجردى در بحثهاى فقهى - اجتهادى آراء و نظريات و اصطلاحات جالب پديد آورد كه مجموعه آنها توسط شاگردان برجسته او به عنوان تقرير در زمان خود او چاپ و منتشر گرديد كه مورد استفاده فضلا و علما مىباشد . آيت الله منتظرى ( دام ظله ) پيشگام و طلايه دار اين امر است و كتابهاى اصولى و فقهى ايشان كه به عنوان تقريرات مىباشد خود گويا است .\r\nدر آن زمان بيشتر مردم ايران مقلد آيت الله بروجردى بودند ، ولى شيعيان عراق و لبنان اكثرا از مرحوم آيت الله حكيم تقليد مىكردند ، اما آيات عظام ديگر ، گر چه در كشورهاى ياد شده ، شمار اندكى مقلد داشتند ولى مقلدين آنها بيشتر در افغانستان ، پاكستان ، كويت ، بحرين و قطر بودند ، هر چند در همين نقاط نيز مقلدان مرحوم آيت الله بروجردى بيش از ديگران بودند و پس از فوت آيت الله بروجردى در سال 1380 ق از حيث شمار مقلدين آقاى اصطهباناتى و شاهرودى و حكيم هستند .\r\nاز سال 1380 تا 1390 ق آيت الله سيد محسن حكيم طباطبايى و آيت الله سيد محمود شاهرودى نيز متصدى مرجعيت بودند و پس از فوت مرحوم حكيم در سال 1390 ق آقاى شاهرودى تا سال 1394 ق به زعامت خود ادامه دادند .\r\nآيت الله حكيم و آيت الله شاهرودى علاوه بر مرجعيت و زعامت عهده دار تدريس\r\n","description":"","footnote":"","page_name":" 338 ","page_number":341},
  {"content":"\r\nدر حوزهء نجف بودند ، و راه و روش اساتيد خود را در تحول و تكامل بحثهاى فقهى پيگيرى كردند و در بارورى آن بسيار كوشيدند .\r\nمرحوم آيت الله حكيم با تأليف اثر گرانسنگ خود مستمسك العروة بزرگترين خدمت را به حوزه‌هاى علميه نمود ، زيرا اين كتاب از جهت ترتيب و تنظيم مباحث و شيوه استدلال نخستين تأليفى است كه بدين صورت به جامعه علمى عرضه شده است و همين ويژگيها توجه و استقبال بيش از حد فضلا و دانشمندان را به آن كتاب برانگيخت .\r\n\r\nتذكر لازم\r\nدر اين بحث تنها آن دسته از مراجع را به عنوان مرجع نام برده‌ايم كه در بلاد و شهرها محور و مظهر بوده‌اند و اين بدان معنا نيست كه ديگرانى مرجعيت نداشته‌اند . بلكه مراجع ديگرى نيز بوده‌اند كه اثرات ارزنده و خدمات بىشائبه اى داشته‌اند ولى چون بناى ما بر استقصاء نبوده است تنها به ذكر معاريف هر زمان بسنده كرده‌ايم .\r\n\r\nح - نظريه تعيّن تقليد از اعلم\r\nبا توجه به سير تاريخى تقليد از مجتهد اعلم ، ( 1 ) بحث و بررسى در بارهء اعلميت ، از آغاز غيبت كبرى ( 329 ه . ) بدين صورت مطرح بوده است كه آيا اعلميت موجب تعين تقليد از اعلم مىشود يا خير ، در اين باره بين فقها دو نظر كلى وجود دارد : برخى قائل به تعيين تقليد از مجتهد اعلم مىباشند و عده اى ديگر قائل به جواز تقليد از غير اعلم . اكنون دلايل دو گروه را در دو بخش مطرح نموده و به نقد و بررسى مىپردازيم و در پايان نظر خود را در اين زمينه بيان مىداريم .\r\n\r\nمفهوم اعلميت از ديدگاه مجتهدان بزرگ\r\nشيخ اعظم انصارى در بارهء معناى اعلم گفته است : « مراد از اعلم مجتهدى است كه در استخراج و استنباط حكم الله [ از ديگران 
  ] استادتر باشد . ( 2 ) و نيز آخوند خراسانى و\r\n\r\n","description":"","footnote":"\r\n( 1 ) ر . ك : به مبحث قبل در بارهء سير تاريخى تقليد از اعلم .\r\n( 2 ) - رساله « مسأله » ، شيخ انصارى ، ص 3 .\r\n","page_name":" 339 ","page_number":342},
  {"content":"\r\nميرزا محمد تقى شيرازى و فاضل شربيانى و سيد ابو الحسن اصفهانى در رساله‌هاى ذخيرة العباد ، و ديگران در رساله‌هاى عمليه خود ، همين مفهوم را با اندكى تغيير آورده‌اند : « اعلم كسى است كه در فهميدن حكم خدا ، از تمام مجتهدان زمان خود استادتر باشد . » اكنون بايد بررسى كرد كه چگونه مفهوم اعلم بين دو مجتهد مطلق تحقق پيدا مىكند ؟ بنده بر اين اعتقادم كه اين معنى تصور و واقعيتى ندارد و هيچ گاه بين آن دو تحقق نمىيابد ، زيرا اطلاع اعلم بر يكى از مجتهدان مطلق - كه واجد همه اوصاف و شرايط باشد - يا به لحاظ مقام ثبوت و واقع است ، يا به لحاظ مقام اثبات و دليل . اينك به توضيح در بارهء هر يك مىپردازيم :\r\nاگر اطلاق اعلم به لحاظ مقام ثبوت باشد ، عنوان اعلم بين دو مجتهد جايگاهى ندارد ، و صحيح نيست ، زيرا بر مجتهدى كه فتوايش مطابق با واقع باشد ، اطلاق عالم مىشود نه اعلم ، و بر مجتهدى كه فتواى او بر خلاف واقع باشد ، اطلاق جاهل مىشود نه عالم يا غير اعلم . و اگر اطلاق اين عنوان به لحاظ مقام اثبات باشد ، در اين صورت نيز اطلاق عنوان اعلم بر يكى از مجتهدان صحيح به نظر نمىرسد . چرا كه آنان ، احكام را بر اساس اصول و قواعد كلى كه در اختيار دارند استنباط مىنمايند ، و همين احكام براى آنان و مقلدين ايشان در مرحله اثبات اعتبار و حجيت دارد . لذا در انجام و اجراى آنها مكلف هستند . چه آن فتواها يا برخى از آنها با واقع مطابقت داشته باشند و چه مطابقت نداشته باشند . و از آنجا كه ادله اعتبار و حجيت در همه آنها يكسان است و شامل نظر رأى همه آنها مىشود ، پس در مقام اثبات ، نمىتوان ميان آنها تبعيض قائل شد .\r\nبنا بر اين چگونه مىتوان گفت : آن مجتهدى كه مثلا فتوا بر وجوب حكمى در مسأله اى داده استادتر از آن مجتهدى است كه فتوا بر واجب نبودن آن داده است ، و يا به عكس .\r\nبلى اگر آراء مجتهدين هم چون عمل پزشكان يا كار معماران ، جنبه عينى داشت ، به آسانى ، فرد استادتر تشخيص داده مىشد ، و مناقشه اى در ميان نبود ، اما واقع امر چنين نيست . هر چند مسائل اجتهادى و فقهى براى خود ، اصول و ضوابطى دارد كه بر پويندگان آن معلوم است ، اما احكام واقعى بر هيچ كس معلوم نيست ، نه بر مقلدان و نه بر مفتيان ، بنا بر اين چگونه استادتر در استخراج حكم الهى مشخص مىگردد .\r\nهمچنين اين انتقاد بر نظريه برخى وارد است كه گفته‌اند : اعلم كسى است كه فهم و\r\n","description":"","footnote":"","page_name":" 340 ","page_number":343},
  {"content":"\r\nدرايت او در استخراج حكم الله بيشتر و بهتر ، يا آراى او احسن و استوارتر باشد .\r\nنقد مذكور را حدود سى سال قبل در درس يكى از اساتيد اصولى خود در نجف اشرف بيان نمودم ، سرانجام بعد از بحث زياد ، آن مظهر انصاف و تقوا پذيرفت و در حاشيه عروه اش اعلميت به معناى معروف را انكار كرد .\r\n\r\nمعناى صحيح اعلم از ديدگاه نگارنده\r\nاز مطالب گذشته معلوم شد كه معناى اعلم به آن گونه كه نزد عالمان بزرگ مشهور است ، به اعتقاد ما نقدپذير و قابل اشكال است . به نظر نگارنده مجتهدى اعلم است كه در تطبيق قواعد كلى بر مصاديق خارجى و در بازگشت دادن فروع تازه به اصول پايه ، كمتر دچار اشتباه شود . و غير اعلم مجتهدى است كه در اين جهت بيشتر اشتباه داشته باشد .\r\nلذا اعلم به اين معنى ، بين دو يا چند مجتهد مطلق ، تحقق مىيابد ، و واقعيت دارد .\r\nبنا بر اين معنى ، تشخيص و شناخت اعلم ، گر چه ممكن است و واقعيت دارد ، ولى هر كس نمىتواند اعلم را تشخيص دهد ، بلكه كسى مىتواند كه داراى ويژگيهاى به شرح زير باشد :\r\nاول - آشنايى كامل به تمام قواعد كلى و مبانى و اصول فقه اجتهادى كه در عناصر و مواد اصلى استنباط وارد شده ، چه آن قواعدى كه مربوط به مسائل فردى و عبادى است و چه آن قواعدى كه مربوط به نظام زندگى است و چه آن قواعدى كه مربوط به نظام حكومتى است .\r\nدوم - بررسى و مقايسه دقيق ، بين تمام مسائل تطبيقى و تفريعى دو يا چند مجتهد مطلق ، كه در بارهء آنها فتوا داده‌اند ، تا احيانا اگر اشتباهاتى - كم يا زياد - رخ داده باشد ، روشن گردد ، در نتيجه با اين معيار ، مىتوان ، اعلم را از غير اعلم بازشناخت . اما كسى كه با مبانى علمى و اصول فقه اجتهادى آشنايى ندارد ، يا اگر دارد بضاعت علمى او كامل و كافى نيست ، يا اگر در حد كمال و كفايت است ، ولى تطبيقات و تفريعات استنباطى آنان را مورد ارزيابى و نقادى قرار نداده است ، چگونه مىتواند اعلم را بشناسد ؟\r\n\r\nچه كسانى مىتوانند اعلم به معناى معروف را تشخيص دهند ؟\r\nبر فرض كه نظر مشهور و متداول را در مورد معناى اعلم به پذيريم ، چه كسانى صلاحيت دارند اعلم را از بين مجتهدان تشخيص دهند ؟ مردم عامى ؟ يا عالمان و متخصصان علوم\r\n","description":"","footnote":"","page_name":" 341 ","page_number":344},
  {"content":"\r\nجديد ( مانند رياضى ، فيزيك ، جامعه شناسى ) ، يا طلاب علوم دينى كه دوره سطوح عالى را مىگذرانند ؟ يا ائمه جماعت ؟ و يا مدرسين حوزه‌ها كه به درجه اجتهاد نرسيده‌اند ؟\r\nپاسخ اين است كه تشخيص مجتهد اعلم ، در صلاحيت هيچ يك از آنان نيست ، بلكه كسانى مىتوانند در اين امر موفق شوند كه :\r\nأولا - پايه و مايه علمى آنان برتر يا مانند آن مجتهدان و يا نزديك به آنان باشد . زيرا بايد در حدى باشند كه بتوانند ابعاد علمى مجتهدين را آزمايش و ارزيابى كنند و در نهايت اعلم و استادتر را شناسايى و معرفى نمايند .\r\nثانيا - مسائل گوناگون فقه اجتهادى را ، در ابواب مختلف ، از حيث تفريع و تطبيق با يكايك مجتهدان ، مورد بحث و مذاكره بگذارند و نظرات آنان را در آن مسائل در نظر گرفته باشند .\r\nثالثا - به گونه دقيق در صدد ارزيابى آنها برآيند و نظريه ارجح و برتر را برگزينند .\r\n\r\nمعيارهاى ناصحيح در تشخيص اعلم\r\nموازين و معيارهاى نادرست در تشخيص اعلم عبارتند از :\r\n1 - سرعت در استنباط احكام شرعى از منابع و پايه‌هاى شناخت ، يعنى مجتهدى كه در امر استنباط سرعت دارد اعلم و آن كه ندارد غير اعلم تلقى شود . اين معيار درست نيست ، زيرا ممكن است كسى كه ديرتر حكم را از منابع استخراج مىكند ، عملش دقيقتر ، و رأيش استوارتر از كسى باشد كه زودتر از منابع استنباط مىكند .\r\n2 - ممكن است پاره اى دانستن علوم بيگانه از اجتهاد - مثل فيزيك ، رياضى ، شيمى و غيره - را نشانه اعلميت تصور كنند ، و مجتهدى را كه فاقد اين دانشهاست ، غير اعلم به حساب آورند ، ولى اين نيز معيار درستى نيست . زيرا اعلميت در مسائل اجتهادى ، بر اساس علومى است كه مجتهد بدانها نياز و ارتباط دارد ، از قبيل : صرف ، نحو ، منطق ، تفسير ، حديث ، اصول ، فقه و علومى كه مرتبط با آن مىباشد .\r\n3 - امكان دارد برخى ، حضور ذهن و استحضار بيشتر مجتهد را از ويژگيهاى اعلميت به شمار آورند ، و كسى را كه حضور ذهنش كمتر است ، غير اعلم محسوب نمايند ، اين نيز ملاك نيست ، زيرا ممكن است مجتهد دومى در مقام استنباط ، از اولى دقيقتر و از اشتباه\r\n","description":"","footnote":"","page_name":" 342 ","page_number":345},
  {"content":"\r\nمصونتر باشد .\r\n4 - ممكن است عده اى كثرت تأليفات را معيار اعلميت مجتهد دانسته و نداشتن آنها را معيار غير اعلم بدانند ، اين دليل هم نقدپذير است ، زيرا در زمان گذشته مجتهدان طراز اول و مراجع بزرگى در نجف و قم به عنوان اعلم مطرح بوده‌اند ، كه به جز رساله عمليه آثار ديگرى نداشتند . و به عقيده برخى از عالمان بزرگ ، آنان ، در مقام استخراج و استنباط احكام شرعى از اتقان رأى و قلت خطا برخوردار بوده‌اند .\r\n5 - بعضى سابقه ممتد در تدريس و كثرت شاگرد را معيار اعلميت مىدانند كه صحيح نيست ، زيرا ممكن است آن كه در تدريس سابقه طولانى ندارد ، در جهت استنباط احكام توفيق بيشتر از آن كه سابقه ممتد در امر تدريس دارد داشته باشد .\r\n6 - عده اى تلمذ نزد اساتيد بيشتر و يا طولانىتر را ميزان اعلميت قرار مىدهند ، در حالى كه اين نيز نمىتواند حكايت از اعلميت شخصى مجتهد داشته باشد .\r\n7 - برخى طول عمر و كهولت سن را در اين امر مؤثر مىدانند ، در حالى كه مثلا شيخ اعظم انصارى كه پس از فوت صاحب « جواهر » مرجع تقليد كل شيعيان گرديد 52 سال بيشتر نداشت ، و در آن زمان فقيهان بزرگ و سالمندتر از ايشان هم وجود داشتند .\r\nهمچنين زمانى كه ميرزاى مجدد شيرازى كه بعد از وفات شيخ مرجع شيعيان شد ، 51 سال بيشتر نداشت ، در حالى كه آيات عظامى هم چون حاج آقا حسن نجمآبادى تهرانى و ميرزا حبيب الله رشتى صاحب بدايع الافكار و سيد حسين كوه كمره اى و ديگر بزرگانى ، در قيد حيات بودند . پس ممكن است آن كه عمرش كمتر است ، بهتر بتواند احكام را استنباط كند و اشتباه و خطايش در مقام تفريع و تطبيق از آن كه عمرش بيشتر است ، كمتر باشد .\r\n8 - بودن مجتهد در كشور ديگر و يا شهر ديگر ، اين نيز نمىتواند در تعيين اعلم دخالت داشته باشد ، زيرا اين تقيد توجيه صحيحى ندارد .\r\nاينك نوبت به اصل بحث ، يعنى بررسى و نقد « دلايل تعين تقليد از مجتهد اعلم » و نيز « دلايل جواز تقليد از مجتهد غير اعلم » رسيده است .\r\n\r\nدلايل قائلان به وجوب تقليد از اعلم و نقد آنها\r\nدر ميان علما و فقها برخى معتقدند كه مكلف بايد از عالمترين مجتهد زمان تقليد كند .\r\n","description":"","footnote":"","page_name":" 343 ","page_number":346},
  {"content":"\r\nقائلان به وجوب تقليد از مجتهد اعلم براى اثبات نظريه خود ، به دلايلى تمسك جسته‌اند ، اكنون ضمن نقل آن ادله به نقد و بررسى آنها مىپردازيم .\r\n\r\nدليل اول : اجماع .\r\nمحقق كركى در اين باره به دليل اجماع استدلال كرده است . اين دليل از چند جهت قابل اشكال و نقد است ، زيرا :\r\nأولا - چگونه مىتوان در اين مسأله ادعاى اجماع كرد و آن را پذيرفت ، در حالى كه در تمام ادوار كيفيت بيان فقه فقيهان در اين باره اختلاف نظر دارند . از جمله سيد مرتضى در اين مسأله به گونه صريح نقل خلاف كرده و مىنويسد : بعضى وجوب تقليد از اعلم را متعين و بعضى ديگر مخير دانسته‌اند . ( 1 ) و نيز صاحب معالم به نقل خلاف در مسأله مزبور پرداخته و گفته است : « و يحكى عن بعض الناس القول بالتخيير » اگر نگوييم كه مقصود از ناس غير علماء شيعه است و شيخ طوسى در كتاب عدة الاصول آنجا كه شرايط و اوصاف مفتى را برمىشمرد اعلميت را ذكر نكرده است . ( 2 ) ثانيا - بر فرض كه وجود اجماع را به پذيريم ، تعبد به آن را منع مىكنيد ، زيرا محتمل است مدرك آن دلايل آتيه باشد . پس اعتبارش به آن ادله است ، نه به اجماع .\r\nثالثا - بر فرض كه به پذيريم اين اجماع تعبدى است ، و به وجوه ديگرى در مسأله استدلال نشده است ، باز هم اين وجه قابل ترديد و اشكال است ، زيرا فقها اجماع را فى نفسه ( در برابر كتاب و سنت ) معتبر نمىشناسند ، مگر وقتى كه كاشف از قول و يا نظر معصوم ( ع ) يا رضايت ايشان باشد .\r\nسيد مرتضى ، شيخ طوسى ، ابى الصلاح حلبى ، شيخ مرتضى انصارى ، ميرزاى نائينى ، آيت الله بروجردى ، هر كدام در كشف قول امام از طريق اجماع ، روشهايى را ارائه داده‌اند .\r\nاما به نظر نگارنده همهء آنها مورد مناقشه و اشكال است ، و شرح و تفصيل آن را در كتاب منابع اجتهاد از ديدگاه مذاهب اسلامى ، در بحث اجماع ، يادآور شديم . به نظر بنده اجماع محصل و تعبدى وقتى معتبر شناخته مىشود كه موجب اطمينان به صدور حكم از ناحيه معصوم يا رضايت او شود و گر نه فاقد اعتبار خواهد بود ، اجماع مانند قول لغوى است ، كه مثلا مىگويند : لفظ صعيد اسم براى مطلق وجه الارض و يا براى خاك خالص است . يا همانند گفته عالم رجالى است كه مىگويد : فلان راوى مورد وثوق و اطمينان\r\n\r\n","description":"","footnote":"\r\n( 1 ) الذريعة إلى اصول الشريعة ، سيد مرتضى علم الهدى ، ج 2 ، ص 801 .\r\n( 2 ) عدة الاصول ، شيخ طوسى ، ج 2 ، ص 114 .\r\n","page_name":" 344 ","page_number":347},
  {"content":"\r\nاست و راوى ديگر مورد اطمينان نيست و يا مانند تراكم ظنون و گمانهاست ، گفتار لغوى و رجالى و تراكم ظنون و گمانهاست ، گفتار لغوى و رجالى و تراكم ظنون فى حد نفسه اعتبار ندارد ، ولى گاهى سبب اطمينان به حكم مىشود . اجماع هم داراى همين نقش است ، يعنى فى نفسه اعتبار ندارد ، ولى گاهى باعث اطمينان حكم از معصوم مىشود ، پس اگر از اين طريق اطمينان به صدور حكم از معصوم حاصل شد اعتبار دارد و الا فلا .\r\n\r\nدليل دوم : بناء عقلا ،\r\nبعضى اين استدلال را مهمترين دليل براى وجوب تقليد از اعلم شمرده‌اند . و آيت الله حكيم از جمله كسانى است كه به آن دليل استناد جسته است .\r\nبرخى از محققان در اين باره گفته‌اند : « وقتى در بيان حكمى بين اعلم و غير اعلم ، اختلاف رأى و نظر وجود داشته باشد ، بناى عقلا حكم مىكند كه به اعلم رجوع شود . » اين امر قابل مناقشه است ، زيرا :\r\nأولا : « بعضى از محققان ديگر در رد آن اين مثال را ذكر نموده‌اند : فرض كنيد عقلا مىخواهند قيمت واقعى كالايى را تعيين كنند ، مسلما به عده اى از اهل خبره مراجعه مىنمايند ، در اين ميان اگر آن كه واردتر است بهاى كالا را ارزانتر ، و ديگرى كه مهارتش كمتر است آن را به قيمت بيشتر ارزيابى كند ، در اينجا درست نيست كه بگوييم عقلا صد در صد به كارشناس و ارزياب اولى مراجعه كنند ، بلكه بر پايه اعتماد و اطمينان خود به نظر آنها ترتيب اثر مىدهند .\r\nهمچنين عقلا در مورد تقليد از مجتهد اعلم يا غير اعلم ، بر طبق اطمينان و وثوق خود از هر طريقى كه براى آنان حاصل شود عمل مىكنند و گر نه بر طبق احتياط عمل مىنمايند ، در غير اين صورت قوىترين احتمالات موجود را اخذ ، و الا به تخيير عمل مىكنند .\r\nثانيا : بر فرض كه بناء عقلا در اين مسأله باشد ، آنها به فتوايى عمل مىكنند كه مطابق به احتياط باشد ، زيرا واضح است كه بناى عقلا بر قبول امرى جنبه تعبدى ندارد و غرض افراغ ذمه است كه اين به وجه احسن از راه احتياط حاصل مىشود .\r\nاما در موردى كه احتياط ممكن نباشد مثل جايى كه دوران امر بين محذورين باشد در آنجا به تخيير قائل مىشويم ، و اشكال استحاله پيش نمىآيد زيرا آن چه كه محال است تعبد به جمع بين متناقضين است نه تعبد به تخيير بين متناقضين . و در مورد از قبيل دوم است كه به آن قائل مىشويم و اين تخيير فقهى نيست بلكه اصولى است از قبيل تخيير\r\n","description":"","footnote":"","page_name":" 345 ","page_number":348},
  {"content":"\r\nبين دو خبر متعارض . بر اين اساس در مورد اختلاف دو مجتهد در مسأله اى از قبيل دوران امر بين حجت و لا حجت نمىباشد بلكه از قبيل دوران امر بين دو حجت ظاهرى است كه مانعى از قائل شدن به تخيير در آن نيست .\r\nثالثا : در بناء عقلا دو شرط بايد رعايت شود : 1 - احراز آن در هر موردى ، 2 - عدم ردع شارع از آن ، و اين دو شرط در مقام غير ثابت است .\r\nرابعا : در ادله اجتهاديه ( كه بيان مىشود ) ميزان تقليد از مجتهد را ، فقاهت و اجتهاد او قرار داده‌اند ، با اين حساب ، زمينه اى براى مطرح كردن ادله ديگرى در فرض مسأله ، باقى نمىماند . زيرا بدون ترديد عنوان فقيه بر غير اعلم نيز صادق است .\r\n\r\nدليل سوم : اقربيت فتواى اعلم به واقع ،\r\nبرخى معتقدند چون اعلم در استنباط احكام بر اثر تسلط و احاطه اى كه دارد ، كمتر دچار خطا و لغزش مىشود ، لذا فتواى او به واقع نزديكتر است . ولى در غير اعلم اين گونه نيست .\r\nاين دليل از دو جهت قابل مناقشه است : 1 - از حيث صغرا ، 2 - از جهت كبرا .\r\nاز لحاظ صغرا ، زيرا نزديكتر بودن فتواى اعلم به واقعيت ، نسبت به فتواى غير اعلم ، ثابت و مبرهن نيست ، چه اين كه اتفاق مىافتد كه فتواى مجتهد غير اعلم با فتواى مشهور مطابق باشد و يا با فتواى مجتهد متوفى و اعلم از مجتهدين زنده موافق باشد كه در اين صورت فتواى غير اعلم ، اقرب به واقع محسوب مىشود . از جهت كبرا ، زيرا دليل شرعى وارد نشده بر اين كه ملاك در حجيت فتوا اقرب به واقع بودن است ، تا آن ميزان قرار گيرد و حكم به تعين تقليد از اعلم شود ، بلكه آن چه از ادله باب فتوا استفاده مىشود اين است كه قول فقيه حجيت دارد و ملاك حجيت آن ، فقاهت است .\r\nبنا بر اين هر گاه در فتواى دو فقيه اعلم و غير اعلم اختلاف نظر نباشد ، به قول هر يك از آنان عمل شود مجزى است . ولى اگر اختلاف فتوا باشد ، چون فتوا طريقيت دارد ، به جهت تعارض ، حكم به تساقط دو فتواى متعارض مىشود و در اين صورت بايد به فتواى مطابق با احتياط عمل شود .\r\nاما اين كه گفته شده مجتهد اعلم در استنباط احكام بر اثر احاطه و تسلط به ريزه كاريهايى كه دارد كمتر دچار خطا مىشود ، بايد گفت :\r\nأولا - مدعيان معلوم نكرده‌اند كه منظور از ريزه كاريهايى كه اعلم احاطه دارد و غير اعلم احاطه ندارد ، چيست .\r\n","description":"","footnote":"","page_name":" 346 ","page_number":349},
  {"content":"\r\nثانيا - اين چندان ملازمتى با نزديكتر شدن فتواى اعلم به واقع ندارد . بلكه به عكس ، امكان دارد بر اثر پيدايش احتمالات زياد در ذهن ، وى از كشف حقيقت دور شود و غبار شبهات و احتمالات گوناگون ، حجاب بر چهره حكم واقعى زند و در نتيجه او دچار اشتباه و لغزش گردد . ولى شايد براى غير اعلم اين گونه نباشد و لذا ممكن است او كمتر دچار خطا و اشتباه شود .\r\n\r\nدليل چهارم : اقوى بودن نظر اعلم ،\r\nبرخى از علما معتقدند رأى و نظر مجتهد اعلم در استنباط حكم شرعى از غير اعلم قوىتر است .\r\nاين دليل نيز نقدپذير است ، زيرا دليلى نداريم مبنى بر اين كه ملاك حجيت فتوا قوت نظر مجتهد باشد تا تعين تقليد از وى ثابت گردد . بلكه ملاك حجيت ، همان فقاهت است كه اين عنوان بر هر دو مجتهد اعلم و غير اعلم اطلاق مىشود . اما اين كه نسبت اعلم و غير اعلم را نسبت عالم در برابر جاهل دانسته‌اند ، قياس مع الفارق است و به هيچ روى صحيح نيست ، زيرا بر گفتار جاهل هيچ گونه اعتماد و اعتبارى نيست ، و لذا نبايد گفتار غير اعلم با گفتار جاهل مقايسه شود ، زيرا فتواى وى چنانچه با فتواى مجتهد اعلم تعارض نداشته باشد ، شرعا حجيت و اعتبار دارد .\r\nو از طرفى عنوان فقيه ، عالم ، عارف به احكام بر غير اعلم نيز اطلاق مىگردد ، خواه فتواى او با فتواى اعلم موافق باشد و خواه نباشد ، و به هيچ وجه نمىتوان ادعا كرد كه وقتى قول او با قول اعلم سازگار نباشد ، ديگر عنوان فقه و عالم بر آن صدق نكند .\r\n\r\nدليل پنجم : ترجيح مرجوح بر راجح ،\r\nبرخى گفته‌اند : اگر با وجود اعلم تقليد شود ، لزوم برترى مرجوح از راجح پيش خواهد آمد كه از نظر عقلا اين امر قبيح و مردود محسوب مىشود . پس بايد اعلم مورد تقليد قرار گيرد تا ترجيح مرجوح بر راجح لازم نيايد . اين دليل را به فاضل هندى اصفهانى ( صاحب كشف اللثام ) نسبت داده‌اند .\r\nنقد و اشكال بر اين وجه چنين است : ملاك حجيت فتوا ، فقيه بودن است ، و اين عنوان هم چنان كه بر مجتهد اعلم صدق مىكند ، بر غير اعلم نيز صادق است . بنا بر اين تقليد از غير اعلم با وجود اعلم ، مشمول اين دليل نمىشود بلى اگر ملاك حجيت فتوا ، چيزى جز فقاهت بود ، در اين صورت ، لزوم تقليد از اعلم متعين مىشد و ما نمىتوانستيم غير اعلم را كه فاقد شرط لازم و در نتيجه مرجوح است ، بر اعلم كه راجح و برتر است ، ترجيح دهيم كه در آن صورت مورد سرزنش عقلا قرار مىگرفتيم .\r\n","description":"","footnote":"","page_name":" 347 ","page_number":350},
  {"content":"\r\n\r\nدليل ششم : وثوق بيشتر به نظر اعلم ،\r\nدليل ديگر بر تعين تقليد از اعلم ، پيدايش وثوق و اطمينان بيشتر و قوىتر نسبت به فتواى اعلم از فتواى غير اعلم است ، اين وجه را سيد مرتضى در الذريعه إلى اصول الشريعه آورده است و جمعى از فقها نيز از او پيروى كرده‌اند .\r\nاين دليل نيز از لحاظ صغرا و كبرا قابل مناقشه و اشكال است .\r\nاز نظر صغروى : به طور كلى نمىتوان وثوق و اطمينان بيشتر براى قول اعلم نسبت به قول غير اعلم قائل شد ، چون در بعضى موارد اين شدت اعتماد سلب مىگردد ، مثل آنجا كه رأى و نظر مجتهد غير اعلم موافق با رأى مرجع تقليد گذشته كه اعلم از مجتهد زنده اعلم بوده و يا مطابق با رأى مشهور و يا احتياط باشد ، بخصوص هنگامى كه فتواى مجتهد اعلم زنده منحصر به فرد بوده و فتواى غير اعلم موافق نظر گروهى از اهل فتوا باشد .\r\nاز لحاظ كبروى : دليل تعبدى شرعى وجود ندارد كه بگوييم اطمينان و اعتماد بيشتر به فتوا ، ملاك حجيت آن است ، تا سبب تعيّن تقليد از اعلم شود ملاك حجيت فتوا ، همان فقاهت است و از اين بابت بين اعلم و غير اعلم ، تفاوتى وجود ندارد و عنوان فقيه و عارف به احكام ، همان گونه كه بر اعلم صدق مىكند ، بر غير او نيز صادق است . در نتيجه فتواى هر دو مجتهد ( اعلم و غير اعلم ) معتبر و حجت است و نمىتوان فتواى اعلم را بر ديگرى مقدم شمرد .\r\nدليل هفتم : ظن قوىتر به فتواى اعلم ، برخى مىگويند : تقليد از اعلم سبب پيدايش ظن قوىتر نسبت به تقليد از غير اعلم است .\r\nاين دليل هم ناقص و نارساست . زيرا :\r\nأولا ، ملاك حجيت فتوا ، ظن و گمان نيست ، تا بتوان ادعا كرد كه چون فتواى اعلم موجب ظن قوىتر از فتواى غير اعلم است ، لذا از حجيت و اعتبار بيش از فتواى غير اعلم برخوردار است ، پس بايد از اعلم تقليد شود .\r\nثانيا ، تنها بر مبناى حجيت مطلق ظن به دليل انسداد يا به دليل عام ديگر است كه استدلال به ظن اقوى امكان پذير مىباشد و اين مبانى را در بحثهاى گذشته مورد نقد و اشكال قرار داده‌ايم .\r\nثالثا ، چنان كه كرارا اشاره شد ملاك حجيت ، همان فقاهت ، و عارف به احكام است ،\r\n","description":"","footnote":"","page_name":" 348 ","page_number":351},
  {"content":"\r\nكه در هر دو مجتهد اين عناوين صدق مىكند .\r\n\r\nدليل هشتم ، صاحب امتياز بودن\r\nمىگويند همان گونه كه در امامت نماز جماعت ، صاحب امتياز حق تقدم دارد ، در تقليد نيز اين اولويت بايد نسبت به اعلم رعايت شود .\r\nبا اين دليل هم نمىشود تقليد از اعلم را ثابت كرد ، زيرا آن اختصاص به امام جماعت دارد و نمىتوان هر دارنده امتيازى را بر ديگرى مقدم شمرد . و تعدى از مورد مخصوص به مورد ديگر ، نياز به دليل معتبر شرعى يا تنقيح مناط قطعى دارد و هيچ كدام از اين دو در ميان نيست .\r\nاما نبودن دليل شرعى بر تعميم كه واضح است . و اما نبودن تنقيح مناط قطعى به دليل اين است كه حاصل شدن آن در شرعيات غير ممكن است ، زيرا عقل بشر از درك قطعى ملاكها و مناطهاى احكام در اين گونه موارد قاصر بلكه عاجز است . آرى ممكن است به تنقيح مناط ظنى دست يابيم كه آن هم فاقد اعتبار است ، به دليل آيه : * ( « إِنَّ الظَّنَّ لا يُغْنِي مِنَ الْحَقِّ شَيْئاً » ) * هيچ گاه ظن و گمان انسان را از حق بىنياز نمىسازد .\r\n\r\nدليل نهم : يقين به فراغ ذمه ،\r\nبرخى معتقدند : با تقليد از اعلم يقين به فراغ ذمه حاصل مىشود ، ولى در تقليد از غير از اعلم با وجود اعلم ، فراغ ذمه حاصل نمىشود . و چون اشتغال يقينى مستدعى فراغ يقينى است پس متعين تقليد از اعلم است تا يقين به فراغ ذمه حاصل شود . يعنى هر گاه در مسأله اى دليل اجتهادى در دست نباشد و در آن ترديد راه يابد ، بايد به اصل عملى روى آورد ، و مقتضاى اصل در اين مسأله اشتغال است ، بدين گونه كه اگر مقلدى بر طبق نظر غير اعلم ، عمل كند ، ولى در تقليد خود شك كند ، چون يقين به فراغ ذمه براى او حاصل نمىشود ( به دليل شك در صحت تقليد ) ناگزير بايد به اصل اشتغال بازگردد . اما وقتى طبق فتواى اعلم عمل كند ، ديگر دچار شك نمىشود و يقين به فراغ ذمه حاصل خواهد شد . بنا بر اين براى پرهيز از شك و يقين به فراغ ذمه ، بايد واجبات و تكاليف را طبق فتواى مجتهد اعلم انجام دهد تا هيچ گونه اشكالى پيش نيايد .\r\nاين دليل هم قابل نقد و اشكال است ، زيرا آيات و احاديث محور را براى تقليد قول اهل ذكر و راوى و فقيه قرار داده است و واضح است كه فقيه و غير آن از عناوين ياد شده بر هر دو مجتهد اعلم و غير اعلم اطلاق مىشود .\r\nبنا بر اين مقلد بر طبق فتواى هر كدام عمل كند ، به وظيفه و تكليف خود عمل نموده\r\n","description":"","footnote":"","page_name":" 349 ","page_number":352},
  {"content":"\r\nاست و ذمه او از تكليف فارغ مىشود ، بر اين اساس ديگر جايى براى شك در فراغ ذمه نمىماند تا نياز به اصل عملى كه اصالة الاشتغال است پيدا كند . و به عبارت ديگر : با وجود دليل اجتهادى ، جايى براى دليل فقاهتى كه اصل است باقى نمىماند . زيرا زمانى اصل فقاهتى دليل است كه دليل اجتهادى و يا اماره در بين نباشد .\r\n\r\nدليل دهم : اصل عدم جواز تقليد از غير اعلم ،\r\nدهمين دليل بر تعين تقليد از اعلم ، مقتضاى اين اصل است كه عبارت از اصالت جايز نبودن تقليد از مجتهد غير اعلم با وجود اعلم است .\r\nنقد و اشكال اين دليل ، از نقد و اشكال دليل پيش واضح است و نيازى به بيان مجدد نمىباشد .\r\n\r\nدليل يازدهم : عدم جواز عدول از تقليد ، اعلم .\r\nتوضيح اين كه : عدول و بازگشت از اماره قوى به اماره ضعيف جايز نيست . و چون فتواى مجتهد اعلم داراى اماره قوىتر از فتواى غير اعلم است ، پس بايد از اعلم تقليد كرد .\r\nاين دليل نيز قابل اشكال است ، زيرا در قوىتر بودن اماريت فتواى مجتهد اعلم از غير اعلم از نظر شرع ، خود اول بحث است كه آيا صرف قوىتر بودن اماره اى موجب تعيّن آن است يا خير ؟ از اين رو نياز به دليل جداگانه است تا حجيت اماره قوىتر را در برابر اماره ضعيفتر ثابت كند .\r\n\r\nدليل دوازدهم - عموماتى كه عمل بدون علم را منع مىكند ،\r\nتوضيح اين كه : يكى از ادله تقليد از اعلم اين است كه عمومات آيات و روايات عمل بدون علم را جايز نمىشمارد و اين عمومات شامل قول اعلم و قول غير اعلم نيز مىشود ، ولى قول اعلم به دليل خاص از دايره عمومات خارج مىشود و در نتيجه تقليد از اعلم صحيح و از ديگرى ( غير اعلم ) باطل است ، زيرا به دليل اين كه در تحت آنها قرار دارد و به دليل خاصى خارج نشده است .\r\nاين دليل هم نادرست به نظر مىرسد ، چرا كه آن چه از تحت عمومات خارج شد ، قول فقيه و رأى عالم و عارف به احكام است ، نه قول اعلم . و همان گونه كه بيان شد اين عناوين بر هر دو مجتهد اعلم و غير اعلم صدق مىكند .\r\n\r\nدليل سيزدهم : حكم عقل ،\r\nزيرا در مفروض مسأله دوران امر بين تعيين و تخيير در حجيت مىباشد كه عقل در آن حكم مىكند آن كه احتمال تعيين دارد برگزيده شود ، و در اينجا محتمل التعيين همان قول اعلم است پس بايد از او تقليد شود .\r\n","description":"","footnote":"","page_name":" 350 ","page_number":353},
  {"content":"\r\nاين دليل نيز مورد ترديد قرار مىگيرد . زيرا با داشتن دلايلى از آيات و اخبار مبنى بر حجيت قول فقيه كه بر قول غير اعلم نيز منطبق مىشود ، ديگر چه جاى اين سخن است كه آيا با وجود آنها باز هم جاى شك مىماند تا نوبت به اجراى اصل ياد شده درآيد ؟ بلى در صورت شك بايد از آن كه محتمل التعيين است اخذ شود ، ولى در مواردى كه دليل اجتهادى بر اعتبار قول فقيه وجود دارد ديگر زمينه براى اصل به حكم عقل باقى نمىماند .\r\n\r\nدليل چهاردهم : روايات منقول از ائمه ،\r\nمىگويند اخبارى در باره رجوع به اعلم از طريق امامان رسيده كه اكنون مورد بررسى قرار مىگيرد ، از جمله آنهاست :\r\nالف - مقبوله عمر بن حنظله : وى مىگويد : از امام صادق ( ع ) راجع به نزاع دو نفر از شيعيان كه در مورد ارث يا قرض بود و جهت قضاوت و شكايت نزد سلطان رفته بودند ، سؤال كردم كه آيا اين كار جايز است ؟ امام ( ع ) فرمود : هر كس در حقى يا باطلى نزد آنها شكايت كند ، مثل اين است كه شكايت به نزد طاغوت برده و او را حكم قرار داده و آن چه به حكم او گرفته شود حرام است ، هر چند حق مسلم وى باشد ، زيرا به دستور طاغوت دريافت كرده است كه خداوند فرمان داده به او كفر ورزند : * ( « يُرِيدُونَ أَنْ يَتَحاكَمُوا إِلَى الطَّاغُوتِ وَقَدْ أُمِرُوا أَنْ يَكْفُرُوا بِه » ) * .\r\nآنگاه پرسيدم : پس تكليف آنها چيست ؟ حضرت فرمود : ببينيد چه كسى در ميان شما احاديث ما را روايت مىكند و به حلال و حرام و احكام ما شناخت دارد ، آنگاه به داورى او رضايت دهند كه من نيز او را بر شما قاضى قرار دادم ، هر گاه او به حكم ما قضاوت كرد ، ولى از او پذيرفته نشد ، مسلما حكم خدا سبك شمرده شده ، و در حقيقت ما را رد نموده كه انكار ما انكار خداست و او در پرتگاه شرك قرار گرفته است . .\r\nپرسيدم : اگر طرفين دعوا دو نفر از شيعيان را برگزيدند و هر دو راضى باشند كه آن دو در احقاق حق آنان ناظر و داور باشند ، ولى در داورى اختلاف نظر پيدا شد و اختلاف نظرشان هم در [ فهم 
  ] حديث شما بود ، در اين صورت تكليف آنها چيست ؟\r\nامام فرمود : آن حكمى نافذ است كه از سوى فرد عادلتر ، فقيه تر ، راست گوتر و پرهيزكارتر صادر شده باشد و به حكم ديگرى توجه نشود . ( 1 )\r\n\r\n","description":"","footnote":"\r\n( 1 ) اصول كافى ، ج 1 ، ص 67 و 68 ، باب اختلاف حديث ، چاپ دار التعارف ، بيروت ، و صدر آن حديث در كتاب وسائل الشيعه حر عاملى ، ج 18 ، ص 4 ، باب يك از ابواب صفات قاضى ، حديث 4 و ذيل آن در باب 9 از ابواب صفات قاضى حديث يك ، ص 75 است .\r\n","page_name":" 351 ","page_number":354},
  {"content":"\r\nآن چه در حديث مزبور مورد استدلال است همين جمله اخير است .\r\nب - امام جواد ( ع ) به عمويش فرمود : « يا عم ان لعظيم عند الله ان تقف غدا بين يديه فيقول لك لم تفتى عبادى بما لم تعلم و فى الامة من هو اعلم منك » . ( 1 ) اى عمو به درستى كه گناه بزرگى است نزد خدا كه تو در قيامت در پيشگاه او بايستى و او به تو بگويد : چگونه فتوا دادى براى بندگان من چيزى را كه نمىدانستى ، در حالى كه ميان امت ، اعلم و داناتر از تو وجود داشت .\r\nج - امام حسن ( ع ) در پاسخ معاويه ( كه گفت امام حسن مرا براى خلافت شايسته ديد و آن را به من واگذار كرد ) . فرمود : به خدا سوگند اگر مردم پس از رحلت رسول خدا ( ص ) با پدرم بيعت مىنمودند ، آسمان بارانش را به آنها مىباريد . . و پيامبر خدا فرمود : مردمى كه زمام امور خود را به شخصى واگذار نمايند كه عالمتر از او در ميانشان باشد ، براى هميشه وضعشان رو به پستى خواهد گذارد ، تا اين كه برگردند به آن چه كه ترك كرده‌اند .\r\nبنى اسرائيل ، هارون ( جانشين حضرت موسى ) را ترك كردند ، در حالى كه مىدانستند او جانشين موسى است . و اين امت هم پدرم را ترك كردند و با غير او بيعت نمودند . ( 2 ) د - امير المؤمنين ( ع ) در نامه اى به مالك اشتر نوشته است : « اختر للحكم بين الناس افضل رعيتك فى نفسك » ( 3 ) براى داورى بين مردم ، بهترين و با فضيلتترين كارگزاران خود را انتخاب كن .\r\n\r\nنقد دلايل ياد شده در احاديث :\r\nاستدلال به اين روايات براى تعيّن تقليد از اعلم ، ناتمام است و همه آنها قابل نقد و اشكالپذير مىباشد . و اكنون به اختصار به نقد و بررسى آنها استدلالها مىپردازيم :\r\nالف - مقبوله عمر بن حنظله به شرح زير مورد اشكال قرار مىگيرد :\r\nأولا : ضعف سند دارد زيرا عالمان رجالى ، راوى آن را توثيق نكرده‌اند ، ولى مشهور به آن عمل كرده‌اند . از اين رو فقها روايت او را به مقبوله تعبير نموده‌اند . به هر حال در مقبول بودن روايت حرفى نيست زيرا انتخاب آن را پذيرفته‌اند وانگهى ما شيخ ثلاثه : مرحوم\r\n\r\n","description":"","footnote":"\r\n( 1 ) بحار الأنوار ، علامه مجلسى ، مؤسسة الوفا ، بيروت ، ج 5 ، ص 100\r\n( 2 ) همان مأخذ ، ج 44 ، ص 63 .\r\n( 3 ) نهج البلاغه صبحى صالح ، نامه 52 .\r\n","page_name":" 352 ","page_number":355},
  {"content":"\r\nكلينى ، شيخ صدوق و شيخ طوسى در كتابهاى خود رواياتى از عمر بن حنظله نقل كرده‌اند . با اين حساب به روايت مذكور - به اصطلاح قدماى فقهاء - روايت « صحيح » اطلاق مىگردد .\r\nثانيا : مضمون روايت هيچ گونه ارتباطى به بحث ما ندارد ، زيرا در مورد نزاع و درگيرى در مسأله ارث يا فرض است ، بنا بر اين هر گاه در نزاعى از دو حاكم شرع ، دو حكم متضاد صادر شود بايد حكم فقيه تر و عالمتر بر ديگرى ترجيح داده شود . ولى بحث ما بر سر اختلاف در فتوا و حكم دو مجتهد اعلم و غير اعلم است . و بين اين دو مسأله ملازمتى نيست . از اين رو در باب فتوا ، در جايى كه دو مجتهد اختلاف رأى داشته باشند مىتوان حكم به تخيير كرد و مقلد مىتواند به رأى هر يك از آن دو عمل نمايد ، اگر چه يكى از آنها اعلم بر ديگرى باشد . ولى در مورد قضاوت چنين نيست ، زيرا طرفين دعوا هر كدام حكمى را انتخاب مىكند كه به سود اوست . در نتيجه هيچ گاه نزاع فيصله نمىيابد و درگيرى هم چنان باقى مىماند . به همين جهت امام ( ع ) در اين مسأله امر به تخيير نكرده ، و در پايان همين مقبوله فرمود : دست نگهدار و حكم را به تأخير انداز تا امام خود را ملاقات نمايى ( فارجئه حتى تلقى امامك ) .\r\nدر اينجا با توجه به محتواى اين مقبوله ، چند نكته را به عنوان قرينه مبنى بر اختصاص آن به باب قضاوت يادآور مىشويم :\r\nاول : ترجيح افقهيت در مقبوله بين حاكمى بر حاكم ديگر در خصوص مرافعه است ، نه در مورد هر حاكمى و در هر جا ، و اين گونه ترجيح در باب افتاء ناتمام است ، زيرا در باب فتوا در صورت تعين تقليد از اعلم ، بايد وى از همه مجتهدين وقت در تمام بلاد اعلم باشد . مثلا اگر در شهرى دو مجتهد اعلم و غير اعلم باشد و در شهر ديگر مجتهدى هست كه از آن اعلم عالمتر است ، بايد از مجتهد عالمتر در شهر ديگر تقليد نمايد و تقليد از مجتهد اعلم شهر خودش جايز نيست . و قس على هذا .\r\nدوم : ترجيح حكم حاكمى بر حاكم ديگر ، به خاطر تقوا و صداقت بيشتر ، اختصاص به امر قضا دارد و در باب افتاء عمل نمىشود . بدين جهت هيچ يك از فقها ( وجوبا ) نفرموده‌اند در صورتى كه بين مجتهدين اختلاف نظر رخ داد ، بايد از راست گوتر ، يا پرهيزكارتر تقليد كرد .\r\nسوم : با توجه به صدر روايت مقبوله « عن رجلين من اصحابنا بينهما منازعة فى دين او\r\n","description":"","footnote":"","page_name":" 353 ","page_number":356},
  {"content":"\r\nميراث فتحاكما إلى السلطان و إلى القضاة « معلوم مىشود كه ارتباطى به فتوا ندارد ، زيرا هيچ زمانى متداول نبوده كه براى اخذ فتوا به سلطان مراجعه نمايند ، بلكه هميشه به امام ( ع ) يا نماينده خاص يا عام او مراجعه مىكردند .\r\nب - نقد استدلال به روايت منقول از امام جواد ( ع ) بدين قرار است :\r\nأولا - مرسله است و لذا استدلال به آن جايز نيست ، زيرا مشمول ادله حجيت و اعتبار نمىباشد .\r\nثانيا - دلالت آن به معناى مقصود ما ناتمام است ، زيرا حضرت فرمود خداوند مىپرسد چرا به آن چه علم نداشتى فتوا دادى لذا سخن در عالم و جاهل است و حال آن كه در فرض مسأله ما سخن در عالم و اعلم مىباشد ، نه جاهل و عالم و يا اعلم .\r\nج - استدلال به فرموده امام حسن نيز هيچ گونه ارتباطى به بحث ما كه در بارهء افتاء است ندارد ، زيرا منظور حضرت در آن حديث خلافت و زعامت است ، بدين جهت تعميم آن به افتاء معنى ندارد .\r\nد - فرمان امير المؤمنين ( ع ) به مالك اشتر نيز نمىتواند دليل بر تعين تقليد از اعلم باشد ، زيرا سخن امام در بارهء قضاء است و شامل باب فتوا نمىشود و چنان كه از متن گفتار بر مىآيد ، منظور از افضل بودن ، برترى و فضيلت نسبى است ، نه مطلق كه اين از مختصات باب قضاوت است .\r\n\r\nتذكر يك نكته\r\nدر اينجا به يك نكته اشاره مىشود : رهبر جامعه بايد مدبر ، تيز هوش ، دانا ، و از توانايى خاص خود برخوردار باشد ، حضرت امير مؤمنان ( ع ) فرمود : « ان احق الناس بهذا الامر اقواهم عليه و اعلمهم بامر الله فيه » ( 1 ) شايسته ترين مردم براى رهبرى تواناترين آنها بر آن امر است و داناترين آنان به امر خداوند .\r\nدو حديث از رسول خدا نقل شده كه در اولى فرمود : « فمن دعا الناس إلى نفسه و فيهم من هو اعلم منه لم ينظر الله اليه يوم القيامة » ( 2 ) هر كس مردم را به خود بخواند\r\n\r\n","description":"","footnote":"\r\n( 1 ) همان مأخذ ، خطبه 173 .\r\n( 2 ) الاختصاص شيخ صدوق ، ص 251 ، و بحار الأنوار ، ج 2 ، ص 110 .\r\n","page_name":" 354 ","page_number":357},
  {"content":"\r\nدر حالى كه در ميان آنان عالمتر و داناتر از وى باشد خداوند در روز قيامت به او نظر ( رحمت ) نمىكند .\r\nو در دومى فرمود : « من تقدم على قوم من المسلمين و هو يرى ان فيهم من هو افضل منه فقد خان الله و رسوله و المسلمين » ( 1 ) كسى كه بر گروهى از مسلمانان پيشوايى كند و حال آن كه در ميان آنان برتر از او باشد او به خدا و رسول و مسلمانان خيانت كرده است .\r\nاين دو حديث نيز قابل نقد و اشكالپذير است ، زيرا :\r\nأولا - از نظر سند داراى ارسالاند .\r\nثانيا - از نظر دلالت ، زيرا آن در ارتباط با خلافت و رهبرى است نه در بارهء افتاء و نيز نقد و اشكال بر احاديث پيشين ، بر حديثى كه از امام صادق عليه السلام نقل شده وارد است در آنجا كه فرمود : « من دعا الناس إلى نفسه و فيهم من هو اعلم منه فهو مبتدع ضال » ( 2 ) كسى كه مردم را به پيروى از خود دعوت كند و در بين آنها داناتر و عالمتر از وى باشد او بدعت گذار و گمراه است .\r\n\r\nادله عدم تعيّن تقليد از اعلم\r\nچنان كه ملاحظه شد ، ادله وجوب تقليد از اعلم مطرح و موارد قابل مناقشه و اشكال نقد و بررسى گرديد . اينك به برخى از ادله عدم تعين تقليد از اعلم و جواز تقليد از غير اعلم اشاره مىشود :\r\n\r\nدليل اول -\r\nاطلاق آيات و رواياتى كه بر شرعيت اصل تقليد دلالت دارد . اين دليل مورد نقد قرار گرفت كه خلاصه آن چنين است :\r\nأولا - آن اطلاقات در مقام بيان اصل تشريع مىباشند .\r\nثانيا - شامل مورد تعارض فتاوى كه مركز اصلى بحث است نمىشود . ولى اين قابل نقد است زيرا آن كه محال است تعبد به جمع بين متناقضين است نه تعبد به تخيير بين متناقضين كه تخيير اصولى است نه فقهى .\r\n\r\nدليل دوم -\r\nاخبار منقول از ائمه ( ع ) است كه پيروان خود را به اصحاب ارجاع داده‌اند ،\r\n\r\n","description":"","footnote":"\r\n( 1 ) الغدير ، عبد الحسين امينى ، ج 8 ، ص 291 .\r\n( 2 ) بحار الأنوار ، ج 75 ، ص 254 .\r\n","page_name":" 355 ","page_number":358},
  {"content":"\r\nبدون آن كه ذكرى از اعلم در آنها آمده باشد . در ذيل به چند روايت اشاره مىشود :\r\n1 - « ما رواه عبد الله بن ابى يعفور ، قال : قلت لأبي عبد الله ( ع ) انه ليس كل ساعة ألقاك و لا يمكن القدوم و يجيء الرجل من اصحابنا فيسألنى و ليس عندى كل ما يسألنى عنه ، فقال الامام الصادق : ما يمنعك من محمد بن مسلم الثقفى فانه سمع من ابى و كان عنده وجيها » . ( 1 ) عبد الله يغفور گويد : به امام صادق ( ع ) عرض كردم بعضى از شيعيان نزد من مىآيند و سؤالى را مطرح مىسازند . و من پاسخ آن را نمىدانم ، و از طرفى هر ساعت نمىتوانم شما را ملاقات كنم . امام ( ع ) در پاسخ فرمود : چه اشكالى دارد به محمد بن مسلم ثقفى مراجعه كنى ( و مسائل خود را از او بپرسى ) او از پدرم امام باقر ( ع ) استماع حديث كرده و شخصيتى موجه و معتبر مىباشد .\r\nدر اين روايت ، حضرت دليل ارجاع دادن به محمد بن مسلم را شناخت و وجيه بودن او را ذكر كرده و اسمى از اعلم بودن وى به ميان نياورده است .\r\n2 - « ما رواه شعيب العقرقوفي ، قال : قلت لأبي عبد الله ربما احتجنا ان نسأل عن الشىء فمن نسأل ؟ قال : عليك بالأسدي » . ( 2 ) شعيب عقرقوقى گويد : از امام صادق ( ع ) پرسيدم در مواردى كه نياز به پرسش پيدا مىكنيم ، مسائل خود را از چه كسى بپرسيم ؟ امام فرمود : از اسدى ( يعنى ابو بصير ) سؤال كنيد .\r\n3 - « ما رواه يونس بن يعقوب قال : كنا عند ابى عبد الله عليه السلام فقال : أ ما لكم من مفزع ، أ ما لكم من مستراح تستريحون اليه ، ما يمنعكم من الحارث بن المغيرة النضري » . ( 3 ) يونس بن يعقوب گويد : نزد امام صادق ( ع ) بوديم كه ايشان فرمود : مگر شما محل امن و آسايشى در اختيار نداريد كه به هنگام نياز بدان پناه بريد و بياساييد ؟ چرا نزد حارث بن مغيره نمىرويد ( تا احكام و مسائل خود را از او بپرسيد ؟ ) .\r\n\r\n","description":"","footnote":"\r\n( 1 ) وسائل الشيعه ، باب 11 ، از ابواب صفات قاضى ، ج 18 ، ص 105 ، حديث 23 .\r\n( 2 ) همان مأخذ ، حديث 15 .\r\n( 3 ) همان مأخذ ، حديث 24 .\r\n","page_name":" 356 ","page_number":359},
  {"content":"\r\n4 - « ما رواه عبد العزيز بن المهتدي . . قال : سألت الرضا عليه السلام فقلت : اتى لا ألقاك فى كل وقت فعمن آخذ معالم دينى ؟ فقال خذ عن يونس بن عبد الرحمن » . ( 1 ) عبد العزيز مهتدى گفت : از امام رضا ( ع ) پرسيدم من هميشه موفق نمىشوم شما را ملاقات كنم ، مسائل دينى خود را از چه كسى ياد بگيرم ؟ امام فرمود : از يونس بن عبد الرحمن .\r\n5 - « ما رواه على بن مسيب الهمداني قال قلت للرضا عليه السلام شقتي بعيدة و لست اصل إليك فى كل وقت فمن آخذ معالم دينى ؟ قال : من زكريا بن آدم القمي المأمون على الدين و الدنيا » . ( 2 ) على بن مسيب همدانى گويد : به حضرت رضا ( ع ) عرض كردم در جايى دور دست زندگى مىكنم و به شما دسترسى ندارم ، از چه كسى احكام و مسائل دينى خود را فرا گيرم ؟\r\nامام ( ع ) فرمود : از زكريا بن آدم قمى ، كه فردى مورد اطمينان در دين و دنياست .\r\n6 - « ما رواه احمد بن اسحاق عن ابى الحسن عليه السلام قال : سألته و قلت من اعامل و عمن آخذ و قول من اقبل فقال : العمرى ثقتى فما ادى إليك عنى فعنى يؤدى و ما قال لك عنى فعنى يقول فاسمع له و اطع ، فانه الثقة المأمون . قال : و سألت ابا محمد عن مثل ذلك فقال العمرى و ابنه ثقتان فما اديا إليك عنى ، فعنى يؤديان و ما قالاك فعنى يقولان فاسمع لهما و اطعهما فانهما الثقتان المأمونان » . ( 3 ) احمد بن اسحاق گويد : از امام ابو الحسن ( ع ) پرسيدم احكام و مسائل شرعى خود را از چه كسى دريافت نمايم و قول چه كسى را به پذيرم ؟ امام فرمود : عمرى مورد اعتماد من است و هر چه از سوى من ابلاغ كرد ، از من است و هر چه از قول من گفت ، از من است ، بشنو و او را اطاعت كن ، زيرا او امين و مورد اطمينان است .\r\nراوى اضافه مىكند : از امام ابو محمد ( ع ) در بارهء فرد ديگرى مثل او سؤال كردم .\r\nفرمود : عمرى و پسرش هر دو مورد وثوق و اطمينان هستند و هر چه ابلاغ نمايند از من است و هر چه از قول من گويند ، گفتار من است ، بنا بر اين سخن آنها را بشنو و به كار بند ،\r\n\r\n","description":"","footnote":"\r\n( 1 ) همان مأخذ ، حديث 34 .\r\n( 2 ) همان مأخذ ، حديث 27 .\r\n( 3 ) همان مأخذ ، حديث 4 .\r\n","page_name":" 357 ","page_number":360},
  {"content":"\r\nكه هر دو امين و مورد اعتماد هستند .\r\n7 - « ما رواه اسحاق بن يعقوب قال سألت محمد بن عثمان عمرى ان يوصل لي كتابا قد سألت فيه عن مسائل اشكلت على فورد التوقيع به خط مولانا صاحب الزمان عليه السلام . .\r\nو اما الحوادث الواقعة ، فارجعوا فيها إلى رواة حديثنا ، فانهم حجتى عليكم ، و انا حجة الله و اما محمد بن عثمان العمرى فرضى الله عنه و عن ابيه من قبل فانه ثقتى و كتابه كتابى « . ( 1 ) اسحاق بن يعقوب مىگويد : از محمد بن عثمان عمرى خواستم نامه اى كه مسائل مشكل خود را در آن مطرح ساخته بودم به من باز گرداند ، در اين هنگام نامه توقيع با خط و امضاى حضرت صاحب الزمان ( ع ) را به من داد ، بدين عبارت : در حوادث و رويدادهاى آينده به راويان احاديث ما رجوع كنيد كه آنان حجت من بر شما هستند و من حجت خدا هستم ( بر ايشان ) و اما محمد بن عثمان كه خدا از گذشته او و پدرش خشنود باد مورد اعتماد من و نامه او نامه من است .\r\n8 - « ما رواه مفضل قال ان ابا عبد الله عليه السلام قال للفيض بن المختار فى حديث فاذا اردت حديثنا فعليك بهذا الجالس و أومى إلى رجل من اصحابه ، فسألت اصحابنا عنه فقالوا : زرارة بن اعين » . ( 2 ) مفضل روايت مىكند : اما صادق ( ع ) در ضمن حديثى به فيض مختار فرمود : هر گاه خواستار حديث ما شدى ، بر تو باد به شخصى كه اينجا نشسته ، و يكى از ياران خود را نشان داد . من از اصحاب سؤال كردم : آن شخص كه بود ؟ گفتند : زرارة بن اعين « .\r\n9 - « ما رواه سليمان بن خالد قال : سمعت ابا عبد الله يقول ما اجد احدا احيى ذكرنا و احاديث ابى ( ع ) الا زرارة و ابو بصير ( ليث المرادي ) و محمد بن مسلم و بريد بن معاويه العجلي و لو لا هؤلاء ما كان احد يستنبط هذا ، هؤلاء حفاظ الدين و امناء ابى عليه السلام على حلال الله و حرامه و هم السابقون إلينا فى الدنيا و السابقون إلينا فى الآخرة » . ( 3 ) سليمان بن خالد مىگويد : امام صادق ( ع ) فرمود : احدى را نيافتم كه ياد ما را و احاديث پدرم امام باقر را زنده نگهدارد مگر زراره و ابو بصير و محمد بن مسلم و بريد بن معاويه\r\n\r\n","description":"","footnote":"\r\n( 1 ) همان مأخذ ، حديث 9 .\r\n( 2 ) همان مأخذ ، حديث 19 .\r\n( 3 ) همان مأخذ ، حديث 21 .\r\n","page_name":" 358 ","page_number":361},
  {"content":"\r\nعجلى ، و اگر اينان نبودند هيچ كس نبود كه استنباط احكام نمايد ، آنان پاسداران دين و امانت داران پدرم در حلال و حرام خدا بوده و در دنيا و آخرت به سوى ما سبقت مىگيرند .\r\n10 - « ما رواه احمد بن حاتم بن ماهويه قال : كتبت اليه يعنى ابا الحسن الثالث عليه السلام اسأله عمن آخذ معالم دينى و كتب اخوه ايضا بذلك فكتب إليهما فهمت ما ذكرتما فاصمدا فى دينكما على كل من فى حبنا و كل كثير القدم فى أمرنا فانهما كافوكما . . ( 1 ) احمد بن حاتم بن ماهويه گفت : در نامه اى از امام ابو الحسن سوم ( ع ) پرسيدم احكام دين خود را از چه كسى سؤال كنم ؟ ( برادر او نيز نامه اى به همين مضمون براى امام نوشت ) .\r\nامام ( ع ) در پاسخ آنها مرقوم نمود : من از محتواى نامه شما آگاه شدم شما در دينتان محكم و استوار باشيد ( و جوياى كسى باشيد ) كه عمر خود را در دوستى ما گذرانده و در امر ما بيشتر سابقه دارد ، همو شما را كفايت مىكند .\r\n11 - عبد العزيز مهتدى مىگويد به حضرت رضا ( ع ) عرض كردم : « ان شقتي بعيد فلست اصل إليك فى كل وقت فآخذ معالم دينى عن يونس مولى آل يقطين قال نعم » ( 2 ) راه من دور است ، نمىتوانم خدمت شما برسم آيا اجازه مىفرماييد احكام و معارف دينى را از يونس . . بگيرم ؟ حضرت فرمود : بلى .\r\nاكنون در يك جمع بندى از محتواى روايات مذكور مىتوان گفت : در مرجعيت احكام ، اعلميت شرط نيست و اگر اعلم بودن لازم بود ، بايستى نمونه و شاهدى در روايات ديده مىشد ، و امام ( ع ) مردم را به اعلم اصحاب خود ارجاع مىدادند . با اين كه مىبينيد اسمى از آن در روايات به ميان نيامده تنها در حديث اول وجيه بودن و در پنجم مورد اطمينان بودن و در ششم امين بودن و در هفتم حجت بودن روايات و در حديث نهم حافظان دين و در حديث دهم پيشتازان در امر ما : مطرح شده است و امام به آنانى كه داراى اين ويژگيها بوده‌اند ارجاع داده است .\r\nنكته اى كه لازم است پيش از بيان وجوه ديگر ذكر شود اين است كه وجوه آتى به عنوان تأييد نظريه ما ذكر مىشود ، نه به عنوان دليل ، زيرا آنها قابل نقد و اشكال مىباشند .\r\n\r\n","description":"","footnote":"\r\n( 1 ) وسائل الشيعه ، حديث 45 .\r\n( 2 ) همان مأخذ ، حديث 35 .\r\n","page_name":" 359 ","page_number":362},
  {"content":"\r\n\r\nدليل سوم -\r\nسيره اهل شرع است كه از زمان رسول خدا و صحابه و تابعين و تابعان تابعين ، تا زمان شيخ اعظم انصارى بدين روال بوده كه مردم هر شهرى به راوى و عالم و فقيه جامع الشرائط مراجعه مىكردند ، بدون جستجوى از اعلم و اين سيره حدود 12 قرن ادامه داشت ، با آن كه بىترديد ، درجات و مراتب علمى مجتهدان در هر عصرى مختلف بوده است و نيز با اين كه بعضى مسألهء اعلميت را در هر عصرى مطرح كرده بودند .\r\nتوضيح اين كه : از زمان صحابه تا اين زمان ، سه مركز براى تعليم و بيان احكام الهى در ميان مسلمانان وجود داشته است .\r\nالف - مركز رأى . ب - مركز حديث ، ج - مركز اجتهاد از راه منابع شرعى .\r\nمؤسس مركز اول ، عبد الله بن مسعود ( م 32 ه ) و مؤسس مركز دوم ، عبد الله بن عمر و مؤسس مركز سوم وصى رسول الله حضرت على ( ع ) بوده است ، پيروان هر مركزى در هنگام نياز به عالمان آن مراجعه نموده و احكام را دريافت مىكردند . و به هيچ وجه مسأله تعين مراجعه به اعلم بين آنان به گونه عملى مطرح نبوده است .\r\nدر نقد اين دليل ، گفته‌اند : وجود چنين سيره اى - حتى در موردى كه مراجعين عالم به اختلاف فتواى آنها بوده‌اند - احراز نشده است و همين عدم احراز كافى است براى عدم حجيت آن .\r\nدر رد اين نقد نيز گفته شده است : اختلاف فتوا بين آنان ، مانع از رجوع به هر يك از آنها در مقام اخذ حكم و فتوا نبوده است ، زيرا وظيفه جاهل رجوع به طبيعى عالم مىباشد كه اين عنوان قابل انطباق بر هر يك از عالمان بوده است . چه آن كه بين آنها در فتوا توافق بوده و چه اختلاف و به همين جهت فحص از وجود اختلاف فتاواى آنان در بين نبوده است .\r\nو اما اشكال به اين كه نمىتوان در مورد اختلاف بين دو مجتهد در حكم مسأله اى قائل به تخيير و جواز رجوع به هر يك از آنها شد چون دوران امر بين حجت و لا حجت است پس بايد به اعلم رجوع شود پاسخ اين از رد و نقد دليل دوم از دلايل تعين تقليد از اعلم معلوم مىشود . در آنجا گفته‌ايم كه تخيير مقلد در مورد اختلاف بين دو مجتهد فقهى نيست بلكه اصولى است از قبيل تخيير بين خبرين متعارضين ، بر اين اساس دوران امر بين حجت و لا حجت نمىباشد بلكه از قبيل دوران امر بين دو حجت ظاهرى است كه مانعى از قايل به تخيير شدن در آن نيست .\r\n","description":"","footnote":"","page_name":" 360 ","page_number":363},
  {"content":"\r\n\r\nدليل چهارم - تقرير ائمه ( ع ) است ،\r\nزيرا آنان از روش جامعه اسلامى كه بدون توجه به اعلميت به هر مجتهدى رجوع مىنمودند ، منع نكردند . با اين كه اين عمل آنان در حوزه برخورد و ديد امامان بوده ، هيچ منع و واكنشى در اين باره در احاديث ائمه ديده نشده است . همين امر نشانگر آن است كه امامان ما اين روش را خلاف نمىدانستند ، زيرا در صورتى كه خلاف مىبود ، بايد منع و استنكار مىنمودند ، همان گونه كه در عمل به قياس ، تشبيه و تمثيل و نيز اجتهاد از راه رأى اعتراض نمودند و با تمام قدرت در برابر آن ايستاده و مخالفت ورزيدند .\r\n\r\nدليل پنجم - تعين تقليد از اعلم ،\r\nموجب عسر و حرج بر اهل تقليد است . اين وجه به نظر برخى از فقيهان قابل نقد مىباشد ، زيرا گفته‌اند : موضوع ادله نفى عسر و حرج شخصى است ، نه نوعى ، و حكم ( وجودا و عدما ) دائر مدار وجود و عدم حرج براى شخص است . نه نوع مردم ، لذا هر گاه براى شخصى در تقليد از اعلم حرجى باشد وجوب تقليد از اعلم براى او نخواهد بود ولى براى كسى كه حرجى نباشد تقليد از او برايش تعين پيدا مىكند .\r\n\r\nپيامد مطرح نبودن مسأله در زمانهاى پيشين\r\nچون ادله تعين تقليد از اعلم قابل مناقشه و اشكال است و در زمان صحابه و تابعين و اوايل تابعان تابعين ، تعين تقليد از اعلم در دامنه وسيع مطرح نبوده ، لذا برخى از فقها بعد از شهيد ثانى قايل به تخيير در تقليد از اعلم يا غير اعلم شده و اعلميت را معتبر ندانسته‌اند . از جمله صاحب فصول نيز به اين قول تمايل نشان داده است .\r\nآية الله شيخ محمد رضا آل ياسين هم اين قول را در حاشيه عروة الوثقى و ميرزا محمد تنكابنى در رساله تقليد از اعلم مورد تأييد قرار داده‌اند مرحوم سيد محمد كاظم طباطبايى يزدى در عروة الوثقى و مرحوم سيد ابو الحسن اصفهانى در وسيلة النجاة و امام راحل در تحرير الوسيله و بسيارى ديگر ، به اعتبار اعلميت فتوا نداده‌اند ، بلكه احتياط دانسته‌اند .\r\nدر اينجا بد نيست سخن شگفت آور آية الله محمد كاظم يزدى را نقل كنيم . پيش از آن بايد به نكته اى اشاره شود : مراجع تقليدى كه اعلميت را در امر تقليد معتبر دانسته و در اين مسأله فتوا داده‌اند ، مىگويند : « اگر مجتهد اعلم در يك مسأله اى فتوا ندهد و\r\n","description":"","footnote":"","page_name":" 361 ","page_number":364},
  {"content":"\r\nنظرش عمل به احتياط باشد و مجتهد غير اعلم در آن مسأله فتوا داده باشد ، مقلد مىتواند در آن مسأله احتياطى ، به فتواى مجتهد غير اعلم رجوع نمايد و اگر مجتهدين غير اعلم متعدد باشند بايد رعايت الاعلم فالاعلم شود « .\r\nمرحوم سيد محمد كاظم يزدى طباطبايى با آن كه در مسأله 12 عروة الوثقى تقليد از اعلم را فتوا نداده و احتياط نموده است با اين وصف در پرسشى كه در رابطه با احتياطهاى ايشان شده بود چنين پاسخ نوشتند : « لا يجوز تقليد غيرنا » ( تقليد از غير ما جايز نيست ) .\r\nدر اينجا اين پرسش پيش مىآيد كه ايشان چگونه اين پاسخ را داده‌اند . جواب اين است كه مجتهد اعلم ، اگر چه جايز مىداند مقلدين او در مسائل احتياطى به مجتهدى كه در آن مسائل فتوا داده است رجوع كنند ، ولى آن مجتهد بايد از لحاظ شرايط مورد تأييد مجتهد اعلم قرار گيرد ، يا اين كه خود مقلد بر طبق مدرك شرعى ، فالاعلم را احراز كند .\r\nبر اين اساس پاسخ صاحب عروه داراى دو احتمال است : يكى اين كه ايشان ديگران را مجتهد نمىدانسته است و احتمال دوم آن كه مجتهد مىدانسته ولى واجد شرايط كامل نمىدانسته است ، احتمال اول خيلى ضعيف و دور از حقيقت به نظر مىآيد . ولى احتمال دوم ، با توجه به جو سياسى آن روز و داغ بودن بازار مشروطيت و مشروطه خواهى و قضاياى آن ، موجه تر و به حقيقت نزديكتر مىباشد . در هر حال صدور اين نظريه از ايشان پيش از زمانى است كه مردم را به آية الله العظمى آقا شيخ احمد كاشف الغطاء در تقليد ارجاع داده‌اند .\r\n\r\nديدگاه نگارنده در بارهء مسأله تقليد\r\nاينك پس از شرح و نقد ديدگاههاى مذكور در مورد تقليد اعلم ، ديدگاه و برداشت خود را بر طبق موازين فقه اجتهادى بدين شرح ارائه مىدهيم :\r\nالف - بنده به هيچ وجه وجوب تقليد از مجتهد اعلم و عدم جواز تقليد از مجتهد غير اعلم را حتى به گونه احتياط قايل نبوده و نيستم و بعد از بررسى منابع و ادله اجتهادى ، احتمال آن را نيز نمىدهم ، زيرا ادله شرعيه ياد شده و سيره صحابه و تابعين و تابعان تابعين ، براى تعميم جواز تقليد از مجتهد اعلم و غير اعلم كفايت مىكند و زمينه را براى اجراء اصل عقلى يعنى اصالة التعيين هنگام دوران امر بين احتمال تعين تقليد از\r\n","description":"","footnote":"","page_name":" 362 ","page_number":365},
  {"content":"\r\nاعلم ، و بين تخيير در تقليد از اعلم يا غير اعلم ، و نيز اصالة بقاء شغل الذمه در صورتى كه از غير اعلم تقليد نمايد ، نه در صورتى كه از اعلم تقليد نمايد ، و همچنين بناء عقلاء باقى نمىگذارند ، زيرا : دليل اجتهادى در بين است و اصل فقاهتى دليل است ، مادامى كه دليل اجتهادى در بين نباشد و با وجود دليل اجتهادى شكى براى اجراء اصول فقاهتى حاصل نمىشود تا آن كه نياز به اجراى آنها داشته باشيم .\r\nب - بر فرض كه نظريه تعين تقليد از اعلم پذيرفته شود ، لازم است مطلبى مهم كه شايد بيشتر مورد غفلت باشد را گوشزد نمايم ، آن مطلب اين است : مفهوم اعلميت در امروز كه نظام اسلامى بر پاست غير از مفهوم اعلميت در گذشته زمان است ، زيرا قبلا اعلم كسى بود كه عالمتر از مجتهدان ديگر در محدوده مسائل رساله‌هاى عمليه كه نوعا مشتمل بر مسائل فردى و عبادى و حدود پنج در صد احكامند باشد و اما امروز مجتهد اعلم كسى است كه عالمتر از همه مجتهدان در تمام مسائل مبتلا به اعم از فردى ، عبادى ، اقتصادى ، سياسى ، اجتماعى ، روابط بين الملل و مسائل حكومتى باشد . از اين رو اين امور من حيث المجموع بايد در فردى كه به عنوان اعلم مطرح مىشود احراز شود و بدون احراز امور ياد شده در فردى ، نمىتوان او را به عنوان مجتهد اعلم تلقى كرد .\r\nج - در كتاب ادوار اجتهاد از ديدگاه مذاهب اسلامى در دوره هشتم به طور قاطع بيان شد : فقيهى كه از مسائل مورد ابتلاى نظام اسلامى كه حدود 95 در صد احكاماند آگاهى نداشته باشد و تنها از احكام مسائل فردى و عبادى در حد رساله‌هاى عمليه كه صدها بار تكرار شده آگاه باشد ، چنين كسى مسلما مجتهد مطلق نمىباشد ، تا چه رسد به اين كه اعلم باشد و بر فرض كه در آن مسائل مجتهد باشد از مصاديق بارز مجتهد متجزى است و احكام تجزى بر آن فقيه بار مىشود و در صورتى كه پاى تجزى به ميان آيد و مجتهدينى باشند كه بعضى آگاهى بيشتر در مسائل فردى و عبادى و بعضى ديگر در مسائل جامعه و حكومتى داشته باشند ، آن كه آگاهى بيشتر از مسائل حكومتى دارد حق تقدم دارد بر كسى كه آگاهى ندارد .\r\nدر پايان لازم است مطلبى را تذكر دهم : بر انديشمندان و صاحب نظران و عالمان آگاه به شرايط زمان است كه خود امر معرفى مرجعيت را در نظام اسلامى به عهده بگيرند تا بتوانند علاوه بر ارزيابى بعد اجتهاد و عدالت ، ابعاد ديگرى را كه امروز از اهميت خاصى برخوردار است قرار دهند ، مانند آگاهى از اوضاع و مسائل جامعه خود و جوامع ديگر و\r\n","description":"","footnote":"","page_name":" 363 ","page_number":366},
  {"content":"\r\nهوش و زيركى خاص و توان بر همگام كردن فقه با شرايط زمان و مكان و توان بر پايبندى به واقعيتهاى آنها و عدم آسيبپذيرى از عوامل نفسانى و پيشداوريهاى ذهنى و نيز از عوامل خارجى مانند اعتراضها و تلقينهاى افراد ناوارد و قشرى و سنتهاى غلط اجتماعى و محيطى و داشتن شجاعت كافى در بيان احكام واقعى و بيم نداشتن از خدشه دار شدن موقعيتهاى اجتماعى و توانايى بر اداره امور جامعه و عدم تسلط افراد ناآگاه و منحرف و مغرض بر او كه حق را باطل و باطل را براى او حق جلوه دهند .\r\nاين بدين جهت است كه مجتهد و مرجع تقليد امروز غير از مجتهد و مرجع تقليد ديروز است . امروز او در برابر جهان متطور و قدرت سياسى دشمنان كينه توز اسلام قرار گرفته است و مسئوليت مسائل سياسى و اجتماعى و اداره نظام به عهده اوست . لذا بايد او علاوه بر شرايط و عناصر زمان پيش از انقلاب اسلامى ، مانند اجتهاد و عدالت ، شرايط و ويژگيهاى لازم ديگرى داشته باشد . ما حدود 26 ويژگى را براى مجتهد امروز پيش از شروع به استنباط و 16 ويژگى را براى او در زمان شروع استنباط لازم دانستيم ( 1 ) كه از جمله آنهاست : آگاهى كامل از تمام مشكلات جامعه و مسائل جهان اسلام . البته رسيدن به اين جايگاه بلند در اين زمان تنها براى اندكى از فقيهان و مجتهدان امكان دارد .\r\nپس بايد عالمان دل سوز و آگاه در اين زمينه بررسى نوينى را نسبت به تعيين اعلم و نيز در شيوه تعيين مرجع تقليد داشته باشند و نهايت دقت را مبذول دارند تا آن كه بتوانند فقيه و مجتهدى را كه براى حكومت اسلامى و جامعه مسلمين مفيد باشند شناسايى كرده و به مردم معرفى نمايند .\r\nشرايط ياد شده را در آينده به طور گسترده مورد بحث قرار خواهيم داد .\r\n\r\nط - نظريه جواز تقليد از زنى كه داراى اجتهاد است\r\nبجاست پيش از ورود در اصل موضوع مسائل ذيل را مطرح كنيم :\r\nآيا حكم اجتهاد در منابع و پايه‌هاى شناخت شرعى ويژهء مردان است ؟\r\nآيا در مبانى فقه اجتهادى شاگردى زنان نزد مردان منع شده يا خير ؟\r\nآيا در جامعه اسلامى مجتهد زن مورد پذيرش است ؟\r\nپيش از پاسخ به پرسش نخست به جا مىبينم آراء و نظرات عالمان و انديشمندان جامعهء\r\n\r\n","description":"","footnote":"\r\n( 1 ) در كتاب ادوار اجتهاد از ديدگاه مذاهب اسلامى آنها را بيان كرده‌ايم .\r\n","page_name":" 364 ","page_number":367},
  {"content":"\r\nاسلامى را در بارهء حكم اجتهاد بيان كنم :\r\n\r\nنظريه اول : اجتهاد بدعت و حرام است\r\nبرخى بر اين بينشاند كه اجتهاد بدعت و حرام است . اين نظريهء « اخبارى » هاى شيعهء پيروان ملا محمد امين استرآبادى و نيز اخباريهاى جامعهء اهل سنت مانند « ظاهرى » ها پيروان داوود بن على ظاهرى اصفهانى پيشواى مذهب ظاهريها و « ثوريها » پيروان سفيان بن سعيد ثورى پيشواى مذهب ثورى است . به خاطر فرصت كم ، نمىتوانم اين نظريه را به گونه اى مفصل مورد مناقشه قرار دهم . از سويى بطلان آن به اندازه اى واضح و آشكار است كه نيازى به بيان ندارد ، زيرا اگر اجتهاد در منابع و پايه‌هاى شناخت شرعى به كار گرفته نشود ، هيچ گاه فقه نمىتواند با رويدادهاى زندگى متطور و متكامل همگام شود ، بنا بر اين همان گونه كه پديده‌ها در بستر زمان متحول و مستمر است ، بايد اجتهاد هم تحول و استمرار داشته باشد تا از راه به كارگيرى آن در منابع ، فروع تازه و اصول پايه و قوانين كلى بر مصاديق خارجى منطبق شود .\r\n\r\nنظريهء دوم : اجتهاد توطئه اى عليه دين\r\nنظريهء دوم اجتهاد را توطئه اى ضد دين مىداند . استاد اسماعيل شطى سر دبير مجلهء « المجتمع الكويتى » در شمار كسانى است كه پيرو اين نظريه است . بطلان اين نظريه روشن است ، زيرا مىپندارد مقصود طرفداران اين نظريه فتح باب اجتهاد قانون تحول احكام به تحول زمان و شرايط آن است ، كه پيامدش خضوع احكام در برابر رويدادهاست .\r\nمانند پروتستانهاى مسيحى كه مىپندارند شريعت ثابت نداريم و با اجتهاد شريعت متحول است ، اما مقصود طرفداران نظريه فتح باب اجتهاد اين نيست ، بلكه مقصود آنان قانون تحول اجتهاد با تحول زمان و شرايط آن بر اساس منابع معتبر شرعى است . پيامد اين اجتهاد خضوع رويدادها در برابر احكام است .\r\n\r\nنظريهء سوم : اجتهاد واجب عينى است\r\nنظريهء ديگر اين است كه اجتهاد بر همه مكلفان واجب عينى است . شخصيتهايى چون ابن زهره حلبى صاحب كتاب « غنيه » ، ابن حمزه صاحب كتاب « الوسيله » ، ميرزا عبد الله\r\n","description":"","footnote":"","page_name":" 365 ","page_number":368},
  {"content":"\r\nاصفهانى صاحب « رياض العلماء » و علامه ماحوزى صاحب « الاشارات » پيرو اين نظريه هستند .\r\nبرخى از اين نظريه اشكال گرفته‌اند كه اگر ما براى اجتهاد وجوب عينى قايل شويم ، باعث عسر و حرج و اختلال نظام مىشود . اما اين رد و نقد درست نيست . زيرا ناقدين و مستشكلين معناى اجتهادى را كه آنها به وجوب عينى آن قائلاند ، نفهميدند . چون معنايى كه آنان بدان قائلاند غير معناى اصطلاحى اجتهاد است . چرا كه آن معنا باعث عسر و حرج و اختلال نظام نمىشود و بيان آن از حوصلهء اين مبحث خارج است .\r\n\r\nنظريهء چهارم : واجب كفايى بودن اجتهاد\r\nهمه انديشمندان جامعهء اسلامى از شيعه ، حنفى ، مالكى ، شافعى ، حنبلى ، زيدى ، اباضيى ، تميمى ، نخعى ، ثورى ليثى راهويه نيشابورى ، جبيرى ، زهرى ، محمد بن عبد الرحمن بن ابى ليلا و مذاهب ديگر - كه من در اين زمينه نزديك به بيست و دو مذهب را بررسى كرده‌ام - اجتهاد را واجب كفايى مىدانند .\r\nوجوب كفايى اجتهاد اكنون مىخواهيم ببينيم آيا اين حكم كه وجوب كفايى اجتهاد است ، تنها ويژهء مردان است يا شامل زنان هم مىشود ؟ همهء عالمان اصولى جامعهء اسلامى بر اين بينش و عقيده‌اند كه اين حكم تنها ويژهء مردان نيست . بجاست دلايل آن را يادآور شويم :\r\n1 - اطلاق آيهء مباركهء « نفر » : * ( « وَما كانَ الْمُؤْمِنُونَ لِيَنْفِرُوا كَافَّةً فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ وَلِيُنْذِرُوا قَوْمَهُمْ إِذا رَجَعُوا إِلَيْهِمْ لَعَلَّهُمْ يَحْذَرُونَ » ) * . در اين آيه تفقه و اجتهاد را بر همهء اهل ايمان به گونهء واجب كفايى لازم دانسته و در آن نه زن و نه مرد بويژه ذكر نشده ، بلكه اين حكم براى اهل ايمان است كه عام مىباشد و زنان و مردان را به گونه اى يكسان شامل مىشود .\r\n2 - اطلاق حديث امام صادق ( ع ) كه فرمود : « تفقهوا فى الدين فان من لم يتفقه منكم فى الدين فهو اعرابى ؛ در دين تفقه كنيد ، هر كس از شما در آن تفقه نكند اعرابى است . » در اين حديث كه به تفقه و اجتهاد امر شده ، نه مرد و نه زن - بويژه - ذكر نشده ، بلكه وظيفهء هر مسلمانى را تفقه در دين دانسته است .\r\n","description":"","footnote":"","page_name":" 366 ","page_number":369},
  {"content":"\r\n3 - حديث ديگرى از امام صادق ( ع ) كه فرمود : « علينا بإلقاء الاصول و عليكم التفريع ؛ ما اصول احكام و قوانين كلى احكام را بيان مىكنيم ، اما شما تفريع كنيد » . اجتهاد از نظر شيعيان عبارت است از : « رد فروع إلى اصول » و تطبيق قوانين كلى بر مصاديق خارجى . مسلمانان بايد اين كار را انجام دهند .\r\nامام مىگويد : « وظيفهء ما اين است كه اصول احكام و قوانين كلى احكام را براى شما بيان كنيم ، اما تفريع براى شماست . شما بايد تفريع كنيد . » كم « در حديث ضمير جمع است و همه را در بر مىگيرد ، نه تنها زن يا تنها مرد را .\r\n4 - امام هشتم فرمود : « علينا ان نلقى الاصول و عليكم ان تتفرعوا ، بر شماست كه تفريع كنيد و بر ماست كه اصول را بيان كنيم . » اينجا نيز نه فقط زن مطرح است و نه فقط مرد ، بلكه اهل ايمان مطرح مىباشد كه زنان و مردان را در بر مىگيرد .\r\n5 - خبر معروف : « المجتهد اذا اجتهد فاصاب فله اجران ، و ان اجتهد فاخطأ فله اجر واحد » ، در اينجا مراد مجتهد كلى است ، نه زن يا مرد . بنا بر اين حكم اجتهاد كه وجوب كفايى است ، شامل زن و مرد مىشود .\r\n\r\nتعليم و تعلم زن از مرد و مرد از زن\r\nدر پاسخ به اين كه آيا آموزش زنان نزد مردان در مبانى و پايه‌هاى شناخت منع شده يا خير ، بايد گفت چنين چيزى اصلا وجود ندارد . در منابع و پايه‌هاى شناخت هيچ اشكالى در بارهء يادگيرى زنان نزد مردان يا مردان نزد زنان ذكر نشده . زنان مىتوانند نزد مردان و مردان نزد زنان آموزش ببينند و اين به دليل اطلاق ادلهء فقهى اجتهادى تعليم و تعلم است . بدين گونه پاسخ و پرسش در دانشگاهها و جاهاى ديگر بين پسران و دختران بىاشكال است .\r\nبه هر رو ، اطلاق دليل نمايانگر آن است كه در جامعهء اسلامى محدوديتى در ارتباط با افراد جامعه در زمينهء تعليم و تعلم نيست ، مگر زمانى كه ارزشهاى اسلامى به خطر افتد .\r\nعلاوه روش هميشگى از زمان پيامبر خدا و امامان بر شاگردى زنان نزد مردان بوده و هيچ منعى صادر نشده است .\r\n","description":"","footnote":"","page_name":" 367 ","page_number":370},
  {"content":"\r\n\r\nپذيرش اجتهاد و مجتهد زن در جامعه اسلامى\r\nدر پاسخ اين پرسش مىگوييم در همهء ادوار تاريخ فقه و اجتهاد ، زنان فقيه و مجتهده از سوى جامعه اسلامى با پذيرش يكسان با مردان رو به رو بوده‌اند . هنگامى كه عصر تشريع و زمان صحابه و زمان تابعان تابعين را بررسى مىكنيم ، مىبينيم فقيهانى از زنان در كنار روايات ، احكام شرعى را هم براى مردان بيان مىكرده‌اند ، همان گونه كه مردان در زمان پيامبر و صحابه و زنان تابعين احكام را بيان مىكردند .\r\n\r\nجواز تصدى مرجعيت تقليدى براى زنان\r\nدر پاسخ به اين كه آيا تصدى مقام مرجعيت تقليدى براى زن اشكالى دارد يا خير ، بايد گفت جواز تصدى زنان مرجعيت تقليدى در ادله و منابع فقهى اجتهادى بسيار روشن است و به گمان من كوچكترين ابهامى در آن راه ندارد . با آن كه در برخى مسايل ديگر ، در ادله روايات تعارض دارد ، اما در اين زمينه هيچ روايتى كه با ادلهء جواز تعارض داشته باشد ، وجود ندارد .\r\nاكنون ادله جواز را به گونه اى گذرا و اشاره وار بيان مىكنم و اميدوارم كسانى كه اهل نقد هستند انتقاد كنند تا پاسخ گويم . ما از انتقاد وحشت نداشته و نداريم ، زيرا انتقاد سازنده و مفيد در جامعه نمايانگر سلامت و كمال فكرى جامعه است . همان گونه كه امام ( ره ) فرمودند : اظهار نظرهاى اجتهادى بايد در حكومت اسلامى آزاد باشد ، انتقاد هم بايد آزاد باشد .\r\n\r\nادله جواز مرجعيت تقليدى براى زن عبارتند از :\r\n1 - اطلاق آيات ، مانند آيهء نفر كه بيان شد . اين آيه ميزان را براى مراجعهء مردم به شخصى در اخذ احكام ، تفقه و اجتهاد قرار داده و در آن زن يا مرد ويژه ذكر نشده . وظيفه مردم است كه حرف متفقه و مجتهد را به پذيرند چه زن باشد يا مرد .\r\n* ( « فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ » ) * . در اين آيه اهليت براى ذكر را ميزان قرار داده نه فقط مرد بودن يا زن بودن را ، هر كه اهل ذكر است بايد بيان احكام كند چه زن باشد و چه مرد .\r\n","description":"","footnote":"","page_name":" 368 ","page_number":371},
  {"content":"\r\n* ( إِنَّ الَّذِينَ يَكْتُمُونَ ما أَنْزَلْنا مِنَ الْبَيِّناتِ ) * إلى آخر ؛ يعنى آنهايى كه از ما انزل الله آگاهى دارند نبايد آنها را از مردم كتمان كنند و اگر كتمان كنند با لعن خدا و لعن كنندگان رويارو هستند و فرق نمىكند كه كتمان كننده زن باشد يا مرد .\r\n2 - حديث معروف : « و اما من كان من الفقهاء صائنا لنفسه ، حافظا لدينه ، مخالفا لهواه ، مطيعا لأمر مولاه فللعوام ان يقلدوه » . در اين حديث كه مضمون آن مطابق با ادلهء معتبر فقهى است گفته شده : هر كس از فقها ، كه اين عنوان شامل زن و مرد مىشود . در اين حديث براى مراجعه ، ميزان را فقاهت و اجتهاد قرار داده است با ويژگيهاى ديگرى كه در آن بيان شد ، نه مرد يا زن بودن تنها را ، بلكه هر كس كه فقيه است .\r\n3 - همان گونه كه امام صادق ( ع ) مردم را براى آگاهى از احكام شرعى و وظايف الهى به مردان ارجاع مىدادند به زنان نيز ارجاع مىدادند . از آن جمله : حميده مصفاة كه به وى زن طلايى مىگفتند . او داراى مرجعيتى عظيم بود و از آن رو بدين لقب ملقب شد كه در فقه و اجتهاد از اهميتى ويژه برخوردار بود . به واقع آن زمان آزادى بيشتر و فكرها بازتر بود .\r\nامام صادق ( ع ) به حميده مصفاة مىگفتند زن و مرد در اجتهاد هيچ تفاوتى ندارند ، هر دو در تحقق جامعه نقش دارند و مرد بر زن در جامعه اسلامى هيچ امتيازى ندارد .\r\nروايت صحيح ديگرى هست كه مىگويد : سائل از امام صادق ( ع ) مىپرسد : آيا زن مىتواند در حج از مرد نيابت كند با توجه به اين كه در حج احكام زن و مرد متفاوتند . مانند اين كه زن مىتواند لباسهاى معمولى و عادى خود را از لباس احرام قرار دهد و در آنها محرم شود ولى مرد نمىتواند و ديگر حرام بودن پوشيدن صورت براى زن در حال احرام و پوشيدن سر براى مرد در همان حال . يا اين كه زن محرم مىتواند با ماشين سقف دار و يا قرار دادن چترى بر سر به طرف مكه رود ، اما مرد نمىتواند ، يا اين كه حج تمتع زن ، بعضى اوقات مبدل به افراد مىشود ، اما مرد خير . با اين وصف و با اين تفاوتها امام صادق ( ع ) مىفرمايد : زن اگر عالم به احكام باشد مىتواند از مرد در حج نيابت كند . آنگاه مىفرمايد : « رب امرأة افقه من رجل » چه بسا زن از مرد فقيه تر است . در روايت ديگر فرمود : « رب امرأة خير من رجل » چه بسا زنى از مرد برترى دارد . اين حديث متساوى بودن زن را بر مرد بيشتر مىنماياند ، زيرا امتياز را به طرف زن مىدهد . پس بايد در منابع و پايه‌هاى شناخت در كليهء مسايل زنان و مردان بازنگرى كنيم تا بويژه در جامعهء اسلامى از حقوقشان محروم نگردند .\r\n","description":"","footnote":"","page_name":" 369 ","page_number":372},
  {"content":"\r\n4 - سيرهء مسلمين در مراجعهء مردان به زنان براى اخذ احكام ، از جمله دلايل ديگرى است كه زن مىتواند تصدى مرجعيت تقليدى كند . اين سيره در زمان رسول خدا و ائمه بوده و در اين باره منعى صادر نشده است .\r\n5 - لزوم رجوع جاهل به عالم . نادان بايد به دانا رجوع كند . اگر زنى فقيه مجتهده است ، مىتواند از او تقليد كند و هيچ جاى شبهه براى من نيست . در دليل عقلى ، دانايى ميزان مراجعه نهاده شده و اين از مهمترين ادلهء تقليد است ، كه در آن فرقى بين زن و مرد نيست .\r\n\r\nدلايل مخالفين\r\nدر پايان بجاست دلايل كسانى را كه بر جواز تصدى مرجعيت تقليدى براى زنان اشكال گرفته‌اند ، ارائه دهيم :\r\nاين ادله عبارتند از :\r\n1 - اجماع : نقد و اشكال اين دليل روشن است ، زيرا اين اجماع مقطوع المدركيه است و بر فرض كه محتمل المدركيه باشد نيز اعتبار ندارد . همهء عالمان اين را اذعان و اعتراف دارند ، پس اعتبار بر ادلهء آتيه است نه به او ، در صورتى كه بر ادلهء آتى اشكالى وارد نشود .\r\n2 - مرجعيت از باب منصب است و نياز به نصب و جعل دارد . اين دليل نقد پذير است ، زيرا مرجعيت از باب خبرويت است نه از باب منصب تا آن كه نياز به نصب داشته باشد .\r\n3 - دعواى انصراف اطلاقاتى كه دلالت بر جواز تصدى مرجعيت دارد از زنان . اين دليل نقد و اشكال شديد ما را برمىانگيزد ، زيرا أولا انصراف در بين نيست و ثانيا بر فرض كه باشد بدوى است . هيچ فقيهى قايل به اعتبار انصراف بدوى نمىباشد ، زيرا انصراف معتبر انصرافى است كه به منزلهء قيد در كلام باشد به گونه اى كه اگر تصريح شود به خروج منصرف عنه از تحت اطلاق توضيح روشن باشد . ما چنين انصرافى را كه انصراف معتبر است در فرض مسأله نداريم .\r\n4 - منافات داشتن مرجعيت زن با تستر و پوشش . اين دليل به گمان من بسيار بىمورد و موهوم است ، زيرا هيچ گاه مرجعيت با تستر و پوشش اسلامى منافات ندارد . زن مىتواند از راه پرسش و پاسخ و از راه شخص خودش با حجاب اسلامى به پرسشهاى مردم پاسخ دهد و هيچ گاه از شرايط مرجعيت و استنباط اين نيست كه شخصى كه از\r\n","description":"","footnote":"","page_name":" 370 ","page_number":373},
  {"content":"\r\nمنابع اجتهادى احكام مسايل را استنباط مىكند ، بايد سر برهنه و عريان باشد .\r\n5 - ضعيف بودن استعداد زنان . اين دليل بسيار نقد پذير و اشكالدار است ، زيرا من چند سالى كلاس فقه مذاهب در ستاد منطقهء 2 كشورى سازمان تبليغات در قم داشتم .\r\nطلاب از مرد و زن در اين كلاس شركت مىكردند و من مىديدم نمره اى كه زنان در آزمونها به دست مىآوردند بسيار بيشتر از نمرهء مردان بود .\r\nامروز به بركت نظام اسلامى و به عنايت زعيم نو انديش حضرت آيت الله خامنه اى زمينهء طلايى براى رشد در همهء ابعاد سياسى اجتماعى علمى و فرهنگى و هنرى پديد آمده و از اين رو ، بر زنان است كه با رعايت شرايط اسلامى در صحنه‌هاى ياد شده وارد شوند ، لياقتها ، استعدادها ، شايستگيها ، خلاقيتها و ابتكارهاى خود را ارائه دهند تا بتوانند به مقاماتى كه براى آنها شايسته است برسند . امروز اگر چه اندك زنانى در سطوح بالاى علمى ، سياسى و اجتماعى چون مجلس ، دانشگاه ، مديريتها و . . حضور دارند اما به عقيدهء من هنوز نتوانسته‌اند به ميزان مطلوب به حقوق خود دست يابند .\r\nبنده چنين مىپندارم كه رسيدن زنان لايق به ميزان مطلوب در سطوح بالا و مسئوليتها و مديريتهاى كليدى از ديدگاه تاريخ معاصر جامعهء اسلامى از اهميتى ويژه برخوردار است ، زيرا وجود آنها در مقامات بالاى حكومت اسلامى ، مدركى است عينى بر اهميت دادن اسلام به زن و موقعيت او در جامعهء اسلامى و بدين رو نبايد تعصب ورزيم و بگوييم كارهاى حساس و كليدى نبايد در دست آنها باشد .\r\nاين نظريهء من در جواز تصدى مرجعيت تقليد براى زن - كه برخاسته از منابع و پايه‌هاى شناخت معتبر شرعى است - از ديدگاه تاريخ معاصر جهان و جهانيان از اهميتى ويژه برخوردار است ، زيرا روشن مىسازد اسلام نه تنها با اجتهاد زن - كه در يكى از اديان پر آوازهء جهان همعرض با كفر است - موافق است بلكه در مبانى فقه اجتهادى به آن دعوت كرده و با پيروى زن مجتهده از مجتهد مرد ( كه مسيحيت پيروى از پاپ را بر هر مجتهدى لازم مىداند ) مخالفت كرده و زن مجتهده را مستقل در اجتهاد خود قرار داده ، حتى اگر مخالف با مجتهد مرد در رأى و نظر باشد .\r\n","description":"","footnote":"","page_name":" 371 ","page_number":374},
  {"content":"\r\n","description":"","footnote":"","page_name":" 372 ","page_number":375},
  {"content":"\r\n\r\nمقالات متفرقه\r\nشيخ مفيد طبرى سير تاريخى تفسير وقف از ديدگاه منابع اجتهادى مرتد از ديدگاه مذاهب اسلامى ضرورت بازسازى نظام آموزشى حوزه‌ها فقه اجتهادى و اصلاح حوزه‌ها از ديدگاه امام راحل قدس سره\r\n","description":"","footnote":"","page_name":" 373 ","page_number":376},
  {"content":"\r\n","description":"","footnote":"","page_name":" 374 ","page_number":377},
  {"content":"\r\n\r\nمقاله اول شيخ مفيد در عرصه فقاهت و اجتهاد\r\nپيش از پرداختن به موضوع لازم است مطلبى را به گونه گذرا در اينجا يادآور شويم :\r\nمىدانيم كه شيعه در همه ادوار فقه و اجتهاد ، داراى رجال علمى بىنظير يا كم نظيرى بوده است كه هر كدام به سهم خويش چون ستاره اى فروزنده در آسمان علم و دانش درخشيده‌اند و لذا مناسب است شيوه بررسى تفكرات و انديشه‌هاى آنها پىگيرى شود و آن چه مايه تاسف است اين مىباشد كه تا كنون آن گونه كه بايد در بارهء شخصيت آنها تحقيق و پژوهش درستى به عمل نيامده است و در اين امر دانش ستيزان و دارندگان افكار و انديشه‌هاى باطل نقش زيادى داشته‌اند . زيرا همواره ايشان از طرح ياد برخى از اين عالمان اسلامى سرباز زده و حتى بزرگى و منزلت آنان را كتمان كرده‌اند ، و اما از آنجا كه چراغ علم و دانش هيچ گاه در بستر زمان خاموشى ندارد ، بالاخره پس از ساليان متمادى توجه ضميرهاى روشن و محققان درست انديش را به خويش معطوف داشته ، و اين شيوه پسنديده را پى گير شده‌اند .\r\nدر هر حال اكنون كه به بركت تاسيس حكومت اسلامى و نيز عنايات و توجهات خاص زعيم نو انديش محبوب حضرت آية الله خامنه اى دام ظله الوارف ، آثار و افكار عالمان و علوم و معارف اسلامى بيش از پيش مورد توجه مسئولان نظام و مجامع فرهنگى قرار گرفته‌اند و به همين دليل كنگره‌ها و سمينارها و يادواره‌ها و يادبودهائى از سوى آنان تدارك\r\n","description":"","footnote":"","page_name":" 375 ","page_number":378},
  {"content":"\r\nمىگردد ، اميدواريم به منظور اعتلاى دانش و فرهنگ اسلامى و تجليل از مجتهدان و دانشوران و به دور از هر گونه خلاف و دروغ پردازى و مبالغه و گزاف گويى به نقل درست انديشه‌هاى آنان پرداخته و آراء درست را از نادرست باز نمايند و ما به مقدار توانايى در تحقق اين امر مشاركت خواهيم كرد .\r\n\r\nجامعيت علمى شيخ مفيد\r\nبدون ترديد متفكر برجسته شيخ مفيد ، يكى از مجتهدان بزرگ تشيع در اواخر قرن چهارم و اوايل قرن پنجم بوده و در بيشتر علوم اسلامى مانند علم فقه ، اصول فقه ، تفسير معقول ، كلام ، رجال و جز اينها تخصص و تبحرى كم نظير داشته و در زمينه‌هاى گوناگون كتابهاى گرانقدر و ارزشمندى تدوين نموده كه در كتب رجالى مذكور است .\r\nسيد محسن امين در كتاب گرانمايه اش اعيان الشيعه تقريبا دويست كتاب در دانشهاى مختلف از او ياد كرده است .\r\nاين عالم فرزانه در نتيجه اين جامعيتى كه داشت ، يكى از مجتهدان به نام و بىنظير و يا كم نظير به شمار آمده است . و اين ويژگى در عصر خود او براى همه مسلمانان به روشنى مشهود بود ، زيرا تمام انديشمندان و پژوهشگران زمانش و نيز همه آنهايى كه در بارهء عظمت اخلاقى و شخصيت علمى ايشان قلم زده ، به عظمت او در بعد اخلاقى و تخصص و تبحر او در علوم و معارف اسلامى اعتراف داشته و به آراء عميق و نظرات دقيق او بسيار اهميت مىدادند .\r\n\r\nتدريس شيخ مفيد\r\nشيخ مفيد در سنين جوانى ، در امر تدريس ، يگانه استاد عصر خود شد ، به گونه اى كه مجلس درس او از رونق و شكوه خاصى برخوردار بود و صدها طالب علم و دانش ، بلكه برخى از عالمان بزرگ شيعه و سنى در آن شركت مىكردند . تدريس وى داراى ويژگيهاى خاصى بود از جمله : مسائل مورد بحث را به گونه مقارن و تطبيقى در فقه و كلام مطرح مىكرد . او در اين شيوه تنها به تدريس بسنده نكرده ، بلكه به تقاضاى سيد مرتضى ، كتابى نيز كه شامل همه ابواب فقه مىباشد به نام « الاعلام قيما اتفقت الامامية من الاحكام مما\r\n","description":"","footnote":"","page_name":" 376 ","page_number":379},
  {"content":"\r\nاتفقت العامة على خلافهم فيه « تأليف كرد . ( 1 ) در اينجا تذكر چند نكته بجاست :\r\n1 - شيخ مفيد در محله كرخ بغداد كه مركز شيعه بود زندگى مىكرده و مسجد معروف براثا كه در آنجا قرار دارد ، محل برگزارى مجالس درس او بوده است . ( 2 ) 2 - در تدريس از توانايى خاصى برخوردار بود و با بيانى رسا مسائل را از ديدگاه عالمان مذاهب اسلامى مورد بررسى قرار مىداد و تحولاتى را در فقه و كلام تطبيقى پديد آورد و تربيت يافتگان در مكتب وى نقش عمده اى در گسترش فقه و كلام تطبيقى داشته‌اند .\r\nيكى از ويژگيهاى برجسته و مهم شيخ مفيد اين است كه او در آن عصر توانست جو فكرى بغداد را - كه در آن روز يكى از مهمترين مراكز حركتهاى فكرى و عقلى جهان اسلام محسوب مىشد - دگرگون سازد و مراكز فقهى و كلامى را از درخشندگى خاصى برخوردار نمايد و آنها را بر فضاى فكرى بغداد حاكميت بخشد و طالبان علم و دانش را شيفته و مجذوب خود نمايد . به گونه اى كه مدارس فقهى و كلامى ساير مذاهب را تا حدودى تحت پوشش مدرسه خود درآورد . از اين رو مولفان كتابهاى رجالى شيعه و سنى به عظمت و بزرگى از او ياد نموده و از خدمات علمى و فرهنگى وى قدر دانى كرده‌اند و زهد و تقواى او را خاص و عام ستوده‌اند .\r\n3 - شيخ مفيد نخستين كسى است كه به شيوه تطبيقى مسائل فقه را مطرح و تدريس كرد و بعدها شاگردان او مانند سيد مرتضى و شيخ طوسى از او پيروى نموده‌اند . بهترين سند گوياى اين مدعا كتابهايى است كه آنان در اين زمينه تاليف نموده‌اند :\r\nسيد مرتضى كتاب الانتصار و شيخ طوسى كتاب الخلاف .\r\n4 - شيخ مفيد نخستين كسى است كه حوزه علمى منظمى را در بغداد بنيان نهاد و بعد از او ديگر عالمان در كميت و كيفيت آن تكامل بخشيدند .\r\n\r\nجلسات بحث مفيد با عالمان مذاهب\r\nدر عصر شيخ مفيد ، جامعهء اسلامى از درخشندگى ويژه اى برخوردار بود ، زيرا در آن\r\n\r\n","description":"","footnote":"\r\n( 1 ) الذريعه ، ج 2 ، ص 237 .\r\n( 2 ) ياد نامه شريف رضى ، ص 288 .\r\n","page_name":" 377 ","page_number":380},
  {"content":"\r\nزمان علم و دانش و تمدن و فرهنگ امت اسلامى در ابعاد گوناگون به گونه چشمگيرى پيشرفت داشت و مسلمانان به عنوان پيشگامان علم و دانش درخشيدند .\r\nدر آن زمان بغداد علاوه بر اين كه يك مركز سياسى به حساب مىآمد بلكه به عنوان يك پايگاه علمى و معنوى نيز محسوب مىگشت ، از اين رو عالمان بزرگى در آن ظهور كردند . و به دليل موقعيتى كه داشت مركز تجمع عالمان مذاهب گوناگون اسلامى شد .\r\nهمچنين در آن عصر پيروان مذاهب اسلامى در صدد دفاع از بينشها و اعتقادات مذهبى خود برآمدند و آن چه در آن عصر جلب نظر مىكند اين است كه عالمان مذاهب اين را درك كرده بودند كه رشد علم و دانش در دامان انديشه است و انديشه نياز به آزادى دارد و لذا عالمان مذاهب آزادانه به تبادل انديشه و مباحثه و مناظره مىپرداختند و در سايهء بحثها و مناظره‌ها و برخورد انديشه‌ها به گونه اى آزاد بود كه زمينه رشد و گسترش فرهنگ اسلامى پديد آمد . البته گاهى درگيريها برخوردهايى بين آنان بوجود مىآمد ولى در برابر آزادىهاى انديشه و بحثهاى آزاد علمى قابل تحمل بود .\r\nيكى از چهره‌هاى برجسته علمى آن عصر در شهر بغداد شيخ مفيد بود كه در بيشتر رشته‌هاى علمى تبحر و تخصص داشت . او در دولت بويهى با اهل هر مذهب و عقيده مباحثه و مناظره مىكرد . ( 1 ) و از راه مباحثات و مناظره‌هاى علمى از عقايد و ارزشهاى مذهب در برابر آنها دفاع مىكرد و با آگاهى كاملى كه از آراء و نظرات و دلايل پيروان مذاهب ديگر داشت مىتوانست در برابر شبهات و اشكالات آنها پاسخگو باشد . ( 2 ) شيخ مفيد در برخورد با مذاهب گوناگون و ايجاد هماهنگى ميان علماى ملل و نحل ، نقش بسزايى داشت وى بحثها و مناظره‌ها و ويژگيهاى مجالس و آراء برگزيده را در كتاب ارزشمندش العيون و المجالس گردآورى نموده و سپس شاگردش سيد مرتضى آن را تلخيص كرده و الفصول المختاره ناميده است . اين كتاب در دو جزء در نجف اشرف به چاپ رسيده است . سيد مرتضى در اين كتاب ، فصولى از كتابهاى شيخ مفيد بويژه نكته هايى از كتاب العيون و المجالس او را گردآورى نموده است . ( 3 ) چنان كه از خلال اين\r\n\r\n","description":"","footnote":"\r\n( 1 ) سير اعلام النبلاء ، ج 17 ، ص 344 ، منتظم ج 8 ، ص 11 .\r\n( 2 ) ادب المرتضى ، ص 83 به نقل از تاريخ يافعى و مقدمه تهذيب الاحكام .\r\n( 3 ) الفصول المختاره ، سيد مرتضى ، پيشگفتار .\r\n","page_name":" 378 ","page_number":381},
  {"content":"\r\nكتاب به دست مىآيد آن چه را كه مفيد بر او املاء كرده بدان افزوده است ، پس ترديدى نيست كه اين كتاب از مفيد است و تشكيك برخى از محققان وجهى ندارد .\r\nشيخ مفيد به خاطر مباحثات و مناظراتى كه با اساتيد و عالمان بزرگ مذاهب اسلامى و نيز فرقه‌هاى گوناگون از قبيل معتزله ، مجبره ، حشويه ، ناصبيه ، زيديه ، كيسانيه ، اسماعيليه ، قرامطه ، مباركه ، ناووسيه ، سمطيه ، فطحيه ، واقفيه ، بشريه و جز اينها و بخصوص بحثهايى كه با قاضى ابو بكر باقلانى ، عبد الجبار معتزلى ، قاضى ابو بكر بن سيار ، قاضى عمانى ، ابو بكر دقاق ، ابو عمرو شطوى و غيره داشته است ، در بين آنان از شهرت ويژه برخوردار شده است .\r\nاو در مقام بحث امور لازمى را رعايت مىكرد كه از آن جمله است :\r\n1 - براى انديشه‌ها و افكار مذاهب احترام قائل بود و با متانتى خاص به نقد و بررسى آراء مىپرداخت و هر گاه دليل متينى را ذكر مىكردند مىپذيرفت .\r\n2 - در بحث و مناظره دليلى را براى آنها يادآور مىشد كه مورد پذيرش قطعى آنها قرار گيرد .\r\n3 - مقيد بود مناظره و بحث در مسائل نظرى در جوى سالم و آرام و به دور از جمود و تعصب و بر اساس حسن نيت و تفاهم انجام پذيرد .\r\nو بدين جهت بود كه او توانست فقيهان و متكلمان آن عصر را از طريق برخورد صحيح اسلامى و پسنديده و معقول ، فريفته و شيفته خويش كند ، به گونه اى كه شخصيتهاى بزرگى از بلاد دور و نزديك به ديدار او شتافته و همواره مجالس او را كانون گرم بحثها و گفتگوهاى فقهى و كلامى قرار مىدادند .\r\n\r\nمفيد از ديدگاه مجتهدان شيعه\r\nشيخ طوسى در كتاب فهرست خود در بارهء او مىگويد :\r\nمحمد بن محمد بن نعمان مفيد ، معروف به ابن معلم از جمله متكلمان اماميه است كه رياست آنها به او منتقل گشت . وى در علم كلام و فقه بر همه پيشى داشت و بسيار خوش حافظه ، زيرك و حاضر جواب بود . ( 1 )\r\n\r\n","description":"","footnote":"\r\n( 1 ) فهرست ، شيخ طوسى ، ص 157 .\r\n","page_name":" 379 ","page_number":382},
  {"content":"\r\nابو العباس نجاشى در كتاب رجالى خود در بارهء او مىنويسد : بزرگوارى و برترى استاد ما شيخ مفيد رضى الله عنه در فقه ، كلام و روايت بر ديگران مشهورتر از آن است كه قابل وصف باشد . ( 1 ) علامه حلى در رجال خود در بارهء شخصيت او مىگويد :\r\nاو از بزرگترين مشايخ شيعه و سرآمد آنان بود و علماى متأخر همگى از او بهره برده‌اند و برترى او در فقه و كلام و روايت مشهورتر از آن است كه بيان شود . او موثقترين عالم اهل زمان و داراى عالىترين مقام علمى بود . ( 2 ) و قريب به همين مضمون را عالم جليل القدر سيد محسن امين در كتاب اعيان الشيعه ، نقل كرده است . ( 3 ) براى آگاهى بيشتر از آراء و نظرات عالمان شيعه در بارهء شيخ مفيد مىتوانيد به فوائد رجالى بحر العلوم و مستدرك شيخ نورى و رجال ابن داود و مجالس المؤمنين قاضى نور الله و منهج المقال ابو على و وجيزه مجلسى و جامع الرواة اردبيلى و اللؤلؤة شيخ يوسف بحرانى و . . مراجعه كنيد .\r\n\r\nمفيد در نظر عالمان اهل سنت\r\nيافعى در مرآة الجنان در بارهء او مىنويسد : عالم شيعه و پيشواى رافضه صاحب تصنيفات فراوان ، معروف به مفيد متفوق و سرآمد همهء عالمان در علم كلام و فقه بود و او در عقايد با اهل هر عقيده اى با عظمت و بزرگوارى برخورد مىكرد . يافعى سپس در ادامه سخن خود مىگويد : وى در دولت آل بويه ، مقام پيشوايى داشت . .\r\nو گاهى عضد الدوله به ديدار او مىرفت . . ( 4 ) ابن كثير در بداية و نهايه در بارهء شيخ مفيد مىگويد : او از مشايخ اماميه و مصنف آثار آنها و حمايت كننده از حوزه آنان بود . . و در نزد ملوك اطراف و نواحى داراى وجاهت و آبرو و بزرگوارى بود و اين به جهت گرايش بيشتر مردم آن زمان به تشيع بود و در مجلس\r\n\r\n","description":"","footnote":"\r\n( 1 ) رجال نجاشى ، ابو العباس نجاشى ، ج 2 ، ص 327 .\r\n( 2 ) رجال علامه حلى ، ص 147 .\r\n( 3 ) سيد محسن امين ، اعيان الشيعه ، ج 46 ، ص 30 .\r\n( 4 ) مرآة الجنان ، يافعى ، ج 3 ، ص 28 .\r\n","page_name":" 380 ","page_number":383},
  {"content":"\r\nدرس او جمع زيادى از عالمان مذاهب ديگر نيز حاضر مىشدند . . ( 1 ) ابن جوزى در المنتظم مىگويد : او شيخ اماميه و عالم آنها و مصنف در مذهب آنها و داراى مجلس بحث در خانه اش بود كه همه عالمان در آن حاضر مىشدند و براى او منزلت و مكانت مهمى نزد اميران اطراف بود ، زيرا آنان گرايش به مذهب او داشتند . ( 2 ) زركلى در اعلام مىگويد : وى محقق بزرگى بود و در آن عصر رياست اماميه به او منتقل گرديد ، او در اصول و كلام و فقه داراى تصنيفات بسيارى است . ( 3 ) پطرس بستانى در دائرة المعارف مىنويسد : او بزرگ مردى بود كه در دولت آل بويه داراى جلالت و عظمت خاص بود و عضد الدوله براى ديدارش به نزد او مىرفت . . وى داراى تأليفات و تصنيفات بسيارى بود و خيلى متعبد و خاشع بود . . ( 4 ) ذهبى در كتاب ميزان الاعتدال مىنويسد : ابو عبد الله ابن معلم رافضى ، ملقب به شيخ مفيد ، داراى تصانيف بسيارى است . او در دولت آل بويه از عظمت و بزرگى ويژه اى برخوردار بود .\r\nذهبى در جاى ديگر مىگويد : او دويست تصنيف دارد و به سبب عضد الدوله داراى صولت عظيمى بوده است ، در سال 413 وفات كرد و جنازه او را 80 هزار رافضى تشييع كردند . ( 5 ) ابن اثير در كتاب كامل ، از او به عنوان عالم و فقيه بزرگ اماميه ياد كرده است . ( 6 ) ابو الفداء در كتاب تاريخ خود ( 7 ) و ابن وردى نيز در كتاب تاريخش ( 8 ) او را به همين عنوان يادآور شده‌اند .\r\nعماد حنبلى نيز در شذرات الذهب ، از او به عنوان « صاحب التصانيف الكثيرة »\r\n\r\n","description":"","footnote":"\r\n( 1 ) بداية و نهايه ، ابن اثير ، ج 12 ، ص 15 .\r\n( 2 ) المنتظم ، ابن جوزى ، ج 8 ، ص 11 .\r\n( 3 ) اعلام ، زركلى ، ص 969 .\r\n( 4 ) دائرة المعارف ، پطرس بستانى ، ج 1 ، ص 696 .\r\n( 5 ) ميزان الاعتدال ، ذهنى ، ج 3 ، ص 129 و 131 .\r\n( 6 ) كامل ، ابن اثير ، ج 9 ، ص 113 .\r\n( 7 ) المختصر فى تاريخ البشر ، ابو الفداء ، ج 2 ، ص 154 .\r\n( 8 ) تاريخ ابن وردى ، ج 1 ، ص 339 .\r\n","page_name":" 381 ","page_number":384},
  {"content":"\r\nياد كرده است . ( 1 ) اين بود آراء برخى از عالمان اهل سنت در بارهء شيخ مفيد .\r\nكوتاه سخن اين كه : موقعيت و مكانت اجتماعى مفيد در جامعه اسلامى آن عصر به حدى بود كه حاكمان و اميران به عنوان احترام به ديدار او مىرفتند و در آن ايام عمر او بيش از 34 سال نبوده است و اين نمايانگر اهميت اجتماعى و شخصيت علمى اوست .\r\n\r\nفقه اجتهادى شيخ مفيد\r\nشيخ مفيد از اعلام دوره سوم از ادوار اجتهاد ( 2 ) ( دوره تدوين ابحاث اجتهادى به صورت علمى و فنى ) بود . او با تلاش و كوشش فراوان تداوم بخش اين سبك و شيوه بود و به آن تكامل و گسترش بخشيد .\r\nشيخ طوسى در كتاب فهرست مىگويد : مفيد فقيهى بود كه در فهم و درك مسائل فقهى بسيار پيشرفته بود و همو مىنويسد : « وى نزديك به دويست جلد كتاب كوچك و بزرگ نوشته . او اگر چه همه آراء و نظرات استادش ابن جنيد را نپذيرفت و برخى نظرات او را مورد نقد قرار داد و حتى در مورد او كتابى به نام » النقض على ابن الجنيد فى اجتهاده بالرأي « نوشت ، ولى او در اصل شيوه و سبك و طرح ابحاث اصولى به گونه علمى و فنى از مجتهدان پيشين پيروى نموده و حتى كتابى در علم اصول تأليف كرده كه مشتمل بر همه مسائل اصولى است .\r\nعلامه شيخ آقا بزرگ تهرانى نويسنده الذريعه إلى تصانيف الشيعه از نجاشى نقل كرده كه كتاب مذكور از اوست و همو نيز نقل كرده است كه شاگرد وى محقق كراجكى آن كتاب را در كتاب خودش كنز الفوائد درج نموده ولى بعضى بر اين بينش و اعتقادند كه آن كتابى كه كراجكى در كنز الفوائد از شيخ مفيد درج كرده تمام كتاب اصلى او كه آن را به نام اصول الفقه مىناميدند نيست ، بلكه مختصرى از آن مىباشد و بعضى ديگر بر اين اعتقادند كه اين همان كتابى است كه كراجكى براى يكى از دوستانش استنساخ كرده\r\n\r\n","description":"","footnote":"\r\n( 1 ) شذرات الذهب ، عماد حنبلى ، ج 3 ، ص 119 .\r\n( 2 ) براى آگاهى از دوره سوم از ادوار اجتهاد مراجعه شود به كتاب ادوار اجتهاد از ديدگاه مذاهب اسلامى ، به قلم نگارنده .\r\n","page_name":" 382 ","page_number":385},
  {"content":"\r\nاست و آن چه اين نظريه را تأييد مىكند همان چيزى است كه در صدر و ذيل كتاب كنز الفوائد آمده ، در صدر آن مىگويد : « اصول فقه را از كتاب شيخ مفيد . . براى بعضى برادران استخراج نموده‌ام . و نظير اين را در ذيل آن مىگويد . ( 1 ) در هر حال اين كتاب مشتمل بر بيشتر مسائل علم اصول مىباشد ، از جمله : دلالت امر بر وجوب ، اجزاء ، اجتماع امر و نهى ، واجب تخييرى ، مقدمه واجب ، ضد ، مفهوم و منطوق ، عام و خاص ، حجيت عقل ، عدم حجيت قياس ، خبر واحد ، اجماع ، تعارض اخبار ، استصحاب .\r\nخلاصه شيخ مفيد در رسميت دادن و متداول كردن شيوه اجتهاد به گونه علمى و فنى بسيار كوشا بود و حتى تنها بر تدوين آن بسنده نكرد ، بلكه در جلسات درسى خود كه بزرگانى نظير سيد مرتضى و شيخ طوسى در آن حضور داشته‌اند به آن ترغيب و تحريص مىكرد و از عالمان پيش از خود كه مباحث را به گونه علمى و فنى مطرح كرده بودند - امثال ابن ابى عقيل عمانى و ابن جنيد اسكافى - تجليل نموده و از آنان به بزرگى ياد مىكرد و نسبت به كتابهاى علمى آنها اظهار خوش بينى مىكرد . از اين رو ملا محمد امين استرآبادى ( اخبارى ) شيخ مفيد را عامل مهمى براى نشر افكار ابن جنيد دانسته و در كتاب الفوائد المدنية او را مورد هجوم و اعتراض قرار مىدهد و مىگويد :\r\nنخستين كسانى كه از طريق اصحاب امامان غفلت ورزيدند و بر كلام اصول فقه مبتنى بر افكار عقلى كه در ميان عامه رواج داشت اعتماد كردند محمد بن احمد بن جنيد و حسن بن على بن ابى عقيل بودند كه عمل به قياس مىكردند و از آنجا كه شيخ مفيد نسبت به تصانيف اين دو عالم بزرگ اظهار خوش بينى مىكرد ، طريقه و روش او در ميان متأخرين اصحاب ما رواج يافت . اين روش بالا گرفت تا اين كه نوبت به علامه حلى رسيد و او در بيشتر تصانيف خود بسيارى از قواعد اصولى معمول در ميان عامه را پذيرفت و بدان ملتزم شد و سپس شهيد اول و دوم نيز از او پيروى نمودند . ( 2 ) ملا محمد امين استرآبادى حق دارد از شيخ مفيد گله مند باشد و چهره درخشنده ابن جنيد را خدشه دار سازد و بدون حساب او را مورد نكوهش قرار دهد ، زيرا او مىداند كه\r\n\r\n","description":"","footnote":"\r\n( 1 ) كنز الفوائد ، ابو الفتح كراجكى ، ص 186 .\r\n( 2 ) الفوائد المدنية ، ملا محمد امين استرآبادى ، ص 30 .\r\n","page_name":" 383 ","page_number":386},
  {"content":"\r\nانديشه‌هاى اجتهادى بلند اين مجتهد بزرگ چه آثار ويرانگرى را براى انديشه‌هاى جامد و خشك آنها به دنبال دارد . و بر همگان واضح است كه بر اساس همين افكار او و ابن ابى عقيل عمانى و تأييدات شيخ مفيد از شيوه آنها بوده است كه در زمان استاد كل وحيد بهبهانى ( قدس سره ) بنياد نظريات و انديشه‌هاى اخباريگرى ويران شد .\r\nعلامه محمد باقر خوانسارى در كتاب ارزشمندش روضات الجنات مىگويد : بنيانگذار اساس اجتهاد ، به گونه علمى و فنى ، حسن بن على ، معروف به ابن ابى عقيل عمانى . .\r\nمعاصر كلينى و پس از او محمد بن احمد بن جنيد اسكافى معاصر شيخ صدوق بود . ( 1 ) عالم بزرگ ، شيخ مفيد از هر دوى آنها تعليم ديده و استفاده كرده بود و به آن دو حسن نظر داشت و از شيوه آنها پيروى مىكرد . و اين امر از شيخ مفيد به شاگردانش سرايت كرد و افرادى نظير سيد مرتضى و شيخ طوسى و ديگر معاصران آنها در بارهء عظمت و بزرگى آنان مطالبى نوشتند كه از جملهء آنها مىتوان از علامه حلى نام برد .\r\n\r\nتذكر دو نكته\r\n1 - اگر چه شيخ مفيد ، اجتهاد را مورد نكوهش قرار مىداد و از آن منع مىكرد و خود در كتاب گرانقدر اوائل المقالات ، آن را به گونه صريح مذمت نموده است ، ولى بايد دانست كه مقصود او آن اجتهاد مصطلح امروزى نيست ، زيرا اجتهاد داراى دو معنى و مفهوم است .\r\nالف : اجتهاد از راه منابع معتبر شرعى ( كتاب ، سنت ، اجماع و عقل ) كه در بينش اماميه مورد تأييد است .\r\nب : ( اجتهاد از راه رأى و تفكر شخصى و منابع غير معتبر قياس ، استحسان و امثال اينها ) كه مطابق با رأى و نظر علماى اهل سنت است .\r\nو مقصود شيخ از اجتهاد ، اجتهاد به معناى دوم است كه در آن عصر بيشتر معمول و متداول بود ، نه اجتهاد به معناى اول كه در عصر ما مصطلح است . ما در بحث سير تاريخى اجتهاد و ادوار آن هر دو اجتهاد را به گونهء تفصيلى در كتاب مورد بررسى قرار داده‌ايم كه\r\n\r\n","description":"","footnote":"\r\n( 1 ) روضات الجنات ، محمد باقر خوانسارى ، ج 6 ، ص 146 .\r\n","page_name":" 384 ","page_number":387},
  {"content":"\r\nقبلا به چاپ رسيده است . ( 1 ) 2 - شيخ مفيد اگر چه معروف است كه با استادش ابن جنيد در عمل به قياس مخالفت كرده ، ولى به عقيده من قياس مورد قبول ابن جنيد ، قياس تشبيه و تمثيل ، كه عالمان شيعه قبول ندارند ، نبوده است ، بلكه قياس منصوص العله بوده كه مورد پذيرش بيشتر عالمان شيعه مىباشد ، زيرا قياس منصوص العله در آن عصر مورد بحث مجتهدان بوده است و شيخ مفيد و سيد مرتضى آن را معتبر نمىدانستند .\r\n\r\nمنابع اجتهادى شيخ مفيد\r\nشيخ مفيد منابع اجتهاد را همانند مجتهدان ديگر اماميه عبارت از كتاب و سنت و اجماع مىدانست ، و در رساله اصولى خود به مبحث عقل اشاره كرده و آن را به عنوان يكى از راههاى شناخت احكام پذيرفته و مىنويسد : اصول احكام عبارت است از : كتاب ، سنت و سخنان امامان معصوم . ( ع ) وى سپس در ادامه مىنويسد : از سه راه مىتوان به اين اصول دست يافت :\r\n1 - به گونه شفاهى ، 2 - از راه اخبار ، 3 - از راه عقل .\r\nاو در كتاب اوائل المقالات به اين مطلب تصريح كرده و مىگويد : « هو ( عقل ) سبيل إلى معرفة حجية القرآن و دلائل الاخبار ) . ( 2 ) اكنون نظر عالمان پس از شيخ مفيد را نسبت به نقش عقل در استنباط احكام بيان مىكنيم :\r\nپس از شيخ مفيد ، مجتهد نو انديش ، شيخ طوسى به توضيح نقش عقل در شناخت مسائل و موضوعات و احكام پرداخته و در كتاب عدة الاصول معلومات را به دو بخش تقسيم كرده است :\r\nالف - اكتسابى ( نظرى ) . ب - ضرورى . منظور او از معلومات اكتسابى معلوماتى است كه از طريق براهين عقلى يا دلايل نقلى حاصل مىآيد . و نيز منظور از معلومات ضرورى ، امور بديهى و واقعياتى است كه وجود دارد و شناخت و اثبات آنها نياز به استدلالهاى\r\n\r\n","description":"","footnote":"\r\n( 1 ) كتاب ادوار اجتهاد از ديدگاه مذاهب اسلامى .\r\n( 2 ) اوائل المقالات ، شيخ مفيد ، ص 11 .\r\n","page_name":" 385 ","page_number":388},
  {"content":"\r\nعقلى و نقلى ندارد ، مانند حسن عدل ، زشتى ظلم ، نيكويى سپاس از منعم ، بدى ناسپاسى از او . .\r\nپس از شيخ طوسى ، مجتهد جوان و با نبوغ ، ابن ادريس ( م 598 ه . ق ) براى دستيابى به احكام - در مواردى كه نص و اجماع نباشد - عقل را به عنوان يك منبع شناخت مطرح كرده است .\r\nاو در كتاب گرانمايه خود « سرائر » به اين مطلب تصريح كرده مىنويسد :\r\nهر گاه در مسأله اى از مسائل شرعى ، دليلى از كتاب و سنت و اجماع به دست نيامد ، محققان در بيان و شناخت حكم آن ، به دليل عقل تمسك مىجستند . ( 1 ) پس از ابن ادريس ، محقق حلى ( م 767 ه . ق ) صاحب شرايع الاسلام ، به گونه صريحى عقل را به عنوان منبع استنباط ياد كرده و در كتاب ارزشمندش « معتبر » مىنويسد : « مستند الاحكام الكتاب ، السنة ، الاجماع ، العقل » .\r\nو نيز در كتاب مذكور ادله احكام را به دو بخش تقسيم نموده و مىگويد : « دليل خطاب . . و ما ينفرد العقل بالدلالة عليه » . ( 2 ) بر اساس اين تقسيم بعضى از مسائل شرعى و موضوعات حوادث واقعه ، نياز به خطاب شرعى دارد و بعضى ديگر نياز ندارد ، بلكه عقل به تنهايى در اثبات حكم آنها كفايت مىكند .\r\nپس از محقق حلى ، شهيد اول ، جمال الدين محمد بن مكى عاملى ( م 786 ) ادله احكام را مانند محقق به دو بخش تقسيم نموده است . و بعد از او انديشمندان و فقها يكى پس از ديگرى عقل را به عنوان يك منبع استنباط حكم شرعى پذيرفته‌اند .\r\nدر هر حال شيخ مفيد اجتهاد از راه رأى و منابع ظنى از قبيل قياس تشبيه و تمثيل و حتى قياس منصوص العله ، استحسان ، مصالح مرسله ، قاعده استصلاح ، مذهب صحابى ، شريعت سلف ، عرف و امثال اينها را در مقام استنباط معتبر نمىدانست و نظر او در بارهء منابع استنباطى با ديگر مجتهدان فرق و تفاوتى نداشت .\r\n\r\n","description":"","footnote":"\r\n( 1 ) سرائر ، ابن ادريس ، ج 1 ، ص 4 .\r\n( 2 ) معتبر ، علامه حلى ، ص 7 .\r\n","page_name":" 386 ","page_number":389},
  {"content":"\r\n\r\nشيوه مفيد در طرح مسائل فقهى\r\nشيخ مفيد در طرح مباحث فقهى در كتاب گرانقدر « مقنعه » داراى اسلوب و شيوه خاصى است كه به شرح زير ارائه مىگردد :\r\n1 - بيان برخى از احكام در قالب عبارات خود با اين كه قبلا در قالب عين الفاظ روايات بيان مىشد .\r\n2 - بيان احكام مسائل فقهى به شيوه قطعى نه به شيوه احتياط ، مگر در برخى موارد .\r\n3 - عدم نقل اقوال ، در مسائل فقهى .\r\n4 - نقل برخى از روايات متعارضه و بيان چگونگى رفع تعارض آنها . يعنى اگر روايتى را مخالف با قرآن مىديد آن را مردود مىدانست ( 1 ) و اگر با روايت ديگر معارض مىديد روايت داراى مرجح را بر ديگرى متعين نمىدانست ، بلكه مستحب مىدانست . ( 2 ) 5 - بيان مسائل به گونه فشرده ولى گويا و به طور منظم و مبوب .\r\n\r\nشيوه استنباطى شيخ مفيد\r\nشيخ مفيد در مقام استنباط ، داراى شيوه خاصى بود كه او را از شيوه‌هاى دو استادش ، عمانى و اسكافى و نيز دو شاگردش ، سيد مرتضى و شيخ طوسى ، ممتاز مىنمود ، زيرا او در مقام استنباط بيشتر از ظاهر عناصر خاصه ( روايات ) استنباط مىكرد ، ولى اساتيدش عمانى و اسكافى بيشتر بر تفريع و تطبيق از راه اجتهاد تكيه و اعتماد داشتند .\r\nو اما سيد مرتضى و شيخ طوسى در مقام استنباط داراى شيوه ديگرى بودند ، زيرا آنان نه مانند ابن جنيد و عمانى عمل مىكردند و نه مانند استادشان شيخ مفيد ، بلكه در حد وسط قرار داشته‌اند ، زيرا آنها در مقام استنباط ، هم بر ظاهر نصوص و هم بر تفريع و تطبيق تكيه مىنمودند .\r\n\r\nمرجعيت شيخ مفيد\r\nبدون ترديد مفيد به عنوان يكى از مراجع بزرگ تقليد شيعيان جهان در آن عصر مطرح\r\n\r\n","description":"","footnote":"\r\n( 1 ) مقنعه ، شيخ مفيد .\r\n( 2 ) همان مأخذ ، ص 350 .\r\n","page_name":" 387 ","page_number":390},
  {"content":"\r\nبود و مردم بلاد مختلف به او به اين عنوان گرويده بودند و پاسخ مسائل مورد نياز را از او دريافت مىداشتند ، از آن جمله : مردم عكبرا ، طبرستان ، موصل ، مازندران ، نيشابور ، شيراز ، خوارزم ، جرجان ، حران ، رقد ، دينور ، صاغان ، نوبندجان ، ميافارقين ، ساريه و نيز جز اينها از مردم بلاد ديگر .\r\nدر هر حال او در خلال سالهاى 381 تا 413 سمت مرجعيت و زعامت شيعيان را عهده دار بوده و در اين مدت خدمات ارزنده اى در تكامل بخشيدن به ابحاث فقهى و نيز خدمات بزرگى نسبت به مذهب شيعه نموده است كه با هيچ چيز قابل مقايسه نيست .\r\nچون وى از مجتهدان دوره دوم از ادوار كيفيت بيان فقه بوده ( 1 ) و نيز از آنجايى كه در آن عصر احكام نوعا از راه پرسش و پاسخ بيان مىشده ، لذا رساله عمليه از مجتهدان آن عصر همانند رساله‌هاى اين دوره كه دوره ششم از ادوار كيفيت بيان فقه است ، ديده نمىشود و او نيز در مقام بيان احكام بر شيوه مجتهدان ديگر بسنده كرده بود . و اما كتاب علمى و عملى او « مقنعه » شرحى دارد كه بيان آن مىآيد .\r\nشيخ مفيد در كتابهاى خود پاسخگوى مسائل مهمى بود كه در نوع خود بىنظير بوده ، و بجاست بعضى از آنها را در اينجا يادآور شويم :\r\nمحقق متتبع خوانسارى صاحب روضات الجنات مواردى از اين مسائل را يادآور شده است كه به ذكر يك نمونه اكتفا مىشود :\r\nيكى از آن مسائل كه براى او مطرح شده اين بوده است كه چگونه مىشود در يك روز بيست غسل بر انسان واجب و مستحب باشد و يك غسل براى همه آنها كفايت كند ؟\r\nمفيد در پاسخ آن گفته است : اين امر متصور است در بارهء شخصى كه در روز جمعه اى كه مصادف با عيد قربان است ، جهت زيارت پيامبر و امامان عليهم السلام ، وارد مدينه شود و قصد قضاى غسل روز عرفه ، و قضاى نماز آيات و اقامه نماز جماعت ، و استخاره و شركت در نماز استسقاء و نيز قصد توبه از معاصى كبيره و مباهله را داشته باشد و در آن روز نيز به مصلوب نظر نموده ، و وزغى را كشته ، و آب غالب النجاسه را بر او ريخته و علاوه بر جنابتى كه از راه احتلام برايش حاصل شده ، خود را جنب كرده ، و با همسرش نيز مجامعت نموده و ميتى را قبل از غسل ، مس كرده ، و ميت ديگرى را غسل داده و نيز نذر\r\n\r\n","description":"","footnote":"\r\n( 1 ) براى آگاهى از ادوار ششگانه كيفيت بيان فقه به اول بخش دوم مراجعه كنيد .\r\n","page_name":" 388 ","page_number":391},
  {"content":"\r\nكرده كه در روز عيد قربان دو ركعت نماز با يك غسل به جا آورد ( 1 ) در حقيقت شيخ با پاسخ به اين مسأله اعجاب همگان را بر انگيخته است .\r\n\r\nنتايج كار شيخ مفيد\r\nتلاش و كوشش بىوقفه شيخ مفيد در زمينه فقه اجتهادى ، نتايج عظيمى را در پى داشت كه اهم آنها عبارتند از :\r\n1 - گسترش بخشيدن به مسائل فقهى اجتهادى به گونه علمى و فنى ، از راه بحث و تدوين آثار بزرگ .\r\n2 - پايه گذارى حوزه علمى ، به گونه منظم .\r\n3 - تدوين مسائل فقهى ، به گونه مقارن ، براى نخستين بار .\r\n4 - رايج كردن تدريس فقه و اصول تطبيقى ، براى اولين بار .\r\n5 - مطرح نمودن عقل به گونه صريح به عنوان يكى از راههاى شناخت احكام شرعى .\r\n6 - بيان احكام در قالب عبارات انشايى خود كه پيش از وى سابقه نداشت .\r\n7 - تمهيد براى به كارگيرى اجتهاد در منابع ، به گونه عملى و بسنده نشدن در به كارگيرى آن در منابع به گونه علمى .\r\n8 - پى ريزى طرح جديد در تدوين مسائل فقهى براى رساله‌هاى عمليه .\r\n\r\nاساتيد شيخ مفيد\r\nشيخ مفيد ، عالمان و اساتيد بزرگى را از شيعه و سنى درك كرده و نزد بسيارى از آنان تلمذ نموده و از آنها علوم و دانشهاى گوناگون آموخته است ، بجاست برخى از آنان را يادآور شويم :\r\nاز جمله اساتيد شيعه او عبارتند از : جعفر بن قولويه قمى ، شيخ صدوق ، احمد بن وليد ، زرارى ، ابن جنيد اسكافى و . .\r\nو از جمله اساتيد سنى او عبارتند از : شيخ ابو ياسر ، شيخ على بن عيسى رمانى ، ابو عبد الله بصرى ، ابو بكر محمد بن احمد شافعى ، محمد بن عمران مرزبانى ، ابو بكر محمد بن\r\n\r\n","description":"","footnote":"\r\n( 1 ) روضات الجنات ، ج 6 ، ص 164 .\r\n","page_name":" 389 ","page_number":392},
  {"content":"\r\nسالم معروف به حافظ جعابى ، عمر بن محمد صيرفى ، على بن محمد بن حبش و . .\r\nقابل ذكر است كه عالمان و دانشيان رجالى شيعه و اهل سنت ، براى او حدود چهل استاد ذكر نموده‌اند . شيخ در درسهايى كه شركت مىكرد مستشكل در آنها محسوب بود . معروف است كه او در مقام بحث و مناظره با استادش شيخ ابو ياسر كه از بزرگان اهل سنت بود بر او غالب مىشد و با دليل او را به سكوت وا مىداشت . و چون ابو ياسر در مقام تدريس از پاسخ به اشكالات او عاجز ماند ، لذا او را به على بن عيسى رمانى - كه از اعاظم علماى علم كلام آن عصر بود - ارجاع داد . ولى مفيد گفت من او را نمىشناسم . بدين جهت رمانى يكى از شاگردانش را براى راهنمايى او فرستاد تا او را به مجلس درس خود هدايت كند . هنگامى كه شيخ وارد مجلس درس او شد ديد جمع زيادى در آن شركت دارند .\r\nنقل شده روزى بعد از درس استادش شيخ رمانى ، شخصى از اهالى بصره در بارهء حديث غدير و حديث غار از شيخ رمانى سؤال كرد ، او در مقام پاسخ گفت : حديث غدير روايت است و حديث غار درايت ، و روايت بر درايت مقدم نمىشود . آنگاه مفيد كه طلبه نوجوانى بود به رمانى گفت : چه مىفرماييد در مورد كسى كه بر امام عادل زمان خروج كند ؟ رمانى در پاسخ وى گفت : او كافر است ، سپس حرف خود را اصلاح كرد و گفت او فاسق است .\r\nمفيد به استادش رمانى گفت : چه مىفرماييد در بارهء امامت على بن ابى طالب ؟ او در پاسخ گفت : ترديدى در امامت و عدالت او نيست . مفيد گفت : در خروج طلحه و زبير عليه او در روز جنگ جمل چه مىگوييد ؟ رمانى در پاسخ گفت : بعدها توبه كردند مفيد گفت : توبه آنان روايت است ولى خروجشان عليه امام درايت و روايت نمىتواند با درايت معارضه كند . شيخ رمانى سكوت كرد و نتوانست پاسخى ارائه دهد . همو در نامه اى كه به استادش ابو ياسر نوشت لقب مفيد را به او داد و از آن پس او به اين لقب معروف شد . ( 1 ) در هر حال چون شيخ مفيد ، در دوران تحصيل ، از نبوغ و هوش و استعداد خاصى برخوردار بود مورد عنايات اساتيدش مانند شيخ صدوق و ابو ياسر قرار داشت .\r\n\r\n","description":"","footnote":"\r\n( 1 ) مجالس المؤمنين ، ج 1 ، ص 464 .\r\n","page_name":" 390 ","page_number":393},
  {"content":"\r\n\r\nشاگردان شيخ مفيد\r\nصدها طالب علم و دانش در مدرسه و مكتب شيخ مفيد از شيعه و سنى تلمذ كرده و پرورش يافتند ، و برخى از آنان از درخشندگى و برجستگى خاصى برخوردار شدند ، از آن جمله مىتوان عالمان بزرگى را ياد كرد :\r\nسيد مرتضى ، ابو العباس احمد بن على نجاشى ، ابو الفتح كراجكى ، شيخ طوسى ، ابو يعلى سلار ديلمى ، ابو يعلى محمد بن حسن جعفرى داماد و جانشين وى و ابو الفداء موصلى و . .\r\nاگر به زندگانى عالمان بزرگ آن عصر نظر افكنيم مىبينيم كه آنها اعم از شيعه و سنى از تلاميذ مفيد بوده‌اند .\r\n\r\nچند مطلب پيرامون كتاب مقنعه\r\n1 - كتاب مقنعه شيخ مفيد اگر چه مانند كتاب رساله جمل العلم و العمل سيد مرتضى نهايهء شيخ طوسى ، دستور العملى براى مكلفين بوده است ، ولى به شيوهء رساله‌هاى فعلى تحرير نيافته و تفاوتهاى زيادى با آنها دارد ، از آن جمله :\r\nالف - در رساله‌هاى فعلى فتاواى مجتهد با عبارات آنها بيان مىشود نه با الفاظ احاديث ولى در مقنعه و نهايه و امثال آنها احكام در قالب الفاظ روايات بيان شده است .\r\nب - نوع احكامى كه در رساله‌هاى كنونى براى مسائل بيان مىشود از راه بازگشت دادن فروع تازه به اصول پايه و منطبق ساختن قوانين كلى بر مصاديق خارجى است و اما احكامى كه در كتابهاى آن زمان براى مسائل بيان شده تنها از راه خود اصول احكام و ظواهر نصوص بوده است .\r\nج - در رساله‌هاى كنونى بر احكام ضرورى بسنده نشده است ولى در رساله‌هاى پيشين بيشتر بر احكام ضرورى بسنده شده است .\r\n2 - از پيشگفتار كتاب ياد شده به دست مىآيد كه شيخ مفيد آن را براى يكى از مشاهير و بزرگان زمانش نوشته و از او به عنوان السيد الامين الجليل ياد كرده مىنويسد : من اين كتاب را به درخواست امينى بزرگوار نوشته‌ام ، او كتاب مختصرى شامل احكام شرعى و وظايف دينى از من تقاضا كرد تا وسيله اى براى اعتماد طالب دين و باعث ازدياد يقين و شناخت اهل ايمان و مرجعى باشد براى راهنمايى طالبان هدايت و\r\n","description":"","footnote":"","page_name":" 391 ","page_number":394},
  {"content":"\r\nخواستاران حق و همچنين امينى براى متعبدان گردد ، تا در امور دينى بدان پناه برند و در موارد اختلاف بر اساس آن حكم كنند و من ابتدا كردم به بيان آن چه اعتقادش بر مكلفان واجب است كه اهمال و مسامحه در آن روايت نيست زيرا آن بنياد و اصل ايمان است و حقيقتى است كه تمام اهل اديان بر آن اتكاء و اتفاق دارند و قبول اعمال بستگى به آن دارد و به اين امور اصلى است كه هدايت از ضلالت شناخته مىگردد .\r\n3 - مقنعه داراى دو بخش اصلى است : بخش اول در بارهء اصول دين ( توحيد ، نبوت ، امامت و معاد ) است . و بخش دوم مربوط به مسائل فروعى عملى ( ابواب گوناگون فقهى ) است .\r\nيكى از ويژگيهاى مقنعه اين است كه مسائل مربوط به دعاها و زيارات و انساب پيامبر ( ص ) و امامان ( عليهم السلام ) ، و مطالبى تحت عنوان باب الزيادات در آن ذكر شده كه معمولا مجتهدان آنها را در كتابهاى فقهى ذكر نمىكنند و بدين جهت تعداد ابواب آن بيشتر از ابواب كتاب مقنع صدوق و نهايه شيخ طوسى است . و همچنين در پايان آن مسائلى مربوط به چگونگى تنظيم وصيتنامه و وقفنامه ذكر شده است .\r\n4 - مقنعه برخى از ابواب فقه را مانند : حجر ، حواله ، كفالت ، صلح ، غصب ، احياء موات فاقد است همان گونه كه رساله جمل العلم و العمل سيد مرتضى نيز برخى از ابواب فقه را ندارد ، ولى رساله الانتصار او واجد تمام ابواب فقه است .\r\n5 - مقنعه داراى مباحث : ضمان ، شركت ، مساقات ، وكالت ، و اقرار است ، ولى مقنع و هدايه شيخ صدوق آنها را ندارد .\r\n6 - در « مقنعه » برخى از احكام در قالب الفاظ خود شيخ مفيد بيان شده ولى بيشتر احكام در قالب الفاظ روايات بيان گرديده است و شيخ طوسى در كتاب نهايه اش از اين شيوه پيروى نموده است و سيد مرتضى در رساله جمل العلم و العمل خود بيشتر احكام را با عبارات خودش بيان كرده ، ولى شيخ صدوق در مقنع احكام را با عين الفاظ احاديث يا معناى آنها را بيان كرده است و عبارات خود او در بيان احكام به چشم نمىخورد .\r\n7 - مقنعه را شيخ طوسى شرح كرده و تهذيب الاحكام نام نهاده كه اكنون يكى از كتابهاى چهارگانه معروف است و اين كار شيخ بدين جهت بوده كه مقنعه در آن عصر از جايگاه خاصى برخوردار بوده و مورد تدريس و استفاده محققان و دانشپژوهان قرار داشته ، ولى با تأليف نهايه شيخ طوسى از اهميت آن به عنوان كتاب درسى كاسته شد و\r\n","description":"","footnote":"","page_name":" 392 ","page_number":395},
  {"content":"\r\nنهايه محور تدريس قرار گرفت .\r\n8 - مقنعه شيخ مفيد و مقنع شيخ صدوق و رساله جمل العلم و العمل سيد مرتضى و نهايه شيخ طوسى از نظر دسته بندى و تنظيم شباهت فراوانى با يكديگر دارند ، ولى هر كدام در طرح مسأله داراى شيوه خاصى است و تنها نظم و ترتيب مسائل و فروع در رساله جمل العلم و العمل سيد مرتضى بهتر است . از اين رو مىتوان گفت كه شيخ مفيد با تنظيم كتاب مقنعه در سير تكامل تنظيم مسائل فقهى تأثير داشته و لذا كتابهاى متأخران مانند رساله ياد شده و رساله مراسم سلار و رساله مهذب البارع و شرح جمل ابن براج و غنيه ابن زهره و الوسيله ابن حمزه از شيوه و سبك تنظيمى و دسته بندى بهترى برخوردار شدند .\r\n\r\nآراء و فتاواى نادر شيخ مفيد\r\n1 - عدم حجيت خبر واحد 2 - ثبوت ربا در معدودات 3 - وجوب اخراج زكات مالى كه وقت وجوب آن رسيده ، نه پيش و نه بعد از آن 4 - عدم اعتبار اذن ولى در صحت نكاح عقد باكره رشيده .\r\n5 - جواز تطهير چيز نجس با آب مضاف در حال اختيار 6 - كفايت يك قربانى در حج از پنج نفر اگر از يك خانواده باشند و قربانى گاو باشد .\r\n7 - عدم ثبوت ربا بين مسلمان و كافر ذمى .\r\n8 - عدم جواز نماز در خوابگاه شتران و آتشخانه‌ها ، ولى فقهاى غير از او نماز در محلهاى ياد شده را مكروه مىدانند .\r\n9 - شستن سه بار ظرفى را كه آب دهان سگ در آن ريخته و يا تماس با عضوى از اعضاء با آن داشته ، بار اول و سوم با آب و بار دوم با خاك .\r\n10 - كفايت يك بار به زمين زدن دستها هم در تيمم بدل از وضو و هم بدل از غسل .\r\n11 - حرام بودن نماز در جاده هايى كه محل رفت و آمد مردم است .\r\n12 - حرمت نماز در خانه اى كه در آن شراب وجود دارد .\r\n13 - وجوب سه سجده بر نماز گزارى كه سجده اى را فراموش كند و بعد از ركوع يادش بيايد ، كه در همان ركعت بايد آنها را به جا آورد ، يك سجده به عنوان قضاى سجده فراموش\r\n","description":"","footnote":"","page_name":" 393 ","page_number":396},
  {"content":"\r\nشده و دو سجده هم براى ركعتى كه در سجود آن يك سجده را فراموش كرده است ، ولى مشهور تنها قضاى سجده فراموش شده را بعد از سلام نماز لازم مىداند .\r\n14 - استبراء جاريه اى كه در سن حيض است ولى حيض نمىبيند ، با گذشت سه ماه .\r\n15 - وجوب زكات در مال طفل يا مجنون اگر ولى يا قيم آنها با درهم و دينار آنها تجارت نمايد .\r\n16 - لزوم مقدم داشتن پرداخت زكات به فقيرى كه از حيث آگاهى بر احكام شرعى و طهارت و ديانت بر فقراى ديگر برترى دارد ، ولى مشهور اين تقديم را مستحب مىداند .\r\n17 - جواز روزه واجب در سفر به استثناء روزه ماه رمضان .\r\n18 - وجوب امساك بقيه روز و قضاى روزه در آنجايى كه مريض در روز ماه رمضان بعد از خوردن و يا نوشيدن خوب شود .\r\n\r\nمقاله دوم بعد فقهى و اجتهادى طبرى\r\nبدون ترديد طبرى يكى از انديشمندان و علماى بزرگ جامعه اهل سنت است كه در همه رشته‌هاى علمى مانند : علوم قرآن ، حديث ، فقه ، شعر ، لغت ، نحو و صرف و جز اينها متفنن بوده ، و در زمينهء آنها كتابهاى مفيدى تدوين كرده است ، كه ابن نديم در كتاب فهرست خود به آنها اشاره دارد .\r\nاو در اصول الفقه نيز كتابى تدوين داشته كه در مقدمه كتاب « اختلاف الفقهاء » به آن اشاره شده است . كتابهايى كه توسط محمد بن جرير طبرى به رشته تحرير در آمده همواره نزد انديشمندان اسلامى از اهميت خاصى برخوردار بوده است . طبرى در نزد اساتيد بزرگى در شهر رى ( ايران ) و در شهر كوفه و بصره و بغداد ( عراق ) و در شام و مصر تلمذ نموده است .\r\nاو فقه اهل رأى را - كه پيشواى آن ابو حنيفه است - از ابو مقاتل در شهر رى ، و فقه شافعى را - كه پيشواى آن محمد بن ادريس شافعى است - از ربيع بن سليمان در مصر و\r\n","description":"","footnote":"","page_name":" 394 ","page_number":397},
  {"content":"\r\nنيز از حسن بن محمد زعفرانى در بغداد ، و فقه مالك را - كه پيشواى آن مالك بن انس اصبحى است - از يونس بن عبد الله و عبد الرحمن ، و فقه ظاهرى را - كه پيشواى آن داود بن على ظاهرى اصفهانى است - از داود فرا گرفت .\r\nبدينسان او از فقه مذاهب چهارگانه آگاهى كامل پيدا كرد و بعد خود در مسائل فقهى داراى ديدگاه مستقل و نظريات جديدى گرديد ، كه همانند آن نظريات ، در مذاهب چهارگانه اهل سنت مطرح نبود .\r\nطبرى در نتيجه اين جامعيت يكى از شخصيتهاى مهم فقهى اهل سنت به شمار مىآيد و اين ويژگى در عصر خود او نيز به روشنى مشهود بود ، زيرا همه محققان و پژوهشگران زمانش به پيشوايى و قيادت او در ابحاث فقهى اذعان و اعتراف داشته و به آراء و نظريات او اهميت مىدادند و حتى ابو الفرج معافا بن زكريا نهروانى كه خود يكى از انديشمندان بزرگ بود او را فقيه زمان خود معرفى مىكند ، چه اين كه طبرى را در رشته تاريخ « امام المورخين » و در علم تفسير « شيخ المفسرين » دانسته‌اند .\r\nخطيب بغدادى مىگويد : طبرى يكى از انديشمندان بزرگ بود كه مطابق گفته او حكم مىشد و از رأى و نظر او پيروى مىگرديد . پس از اين بيان خطيب بغدادى اوصافى را براى طبرى نقل كرده و مىگويد : او حافظ كتاب خدا ، عارف به قرائتهاى مختلف ، بصير به معانى قرآن ، فقيه در احكام اسلام ، آگاه به سخنان صحابه و تابعين ، عارف به سنت پيامبر و عالم به طريق و صحيح و ضعيف و ناسخ و منسوخ آن و با خبر از تاريخ مردم و جامعه بود .\r\nو نيز حاكم نيشابورى و فرغانى و ابن كثير و ذهبى در كتاب « تذكرة الحفاظ » با عبارات گوناگون شخصيت علمى وى را به عظمت و بزرگى ياد كرده و ستوده‌اند .\r\n\r\nتأليفات طبرى در مباحث فقهى\r\nابو جعفر آملى ( معروف به طبرى ) در زمينه مباحث فقهى داراى تأليفات ارزشمندى است ، از آن جمله :\r\n1 - كتاب « لطيف القول فى احكام شرايع الاسلام » مباحث فقهى در اين كتاب تا اندازه اى به تفصيل بررسى شده و مشتمل بر ابواب زيادى است . طبرى در اين كتاب همه نظريات فقهى خود را بيان داشته و پيروان او مطابق آن عمل مىكرده‌اند .\r\n","description":"","footnote":"","page_name":" 395 ","page_number":398},
  {"content":"\r\n2 - كتاب « بسيط القول فى احكام شرايع الاسلام » اين كتاب ناتمام مانده و به پايان نرسيده است .\r\n3 - كتاب « الخفيف فى احكام شرايع الاسلام » كه مختصرى از كتاب لطيف القول است .\r\n4 - « تهذيب الآثار » طبرى در اين كتاب احاديث فقهى را گرد آورده ، ولى به پايان نرسانده است .\r\nنسخه خطى اين كتاب در كتابخانه كبريل باشا در قسطنطنيه موجود است و در سال 1404 ه . ق در چاپخانه صفا ، مكه مكرمه به چاپ رسيده است . او در اين كتاب اخبار و روايات متعارض را بيان مىكند و سپس بين آنها جمع مىنمايد و يا يكى از آنها را بر مبناى مورد قبول خويش برمىگزيند .\r\n5 - كتاب « اختلاف الفقهاء » او در اين كتاب به مقايسه مكاتب فقهى اسلامى پرداخته و آراء و نظريات محققان و عالمان جامعه اهل سنت مانند ابو حنيفه و مالك بن انس اصبحى و محمد بن ادريس شافعى و عبد الرحمن اوزاعى و سفيان بن سعيد ثورى و قاضى ابو يوسف و محمد بن حسن شيبانى استاد شافعى و بعضى از فقيهان صحابه و تابعين و پيروان آنها را تا نيمه قرن دوم هجرى بيان كرده است .\r\nوى در اين كتاب اسمى از احمد بن حنبل شيبانى ( پيشواى مذهب حنابله ) به ميان نياورده است ، كه در اين باره اعتراضات زيادى بر او شد و او در پاسخ مىگفت : « احمد بن حنبل فقيه نبوده است بلكه صرفا محدث بوده و من در اين كتاب تنها اسامى فقها را يادآور شده‌ام » .\r\nبدين جهت طرفداران فقه حنبلى كينه او را به دل گرفتند و به ناروا بر او هجوم بردند و هر گونه بدگويى و ناسزايى را در بارهء او روا داشتند ، تا آنجا كه مردم را از رفت و آمد به منزل او منع كردند و كسى به ديدن او نمىرفت و اين دشمنى چندان ادامه يافت و قوت گرفت كه خانه مسكونى وى را سنگ باران كردند و بعد از فوت او مانع از دفن جنازه وى شدند و تصميم داشتند كه جنازه او را به آتش بكشند ، از اين بيم ، او را شبانه در منزل مسكونيش به خاك سپردند .\r\nبه هر حال ، نسخه خطى اين كتاب در كتابخانه مصر بود و در سال 1320 هجرى قمرى در قاهره به چاپ رسيده است و بعدها كرارا چاپ شده و در اين اواخر نيز با\r\n","description":"","footnote":"","page_name":" 396 ","page_number":399},
  {"content":"\r\nمقدمه اى به قلم مصحح آن دكتر فريدريك كرن آلمانى برلينى چاپ گرديده است .\r\n\r\nتمايز شيوه طبرى از اخباريگرى\r\nطبرى فقيهى بود كه از راه اجتهاد در منابع فقهى و اجتهادى ، احكام شرعى را بيان مىداشت و چنانچه بعضى از محققان او را متمايل به اخباريگرى پنداشته‌اند به صواب نرفته‌اند ، زيرا دلايل چندى در دست است كه حاكى از اخبارى نبودن طبرى و تمايز مسلك او از اخباريگرى دارد ، از آن جمله :\r\n1 - تدوين مباحثى در اصول فقه ، كه در مقدمه كتاب اختلاف الفقهاء به آن اشاره شده است .\r\n2 - بيان برخى از احكام حوادث واقعه ، از راه اجتهاد .\r\n3 - اعتقاد او به حجيت ظواهر قرآن و صحت استناد به آن ، براى شناخت احكام .\r\n4 - عمل كردن او بر طبق خبر صحيح و اعراض از خبر ضعيف . وى بر خبر صحيحى كه حتى اگر مورد اعراض اصحاب بوده عمل مىكرده و از سوى ديگر به اخبار ضعيفى كه مورد عمل مشهور بوده اعتماد نمىكرده ، اين دقيقا خلاف مشى اخباريان است . و چه بسا مشى او را در اين زمينه از كتاب تهذيب الآثار وى بتوان استخراج كرد .\r\n5 - جمع بين اخبارى كه گرفتار تعارض هستند و حكم او به تخيير در صورتى كه جمع امكان نداشت و بر همين اساس فتاواى زيادى از او صادر شد كه علامه قرطبى اندلسى در بداية آنها را يادآور شده است .\r\n6 - بهره گيرى از ديدگاههاى فقهى خود در استعمالات كلام عرب .\r\n7 - اعتقاد او به تنويع حديث : صحيح ، ضعيف ، حسن ، موثق .\r\n8 - بهره گيرى از آراء علماى اهل لغت در برخى موارد .\r\n9 - اعتقاد به اين كه اجماع يكى از پايه‌هاى شناخت احكام شرعى حوادث واقعه است .\r\nهمه اين امور دلالت بر اخبارى نبودن طبرى دارد و بنا بر اين كسانى كه معتقدند او مانند « ملا محمد استرآبادى » ( صاحب منهج المقال مؤسسه مسلك اخباريگرى ) و « ملا محمد امين استرآبادى » ( صاحب الفوائد المدنية ) از انديشه مندان شيعه و « احمد بن حنبل شيبانى » و « داود بن على ظاهرى اصفهانى » و « عبد الرحمن اوزاعى » از علماء اخبارى مسلك جامعه اهل سنت بوده است ، درست داورى نكرده‌اند . زيرا يكى از\r\n","description":"","footnote":"","page_name":" 397 ","page_number":400},
  {"content":"\r\nويژگيهاى مهم اخباريگرى اين است كه آنان بر اصول مسائل بسنده مىكنند و از تفريع رد فروع به اصول و تطبيق عام بر مصاديق اجتناب مىورزند .\r\nدر صورتى كه اين خصوصيت و ويژگى اصلا در طبرى مشاهده نمىشود زيرا او در مقام استنباط از تفريع و تطبيق استفاده مىكند و از راه آن حكم شرعى را براى حوادث واقعه بيان مىدارد . اين ادعا با مطالعه و دقت در چند فتوايى كه از او به عنوان نمونه ذكر مىشود ثابت مىگردد .\r\nبنا بر اين أولا - او محدث بود نه اخبارى و ثانيا - اگر نام او را اخبارى بگذاريم صرفا از باب توجه او به نقل احاديث مىباشد ، نه از جهت اين كه او منكر اجتهاد و تفريع و تطبيق و حجيت ظواهر قرآن و اجماع بوده است .\r\nبنا بر اين اگر كسى او را اخبارى بنامد ، منظور اخبارى به معناى عام است نه اخبارى به معناى اصطلاحى و خاص كه داراى اصول معين و مكتب خاص باشد .\r\nبر اين اساس اخباريت او مرحله اى از مراحل سير تكاملى اجتهاد و تفكر اصولى او بوده ، و مانند اخباريت اخباريان از جامعه شيعه و جامعه اهل سنت در عرض اجتهاد و مباين با آن نبوده است ، زيرا آنان منكر اعتبار ظاهر كتاب و اجتهاد هستند ولى طبرى اين چنين نيست .\r\n\r\nمنابع اجتهاد در بينش طبرى\r\nطبرى منابع اجتهاد را عبارت از كتاب و سنت و اجماع مىداند و از قياس سخت پرهيز دارد . او اگر چه اسمى از عقل به عنوان منبع اجتهاد به ميان نياورده است ولى اين دليل انكار وى نسبت به حجيت عقل نيست . زيرا عقل به گونه خاص به عنوان يكى از منابع شناخت احكام شرعى ميان انديشمندان اسلامى ( حتى نزد شيعه ) در زمان او ( اواخر قرن سوم و اوايل قرن چهارم ) مطرح نبوده است .\r\nاگر چه نمىتوان تاريخ دقيقى براى طرح مبحث حجيت عقل در منابع شناخت احكام تعيين نمود ، ولى آن چه پس از بررسى و كاوش مىتوان بدان مظنون شد ، اين است كه عقل به گونه خاص ، در اوايل نيمه قرن چهارم ، در صحنه استنباط احكام شرعى به عنوان يكى از طرق معتبر دستيابى به وحى وارد شده و تا كنون اين نظريه بر جاى مانده است .\r\nنخستين كسى كه عقل را به گونه خاص در رديف منابع اجتهاد قرار داده است بزرگ\r\n","description":"","footnote":"","page_name":" 398 ","page_number":401},
  {"content":"\r\nمجتهد شيعه ابو على ابن جنيد ( م 1381 ه . ق ) بوده است ، در حالى كه طبرى در اوايل قرن چهارم ( به سال 310 ه . ق ) جهان را به درود گفته است . بنا بر اين سكوت او در اين زمينه نمىتواند دليل انكار او تلقى شود .\r\n\r\nمذهب طبريه يا جريريه\r\nطبرى ، بعد از آن كه آراء و نظريات فقهى حنفى ، مالكى ، شافعى و ظاهرى را آموخت و آنها را مورد بررسى و كاوش قرار داد ، به نظريات جديدى دست يافت كه با آن چه در مذاهب مذكور آموخته بود فرق داشت . بدين جهت وى مذهب مخصوصى را برگزيد كه به مذهب « طبريه » و يا « جريريه » معروف گشت . اين مذهب در بغداد به گونه چشمگيرى رواج يافت و حتى بزرگانى به مذهب او گرويدند كه ما نام بعضى از آنها را آن گونه كه ابن نديم در الفهرست نام برده يادآور مىشويم .\r\nابو الفرج معافا بن زكريا نهروانى كه او يكى از چهره‌هاى برجسته زمانش و داراى تأليفات بسيارى بوده كه ابن نديم همه آنها را در كتاب الفهرست خود يادآور شده است .\r\nابو بكر محمد بن ابو صلح كاتب .\r\nابو الحسن احمد بن يحيى .\r\nابو الحسن دقيقى .\r\nابو الحسين بن يونس .\r\nابو بكر بن كامل .\r\nابو اسحاق ابراهيم بن حبيب سقطى طبرى .\r\nابن اذنونى .\r\nكه اينان همه از بزرگان و داراى تأليفاتى در فقه و علوم ديگر مىباشند . از آن جمله :\r\nاحمد بن يحيى ، كتابى به نام المدخل إلى مذهب الطبري و نصرة مذهبه و كتابى به نام الاجماع فى الفقه على مذهب ابى جعفر ، و ابن يونس كتابى به نام الاجماع دارد .\r\nلازم به تذكر است كه آغاز پيدايش مذهب طبرى حدود اواخر قرن سوم هجرى بود و تا اواسط قرن پنجم استمرار داشت و بالاخره در اين زمان از هم پاشيد و در غبار خاطرات تاريخ به فراموشى سپرده شد .\r\n","description":"","footnote":"","page_name":" 399 ","page_number":402},
  {"content":"\r\n\r\nويژگى طبرى در اجتهاد\r\nدر ميان فقهاء و مجتهدان جامعه اهل سنت ، مانند طبرى كمتر مجتهدى را مىتوان سراغ گرفت ، زيرا او در فقه همه مذاهب جامعه اهل سنت مجتهد بوده است و در فقه حنفى و مالكى و شافعى و ظاهرى اجتهاد نموده و همان گونه كه يادآور شديم ، چون به آراء و نظريات جديدى در برابر فقه آنان دست يافت ، مذهب جديدى را بنيان نهاده است .\r\nدر ميان فقهاى شيعه نيز برخى بوده‌اند كه نه تنها در فقه همه مذاهب اعم از فقه جامعه اهل سنت و شيعه مجتهد بوده‌اند ، بلكه در همهء مقدمات و علومى كه در امر اجتهاد دخالت دارد ، مانند : نحو ، صرف ، تفسير ، منطق ، اصول و جز اينها نيز مجتهد بوده‌اند .\r\nبه عنوان نمونه فقيه بزرگ و دانشور بىنظير محمد بن جمال الدين بن مكى بن شمس الدين محمد دمشقى جزينى جبل عاملى معروف به شهيد اول ، داراى چنين ويژگى بوده است . او در مباحث فقهى اجتهادى و هم در مقدمات آن ( صرف ، نحو ، منطق ، تفسير ، كلام ، اصول و . . ) از علماى پنج مذهب معروف اسلام اجازه اجتهاد داشته است ، در حالى كه براى هيچ كس از علماى اسلام ، نه در اهل سنت و نه در اماميه ، چنين امتيازى وجود نداشته است .\r\n\r\nتقليد طبرى پيش از اجتهاد\r\nدر بارهء تقليد او از شافعى دو بينش وجود دارد : برخى بر اين اعتقادند كه او مدت دو سال از شافعى تقليد كرده ، ولى زمانى كه داراى گسترش علمى شد خود اجتهاد مىنمود و آنها را در كتابهاى خويش بيان مىداشت .\r\nاين نظريه را ابو محمد فرغانى كه يكى از بزرگان راويان طبرى بوده برگزيده است و شيخ عبد الله بن محمد بن حميد در مقدمه كتاب تهذيب الآثار به اين گفتار اشاره كرده است . شيخ عبد الله بن محمد بن حميد مىگويد : طبرى مدتى از شافعى تقليد كرد و بعد از آن كه علم او گسترش پيدا نمود تقليد از شافعى را ترك نمود و خود اجتهاد مىكرد .\r\nو علامه ذهبى در كتاب تذكره از طبرى نقل مىكند كه او سالها در بغداد از مذهب شافعى ترويج نمود و از او پيروى داشت ، تا اين كه بر اثر اجتهاد از تقليد بىنياز شد . ( مقدمه اختلاف الفقهاء )\r\n","description":"","footnote":"","page_name":" 400 ","page_number":403},
  {"content":"\r\nو اما گروهى بر اين عقيده‌اند كه طبرى يكى از بزرگان مجتهدين بوده و او اصلا از كسى تقليد نكرده است . اين نظريه را ابن خلكان برگزيده است .\r\n\r\nنمونه اى از فتاواى طبرى\r\nبجاست در اينجا به عنوان نمونه بخشى از فتاوى و نظريات فقهى او را بيان كنيم :\r\n1 - جواز قضاوت و دادرسى براى زنان همانند مردان : او معتقد بود كه دليل معتبرى بر اختصاص قضاوت به مردان نداريم . البته اين نظريه در مذهب ظاهرى ( پيروان داود بن على ظاهرى اصفهانى ) نيز وجود دارد ولى در مذهب اماميه و مالكى و شافعى و اوزاعى و حنبلى و جز اينها حق قضاوت به گونه كلى از زنان سلب شده است .\r\nو در مذهب حنفى براى زنان تنها در امور مالى حق قضاوت ثابت گرديده است .\r\n( بداية المجتهد ، ج 2 ، ص 460 ، كتاب القضاء و المحلى ، ج 9 ، شماره 1800 ) 2 - در نكاح شغار ( 1 ) كه به اتفاق علماى مذاهب باطل است و راهى براى تصحيح آن پيشنهاد نكرده‌اند . طبرى و بعضى ديگر گفته‌اند هر جا كه مهر المثل فرض داشته باشد ، مىتوان نكاح شغار را تصحيح كرد . زيرا او معتقد است كه نهى در روايات از نكاح شغار به طور مطلق نيست بلكه دليل بطلان را فقدان مهر بيان داشته است و چون در فرض وجود مهر المثل ، علت بطلان از ميان مىرود مىتوان حكم به صحت آن كرد . ( بداية المجتهد ، ج 2 ، ص 57 ) .\r\n3 - عدم لزوم شستن مرفق در وضو : در آيه وضو آمده است * ( « يا أَيُّهَا الَّذِينَ آمَنُوا إِذا قُمْتُمْ إِلَى الصَّلاةِ فَاغْسِلُوا وُجُوهَكُمْ وَأَيْدِيَكُمْ إِلَى الْمَرافِقِ » ) * حرف « إلى » در منابع اجتهاد به معناى جهت و انتهاء آمده مانند * ( « أَتِمُّوا الصِّيامَ إِلَى اللَّيْلِ » ) * ( بقره / 187 ) * ( وَإِنْ كانَ ذُو عُسْرَةٍ فَنَظِرَةٌ إِلى مَيْسَرَةٍ ) * ( بقره / 280 ) و به معناى مع نيز آمده است مانند * ( « لا تَأْكُلُوا أَمْوالَهُمْ إِلى أَمْوالِكُمْ » ) * ( نساء / 2 ) و * ( « مَنْ أَنْصارِي إِلَى الله » ) * ( آل عمران / 54 ) و * ( « يَزِدْكُمْ قُوَّةً إِلى قُوَّتِكُمْ » ) * ( هود / 52 ) ، * ( « وَإِذا خَلَوْا إِلى شَياطِينِهِمْ قالُوا إِنَّا مَعَكُمْ » ) * ( بقره / 14 ) .\r\nولى او بر اين اعتقاد بود كه كلمه ( إلى ) كه در آيه به معناى انتهاء و غايت مىباشد و حد را از حيث حكم داخل در محدود نمىدانست ، بدين جهت حكم محدود يعنى ساق را\r\n\r\n","description":"","footnote":"\r\n( 1 ) نكاح شغار عبارت است از تزويج دو دختر توسط اولياء آن دو به دو زوج به شكلى كه بضع هر يك مهر ديگرى قرار گيرد .\r\n","page_name":" 401 ","page_number":404},
  {"content":"\r\nكه وجوب شستن است بر حد ( كه آرنج باشد ) مترتب نكرده است ، همان گونه كه حكم قدمها را بر كعبين كه مفصل بين ساق و قدم است مترتب ندانسته است .\r\nداود ظاهرى اصفهانى ( پيشواى مذهب ظاهرى ) نيز بر همين نظريه بود و اين فتواى او بر خلاف مىباشد ، زيرا آنان قايل به وجوب شستن آرنج شده‌اند ، چون آنان از كلمه « إلى » معناى مع را استفاده كرده‌اند .\r\nبعضى گفته‌اند « إلى المرافق » در آيه وضوء * ( ( يا أَيُّهَا الَّذِينَ آمَنُوا إِذا قُمْتُمْ إِلَى الصَّلاةِ فَاغْسِلُوا وُجُوهَكُمْ وَأَيْدِيَكُمْ إِلَى الْمَرافِقِ ) ) * از قبيل اين جمله است « حفظت القرآن من أوله إلى آخر » و يا از قبيل آيه * ( « سُبْحانَ الَّذِي أَسْرى بِعَبْدِه لَيْلًا مِنَ الْمَسْجِدِ الْحَرامِ إِلَى الْمَسْجِدِ الأَقْصَى » ) * بنا بر اين ما بعد « إلى » داخل در حكم ما قبل آن است .\r\nبعضى بر اين باورند كه اگر غايت از جنس مغيّا باشد داخل در حكم آن مىباشد ، مانند « قدم الحاج حتى المشاة » و نيز « مات الناس حتى الانبياء » و اگر از جنس آن نباشد غايت داخل در حكم مغيّا نيست ، مانند * ( « أَتِمُّوا الصِّيامَ إِلَى اللَّيْلِ » ) * و بعضى فرق گذاشته‌اند بين « حتى و إلى » .\r\n4 - وجوب استنشاق و استحباب مضمضه در وضوء : استنشاق و مضمضه در وضوء ، از نظر اماميه و حنفيه و مالكيه و شافعيه مستحب است ، ولى برخى معتقدند كه اين دو در وضو واجب است . كه اين نظريه را ابن ابى ليلى و گروهى از اصحاب داود اختيار نموده‌اند .\r\nو جمعى بر اين باورند كه استنشاق واجب و مضمضه مستحب مىباشد ، كه اين نظريه را طبرى و ابو ثور و گروهى از علماى مذهب ظاهرى اختيار نموده‌اند .\r\nدليل نظريه او در بارهء استنشاق همان حديثى است كه از رسول خدا در صحيح بخارى و موطأ مالك نقل شده است كه فرمود اذا توضأ احدكم فليجعل فى انفه ماء ثم لينثر و من استجمر فليوتر ( بداية المجتهد / ج 1 / ص 10 ) و در باب استحباب مضمضه ، فعل پيامبر را مورد استناد قرار داده است . زيرا آن حضرت در وقت وضوء مضمضه مىفرمود و طبرى در مورد عمل پيامبر بر اين عقيده بود كه عمل پيامبر حكايت از رجحان دارد .\r\n5 - تخيير بين مسح دو قدم و شستن آن در وضو : در بارهء نوع طهارت پاها ، در وضوء فقها نظريات مختلفى را اظهار داشته‌اند . برخى گفته‌اند كه شستن پاها در وضوء كفايت\r\n","description":"","footnote":"","page_name":" 402 ","page_number":405},
  {"content":"\r\nنمىكند بلكه متعين مسح آنهاست زيرا عنوان مأمور به در آيه وضوء * ( « . . وَامْسَحُوا بِرُؤُسِكُمْ وَأَرْجُلَكُمْ إِلَى الْكَعْبَيْنِ » ) * است كه واژه « مسح » در آيه آمده است نه « غسل » .\r\nاين نظريه را اماميه و گروهى از صحابه و تابعين مانند ابن عباس و عكرمه و انس و شعبى و ابى العاليه برگزيده‌اند .\r\nگروهى ديگر بر اين عقيده‌اند كه مسح پاها در مقام وضو كفايت نمىكند بلكه متعين شستن آنها است ، زيرا « ارجلكم » در آيه معطوف بر « وجوهكم » مىباشد كه منصوب به « فاغسلوا » است . اين نظريه را حنفيان ، مالكيان ، شافعيان ، حنبليان برگزيده‌اند .\r\nجمعى ديگر بر اين باورند : مكلف مخير است كه در وضوء پاها را مسح كند يا بشويد .\r\nاين نظريه را طبرى و داود اصفهانى ( پيشواى مذهب ظاهريه ) و بعضى از علماى جامعه اهل سنت برگزيده‌اند ، زيرا « ارجلكم » در آيه ، هم به جر قرائت شده و هم به نصب كه بنا بر قرائت جر متعين مسح پاها است ، زيرا در اين صورت معطوف بر « رؤسكم » مىباشد و بنا بر قرائت نصب متعين شستن پاها است ، زيرا در آن صورت معطوف بر « وجوهكم » مىباشد و طبرى مىگويد چون ترجيح يكى از دو قرائت بر ديگرى ثابت نيست بدين جهت مكلف مخير است بين شستن و مسح پاها ( در كتاب دروس فى الفقه المقارن ج 1 ص 103 ) مطالبى را در اين باره آورده‌ايم كه براى تحقيق بيشتر مىتوان بدان مراجعه كرد . ) عدم جواز نماز در جوف كعبه ، به دليل روايتى كه مشتمل بر نهى است .\r\nو نيز غير از اين فتاوى كه ما براى پرهيز از طولانى شدن به همين چند مورد بسنده نموديم .\r\nدر اينجا لازم به تذكر است كه ما در مقام رد و اثبات نظريات طبرى نمىباشيم بلكه فقط نمونه اى از آراء او را آورده‌ايم بدون اين كه به ديگر نظريه‌ها و نظريات خود بپردازيم و صحت و سقم آنها را تبيين كنيم ولى به گونه گذرا و اشاره بايد بگوييم كه همهء نظريات و آراء مذكور به استثناء نظريه اول قابل نقد و اشكال است .\r\n\r\nميزان گرايش طبرى به تشيع و تسنن\r\nدر بارهء گرايشات فكرى و عقيدتى وى ، نسبت به شيعه و اهل سنت ، نظريات گوناگونى ابراز شده است .\r\n","description":"","footnote":"","page_name":" 403 ","page_number":406},
  {"content":"\r\nبسيارى بر اين عقيده‌اند كه طبرى آملى ، سنى و داراى تعصب زيادى بوده است . اينان به وجوهى استدلال كرده‌اند كه از آن جمله است :\r\nالف - پرهيز طبرى از نقل مطالبى كه باعث ناخوشايندى جامعه اهل سنت مىشده است ، چنان كه او در تاريخ خود ( ج 3 / ص 557 ) مىگويد : . . انّ محمد بن ابى بكر كتب إلى معاوية بن ابى سفيان لما ولى فذكر مكاتبات جرت بينهما كرهت ذكرها لما فيه لا يتحمّل سماعها العامة . .\r\nب - پرهيز طبرى از نقل مطالبى كه كمترين خدشه اى به حقيقت و شرف يكى از بزرگان و خلفاى پيامبر وارد مىكند . او در تاريخ خود ( ج 3 / ص 39 ) مىگويد : اما الواقدي فانه ذكر فى سبب سير المصريين إلى عثمان و نزولهم ذا خشب : أمورا كثيرة منها ما قد تقدم ذكره و منها ما اعرضت عن ذكره كراهة منى ذكره لبشاعته و منها ما ذكر ان عبد الله بن جعفر حدثه عن ابى عون مولى المسور قال . . الخ .\r\nو در ج 3 ص 337 بعضى از گفت و گوهاى ابو ذر را با معاويه و عثمان و سبب تبعيد او توسط معاويه از شام به ربذه و مطالبى را در بارهء معذور بودن معاويه در اين كار بيان مىدارد و سپس در آخر اين مطلب مىگويند : أما الاخرون فانهم رووا فى سبب ذلك أشياء كثيرا و أمورا شنيعة كرهت ذكرها .\r\nج - تحريف و حذف مطالبى كه در احاديث مطابق عقايد شيعه وارد شده است .\r\nچنان كه او در كتاب تاريخ و نيز تفسير خود در ذيل آيه * ( « وَأَنْذِرْ عَشِيرَتَكَ الأَقْرَبِينَ » ) * حديث انذار را نقل كرده است ، ولى جمله « يكن اخى و وصيى و خليفتى فيكم » را از آن حذف كرده و به جاى آن جمله « يكن اخى و كذا و كذا » را قرار داده است .\r\nد - حذف مطالبى كه در آن احتمال شبهه و طعن نسبت به بزرگان جامعه اهل سنت مىرفته است .\r\nه - نقل بعضى قضايا و رخدادها به گونه اى كه به نفع خلافت زمانش بوده چنان كه در تاريخ خود ( ج 7 / ص 150 ) در بارهء سبب وفات ثامن الائمه على بن موسى الرضا عليه السلام مىگويد : ان على بن موسى اكل عنبا فاكثر منه فمات فجأة و ذلك فى آخر صفر « و نيز جز اينها كه بيان آنها از حوصله اين مقال خارج است .\r\nاين امور در مجموع سبب شده است كه انديشمندان و مورخان جامعه اهل سنت ويژگى و اهميت خاصى براى تاريخ او قائل شوند و تاريخ او را از همه كتابهاى تاريخ\r\n","description":"","footnote":"","page_name":" 404 ","page_number":407},
  {"content":"\r\nمعتبرتر بشمارند .\r\nاز اين رو بزرگان از مورخان ايشان مانند ابن خلدون و ابن كثير و . . در تاريخ نگارى كتاب او را براى نقل قضايا و حوادث اسلامى مأخذ قرار داده و خود او از شهرت به سزايى برخوردار گرديده است و او را « امام المورخين » يعنى پيشواى تاريخ نگاران ناميده‌اند .\r\nابن خلدون در كتاب تاريخ خود ( ج 2 / ص 182 ) مىگويد : . . أوردتها ملخصة عيونها و مجامعها من كتاب محمد بن جرير الطبري و هو تاريخه الكبير فانه اوثق ما رأيناه فى ذلك و ابعد من المطاعن عن الشبه فى كبار الامة . ( شيعه در اسلام ) . براى آگاهى بيشتر در اين زمينه به الغدير ، اثر علامه بزرگ مرحوم امينى ( ج 1 و 2 و 8 ) مىتوان مراجعه كرد .\r\nدر مقابل اين نظريه ، گروهى بر اين باورند كه گرايش واقعى طبرى به تشيع بوده است ، نه اهل سنت ، آنها براى نظريه خود به وجوهى استدلال كرده‌اند كه از آن جمله است :\r\n1 - جواز مسح پاها در وضو ( به اين مطلب در مقدمه كتاب اختلاف الفقهاء اشاره شده است ) .\r\n2 - تصحيح او نسبت به اسانيد حديث غدير خم و تدوين كتابى با عنوان « الولاية » در زمينه حديث غدير . ( 1 ) 3 - اختيار نكردن يكى از مذاهب چهارگانه معروف اهل سنت ( حنفى ، مالكى ، شافعى و حنبلى ) كه اين امر ، اعراض او از مذاهب چهار گانه و گرايش او به مذهب حق را مىرساند . ولى بر اثر تقيه و خوف از خلفاى جور و دولت زمانش از اظهار آن خوددارى مىكرده است .\r\n4 - طبرى از شهر آمل ( مازندران ) است كه مردم آن در تشيع قدمت داشته‌اند . بلكه در شيعه بودن متصلب و شديد بوده‌اند ، خصوصا در زمان سلاطين آل بويه . بيشتر اين وجوه را علامه سيد محمد باقر خوانسارى در كتاب روضات الجنات ( ج 7 / ص 295 ) يادآور شده است . ( 2 )\r\n\r\n","description":"","footnote":"\r\n( 1 ) ياقوت حموى در معجم الادباء ( ج 18 ، ص 80 ) و ذهبى در تذكرة الحفاظ ( ج 3 ، ص 713 ) در طرق حديث غدير ، فضايل على ابن ابى طالب و حديث غدير را تصحيح كرده‌اند .\r\n( 2 ) - ابن حجر به صراحت گفته كه طبرى شيعه بوده است ، و ذهبى مىگويد : در او گرايش به تشيع بوده است . و ابن جوزى قضاياى اتهام او را به تشيع ذكر كرده است ، براى آگاهى كامل مراجعه شود به بشارة المصطفى ( ص 185 ) و دلائل الامه ( ص 3 - 4 ) و نوابغ الرواة ( ص 215 ) و رجال النجاشي ( ص 225 و 266 چاپ هندوستان ) و لسان الميزان ( ج 5 ، ص 100 ) و فهرست ابن نديم ( ص 291 ) و منتظم ابن جوزى ( ج 6 ، ص 170 ) و ميزان الاعتدال ( ج 3 ، ص 498 ) وفيات الاعيان ابن خلكان ( جلد 4 ، ص 192 ) .\r\n","page_name":" 405 ","page_number":408},
  {"content":"\r\nادله دو گروه را يادآور شديم ، ولى چنان كه مشهود است دلايل هيچ كدام براى اثبات مدعاى ايشان كافى نمىنمايد ، و ادله هر گروه قابل نقد و توجيه است كه براى پرهيز از طولانى شدن مقاله از بيان آنها خوددارى شد .\r\nآن چه از مدارك مىتوان به دست آورد اين است كه طبرى داراى مرام اهل سنت بوده ، ولى تعصب شديد نداشته و در مواردى به آن چه يافته اقرار كرده است .\r\n\r\nمقاله سوم سير تاريخى تفسير و علوم قرآن\r\nقرآن ، ثقل اكبر و مطمئنترين منبع شناخت احكام حوادث واقعه و معارف دينى و اخلاقى و اجتماعى و روشنترين برهان پايندگى اسلام و بالندگى جوامعى است كه نظام خويش را بر اصول اسلامى بنيان نهند .\r\nقرآن ، تنها نور هدايت در روزگار هجوم ظلمتها و تنها كشتى رهايى از گرداب حوادث و امواج تئوريها و نظريه هاست .\r\nاگر بر آن باشيم جايگاه قرآن و نقش آن را در ابعاد زندگى مادى و معنوى بشر ترسيم كنيم ، بىترديد راهى به بلنداى آفتاب در پيش رو و منظرى بس گسترده در پيش چشم خواهيم داشت . چنان كه نگريستن به آفتاب از يك زاويه ، هر گز نمايانگر همه خورشيد نيست ، و از سوى ديگر نگرش همه جانبه به آن از حد و توان بشر بيرون است ، چاره اى جز اين نيست كه محققان و متأملان در قرآن هر كدام از زاويه اى و با نگرشى به توصيف آن بپردازند ، و به مقدار ظرفيت علمى و وجودى خويش از آن بهره برگرفته و نيز به ديگران ارائه دهند .\r\nبه راستى سخنى بس شايسته است ، كه جرى قرآن چونان حركت خورشيد و ماه است\r\n","description":"","footnote":"","page_name":" 406 ","page_number":409},
  {"content":"\r\nكه در هر لحظه و هر منطقه جغرافيايى از زمين و بر هر عصر و نسل مىتابد ، و آنان به اندازه نياز و ظرفيت خويش از آن انرژى و نور و هدايت كسب كرده ، بىآن كه هيچ كدام مدعى كسب همه انرژى خورشيدى باشند و بىآن كه تلاش و بهره گيرى وافر آنان از خورشيد ، مانع بهره ورى نسلهاى بعد باشد .\r\nاين رمز جاودانگى قرآن است كه قرنها بر آن گذشته و انديشمندان در طول تاريخ از زواياى مختلف در آن نگريسته و كاوش كرده و مطالب نو استفاده نموده‌اند ، ولى هر گز شگفتيها و نو پردازيها و نوآوريها و پيامهاى آن كاهش نيافته و رونق و تازگى و سازندگى خود را از دست نداده است .\r\nاين ويژگيها و ارزشها است كه عالمان و انديشمندان مذاهب اسلامى را در طول قرنها به انديشيدن و مطالعه پيرامون مفاهيم و پيامهاى قرآنى و نيز طرح مباحث مختلف پيرامون آن واداشته است .\r\nبررسى محتواى آن كتابها ، هر كدام مجالى وسيع مىطلبد كه ما در اين نوشته در صدد آن نيستيم ، بلكه تنها نگاهى بسيار گذرا و اشاره وار به اقبال و توجه عالمان به تفسير و علوم قرآن در اعصار مختلف خواهيم داشت و مفسران قرآن را در هر قرن برخواهيم شمرد و اين خود زاويه اى است كه اهتمام انديشيدن اسلامى به قرآن را مىنماياند .\r\n\r\nزمان پيدايش تفسير و علوم قرآن\r\nزمان پيدايش تفسير و علوم قرآن به اوايل بعثت رسول خدا در مكه مكرمه بازگشت دارد ، و نخستين كسى كه قرآن را با ويژگيهايش براى مردم تفسير و بيان مىكرد ، خود رسول خدا ( ص ) بود و تا زمانى كه حيات داشت صحابه و ياران در اين امر دخالت نمىكردند . بعد از رحلت آن حضرت آن چه را كه صحابه از او ياد گرفته بودند به مردم تعليم مىدادند ، و پس از صحابه ، تابعين و تابعى تابعين تا اين زمان .\r\nبدين جهت است كه تفسير و علوم قرآنى از آغاز پيدايش تا اين زمان مراحلى را پشت سر گذاشت ، ولى بعد از رحلت رسول خدا ( ص ) تفسير قرآن داراى دو جريان شد :\r\n1 - جريان متصل به وحى و نبوت كه نماينده آن اوصياء و امامان معصوم و پيروان آنها بوده‌اند .\r\n2 - جريان عمومى كه مستقيما و به طور دائم به وحى استناد نداشت ، نماينده اين\r\n","description":"","footnote":"","page_name":" 407 ","page_number":410},
  {"content":"\r\nجريان صحابه و ياران صاحب وحى و پيروان آنها بوده‌اند .\r\nبرخى از انديشمندان دو جريان مذكور ، كتابها و رساله‌هاى متنوع در تفسير و علوم قرآن تدوين نموده‌اند ، مناسب است ما آنها را به ترتيب قرنها فهرستوار يادآور شويم .\r\n\r\nتفسير و علوم قرآن در قرن اول\r\nدر قرن اول هجرى ، مباحث مربوط به علوم قرآن و تفسير كمتر تدوين شده است ، اين مطلب داراى عللى است ، از آن جمله :\r\n1 - وجود رسول خدا در ميان مسلمانان و امكان مراجعه مردم به آن حضرت و پرسش مسائل مورد نياز در زمينهء علوم قرآن و دريافت پاسخ صحيح آنها كه در قرآن به اين نكته تصريح شده است * ( « وَيُعَلِّمُهُمُ الْكِتابَ وَالْحِكْمَةَ » ) * ( آل عمران / 164 ) .\r\n2 - نزديكى و تقارن با زمان نزول قرآن و مشخص بودن شأن نزولها از يك سو و نزول قرآن بر اساس مفاهيم لغوى و عرفى همان روزگار ، كه اين دو امر به مسلمانان قرن نخست قدرت و توانايى بيشترى را در زمينهء فهم محكمات و ظواهر قرآن مىداده است .\r\n3 - رايج نبودن كتابت و نويسندگى و كمبود نويسنده در آن عصر .\r\nولى پس از وفات رسول خدا ( ص ) كه دست مردم از حضور آن كوتاه گرديد ، ناچار شدند كه براى حل مشكلات و ابهامهاى خويش در رابطه با قرآن بيشتر بينديشند و به بحث و فحص بپردازند و براى حفظ دستاوردهاى فكرى خويش به تدوين و تنظيم آنها همت گمارند .\r\nتأكيد اسلام در مورد تعليم و تعلم و گسترش علم ميان امت اسلامى يكى از عواملى است كه مسلمانان را در تدوين اين مباحث و نشر و گسترش آنها و پديد آوردن يك فرهنگ غنى مدون تشويق نموده و موفق داشته است .\r\n\r\nطلايه داران تفسير و علوم قرآن\r\n1 - امير المؤمنين على بن ابى طالب ( ع ) : به استناد منابع تاريخى ، نخستين طلايه دار تدوين تفسير و علوم قرآن ، امير المؤمنين على بن ابى طالب ( ع ) بوده است كه به هنگام گردآورى آيات قرآن به عام و خاص ، مطلق و مقيد ، محكم و متشابه ، ناسخ و منسوخ ، مجمل و مبين ، واجب و مستحب و شأن نزول آنها نيز اشاره فرموده است .\r\n","description":"","footnote":"","page_name":" 408 ","page_number":411},
  {"content":"\r\nابن سيرين مىگويد : اگر بدان كتاب دسترسى پيدا مىكردم همه علم ( علوم قرآن ) را مىيافتم .\r\nابن مسعود مىگويد : قرآن بر هفت حرف آمده و هيچ حرفى از قرآن نيست مگر اين كه داراى ظاهر و باطنى است است و آن ظاهر و باطن نزد على بن ابى طالب ( ع ) بوده است .\r\nجلال الدين سيوطى در كتاب الاتقان فى علوم القرآن ( ج 2 ، ص 187 ) مىگويد : در ميان خلفا كسى كه بيشترين مطالب ( در زمينه علوم قرآن ) را روايت كرده است على بن ابى طالب ( ع ) است .\r\nعلامه محمد باقر مجلسى ( 1037 - 1110 ) در كتاب گرانسنگش بحار الأنوار ( ج 17 ) 60 نوع از علوم قرآن را كه على بن ابى طالب املاء فرموده يادآور شده است .\r\nطلايه دار بودن امام على ( ع ) در زمينه تفسير و علوم قرآن امرى بديهى و طبيعى است ، زيرا خود آن حضرت فرموده است : « آيه اى به رسول خدا نازل نشد مگر آن كه آن حضرت به من املاء و قرائت كرد و من به خط خويش آن را نوشتم و پيامبر تأويل و تفسير و . . آن را به من تعليم فرمود » اين روايت را شيخ صدوق رضوان الله عليه در كتاب خصال نقل كرده است .\r\n2 - عبد الله بن مسعود ( م 32 ه - ق ) صاحب تفسير : در بارهء او گفته‌اند كه قرآن را بيش از ديگران حفظ داشت و بهتر از ديگران مىخواند .\r\n3 - عبد الله بن عباس ( م 5 / 68 ه - ق ) صاحب تنوير المقياس ، او دومين چهره اى است كه در ميان صحابهء رسول خدا ( ص ) به عنوان فردى كه در تفسير و علوم قرآن داراى شناخت بوده مطرح است . علامه محمد بن عبد الله زركشى در كتاب البرهان فى علوم القرآن ( ج 2 ، ص 157 ) مىنويسد : در ميان علماى تفسير قرآن على بن ابى طالب و سپس ابن عباس پيشگام همگان مىباشند .\r\n4 - ابى بن كعب بن قيس ( م حدود 19 تا 36 ه - ) او نخستين كسى است كه در فضايل قرآن كتاب نوشت و كتابش در اختيار ديگران قرار گرفت ، و يكى از چهار نفرى است كه در زمان رسول خدا ( ص ) آيات قرآن را گرد آوردند . ابو الخير در طبقات مفسران ، او را در طبقه اول ياد كرده است .\r\n5 - سعيد بن جبير ( م 95 / 94 ) او نيز داراى كتاب تفسير بود . قتاده مىگويد : او از همه تابعين در علم تفسير داناتر بوده است .\r\n6 - جابر بن زيد ( م 93 ه - . ق ) مؤلف كتاب تفسير .\r\n","description":"","footnote":"","page_name":" 409 ","page_number":412},
  {"content":"\r\n7 - رفيع بن مهران رياحى ( م 93 / 90 ه . ق ) معروف به ابو العاليه ، صاحب تفسير .\r\n\r\nتفسير و علوم قرآن در قرن دوم\r\nدانشمندانى كه در قرن دوم هجرى در زمينه تفسير و علوم قرآنى تحقيق نموده و كتابهايى تأليف نموده‌اند ، عبارتند از :\r\nمجاهد بن جبر مكى ( 21 - 104 ) بر تفسير او محمد بن ادريس شافعى و محمد بن اسماعيل بخارى اعتماد داشتند .\r\nعكرمه مدنى ( م 105 ) صاحب تفسير .\r\nطاوس كيسان يمانى ( م 106 ) ابن تيميه او را در علوم قرآنى از همه داناتر شمرده است و صاحب تفسير .\r\nعطاء بن ابى رباح ( 27 - 114 ) صاحب تفسير القرآن .\r\nمحمد بن كعب قرظى مدنى ( م 118 ) ثعلبى هنگام تنظيم تفسيرش از تفسير او استفاده كرده .\r\nاسماعيل بن عبد الرحمن ، معروف به سدى ( م 127 ) صاحب تفسير كبير .\r\nجابر بن يزيد جعفى ( م 127 ) مؤلف تفسير قرآن .\r\nابان بن تغلب ( م 141 ) او نخستين كسى است كه در علم قرائت و معانى قرآن ، غريب القرآن تأليف نموده است .\r\nقتاده بن دعامه ( م 117 / 118 ) صاحب تفسير القرآن .\r\nمحمد بن سائب كلبى ( م 146 ) او داراى دو كتاب در زمينه علوم قرآن است يكى به نام تفسير مجموع قرآن و ديگرى در ارتباط با آيات الاحكام كه احكام القرآن ناميده شده است .\r\nداود بن ابى هند قشيرى ( م 140 ) او در زمينه قرآن كتابهايى تأليف كرده ، از آن جمله نظائر القرآن ، التفسير الكبير ، الناسخ و المنسوخ ، تفسير الخمسمائة آية ، القراءات ، متشابه القرآن ، نوادر التفسير و . .\r\nحسين بن واقدى مروزى ( م 159 ) او نخستين كسى است كه در علم ناسخ و منسوخ كتاب نوشته است .\r\nعبد الرحمن هوارى ( م 172 ) صاحب تفسير القرآن .\r\n","description":"","footnote":"","page_name":" 410 ","page_number":413},
  {"content":"\r\nمالك بن انس ( م 179 ) مؤلف كتاب تفسير القرآن .\r\nابراهيم بن طهمان خراسانى ( م 168 ) صاحب تفسير القرآن .\r\nسفيان بن عيينة بن ابى عمران ( 107 - 6 / 198 ) . جوابات القرآن .\r\nعبد الرحمن بن زيد العدوي ( م 182 ) ناسخ القرآن و المنسوخ .\r\nابراهيم بن اسحاق بغدادى ( م 189 ) ناسخ القرآن و منسوخه ابو حمزه ثمالى ( م 150 ) كه ابن نديم تفسير او را در الفهرست يادآور شده است .\r\n\r\nتفسير و علوم قرآن در قرن سوم\r\nعلمايى كه در قرن سوم در علوم قرآن شهرت يافتند و كتبى را تأليف نموده‌اند ، عبارتند از : هشام بن محمد سائب كلبى كوفى ( م 206 / 204 ) صاحب تفسير آيات الاحكام .\r\nمحمد بن عمر واقدى ( م 207 ) . الرغيب فى علوم القرآن .\r\nيحيى بن زياد ( م 207 ) معروف به فراء ، معانى القرآن .\r\nابو عبيده ، معمر بن المثنى ( م 210 ) مجاز القرآن .\r\nابن ابى اياس ( م 220 ) ، صاحب تفسير القرآن .\r\nحسن بن على فضال ( م 224 ) كتاب او به نام الناسخ و المنسوخ فى القرآن معروف بود .\r\nخلف بن هشام ( م 229 ) فضائل القرآن .\r\nسعيد بن مسعده اخفش اوسط ( م 215 ) تفسير معانى القرآن .\r\nقاسم بن خليل ( م 234 ) تفسير القرآن .\r\nاحمد بن معذل ( م 240 ) احكام القرآن .\r\nعلى بن عبد الله سعدى ، اسباب النزول ، او نخستين كسى بود كه در اين زمينه كتاب تصنيف نموده است .\r\nمحمد بن عبد الله مصرى ( م 9 / 268 ) احكام القرآن .\r\nاسماعيل ازدى ( م 282 ) آيات الاحكام .\r\nمحمد بن ادريس ، پيشواى مذهب شافعى ( م 204 ) كتاب احكام القرآن .\r\nابراهيم بن خالد ( م 240 ) احكام القرآن .\r\nعلى بن مدينى ( م 234 ) اسباب النزول .\r\n","description":"","footnote":"","page_name":" 411 ","page_number":414},
  {"content":"\r\nجاحظ بصرى ( 255 ) كتاب نظم القرآن .\r\nمحمد بن جنيد ( م 281 ) امثال القرآن ، او نخستين كسى بود كه در اين زمينه كتاب تصنيف نموده و ابن نديم در الفهرست گويد : « كتاب الامثال لابن جنيد » .\r\nمحمد بن عبد الله ( م 6 / 268 ) كتاب احكام القرآن .\r\nحسين بن حكم بن مسلم حبرى كوفى ( م 268 ) تفسير او به نام تفسير الحبرى .\r\nما نزل من القرآن فى على عليه السلام معروف بود و اخيرا به نام تفسير الحبرى تجديد چاپ شده .\r\nداود ظاهرى اصفهانى ( م 273 ) احكام القرآن .\r\nمحمد بن اسماعيل ترمذى س ( م 280 ) ناسخ القرآن و منسوخه .\r\nابراهيم بن اسحاق حربى ( م 285 ) ناسخ القرآن و منسوخه .\r\nقاسم بن سلام ( م 4 / 3 / 222 ) معانى القرآن و الناسخ و المنسوخ و غريب القرآن و القراءات و المجاز فى القرآن و فضائل القرآن .\r\nمحمد بن ضريس ( م 294 ) ، صاحب تفسير .\r\nابراهيم بن احمد شيبانى ( رياضى ) ( م 298 ) سراج الهدى فى معانى القرآن و مشاكله و اعرابه .\r\nمحمد بن يزيد معروف به مبرد ( م 286 ) معان - القرآن و اعراب القرآن .\r\nابراهيم بن عبد الله ( م 292 ه ) الناسخ و المنسوخ .\r\nمحمد بن عباس بن على ، معروف به ابن حجام ، او در اين زمينه داراى دو كتاب است يكى در همه علوم قرآن و دومى در ارتباط با آياتى كه در حق اهل بيت فرود آمده است .\r\nعلى مروزى خراسانى ( م 244 ) احكام القرآن .\r\nعبد الله بن عبد الرحمن ، معروف به دارمى ( م 255 ) صاحب تفسير القرآن .\r\nسهل سجستانى ( م 248 ) كتاب اعراب القرآن .\r\nعبد الله بن يحيى يزيدى ( م 237 ) غريب القرآن و تفسيره .\r\nمحمد بن يزيد قزوينى ، معروف به ابن ماجه ( م 273 ) صاحب كتاب تفسير .\r\nعبد الله بن مسلم بن قتيبه دينورى ( م 276 ) او در اين باره دو كتاب تصنيف نمود :\r\nيكى تأويل مشكل القرآن ، و ديگرى تفسير غرايب القرآن ، كه مكمل اولى است .\r\nعلى بن مهزيار ( م 250 ) صاحب تفسير القرآن .\r\n","description":"","footnote":"","page_name":" 412 ","page_number":415},
  {"content":"\r\nفرات بن ابراهيم ( م 300 ه ) كتاب او به نام تفسير فرات الكوفي معروف است .\r\n\r\nتفسير و علوم قرآن در قرن چهارم\r\nدر اين قرن نيز انديشمندان مذاهب اسلامى كتبى در تفسير علوم قرآن تدوين نموده‌اند كه از آن جمله است :\r\nموسى بن عبد الرحمن معروف به قطان ( م 306 ) احكام القرآن .\r\nمحمد بن القاسم ، معروف به ابن قرطبى ( م 355 ) احكام القرآن .\r\nعبد الله بن احمد معروف به ابن المفلس ( م 324 ) احكام القرآن .\r\nسعد بن عبد الله اشعرى ( م 299 / 300 / 301 ) ناسخ القرآن و منسوخه و محكمه و متشابهه .\r\nقاسم بن اصبع قرطبى ( م 304 ) آيات الاحكام ابراهيم بن اسحاق نيشابورى ( م 303 ) معروف به انماطى ، تفسير كبير .\r\nعلى بن ابراهيم قمى ( م حدود 307 ) تفسير معروف .\r\nقتيبة بن احمد ، معروف به ابن شريح ( م 316 ) تفسير كبير .\r\nمحمد بن زيد الواسطي ( م 6 / 307 ) اعجاز القرآن فى نظمه و تأليفه ، عبد القادر جرجانى دو شرح بر آن نوشته است .\r\nمحمد بن جرير طبرى ( م 310 ) جامع البيان عن تأويل اى القرآن . در حاشيه آن تفسير غرائب القرآن و رغائب الفرقان ، از نظام الدين نيشابورى قرار دارد .\r\nاحمد طحاوى مصرى ( م 321 ) احكام القرآن .\r\nابراهيم بن سرى ، معروف به زجاج ( م 311 ) معانى القرآن .\r\nاحمد رازى معروف به جصاص ( م 370 ) شرح احكام القرآن .\r\nعبد الله بن ابى داود ( م 316 ) كتاب المصاحف .\r\nعلى بن موسى حنفى ( م 305 ) آيات الاحكام .\r\nمحمد بن مسعود بن عياش معروف به عياشى ( م 320 ) كتاب او به نام تفسير عياشى معروف بوده است .\r\nابراهيم بن محمد ، معروف به نفطويه ( م 323 ) كتاب اعراب القرآن و غريب القرآن و امثال القرآن .\r\n","description":"","footnote":"","page_name":" 413 ","page_number":416},
  {"content":"\r\nقاسم انبارى ( م 328 ) كتاب عجائب علوم القرآن .\r\nابو الحسن اشعرى ( م 330 ) كتاب المختزن فى علوم القرآن .\r\nابو عباس ، معروف به ابن عقده ( م 333 ) صاحب تفسير .\r\nسريح ابن يونس مروزى ( م 335 ) الناسخ و المنسوخ .\r\nاحمد بن جعفر ، معروف به ابن منادى ( م 338 ) ناسخ القرآن و منسوخه .\r\nاحمد بن محمد ، معروف به ابن نحاس ( م 338 ) ناسخ القرآن و منسوخه .\r\nابو على كوفى ( م 346 ) فضائل القرآن .\r\nمحمد تميمى ( م 305 ) احكام القرآن .\r\nمحمد بن حسن ( م 351 ) كتاب شفاء الصدور .\r\nابراهيم بن محمد ( م 383 ) صاحب كتاب تفسير القرآن .\r\nعباد بن عباس طالقانى ( م 385 ) احكام القرآن .\r\nاسماعيل بن عباد ( م 385 ) شرح آيات الاحكام .\r\nعلى بن عيسى رمانى معروف به اخشيدى ( م 386 ) كتاب او به نام اعجاز القرآن بوده است .\r\nحمد بن محمد خطابى ( م 388 ) كتاب او به نام اعجاز القرآن معروف بود .\r\nمحمد ادفوى ( م 388 ) الاستفتاء فى علوم القرآن .\r\nمحمد بن اسحاق ، معروف به ابن منده ( م 359 ) الناسخ و المنسوخ .\r\nحسين بن على ( م 399 ) كتاب الناسخ و المنسوخ .\r\nسمرقندى ( م حدود قرن 400 ) المدخل لعلم تفسير القرآن .\r\nمحمد بن عبد الله بردعى ( م اواخر اين قرن ) كتاب الناسخ و المنسوخ .\r\nمحمد بن عبد الله بن سليمان سعدى ( م بعد 351 ) مجتبى التفسير - مهذب التفسير - مختصر التفسير .\r\n\r\nتفسير و علوم قرآن در قرن پنجم\r\nدر اين قرن نيز مانند قرنهاى پيشين ، انديشمندان علوم قرآن كتبى را تدوين نموده‌اند از آن جمله :\r\nاحمد باغاتى ( م 401 ) احكام القرآن .\r\n","description":"","footnote":"","page_name":" 414 ","page_number":417},
  {"content":"\r\nعبد الرحمن ابن فطيس ( م 402 ) الناسخ و المنسوخ .\r\nابو بكر محمد بن الطيب الباقلانى ( م 403 ) اعجاز القرآن .\r\nسيد شريف رضى ( م 406 ) تلخيص البيان فى مجازات القرآن ، و نيز حقايق التأويل فى متشابه التنزيل .\r\nهبة الله ابن سلامه ( م 410 ) او داراى تفسير و نيز كتابى به عنوان ناسخ و منسوخ بوده است .\r\nقاضى عبد الجبار معتزلى ( م 415 ) اعجاز القرآن .\r\nعبد القادر بغدادى ( م 429 ) الناسخ و المنسوخ .\r\nعلى بن سليمان زهراوى ( م 431 ) مؤلف تفسير القرآن .\r\nعبد القاهر بن عبد الرحمن ، معروف به جرجانى ( 4 / 2 / 471 ) اعجاز القرآن الصغير .\r\nابو يعلى كبير ( 458 ) آيات الاحكام .\r\nاحمد بن حسن بيهقى ( م 458 ) آيات الاحكام .\r\nمحمد بن طيب معروف به باقلانى ( م 403 ) اعجاز القرآن .\r\nعلى بن حسين موسوى معروف به سيد مرتضى علم الهدى ( م 436 ) كتاب او به نام الصرفه فى اعجاز القرآن معروف بود . و نيز مؤلف رساله اى مشتمل بر بحث ناسخ و منسوخ و تحريف در قرائت .\r\nسعيد بن محمد ( م 440 ) اعجاز القرآن .\r\nشيخ مفيد ( م 413 ) البرهان فى علوم القرآن ، البيان فى علوم القرآن ، الكلام فى وجوه اعجاز القرآن .\r\nعبد الملك بن محمد ، معروف به ثعالبى نيشابورى ( م 429 ) الاعجاز و الايجاز و . .\r\nابو جعفر محمد بن حسن ، معروف به شيخ طوسى ( 385 - 460 ) التبيان فى تفسير القرآن .\r\nمكى قيروانى ( م 437 ) مختصر احكام القرآن .\r\nاحمد بن محمد بن ابراهيم ثعلبى نيشابورى ( م 427 ) الكشف و البيان عن تفسير القرآن .\r\nمكى بن ابى طالب قيسى ( م 437 ) الابانة عن معانى القراءات و تفسير المشكل .\r\nعلى بن ابراهيم المصري ( م 430 ) البرهان فى تفسير القرآن .\r\n","description":"","footnote":"","page_name":" 415 ","page_number":418},
  {"content":"\r\nابو عمرو دانى ( م 444 ) او داراى دو كتاب در اين زمينه است ، يكى التيسير فى القراءات السبع ، و ديگرى المحكم فى النقط .\r\nاحمد بن محمد ، معروف به ابن برد اندلسى ( م بعد 440 ) التحصيل فى تفسير القرآن ، و التفصيل فى تفسير القرآن .\r\nابو عمرو عثمان بن سعيد دانى ( م 444 ) التيسير فى القراءات السبع ، و المقنع فى رسم القرآن ، و المحكم فى نقط المصاحف .\r\nعلى بن احمد واحدى ( م 468 ) البسيط - الوسيط - الوجيز .\r\nسليمان بن خلف معروف به ابو الوليد باجى ( م 484 ) الناسخ و المنسوخ .\r\nعبد القاهر بن عبد الرحمن جرجانى ( م 1 / 474 ) اعجاز القرآن الكبير .\r\n\r\nتفسير و علوم قرآن در قرن ششم\r\nدر اين قرن نيز انديشمندان به بررسى و كاوش ابحاث تفسير و علوم قرآن پرداخته‌اند و كتبى در اين باره تدوين نموده‌اند ، از آن جمله :\r\nرشيد الدين ميبدى ( م اوايل قرن ششم ) تفسير كشف الاسرار و عدة الابرار .\r\nعلى بن محمد بن طبرسى ( م 504 ) آيات الاحكام .\r\nابو حامد محمد غزالى ( م 505 ) او در اين زمينه دو كتاب دارد جواهر القرآن - رموز قرآن .\r\nعبد الرحيم قشيرى نيشابورى ( م 514 ه ) التيسير فى التفسير .\r\nابو محمد بغوى ( م 510 / 516 ) مصابيح .\r\nاحمد بن خلف ( م 531 ) ناسخ القرآن و منسوخه .\r\nعمر بن محمد نسفى حنفى ( م 537 ) التيسير فى التفسير ، و الاكمل الاطول فى تفسير القرآن .\r\nمحمود بن عمر خوارزمى ( م 538 ) معروف به زمخشرى ، تفسير كشاف .\r\nمحمد بن ابى القاسم ، معروف به زين المشايخ ( م 562 / 576 ) التنبيه على اعجاز القرآن .\r\nعلى بن زيد بيهقى خراسانى ، معروف به ابن فندق ( م 565 ) كتاب اعجاز القرآن .\r\nمحمد جمال افندى ، روائع الاعجاز .\r\n","description":"","footnote":"","page_name":" 416 ","page_number":419},
  {"content":"\r\nابو على طبرسى ( م 548 / 554 ) جمع الجوامع - مجمع البيان فى تفسير القرآن - الكافي الشافي .\r\nمحمد بن عبد الله اندلسى معروف به ابن العربي ( م 2 / 543 ) احكام القرآن .\r\nمحمد بن عبد الله مكى صقلى ( م 565 ) ينبوع الحياة فى التفسير .\r\nمحمد بن ابى القاسم بن بابجوك ( م 562 ) كتاب او به نام مفتاح التنزيل معروف بوده است .\r\nقطب راوندى ( م 573 ) فقه القرآن فى آيات الاحكام .\r\nمحمد بن حسين بيهقى نيشابورى ( م حدود 576 ) تفسير آيات الاحكام .\r\nابن قيم جوزى ( م 597 ) كتاب فنون الافنان فى عجائب علوم القرآن .\r\nعلى بن محمد ، معروف به كياهراسى ( م 504 ) احكام القرآن .\r\nمحمود بن حمزه كرمانى ( م اوايل اين قرن ) كتاب لباب التفسير و البرهان فى متشابه القرآن .\r\nابو الفتوح رازى ( م 552 ) كتاب او به نام تفسير ابو الفتوح رازى به فارسى معروف است .\r\nعالى بن ابراهيم غزنوى حنفى ( م 5 / 2 / 581 ) تفسير التفسير .\r\nعبد المنعم اندلسى ( م 597 ) احكام القرآن .\r\nابن الجوزى ( م 597 ) زاد المسير فى علم التفسير .\r\n\r\nتفسير و علوم قرآن در قرن هفتم\r\nاين قرن نيز شاهد انديشمندانى است كه در زمينه ابحاث تفسير و علوم قرآن كوشش فراوانى مبذول داشته‌اند ، از آن جمله :\r\nعمر بن محمد سهروردى ( م 632 ) بغية البيان فى تفسير القرآن .\r\nاحمد بن حمد ، معروف به ابن عرفه ( م 633 ) منهاج الرسوخ فى علم الناسخ و المنسوخ .\r\nعلم الدين سخاوى ( م 643 ) كتاب جمال القراء و كمال الاقراء .\r\nيوسف بن قزعلى الواعظ ( م 654 ) تفسير على القرآن العظيم ( 27 جلد ) .\r\nمحمد بن عمر معروف به فخر رازى ( م 606 ) مفاتيح الغيب ( تفسير كبير معروف ) .\r\nمحمد انصارى خزرجى ( م 671 ) جامع احكام القرآن .\r\n","description":"","footnote":"","page_name":" 417 ","page_number":420},
  {"content":"\r\nعبد الرزاق رسعنى حنبلى ( م 661 ) رموز الكنوز .\r\nيحيى بن سعدون ازدى ( م 670 ) آيات الاحكام .\r\nعز بن عبد السلام ( م 660 ) مجازات القرآن .\r\nعبد الواحد انصارى ( م 651 ) التبيان فى علم البيان المطلع على اعجاز القرآن .\r\nابو شامه ( م 665 ) المرشد الوجيز فيما يتعلق بالقرآن العزيز .\r\nمحمد بن احمد قرطبى ( م 671 ) ناسخ و منسوخ و احكام القرآن .\r\nعبد الله بن عمر شيرازى ، معروف به بيضاوى شافعى ( م 685 / 682 ) كتاب انوار التنزيل و اسرار التأويل .\r\nمحمد بن سليمان بلخى حنفى معروف به ابن نقيب ( م 698 ) صاحب تفسير القرآن .\r\nمحى الدين معروف به ابن عربى ( م 683 ) تفسير القرآن الكريم .\r\nعبد العظيم بن عبد الواحد ( م 654 ) البرهان فى اعجاز القرآن .\r\nمحمد بن احمد سراقه ( م 662 ) اعجاز القرآن .\r\n\r\nتفسير و علوم قرآن در قرن هشتم\r\nدر اين قرن نيز انديشمندان كتابهاى متنوع در زمينه ابحاث تفسير و علوم قرآن تدوين نموده‌اند ، از آن جمله :\r\nابراهيم بن احمد ، معروف به الرقى ( م 703 ) تفسير القرآن .\r\nابن جزى ( م 747 ) كتاب التفسير .\r\nابن قيم جوزيه ( م 751 ) آيات الاحكام .\r\nاحمد بن عبد الله متوج بحرينى ( م حدود 771 ) النهاية فى تفسير الخمسمائة فى الاحكام .\r\nمحمد بن عبد الله زركشى ( م 745 / 797 ) البرهان فى علوم القرآن .\r\nابراهيم بن احمد انصارى ( م 709 ) ايجاز البرهان فى اعجاز القرآن .\r\nاسماعيل بن عمر قرشى ، معروف به ابن كثير ، ( م 774 ) تفسير القرآن .\r\nيحيى بن حمزه يمنى زيدى ( م 749 ) شرح آيات الاحكام .\r\nابى حيان اندلسى ( م 745 ) تفسير بحر محيط .\r\nعلى بن محمد شافعى ، معروف به خازن ( م 725 ) لباب التأويل فى معان التنزيل\r\n","description":"","footnote":"","page_name":" 418 ","page_number":421},
  {"content":"\r\nفى التفسير ، معروف به تفسير خازن كه در حاشيه اين تفسير ، تفسير معالم التنزيل علامه بغوى شافعى چاپ شده .\r\nعبد الله بن احمد نسفى حنفى ( م 701 ) مدارك التنزيل و حقايق التاويل .\r\nاحمد بن يوسف سمين ( م 756 ) احكام القرآن .\r\nابراهيم بن عبد الرحيم ، معروف به ابن جماعه ( م 790 ) تفسير ( 10 جلد ) .\r\nحسن بن محمد قمى نيشابورى ( م حدود 750 ) تفسير غرائب القرآن و رغائب الفرقان و اوقاف القرآن .\r\nاحمد بن محمد سمنانى ( م 736 ) صاحب تفسير القرآن .\r\nهبة الله الحموى ( م 738 ) روضات الجنان فى تفسير القرآن .\r\nمحمد بن عبد الله بن بهادر ( م 794 ) البرهان فى تفسير القرآن .\r\nعلى بن عبد الكافي ( م 756 ) الدر النظيم فى تفسير القرآن العظيم .\r\n\r\nتفسير و علوم قرآن در قرن نهم\r\nدر اين قرن نيز انديشمندانى چند كتبى را در تفسير و علوم قرآن تدوين نموده‌اند ، از آن جمله :\r\nسليمان بن عبد الناصر ( م 811 ) ناسخ القرآن و منسوخه .\r\nفاضل مقداد بن عبد الله سيورى اسدى حلى ( م 826 ) كنز العرفان فى فقه القرآن .\r\nاحمد بن عبد الله ، معروف به ابن المتوج ( م 810 ) منهاج الهداية فى تفسير آيات الاحكام . و ناسخ القرآن و منسوخه .\r\nناصر بن جمال الدين ( م حدود 860 ) آيات الاحكام .\r\nحسن بن شمس الدين استرآبادى ( م حدود 900 ) معارج السئول و مدارج المأمول فى تفسير آيات الاحكام .\r\nشيخ زين الدين بياضى عاملى ( م 877 ) مباحث فى علوم القرآن .\r\nعلامه قراماتى ، بحر العلوم فى تفسير القرآن .\r\nاحمد بن يحيى زيدى ( م 840 ) آيات الاحكام .\r\nاحمد بن على عسقلانى معروف به ابن حجر ( م 852 ) كتاب اسباب النزول و الايات النيرات الخوارق المعجزات .\r\n","description":"","footnote":"","page_name":" 419 ","page_number":422},
  {"content":"\r\nمحمد بن دمشقى مشهور به ابن حزى ( م 833 ) النشر فى القراءات العشر .\r\nبرهان الدين ابراهيم بن عمر بقاعى ، نظم الدرر فى تناسب الايات و السور .\r\nعلى بن احمد هندى ( م 835 ) تبصير الرحمن و تيسير المنان به بعض ما يشير إلى اعجاز القرآن .\r\nاحمد بن اسماعيل ابشيطى ( م 883 ) ناسخ القرآن و منسوخه .\r\nعبد الرحمن ثعالبى بن محمد جزائرى ( م 879 ) تفسير جواهر الحسان فى تفسير القرآن .\r\n\r\nتفسير و علوم قرآن در قرن دهم\r\nدر اين قرن نيز انديشمندان به ابحاث تفسير و علوم قرآنى ادامه داده و كتبى را در اين زمينه تدوين نموده‌اند ، از آن جمله :\r\nابراهيم بن على كفعمى ( م 905 ) قراضة النضير فى التفسير .\r\nعبد الرحمن بن ابو بكر ( م 911 ) معترك الأقران فى اعجاز القرآن - و احكام القرآن .\r\nعبد الرحمن سيوطى ( م 911 ) او در اين زمينه چهار كتاب دارد : الاتقان فى علوم القرآن - التحبير فى علوم التفسير - معترك الأقران فى تفسير القرآن - و تفسير الدرّ المنثور و . .\r\nمحمد يمنى زيدى ( م 957 ) شرح آيات الاحكام .\r\nابو مسعود ( م 951 ) كتاب تفسير .\r\nمحمد شهفتيكى مشهدى ( م 907 ) آيات الاحكام .\r\nابو نصر هبة الله ، الناسخ و المنسوخ .\r\nابو سعيد عمادى مفتى قسطنطنيه ارشاد العقل السليم إلى مزايا الكتاب الكريم .\r\nمحمد حسينى مرعشى ( م حدود 900 ) آيات الاحكام .\r\nابراهيم حسن النبيسى ( م 915 ) تفسير القرآن .\r\nابراهيم بن محمد ( م 923 ) الايات التى فيها الناسخ و المنسوخ .\r\nابراهيم بن محمد اسفرايينى ( م 3 / 945 ) حاشيه بر تفسير بيضاوى .\r\nابراهيم بن حمزه ادرنوى ( م 970 ) جامع الأنوار و نزهة الابصار فى التفسير .\r\nملا فتح الله كاشانى ( م 997 / 988 ) منهج الصادقين فى الزام المخالفين فى تفسير\r\n","description":"","footnote":"","page_name":" 420 ","page_number":423},
  {"content":"\r\nالقرآن المبين و زبدة التفاسير .\r\nاحمد بن محمد ، معروف به مقدس اردبيلى ( م 993 ) زبدة البيان فى احكام القرآن .\r\nابو الفتح بن امير حسينى ( م 976 ) تفسير شاهى كه ظاهرا به فارسى نوشته شده است .\r\n\r\nتفسير و علوم قرآن در قرن يازدهم\r\nانديشمندان در اين قرن به طور وسيع و گسترده ابحاث تفسير و علوم قرآنى را مورد بحث و كنكاش قرار داده و كتبى را تدوين نموده‌اند ، از جمله :\r\nابراهيم بن عبد الله قريمى ( م 1001 ) الرسالة النارية فى كشف الاسرار النارية .\r\nابراهيم بن حسين حسنى ( م 1026 ) حاشيه بر كشاف زمخشرى .\r\nفاضل كاظمى ( م حدود اواسط اين قرن ) مسالك الافهام فى شرح آيات الاحكام .\r\nابراهيم بن احمد ، معروف به ابن الملا ( م 1030 ) آلاء الرحمن .\r\nمحمد بن ادريس زيدى ، صاحب الدرة المضيئة فى الايات المنسوخة الفقهية .\r\nمحمد بن حسين عاملى ، معروف به شيخ بهائى ( م 1030 ) آلاء الرحمن .\r\nمحمد استرآبادى ( م 1036 ) آيات الاحكام .\r\nابراهيم بن ابراهيم لقانى ( م 1041 ) تفسير القرآن .\r\nمحمد بن احمد عوفى ( م 1050 ) الناسخ و المنسوخ .\r\nمحمد حسين مرعشى ( م 1034 ) تفسير آيات الاحكام .\r\nمحمد معروف به شاه قاضى ( م حدود 1040 ) . تفسير القرآن محمد بن ابراهيم شيرازى ، معروف به ملا صدرا ( م 1050 ) تفسير القرآن الكريم .\r\nمحمد اقحصارى ( 1025 ) انوار القرآن فى احكام القرآن .\r\nعبد الله بلخى ( م 1189 ) مدارك الاحكام و انوار القرآن .\r\nابراهيم بن محمد شيرازى ( م 1070 ) الوثقى فى تفسير القرآن .\r\nملا محسن معروف به فيض كاشانى ( م 1091 ) تفسير صافى .\r\nحسام الدين بن حجال الدين طريحى ( م 1095 ) الوجيز فى تفسير القرآن العزيز .\r\nمحمد سعيد طباطبايى ( م 1092 ) مفاتيح الاحكام فى شرح آيات الاحكام القرآنية ( شرح بر زبدة البيان مرحوم مقدس اردبيلى ) .\r\n","description":"","footnote":"","page_name":" 421 ","page_number":424},
  {"content":"\r\n\r\nتفسير و علوم قرآنى در قرن دوازدهم\r\nابراهيم بن حسين كورانى ( م 1101 ) هدية العارفين .\r\nمحمد هروى بحارى ( م 1109 ) انوار القرآن في احكام القرآن .\r\nميرزا محمد مشهدى ( م 1125 ) تفسير كنز الدقائق .\r\nعلى بن محمد عاملى ( م 1140 ) مشكاة الأنوار فى تفسير القرآن .\r\nهويزى ( م حدود 1112 ) تفسير نور الثقلين .\r\nابراهيم القاضي اصفهانى ( م . 116 ) تفسير كبير .\r\nمحمد بن على موسوى عاملى ( م 1139 ) ايناس المؤمنين به اقتباس علوم الدين عن النبراس المعجز ، المبين فى تفسير آيات القرآنية التى هى الاحكام الاصلية و الفرعية .\r\nمحمد ابراهيم تبريزى ، معروف به مير ابراهيما ( م 1149 ) تحصيل الاطمينان فى شرح زبدة البيان فى تفسير آيات الاحكام من القرآن .\r\nسيد هاشم حسينى بحرانى ( م 7 / 1109 ) البرهان فى تفسير القرآن ابراهيم بن مصطفى معروف به حنيف رومى ( م 1189 ) الناسخ و المنسوخ على بن محمد طباطبايى ( م 1195 ) حاشيه بر انوار تنزيل علامه بيضاوى .\r\nاسماعيل حقى ( م 1137 ) احكام القرآن و كتاب روح البيان فى تفسير القرآن .\r\n\r\nتفسير و علوم قرآن در قرن سيزدهم\r\nابراهيم بن محمد ( م 1213 ه ) مفاتيح الرضوان فى تفسير القرآن .\r\nعبد الباسط بن رستم قندجى ( م 1223 ) عجيب القرآن فى اسرار القرآن .\r\nعبد الله حسينى هندى ( م 1270 ) كتاب احكام القرآن .\r\nسيد محمود بغدادى ، معروف به آلوسى ( م 1270 ) تفسير روح المعاني .\r\nمحمد بن على ، معروف به شوكانى ( م 1250 ) فتح القدير الجامع بين فنى الرواية و الدراية من علم التفسير .\r\nمحمد جعفر استرآبادى ( م 1263 ) دلائل المرام فى تفسير آيات الاحكام .\r\nمحمد حمزاوى ( مفتى دمشق ) در الاسرار .\r\nعبد الحسين مخزومى ( م 1279 ) الوجيز فى تفسير آيات الاحكام .\r\nابراهيم سبغة الله حيدرى ( م 1299 ) فصيح البيان فى تفسير القرآن .\r\n","description":"","footnote":"","page_name":" 422 ","page_number":425},
  {"content":"\r\nابراهيم بن عمر بيوص ( م 1400 ) تفسير كبير .\r\n\r\nتفسير و علوم قرآن در قرن چهاردهم\r\nدر اين قرن بيش از هر عصرى علوم قرآن تدوين شده است ، اين برترى تنها در تعداد كتب نيست ، بلكه تحولى ارزنده در ديدگاه دانشمندان و نويسندگان مشهود است و ابعاد اجتماعى و سياسى نيز مورد توجه آنان قرار گرفته است . انديشمندان در اين قرن به ابتكارات جديد و مهمى در ابحاث علوم قرآن دست يا زيدند و حقايق تازه اى را از قرآن براى مسلمانان ارائه داده‌اند ، از آن جمله :\r\nمحمد بن احمد اسكندرانى ( م 1306 ) كشف الاسرار النورانية القرآنيه و تبيان الاسرار الربانيه . .\r\nمحمد بخارى ( م 1307 ) نيل المراد من تفسير آيات الاحكام .\r\nاحمد زينى ( م 1304 ) شرح آيات الاحكام .\r\nعبد الرحمن قرحداقى ( م 1339 ) كتاب الناسخ و المنسوخ .\r\nمحمد تقى بن محمد قاسم اردوبادى ( م 1333 ) كتاب الشهاب المبين فى اعجاز القرآن و اصول الدين .\r\nاحمد فوزى ساعاتى ( م 1348 ) البرهان فى اعجاز القرآن .\r\nسيد احمد خان ، ( 1232 - 1316 ) تفسير القرآن و هو الهدى و الفرقان .\r\nابراهيم بن ادريس ، معروف به نوسى ( م 1304 ) كتاب تفسير القرآن .\r\nاحمد سعد عقاد مصرى ، ضياء الاكوان فى تفسير القرآن .\r\nشيخ طاهر جزائرى ( م 1338 ) التبيان لبعض المباحث المتعلقة بالقرآن .\r\nمحمد مصطفى مراغى ( 1364 ه ) تفسير المراغي .\r\nطنطاوى بن جوهرى ( م 1358 ) ، الجواهر فى تفسير القرآن كريم . ( 26 جلد ) شيخ محمد نهاوندى ( م 1371 ) صاحب تفسير .\r\nمحمد جمال الدين قاسمى دمشقى ( م 1332 ) محاسن التأويل : اين تفسير در 17 جلد قرار دارد .\r\nعبد القادر ملا خويش بيان المعاني على حسب النزول .\r\nيوسف مروه ، كتاب علوم الطبيعة فى القرآن .\r\n","description":"","footnote":"","page_name":" 423 ","page_number":426},
  {"content":"\r\nحسين عمرى يمينى ( م حدود 1380 ) آيات الاحكام .\r\nسيد عبد الحجت بلاغى ، حجة التفاسير و بلاغ الاكسير .\r\nمحمد عبد العظيم زرقانى ، مناهل العرفان فى علوم القرآن .\r\nعلى رفاعى محمد ، بشائر الرضوان فى تفسير القرآن .\r\nمالك بن نبى ، كتاب الظاهرة القرآنية .\r\nمحمد جواد بن حسن بلاغى ( م 1352 ) آلاء الرحمن فى تفسير القرآن .\r\nمحمد رشيد رضا ( م 1354 ) تفسير القرآن الحكيم .\r\nمحمد عبده مصرى ( م 1323 ) تفسير المنار به قلم شاگردش محمد رشيد رضا .\r\nمحمد على سلامة ، منهج الفرقان فى علوم القرآن ، و مشاهد القيامة فى القرآن .\r\nفتح على بن ولى زنجانى ( م 1338 ) مجمع الأنوار و معدن الاسرار فى تفسير القرآن الكريم .\r\nعبد الحميد ، معروف به ابن باديس ( م 1359 ) تفسير القرآن الكريم يا تفسير بن باديس فى مجالس التذكير من كلام الحكيم الخبير .\r\nمحمد فريد وجدى ( م 1954 ميلادى ) المصحف الميسر و صفوة العرفان فى تفسير القرآن .\r\nسيد قطب ( م 1386 ) ، التصوير النفي فى القرآن - فى ظلال القرآن .\r\nعلامه محمود شلتوت ، ( م 1963 م ) تفسير القرآن ، و إلى القرآن الكريم ، من هدى القرآن .\r\nعبد الكريم الخطيب ، صاحب التفسير القرآن للقرآن .\r\nشرنبلانى ، النفحة القدسية فى احكام قرائة القرآن .\r\nمحمد امين بن محمد مختار ، معروف به شنقيطى ، اضواء البيان من ايضاح القرآن .\r\nعبد الله محمود شحاته ، فى نور القرآن .\r\nصادق نوبرى ، كشف الحقائق عن نكت الآيات و الدقائق .\r\nمصطفى رافعى ( م 1373 ) كتاب اعجاز القرآن .\r\nعلامه سيد محمد حسين طباطبايى ( 1321 - 1402 ) صاحب الميزان فى تفسير القرآن .\r\nمحمد جواد مغنيه ، التفسير الكاشف .\r\n","description":"","footnote":"","page_name":" 424 ","page_number":427},
  {"content":"\r\nسيد محمود طالقانى ، ( م 1358 ش ) صاحب پرتوى از قرآن .\r\nعبيد الله بن الاسلام سندى ، الهام الرحمن فى تفسير القرآن .\r\nعبد الرحمن بن ناصر ، معروف به ابن سعدى ، تفسير الكريم المنان فى تفسير القرآن و تيسير اللطيف المنان فى خلاصة مقاصد القرآن - و القواعد الحسان فى تفسير القرآن .\r\nمحمد ، معروف به ابن الخطيب ، اوضح التفاسير .\r\nمجتبى قزوينى ( م 1386 ) بيان الفرقان .\r\nمحمد ابراهيم مير سيالكوتى ، تفسير واضح البيان فى تفسير القرآن .\r\nمير سيد على بهشتى ، تفسير مقتنيات الدرر .\r\nابو القاسم رضوى لاهورى ( م 1324 ) ، لوامع التنزيل و سواطع التأويل .\r\nمحمد بن عبد المنعم خفاجه ، تفسير القرآن الحكيم .\r\nعماد الدين بحرانى ، الوجيز فى تفسير الكتاب العزيز .\r\nمحمد غزالى ، نظرات فى القرآن .\r\nعبد الله شبر ( م 1342 ه ) ، الجواهر الثمين فى تفسير القرآن .\r\nعلى بن جعفر استرآبادى ( م 1315 ) ، نشر الدرر الايتام فى شرح آيات الاحكام و الدرر الايتام فى تفسير آيات الاحكام .\r\nمحمد بن فضل الله ساروى ( پهنه كلانى ) ، ( م 1342 ) ، موضع الاحكام فى شرح آيات الاحكام .\r\nمحمد مهدى مراغى ( م حدود 1345 ) ، مقلاد الرشاد فى شرح آيات الاحكام .\r\nمحمد باقر قايينى ( م 1352 ) ، آيات الاحكام .\r\nبانوى هاشميه اصفهانى ، تفسير مخزن الاسرار .\r\nمحمد فرومدى سبزوارى ( م 1410 ) ، الجديد فى تفسير القرآن المجيد .\r\nعبد الحسين طيب اصفهانى ، اطيب البيان .\r\nآقا ميرزا محمد ثقفى تهرانى ، تفسير روان جاويد .\r\nمحمد تقى شريعتى ( م 1407 ) ، تفسير نوين .\r\nسيد ابو القاسم خوئى ، البيان فى تفسير القرآن .\r\nمحمد فاضل لنكرانى ، مدخل التفسير .\r\nسيد مصطفى خمينى ، تفسير القرآن .\r\n","description":"","footnote":"","page_name":" 425 ","page_number":428},
  {"content":"\r\nمحمد باقر خويبراوى ناصرى ، مختصر مجمع البيان .\r\nعبد الله جوادى آملى ، تفسير موضوعى قرآن مجيد .\r\nسيد محمد باقر ابطحى ، المدخل إلى التفسير الموضوعي للقرآن الكريم .\r\nابراهيم عاملى ، ( م بعد 1345 ش ) تفسير عاملى .\r\nسيد هاشم حسينى مير دامادى نجفآبادى ، ( م حدود 1385 ) خلاصة البيان فى تفسير القرآن .\r\nسيد محمد باقر حجتى و عبد الكريم بىآزار شيرازى ، تفسير كاشف .\r\nجعفر سبحانى ، تفسير موضوعى منشور جاويد - مفاهيم القرآن - تفسير آيات مشكله قرآن .\r\nجمعى از فضلا تحت نظارت ناصر مكارم شيرازى ، تفسير نمونه ( اين تفسير به عربى ترجمه شده ) .\r\nمحمد صادقى تهرانى ، تفسير الفرقان .\r\nرستگار جويبارى ، البصائر .\r\nاينها نمونه اى از تفاسيرى بود كه در قرنهاى گذشته از علما و دانشمندان به دست ما رسيده و چون بنا بر استقصاء نبوده است به همين مقدار بسنده شد .\r\nبحث و بررسى و تأليف در زمينه علوم قرآنى در جهان اسلام هم چنان ادامه دارد و بىوقفه انديشمندان براى به دست آوردن معارف و علوم قرآنى كوشيده و مىكوشند .\r\nدر خاتمه لازم به يادآورى است ، گر چه به اندازه امكان و فرصت ، در اين نوشته دقت و تحقيق شده است ، اما باز هم ممكن است مواردى از قلم افتاده و يا در مشخصات ياد شده سهوى پيش آمده باشد كه بىترديد تذكر خوانندگان محترم در چاپهاى آينده سودمند است . در ضمن براى پيشگيرى از اطناب مقال از ذكر منابع و مآخذ صرف نظر گرديد .\r\n\r\nمقاله چهارم وقف از ديدگاه مبانى فقه اسلامى\r\nاين موضوع داراى عناوين و ابعاد مختلف بحثى است كه بيان آنها به گونه مفصل از حوصله اين مقال خارج است ولى در عين حال بجاست برخى از ابعاد و عناوينى را كه\r\n","description":"","footnote":"","page_name":" 426 ","page_number":429},
  {"content":"\r\nمربوط به آن مىباشد به گونه خلاصه ارائه دهيم آن عناوين عبارتند از :\r\n1 - معناى وقف از نظر عالمان و دانشيان لغت .\r\n2 - معناى وقف در احاديث .\r\n3 - معناى اصطلاحى وقف از نظر فقهاى جامعه اسلامى 4 - معناى وقف در اصطلاح قانون مدنى .\r\n5 - انگيزه براى وقف .\r\n6 - سير تاريخى وقف .\r\n7 - مشروعيت وقف .\r\n8 - دلايل مشروعيت اصل وقف .\r\n9 - اقسام وقف .\r\n10 - موارد وقف .\r\n11 - اثر اجتماعى وقف و نقش آن در گسترش مالكيت 12 - نظارت بر وقف .\r\n13 - شرايط متولى .\r\n14 - نظارت حاكم شرع بر وقف .\r\n\r\n1 - معناى لغوى وقف\r\nدر لغت با عبارات گوناگون وقف را تعريف كرده‌اند ولى همه آنها در معنى داراى قدر جامع و مشترك مىباشند .\r\nاحمد فيّومى مىگويد وقفت الدّار وقفا ، حبستها فى سبيل الله . . ( 1 ) خانه را وقف كرده‌ام وقف كردنى ، حبس نمودن آن را در راه خدا .\r\nابن منظور مصرى مىگويد : وقف الارض على المساكين . . وقفا حبسها ( 2 ) بر مساكين و مستمندان زمين را وقف كرد ، يعنى حبس كرد آن زمين .\r\nدر المنجد آمده ( وقف الدار حبسها فى سبيل الله ) وقف نمودن خانه حبس آن در راه\r\n\r\n","description":"","footnote":"\r\n( 1 ) مصباح المنير ج 2 ص 391\r\n( 2 ) لسان العرب ج 9 ص 359\r\n","page_name":" 427 ","page_number":430},
  {"content":"\r\nخداست .\r\nدهخدا در لغت نامه مىگويد : ايستادن : وقف كردن چيزى را بر مساكين براى خدا .\r\n\r\n2 - معناى وقف در احاديث\r\nدر حديث از پيامبر روايت شد كه فرمود : حبس الاصل و سبل الثمرة ( 1 ) نگهداشتن اصل و جارى ساختن ثمره است و نيز در حديث آمده : تحبيس الاصل و اطلاق المنفعة ( 2 ) حبس اصل و رها كردن منفعت .\r\n\r\n3 - معناى وقف در اصطلاح فقهاى اماميه\r\nوقف در اصطلاح فقهاى اماميه عبارت از حبس نمودن عين ملكى است و مصرف كردن منافع آن را در راه خدا .\r\nشيخ طوسى مىفرمايد : فالوقف تحبيس الاصل و تسبيل المنفعة ( 3 ) وقف نگهداشتن اصل ملك و جارى ساختن منفعت است .\r\nشهيد اول مىگويد : هو تحبيس الاصل و اطلاق المنفعة . ( 4 ) نگهداشتن اصل و رها كردن منفعت است .\r\nمحقق حلى مىگويد : وقف عقدى است كه ثمره آن حبس اصل و رها كردن منفعت است . ( 5 ) نظير همين معنا را صاحب جواهر برگزيده است .\r\n\r\n4 - معناى وقف در اصطلاح قانون مدنى\r\nوقف در اصطلاح قانون مدنى همانند اصطلاح فقهاء عبارت از حبس نمودن عين و تسبيل ثمره بر حسب نيت واقف است .\r\n\r\n","description":"","footnote":"\r\n( 1 ) مستدرك ج 2 باب 2 كتاب الوقوف و الصدقات\r\n( 2 ) مجمع البحرين ج 5 لغت وقف\r\n( 3 ) كتاب مبسوط باب وقف\r\n( 4 ) لمعه باب وقف\r\n( 5 ) شرايع الاسلام باب وقف\r\n","page_name":" 428 ","page_number":431},
  {"content":"\r\n\r\nتذكر نكته اى\r\nنكته اين است تعريفهايى را كه اهل لغت براى وقف ذكر كرده‌اند تعريف حقيقى آن نمىباشد ، زيرا تعريف حقيقى و منطقى آنست كه جامع افراد و مانع اغيار باشد و تعريفهاى ياد شده داراى چنين نمىباشد ، زيرا در آنها سكنى رقبى و عمرى داخل مىشوند با اين كه خارج از حقيقت وقف مىباشند زيرا در وقف فك و جدايى ملك از ملك مالك و تسليط جهت و يا غير او بر آن مىباشد و تعريفهاى ياد شده داراى اين ويژگى نمىباشد . پس بايد آنها را يا تعريف لفظى وقف دانست و يا بيان چيزى از خصوصيات و ويژگيهاى آن .\r\n\r\n5 - انگيزه وقف\r\nتدبر در تاريخ وقف اين حقيقت را براى ما مىنماياند كه انگيزه واقفان در وقف اموالشان ، خدمت و كمك به فقيران و مستمندان ، تقويت مراكز دينى ، و اداره عالمان دينى ، و برخى از منافع عمومى بوده است .\r\n\r\n6 - سير تاريخى وقف\r\nتاريخچه وقف بازگشت به زمان پيش از پيدايش اسلام دارد اين عنوان پيش از اسلام بين پيروان همه اديان در غرب و شرق بوده ، اداره معبدها ، صومعه‌ها ، آتشكده‌ها ، زندگى اسقفها ، موبدان و كاهنان از منافع موقوفات بوده است ( 1 ) بعد از پيدايش اسلام اين روش پسنديده ادامه پيدا كرد در زمان تشريع و رسول خدا و امامان ( عليهم السلام ) و زمان صحابه و تابعين و تابعان تابعين وقف بوده است .\r\nخود رسول خدا زمينى داشت و آن را در راه خدا وقف كرد . اصحاب و ياران او در اين زمينه از وى پيروى نموده‌اند . ( 2 ) ابن هشام مىگويد نخستين صدقه موقوفه در اسلام زمينهاى مخيريق است كه آنها را با وصيت در اختيار رسول خدا قرار داد و پيامبر آنها را وقف كرد . ( 3 )\r\n\r\n","description":"","footnote":"\r\n( 1 ) تاريخ زندگى روستاييان 1 / 33 .\r\n( 2 ) نگاهى به وقف و آثار اقتصادى و اجتماعى آن ص 15 .\r\n( 3 ) سيره نبوى ج 2 ص 164\r\n","page_name":" 429 ","page_number":432},
  {"content":"\r\nشرح اين جريان بدين قرار است كه مخيريق از عالمان بزرگ اهل كتاب در مدينه و داراى ثروت فراوان بود و پيامبر را بسيار دوست مىداشت ، از اين رو به يهوديان در روز شنبه اى گفت شما مىدانيد كه يارى دادن حضرت محمد حق است و بايد او را يارى كنيد ، آنان گفتند امروز روز شنبه است ( كه كارى نبايد انجام داد ) او گفت : شما شنبه اى نداريد ، سپس اسلحه خود را به دوش گرفت و به طرف احد براى يارى پيامبر روى نهاد قبل از حركت وصيت او به قومش اين بود اگر كشته شوم تمام اموالم از آن محمد است كه عمل كند در آن مال بدانچه خدا راضى است . وقتى كار جنگ در احد شروع شد با دشمنان رسول خدا جنگيد ( به شرف شهادت نائل آمد ) تا كشته شد . . و رسول خدا اموال او را پذيرفت و در مدينه صدقه داد .\r\nروايت شده است كه حضرت فاطمه باغستان خود را در مدينه وقف كرد . ( 1 ) در وقفنامه حضرت امير آمده . . على عبد الله امير مؤمنان دو مزرعه ابى نيزر و بغيبغه را براى فقراى مدينه و ابن سبيل صدقه قرار داد تا خداوند روز قيامت چهره او را از حرارت آتش مصون دارد ، پس فروخته و بخشيده نمىشود تا به دست وارث هستى برسد .\r\nدر تاريخ آمده قطعه زمين از اراضى خيبر به عمر رسيد در اين باره از رسول خدا كسب تكليف كرد پيامبر به او فرمود : مىتوانيد اصل آن را صدقه بدهيد تا فروخته و بخشيده نشود و به ارث منتقل نگردد و عمر به دستور رسول خدا عمل كرد و منافع آن را براى فقرا ، بردگان فى سبيل الله و ابناء سبيل قرار داد . ( 2 ) و روايت شده لم يكن من الصحابة ذو مقدرة الا وقف وقفا . ( 3 ) نبود از صحابه كسى كه داراى توانايى مالى باشد مگر اين كه مقدارى از آن را وقف كرد ، و جز اينها از روايات ديگر كه بيان آنها از حوصله مقال خارج است ، هر كه دوست دارد به گونه تفصيل بر آنها آگاهى پيدا نمايد به تهذيب الاحكام 9 باب الوقف و الصدقات و من لا يحضره الفقيه 4 باب الوقف و الصدقة فروع كافى 7 كتاب الوصايا مراجعه كند .\r\nبلى در صدر اسلام تعداد موقوفات بسيار نبوده ولى بتدريج با فتوحات اسلامى و\r\n\r\n","description":"","footnote":"\r\n( 1 ) فروع كافى 7 كتاب الوصايا باب الصدقات پيامبر ( ص ) و فاطمه و امامان و وصاياى آنها ، حديث 5 و عوالى اللئالى 3 باب وقف .\r\n( 2 ) مقدمه بر فرهنگ وقف ص 140\r\n( 3 ) فروع كافى 7 باب ما يلحق الميت بعد موته .\r\n","page_name":" 430 ","page_number":433},
  {"content":"\r\nگسترش سرزمينهاى گوناگون و يا بهترين شدن وضع مسلمانان از نظر مالى به همان ميزان موقوفات آنها هم از جهت كمى و كيفى ، گسترش پيدا نمود . در زمان حكومت عباسيان تقريبا در كشورهاى اسلامى آن روز ، از راه موقوفات و صدقات مقدارى از منابع عامه تأمين مىشد .\r\n\r\n7 - مشروعيت وقف\r\nعالمان جامعه اسلامى در مشروعيت اصل وقف هيچ گونه اختلافى ندارند تنها اختلافى كه در بين آنها هست در اين مىباشد كه مشروعيت آن در مطلق چيزهايى است كه اصل آن باقى مىماند و انتفاع از آن برده مىشود يا مشروعيت آن مقيد است به بعضى از چيزها ، برخى مانند شيخ طوسى داراى نظريه اولند و برخى ديگر داراى نظريه دوم ولى آن چه كه مهم است اين مىباشد كه اصل آن قابليت براى بقاء و انتفاع از آن امكان پذير باشد .\r\n\r\n8 - دلايل مشروعيت اصل وقف\r\nبر مشروعيت اصل وقف به دلايل ذيل تمسك جسته‌اند :\r\nاول - آيات - منها :\r\n1 - اطلاق آيه : * ( لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ ) * . ( 1 ) زيرا در اين آيه و آيه‌هاى بعدى خداوند به انفاق تاكيد كرده يكى از مصاديق آن وقف كردن است پس مشمول اين آيه و آيات بعدى مىباشد .\r\n2 - آيه * ( وَما تُقَدِّمُوا لأَنْفُسِكُمْ مِنْ خَيْرٍ تَجِدُوه عِنْدَ الله هُوَ خَيْراً وَأَعْظَمَ أَجْراً ) * ( 2 ) 3 - آيه * ( لَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَالْمَغْرِبِ وَلكِنَّ الْبِرَّ مَنْ آمَنَ بِالله وَالْيَوْمِ الآخِرِ وَالْمَلائِكَةِ وَالْكِتابِ وَالنَّبِيِّينَ وَآتَى الْمالَ عَلى حُبِّه ذَوِي الْقُرْبى وَالْيَتامى وَالْمَساكِينَ وَابْنَ السَّبِيلِ وَالسَّائِلِينَ وَفِي الرِّقابِ . . ) * ( 3 )\r\n\r\n","description":"","footnote":"\r\n( 1 ) سورهء آل عمران آيه 92\r\n( 2 ) سورهء مزمل آيه 20\r\n( 3 ) سوره بقره آيه 77 .\r\n","page_name":" 431 ","page_number":434},
  {"content":"\r\n\r\nتذكر :\r\nنكته اى كه بجاست تذكر دهم اين است در كتاب خدا آيه اى به گونه صريح و واضح و روشن در بارهء وقف وارد نشده است بلكه آياتى در آن آمده كه انسانها را بر انجام خيرات ترغيب و تحريص مىنمايد كه مىتوان از مصاديق خيرات وقف را قرار داد .\r\nدوم - رواياتى كه شرايط تحقق وقف و غير اينها را بيان مىكند مانند لا وقف الا فى ملك ، و الوقف بحسب ما يوقفها أهلها ان شاء الله ( 1 ) و مانند آن روايات ديگر كه نيازى به بيان آنها نيست . ( 2 ) سوم - رواياتى كه از رسول خدا و امامان و غير آنها نقل شده است .\r\nپيامبر فرمود : اذا مات بن آدم انقطع علمه الامن ثلاثه صدقة جارية او علم ينتفع به او ولد صالح يدعو له ( 3 ) زمانى كه فرزند آدم بميرد پرونده عمل او بسته مىشود مگر از سه چيز : صدقه جاريه ، علم مفيد و فرزند صالحى كه براى او دعا كند .\r\nامام صادق ( ع ) فرمود : ليس يتبع الرجل بعد موته الا ثلاث خصال صدقة اجراها فى حياته تجرى بعد موته إلى يوم القيامة موقوفة لا تورث او سنة هدى سنها فكان يعمل بها و عمل بها من بعده او ولد صالح يستغفر له . ( 4 ) بعد از مرگ به انسان چيزى بستگى ندارد مگر سه خصلت . صدقه اى را كه در زمان حياتش جارى ساخت كه بعد از حياتش نيز آن تا روز قيامت جريان دارد ، موقوفه اى كه قابل ارث بردن نباشد يا روش درستى كه برقرار كردن آن را كه خود و ديگران بعد از او به آن عمل كرده باشند و فرزند خوبى كه براى او طلب آمرزش نمايد .\r\nو فرمود : ستة تلحق المؤمن بعد وفاته ولد يستغفر له مصحف يخلفه و غرس يغرسه و بئر يحفره و صدقة يجريها و سنة يؤخذ بها من بعده . ( 5 ) شش چيز است كه بعد از مردن انسان به او مىپيوندد ، فرزندى كه براى او استغفار\r\n\r\n","description":"","footnote":"\r\n( 1 ) فروع كافى 7 كتاب الوصايا باب ما يجوز من الوقف و الصدقة و النحل و الهبة حديث 34\r\n( 2 ) من لا يحضره الفقيه باب الوقف و الصدقة حديث 1\r\n( 3 ) صحيح مسلم جلد 5 صفحه 73 و جامع الصغير سيوطى به نقل از صحيح بخارى\r\n( 4 ) فروع كافى 7 كتاب الوصايا باب ما يلحق الميت بعد موته حديث 2 با كمى تفاوت در بعضى الفاظ آن\r\n( 5 ) همان حديث 5\r\n","page_name":" 432 ","page_number":435},
  {"content":"\r\nنمايد ، كتابى را كه از خود به يادگار گذارد ، درختى را كه كاشته باشد ، چاهى را كه حفر كرده باشد ، صدقه اى را كه جارى نموده و روش نيكويى را كه بعد از او به آن عمل شود .\r\nوقف نيز از صدقات جارى محسوب مىشود همان گونه كه شهيد اول آن را از آنها محسوب داشته است .\r\nچهارم - عمل رسول خدا و امامان عليهم السلام و اصحاب و ياران رسول خدا كه بيان شد .\r\n\r\n9 - اقسام وقف\r\nبراى وقف اقسامى را يادآور شدند كه بجاست ما آنها را در اينجا ذكر كنيم .\r\n1 - وقف عام عبارت از آن وقفى است كه بر جهات و عناوين عام باشد ، مانند وقف بر فقراء ، وقف بر اهل علم ، وقف بر مدارس ، بيمارستانها و مانند اينها .\r\n2 - وقف خاص عبارت از آن وقفى است كه بر جهت خاص و عنوان خاصى باشد مانند وقف بر اولاد ذكور و يا وقف بر محل يا فرد خاصى كه انتفاع از آن خصوصى مىباشد .\r\n3 - وقف انتفاع عبارت از آن وقفى است كه مقصود از آن درآمد مادى نباشد مانند احداث مسجد و حسينيه در زمين ملكى خود و يا زمين موات .\r\n4 - وقف منفعت عبارت از آن وقفى است كه مقصود از آن درآمد مادى است براى هزينه چيزى ديگر مانند وقف دكان براى اداره مسجد و يا مدرسه و يا مدرسه و يا بيمارستان .\r\n\r\n10 - موارد وقف\r\nتعدادى از مواردى كه بر آنها وقف صورت گرفته است عبارتند از : مساجد ، مدارس ، كتابخانه‌هاى عمومى ، بيمارستانها ، مسافر خانه‌ها ، قنوات ، آب انبارها ، پادگانهاى نظامى تهيه سلاح براى مجاهدين ، تجهيز سربازان و مبارزان تعمير پلها و معابر عمومى ، اداره بچه‌هاى بىسرپرست ، ايتام ، درماندگان ، ابناء سبيل ، معلولين ، زندانيان ، بذرهاى زارعى ، وام به تجار ، تهيه ادوات كشاورزى ، غرس اشجار براى زيبايى شهر ، مصارف خيريه مانند قرائت قرآن ، تامين هزينه زندگى عالمان . ( 1 )\r\n\r\n","description":"","footnote":"\r\n( 1 ) جامعه توحيد اسلام و عدالت اجتماعى ترجمه سيد محمد حيدرى 260\r\n","page_name":" 433 ","page_number":436},
  {"content":"\r\n\r\n11 - نقش وقف در گسترش مالكيت\r\nدر وقف بر خلاف بقيه انواع مالكيت كه حركت از مالكيت عمومى است به مالكيت خصوصى ، تبديل مالكيت خصوصى به نوعى از مالكيت عمومى است . زيرا اموال موقوفه هم چون اموال امت قابل فروش ، بخشش و ارث نيستند و غالبا به موقوف عليهم تعلق دارند ؛ يعنى اصل آن ثابت و غير قابل انتقال و در آمد آن براى موقوف عليهم وقف هدايت مالكيتهاى خصوصى افراد به سمت مصالح عمومى است كه اسلام آن را با شرايطى مورد تاييد قرار داده است . وقف راهى است كه انسان مىتواند مالكيت خود را تا ابد تامين نمايد و اين تنها استثنايى است كه در ابدى كردن مالكيت وجود دارد و به همين جهت است كه وقف مصداق مفهوم صدقه جاريه مىشود و براى واقف هميشه مفيد و ثمر بخش است . لذا اسلام مىگويد اگر مىخواهى مالكيت و اموالت در اختيارت باشد و در راهى كه مىخواهى به مصرف برسد در راه خدا وقف كن .\r\n\r\n12 - نظارت بر وقف\r\nحق نظارت بر مال موقوفه در صورتى كه ناظر را واقف معين كند به ناظر تعيين شده از سوى واقف اختصاص دارد و اگر معين نكند آن را آيا حق نظارت براى واقف است و يا براى حاكم و يا براى ديگران ، بجاست ما اين مسأله را از ديدگاه عالمان مذاهب اسلامى مورد بررسى قرار دهيم ، شيخ طوسى از فقهاى اماميه مىگويد : اگر نظارت بر مال وقف به اطلاق واگذار شده و معين نشده باشد در اين صورت دو نظريه وجود دارد :\r\n1 - بودن آن براى حاكم به دليل خروج مال از ملك مالك و دخول آن در ملك خود .\r\n2 - براى موقف عليهم به دليل انتقال مال به ملك آنها . ( 1 ) محقق حلى در فرض مسأله سه نظريه را ارائه داده است :\r\n1 - بودن حق نظارت براى واقف زيرا اين حق اوست و زمانى كه اين حق را براى ديگر قرار نداده باشد براى او باقى خواهد بود ( اين را به گونه احتمال بيان كرد ) .\r\n2 - براى موقوف عليهم زيرا منفعت موقوفه مال آنان است .\r\n\r\n","description":"","footnote":"\r\n( 1 ) مبسوط كتاب الوقوف و الصدقات\r\n","page_name":" 434 ","page_number":437},
  {"content":"\r\n3 - براى حاكم ( 1 ) شهيدين مىگويند در وقف عام حق نظارت از آن حاكم شرع است و در وقف خاص با موقوف عليهم . ( 2 ) آية الله طباطبايى مىگويد : حق نظارت در فرض مسأله با موقوف عليهم است ( 3 ) مرحوم يزدى مىگويد حق نظارت با حاكم است چه در وقف عام و چه در وقف خاص ؛ مگر در برخى از اوقاف مانند وقف درخت و چاه آبى و امثال اينها براى استفاده عابرين كه نيازى به اذن حاكم يا غير حاكم ندارند . ( 4 ) امام راحل سرپرستى ولايت وقف را در اوقاف عامه و نيز در اوقاف خاصه در آن چه كه راجع به مصلحت وقف و مراعات بطون مىباشد از آن حاكم مىداند اما آن چه را كه راجع به منفعت بردن از اوقاف خاصه است و اصلاحات جزيى آنها كه تحصيل منفعت بر آن اصلاحات منوط است از آن موقوف عليهم مىداند . ( 5 )\r\n\r\nنظر عالمان جامعه اهل سنت :\r\nعالمان حنفى در فرض مسأله بر اين نظرند كه ولايت و سرپرستى بر مال موقوفه از آن وقف است هر چند به آن تصريح نكرده باشد . ( 6 ) عالمان مالكيه و حنبليه بر اين اعتقادند در صورتى كه موقوف عليهم افراد محدودى باشند ولايت بر آن از ايشان است و در غير اين صورت از آن حاكم است . ( 7 ) از عالمان شافعيه سه نظريه ارائه شده است .\r\n1 - بازگشت نظارت به واقف .\r\n2 - براى موقوف عليهم زيرا منفعت براى آنان و نظارت نيز متعلق به آنان است .\r\n\r\n","description":"","footnote":"\r\n( 1 ) شرايع الاسلام ج 3 - 245\r\n( 2 ) شرح لمعه ج 3 ص 177\r\n( 3 ) رياضى المسائل ج 3 / 19\r\n( 4 ) ملحقات عروه ج 2 ص 227\r\n( 5 ) تحرير الوسيله ج 2 ص 84\r\n( 6 ) الفقه على المذاهب الخمسه 608\r\n( 7 ) الفقه المذاهب الخمسة 608\r\n","page_name":" 435 ","page_number":438},
  {"content":"\r\n3 - براى حاكم ( 1 )\r\n\r\n13 - شرايط متولى\r\nشرايط متولى بر مال وقف عبارتند از :\r\n1 - بلوغ پس تولى غير بالغ صحيح نيست .\r\n2 - عقل پس تولى ديوانه صحيح نمىباشد .\r\n3 - رشد به حدى كه بتواند مصالح و مفاسد را تشخيص دهد .\r\n4 - رعايت امانت پس توليت خيانتكار صحيح نمىباشد .\r\nدر اعتبار شرايط ياد شده در متولى بين عالمان جامعه اسلامى اختلافى نيست فقط در اعتبار و اشتراط عدالت در متولى اختلاف هست .\r\nامام راحل آن را شرط نمىداند تنها امانت و كفايت را براى متولى شرط مىداند . ( 2 ) ملا احمد نراقى آن را شرط مىداند ، ( 3 ) و نيز شهيد ثانى . ( 4 ) علامه مىفرمايد اگر توليت را واقف براى خود قرار دهد ، به وى تفويض مىشود چه عادل باشد و چه عادل نباشد و اگر براى ديگرى قرار دهد و بداند كه او داراى فسق است بايد توليت را به ديگرى واگذار نمايد ولى چنانچه به ديگرى به گمان اين كه عدالت دارد واگذار كند در صورتى كه عادل نباشد حكم آنجايى را پيدا مىكند كه براى وقف متولى معين نكرده باشد در اين صورت كسانى مىتوانند توليت موقوفه را تصدى كنند كه صلاحيت داشته باشند ، صلاحيت تولى وقف به دو چيز تحقق مىيابد :\r\nامانت و مديريت براى تصرف و اداره موقوفه به گونه شايسته . ( 5 ) شافعيان عدالت را از شرايط متولى مىدانند ( 6 ) ، ولى حنفيان و مالكين و حنبليان آن را از شرايط متولى نمىدانند و تنها بلوغ ، عقل ، رشد و امانت دارى را از شرايط او مىدانند .\r\n\r\n","description":"","footnote":"\r\n( 1 ) موسوعه الفقه الاسلامى ج 10 ص 362\r\n( 2 ) تحرير الوسيله ج 2 ص 82\r\n( 3 ) مستند الشيعه كتاب وقف\r\n( 4 ) شرح لمعه 3 / 177\r\n( 5 ) تذكرة الفقهاء ج 2 ص 460\r\n( 6 ) مغنى المحتاج 2 / 392\r\n","page_name":" 436 ","page_number":439},
  {"content":"\r\n\r\n14 - نظارت حاكم بر وقف\r\nنظارت حاكم و دخالت او بر وقف در امور زير است :\r\n1 - نظارت او بر حسن اجراى وقف و مفاد وقفنامه‌ها و اين اختيار براى حاكم داراى نقش سازنده اى است در حفظ اموال موقوفه و عدم سوء استفاده متوليان از آن و اين نظارت او تضمينى است براى اهل وقف تا با خاطرى آسوده به وقف اموال خود بپردازند .\r\n2 - نظارت او بر اوقافى كه ناظر نداشته و يا داشته ولى از عدالت ساقط شده باشد .\r\n3 - نظارت و اداره موقوفات عامى كه فاقد متولى يا مجهول التوليه باشند و نيز موقوفات خاص در صورتى كه مصلحت وقف اقتضاى آن را داشته باشد .\r\n4 - حاكم اسلامى مىتواند به گونه اى موقوفات عمومى را سازمان دهى كند كه به عنوان يك منبع مالى بتوان از آنها براى از بين بردن فقر و محروميت ، تأمين بهداشت و درمان ، آموزش و پرورش ، تبليغات اسلامى و تامين عدالت اجتماعى استفاده كرد .\r\n\r\nمقاله پنجم ارتداد از ديدگاه مذاهب اسلامى\r\nمسأله ارتداد به عنوان مشكل اعتقادى سياسى و اجتماعى از ديرباز در محافل دينى مورد بحث و بررسى بوده است . اما رخدادهاى بحران خيز كنونى در صحنهء جهانى و پيدايش شگردها و جريانهاى جديد در صحنه بين المللى از طرف دشمنان اسلام و بىدينان براى مقابله با دين و مقدسات اسلامى سبب شده است كه مسألهء ارتداد و حكم آن از زواياى مختلف و با حساسيت بيشترى مورد نقد و بررسى محافل مختلف علمى فرهنگى و سياسى قرار گيرد .\r\nمطرح شدن اين مقوله در سطح محافل فرهنگى و سياسى و نيز موضعگيرى منفى بنگاههاى استكبار و صليبى و صهيونى در قبال آن ، مىطلبد كه عالمان و انديشمندان به\r\n","description":"","footnote":"","page_name":" 437 ","page_number":440},
  {"content":"\r\nمقابله با تبليغات و القائات شيطانى اين جريان تبليغاتى - استكبارى برخيزند و هر يك به تناسب تخصص و رسالت خويش با تبيين و روشنگرى ، غبار ابهام و ناشناختگى از چهره احكام مترقى اسلام بزدايند و تلاشها و شيطنتهاى بدخواهان اسلام را با شكست مواجه سازند ! موضوع ارتداد ، جنبه‌هاى سياسى ، اجتماعى و فقهى و كلامى دارد كه هر يك بايد به گونه اى مستقل مورد بررسى قرار گيرد .\r\nاما در اين نگاه بيشتر همت خود را متوجه حكم فقهى ارتداد خواهيم كرد ؛ و بر ما و ديگر اهالى انديشه و قلم است كه پيرامون ساير ابعاد اين قضيه با دقت و مو شكافى خاص به تحقيق و تفحص بپردازيم .\r\n\r\nمعناى واژه « ارتداد » از نظر اهل لغت\r\nلغت شناسان واژه « ارتداد » را به معناى « بازگشت و رجوع از چيزى به غير آن » دانسته‌اند . سخن خداوند در قرآن كريم * ( « وَلا تَرْتَدُّوا عَلى أَدْبارِكُمْ فَتَنْقَلِبُوا خاسِرِينَ » ) * ( 1 ) بر معناى ياد شده دلالت دارد .\r\nدر فقه اسلامى « مرتد » به كسى گفته شده است كه پس از اقرار به اسلام و حقانيت آن ، و پس از قبولى مسلمانى ، دست از اسلام بردارد و دين و مسلك ديگرى براى خود برگزيند .\r\nتصريح به بازگشت از اسلام ، ارتداد آشكار و خدشه ناپذير است ، اما فقهاى اسلام موارد ديگر را نيز باعث ارتداد دانسته‌اند كه عبارت است از اين كه فردى على رغم قبول مسلمانى و عدم انكار حقانيت اصل ديانت اسلام ، مقدسات و ضروريات اين دين را مورد مسخره و اهانت قرار دهد و يا رسالت پيامبر اكرم ( ص ) را تكذيب كند و يا از سر غرض ورزى به اشكال و ايجاد شبهه در حقايق مسلم دين بپردازد . فقيه بزرگ مرحوم شيخ محمد حسن نجفى در كتاب گرانسنگ « جواهر » ( 2 ) و حضرت امام خمينى در كتاب گرانقدر « تحرير الوسيله » ( 3 ) و\r\n\r\n","description":"","footnote":"\r\n( 1 ) سورهء مائدة ، آيه 21 .\r\n( 2 ) جواهر الكلام ، ج 41 ، ص 600 .\r\n( 3 ) تحرير الوسيلة ، ج 1 ، ص 218 .\r\n","page_name":" 438 ","page_number":441},
  {"content":"\r\nعلامه نسفى در كتاب مشهور « عقايد نفسى » ، ص 248 به معناى اخير تصريح كرده‌اند .\r\nقبل از پرداختن به حكم ارتداد از نظر فقهاى اماميه و اهل سنت ، نخست نگاهى به آياتى چند از قرآن خواهيم داشت تا هم ديرينه اين حركت منفى و بازتاب آن در كتاب آسمانى مورد توجه قرار گيرد و هم برخى زواياى مطرح شده در آيات را مورد تدقيق قرار دهيم .\r\n\r\nنظر قرآن\r\nقرآن در مقاطع مختلف و به مناسبتهاى متفاوت ، از جريان انحرافى ارتداد و نقش عوامل مرموز و كافر در بازگرداندن اهل ايمان از ارزشهاى دينى و وادار ساختن ايشان به ارتجاع ياد كرده است ، از آن جمله : * ( « وَدَّ كَثِيرٌ مِنْ أَهْلِ الْكِتابِ لَوْ يَرُدُّونَكُمْ مِنْ بَعْدِ إِيمانِكُمْ كُفَّاراً » ) * ( 1 ) يعنى ( بسيارى از اهل كتاب - يهوديان و مسيحيان - دوست دارند و آرزومندند كه در صورت امكان شما مسلمانان را پس از اقرار به ايمان ، به كفر برگردانند . ) خداوند در اين آيه به نقش پنهان عناصر ضد اسلام براى كشاندن مسلمانان به ارتداد ، اشاره فرموده و در آيه اى ديگر چگونگى اين نقش را با بيانى روشنتر توضيح داده و فرموده است :\r\n* ( « إِنْ تُطِيعُوا فَرِيقاً مِنَ الَّذِينَ أُوتُوا الْكِتابَ يَرُدُّوكُمْ بَعْدَ إِيمانِكُمْ كافِرِينَ » ) * ( 2 ) يعنى ( هان اى ايمان آوردگان ) اگر از برخى گروههاى برخوردار از كتاب آسمانى ( يهود و نصارا ) اطاعت كنيد ، شما را از ايمان بازگردانده و به كفر گرايش خواهند داد .\r\nاز اين آيه جريان آفرينى و خط دهى كافران به مسلمانان براى واداشتن ايشان به ارتداد استفاده مىشود و البته اين جريان خائنانه و مزورانه محدود به اهل كتاب ( يهود نصارا ) دانسته نشده ، و بلكه در آياتى ديگر به نقش ساير كافران در ايجاد انحراف ميان مسلمانان تصريح شده است .\r\n* ( « إِنْ تُطِيعُوا الَّذِينَ كَفَرُوا يَرُدُّوكُمْ عَلى أَعْقابِكُمْ . » ) * ( 3 )\r\n\r\n","description":"","footnote":"\r\n( 1 ) سورهء بقرة ، آيه 109 .\r\n( 2 ) سوره آل عمران ، آيه 100 .\r\n( 3 ) سورهء آل عمران ، آيه 149 .\r\n","page_name":" 439 ","page_number":442},
  {"content":"\r\nيعنى ، اگر از كافران ( چه يهود و نصارا و چه ديگران ) پيروى كنيد و خط بگيريد ، شما را به بنيادهاى شرك و كفر بازگشت مىدهند .\r\nپس از اين هشدارهاى مكرر به هر حال خداوند آخرين اعلام خطر را كرده و فرموده است :\r\n* ( « . . وَلا يَزالُونَ يُقاتِلُونَكُمْ حَتَّى يَرُدُّوكُمْ عَنْ دِينِكُمْ إِنِ اسْتَطاعُوا وَمَنْ يَرْتَدِدْ مِنْكُمْ عَنْ دِينِه فَيَمُتْ وَهُوَ كافِرٌ فَأُولئِكَ حَبِطَتْ أَعْمالُهُمْ فِي الدُّنْيا وَالآخِرَةِ وَأُولئِكَ أَصْحابُ النَّارِ هُمْ فِيها خالِدُونَ » ) * ( 1 ) يعنى ، دشمنان همواره با شما در ستيز و نبرد خواهند بود تا اگر بتوانند ، شما را از دينتان باز دارند . و چنانچه كسى از دينش بازگردد و به همان حال ارتداد بميرد و با كفر جان دهد ، تمامى اعمالش در دنيا و آخرت حبط و فاقد ارزش خواهد شد و چنين كسانى براى هميشه به آتش دوزخ مبتلا خواهند بود .\r\nچنان كه از اين آيه به روشنى پيداست ، مرتد مستحق آتش دوزخ است ، آن هم آتشى جاودان و هميشگى .\r\nاما چند نكته در اين آيه نيازمند بررسى فزونتر است .\r\nالف : عوامل تحقق ارتداد ب : پذيرش و عدم پذيرش توبه مرتد ج : حكم فقهى ارتداد و مجازات اسلام در بارهء مرتد .\r\nدر آيه فوق سخن به گونه اى طرح شده كه گويى اگر مرتد ، قبل از فرا رسيدن مرگش به توبه رو آورد ، از حبط عمل و ابتلا به آتش دوزخ رهايى خواهد يافت ، ولى اين نكته مشخص نشده است كه آيا اين توبه فقط در مترتب نشدن آثار اخروى ارتداد تأثير دارد يا حتى آثار دنيوى ارتداد ( كه در فقه بيان شده ) را نيز بر طرف مىكند ؟\r\nگذشته از اين ، روشن نشده است كه آيا مرتد علاوه بر حبط عمل و آتش دوزخ ، از نظر قوانين اسلامى ، مجازات دنيوى نيز دارد يا خير ؟\r\nاين دو نكته ، چيزى است كه مىبايست پاسخ داده شود و براى اين آيه منظور يادآور مىشويم كه فقهاى شيعه ، ارتداد را به دو گونه دانسته‌اند و به تبع آن مرتد را به دو قسم\r\n\r\n","description":"","footnote":"\r\n( 1 ) سوره بقره ، آيه 217 .\r\n","page_name":" 440 ","page_number":443},
  {"content":"\r\nتقسيم كرده‌اند و حكم هر يك را متمايز از ديگرى دانسته‌اند .\r\n\r\nمرتد فطرى و مرتد ملى\r\nاگر فردى در خانواده مسلمان تولد يافته باشد و پدر و مادرش و يا يكى از آن دو مسلمان باشند و پس از مسلمانى دست از اسلام برداشته و اظهار كفر كرده باشد ، به چنين كسى مرتد فطرى مىگويند . زيرا محيط اسلامى و پدر و مادر مسلمان ، ايمان فطرى را در او تدارك ديده و او مىبايست از ايمانى راسخ برخوردار باشد . چنين كسى با دست برداشتن از اسلام ، در حقيقت به فطرت خود پشت پا زده و عليه قويترين و نيرومندترين بنيادهاى روحى و درونى خود به گونه منفى اقدام كرده است .\r\nاما اگر فردى در خانواده كافر تولد يافته و در آغاز در ملت كفر رشد يافته و سپس اسلام را پذيرفته باشد ، چنين كسى اگر دست از اسلام بردارد و دوباره به ملت كفر باز گردد به او « مرتد ملى » مىگويند . لازم به يادآورى است كه فقهاى مذهب حنبلى ، شافعى ، مالكى و حنفى ميان « مرتد ملى » و « مرتد فطرى » فرقى قائل نشده‌اند . ( 1 )\r\n\r\nشرايط تحقق ارتداد\r\nفقهاى مذاهب اسلامى براى تحقق ارتداد و مترتب شدن احكام ارتداد بر شخص مرتد شرايطى را ياد كرده‌اند كه مىتوان آن شرايط را به صورت ذيل دسته بندى كرد :\r\n1 - بلوغ 2 - عقل 3 - اختيار هر گاه يكى از اين سه شرط وجود نداشته باشد ، عنوان ارتداد از نظر فقهى تحق نمىيابد . البته در مورد بلوغ و عقل موضوع قدرى روشن است ؛ زيرا بلوغ فرد و نيز عقل او قابل شناخت است . اما مسأله اختيار ، گاه به آسانى قابل تشخيص نيست ، زيرا ممكن است مرتد براى فرار از لوازم ارتداد ، مدعى شود كه از روى اختيار سخن كفر بر زبان نرانده\r\n\r\n","description":"","footnote":"\r\n( 1 ) رجوع شود به كتاب الفقه على المذاهب الاربعه ، ج 5 ، ص 422 ، و كفاية الاخبار ، ج 2 ، ص 223 ، و القوانين الفقهيّة ابن جزّى ، ص 239 .\r\n","page_name":" 441 ","page_number":444},
  {"content":"\r\nاست . در چنين صورتى اصل اختيار است و اظهارات كفر آميز فرد بر صورت اختيار وى حمل مىشود ؛ مگر اين كه قرينه و دليلى قانع كننده بر عدم اختيار خود اقامه نمايد .\r\nدر اين كه شخص نابالغ و ديوانه و فاقد اختيار ، اگر مرتد شد ، احكام فقهى ارتداد نسبت به وى اعمال نمىشود ، فقهاى امامى ، شافعى ، حنفى ، حنبلى و مالكى اتفاق نظر دارند . ( 1 ) حنفيان و حنبليان بر اين عقيده‌اند كه اگر شخص نابالغ مرتد شود ، بايد حبس گردد و مورد تأديب قرار گيرد تا توبه كند .\r\nهمچنين اگر نابالغ مرتد شود و در حال ارتداد بالغ گردد ، به نظر حنفيان و حنبليان بايد حبس و تأذيب شود . ( 2 ) ولى به نظر شافعيان و مالكيان چنين فردى با ورود به مرحله بلوغ ، حكم مرتد بالغ را پيدا مىكند و حكم مرتد بر او جارى مىشود . ( 3 ) و اما در بارهء اين مسأله كه اگر شخصى در حال مستى مرتد شود ، آيا احكام فقهى ارتداد بر او مترتب مىشود يا خير ؟ حنفيان معتقدند كه احكام فقهى ارتداد بر او مترتب نمىشود ؛ زيرا او را همانند ديوانه و نائم محسوب داشته و لذا او را داراى تكليف نمىبينند . ( 4 ) ولى شافعيان و حنبليان او را مرتد دانسته‌اند ، منتهى گفته‌اند كه در حال مستى او را نمىكشند و بعد از زوال مستى از او طلب توجه مىكنند ، اگر پذيرفت رها مىشود اگر نپذيرفت ، كشته مىشود . ( 5 )\r\n\r\nحكم مرتد و دلايل آن\r\nهمهء فقهاى مذاهب اسلامى - بدون كمترين اختلاف نظر - اعتقاد دارند كه هر گاه ارتداد با تمامى شرايطش صورت گرفت ، حكم آن قتل است و كشتن مرتد ، واجب مىباشد .\r\nفقها در دليل وجوب قتل مرتد به اين موارد استناد جسته‌اند :\r\n1 - اجماع\r\n\r\n","description":"","footnote":"\r\n( 1 ) منهاج نووى و السّراج الوهّاج زهرى ، و الفقه على المذاهب الاربعة ، ج 5 ، ص 434 .\r\n( 2 ) الفقه على المذاهب الأربعة ، ج 5 ، ص 435 .\r\n( 3 ) همان ، ص 435 .\r\n( 4 ) بدائع ، ج 7 ، ص 134 ، الدر المختار ، ج 3 ، ص 311 .\r\n( 5 ) مغنى المحتاج ، ج 4 ، ص 137 ، المغنى ، ج 7 ، ص 147 .\r\n","page_name":" 442 ","page_number":445},
  {"content":"\r\n2 - صريح قول خداوند به حبط اعمال مرتد در دنيا و آخرت و استحقاق حتمى و ابدى عذاب دوزخ . ( 1 ) 3 - سخن رسول خدا كه فرموده است : « من بدل دينه فاقتلوه . ( 2 ) يعنى ، هر كس دينش را تغيير داد ( از اسلام روى گردان شد ) پس او را بكشيد . » 4 - همچنين سخن پيامبر ( ص ) كه فرمود : « من غير دينه فاضربوا عنقه » . ( 3 ) يعنى ، كسى كه دينش را تغيير داد ( از مسلمانى دست برداشت و به ساير مسلكها روى آورد ) گردنش را بزنيد .\r\n5 - بيانى ديگر از پيامبر اسلام كه فرمود : « لا يحل دم رجل يشهدان لا إله الا الله و انى رسول الله الا احد ثلاث نفر ، النفس بالنفس و الثيب الزاني و التارك لدينه المفارق للجماعة » . ( 4 ) يعنى ، هر كس كه به يگانگى خدا و رسالت من گواهى دهد ، ريختن خونش جايز و حلال نيست ؛ مگر در سه صورت : الف - كسى كه شخص ديگرى را بدون حق كشته باشد و بايد به حكم قصاص كشته شود ، ب - كسى كه مرتكب زناى محصنه شده است ، ج - فردى كه از دين اسلام جدا شده و جمعيت مسلمان را ترك گفته است .\r\n6 - حديثى كه مىگويد : « لا يحل دم امرئ مسلم الا بإحدى ثلاث زنا بعد احصان ، او ارتداد بعد اسلام او قتل نفس به غير حق يقتل به » . ( 5 ) يعنى ، ريختن خون مسلمان حلال نيست مگر در سه صورت : الف - در صورت مرتكب شدن زناى محصنه ، ب - بازگشت از اسلام پس از پذيرش آن ، ج - كسى كه مسلمانى را بدون اين كه مستحق قتل باشد ، به قتل رسانده باشد .\r\n\r\n","description":"","footnote":"\r\n( 1 ) سورهء بقره ، آيه 217 .\r\n( 2 ) ابن ماجه ، ج 2 ، ص 848 - سنن دارقطنى ، ج 3 ، ص 113 .\r\n( 3 ) موطأ مالك ، ج 2 ، ص 763 ، و الام شافعى در مبحث مرتد .\r\n( 4 ) سنن الدّارمى ، ج 2 ، ص 172 و رواه البخارى و مسلم عن ابى مسعود ( سبل السّلام ، ج 3 ، ص 231 ، و الالمام ، ص 443 ) .\r\n( 5 ) مستدرك حاكم ، ج 4 ، ص 350 و سنن ترمذى ، ج 2 ، ص 171 و الامّ شافعى ، ج 1 ، ص 257 و سنن دارمى ، مبحث مرتد .\r\n","page_name":" 443 ","page_number":446},
  {"content":"\r\n\r\nتفاوت ديدگاه ميان مذاهب\r\nهر چند فقهاى مذاهب اسلامى در اصل حكم مرتد اتفاق نظر دارند ، اما در برخى شرايط و خصوصيات آن ، نظريات متفاوتى دارند كه به اجمال يادآور مىشويم .\r\nچنان كه يادآور شديم ، فقهاى اهل سنت فرقى ميان مرتد فطرى و مرتد ملى ننهاده‌اند و در هر صورت شخص مرتد را محكوم به مرگ دانسته‌اند . ولى به اين نكته تصريح كرده‌اند كه هر گاه ارتداد يك فرد ، ناشى از شبهه اى معقول باشد ، شخص مرتد كشته نمىشود ، بلكه صاحب نظران در رفع شبهه او تلاش كرده و به او كمك خواهند نمود تا مشكل عقيدتى او بر طرف شود . اما اگر مرتد شبهه اى معقول را ارائه نكند ، محكوم به قتل است ؛ مگر اين كه از قاضى مهلت بخواهد . كه در اين صورت بر قاضى مستحب است سه روز او را در زندان نگاهدارد ، پس از انقضاى اين مدت ، اگر توبه كرد از مجازات مرگ رها مىشود و اگر توبه نكرد كشته خواهد شد . ( 1 ) مولوى حافظ محمد عبد الحى نويسنده كتاب « شرح الوقاية » مىنويسد : « اگر مسلمانى مرتد شد بايد از او خواست تا به اسلام بازگردد ، و در صورتى كه شبهه اى داشته باشد بايد شبهه او بر طرف گردد ، زيرا ممكن است ارتداد او ناشى از مشكل عقيدتى باشد كه در اين حال بايد در حل مشكل او كوشيد و اين روش به مراتب مفسده و دشواريهايش كمتر از كشتن فرد است . مگر اين كه گفته شود بر طرف ساختن شبهه چنين شخصى واجب نيست ، زيرا دعوت و پيام اسلام به او رسيده است . بنا بر اين بايد سه روز او را در زندان نگاهداشت اگر توبه كرد رها مىشود و اگر توبه نكرد پس از سه روز به قتل مىرسد . » ( 2 )\r\n\r\nديدگاه اماميه در بارهء مرتد\r\nفقهاى شيعه ميان انواع مرتدان فرق گذارده‌اند و گفته‌اند كسانى كه از اسلام روى گردان مىشوند ، بر دو گونه‌اند . يا « مرتد فطرى » هستند و يا « مرتد ملى » . ( 3 ) حكم مرتد فطرى سنگينتر از مرتد ملى است .\r\n\r\n","description":"","footnote":"\r\n( 1 ) الامّ الشافعي ، ج 1 ، ص 257 ، و الفقه على المذاهب الاربعة ، ج 5 ، ص 423 .\r\n( 2 ) شرح الوقاية مع حاشية عمدة الرعاية ، ص 383 و كنز الدقائق ، ج 1 ، ص 123 .\r\n( 3 ) جواهر الكلام ، ج 41 ، ص 605 و مبسوط شيخ طوسى ، ج 8 ، بحث مرتد و تحرير الوسيله ، ج 3 ، ص 494 .\r\n","page_name":" 444 ","page_number":447},
  {"content":"\r\n\r\nحكم مرتد فطرى\r\nاگر فردى مرتد فطرى به حساب آيد ، اين احكام بر او جارى مىشود :\r\nالف : بدون قيد و شرط و بدون اين كه از او بخواهند توبه كند و به او مهلت دهند بايد كشته شود .\r\nب : مرتد فطرى بايد از همسر مسلمانش جدا شود .\r\nج : زن مسلمانى كه همسرش مرتد شده بايد عده وفات نگاه دارد .\r\nد : اموال مرتد فطرى بين ورثه اش تقسيم مىشود .\r\nنظر اماميه در اين زمينه مستند به سخن امام صادق ( ع ) مىباشد . عمار ساباطى از امام صادق ( ع ) نقل كرده است :\r\n« كل مسلم بين المسلمين ، ارتد عن الاسلام و جحد محمدا نبوته و كذبه ، فان دمه مباح لمن سمع ذلك منه ، و امرأته بائنة منه يوم ارتد ، و تقسم أمواله على ورثته ، و تعتد امرأته عدة المتوفى عنها زوجها ، و على الامام أن يقتله و لا يستتيبه » . ( 1 ) يعنى ، هر مسلمانى كه در جامعه اسلامى ، از اسلام بازگردد و نبوت پيامبر را انكار كند و پيامبر ( ص ) را تكذيب نمايد ، هر كس اين سخنان كفر آميز را از او بشنود ، مىتواند او را بكشد و خونش بر او مباح است ، همسرش بايد از همان لحظه ارتداد ، از او جدا شود ، اموالش ميان وارثانش تقسيم مىگردد ، همسرش عده وفات نگاه مىدارد - مانند زنى كه شوهرش مرده است - و بر امام لازم است كه چنين فرد مرتدى را بكشد و از او توبه نخواهد . توبه او از ديدگاه اماميه در تخفيف و يا از بين رفتن احكام ياد شده هيچ گونه اثرى را نخواهد داشت ، ولى نسبت به غير آنها داراى فايده و اثر مىباشد و لذا جايز مىدانند كه زن خود را بعد از انقضاى عده و يا زن ديگر را به عقد خود درآورد و نيز با كار مالك مالى شود و . .\r\n\r\nحكم مرتد ملى\r\nكسى كه ابتدا مسلمان نبوده و پدر و مادرش مسلمان نبوده‌اند ، هر گاه اسلام را به پذيرد و سپس از اسلام بازگردد ، مرتد ملى ناميده مىشود و حكم وى از نظر فقه شيعه چنين\r\n\r\n","description":"","footnote":"\r\n( 1 ) وسائل ، ج 28 ، باب 1 من ابواب حدّ المرتد ، حديث 3 ، چاپ مؤسسه آل البيت لإحياء التراث\r\n","page_name":" 445 ","page_number":448},
  {"content":"\r\nاست :\r\n1 - بايد از او بخواهند تا توبه كند ، سه روز به او مهلت دهند تا توبه نمايد ، اگر در اين سه روز توبه كرد رها خواهد شد و اگر توبه نكرد ، حكم قتل در باره اش اجرا مىشود .\r\n2 - از آغاز ارتداد ، همسر مسلمانش از او جدا مىشود .\r\nبنا بر اين اموال مرتد ملى به صرف ارتداد ، ميان وارثانش تقسيم نمىشود .\r\n\r\nآراى شافعيان در بارهء مرتد\r\nچنان كه قبلا متذكر شديم ، مذاهب چهار گانه اهل سنت ( حنفيه ، مالكيه ، شافعيه ، حنبليه ) فرقى ميان مرتد فطرى و ملى نگذاشته‌اند و همه اقسام مرتد را محكوم به قتل دانسته‌اند . ولى در برخى خصوصيات ديگر ، اين مذاهب با يكديگر قدرى اختلاف نظر دارند ؛ كه به آنها اشاره مىكنيم .\r\nشافعيان معتقدند كه شخص حاكم اسلامى كه كار قضاوت را بر عهده دارد ، بايد مدتى به مرتد مهلت دهد تا مرتد بتواند در آن مدت به حق و باطل بينديشد و راه خود را آگاهانه انتخاب نمايد . شافعيان دادن چنين مهلت را به مرتد واجب دانسته‌اند ، چه شخص مرتد چنين مهلتى را طلب كرده باشد و يا نكرده باشد . ( 1 ) در مورد اموال مرتد ، شافعيان بر اين عقيده‌اند كه اين اموال به بيت المال سپرده مىشود و هيچ وارثى از ايشان ارث نمىبرد . و اين حكم نسبت به تمامى اموال او جارى مىشود ؛ چه اموالى كه در دوران ارتداد به دست آورده و چه اموالى كه قبل از ارتداد كسب كرده است . . ( 2 ) ولى علامه نووى شافعى در كتاب المنهاج و محمد زهرى شافعى در كتاب السراج الوهاج بر اين اعتقادند كه اگر مرتد در حال ارتدادش بميرد كشف مىشود كه اموالش از ملك او خارج شده بود و اگر نميرد و توبه كند كشف مىشود كه اموالش از ملك او خارج نشده است .\r\n\r\n","description":"","footnote":"\r\n( 1 ) الفقه على المذهب الاربعة ، ج 5 ، ص 427 .\r\n( 2 ) همان ، ص 424 .\r\n","page_name":" 446 ","page_number":449},
  {"content":"\r\n\r\nآراى مالكين در بارهء مرتد\r\nمالكيان با آراى شافعيان توافق دارند ، ولى تصريح كرده‌اند كه سه روز مهلتى كه به مرتد اعطا مىشود از زمان ارتداد محاسبه مىگردد ، و نه از زمان داورى .\r\nمالكيان در بارهء مصارف مرتد نظر خاصى ابراز داشته و گفته‌اند :\r\nمصارف و مخارج مرتد در مدتى كه زندانى است بايد از مال خودش تأمين گردد و نه از بيت المال ، ولى مصارف زن و فرزندانش از مال او پرداخت نخواهد شد . در اين حكم فرقى نمىكند كه مرتد وعده توبه بدهد يا خير .\r\nمالكيان يادآور شده‌اند كه مرتد در دورانى كه زندانى است نبايد مورد ضرب قرار گيرد و صرفا اسلام بر او عرضه مىشود تا شايد دست از كفر بردارد . ( 1 )\r\n\r\nآراى حنبليان در بارهء مرتد\r\nاز حنبليان در بارهء مرتد دو قول نقل شده است . يكى از آن دو قول با مالكيان و شافعيان موافق است . آنها نيز مهلت دادن سه روز را به مرتد واجب دانسته‌اند كه اگر توبه كند از قتلش صرف نظر مىشود ، و اگر توبه نكرد كشته مىشود . ولى در قولى ديگر چنين روايت كرده‌اند كه بايد اسلام را در همان ابتدا به مرتد عرضه كرد ، اگر پذيرفت از كشتن او صرف نظر خواهد شد و اگر نپذيرفت ، همان دم كشته مىگردد . ( 2 )\r\n\r\nآراى حنفيان\r\nاز حنفيان در بارهء مرتد نقل شده كه بايد اسلام بر او عرضه گردد ، پس اگر پذيرفت و ارتدادش را مستند به شبهه اى كرد ، از قتلش چشم پوشى مىشود ولى حنفيان عرضه داشتن اسلام را بر او مستحب دانسته‌اند . به دليل اين كه اسلام پيش از ارتدادش به او ابلاغ شده و اگر در بارهء پذيرش اسلام ، مهلتى خواست ، مستحب اين است كه قاضى او را تا سه روز مهلت دهد و او را در ظرف سه روز در حبس قرار دهد ، و اگر اسلام را پذيرفت از\r\n\r\n","description":"","footnote":"\r\n( 1 ) همان ، ص 423 .\r\n( 2 ) المقنع ابن قدامة مقدسى شارح فتاواى احمد بن حنبل ، و الفقه على المذاهب الاربعة ، ج 5 ، ص 428 .\r\n","page_name":" 447 ","page_number":450},
  {"content":"\r\nكشتن او صرف نظر خواهد شد ؛ و گر نه كشته مىشود . ( 1 )\r\n\r\nعوامل ارتداد و آن چه در حكم ارتداد مىباشد\r\nآن چه تا كنون متذكر شديم ، مربوط به مواردى بود كه مسلمانى پس از پذيرش اسلام ، از اصل اسلام روى گردانده و به اسلام و رسالت پيامبر ( ص ) كافر شده باشد . و اما در فقه اسلامى موارد ديگرى به عنوان ارتداد يا در حكم ارتداد مطرح گشته كه با مورد مذكور متفاوت و از حيث حكم شديدتر است . از آن جمله گفته‌اند :\r\n1 - ساحر ، مگر در صورتى كه از پيش خود توبه كند و مبلغى را كه از مردم دريافت كرده به ايشان باز گرداند .\r\n2 - زنديق ( يعنى آن كه اسلام را ظاهر مىكند ، ولى كفر را پنهان مىنمايد ) ، مگر در صورتى كه اعتراف به زنديق بودن بكند و پيش از استتابه توبه را اعلان نمايد .\r\n3 - دشنام دهنده به پيامبر يا عيب گيرنده و يا نسبت دهنده زنا و يا استخفاف كننده به حق پيامبر ، حتى اگر توبه كند ؛ زيرا حكم در اينجا به عنوان حد است نه ارتداد . ( 2 )\r\n\r\nآراء عالمان مذاهب در زمينه ساحر\r\nعلامه عبد القادر عوده مىگويد . ( 3 ) حرمت تعلم سحر مورد اتفاق است و اعتقاد به آن كفر است و ليكن در حكم ساحر اختلاف نموده‌اند . مالك بن انس اصبحى پيشواى مذهب مالكى و ابو حنيفه و احمد ابن حنبل شيبانى پيشواى مذهب حنبلى بر اين بينش و عقيده است كه ساحر به تعلم سحر و به فعل آن كافى مىشود . اعم از اين كه به حرمت آن اعتقاد داشته باشد يا آن كه معتقد به حرمت آن نباشد و بدين جهت كشته مىشود بدون اين كه در معرض استتابه قرار گيرد و تمسك شده است براى اين حكم به روايتى كه جندب از رسول خدا نقل كرده است : « حد الساحر ضربه بالسيف » يعنى ، مجازات ساحر اين است كه با شمشير كشته شود . بدين جهت برخى از حنفيان بر اين بينش و عقيده‌اند كه زن\r\n\r\n","description":"","footnote":"\r\n( 1 ) الفقه على المذهب الاربعه ، ج 5 ، ص 423 .\r\n( 2 ) مواهب الجليل ، ج 6 ، ص 285 و شرح الزرقانى ، ج 8 ، ص 70 ، القوانين الفقهيّه ، ص 364 ، و غاية المنتهى ، ج 3 ، ص 359 .\r\n( 3 ) التشريع الجنائى ، ج 2 ، ص 711 .\r\n","page_name":" 448 ","page_number":451},
  {"content":"\r\nساحره بايد كشته شود . با اين كه آنان به كشتن زن مرتد فتوا نداده‌اند و اين بدان جهت است كه ساحر حدا كشته مىشود ، نه به عنوان ارتداد و استتابه در ارتداد است نه در حد پس در جايى استتابه است كه نصى در ميان باشد نه در آنجايى كه نصى در ميان نباشد و در اين مورد نصى وجود ندارد . ( 1 ) اگر چه روايتى از پيشواى مذهب حنبلى احمد ابن حنبل شيبانى نقل شده است كه او بر اين بينش و عقيده است به اين كه ساحر به تعلم سحر و فعل آن كافر نمىشود و او عاصى است و بايد ادب شود و طلب توبه از او گردد . . ( 2 ) ولى شافعيان و ظاهريان اين را قبول ندارند و حديث جندب را ضعيف و غير قابل اعتماد دانسته‌اند . ( 3 )\r\n\r\nنظر زيديه در زمينه ساحر\r\nزيديه نيز حكم ساحر را حكم مرتد مىدانند ، ولى حكم او را اگر چه قتل مىدانند ، ولى بعد از استتابه مانند مرتد كه اگر توبه كرد از قتل او صرف نظر مىشود و اگر توبه نكرد كشته مىشود . ( 4 )\r\n\r\nآراء عالمان مذاهب در بارهء زنديق\r\nمالكيان و حنبليان بر اين عقيده‌اند كه بايد زنديق بدون طلب توبه از او كشته شود و اين كيفر از باب حد است نه از باب ارتداد ، مگر در صورتى كه خودش بدون طلب اعتراض به نفاقش بنمايد و اعلان توبه كند كه در اين صورت توبه اش قبول مىشود . . ( 5 ) اما شافعيان و حنفيان و زيديان بر اين نظر هستند كه استتابه مىشود و در صورتى كه توبه كند توبه او قبول مىشود و از قتلش صرف نظر مىشود . و براى اين نظريه خود به قول خداوند * ( ( قُلْ لِلَّذِينَ كَفَرُوا إِنْ يَنْتَهُوا يُغْفَرْ لَهُمْ ما قَدْ سَلَفَ ) ) * . ( 6 ) تمسك جسته‌اند .\r\n\r\n","description":"","footnote":"\r\n( 1 ) حاشيه ابن عابدين ، ج 3 ، ص 408 ، شرح فتح القدير ، ج 4 ، ص 408 و المغنى ، ج 10 ، ص 113 .\r\n( 2 ) مواهب الجليل ، ج 3 ، ص 279 .\r\n( 3 ) التشريع الجنائى ، ج 2 ، ص 711 .\r\n( 4 ) شرح الازهار ، ج 4 ، ص 379 .\r\n( 5 ) مواهب الجليل ، ج 6 ، ص 282 .\r\n( 6 ) أسنى المطالب ، ج 4 ، ص 122 ، المهذّب ، ج 2 ، ص 229 و الفقه على المذاهب الاربعة ، ج 5 ، ص 328 .\r\n","page_name":" 449 ","page_number":452},
  {"content":"\r\n\r\nحكم دشنام دهنده به پيامبر ( ص )\r\nعالمان مالكى و حنبلى و حنفى و شافعى بر اين عقيده‌اند كه بايد دشنام دهنده نبى كشته شود . در اين مورد ، نه عذرى از او پذيرفته مىشود و نه توبه او اثرى خواهد داشت .\r\nدشنام دهنده نبى حتى اگر پيش از آگاهى ديگران ، اقدام به توبه كرده باشد نيز كشته مىشود ، زيرا در اين مورد حد خاصى است و مسأله اش با ارتداد فرق مىكند ؛ هر چند تحت عنوان ارتداد قرار گيرد . ( 1 ) ولى بعضى توبه او را نيز قابل پذيرش دانسته‌اند . ( 2 ) ابن تيميه در صفحه 298 كتاب « الصارم المسلول على شاتم الرسول » كه در بارهء حكم ساب النبي تأليف كرده از احمد بن حنبل نقل مىكند كه گفت : « كل من شتم النبي او تنقصه مسلما او كافرا فعليه القتل » : هر كس به پيامبر فحش و ناسزا گويد يا او را مورد عيبجويى قرار دهد ، بايد كشته شود ، چه آن كه مسلمان باشد و چه كافر .\r\nاو در بخش ديگرى از كتابش مىگويد : « ان الساب ان كان مسلما فإنه يكفر و يقتل به غير خلاف و هو مذهب الائمة الاربعة و غيرهم . . » آن كه ناسزا و فحش ( به رسول خدا ) مىگويد اگر مسلمان باشد كافر مىگردد و بايد كشته شود .\r\nو اين حكم ، نظريه پيشوايان مذاهب چهار گانه اهل سنت و غير آنهاست . در حديث حصين از ابن عمر نقل شده است : « من شتم النبي قتل » : هر كس به رسول خدا فحش و ناسزا گويد كشته مىشود .\r\nدر بخش سوم از كتاب مذكور ، گناه ناسزا گفتن به رسول خدا را از حيث جرم و گناه بزرگتر از ارتداد به حساب آورده و در اين باره گفته است : « سبّ الرسول اعظم جرما من الردة » و سپس مىگويد : تطهير الارض من سب الرسول واجب على المسلمين به قدر الامكان « پاك كردن زمين از كسانى كه به پيامبر ناسزا و دشنام مىدهند به قدر امكان بر مسلمانان واجب است .\r\n\r\nنظر اماميه در مورد دشنام دهنده به پيامبر ( ص )\r\nفقها و عالمان اماميه بر اين عقيده‌اند كه هر كسى فحش به رسول خدا را شنيد ، فحش دهنده را بايد بكشد مادامى كه از ضرر بر نفس و يا عرض خود نترسد .\r\n\r\n","description":"","footnote":"\r\n( 1 ) مواهب الجليل ، ج 6 ، ص 285 .\r\n( 2 ) حاشيه ابن عابدين ، ج 3 ، ص 401 .\r\n","page_name":" 450 ","page_number":453},
  {"content":"\r\nاماميه به رواياتى تمسك كرده‌اند از آن جمله است : صحيح هشام ابن سالم « انه سئل عن من شتم رسول الله فقال يقتله الأدنى فالأدنى قبل ان يرفع إلى الامام . » ( 1 ) هشام بن سالم مىگويد از امام در بارهء دشنام دهنده به پيامبر ( ص ) سؤال شد . امام در پاسخ فرمود : هر كس به او نزديكتر است و بهتر دستش به او مىرسد او را بكشد ، قبل از اين كه جرم او به دادگاه و داورى قاضى كشيده شود . ( يعنى بايد در كشتن چنين شخصى سرعت به خرج داد و منتظر حكم دادگاه نماند ) .\r\nصحيح محمد ابن مسلم « قال ان رجلا من هزيل كان يسبّ رسول الله . . إلى ان قال فقلت لأبي جعفر أ رأيت لو ان رجلا الآن سبّ النبي ( ص ) أ يقتل ؟ قال ان لم تخف على نفسك فاقتله » . ( 2 ) محمد بن مسلم مىگويد : شخصى از قبيله هزيل هميشه پيامبر را مورد ناسزا گويى قرار مىداد . . به امام باقر ( ع ) عرض كردم آيا شما اجازه مىدهيد و صحيح مىدانيد كه اگر كسى دشنام دهنده به پيامبر را ديد او را بكشد ؟ امام فرمود : اگر بر جان خود نمىترسى او را بكش .\r\nو فى حديث قال رسول الله من سب نبيا يقتل . ( 3 ) يعنى ، كسى كه پيامبرى از پيامبران را دشنام دهد كشته مىشود .\r\n\r\nحكم زن مرتد\r\nشافعيان و مالكيان و حنبليان گفته‌اند حكم زن مرتد همانند حكم مرد مرتد است و در صورت توبه كشته نمىشود و در صورتى كه توبه نكند ، كشته مىشود . تنها مالكيان گفته‌اند اگر زن مرتد مرضعه باشد ( بچه شير دهد ) كشتن وى بايد به تأخير افتد تا اين كه زمان رضاع تمام شود و در صورتى كه مرضعه نباشد و يا اگر باشد ، مادر بچه آن طفل را قبول نكند ، بايد كشته شود . ولى حنفيان گفته‌اند كشتن چنين شخصى واجب نيست و تنها بايد بر رفع ارتداد وى كوشيد . ( 4 ) اما دليل شافعيان و مالكيان و حنبليان بر اين كه حكم زن مرتده همانند حكم مرد مرتد مىباشد ، پاره اى از روايات است ؛ از آن جمله : زنى\r\n\r\n","description":"","footnote":"\r\n( 1 ) وسائل الشيعه ، ج 28 ، باب 7 از ابواب مرتد ، حديث 1 . و براى آگاهى بيشتر از احاديث مىتوان به بحار الأنوار ، ج 97 ، ص 221 و مستدرك الوسائل ، ج 3 ، ص 221 مراجعه كرد .\r\n( 2 ) وسائل الشيعه ، ج 28 ، باب 7 از ابواب مرتد ، حديث 1 . و براى آگاهى بيشتر از احاديث مىتوان به بحار الأنوار ، ج 97 ، ص 221 و مستدرك الوسائل ، ج 3 ، ص 221 مراجعه كرد .\r\n( 3 ) وسائل الشيعه ، ج 28 ، باب 7 از ابواب مرتد ، حديث 1 . و براى آگاهى بيشتر از احاديث مىتوان به بحار الأنوار ، ج 97 ، ص 221 و مستدرك الوسائل ، ج 3 ، ص 221 مراجعه كرد .\r\n( 4 ) نيل الاوطار ، ج 7 ، ص 192 و نصب الرّاية ، ج 3 ، ص 458 و تلخيص الحبير ، ج 4 ، ص 49 .\r\n","page_name":" 451 ","page_number":454},
  {"content":"\r\nكه ام مروان ناميده مىشد ، از اسلام برگشت . ( ارتدت ) . وقتى كه خبر ارتداد و بازگشت اين زن از اسلام به پيامبر اكرم رسيد ، حضرت امر كرد كه از او توبه بخواهند ؛ كه اگر توبه را پذيرفت رهايش كنند و اگر نپذيرفت او را بكشند . ( 1 ) و نيز از رسول خدا روايت شد كه فرمود : هر زنى كه مرتد شود او را به خود واگذاريد ؛ اگر عود نكرد از او صرف نظر شود و اگر عود كرد گردنش را بزنيد . ( 2 ) و اما دليل ابى حنيفه بر يكسان نبودن حكم زن مرتده با حكم مرد مرتد نيز بر برخى از روايات استوار است . از آن جمله روايت شد از رسول خدا كه فرمود : زن را نكشيد . ( 3 ) و در حديثى نقل شد كه پيامبر از كشتن زنان نهى كرد . ( 4 ) اماميه نيز مىگويند : زن مرتد كشته نمىشود ، بلكه از او مىخواهند تا توبه كند ، اگر توبه كرد بايد آزاد شود و اگر توبه نكرد براى هميشه در حبس قرار مىگيرد و در اوقات نماز مورد كتك قرار مىگيرد و از طعام و خوراك آن كم و لباسهاى خشن بر او پوشانده مىشود .\r\nامام صادق فرمود : « فى المرتدة عن الاسلام قال لا تقتل و تستخدم خدمة شديدة و تمنع الطعام و الشراب الا ما يمسك نفسها و تلبس خشن الثياب و تضرب على الصلاة ( 5 ) يعنى ، از امام صادق ( ع ) در بارهء زن مرتد سؤال شد ، اما فرمود : زن مرتد كشته نمىشود ، بلكه به كارهاى سخت گمارده مىشود و صرفا به اندازه اى كه زنده بماند به او غذا و آب مىدهند و لباس خشن بر او مىپوشانند و هنگام نمازها مورد ضرب قرار مىگيرد .\r\nو نيز فرمود : « المرأة اذا ارتدت عن الاسلام استتيب فان تابت و الا خلدت فى السجن و ضيق عليها فى المطعم » ( 6 ) يعنى ، هر گاه زنى از اسلام بازگردد و مرتد شود ، از او مىخواهند توبه كند . پس اگر توبه كرد رها مىشود و اگر توبه نكرد ، براى هميشه زندانى خواهد شد و در زندان بر او از بابت طعام سخت خواهند گرفت .\r\n\r\n","description":"","footnote":"\r\n( 1 ) نيل الاوطار ، ج 7 ، ص 193 و نصب الرّاية ، ج 3 ، ص 457 .\r\n( 2 ) المبسوط ، ج 10 ، ص 98 ، فتح القدير ، ج 4 ، ص 385 ، البدائع ، ج 7 ، ص 134 ، تبيين الحقائق ، ج 3 ، ص 384 و الدر المختار و رد المختار ، ج 3 ، ص 312 و 326 .\r\n( 3 ) المبسوط ، ج 10 ، ص 98 ، فتح القدير ، ج 4 ، ص 385 ، البدائع ، ج 7 ، ص 134 ، تبيين الحقائق ، ج 3 ، ص 384 و الدر المختار و رد المختار ، ج 3 ، ص 312 و 326 .\r\n( 4 ) بداية المجتهد ، ج 2 ، ص 459 .\r\n( 5 ) وسائل الشيعة ، ج 38 ، باب 4 از ابواب حد مرتد ، حديث 1 و 2 ، چاپ مؤسسه آل البيت .\r\n( 6 ) وسائل الشيعة ، ج 38 ، باب 4 از ابواب حد مرتد ، حديث 1 و 2 ، چاپ مؤسسه آل البيت .\r\n","page_name":" 452 ","page_number":455},
  {"content":"\r\n\r\nتذكر\r\nبه دليل اين كه اين جانب فرصت كافى براى مراجعه به منابع و مصادر و ادلهء فقه اجتهادى و ادلهء فقاهتى در زمينه اين مسأله نداشتم ، لذا تنها به نقل آراء و نظرات عالمان و فقيهان مذاهب اسلامى بسنده شد . اين مسأله داراى ابعاد گوناگونى است كه به عقيده من نياز به بررسى و تحقيقى مفصل دارد .\r\nابعادى كه لازم است در مسألهء ارتداد به گونه كامل و دقيق مورد بررسى قرار گيرد ، عبارتند از :\r\n1 - نسبت بين ادله اى كه براى اقوال ياد شده بيان گرديد با ادله ديگر مانند : لا اكراه فى الدين و امثال آن . آيا آنها با اين ادله تنافى دارند يا خير ؟\r\n2 - نسبت بين روايات ياد شده و ادله قصاص در صورت عدم اتيان به بيّنه .\r\n3 - مقايسه بين اين ادله با آزادى عقيده در حقوق غرب .\r\n4 - بيان شروط تنجيز حكم مجازات به گونه كامل .\r\n5 - كسى كه اين گونه مسائل را به طور علمى نفى مىكند آيا مشمول احكام ارتداد هست يا خير ؟\r\nاميدوارم در آينده نزديك اين توفيق را پيدا كنم تا آن طور كه به جا و شايسته است ، ابعاد گوناگون مسأله ارتداد را مورد بررسى قرار داده نظر و رأى قطعى خود را در اين زمينه بيان نمايم . لازم به يادآورى است آن چه كه در اين مقاله از فتاواى عالمان مذاهب اسلامى آمده ، در پاسخ پرسشى است كه در چند سال گذشته مطرح شده بود .\r\n\r\nمقاله ششم ضرورت بازسازى نظام آموزشى حوزه‌ها\r\nرشد دانش و گسترش معرفت بشرى ، چه در زمينهء علوم انسانى و چه در حيطهء اكتشافات و اختراعات علوم طبيعى و تجربى ، در هر عصرى از اعصار حيات بشر ، بىترديد معلول شرايط و ويژگيهاى خاص زمانى و محيطى حاكم بر آن عصر و محيط\r\n","description":"","footnote":"","page_name":" 453 ","page_number":456},
  {"content":"\r\nبوده و هست .\r\nعوامل چندى در اين تكامل علمى مؤثرند ، كه استقصاى همهء آن عوامل نياز به تحقيق و پژوهشى گسترده و همه جانبه و تخصصى دارد ، و اين نوشته مدعى آن نيست .\r\nآن چه در نگاه سطحى و نخستين ، معمولا افكار بسيط را به خود جلب كرده و مىكند ، نام نوابغ و انسانهاى پر استعدادى است كه با نبوغ و استعداد خود ، طفل نو پاى دانش بشرى را گامى به جلو رانده و مرحله اى نوين را پى افكنده‌اند . ولى كمتر ديده مىشود كه در كنار نام اين نامداران و انديشمندان ، شرايط و زمينه‌هاى رشد و تبلور نبوغ و نوآوريهاى آنان تحليل و بررسى شده باشد . از اين رو تاريخ علوم ، انباشته از نامداران و نوابغ و نوآوران است ، بىآن كه تحليلى از شرايط رشد و ظهور آنان به دست دهد ! شكى نيست كه در هر عصر و محيطى و در ميان هر ملتى بارها و بارها ، افراد پر استعداد و قابل رشد و تكامل ، قدم در عرصه وجود نهاده‌اند ، ولى بيشتر آنان به دليل نامساعد بودن شرايط رشد و فقدان زمينه‌هاى مناسب ، چون بذرى افتاده در شوره زار ، ناكام و بىثمر مانده‌اند .\r\nپس بيش از آن كه « دانش » از چشمه سار نبوغ معدود مردان پر استعداد ، سيراب گشته و رشد يافته باشد ، از مساعد بودن شرايط رشد هزاران انديشه بالقوه نيرومند و خلاق ، زيان ديده و رنج برده و نحيف گشته است .\r\nچه شايسته بود كه مشتاقان دانش و تكامل ، به جاى ترسيم چهره‌هاى اندك نوابغ ، و دست كم در كنار آن ، به تبيين شرايط تكامل و زمينه‌هاى رشد آنان مىپرداختند ، تا در مقايسه با آنها ، شرايط نامساعد و زمينه‌هاى منفى ، شناسايى شده ، و راه براى رشد و تكامل همهء انديشه‌هاى بالقوه نيرومند جوامع مختلف ، بازگردد .\r\nسخن را تا اينجا كلى آورديم ، ولى آن چه تجربه نويسنده اقتضا دارد ، اين است كه توضيح و تبيين اين واقعيت را در زمينه رشد و بالندگى علمى ، حوزه‌هاى علمى ، حوزه‌هاى دينى پى گيرد .\r\nگر چه دانشگاه و اصولا نظام فرهنگى جامعه ما هم چون حوزه‌هاى دينى ، در نكته اى كه هم اكنون يادآور شديم مشتركند ، و همه آنها نياز به بازنگرى و بازسازى دارند ولى هر كدام به لحاظ موضوع و نيز به لحاظ ساختار آموزشى و فرهنگى و منابع و فرهنگ اخلاقى و اجتماعى حاكم بر آن ، نياز به نگرشى مجزا دارد .\r\nاكنون كه بيش از شانزده سال از انقلاب اسلامى مىگذرد و جامعه اسلامى قدم در\r\n","description":"","footnote":"","page_name":" 454 ","page_number":457},
  {"content":"\r\nميدان نوين بازسازى نهاده است ، اين تحليل و پژوهش ضرورتى غير قابل انكار دارد .\r\nما در حالى كه صاحب نظران و انديشمندان نظام دانشگاهى را به بررسى شرايط لازم و زمينه‌هاى مناسب رشد و تعالى فرهنگى و نيز نقد و تحليل نارساييهاى موجود در نظام آموزشى فرا مىخوانيم ، خود به اين مهم در زمينه حوزه‌هاى دينى مىپردازيم ، زيرا امروز تداوم و بقاى حكومت اسلامى بر دو پايه قوى « حوزه و دانشگاه » استوار است ، و بدون رشد و شكوفايى آنها ، نمىتوان آرمان پيشرفت و تكامل نظام اسلامى و تفكر انقلابى اسلام را جامه تحقق پوشانيد .\r\n\r\nنياز حوزه‌هاى دينى به بازسازى\r\nچنان كه يادآور شديم ، هيچ صاحب نظر و اهل بينشى در لزوم تكامل بخشيدن به وضع فعلى حوزه‌ها و حتى در اولويت قرار دادن آن ترديد ندارد . و امروز در پرتو رهنمودهاى رهبر و مرجع فقيد حضرت امام خمينى ( قدس سره الشريف ) گامهايى به سوى اين مهم برداشته شده و مىشود . ولى استوارى و درستى اين گامها و تصميم گيريها مبتنى بر واقع بينى و درد شناسى و نيز درمان شناسى است . و اتقان آن مستلزم نظرخواهى از همه صاحب نظران و تجربه ديدگان و افراد آگاه و خلاصه تن در دادن به نقدها و تحليلهاست .\r\nشايد بسيارى از شيفتگان تكامل حوزه‌ها ، در محافل علمى و آموزشى ، براى تشويق و ترغيب طلاب عزيز و محترم به تلاش و حركت عميق علمى ، چهره بزرگانى چون شيخ طوسى و محقق حلى و علامه حلى و صاحب جواهر و شيخ اعظم انصارى و . . را به عنوان الگو ترسيم كنند و تأليفات و تحقيقات گرانسنگ آنان را به رخ دانشپژوهان بكشند ، و اين گر چه حق است ، ولى هر گاه زمينه‌هاى رشد و تكامل براى حوزه‌ها و طلاب فراهم نيايد ، ترسيم اين الگوها كارى را از پيش نمىبرد . و گذشته از اين ، ترسيم الگو خود كارى ظريف و قابل تأمل است .\r\nبه عنوان توضيح ، كتاب جواهر نشانگر همت بلند و تلاش پىگير و توان علمى مرحوم شيخ محمد حسن نجفى است ولى امروز جامعه اسلامى با اين همه پديده‌ها و رويدادها نمىتواند به كتاب جواهر اكتفا كند . و به تعبير ديگر ، جواهر پاسخگوى نيازهاى اين عصر به گونه كامل نيست . پس صاحب جواهر ، در جنبه تلاش و ايثار و همت و پشتكار الگوست . و در ترسيم اين چهره بايد توجه داشت كه همت و نقطه نظر و نگاه پژوهشگران\r\n","description":"","footnote":"","page_name":" 455 ","page_number":458},
  {"content":"\r\nاين عصر را از تدوين كتابى به سبك و شيوه و دقيقا با محتواى علمى جواهر ارتقاء بخشيد ، و نظير همين سخن را در مورد مكاسب و رسائل شيخ اعظم انصارى و ساير رجال و كتب داريم .\r\nترسيم اين الگوها و عدم تبيين لازم در جنبه الگو بودن آنها ، سبب گرديده است كه امروز ده‌ها و بلكه صدها حاشيه خطى و چاپى بر مكاسب و ساير كتب علمى نوشته شود ، بىآن كه در بسيارى از آنها سخنى نو و درمانى تازه براى دردها و نيازهاى جامعه اسلامى باشد ! اين است كه ، صدها سال در رابطه با مباحث فقهى و اصولى كار شده ولى امروز كه نظام اسلامى مىخواهد قضاى اسلامى و اقتصاد اسلامى . . و ده‌ها مسأله ديگر را در مرحله عمل به اجرا گذارد ، با صدها سؤال بىپاسخ مواجه مىشود . و چنان كه به نظر مىآيد حوزه‌ها در تهيه و تنظيم پاسخ به اين پرسش ، راهى متقن و حساب شده را نمىپيمايد .\r\nما در اين نوشته به عنوان گام كوتاهى در راه بازسازى نظام علمى حوزه‌ها به سه مسأله اصولى اشاره خواهيم داشت .\r\n1 - نقد متدهاى درسى .\r\n2 - عوامل پيشرفت و تكامل .\r\n3 - طرح تغيير مواد و متون درسى .\r\n1 -\r\n\r\nنقد متدهاى درسى\r\nدر زمينهء شيوه‌هاى درسى و آموزشى حوزه‌ها ، از سوى افراد مختلف ، آراء گوناگونى ابراز شده و مىشود .\r\nبرخى معتقدند كه در متون درسى موجود هيچ گونه تغيير و اصلاحى نبايد صورت گيرد . زيرا بر اين باورند كه اصولا در اين اعصار هيچ كس نمىتواند بهتر از آن متون ، متنى را تنظيم نموده يا همان متون را تنقيح و اصلاح نمايد ! اينان در حقيقت ، آن چه را كه ما در بارهء قرآن معتقديم كه * ( « قُرْآناً عَرَبِيًّا غَيْرَ ذِي عِوَجٍ » ) * و اين كه : * ( « لَئِنِ اجْتَمَعَتِ الإِنْسُ وَالْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِه وَلَوْ كانَ بَعْضُهُمْ لِبَعْضٍ ظَهِيراً » ) * ناخودآگاه در بارهء كتب قدما قائل شده‌اند ، و بىآن كه عواقب و لوازم\r\n","description":"","footnote":"","page_name":" 456 ","page_number":459},
  {"content":"\r\nو مفاسد نظريه خويش را بدانند همواره آن را تكرار مىكنند .\r\nو برخى ديگر معتقدند كه تنها تغيير بعضى از متون درسى ، مانند : ادبيات ، منطق ، معانى ، بيان ، فلسفه و تفسير ، كافى است و نيازى به تغيير متون فقهى و اصولى نيست . و گروهى بر اين باورند كه مواد و متون درسى در همه سطوح ، از هر نظر نياز به بازنگرى ، تغيير ، اصلاح و تكميل دارد .\r\nنگارنده ، با نظريهء اخير همراه و موافق است ، و معتقد است كه متد رايج حوزه‌ها چه به لحاظ متون درسى و چه به لحاظ مواد و موضوعات و چه از نقطه نظر شيوه تدريس و تحصيل بايد در همه ابعاد ، تغيير و تكامل يابد . البته به گونه اى كه مبانى اصلى آسيب نبيند و از محتواى واقعى علمى كاسته نشود . بلكه عبارتهاى نارسا و پيچيده خالى از فايده و مطالب بىثمر و صرفا « چون گفته‌اند ما هم مىگوييم » حذف شود ، و مباحث به شكلى علمى و منطقى و مطابق با شرايط زمان تدوين گردد ، تا دانشپژوهان حوزه بتوانند با عمرهاى كوتاه و موانع فراوان زندگى ، به آسانى محتواها را درك و زودتر به مقصد اصلى خود كه اجتهاد است برسند .\r\nاصلاح و تنقيح و گاه تغيير برخى متون و روشها ، همواره مستلزم كاستن از محتوا و . .\r\nنيست ، بلكه مىتوان با طرحهاى نوين ، متونى پر محتواتر از آن چه هست تهيه و تدوين نمود .\r\nبه هر حال دانش چنان كه در روايات نيز بدان اشارت رفته ، غذاى روح است و همانطور كه در غذاى جسم ، برخى از مواد غذايى داراى حجم زياد و انرژى و نيرو و تأثير اندك است و فقط معده را پر كرده و اشتها را خاموش مىكند ولى برخى ديگر از مواد ، با داشتن حجمى اندك ، دهها برابر آن انرژى و ويتامين را به بدن مىرساند . متون و مباحث علمى نيز از چنين حالتى برخوردار است .\r\nبرخى از متون درسى كه با معماى لفظى نيز همراه است ، گاهى قانع كننده و سرگرم كننده و غرور آور است ، بىاين كه كمترين علميت و توان اجتهادى را به محصل بخشيده باشد .\r\n\r\nكتابهاى رايج درسى ، متونى غير كلاسيك\r\nبهترين گواه و درستى سخن ، اين است كه بيشتر كتابهاى متداول درسى كه اكنون به عنوان متون آموزشى حوزه‌ها تلقى شده ، اصولا به عنوان متن آموزشى تدوين نشده است .\r\nبه عنوان نمونه ، كتاب كفاية الاصول مرحوم آخوند خراسانى ( ره ) و رسائل و مكاسب شيخ\r\n","description":"","footnote":"","page_name":" 457 ","page_number":460},
  {"content":"\r\nاعظم انصارى ( ره ) هر گز به عنوان متنى كلاسيك ، براى تدريس در حوزه‌هاى دينى تدوين نشده است .\r\nكفاية الاصول ، همان بحث خارج اصولى است كه مرحوم آخوند در زمان تدريس خارج اصول ، طرح نموده است و شاهد آن عبارتهاى « ان قلت ، قلت » و پرسش و پاسخهايى است كه در آن به چشم مىآيد . و آن بحثها با فراز و نشيبهايى كه دارد ، جمعآورى و خلاصه شده و با همه ابهامهاى آن به چاپ رسيده است ! رسائل و مكاسب نيز مجموعه يادداشتهاى شيخ بزرگوار انصارى ( ره ) است كه به منظور پيشنويس تدريس بحث خارج فقه و اصول ، تحرير مىداشته است . و معروف است كه وقتى به شيخ انصارى ( ره ) گفته شد كه بحثهاى اصولى شما تحت عنوان « رسائل » چاپ شد ، ايشان در پاسخ گفته است : « از اين چيزها زياد چاپ مىشود » .\r\nو اما كتاب جواهر الكلام - كه يكى از كتابهاى مهم علمى و اجتهادى است - نيز يادداشتهاى مرحوم صاحب جواهر است كه نظريات خود را بدين عنوان در آن درج كرده است . و ايشان اين كتاب را به عنوان كتابى كه مورد رجوع ديگران قرار گيرد ، تأليف نكرده است . بدين جهت اسلوب تأليف و شيوه مرزبندى مطالب در آن مشهود نيست ، و مطالب به طور يكسره و بدون فصل بندى و تفريعات لازم آمده است .\r\nخود صاحب جواهر نيز بارها به اين نكته اشاره فرموده است . چنان كه مرحوم آية الله مظفر ( صاحب كتاب اصول الفقه ) در مقدمه اى كه بر كتاب جواهر الكلام ( چاپ اخير ص 16 ) نوشته است ، مىگويد :\r\nمرحوم صاحب جواهر علت نوشتن جواهر الكلام را براى آية الله شيخ محمد حسن آل يس ( كه يكى از شاگردان صاحب جواهر مىباشد ) چنين باز گفته است : « فرزندم ! به خدا سوگند من كتاب جواهر را به عنوان كتابى كه مردم به آن مراجعه كنند ننوشتم ، بلكه آن را براى خودم به عنوان يادداشت نوشتم ، زيرا اوقاتى كه به عذارات ( منطقه اى در چند فرسخى نجف ) مىرفتم مورد پرسش مسائل شرعى قرار مىگرفتم و بر اثر مشكلات نمىتوانستم كتابهاى لازم را همراه خود ببرم ، ناچار تصميم گرفتم كتابى كه به هنگام نياز ، مرجع من باشد بنويسم . و من اگر قصد داشتم در فقه كتابى تصنيف كنم ، به سبك\r\n","description":"","footnote":"","page_name":" 458 ","page_number":461},
  {"content":"\r\nرياض المسائل مير سيد على ( طباطبايى ) تصنيف مىنمودم . . » ( 1 ) البته اين سخن هر گز از قدر و منزلت كتاب شريف و گرانقدر جواهر الكلام و نيز كتابهاى ارزشمند رسائل و مكاسب و كفايه نمىكاهد . بلكه منظور اين است : چون اين متون به عنوان متن آموزشى و كلاسيك تدوين نشده ، كارآيى لازم و گسترده را در پيشرفت دانشپژوهان به گونه مطلوب از نظر آموزشى ندارد . و بدين جهت بسيارند كسانى كه اين كتابها و كتابهاى در سطح پايين را سالها و سالها خوانده ولى هر گز به مرحله عالى از علم نرسيده و يا آن كه مجتهد نشده‌اند . و اين صرفا به دليل كاستى استعداد و درك آنان نبوده ، بلكه علت اين امر دو جهت دارد : اول - روند و شيوه تحصيل و متون درسى ، زمينه هموارى نداشته است . دوم - موانع روزمرهء زندگى و عمرهاى كوتاه آنان .\r\n\r\nضرورت تكامل و پيشرفت\r\nاگر از سخن قبل بگذريم و اين واقعيت را ناديده انگاريم كه كتابهاى مذكور و ديگر كتابهاى همانند آنها كه فاقد متد كلاسيك و سبك آموزشى است ، و فرض را بر اين بگذاريم كه اين كتابها به عنوان يك متن آموزشى تدوين يافته ، باز هم تغيير و تكامل آنها ضرورى است . زيرا اين كتابها در ظرف خاص زمانى و بر اساس نياز و رشد علمى و فرهنگى همان عصر و متناسب با گسترش مباحث علمى همان دوره و نيز مبتنى بر سبكها و شيوه‌هاى آموزشى دوران نويسندگان آن تدوين شده است و تحول و تكامل و پيشرفت بينشها و شيوه‌ها و پديد آمدن نيازها و شرايط جديد و طرح موضوعات و عناوين و اصطلاحات نوين ، ضرورت تحول و تكامل متون پيشين را مىطلبد .\r\nدرست است كه محتواى علمى و تحقيقى و مبانى اصولى غير قابل تغيير همواره ثابت بوده و بايد باشد و تكامل به معناى دست برداشتن از اصول مسلم نيست . ولى قالب بيان و پرداخت سخن و نوع موضوعات و عناوين طارى بر موضوعات از زمانى به زمان ديگر تصور مىيابد ، چنان كه تكامل در هر دانش ديگر چنين بوده و هست .\r\n\r\n","description":"","footnote":"\r\n( 1 ) با اين كه در اين كتاب رعايت اسلوب و موازين چاپى نشده بر اثر محتواى عميق و اخلاص زيادى كه نويسنده بزرگ آن داشته در مراكز علمى و پژوهشى جهان و نزد بزرگان و انديشمندان فقهى از اهميت بسزايى برخوردار شد . جزاه اللَّه عن الاسلام و اهله خير جزاء المحسنين .\r\n","page_name":" 459 ","page_number":462},
  {"content":"\r\nآن چه كه در روند تغييرها مهم است ، مستدل بودن ، منطقى بودن و برهانى بودن آن است و اگر اين ملاك لحاظ شود و پذيرفته گردد - كه چاره اى جز پذيرش آن نيست - ديگر هر نگرانى و دل واپسى بىجا و بىفايده است . زيرا اگر فرعى و چه بسا اصلى ، از مباحث اصولى يا قاعده اى از قواعد فقهى بر اساس منطق و برهان و حجت و دليل نفى يا اثبات شود ، مجالى براى رد و ايراد باقى نمىماند * ( « فَما ذا بَعْدَ الْحَقِّ إِلَّا الضَّلالُ » ) * ! امروزه شيوه تغيير و تحول تكاملى ، در تمام مراكز علمى و تحقيقى جهان معمول و متداول است ولى متاسفانه در مراكز درسى و پژوهشى ما به كار گرفته نشده است ، و همين سبب تعجب انديشمندان جهان گرديده كه چگونه امكان دارد تحولات و دگرگونيها در شيوه آموزشى و مسائل مربوط به آنها هيچ تغييرى ايجاد نكند ؟ ! و اين بدين معنا است كه قائل شويم تغيير شرايط زمان از نظر كمى و كيفى و پيشرفت شيوه‌هاى پژوهشى هيچ گونه تأثيرى در آنها ندارد ، با اين كه چنين گفتارى نادرست و بر خلاف ضرورت است .\r\nپس اين چه تعصب و نگرانى است كه برخى از سنتگرايان در حفظ متون سنتى چند صد ساله ، به عنوان متون درسى حوزه‌هاى علميه ابراز مىدارند ! ؟\r\nدر روزگارى كه مسائل مهم مورد نياز و مباحث پيچيده علمى رسما در حيطه مباحث حوزوى وارد نشده است ، چه ضرورتى دارد كه عبارتهاى نامأنوس و غير فنى كه حتى گاه فكر اساتيد را ساعتها به خود مشغول مىدارد و تنها پيدا كردن مرجع ضميرى ، گاه صفحاتى از شروح را به خود اختصاص داده ، حفظ شود و ذهن و فكر و نيروى سازنده يك نسل فرهنگى را بسوزاند ! جاى بسى تأسف است كه چرا در طول چند قرن ، كمتر كسى در حوزه‌ها به فكر تنظيم متون كلاسيك و منطبق با موازين پيشرفته آموزشى افتاده است و اسفبارتر اين كه گروهى كه داراى افكار زمان نوح مىباشند با غرورى خاص اظهار مىدارند كه ما در حوزه‌هاى درسى خود متونى داريم كه صدها سال قبل ، تأليف و تصنيف شده است و هنوز كسى نتوانسته مانند آن كتابها را بياورد ! اين گونه سخن گر چه ممكن است بزرگى و عظمت نويسندگان آن كتابها را برساند ولى قبل و بعد از آن ناتوانى و كاهلى و عدم كارآيى و خلاقيت چند نسل را اثبات مىكند ، آيا مىتوانيم به اين گفته دل خوش باشيم و دست روى دست بگذاريم و تغيير شرايط زمان و\r\n","description":"","footnote":"","page_name":" 460 ","page_number":463},
  {"content":"\r\nموانع فراوان و نيازهاى تازه را ناديده بگيريم و هيچ كار مثبتى را در نظام آموزش و مواد درسى انجام ندهيم .\r\nبه هر حال موضوع ضرورت تغيير و تكامل متون درسى و برنامه ريزى تحصيلى با توجه به شرايط موجود و نيازهاى متزايد زندگى يكى از مسائل مورد نياز براى بازسازى حوزه‌ها است كه چاره جويى عاجلى را مىطلبد و عوامل ديگرى را نيز در كنار آن بايد لحاظ كرد .\r\n2 -\r\n\r\nعوامل پيشرفت و تكامل\r\nتنظيم متون كلاسيك و آموزشى ، ماده اصلى اين پيشرفت به شمار مىآيد ، ولى اين ماده اصلى ، نياز به زمينه و شرايط و ضوابط ديگرى دارد كه بدون در نظر گرفتن آنها ، آن ماده نيز ضايع مىگردد .\r\n\r\nالف برنامه صحيح آموزشى\r\nتهيه متن آموزشى يك مهم و مهم ديگر تنظيم برنامه آموزشى و برآورد شيوه‌ها و ضوابط و ملاكهاى آن است . و اين كمترين چيزى است كه مورد توجه قرار گرفته است .\r\nبرنامه ريزى صحيح ، نياز به مراكز و عالمان بزرگ و با ذوق و خوش قريحه و نيروهاى كار آزموده و آگاه به مباحث تعليم و تربيت دارد . و با رأى و عقيده افراد ناوارد و آن هم معدود و ناآشنا به متد جديد علمى ميسر و ثمر بخش نيست .\r\nحوزه‌هاى دينى مىبايست مانند همه مراكز علمى و فرهنگى جهان داراى يك « مركز پژوهشى برنامه ريزى آموزشى » باشد . و آن مركز هميشه به منظور تعالى بخشيدن به شيوه‌ها و برنامه‌ها ، طرحى نوين را ارائه دهد .\r\nبرنامه ريزى آموزشى و تعليم و تربيت ، نياز به اطلاعات و آگاهيهاى تخصصى دارد و صرف آگاهى به فقه و اصول ، اين توانايى را در پى ندارد و تضمين نمىكند .\r\nمرحله پايين برنامه ريزيها ، گاه با داشتن ذوق و استعداد ذاتى برنامه ريزى ، عملى است ولى مراحل دقيق و پيچيده و گسترده و علمى آن ، جز در سايه شيوه‌ها و روشهاى علمى جديد امكان پذير نيست .\r\nبرنامه ريزى و نظام دادن به حوزه به معناى ساختن مؤسسات گوناگون نيست ! بلكه قبل از ساختن مؤسسه بايد طرح ، هدف و برنامه آن را معين كرد ، زيرا آن چه مايه پيشرفت\r\n","description":"","footnote":"","page_name":" 461 ","page_number":464},
  {"content":"\r\nاست برنامه صحيح و كامل است نه بناى زيبا و صرف هزينه‌هاى كلان و سنگين . جاى بسى تعجب است كه جلسات عريض و طويل براى هر چيز تشكيل مىگردد ولى تنها چيزى كه در آنها مطرح نمىگردد همان تنظيم برنامه‌هاى آموزشى مطابق با شرايط زمان است .\r\n\r\nب - استادان كارآزموده\r\nاستاد ، نقش بارزى در پياده كردن برنامه درسى ، تفهيم مطلب و رشد و شكوفايى استعدادهاى محصل دارد . از اين رو تربيت استاد ، مكمل برنامه ريزى آموزشى است .\r\nانتخاب استاد در سطوح عالى و تحصيل آزاد ، گر چه به عهده خود طلبه است و اين يكى از مزاياى ارزشمند حوزه به شمار مىآيد . ولى عدم شناخت كافى طلاب نسبت به موقعيت و سبك و روش اساتيد در بسيارى از مواقع موجب سر در گمى مىشود .\r\nو اما در مدارس تحت برنامه كه انتخاب استاد با مسئولان مدرسه است مشكل اساسى بنا به نقل بعضى ، انتخاب برخى از استادانى است كه توان و تجربه و توفيق لازم را در امر تدريس ندارند . و به تذكر محصلين مبنى بر اين كه تدريس او مفيد فائده نيست ترتيب اثر داده نمىشود .\r\nتدريس خود فنى است داراى قوانين و روشهايى كه برخى به فراست ذاتى و ذوق شخصى آنها را به كار مىگيرند ، ولى بيشتر افراد ، نياز به تعليم و آموزش روشهاى تعليم و تربيت دارند . و اين موضوع أولا در تربيت استاد براى حوزه‌هاى علمى لحاظ نشده است .\r\n\r\nنشانه‌هاى استاد موفق\r\nدر اينجا به جا و مناسب است علائم و نشانه‌هاى استاد خوب و شايسته را كه تأثير بسزايى در پيشرفت دانشپژوه دارد به گونه گذرا يادآور شويم . يك استاد موفق ، مدرسى است كه :\r\nجايگاه ارزشى موضوع مورد بحث را در آغاز بحث براى محصل تبيين كند ، تا او با بصيرت و اشتياق كافى بدان مبحث بپردازد .\r\nهم خود داراى روحيه خود باورى و اعتماد به نفس باشد و هم اين روحيه را در محصل به بار آورد ، و زمينه خلاقيت و نوآورى و نوانديشى را در او به وجود آورد .\r\n","description":"","footnote":"","page_name":" 462 ","page_number":465},
  {"content":"\r\nروح نقادى و عدم جمود بر آراء بزرگان سلف را در محصل زنده سازد ، و او را به عمق و تحقيق و قبول بر اساس برهان گرايش داده و از سطحىنگرى و تقليد علمى پرهيز دهد .\r\nنكات اساسى و زير بنايى و كليدى هر مبحث ، بايد بارها و بارها تكرار شود تا در ذهن محصل راسخ گردد .\r\nنسبت به دانشپژوه برخورد محبت آميز داشته باشد ، به گونه اى كه هر گاه مطلب براى او غموضى داشت بتواند به راحتى آن را پرسش نمايد .\r\nپايان هر جلسه و مبحث ، چكيده نظريه بيان شود .\r\n\r\nج - مديريت صحيح\r\nدر عصر حاضر كه حوزه‌هاى علميه همپاى گسترش جامعه ، گسترش يافته و زمينه كار و فعاليت براى نيروهاى علمى و مذهبى به شكلى همه جانبه پديد آمده است ، نظام حوزه‌ها و سازمان روحانيت نياز به مديريت و كنترل و هماهنگى كامل دارد . و بدون اين مهم حوزه و سازمان روحانيت كه رسالتش دفاع از ارزشهاى اسلامى است ، سپاهى را ماند كه نيروهايش هر كدام ، با سلاحى و شگردى و هدفى در ميدان مبارزه گرد آمده و هر كدام به سويى متوجه شوند ، بىآن كه وحدتى ميان ايشان باشد .\r\nاگر امروز با وجود سازمان بزرگ روحانيت و نيروها و عناصر فراوان حوزوى ، باز هم در تنظيم فرهنگ اجتماعى به شكل ايده آل قادر نيستيم و در امر قضا و اقتصاد و . . رشدى چشمگير نداشته‌ايم ، معلول همين گسيختگىها و نابسامانيها و ناهماهنگيهاست كه در بسيارى از موارد ممكن است به تعارض و هرز رفتن نيروها منتهى گردد ! متأسفانه در نتيجهء كج نهاده شدن سيستم ادارى و مديريتى ايران در رژيم گذشته ، ذهنيت غلط و اخلاق نادرستى در فرهنگ ادارى و مديريتى ، رواج يافته و اداره ، نوعى ساختمان عريض و طويل و ضوابط خشك و بىمعنى و سدى در برابر روند صحيح و سريع كارها تلقى شده و مديريت نوعى خود رأيى و استبداد و حاكميت و اربابى ! اداره و مديريتى كه حوزه‌هاى علميه نيازمند است ، اداره و سازمانى است كه كارها را سامان دهد و بر اساس ضوابط منطقى و بدون وقت كشى ، توسط نيروها و مديران كاردان و شايسته اداره شود . و رابطه مديران و مسئولان و مجريان با نيروهاى حوزوى رابطه حاكم و محكوم نباشد . بلكه رابطه خدمتگزار با سپاس گزار باشد .\r\n","description":"","footnote":"","page_name":" 463 ","page_number":466},
  {"content":"\r\n\r\nد - تنظيم مراحل درسى و تعيين ضوابط\r\nمراحل و دوران طلبگى داراى حد و مرز معين و محدودى نيست . برخى راه پنج ساله را ده سال و گروهى ديگر در پانزده سال طى كرده‌اند و برخى هر گز به تكميل آن موفق نشده و همواره درجا مىزنند ! آن چه مسلم است شرط پيشرفت محصلين حوزه ، تعيين ادوار و مراحل معين آموزشى و مشخص كردن ضوابط سنى و علمى است ، و وجود كنترل بر درستى رعايت آن ضوابط ، ضمانت اجرايى آن است .\r\n\r\nه - تخصصى شدن رشته‌هاى علمى حوزوى\r\nدر تنظيم مراحل درسى مىتوان دوره اى را به عنوان دوره عمومى در نظر گرفت كه همه محصلان در آن سهيم و مشترك باشند . در مرحله بعد دوره‌هاى تخصصى بر اساس ذوق و استعداد و توان نيروها در نظر گرفته شود . زيرا تنها رسالت حوزه‌ها تدريس فقه و اصول نيست ، بلكه تفسير ، عقايد ، فلسفه و برخى از رشته‌هاى علوم انسانى نيز به شدت مورد نياز است و بايد به شكلى جدى و تخصصى در آنها كار شود . چه بسا اين امر در موضوعات و مباحث گسترده فقه نيز جارى گردد و ابواب فقهى نيز به گونه تخصصى مورد مطالعه قرار گيرد .\r\nالبته معناى تخصصى شدن ابواب فقهى به اين معنا نيست كه مجتهد تنها در بابى از ابواب و يا بخشى از بخشهاى فقه توانايى بر اجتهاد و بازگشت دادن فروع تازه به اصول پايه را داشته باشد ، زيرا مجتهد بايد در تمام ابواب فقهى توانايى اجتهاد را داشته باشد ، بلكه منظور از آن ، تمركز سعى و اجتهاد مجتهد در يك يا چند باب مربوط به هم است تا هر باب و بخشى به گونه كامل مورد بررسى و كاوش قرار گيرد . در نتيجه فقه در برابر همهء پديده‌هاى مربوط به آن باب پاسخگو مىشود ، و بدين جهت است كه مراكز پژوهشى جهان به اين كار اهميت داده و از اين راه به نتايج مهمى دست يافته‌اند .\r\nاين امر اگر چه عملا صورت مىگيرد ولى به طور ناقص و بسيار نارسا ، چه اين كه بيشتر درسهاى فقهى از طهارت شروع مىشود و از صلات نمىگذرد . يعنى باب طهارت و صلات و متاجر بيشترين كارها را به خود اختصاص داده ، در حالى كه ساير ابواب چندان مورد كاوش گسترده قرار نگرفته است .\r\n","description":"","footnote":"","page_name":" 464 ","page_number":467},
  {"content":"\r\n\r\nو - وجود آزمون\r\nبدون ترديد امتحان و آزمون ، نقش بسزايى در كنترل درسى طلاب و پيشرفت آنها دارد .\r\nگر چه اين امر در حوزه‌ها مطرح بوده و هست .\r\nولى شيوه و چگونگى امتحان موضوعى است كه نياز به بازنگرى و برنامه ريزى جديد در چهار چوب شكل گيرى نظام نوين حوزه دارد .\r\nآن چه اكنون به عنوان امتحان مطرح است ، نه كافى است و نه به صورت فنى و اصولى صورت مىگيرد . چه اين كه شيوه آزمون از نقطه نظر تشريحى يا تستى بودن و گونه و ملاك آن دو و همچنين كتبى بودن يا شفاهى بودن و ضوابط و مشخصات ممتحنين ، موضوعاتى قابل ملاحظه و شايان تأمل و دقت است .\r\n\r\nز - تهيه تز ، و ارائه دانشنامه\r\nتدوين و تهيه ( تز فقهى ) در حوزه عالى تحصيلى از اهميت و ارزش وافرى برخوردار است . زيرا هم قدرت علمى فارغ التحصيلان را مىنماياند و هم روح تحقيق و تتبع را در آنان افزايش مىدهد . به كارگيرى اين روش و سنت حسنه در مدتى نه چندان طولانى سبب پديد آمدن دائرة المعارف جديد فقهى خواهد شد و از اين طريق بسيارى از خلاهاى فقهى پر گشته و راه براى تكامل و پيشرفت فقه هموارتر مىشود .\r\nالبته بديهى است كه لازمه تهيه « تز فقهى » اين است كه محصل پژوهش و تحقيقات خود را با راهنمايى استاد مبرز و تحت نظارت او پى گيرد .\r\n3 -\r\n\r\nطرح تغيير مواد و متون درسى\r\nبرخى از مواد درسى مانند تفسير ، فلسفه ، تاريخ اسلام ، اقتصاد و زبانهاى خارجى هنوز به عنوان دروس رسمى حوزه شناخته نشده است ، و به تعبير ديگر مستقلا و به شكل تخصصى روى آنها كار نمىشود . گر چه هر كدام از اين رشته‌ها به طور پراكنده و نيم رسمى در حوزه‌ها حضور دارد ، ولى لازم است كه با تخصصى شدن رشته‌هاى علمى ، اين مواد نيز به طور جدى وارد حوزه مباحث حوزوى بشود زيرا اگر رسالت حوزه نشر معارف اسلامى است به همه اين علوم نيازمند است . و در كنار اين افزودن كه بسيار مفيد است ، بايد برخى از مواد يا متون درسى غير ضرورى از رده مباحث حوزوى خارج شود ، يا\r\n","description":"","footnote":"","page_name":" 465 ","page_number":468},
  {"content":"\r\nلا اقل در مراحل تخصص همان رشته‌ها مورد مطالعه قرار گيرد . به عنوان مثال ، مرحوم آخوند خراسانى در كفاية الاصول بحثى در زمينه موضوع علم دارد و مىگويد : « موضوع كل علم ما يبحث فيه عن عوارضه الذاتية أي بلا واسطة فى العروض » .\r\nو نيز بحث از تصوير جامع صحيحى بنا بر اين كه الفاظ عبادات اسامى براى صحيح باشد . و جامع اعمى بنا بر اين كه الفاظ عبادات اسامى براى أعمّ از صحيح و فاسد باشد . و نيز بحث از طلب و اراده و . .\r\nاين گونه مباحث و نظاير آن كه بعضى از عالمان در مباحث اصولى وارد كرده‌اند ، بايد از علم اصول حذف شود ، زيرا هيچ گونه ارتباط مستقيمى با علم اصول ندارد ، چه اين كه با علم فقه نيز بىرابطه است . و آن چه سبب اين تطويلهاى بىثمر شده ، راه دادن قاعده فلسفى « الواحد لا يصدر عنه الا الواحد » به حيطه مباحث اعتبارى است ( 1 ) در حالى كه اين قاعده فلسفى اصولا در حيطه علل و معاليل طبيعى مطرح است نه در زمينه علل و معاليل اعتبارى .\r\nاز اين گذشته طرح « موضوع كل علم » در ابحاث اصولى جا ندارد ، و بايد در جاى خاص خودش - مباحث معرفت شناسى - مورد مطالعه قرار گيرد .\r\nبحث مذكور در كفايه ، بخش قابل توجهى از وقت طلبه را به خود مشغول مىدارد ، زيرا براى فهم منظور ايشان بايد نكات چندى را ملاحظه كرد . از آن جمله : « معناى موضوع علم ، موضوع علوم مختلف ، انگيزه تصوير موضوع براى هر علمى ، اقسام عوارض ، تعيين عرض ذاتى و عرض غريب ، اقسام واسطه ، تفسير عرض ذاتى به نظر مشهور ، تفسير عرضى ذاتى به نظر آخوند ، علت عدول مرحوم آخوند از تفسير مشهور براى عرض ذاتى به\r\n\r\n","description":"","footnote":"\r\n( 1 ) الواحد لا يصدر عنه الواحد ، قاعده اى فلسفى است كه مىگويد از موجود واحد بيش از يك چيز نمىتواند صادر شود . دانشيان اصولى اين قاعده عقلى را در همه علوم جارى شمرده و گفته‌اند كه چون اثر علم اصول ، توانايى يافتن بر استنباط احكام شرعى از راه منابع است ، و اين يك اثر است پس بايد مؤثر آن هم يك چيز باشد تا قاعده فلسفى مذكور مخدوش نشود . بر اين اساس گروهى در تلاش برآمده‌اند كه موضوع واحدى را به عنوان موضوع علم اصول معرفى كنند و در اين زمينه نظريات گوناگونى را ارائه دادند در اين راستا مرحوم آخوند خراسانى نيز در مقام تصوير موضوع واحد براى علم اصول برآمده و بعد از بررسى گفته است : موضوع علم اصول كلى متحد با موضوعات مسائل است اگر چه داراى عنوان خاص و اسم مخصوص نباشد .\r\nنگارنده بر اين عقيده است كه در علوم تصوير موضوع لازم نيست ، زيرا هر علمى عبارت از جمله قضايا و مسائل متفرقه اى است كه دخالت در حصول غرض از آن علم را دارند .\r\n","page_name":" 466 ","page_number":469},
  {"content":"\r\nتفسير ديگر ، و . . » .\r\nاين همه وقتگيرى بر سر موضوعى كه نيازى بدان نيست و اساس و پايه اى در علم اصول ندارد ! .\r\nذكر اين مورد تنها نمودارى است از موارد متعددى كه بايد از متون درسى حذف شود .\r\n\r\nتنقيح و تلخيص برخى مباحث\r\nاما مباحثى كه بىرابطه با فقه و اصول نيست ، ولى دخالت آن چندان چشمگير و معتنى به نمىباشد بايد تلخيص شود ، مانند : بحث مشتق ، اشتراك ، حقيقت شرعيه ، مقدمه واجب ، بحث ضد ، اجتماع امر و نهى و نظاير اينها .\r\nو نيز برخى از مباحث قابل حذف است ، مانند : بحث تعريف وضع ، اقسام وضع ، استعمال لفظ در چيزى كه با موضوع له مناسبت دارد آيا بالوضع است يا بالطبع ، وضع الفاظ در برابر معانى آنها آيا ( من حيث هى ) است يا ( بما هى مرادة للافظها ) مركبات آيا داراى وضع مستقل مىباشند يا خير ، اطلاق لفظ و اراده نوع يا صنف يا شخص آن ، و معانى حرفى ، اخطارى است يا ايجادى مسألهء انسداد ، انسداد كبير و صغير ، احوال پنجگانه لفظ ، جواز استعمال لفظ واحد در بيشتر از يك معنا ، و نيز مسائلى از قبيل جواز امر آمر با علم او به نبود شرط آن ، فرق بين ماهيت مهمله و لا به شرط مقسمى و فرق بين اسم جنس و اطلاق و نظاير اينها ، كه در استنباط احكام شرعى نقشى ندارد ، و نيز مبحث « انسداد » كه مرحوم شيخ انصارى به دليل تصحيح تفكر برخى شاگردان وحيد بهبهانى - كه به انسداد معتقد بودند - آن را مطرح ساخت و چون امروز كسى قائل به انسداد مطلق ( يعنى حتى باب علمى ) نيست .\r\nالبته بايد مباحث لازم كه داراى نقش در فقه مىباشند به جاى آنها آورده شود ، زيرا اين كار هم موجب صرفه جويى در وقت است و هم از فرصت به دست آمده مىتوان به بحثهاى مفيدتر و ثمر بخشتر پرداخت .\r\n\r\nتنظيم و تبويب مباحث\r\nكتابهاى درسى ، هم از نقطه نظر تنظيم مباحث و عنوان گذارى و تبويب و دسته بندى موضوعات بايد بازسازى شود و هم از نظر نوع چاپ آنها .\r\n","description":"","footnote":"","page_name":" 467 ","page_number":470},
  {"content":"\r\nدسته بندى مطالب بر اساس سير منطقى و مشخص كردن اصول و تجزيه آنها از فروع و شماره گذارى آنها نقش به سزايى در تسهيل فهم مطالب دارد .\r\nكتابهاى درسى را بايد به شيوه نوين و با عبارات متقن و نيز كوتاه و مفهوم واضح تدوين كرد و در آنجا كه كلام مؤلف نياز به توضيح دارد ، توضيح آورده شود . البته منظور اين نيست كه كتابهاى سنتى به كلى از حوزه خارج شود و كتب قدما مورد اعراض و بىمهرى قرار گيرد . بلكه بايد برنامه منظم و ملخصى براى دوره عمومى آموزشى حوزه قرار داده شود و كتابهاى مفصل قدما در كار آن دسته از كسانى قرار گيرد كه رشته تخصصى فقه يا اصول را دنبال مىكنند و ده‌ها سال در اين زمينه به تحقيق مىپردازند .\r\n\r\nنمودارى از تنظيم مباحث اصولى\r\nمرحوم شيخ اعظم انصارى در كتاب رسائل ( قطع رحلى ) نوزده صفحه را به بحث اجماع اختصاص داده است كه خواندن آن هفته‌ها به طول مىانجاميد . با اين كه مىتوان همه آن مطالب را با عباراتى روشنتر و نظمى گوياتر به شكلى تدوين كرد كه محصل در كمتر از يك هفته همه آن مطالب را به صورتى روشنتر فرا گيرد .\r\nبه عنوان نمونه ، اگر همين بحث « اجماع » با نظمى كه مىآوريم تدوين شود ، مطلبى هم فروگذار نخواهد شد .\r\nجايگاه اجماع در اجتهاد و استنباط .\r\nمعناى لغوى و اصطلاحى اجماع .\r\nاقسام اجماع منقول و محصل و بيان معناى هر يك .\r\nدلايل حجّيت اجماع .\r\nراههاى كشف اجماع از قول امام ( ع ) اجماع دخولى ، نظريه سيد مرتضى .\r\nاجماع لطفى ، نظريه شيخ طوسى .\r\nاجماع تقريرى حلبى .\r\nاجماع حدسى ، نظريه شيخ انصارى .\r\nكشف از دليل معتبر ، نظريه ميرزاى نائينى .\r\nكشف از سيره اصحاب ائمه در اصول متلقات ، نظريهء مرحوم آقاى بروجردى .\r\n","description":"","footnote":"","page_name":" 468 ","page_number":471},
  {"content":"\r\nنقد و تحليل آراء و نظريات .\r\nبيان نظريّه مورد قبول .\r\nدر مبحث استصحاب نيز مرحوم شيخ اعظم انصارى حدود يك صد و ده صفحه از رسائل را بدان اختصاص داده است كه خواندن آن نياز به چندين ماه دارد . در حالى كه اگر همه محتواى آن بحث به شيوه جديد تدوين شود ، بيش از دو هفته ، نياز نخواهد داشت .\r\n\r\nكيفيّت طرح\r\nجايگاه استصحاب و كاربرد آن در اجتهاد و استنباط .\r\nبيان معناى لغوى و اصطلاحى استصحاب .\r\nاركان استصحاب .\r\nادله اعتبار استصحاب .\r\nبيان موارد حجّيت استصحاب ( شك در مقتضى و شك در رافع يا فقط شك در رافع ) بيان اقسام مستصحب و اقسام استصحاب كلى .\r\nبيان فروع با تنظيم و شمارش بديهى است كه آن چه در اينجا يادآور شديم تنها به عنوان ارائه نمودار است و اين مباحث توسط يك فرد بلكه بايد توسط يك لجنه تحقيقاتى و مركز مطالعاتى حوزه ، تشكل يافته از صاحب نظران آگاه به موازين و داراى ذوق فراوان مورد بررسى كامل قرار گيرد ، و متون درسى تنظيم گردد .\r\nبه عقيده نگارنده ، بدون ترديد اگر فردى بتواند با متون درسى مواد موجود حوزه‌ها ، در ظرف سى سال به مرحله اجتهاد راه يابد ، چنان كه ، متون و مواد درسى تصحيح و تنقيح و تنظيم و تكميل شود ، خواهد توانست در ظرف ده سال و يا كمتر به قدرت اجتهاد و استنباط احكام از منابع شرعى دست يابد .\r\n\r\nمقاله هفتم فقه اجتهادى و اصلاح حوزه‌ها از ديدگاه امام\r\nفقه و فقاهت ، اجتهاد و تفقه از جمله واژگان ارجمندى است كه شرافت و قدر آن بر\r\n","description":"","footnote":"","page_name":" 469 ","page_number":472},
  {"content":"\r\nهمگان روشن است .\r\nبداهت والايى فقه - ادراك واقعيتها و حقيقتها - دانشوران را از بيان تفصيلى اهميت آن بىنياز ساخته و تشنگان حقيقت را به اكتساب آن مشغول داشته است . بىآن كه لفظ را مورد مناقشه قرار دهند و درگير مباحث لفظى شوند ، گام در وادى معناى آن نهاده و مىنهند .\r\nبا اين حال گاهى عناوين ثانوى و امور عارضى و جنبى ، پرداختن به مباحث لفظى را ايجاد كرده و ضرورى مىنمايد . زيرا اگر چه اهل برهان و معنا را بحث از الفاظ نيست ، ولى وصال شاهد معنا ، در عالم ماده ، براى نوع بشر ، جز از طريق عوامل و اسباب طبيعى آن ميسر نيست .\r\nطريق اگر مبهم و غبار آلوده باشد ، رهروان صواب را از ناصواب و راستى را از كجى و درستى را از غير آن باز نخواهند شناخت .\r\nبه هر حال واژگانى چون فقه و فقاهت و تفقه با همه روشنى ، نيازمند تأمل و بازشناسى است . نخست بايد فرق ميان معناى فقه در بيان شارع و نيز در لسان اهل شريعت را بازشناخت و سپس به چگونگى رابطه ميان آن دو پرداخت .\r\n\r\nواژه فقه در متون و منابع شرعى\r\nمتون و منابع شرعى همان زمينه هايى است كه بيان شارع و نظرگاه اصلى او را در آن مىتوان جست و مورد شناسايى قرار داد .\r\nبىترديد معتبرترين متن اصيل و منبع شريفى كه مىتوان بدان مراجعه كرد ، قرآن مىباشد كه در مواردى چند به « فقه و تفقه » و محتواى آن تصريح كرده است .\r\nيكى از موارد كاربرد واژه تفقه در قرآن كه ارتباط بسيار نزديكى با موضوع مورد بحث دارد ، آيه « نفر » است * ( « فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ وَلِيُنْذِرُوا قَوْمَهُمْ إِذا رَجَعُوا إِلَيْهِمْ لَعَلَّهُمْ يَحْذَرُونَ » ) * ( آيه 122 / التوبة ) تفقه در دين ، به گونه اى كه بتوان به وسيله آن جامعه را از كجيهاى عقيدتى و عملى و فكرى بر حذر داشت ، در مجموعه تمامى معارف اسلامى مىگنجد و در چهار چوب احكام شرعى فرعى عملى محصور نمىگردد .\r\nاز اين رو صدر المتألهين در شرح اصول كافى پس از بيان اين كه واژه فقه در آغاز\r\n","description":"","footnote":"","page_name":" 470 ","page_number":473},
  {"content":"\r\nپيدايش اسلام محصور بر احكام شرعى فرعى عملى نبوده است مىگويد : « و ان الفقه اكثر ما يأتى فى الحديث بمعنى البصيرة فى امر الدين و ان الفقيه صاحب هذه البصيرة » .\r\nاصولا واژه فقه در قرآن به معناى فهم و دريافت عميق حقايق دين و آفرينش است .\r\n* ( « قَدْ فَصَّلْنَا الآياتِ لِقَوْمٍ يَفْقَهُونَ » ) * ( آيه 98 / انعام ) * ( « لَهُمْ قُلُوبٌ لا يَفْقَهُونَ بِها » ) * ( آيه 178 / اعراف ) * ( « فَما لِهؤُلاءِ الْقَوْمِ لا يَكادُونَ يَفْقَهُونَ حَدِيثاً » ) * ( آيه 78 / نساء ) * ( « وَلكِنَّ الْمُنافِقِينَ لا يَفْقَهُونَ » ) * ( آيه 7 / منافقون ) در روايات معصومان ( ع ) نيز فقه و حتى تفقه در دين ، داراى ميدان گسترده اى است . از آن جمله :\r\nعن رسول الله ( ص ) : اذا اراد الله بعبد خيرا فقهه فى الدين و زهده فى الدنيا و بصره عيوبه ( كنز العمال ، خ 28689 ) و نيز فرمود : من يرد الله به خيرا يفقه فى الدين ( بداية المجتهد ج 1 / ص 2 ) .\r\nعن على ( ع ) : تعلموا القرآن فانه احسن الحديث و تفقهوا فيه فانه ربيع القلوب .\r\n( نهج البلاغه / خطبه 110 ) عن على ( ع ) الفقيه كل الفقيه من لم يقنط الناس من رحمة الله ، و لم يؤيسهم من روح الله و لم يؤمنهم من مكر الله . ( نهج البلاغه / حكمت 90 ) و روايات بسيار ديگرى كه مىرساند فقاهت در محدوده شناخت احكام فرعى شرعى نمىگنجد ، بلكه فقهى كه قرآن و معصومان ، ما را بدان فرا مىخوانند آن نوع شناختهايى است كه اعم از شناخت احكام شرعى فرعى عملى است . فقهى است كه مايه زهد و شناخت كاستيهاى نفس خويش است ، فقهى است كه در قلب آدمى بهارى از معرفت خدا مىآفريند ، فقهى است كه نه يأس از آن مىتراود و نه به تجرى مىكشد .\r\nو بديهى است كه بحث خودشناسى و يأس و تجرى از جمله مباحث مربوط به مسائل شرعى فرعى عملى نيست و در دايره گسترده ترى از معارف الهى مىگنجد .\r\nمنظور از يادآورى فهرست گونه ، اين بخش تنها به منظور شناسايى مفهوم واقعى فقه در بيان شريعت و پيامداران آن است . زيرا ، امروز شاهد آنيم كه واژه فقه از معناى كلى و فراگير و محتواى غنى آن باز گرفته و تجريد شده است و در معناى خاصى بلكه اخصى به كار مىرود . در حالى كه براى اثبات ارجمندى و جايگاه آن به آيات و رواياتى استناد\r\n","description":"","footnote":"","page_name":" 471 ","page_number":474},
  {"content":"\r\nمىشود كه ناظر به معنايى بس گسترده تر و غنىتر است . و اين عدول از كليتى فراگير و واقعنگر به امرى جزيى است . كه احيانا سبب غفلت از ساير ابعاد و اجزاء شده و فقاهت ، اجتهاد و اسلام شناسى مدعيان آن را به شدت آسيبپذير و فاقد اعتدال و اتقان ساخته است !\r\n\r\nمعناى فقه در اصطلاح اهل شريعت\r\nچنان كه گذشت ، در منابع و مآخذ اصلى شريعت ، براى واژه فقه وضع خاص و معنايى غير از معناى لغوى آن در نظر گرفته نشده است . و فقه در دين يك اصطلاح شرعى نيست ، بلكه در معناى لغوى آن به كار رفته است .\r\nولى با گذشت زمان ، اين واژه در ميان پيروان شريعت و يا بخشى از آنان ، معنا و محدودهء خاصى پيدا كرده تا آنجا كه به صورت يك اصطلاح جديد در آمده است .\r\nاين اصطلاح نوين عبارت است ، از اطلاق فقه تنها بر بخشى از معارف دينى كه در برگيرنده احكام عبادى است ، از قبيل صوم و صلاة و حج و خمس و زكات و . . و نيز امورى مانند مكاسب و نكاح و طلاق و خلاصه آن چه امروز در رساله‌هاى عمليه و كتب فقهى مورد توجه قرار گرفته است ! و فقاهت در اين اصطلاح عبارت است از اين كه مجتهد ، ابزار استنباط را در منابع خاصى و پايه‌هاى شناخت همين مسائل به كار گيرد . چه اين كه عنوان فقيه تنها بر كسانى اطلاق مىشود كه محدوده و قلمرو اجتهاد و فقاهت و ادراكشان به همين امور خاص منتهى گردد .\r\nبديهى است كه جعل اصطلاح جرمى محسوب نمىشود و عصيانى ندارد ، ولى هر گاه به معلوليت و نارسايى و تك بعدى شدن يك مجموعه كامل و داراى ابعاد كشيده شود ، مشكل آفرين خواهد بود ! و امروز احساس مىشود كه اين اصطلاح خاص با محتوا و مفهومى كه به خود گرفته ، كليت و همه سو نگرى و جامعيت فرهنگ اسلامى را خدشه دار ساخته و پرداختن به يك جزء و غفلت از ساير اجزاء ، قامت رشيد و كامل فرهنگ اسلام را به شكل ، مولودى معلول و ناقص الخلقه كه سرى بس گران و تنى بس نحيف دارد در آورده است .\r\nاين ناهمگونى و نقصان ، نه از نهاد و طبيعت اسلام ، بلكه از ناخودآگاهى و ساده انگارى و\r\n","description":"","footnote":"","page_name":" 472 ","page_number":475},
  {"content":"\r\nسطحى سطحىنگرى كسانى است كه مدعى بيان شريعت به اهل شريعت و ابلاغ پيام وحى به دنيايند .\r\n\r\nرابطهء فقاهت اصطلاحى با فقه قرآنى\r\nآن چه امروز در رساله‌هاى عمليه به چاپ مىرسد و مباحثى كه در دروس فقهى حوزه‌هاى علميه - چه در سطح و چه در خارج - مورد تحليل و بررسى قرار مىگيرد و به عنوان فقه شناخته مىشود همان فقه اصطلاحى در قبال فقه قرآنى است .\r\nاين كه مىگوييم فقه اصطلاحى در قبال فقه قرآنى است ، ضرورتا به اين معنا نيست كه اين دو در برابر هم جبهه بندى دارند ، و يكديگر را نفى مىكنند . بلكه مىتواند يكى از آن دو خاص و ديگرى عام باشد ، و به گفته اصوليان ، ميان خاص و عام تعارض نيست .\r\nولى اگر از يك زاويهء ديگرى به مسأله نگاه كنيم ، فقه اصطلاحى مىتواند در تعارض با فقه قرآنى تلقى شود ، زيرا آنگاه فقه اصطلاحى با فقه قرآنى تعارض و تنافى نخواهد داشت كه قابل جمع باشند ، يعنى هر يك ديگرى را نفى نكند .\r\nتوضيح اين كه : اگر فقه اصطلاحى در كتاب طهارت و صلات و صوم و حج و . . خلاصه شد به نحوى كه مسائل اعتقادى و اجتماعى و حقوقى و سياسى و حكومتى اسلام بيگانه با آن معرفى گرديد ، مانند سرى است كه از تن جدا شده باشد . و سرى كه از تن جدا باشد هر گز حيات نخواهد داشت و مجموعه كامل و پويا و متحرك و سازنده اى را تشكيل نخواهد داد .\r\nاين جاست كه اجزاء تجزيه و تجريد شده از يك ديگر ( اجزاء به شرط لا ) با اصل مجموعه به عنوان مجموعه ( اجزاء به شرط شىء ) تنافى و تعارض خواهد داشت .\r\nفقهى كه در امور محدود و ابعاد خاصى از نظرگاهها و خواسته‌هاى شريعت محدود شده باشد و پرداختن به ساير ابعاد را نفى كند و يا ناديده انگارد ، و يا از حيطه رسالت و مسئوليت خويش بيرون پندارد ، قابل جمع با فقه قرآنى ( ادراك كلى و همه جانبه و عميق شريعت و وحى در همه ابعاد ) نيست . و آن فقه ، عملا فقه واقعى را انكار دارد .\r\nمايه تأسف است كه اظهار كنيم ، فقه ، در اين ادوار و قرون اخير ، در برخى محدوديتها گرفتار آمده و بر حوزه‌هاى علميه است كه فقه اسلامى را با فقه قرآنى ( يعنى اجتهاد در احكام رساله عمليه را با اجتهاد در مسائل سياسى ، اجتماعى ، حقوقى ، بهداشتى و\r\n","description":"","footnote":"","page_name":" 473 ","page_number":476},
  {"content":"\r\nحكومتى و . . ) پيوند دهند ، تا حوزه‌هاى علميه به طور طبيعى و نه استثنايى شاهد فقيهانى ، از هر جهت لايق و شايسته باشد .\r\nنوشته حاضر كه به بركت ياد رهبر فقيد نظام اسلامى به رشته تحرير در آمده است ، فرصت ارزشمندى است كه مىتوان در پرتو نگرش به ابعاد روشن فقاهت او ، به نقد و تحليل آن چه در حوزه‌هاى علمى ، به عنوان فقه و فقاهت و اجتهاد شناخته شده و مىشود بپردازيم . و اين نقد را زمينه تكامل شيوه‌هاى فقهى و گسترش زمينه‌هاى فقاهت قرار دهيم .\r\nآن چه مىبايد در اين نگرش مورد كاوش قرار گيرد ، عبارت است از :\r\n1 - قلمرو فقه و فقاهت .\r\n2 - پاسخگويى فقه در برابر رويدادها .\r\n3 - علل نارسايى در پاسخگويى به همه رويدادها .\r\n\r\nقلمرو فقه و فقاهت\r\nفقه در معناى عام و حقيقى خويش ، عبارت است از شناخت و ادراك مجموعه قوانين و احكامى كه خداوند ، توسط فرشته وحى بر پيامبر اسلام ( ص ) در همه زمينه‌هاى مورد نياز بشر ، نازل كرده است تا آن را بر مردم باز خواند .\r\nاين مجموعه عظيم و فراگير - يعنى مجموعه قوانين و احكام الهى در رابطه با ابعاد مختلف حيات بشر - مخصوص يك بعد از زندگى بشر و يا يك نسل و يك عصر نبوده و نيست ، بلكه ناظر به همه نيازهاى واقعى بشر در زمينه رشد و تعالى اوست و مىبايست كه راه تعالى معنوى و حيات همراه با سعادت ، انسان را تا جاودانه تاريخ بنماياند و روشن سازد .\r\nبديهى است كه چنين مجموعه اى نمىتواند به همه جزئيات زندگى بشر و نيازمنديهاى فرعى و ثانوى او در طول تاريخ بپردازد . بلكه مىبايست ، نيازهاى اصولى و زير بنايى انسان را مورد توجه قرار دهد و قوانين و احكام كلى و عامى را ارائه نمايد كه در هر عصر و در ميان هر نسل به تناسب شرايط و ويژگيهايش ، مسائل فرعى و ثانوى مورد استنباط و شناسايى قرار گيرد . زيرا تنها در پرتو چنين شيوه اى است كه يك قانون مىتواند حيات اجتماعى و كاربرد و صلاحيت عملى خود را در كوران تحولات زندگى\r\n","description":"","footnote":"","page_name":" 474 ","page_number":477},
  {"content":"\r\nانسان حفظ نمايد .\r\n\r\nدو شيوه در بيان احكام\r\nوجود رعايت اين ويژگى ضرورى و غير قابل انكار است كه در مجموعه احكام و قوانين شريعت - قرآن و نيز سنت معصومان - دو گونه بيان را در رابطه با احكام و قوانين شكل بخشيده است .\r\n1 - بيانهاى خاص و جزيى كه مورد و محدوده ، شرايط و ابعاد آن كاملا معلوم و روشن است .\r\n2 - بيابانهاى عام و نيز مطلق و قابل تخصيص و تقييدى كه فهم عميق و همه جانبه آن ، نيازمند تفحص و تحقيق بسيار و آگاهيهاى علمى چندى است . به شكلى كه با شناختهاى سطحى ، عاميانه ، يا معلومات عمومى نمىتوان به كشف مرادهاى واقعى آنها دست يافت .\r\nقسم اول از نوع شناختهاى بديهى هستند كه درك آنها تلاش و اجتهاد خاص و فرايندى تخصصى را نمىطلبند . ولى بخش دوم نيازمند اجتهاد و استنباط و ابزارهاى ضرورى آن است .\r\nفقه كه در لغت به معناى ادراك و فهم يك حقيقت است در يك اطلاق عام بر هر دو نوع شناخت ( بديهى و نظرى اجتهادى ) گفته مىشود ولى در يك اصطلاح ثانوى علمى ، تنها بر شناختها و دانشهاى فقه اطلاق مىگردد كه كسب آن نيازمند تلاش و كوشش خاص و در منابع مخصوصى صورت گيرد .\r\nبه هر حال وجود قوانين كلى و مطلق و تخصيصها و تقييدها از يك سو و از سوى ديگر محدوديت كمى منابع شناخت احكام و قوانين شريعت و گسترش روز افزون دامنه نيازها و پرسشها ، سبب گرديد تا كسانى در منابع شريعت به شكلى تخصصى كار كنند ، و دستاوردهاى علمى خويش را در اختيار ديگران قرار دهند .\r\nاهميت و عمق كار اينان سبب گرديد تا تنها واژه فقيه - در اصطلاح علمى آن - بر ايشان اطلاق گردد و عمل آنان تفقه شناخته شود و مجموعه دستاوردهاى آنان فقه نام گيرد .\r\n","description":"","footnote":"","page_name":" 475 ","page_number":478},
  {"content":"\r\n\r\nناهمگونى ابحاث فقه و مشكلات نوين\r\nدر صدر اسلام ، اين كار تخصصى در ابعاد بيشترى صورت گرفت - البته همپاى نيازها و امكانات علمى آن روزگار - و همين امر رشد و شكوفايى فرهنگ و تمدن اسلامى را در پى داشت .\r\nولى با گذشت زمان و نيز گسترش محدوده هر يك از رشته‌هاى علمى شريعت ، به مرور دايره تفقه ، به شناخت احكام فرعى عبادى ، معاملات ، عقود و ايقاعات محدود گرديد .\r\nو حتى در آن ميان تنها به برخى فصول و ابواب مانند باب طهارت و صلاة بيشتر پرداخته شد ! و چه بسا فقيهانى باب طهارت را به تدريس نشسته‌اند و در يك دوره طولانى هنوز باب صلات را به پايان نرسانده ، زندگى را به درود گفته‌اند ! و اين امر نوعى عدم هماهنگى و ناهمگونى ميان ابحاث و ابواب فقهى و نيز علم فقه - به معناى اصطلاحى - با ساير ابعاد تفقه دينى به وجود آورده است و اين ناهمگونى همواره مشكلات بزرگ دينى ، سياسى ، اجتماعى ، اقتصادى ، حقوقى و . . را به دنبال داشته است .\r\nو امروز احساس مىشود كه فقه - به معناى اصطلاحى آن - نيازمند يك بازنگرى علمى و حساب شده و كلاسيك و قانونمند مىباشد تا قلمرو واقعى آن شناخته گردد . و اين نكته اى است كه امام طاب ثراه همواره بدان تصريح داشته است . ايشان در اين زمينه اظهار مىدارد :\r\n« در قديم حوزه‌ها محصور شده بود در چهار ديوارى كه كسى نمىتوانست از آن بيرون بيايد . تبليغات سوء به صورتى بود كه اگر طلبه اى مىخواست حرفش را بزند و در فكر تشكيلات باشد ، مورد طعن قرار مىگرفت . هميشه صحبت » نظم در بىنظمى است ! « مورد تأييد بود ، همه بايد متأسف باشيم كه اين انقلاب دير پيروز شد . اگر اين انقلاب سى سال پيش پيروز مىشد ، وضع حوزه‌ها غير از اين بود . البته روحانيت خوب عمل كرد و فقه اسلام را كه فقه جعفرى است با مجاهدتهاى زياد زنده نگاه داشت ، ولى بالاخره محصور شده بودند در همان جهت فقهى ولى همان را خوب عمل كردند . اشكال به ما اين بود كه به غير از مسائل عبادى فقه هيچ كارى نمىكرديم ، حوزه‌ها در زمينه‌هاى ديگر حركتى نداشتند . . » . ( پيام امام 2 / 6 / 62 ) به هر حال گذشته از اين نكته كه فقه بايد به لحاظ موضوع گسترش پيدا كند و فرآيند\r\n","description":"","footnote":"","page_name":" 476 ","page_number":479},
  {"content":"\r\nاجتهاد در ابعاد تاريخى ، سياسى و فرهنگى و . . اسلام صورت پذيرد . كار بايسته اى بايد در حيطه مسائل و موضوعات فقه اصطلاحى موجود صورت پذيرد .\r\nما در اين نوشته به تذكارى در بارهء نكته نخست بسنده كرده ، به تفصيل نكته دوم خواهيم پرداخت . و واژه فقه را در بخش آينده بحث در معناى اصطلاحى رايج آن مورد نظر قرار خواهيم داد .\r\n\r\nجهان شمولى فقه\r\nاز آنجا كه منابع فقه ، زاده عقل و تجربه محدود و سليقه‌هاى گونه گون انسان نيست بلكه متكى بر مبدأ وحى است ، مىتواند منبعى جاويد و همواره در جوشش و حيات بوده و چون ابر گسترده اى تمامى جغرافياى مدنى ، قومى ، سياسى و فرهنگى بشر را تحت پوشش قرار دهد .\r\nقوانين بشرى از آن جهت محدود و متغير و ناپايدار است كه برد انديشه و قدرت فكر و نيروى تجزيه و تحليل رخ دادها و نيز ابزار شناخت او محدود مىباشد .\r\nولى منابع فقه اسلام كه ريشه در وحى دارد ، چون از سوى خداوند تنظيم گشته و خداوند به تمام ابعاد نيازهاى واقعى انسان احاطه داشته و در ترسيم آنها مواجه با هيچ كاستى نبوده ، آنها را به كاملترين و شايسته ترين وجه ممكن در اختيار انسان قرار داده است و بدين جهت است كه آنها در هر زمان و نزد هر قوم و نژادى تازگى دارد و گذشت زمان و تغيير نژادها و انسانها باعث كهنگى آن نمىشود .\r\nاگر به راستى فقهاى اسلام فرصت مىيافتند و زمينه و شرايط فراهم بود و بنحو شايسته و گسترده و قانونمندترى روى اين منابع كار مىكردند ، نفس حقوق و فقه اسلامى ، مىتوانست از جلوه‌هاى اعجاز وحى و حقانيت اسلام باشد و علاوه بر مباحث كلامى و فلسفى كه معمولا به عنوان طرق كشف حقيقت دين و اصول عقيدتى آن به شمار مىآيد ، از حيات ، پويايى ، اقتدار و كارآيى فقه اسلام در طول تاريخ تحولات حيات بشر ، مىشد چنين پيامى را شنيد .\r\nاما دريغ كه مشكل حاكميتهاى مستبد غير دينى كه در بيشتر مقاطع تاريخ دامن گير جوامع اسلامى بوده ، فرصت مناسب عملى را در ابعاد مختلف حكومتى ، قضايى ، حقوقى اقتصادى و . . فراهم نياورده و مانع كارى عميقتر و بايسته تر شده است .\r\n","description":"","footnote":"","page_name":" 477 ","page_number":480},
  {"content":"\r\nرهبر فقيد اسلام در موردى بدين نكته اشاره كرده ، مىفرمايد : « مع الاسف ما ، هم دانشگاهمان و هم مدارس علوم دينيه ءمان هر كدام از يك جهتى نواقص زياد داشت و نمىشد و نمىتوانستند نواقص را رفع كنند . . مدارس علمى . . را مستقيما نيامدند مثل دانشگاه تصرف كنند و نتوانستند بكنند . آنها با همه سختيها در دوران رضا خان كه سختيها زياد بود ، تحمل كردند و راه خودشان را ادامه دادند و زمان بعد هم همين طور ، لكن ما محصور شده بوديم در يك كتابها و در يك عقايد خاصى ، كتابها از حيث تعليم و تعلم غالبا از طهارت و تجارت و صلات تجاوز نمىكرد . علوم قضايى و حدود و ديات و اينها از علوم غريبه بود ، البته مشايخ نوشته‌اند ، همه را مستقصى نوشته‌اند ، لكن در حوزه‌ها از باب اين كه اين امور خارج بود از حيطه عمل آنها ، قضاوت دست آنها نبود ، حدود و ديات و قصاص و اينها عملى نبود ، از اين جهت آنها مورد بحث واقع نمىشد . » ( بيانات امام در تاريخ 15 / 6 / 62 ) .\r\nالبته فقهاى اهل سنت كمتر با چنين مشكلى رو در رو بوده‌اند ، ولى فقهاى شيعه در بخش عظيمى از تاريخ از اين مشكل رنج مىبرده‌اند و تحقق انقلاب مبارك اسلامى شرايط بسيار استثنايى و فرصتى بسيار مغتنم را ، براى پيشبرد و شكوفايى راستين فقه اسلامى پديد آورد .\r\nانتظار مىرود ، اهل دانش و بصيرت و آنان كه فقه را تنها تيمنا و تبركا تدريس نكرده ، بلكه فقه را از نقطه نظر نياز جامعه و با توجه به ابعاد مختلف و نيازها و ضرورتها طرح مىكنند و حركتى اساسى در جهت تكامل واقعى فقه اسلام ( و نه تورم بىنتيجه آن ) آغاز نمايند .\r\nفقه و اصول موجود ، گر چه بسيار گسترده است ولى صرف گستردگى و انبوهى طرح انظار و ان قلت ، قلتهاى ذهنى و فربهى كمى مباحث ، غنا و استوارى و اتقان را نتيجه نمىدهد . آن چه امروز فقه ، بدان نيازمند است مىتوان در دو عنصر زير بيان نمود :\r\n1 - حضور در صحنه مسائل عملى نظام اجتماعى و نيازهاى امت اسلامى .\r\n2 - نظامدار شدن مباحث فقه و قرار گرفتن آنها در سيستمى كلاسيك و كاملا قابل تبيين .\r\nممكن است برخى كسان كه از مباحث علمى كلاسيك و روشهاى نوين تدوين مباحث\r\n","description":"","footnote":"","page_name":" 478 ","page_number":481},
  {"content":"\r\nعلمى كمتر آگاهى دارند ، معناى نظامدار شدن و سيستمى شدن مباحث را در نيابند و يا مايه توهين به فقه موجود بپندارند . ولى واقعيت اين است كه اگر چه « العلم نور يقع فى قلب من يريد الله تبارك و تعالى ان يهديه » ولى تنها علم فقه ، نور و روشنى نيست ، هر دانشى كه بشر كسب كند ، داده الهى و نور است ، كشف اتم هم نور است ، ولى برخى از آنان كه نور بودن علم را در رابطه با فقه تكرار مىكنند ، گويى كه بر آنان است تا غير كلاسيك بودن مباحث و در هم آميختگى و آشفتگى برخى مطالب را كه سبب عدم دستيابى سريع متعلمان به عمق و ريشه و مبانى فقهى مىشود ، با اين بيان ، سر پوش نهند .\r\nدر شرافت يك موضوع دليل نمىشود كه كسى اسرار داخل اتم را كشف كند ولى شيوه استنباط يك حكم ، از منابع مشخص آن را در نيابد ! عظمت و شرافت يك علم ، الزاما به معناى دور بودن آن از فهم و توان متعلمان نيست بلكه نارسايى متد تدوين مباحث و تقرير و چه بسا نقصان و ناهماهنگى متدهاى تحقيقى است كه متعلمان را از ادراك سريع سيستم فقه اسلامى محروم مىدارد .\r\n\r\n2 - پاسخگويى فقه در برابر رويدادها\r\nفقه يك علم واقعى است و علم واقعى در بيان امير المؤمنين ( ع ) آن است كه نتيجه آن در جهت سازندگى حيات مادى و معنوى انسان به كار آيد نه اين كه به عنوان مطالبى و موضوعاتى كه در روزگارى بوده و اكنون كارى نداشته باشيم كه آن موضوعات مورد ابتلاء و نياز هست يا خير ! فقه ، زمانى يك علم واقعى است كه در زندگى مردم هر عصر حضور فعال داشته باشد و براى هر رخدادى كه در حيطه موضوعات فقهى ظهور مىيابد ، پاسخى در خور و متقن داشته باشد .\r\nفقه ما به لحاظ مواد و منابع ، همان گونه كه امام تصريح مىفرمود : « غنىترين فقه و قانون در دنيا است و چنين فقهى در دنيا نه در ميان مسلمين و نه در بين غير مسلمين وجود ندارد » . ( بيانات امام 10 / 10 / 57 ) .\r\nولى اين فقه بايد در كنار عنصر اجتهاد پويا و بالنده و مترقى قرار گيرد ، تا اجتهاد ، آن را در زمينه‌هاى مختلف نيازهاى شرعى انسان به كار گيرد ، زيرا پديده‌ها يا از مصاديق\r\n","description":"","footnote":"","page_name":" 479 ","page_number":482},
  {"content":"\r\nعام و يا از فروع اصول به شمار مىآيند و آن عمومات و اصول در منابع فقهى موجود است و اجتهاد از راه آنها فروع تازه را به اصول پايه بازگشت داده و عام بر مصاديق منطبق مىگردد از اين رو نگارنده بر اين عقيده است كه فقه با چشمه جوشان اجتهادى كه در دل دارد نه تنها پويا و همگام با مظاهر و رويدادهاى زندگى است بلكه پيشرو همه ابعاد آن مىباشد . زيرا رويدادها يا از فروع اصول و يا از مصاديق عمومات است كه در مدينه بر رسول خدا فرود آمد .\r\nدر هر حال مشكل فقه ما همان گونه كه قبلا نيز گفتيم اين است كه فقه مدرسه‌ها و فقه موضوعات ذهنى يا موضوعات عتيقى است كه روزگار آن سپرى شده يا اصولا اگر موضوع باقى است ، محتواى آن به كلى تغيير يافته است . و برخى فقيهان بىآن كه در مقام شناخت موضوعات نوين و تبيين چگونگى محتواى موضوعات ديرين بپردازند ، هم چنان به تكرار مكررات بسنده كرده و گام فراتر نمىدهند ! امام ، به اين نكته بسيار لطيف ، چندى قبل از رحلت خويش در پيامى به حوزه‌هاى علمى اشاره فرموده و مىگويد :\r\n« زمان و مكان دو عنصر تعيين كننده در اجتهادند ( 1 ) مسأله اى كه در قديم داراى حكمى بوده است به ظاهر همان مسأله در روابط حاكم بر سياست و اجتماع و اقتصاد يك نظام ممكن است حكم جديدى پيدا كند ، بدان معنا كه با شناخت دقيق روابط اقتصادى و اجتماعى و سياسى همان موضوع اول كه از نظر ظاهر با قديم فرقى نكرده است واقعا موضوع جديدى شده است كه قهرا حكم جديدى مىطلبد . » ( 3 / 12 / 1367 ) بنا بر اين اگر ديده مىشود كه تحقق انقلاب اسلامى در ايران و پيدايش زمينه‌هاى اجراى احكام و قوانين اسلامى ، خلأ عظيمى در ناحيه شناخت نظريه‌هاى اسلام در رابطه با مسائل قضائى ، حقوقى ، حقوق بين الملل ، مسائل اقتصادى و . . پديدار گشت ، يكى از عوامل آن را بايد در اين ناحيه جست كه برخى از فقيهان به جاى ابداع و كشف موضوعات\r\n\r\n","description":"","footnote":"\r\n( 1 ) مقصود از اين كه زمان و مكان در اجتهاد نقش دارند اين است كه هر زمان و مكانى داراى خصوصيات و ويژگيهايى است كه با آن ويژگيها موضوع تغيير كرده و در نتيجه حكم پيشين نيز تغيير مىكند چنانچه مسافرت بر بينش فقيهان و مجتهدان تأثير بسزايى دارد و بسيار ديده شده كه مجتهدانى از شيعه بوده‌اند كه در نتيجه مسافرت بينش آنها در مقام استنباط احكام نيز تغيير كرده و نيز مجتهدانى از جامعه اهل سنت بوده‌اند كه در نتيجه سفر بينش آنها در بيان احكام و استنباط تغيير كرده و از آن جمله محمد بن ادريس پيشواى مذهب شافعى است ، زيرا در نتيجه مسافرت از بغداد به مصر 90 نظريه و فتواى او در بيان احكام تغيير كرد كه نتيجه آن به وجود آمدن مذهب جديد او بود .\r\n","page_name":" 480 ","page_number":483},
  {"content":"\r\nو شناخت عينى آنها و به جاى فقاهت اجتهادى ، به فقاهت تقليدى بسنده كرده‌اند و ضرورتا چنين كسانى نه پاسخگوى همهء رخدادهايند و نه آراء و نظرياتشان مىتواند در دنياى امروز قابل اجرا و تحقق باشد و فقه اين گونه اى هيچ گاه نمىتواند همگام با مظاهر زندگى و تمدن جديد شود .\r\nاگر حوزه‌ها بخواهند جامعه كنونى امت اسلام را اداره كنند و رسالت اسلامى و فقهى خود را ايفا نمايند ، مىبايست كه با حفظ اصول علمى و مبانى متقن تحقيق و اجتهاد كه ايشان از آن به فقه جواهرى تعبير دارد از فقاهت تقليدى به فقاهت اجتهادى عدول كنند .\r\nبا فقه و مسائل آن سرسرى و ناشيانه و غير منطقى ( بر اساس قياس و استحسان و مصالح مرسلة ) مواجه نشوند و با اين حال در شناخت واقعى روح قوانين اسلام و تطبيق آنها بر موضوعات نوين تلاش كنند .\r\n\r\n3 - علل نارسايى در پاسخگويى به رويدادها\r\nگر چه در دو بخش گذشته مقاله ، برخى از علل نارسايى فقه موجود در پاسخگويى به نيازهاى فعلى جامعه ، مورد اشاره قرار گرفت ، ولى لازم است كه با دقت بيشترى در خصوص اين مشكل سخن بگوييم و در رفع آن بينديشيم .\r\nمجموعا مىتوان علل مذكور را در چند جهت خلاصه كرد :\r\nالف - فشارهاى سياسى حكومتهاى پيشين بر حوزه‌هاى علمى و محدود ساختن حيطه عمل و نظريه پردازى محققان و مجتهدان .\r\nب - شكل گيرى مباحث فقهى در چهار ديوارى مدارس و يا منازل و گسستنى نسبى برخى مباحث آن با عينيتهاى جارى زمان .\r\nج - حاكميت جو جمود ، تحجر و خرافه بر برخى ذهنيتها و جبهه گيرى اين ذهنيتها در قبال حركتهاى صحيح و ارزشمندى كه از سوى فقيهان راستين صورت مىگيرد .\r\nد - ضعف ، سستى ، ناهماهنگى و فنى نبودن متون درسى حوزه‌ها كه زير بناى علمى و فكرى مراحل بعد به شمار مىآيد . و سبك و شيوه آن متون ( در مرحله سطح ) ذهن مجتهد را در مراحل بعد ( خارج و اجتهاد ) تحت تأثير قرار مىدهد .\r\nه - پيراسته نبودن مباحث فقهى و اصولى از مواد زائد و غير ضرورى ، و افزوده نشدن مباحث لازم مؤثر در موضوع شناسى به آن .\r\n","description":"","footnote":"","page_name":" 481 ","page_number":484},
  {"content":"\r\nاز ميان محورهاى ياد شده ، دو محور نخست در گذشته قدرى تبيين گشت . و اما محورهاى ديگر نيازمند توضيح است .\r\n\r\nحاكميت جو جمود بر برخى انديشه‌ها\r\nاصولا انسان هنگامى كه با يك محيط ، لباس ، غذا و حتى فكر و نظريه و روش بيشتر سر و كار داشته باشد ، بدان خو گرفته و چه بسا ناخودآگاه بدان وابسته مىگردد اين وابستگى و دلبستگى تا مرحله اى ارزشمند مىتواند باشد ، مثل علاقه به وطن و فرهنگ و آداب صحيح اجتماعى ولى در مرحله اى هم ضد ارزش است . مثلا على رغم درك نادرستى يك فكر و انديشه و يا شيوه ، صرفا به دليل وفادارى به سنتها از شكستن جو حاكم ناتوان شده و خود را تسليم آن كند .\r\nعاميان در زندگى خويش از اين گونه وابستگيها و حصارها بسيار دارند و اهل دانش و معرفت اگر چه در مقايسه با آنان از چنين حصارهايى گريخته‌اند ولى آنان نيز متناسب ، سطح و رشته علمى و نيز سنتها و آداب صنفى خويش ، گاه محصور برخى ذهنيتهاى ساختگى مىشوند .\r\nفقيهان نيز اگر چه نسبت به عاميان از بسيار حصارهاى فكرى و عقيدتى در امانند ولى آنان به تناسب با موضوع كار خويش ، گاه تحت تأثير عواملى غير واقعى قرار مىگيرند .\r\nبه عنوان مثال در موضوع دفاع از مال ، آن را تا سرحد كشته شدن جايز مىشمرند و چه بسا « من قتل دون ماله او عرضه » را شهيد بدانند ، ولى در دفاع از كيان اسلام و نظام اسلامى هراس داشته و حاضر نباشند كه كوچكترين عملى را براى حفظ آن انجام دهند .\r\nامر به معروف را در مباحث نظرى واجب مىشمرند ولى در عمل گرفتار شبههء تقيه مىگردند . و بزرگترين امر به معروفها مبارزه با حكام فاسد غير دينى را خلاف تقيه مىشمرند . بى توجه به اين كه تقيه نيز براى حفظ اسلام و كيان اسلامى است و چنانچه تقيه ، ذلت و شكست اسلام را به دنبال داشته باشد ، مجالى براى آن نيست .\r\nكتاب جهاد را احيانا بحث مىكنند ، ولى ناخودآگاه معتقدند كه در زمان غيبت هيچ تكليفى جز دعا كردن براى ظهور حضرت حجت ، متوجه امت اسلامى نيست ! كتاب حدود را مورد بررسى قرار مىدهند ولى ناخودآگاه معتقد مىشوند كه اجراء آن منوط به حضور امام معصوم است . نهايتا اكنون حدود الهى تعطيل مىباشد !\r\n","description":"","footnote":"","page_name":" 482 ","page_number":485},
  {"content":"\r\nكتاب قضاء را مطالعه مىكنند و بر اين باور مىشوند كه باز بودن باب آن منوط به وجود مجتهد مطلق است و در صورت نبود آن بايد قضاوت نباشد .\r\nو بسيارى ديگر از اين قبيل ذهنيتها كه هم بر زندگى اجتماعى برخى سايه افكنده و هم بر نظريات فقهى آنان ، و چه بسيار احتياطها كه منشأ آن ، وجود همين جوّهاست .\r\nدر همين راستا ، رهبر بزرگ مىفرمايد : « ما بايد سعى كنيم تا حصارهاى جهل و خرافه را شكسته تا به سر چشمه زلال اسلام ناب محمدى صلى الله عليه و آله برسيم ، و امروز غريبترين چيزها در دنيا همين اسلام است و نجات آن قربانى مىخواهد و دعا كنيد من نيز يكى از قربانيهاى آن گردم » . ( 12 / 7 / 67 ) آن چه او در اين گفتار از آن به عنوان قربانى شدن ياد كرده همان طعن و تهمت و ناسزاهاست كه ممكن است از ناحيه خرافه پردازان و دانش ستيزان و كوتاه نظران و جمود گرايان به خاطر ارائه برخى نظرات واقعى اجتهادى ، به ايشان زده شود ! به هر حال راه مبارزه با چنين حصارهايى همان است كه او ، بدان اشاره فرموده ، يعنى :\r\nحريت و فداكارى و اقدام به شكستن خرافه‌ها و ملاك قرار دادن مبانى راستين اجتهاد و واقعيتها و عدم رعايت پسند عوام ، و خواص عوام صفت .\r\n\r\nلزوم شكستن سدّ تقليد در ابحاث اجتهادى\r\nمجتهدان راستين بايد سدّ تقليد در ابحاث اجتهادى را شكسته و از اين فرصت مبارك كه در پرتو حاكميت اسلام پديدار گشته استفاده نمايند و در همه موضوعات با موازين فقه اجتهادى ، اجتهاد كنند ، گر چه دستاورد آنان نظريه اى خلاف مشهور باشد .\r\nموضوعاتى هم چون مسائل مربوط به بانكدارى و ارز و ربح و مضاربه ، احكام غنا و موسيقى ، طهارت ذاتى مطلق انسان ، بازى با شطرنج در مواردى كه به قصد استعداد فكرى دريافتى بوده و عنوان آلت قمارى از آن زايل و در آن برد و باخت نباشد ، امكان مرجعيت تقليدى و قضاوت براى زنان ، مسأله انفال و اراضى ، مالياتهاى شرعى و حكومتى ، مواليد و امكان محدود ساختن و روشهاى مجاز آن و ده‌ها مسأله ديگر . اين نويسنده طى سلسله مقالاتى به برخى از موضوعات مذكور در مجله كيهان انديشه و مجله وزين كيهان فرهنگى پرداخته و نيز به بعضى موضوعات ديگر در آينده پرداخته مىشود . و اميد مىرود كه صاحب نظران متعهد و مسئول با نقد و تحليل محققانه و علمى\r\n","description":"","footnote":"","page_name":" 483 ","page_number":486},
  {"content":"\r\nو نيز تدوين مباحث نوين به بارورى هر چه بيشتر فقه در دوره معاصر كمك كنند .\r\nفقه اسلام كه تا كنون هشت دوره را سپرى كرده است و فعلا در دوره نهم قرار داد در طول حيات خويش از سه طايفه زيان فراوان ديده است .\r\nالف - كسانى كه احكام غير مطابق با موازين فقه اجتهادى را ، احكام واقعى به حساب آورده و از آنها به عنوان فقه اسلامى دفاع كرده‌اند .\r\nب - كسانى كه خود از طايفه نخست نيستند ولى در برابر آنان و زيانى كه به فرهنگ فقه و تفكر اسلامى وارد مىآورند ، سكوت كرده و هيچ گونه مسئوليتى را متوجه خود نمىبينند . و تدبيرى را براى تصحيح عمل كرد آنان نمىانديشند .\r\nج - كسانى كه فاقد شرايط تصدى مرجعيت و رساله بوده و با اين وصف به اقتضاى تمنيات نفسانى و حب جاه و نيز از طريق برخى بيت سازان دين فروش ، گام در اين جايگاه مقدس نهاده‌اند و ما كثيرى از اينان را در ادوار نه گانه فقه مورد شناسايى قرار داده‌ايم و روى جهاتى از ذكر آنها خوددارى شد ، بلى نشر رساله نبايد از روى هوا و حب جاه و شهرت باشد در ادوار فقه برخى بدون داشتن شرايط لازم به انتشار رساله عمليه دست زده‌اند و از اعتقادات پاك مردم سود مىجسته‌اند . البته وجود اين مشكلات در گذشته ، قدرى به ناچار غير قابل كنترل بود ، ولى امروز كه همه امكانات براى نظام بخشيدن به ابعاد مختلف حوزه و حتى شناسايى و معرفى و پرورش فقهاى صالح و مراجع جامع الشرائط و نيز معرفى چهره‌هاى غير صالح و ايادى بيت ساز و مشكوك الحال ميسر است ، ادامه يافتن چنين مشكلاتى قابل توجيه نيست و گناه اين تعللها متوجه كسانى است كه مىتوانند حد اقل فرياد برآورند و راه بنمايند و چنين نمىكنند .\r\n\r\nضعف متون درسى\r\nچنان كه در بحثهاى ديگر نيز به اين موضوع پرداخته‌ايم ، نگارنده بر اين باور است كه همه متنهاى درسى حوزه‌ها ( در دوره سطح ) از نقطه نظر تدوين و سبك نگارش و ويرايش ، تنظيم مباحث ، مواد و محتوا و حجم هر مبحث به تناسب كارآيى آن بحث ، نيازمند بازنگرى و بازسازى و تصحيح جدى است و اين بازسازى آنها از دير باز مورد توجه و نظر انديشه مندان و محققان و پژوهشگران واقع بين بوده است .\r\nاين تصور كه دست زدن به كلمات اين كتابها نيز سطح علمى حوزه‌ها را پايين مىآورد ،\r\n","description":"","footnote":"","page_name":" 484 ","page_number":487},
  {"content":"\r\nيك توهم و خود ناباورى بيش نيست .\r\nدر حالى كه امروز طلاب جوان ما ، مجبورند كه پربارترين فصل عمر خويش را صرف پيدا كردن مرجع ضمير كفايه و مكاسب و رسائل و لمعه و حتى سيوطى و مغنى و هدايه و صمديه كنند و با زحمات و تلاشهاى فراوان با گذشت سالها نتوانند ذهنيت قوى و نيرومندى نسبت به ادبيات و فقه و اصول پيدا نمايند . ما شاهد آنيم كه زنانى در دانشگاههاى كشورهاى اروپايى با ديدن دوره‌هاى بسيار فشرده حساب شده در مباحث اسلامى و فرهنگ جوامع مسلمان و نيز حتى معارف و فرهنگ شيعه و فقه به مرحله صاحب نظرى دست مىيابند ، و كرسيهاى تدريس معارف اسلام را در دانشگاههاى دنيا اشغال مىكنند .\r\nممكن است بگوييد ، مدرك آنان بىفايده و اطلاعات آنان ناقص است ، ولى اين سخن تا زمانى كه به محك تجربه ننشيند ، درون مايه اى از غرور و بىخبرى و خود بزرگ بينى دارد .\r\nما نمىگوييم آنان به راستى طعم فقه و معارف اسلامى را چشيده و آن را با همه ابعادش دريافته‌اند ، بلكه ، مقايسه ميان نيروهاى كيفى و كمى حوزه‌هاى خود با آنان داريم ، تا راز سرعت تعلم و نظم علوم و اطلاعات تخصصى آنان را بيابيم .\r\nشكى نيست كه فارق ، استعداد شرقى و غربى نيست بلكه فارق نوع تدوين و تنظيم مباحث علمى است .\r\nامروزه اصول رياضيات همان اصول هزاران سال گذشته است ولى با اين تفاوت رشد بسيار پيدا كرده و جلوه‌هاى فراوان يافته است . ولى محققان و دانشپژوهان امروز براى اطلاع يافتن به اصول و عمق رياضيات هر گز به كتابهاى پيچيده و رمزى و غير منقح هزار سال قبل مراجعه نمىكنند ، و فرزندان ما در مدارس مجبور نيستند اول كتابها و نظريات رياضى ارشميدس و فيثاغورس و ابن هيثم و . . را به ترتيب تعليم ببينند و هر يك را مرحله به مرحله رد و ايراد كنند . بلكه محققان به شيوه اى دقيق و منطقى سير كامل و لازم و منقحى را از رياضيات تدوين كرده‌اند كه در كوتاه ترين زمان و به شايسته ترين وجه آنان كه از استعداد متوسطى هم برخوردار باشند مىتوانند رياضيات را فرا گيرند و اگر چنين شيوه اى به كار گرفته نمىشد ، بديهى است كه در ميان هزاران رياضى خوان ، شايد يك نفر به نتيجه نهايى و قابل قبول دست نمىيافت و آشفتگىهاى فراوان در متدها و\r\n","description":"","footnote":"","page_name":" 485 ","page_number":488},
  {"content":"\r\nنظريه‌ها پديد مىآمد .\r\nمشكل متون درسى حوزه ، از اين مقوله است . زيرا از همان آغاز ، كتابهاى ادبيات با عبارتها و واژه‌ها و متد بسيار مهجور ، يكى پس از ديگرى رديف مىشود . چند سال درس ادامه مىيابد در حالى كه نهايت امر ، مطالب دسته بندى و دقيق در ذهن محصل نمىماند و تنها مجموعه اى از منصوبات و مرفوعات و . . را در نتيجه ممارست و تمرين به ذهن مىسپارد بىآن كه بتواند در مواجه با اهل لسان ، معلومات خود را دقيقا به كار گيرد .\r\nهمين نارسايى در منطق و فلسفه و فقه و اصول نيز مشهود است . شايد باشند كسانى كه دهها سال به درس خارج رفته‌اند ولى در پايان نتوانند اوليات مبانى فقهى را بر شمارند و خلاصه اى از اندوخته‌هاى خود را ارائه دهند ، يا خود توان اجتهاد و اظهار نظر علمى را بيابند .\r\nاين نارساييها سبب شده كه برخى گمان كنند ، فقه الاحكام اصولا غير از همه علوم دنياست ، يعنى تا خدا نخواهد ، كسى فقيه نمىشود ! البته مشيت خدا در همه جا هست ولى ما نبايد مشكلات پديد آمده از ناحيه تفكر و بينش خود را به مشيت الهى نسبت دهيم .\r\nاگر مدرسى بر اين باور شد كه مطالب فقهى از كتابهاى چاپ قديم بهتر قابل دريافت است و اگر چاپش سنگى و جلدش پوست و چرم باشد ، معنويتش بيشتر است ! و از گرفتن كتابهايى كه به حروف واضح و خطوط روشن و بدون حواشى در هم پيچيده چاپ شده ابا كند ، اين مشكل به مشيت الهى ربطى ندارد . اين مشكل كوته نگرى و خرافه گويى است و تا زمانى كه اين گونه تفكر بر برخى از افراد سايه افكن باشد ، حوزه هم چنان در جا خواهد زد و دست به گريبان حركت بطيئى و ناهمسو و نامتعادل با نيازها و واقعيتهاى زمان خواهد بود .\r\n\r\nمقصود نگارنده از تصحيح متون\r\nدر اينجا لازم به ذكر است وقتى سخن از تغيير و تصحيح متون به ميان مىآيد به معناى عدول از مبانى علمى و كشيدن خط بطلان بر همه آراى پيشينيان نيست بلكه به معناى كمال بخشيدن و به كارگيرى تمامى دانش و ذوق و ابتكار براى عرضه صحيح و دقيق و منطقى مباحث است .\r\n","description":"","footnote":"","page_name":" 486 ","page_number":489},
  {"content":"\r\nو اگر آن فقيه بزرگ ( رضوان الله عليه ) بارها و بارها از فقه سنتى و فقه جواهرى دفاع كرده‌اند ، هر گز منظورشان تكامل نبخشيدن به كتب درسى نبوده و نيست ، بلكه منظور ايشان حفظ اصول و مبانى و محتواى ارزشمندى است كه در پرتو رنج و تلاش و اجتهاد فقهاى بزرگ در طول تاريخ فقاهت ، شكل گرفته است .\r\nنگارنده معتقد است كه تمام كتابهاى صرفى ، نحوى ، منطقى ، فلسفى ، فقهى و اصولى رايج حوزه نيازمند تدوينى دوباره و كاملتر و منقح است و كتابهاى موجود با كيفيت فعلى هر گز متناسب با نياز حوزه نيست و بايد همه آنها از رده مباحث خارج شوند و كتابهاى تدوين يافته با متد جديد جايگزين آنها شود .\r\nكتابها در دوره عمومى بايد به شكلى تدوين شود كه متناسب با رشته‌هاى تخصصى بعدى باشد ، ادبياتى كه يك مبلَّغ معمولى بدان نيازمند است با ادبيات مورد نياز يك مترجم يا مبلَّغ بين المللى و يا يك فقيه و مفسر و مورخ فرق مىكند . و همين گونه منطق و فلسفه و تاريخ اسلام و تاريخ جهان و ساير علوم انسانى و . .\r\n\r\nشرايط مورد نياز در تدوين متون درسى\r\nآن چه به طور كلى بايد در تدوين و تنظيم و تنقيح و گزينش متون درسى حوزه لحاظ شود عبارت است از :\r\nيك - تناسب كيفى و كمى محتواى كتاب ، با سطح آگاهى محصل و نيز نيازهاى علمى او در رابطه با رشته عمومى يا تخصصى فرد .\r\nدو - تطابق موضوعات و مواد درسى با نيازها و شرايط زمان .\r\nسه - دسته بندى مطالب و تنظيم آن بر اساس سير منطقى بحث .\r\nچهار - تبيين اصول و مبادى هر علم و مباحث زير بنايى و تمييز آنها از مباحثى كه متفرّع بر آن است .\r\nپنج - تبيين و توضيح مباحث با بيانى رسا و خالى از هر گونه تعقيد ، تطويل ، ابهام و پيچيده گى .\r\nشش - پيرايش ابواب و موضوعات و فرضيات زايد و بىفايده كه هر گز زمينه عملى ندارد و صرفا داراى ارزش نظرى است و جايگزين ساختن ابواب و موضوعاتى است كه داراى نقش عملى و بنيادى است .\r\n","description":"","footnote":"","page_name":" 487 ","page_number":490},
  {"content":"\r\nهفت - تقويت محتواى علمى كتابها ، بر اساس سطوح مختلف و رشته‌هاى تخصصى .\r\nبه عنوان مثال ، مرحوم آخوند در كفايه ، ضمن بحث حجيت خبر واحد در تقريب اجماع مىگويد : « بعد از بررسى فتاوى تا زمان شيخ طوسى به دست مىآيد كه همه آنان قائل به حجيت خبر واحد بوده‌اند » در اينجا بايد دانست كه چرا مرحوم آخوند فتاواى علما را تا زمان شيخ مطرح مىكند و آراء علماى ادوار قبل را مورد اشاره قرار نداده است .\r\nهشت - تلخيص مباحثى كه بحث تفصيلى آن ، ضرورى نيست البته به گونه اى كه به محتواى آنها لطمه و آسيب نرساند .\r\nنه - گشودن فصلى در آغاز هر موضوع ، به عنوان تبيين نقش عملى آن موضوع در آن علم .\r\nده - بيان معناى لغوى واژه‌هاى تخصصى و علمى .\r\nيازده - بيان معناى اصطلاحى واژه‌ها .\r\nدوازده - توضيح اجمالى آراء و نظريات علما كه در متن آورده شده و نيازمند تشريح است .\r\nسيزده - ذكر مصادر و منابع در پاورقيها .\r\nچهارده - تنظيم فهرست موضوع ابحاث و اعلام و آيات و احاديث و جزء اينها .\r\nهر گاه كتابهاى درسى حوزه با رعايت اين اصول تدوين و تنظيم و گزينش شود ، بىترديد بسيارى از آنان كه امروز خويش را ناتوان از دريافت نور فقه مىپندارند ، به اين نور مبارك دست خواهند يافت . و چنانچه در كنار اين امر ساير ابعاد مسائل حوزه ، به شكل صحيح و علمى برنامه ريزى شود ، در آينده اى نه چندان دور ، بسيارى از نارساييها و نابسامانيها در امر تبليغ و تدريس و امور فرهنگى و اخلاقى و علمى نظام حوزه و همچنين جامعه اسلامى ، زدوده خواهد شد و بايد مسئولان حوزه‌هاى علميه بدانند اگر برنامه‌هاى آموزشى دقيق و حساب شده در همه ابعاد علمى ، فقهى ، اصولى ، فلسفى ، عقائدى ، علوم انسانى ، نحوى و صرفى ، به گونه اى مستقل مطابق روش ياد شده تنظيم نشود نمىتوانند رسالت مهم و سنگين خويش را به پايان برسانند و از اين رو بوده است كه امام امت بر اصلاح نظام آموزشى حوزه‌ها تأكيد داشته است . و عملى شدن اين كار يكى از آرزوهاى او بوده است .\r\nايشان در وصيت نامه سياسى الهى 20 / 3 / 68 خود فرمودند : « وصيت اين جانب آن\r\n","description":"","footnote":"","page_name":" 488 ","page_number":491},
  {"content":"\r\nاست كه در همه اعصار خصوصا در عصر حاضر كه نقشه‌ها و توطئه‌ها سرعت و قوت گرفته است قيام براى نظام دادن حوزه‌ها لازم و ضرورى است كه علماء و مدرسين و افاضل عظيم الشأن صرف وقت نموده و با برنامه دقيق و صحيح حوزه‌ها را و خصوصا حوزه علميه قم و ساير حوزه‌هاى بزرگ و با اهميت را در اين مقطع از زمان از آسيب حفظ نمايند « .\r\n\r\nعدم پيراستگى متنها و مباحث درسى\r\nمهمترين موضوعى كه در تهذيب و تدوين متون حوزوى و اصولا طرح مباحث فقهى و اصولى بايد مورد توجه قرار گيرد ، پيراستن متنها و بحثها از مباحث غير ضرورى و فرضيه‌هاى غير قابل تحقق و سرگرم كننده است .\r\nطرح برخى موضوعات و فرضهايى كه بار عملى نداشته و نخواهد داشت ، به بهانه اين كه طرح موضوعات پيچيده و حتى داشتن متنهاى غامض ، ذهن طلبه را تقويت كرده و او را به تحقيق و تدقيق وا مىدارد ، پذيرفته نيست . زيرا در شرايط امروز ، نيازهاى متزايد جامعه رو به سركشى نهاده و حوزه‌ها مىبايست كه اين تشنه بىتاب را از نقطه نظر مباحث عقيدتى ، اخلاقى ، فقهى ، حقوقى ، قضايى و خلاصه فرهنگى سير آب سازند و در چنين شرايطى ، تساهل هر گز روا نيست .\r\n\r\nطرح روش جديد در تنظيم متون فقهى\r\nبراى ارائه دور نمايى از آن چه پيشنهاد شد به ترسيم چند نمونه مىپردازيم : نخست بايد از متون فقهى كه در مرحله سطح مورد استفاده است آغاز نماييم زيرا با اصلاح دقيق اين متون و جايگزينى آنها با متون بهتر و كاملتر ، اساسى تحول نظام آموزشى در حوزه فراهم مىشود .\r\nاكنون به عنوان ارائه نمونه مشخص ، مسأله اى فقهى را مورد بررسى قرار مىدهيم :\r\nمرحوم شيخ اعظم انصارى در كتاب مكاسب مسأله معاطات را به گونه اى كه همه مىدانيد در چندين صفحه مطرح نموده است كه هفته‌ها خواندن آن به طول مىانجامد با اين كه مىتوان همه مطالب آن بحث را به شكلى مطرح نمود كه طلاب عزيز با در نظر گرفتن متد جديد و روش مذكور در چندين روز همه آن مطالب را به صورتى واضح\r\n","description":"","footnote":"","page_name":" 489 ","page_number":492},
  {"content":"\r\nفرا گيرند .\r\n1 - جايگاه معاطات در اجتهاد و استنباط .\r\n2 - معناى لغوى واژه معاطات .\r\n3 - معناى اصطلاحى اين واژه 4 - طرح اصل مسأله مبنى بر اين كه معاطات ( داد و ستد فعلى ) همانند بيع ( داد و ستد قولى ) است يا خير .\r\n5 - بيان اقوال با ذكر اسامى صاحبان آنها در اين مسأله .\r\n6 - ادله قائلين به اين كه معاطات در همه خصوصيات از حيث آثار همانند بيع قولى است و افاده ملكيت مىكند .\r\n7 - ذكر دليل افاده ملكيت لازم در معاطات چنانچه لفظى غير از الفاظ دال بر صيغه بيع قولى در آن باشد .\r\n8 - بيان دليل اين كه معاطات معامله اى است مستقل و مفيد ملكيت ، بدون شمول عنوان بيع .\r\n9 - ادله قائلين مبنى بر اين كه معاطات بيع فاسد است .\r\n10 - ادله قائلين به اين كه معاطات همانند بيع است ولى افاده ملكيت جايز مىنمايد .\r\n11 - ادله قائلين مبنى بر اين كه معاطات همانند بيع نيست بلكه مفيد اباحه تصرف است ، چه در تصرفاتى كه توقف بر ملكيت دارد و چه تصرفاتى كه توقف بر ملكيت ندارد .\r\n12 - ادله قائلين به اين كه اباحه تصرف را افاده مىكند ولى نه هر تصرفى بلكه تصرفى را كه منوط به ملكيت نباشد .\r\n13 - بيان فروعات مسأله با تنظيم و شمارش .\r\n14 - بيان مختار شيخ انصارى در معاطات .\r\n15 - نقد و تحليل ادله و آراء و نظريات فقها و انديشمندان .\r\n16 - بيان نظريه و رأى مورد قبول .\r\n\r\nطرح روش جديد در تنظيم متون فلسفى\r\nبازنگرى و اصلاح در مورد ذيل از بداية الحكمة در بداية الحكمة انديشه مند بزرگ جهان اسلام علامه طباطبايى بخش وجود ذهنى و\r\n","description":"","footnote":"","page_name":" 490 ","page_number":493},
  {"content":"\r\nخارجى را محمد صلى احمد صلى مطرح نموده‌اند كه به عقيده اين جانب با متد جديد و شيوه نو تنها از حيث طرح همگام نيست و بدين جهت طلاب و دانشجويان عزيز نمىتوانند به همهء جوانب موضوع بحث احاطه پيدا نمايند و براى ما در امتحانات ، اين معنا به گونه كامل محسوس است در مورد تبيين وجود ذهنى و خارجى اين شيوه پيشنهاد مىگردد :\r\n1 - بيان همه معانى وجود ذهنى .\r\nالف - وجود ذهنى به معناى وجود ماهيات اشياء در آن .\r\nب - وجود ذهنى به معناى وجود اشباه ماهيات در ذهن .\r\nج - وجود ذهنى به معناى وجود انقلاب يافته به ماهيات ديگر در ذهن .\r\n2 - بيان وجود خارجى ماهيات اشياء در خارج .\r\n3 - ادله قائلين بر وجود ذهنى با تنظيم و شمارش و اسامى آنها به شرح زير است :\r\nالف - دليل بر وجود ذهنى به معناى اول .\r\nب - دليل بر وجود ذهنى به معناى دوم .\r\nج - دليل بر وجود ذهنى به معناى سوم .\r\n4 - ادله قائلين بر عدم وجود ذهنى با تنظيم و شمارش و اسامى آنها .\r\n5 - فروعات مسأله با تنظيم و شمارش .\r\n6 - بيان مختار و استدلال بر آن .\r\nعلاوه بر اين بايد همه مطالب با عبارات كوتاه و ساده بيان شود تا محتوا بهتر شناخته گردد .\r\nهمچنين مرحوم علامهء طباطبايى در فصل اول از كتاب نهاية الحكمه بحث از مفهوم وجود را كه مشترك لفظى و يا معنوى است مطرح نموده است ، براى تبيين همه جوانب اين بحث ترتيب و تنظيم ذيل پيشنهاد مىشود .\r\n1 - بيان معناى اشتراك لفظى وجود .\r\n2 - بيان معناى اشتراك معنوى وجود .\r\n3 - بيان اقوال در مسأله و ذكر صاحبان آنها .\r\n4 - بيان فرع يا فروع مسأله .\r\n5 - دليل قائلين به اشتراك لفظى وجود .\r\n6 - دليل قائلين به اشتراك معنوى وجود .\r\n","description":"","footnote":"","page_name":" 491 ","page_number":494},
  {"content":"\r\n7 - نقد و بررسى ادله .\r\n8 - بيان مختار و استدلال بر آن .\r\nدر صورتى كه اين بحث و نظاير آن اين گونه مطرح شود به عقيده نگارنده براى محصل مفيدتر و موجب مىشود كه بهتر به همهء جوانب بحث مسلط شود .\r\n\r\nنمونه اى از مباحث غير ضرورى\r\nنمونه اى از اين مباحث در بحثهاى گذشته از كفاية الاصول مرحوم آخوند خراسانى ( قدس سره ) ارائه داده‌ايم و اينك نمونهء ديگرى ارائه مىگردد .\r\nبحث شرط متأخر : كفاية الاصول ، در اقسام مقدمه واجب مىگويد : « . . فكون احدهما ( اى المتقدم و المتأخر ) شرط له ( اى التكليف ) ليس الا ان للحاظه دخلا فى تكليف الامر كالشرط المقارن بعينه فكما ان اشتراطه بما يقارنه ليس الا ان لتصوره دخلا فى امره بحيث لولاه لما كاد يحصل له الداعى إلى الامر كذلك المتقدم او المتأخر . . » اين بحث و نيز بحثهايى چون « موضوع علم » ، « جامع صحيحى و اعمى » ، « طلب و اراده » ، « مشتق بسيط است يا مركب » و ده‌ها نمونه از اين قبيل بايد به كلى از علم اصول حذف شود ، زيرا در بحثهاى فقه اجتهادى و در مقام استنباط احكام حوادث واقعه ، هر گز تأثيرى ندارد .\r\nعلت اصلى راه يافتن اين بحثها به مباحث اصول ، يك قاعده فلسفى است كه مىگويد : « العلة لا بد و أن تكون بجميع اجزائها متقدمة على المعلول » . در حالى كه اين قاعده در حيطه علل و معاليل طبيعى و امور حقيقى مطرح است و راه دادن چنين قاعده اى در حيطه مباحث اعتبارى تشريعى ، يك خلط و انحراف است .\r\nجالب است كه گفته شود ، اين بحث بىثمر وقت قابل توجهى را به خود اختصاص داده است و علماى اصول را در ازمنه مختلف واداشته تا به پاسخهايى گاه پيچيده و گاه شگفت انگيز ! روى آورند . و كلماتى را از بزرگانى چون صاحب فصول ، شيخ انصارى ، صاحب جواهر ، مير داماد ، ميرزاى بزرگ شيرازى ، نراقى كاشانى ( در مسأله اجازه بيع فضولى ) و . . نقل كرده‌اند ، از آن جمله :\r\nشىء متأخر به وجود لحاظى و تصوريش براى مأمور به متقدم ، شرط است نه به وجود خارجى آن .\r\n","description":"","footnote":"","page_name":" 492 ","page_number":495},
  {"content":"\r\nشرط ، آن امر انتزاعى است كه از شىء متأخر انتزاع مىشود ، نه خود شىء متأخر كه منتزع عنه مىباشد .\r\nشرط ، وصف تعقب مأمور به ، به شىء متأخر است نه خود آن موصوفى كه تأخر دارد .\r\nشرط بودن شىء متأخر براى شىء متقدم ، به وجود دهرى آن است نه به وجود زمانى آن .\r\nشرط در اين مورد مطلق الوجود امر متأخر است نه وجود خاص خارجى آن .\r\nشرط در اين مورد به معناى علت نيست بلكه به معناى معرف است .\r\nشرط در اينجا آن حالت نفسانى است كه در بيع فضولى براى مالك حاصل است .\r\nبا اين حال همه اين پاسخها را ما در ابحاث اصولى خود مورد نقد و خدشه قرار داده‌ايم . ولى به جهت اين كه « كر على ما فر » نشود از طرح آن پاسخها و نيز نقد آنها چشم پوشى شده است .\r\n\r\nجمع بين حكم ظاهرى و واقعى\r\nاين جانب در حال و هواى مدرسه و به اقتضاى جو آن روز حوزه نجف و نيروى جوانى ( بيش از سى سال قبل ) ، به تحقيقى گسترده پيرامون اين بحث پرداختم و پس از حدود شش ماه بررسى ، به بيست و يك جمع دست يافتم كه تا كنون در حوزه‌ها سابقه نداشت و آنها را تنظيم كردم كه هم اكنون نيز در اختيار دارم و چون از حوصله بحث خارج بود از درج آنها خوددارى شد . - ولى امروز احساس مىكنم كه آن تلاشها هيچ گونه ثمرى را به همراه نداشته است - و آرزو مىكنم كه كاش آن نيرو و فرصت را در راهى ثمر بخش و مفيد براى اسلام و قرآن و جامعه اسلامى به كار مىبستم . و همين افسوس گران است كه قلم را جارى ساخته تا ، رنج و دريغى كه بر ما رفته به آيندگان بگوييم و هشدار دهيم ! چرا ما بايد وقت خويش را صرف جمع كردن دو امرى كنيم كه با هم از نظر مبدأ و منتها تنافى ندارند . اما از نظر مبدأ چون منشأ و سبب پيدايش حكم واقعى عبارت از مصلحت واقعى است كه در متعلق آن قرار دارد و در اينجا به گونه مطلق ثابت است ( يعنى چه مكلف بدان آگاه باشد يا بدان جهل يا شك داشته باشد ) ولى منشأ و سبب پيدايش حكم ظاهرى عبارت از مصلحت در جعل آن در مورد شك است و در اينجا فقط در مورد شك ثابت است . پس دو منشأ و دو حكم در ميان است و با هم تنافى ندارند !\r\n","description":"","footnote":"","page_name":" 493 ","page_number":496},
  {"content":"\r\nو اما اين كه از نظر منتها تنافى ندارند زيرا كارى را كه انجام مىدهد اگر با واقع مطابقت داشته باشد حكم واقعى در آنجا وجود دارد و حكم ظاهرى در بين نيست و اگر با واقع مطابقت نداشته حكم واقعى در بين ، فعليت ندارد و حكم ظاهرى فعليت دارد پس با هم در اين مرحله ، اجتماعى ندارند تا نياز به پاسخ باشد . بنا بر اين بهتر آن است كه حكم ظاهرى را قائل باشيم و گر نه نبودن تنافى بين آنها واضح است .\r\nاين چه كارى است كه ميان دو دوست صميمى ، نزاعى خونين و پر كشمكش را فرض كنيم و سالها از جانب آن دو وكالتا به دادگاه و نزد قاضى رويم و هر بار آن را به حكمى محكوم سازيم ! اگر امام ( رضوان الله عليه ) مىفرمايد : « لازم است علماء و مدرسين محترم نگذارند در درسهايى كه مربوط به فقاهت است و حوزه‌هاى فقهى و اصولى از طريقه مشايخ معظم كه تنها راه براى حفظ فقه اسلامى است منحرف شوند و كوشش نمايند كه هر روز بر دقتها ، بحث ، نظرها ، ابتكار و تحقيقها افزوده شود و فقه سنتى كه ارث سلف صالح است و انحراف از آن سست شدن اركان تحقيق و تدقيق است محفوظ بماند و تحقيقات بر تحقيقات اضافه گردد » . ( وصيتنامه الهى ، سياسى ) منظور ايشان از حفظ فقه و فقاهت و فقه جواهرى و فقه سنتى هر گز ، حفظ مباحث غير ضرورى و دست و پا گير نبود ، چه اين كه منظور ما از حذف مباحث غير ضرورى ، سست كردن مباحث ضرورى و غير متعمق بار آوردن طلاب و محصلان نيست و نمىتواند باشد .\r\nبلكه منظور حفظ دقت و اصول و مبانى و تحقيقهاى لازم در استنباط احكام و اجتهاد است و پاسخ دادن به رويدادها از راه منابع و پايه‌هاى شناخت معتبر نه از راه مصلحت انديشى و منابع غير معتبر ، و منظور ما نيز به كار بردن تمامى نيروها و استعدادهاى جوانان حوزه بر روى مباحث ضرورى فقه و موضوعات مفيد و نتيجه بخش استنباط و به هدر ندادن آنهاست .\r\nاو از فقهى دفاع مىكند كه ضامن رشد و عظمت ملتهاست ، نه مباحث فقهى كه مايه هدر رفتن امكانات حوزوى و نيروهاى انسانى است .\r\nايشان در وصيتنامه الهى ، سياسى خويش مىآورد : « از فقه سنتى كه بيانگر مكتب محمد صلى رسالت و امامت است و محمد صلى رشد و عظمت ملتهاست چه احكام اوليه و چه ثانويه كه هر دو مكتب فقه اسلامى است ، ذره‌اى منحرف نشوند محمد صلى\r\n","description":"","footnote":"","page_name":" 494 ","page_number":497},
  {"content":"\r\nوى هميشه در بياناتشان از جمود گرايان ، كوته نظران ، قشرى نگران و مقدس نمايان گله مند بودند و احساس مىكردند كه فقه اجتهادى نياز به تحول همه جانبه دارد . بدين جهت با تأكيد و اصرار فقه اجتهادى را وارد مرحله جديد نمودند .\r\nنكته جالب توجه در اين مورد اين است كه او با نظريه افراطگرايان كه از راه رأى و تفكر شخصى و يا منابع غير معتبر احكام حوادث واقعه را استنباط مىكردند ، مخالف بودند ، همان گونه كه با نظريه تفريط گرايان كه بر ظاهر الفاظ عناصر خاصه استنباط در مقام حكم بسنده مىكردند ، مخالف بودند ، هنر ايشان در اين بود نه مانند جمودگرايان و قشريان كه از پاسخگويى در برابر حوادث واقعه سر باز مىزنند و نه مانند متهوران و ناآگاهان از راههاى غير مبتنى بر منابع معتبر شرعى ، حكمى را بيان مىداشته‌اند .\r\n\r\nفقيه راستين\r\nدر ادامه نگرش به مسأله فقه و اجتهاد و مباحث حوزوى آن ، شايسته است كه نگاهى نيز به برخى ابعاد ضرورى « فقهاى راستين » داشته باشيم . فقيه راستين آن فقيهى است كه در احياى جوامع اسلامى و پديد آوردن زمينه‌هاى عملى فقه اسلام و همچنين رشد و شكوفايى آن كوشا و در كنار اين همه از جهت فضايل اخلاقى ، بلندى طبع ، كرامت نفس ، زمان شناسى ، انسان شناسى و تدبير و مديريت صحيح و حسن اداره برخوردار باشد .\r\nچنين فقيهى مىتواند الگوى رشد فقيهان حوزه‌هاى علميه باشد .\r\nفقيهان در نظام اسلامى - حتى در آن ممالكى كه حاكميت عليه آنان باشد - در عمق روند جريانهاى اجتماعى ، نقش كمترى از حكام ندارند . زيرا حيات معنوى و عبادى جامعه اسلامى در پرتو فقه اسلامى تداوم مىيابد و حاملان فقه ، فقيهانى هستند كه مىبايست احكام كلى شريعت را بر فروع تطبيق دهند . و گاه حتى موضوعات مهم سياسى - اجتماعى را براى مردم باز گويند .\r\nقوت و ضعف حضور و حاكميت فقها نسبت به مسائل جارى جوامع اسلامى در طول تاريخ ، در موارد بسيارى ، به بينشها و موضع گيريها و توان و تدبير اجتماعى و سياسى و دينى فقيهان ، باز مىگردد .\r\nهر گاه فقيهى از بينش قوى اجتماعى ، سياسى و جامعه شناسى عصر خويش برخوردار بوده و شجاعت جهاد و مبارزه را داشته است ، حاكميتهاى غير اسلامى تضعيف شده و\r\n","description":"","footnote":"","page_name":" 495 ","page_number":498},
  {"content":"\r\nتحت الشعاع رأى فقيهان قرار گرفته است .\r\nو به عكس هر گاه دايرهء بينش فقها ، ضيق گشته و اسلام از نظر آنان در رساله‌هاى عمليه و رسالت و مسئوليت آنان در حاشيه زدن بر عروة الوثقى و وسيلة النجاة تلقى شده است ، دوران حاكميت استبداد و حكومتهاى غير دينى و چه بسا ضد دينى و روزگار تضعيف دين و ديانت بوده است .\r\nامام طاب ثراه با جامعيت نگرش خويش و با درك عميقى كه از روح بلند و متعالى اسلام داشت در پرتو خصلتهاى ارزشمند ذاتى خويش چون : حريت ، شجاعت ، ايثار ، مقاومت و مديريت ، نه تنها توانست اسلام و فقه و فرهنگ و معارف اسلامى را از جايگاه محكومان تاريخ برهاند ، بلكه توانست آن را به بلنداى حاكميت رسانده و قدرتهاى ضد دينى را بر كنار نمايد .\r\nاو به راستى رسالت خويش را در حد توان انجام داد و اگر پس از تحقق اين امر بزرگ - انقلاب اسلامى - كاستيها و نارساييها در امر قضاوت و امور قضايى و نيز مسائل فرهنگى و اقتصادى و اخلاقى و معرفت دينى جامعه به چشم آيد ، اين قصور و يا تقصير كسانى است كه مىبايست از اين مقطع زمانى خاص در جهت تقويت مبانى فقهى و فكرى و فرهنگى و اخلاقى امت اسلام بهترين بهره را برگيرند . ولى متأسفانه كار مطلوبى در اين زمينه انجام نشده است .\r\n\r\nملاكهاى فقاهت در گذشته\r\nاكنون در مقام استقصاى اين ملاكها نيستيم و تنها به برخى از آنها كه ضرورى است اشاره خواهيم داشت .\r\nدر گذشته يكى از ملاكهاى فقاهت ، حاشيه زدن بر عروه و چاپ رساله عمليه بود ، با اين كه اهل فن برآنند تثبيت فقاهت فقيه بايد در طرح مباحث پيچيده و مشكل فقهى محك زده شود نه تبديل چند احوط به اقوى ، ولى بسيار بودند كسانى كه چاپ رساله اى ، آنان را قانع مىكرد .\r\nدقيقا چنين ذهنيتى سبب گرديد كه بعد از فوت آية الله العظمى سيد ابو الحسن اصفهانى ( قدس سره ) حدود 360 رساله عمليه و حاشيه بر رساله‌هاى پيشين نوشته شود و نيز بعد از آنان رساله‌هاى متعددى در يك زمان چاپ شود بديهى است كه برخى از\r\n","description":"","footnote":"","page_name":" 496 ","page_number":499},
  {"content":"\r\nاين رساله‌ها مىبايست چاپ بشود .\r\nولى با اين وصف بزرگانى مانند امام خمينى بودند كه بعد از فوت مرحوم آية الله العظمى بروجردى حتى با اصرار فراوان شاگردان و فضلاء ، شانه از زير بار چاپ رساله خالى كردند ، بعد از سپرى شدن مدتى با تقاضاى مكرر جمعى از اهالى تهران ، بعضى از فضلاء مطابق فتاواى ايشان در حاشيه عروة و وسيله رساله اى به نام « نجات العباد » تنظيم نموده و چاپ كردند ولى خود ايشان حاضر نشدند در امر چاپ و هزينه آن شركت و براى ترويج و معرفى خويش قدمى بردارند و از مال شخصى يا بيت المال و سهم امام ! در اين راستا بهره گيرند .\r\n\r\nمجتهدان كم نظيرى كه رساله ننوشتند\r\nالبته در اين موضوع ايشان تنها نيست ، بلكه جز ايشان فقهاى ديگرى نيز بودند كه با داشتن همهء شرايط لازم براى مرجعيت و نشر رساله و حتى با اصرار فضلاء و اساتيد حوزه‌هاى علميه حاضر به نشر رساله خود نشدند و تا آخر عمر از پذيرش آن شانه خالى كردند .\r\nاز آن جمله :\r\n« استاد اساتيد حوزه علميه قم آية الله العظمى سيد محمد يزدى معروف به محقق داماد ( تغمّده الله برحمته و اسكنه الفسيح من جنّته ) .\r\n« مظهر تقوا آية الله العظمى استاد نگارنده شيخ حسين حلى نجفى ( قدس سره ) .\r\n« مظهر صفا و بىآلايشى آية الله العظمى استاد نگارنده ميرزا باقر زنجانى نجفى ( رضوان الله تعالى عليه ) كه همهء آنها از چهره‌هاى برجسته فقهاى شيعه بودند .\r\nو مهمتر از اين هم شيخ اعظم انصارى ( طاب ثراه ) بعد از اين كه مرجع عام شيعيان جهان شد هر چه مقلدان ايشان اصرار كردند كه رساله اى تنظيم كند نپذيرفت و فرمود رساله‌هاى پيشينيان در بين ما هست و تنظيم كردن رساله‌هاى تكرارى معنا ندارد . بعد از اصرار بىحد آنان گفت من چند حاشيه اى كه دارم بر رساله آنها مىنويسم و به آنها ضميمه مىكنم .\r\nو او تنها به حاشيه نويسى بر سه رساله پيش از خود بسنده نموده كه عبارتند از :\r\nنخبة مرحوم آية الله شيخ محمد ابراهيم كرباسى اصفهانى ( كه متن آن فارسى بود )\r\n","description":"","footnote":"","page_name":" 497 ","page_number":500},
  {"content":"\r\nبغية الطالب مرحوم آية الله شيخ جعفر كبير كاشف الغطاء ( كه متن آن عربى بود ) نجات العباد مرحوم آية الله شيخ محمد حسن نجفى صاحب جواهر ( كه متن آن عربى بود ) و او با اين كه سالها مرجع عام بود اصلا رساله مستقل نشر نداد . و اما رساله‌هاى موجود به اسم ايشان ، همه پرسشها و پاسخهايى است كه توسط مسئولان استفتاء و جمع آورى و چاپ شد و تنها رساله اى كه به نام او پخش شد رسالهء بسيار مختصرى در خصوص عبادات ولى آن هم به سبك رساله‌هاى معمولى و متداول نبوده است زيرا در آن احكام ضرورى باب عبادات مطرح شده بود نه مسائل اجتهادى .\r\nدر هر حال ما بر آن نيستيم تا بگوييم چرا رساله چاپ شد و يا كدام رساله بايد چاپ مىشد و كدام نمىشد .\r\nسخن اين است كه اصولا رساله‌هاى عمليه موجود از نظر فراگيرى و تبيين مباحث و كيفيت ، مطلوب نيست . زيرا در آنها تنها بر احكامى كه جنبه فردى و عبادى و معاملاتى به معناى اعم را دارد بسنده شده است .\r\nسخن ما اين است كه اگر فقيهى اسلام را به عنوان نظام پذيرفت و احساس مسئوليت مىكند بايد رساله اى مطابق پديده‌هاى جديد در بعد حقوقى ، اقتصادى ، قضائى ، كيفرى ، سياسى ، حكومتى ، روابط بين المللى و . . تنظيم نمايد نه تنظيم رساله‌هاى تكرارى كه صدها بار نشر يافته است ، و هر گاه در چند مسأله هم اختلاف نظر داشته باشد ، بجاست آنها را به عنوان حاشيه بر رساله‌هاى پيشين ضميمه نمايد همان گونه كه شيخ اعظم انصارى ( قدس سره ) عمل نمود .\r\nو بايد مسئولان بدانند اگر فقه اجتهادى به عنوان پاسخ در برابر آنها تنظيم نشود ايدئولوژيهاى جهانى در اين زمينه براى ما تصميم خواهند گرفت ، براى اين كه با چنين مشكلى و امر ناخوشايندى روبرو نشويم مىبايد بر اساس فقه اجتهادى ، رساله‌هاى تازه اى از مسائل جديد تنظيم نماييم . و بايد اذعان داشت كه اگر اين گونه رسائل تنظيم نشود و پاسخ رويدادها داده نشود بزرگترين ضربه بر پيكر فقه اجتهادى وارد مىشود ، زيرا فرصت طلبان تبليغاتى عليه فقه را به راه خواهند انداخت مبنى بر اين كه فقه از پاسخ رويدادها ناتوان است .\r\n","description":"","footnote":"","page_name":" 498 ","page_number":501},
  {"content":"\r\n\r\nعدم جواز تقليد ، از مجتهد متجزى\r\nسخن ديگر ما اين است كه رساله‌هاى تكرارى و تنها اقوى را به احوط و احوط را به اقوى تبديل نمودن ، آن هم تنها در مسائل فردى و عبادى ، ديگر بس است . كسى كه اين كار را مىكند ، اگر مجتهد نيست كه با او سخن نيست و اگر مجتهد است بايد بداند كه او مجتهد متجزى است ، در صورتى كه توانايى بر استخراج احكام پديده‌هاى جديد را نداشته باشد بر او عنوان مجتهد مطلق مترتب نمىشود . و در نتيجه اين سؤال پيش مىآيد كه از چنين فقيه متجزى ( كه توان استخراج حكم شرعى همه پديده‌ها را ندارد ) تقليد جايز است يا خير ؟\r\nبرخى از فقها تقليد از متجزى را جايز نمىدانند ما به گونه مفصل اين مسأله را مورد بررسى قرار داديم و در مباحث ، ادوار اجتهاد مطرح و عنوان شد ، واضح است كه فقيه امروز غير از فقيه و مجتهد ديروز است دامنه كار فقاهت امروز بسى گسترده تر و پيچيده تر از ديروز است . و بدين جهت امام فرمود : « براى اين كه كمى معلوم شود فرق ميان اسلام و آن چه به عنوان اسلام معرفى مىشود تا چه حد است شما را توجه مىدهم به تفاوتى كه ميان قرآن و كتب حديث با رساله‌هاى عمليه هست . قرآن و كتابهاى حديث كه منابع احكام و دستورات اسلام است با رساله‌هاى عمليه كه توسط مجتهدين عصر و مراجع نوشته مىشود از لحاظ جامعيت و اثرى كه در زندگانى اجتماعى مىتواند داشته باشد به كلى تفاوت دارد . نسبت اجتماعيات قرآن با آيات عبادى آن از نسبت صد به يك هم بيشتر است . از يك دوره كتاب حديث كه حدود پنجاه كتاب است و همه احكام اسلام را در بر دارد ، سه چهار كتاب مربوط به عبادات و وظايف انسان نسبت به پروردگار است ، مقدارى از احكام هم مربوط به اخلاقيات است ، بقيه همه مربوط به اجتماعيات ، اقتصاديات ، حقوق ، سياست و تدبير جامعه است » . ( ولايت فقيه ، ص 9 ) ولى بنده مىگويم مسائل اجتهادى رساله‌ها فقه واقعى و شريعت حقيقى نيستند بدين جهت نبايد انديشمندان جهان به عنوان فقه واقعى به آنها نگاه كنند ، بلكه اين رساله‌ها برداشتهاى فقيهان و مجتهدان از منابع و پايه‌هاى شناخت است و تنها لازم است بر كسانى كه نه مجتهدند و نه عمل به احتياط مىكنند جهت انجام وظيفه شرعى مطابق آنها عمل كنند .\r\n","description":"","footnote":"","page_name":" 499 ","page_number":502},
  {"content":"\r\n\r\nطرح امور اعتبارى به جاى امور حقيقى\r\nاز ديگر ملاكهايى كه در گذشته ، براى فقاهت و ارزشگذارى فقيه ، ناخودآگاه به كار گرفته مىشده ، و امروز بايد سخت مورد نقد قرار گيرد ، اين است كه : به مسائل اعتبارى و تشريعى ، رنگ مسائل حقيقى و طبيعى زده شود و در سايه مشكل غير قابل حلى كه از اين گذرگاه پديد مىآيد ، فقيه بتواند بحثهاى دامنه دارى را بيافريند و دنبال كند ! از جمله امور اعتبارى تشريعى كه رنگ مسائل امور حقيقى و طبيعى به خود گرفته عبارت است از : « تصوير موضوع علم » ، « مسأله جامع صحيحى و اعمى » ( كه ريشه آن لزوم سنخيت ميان اثر و مؤثر مىباشد ) ، « مسألهء شرط متأخر » ( كه ريشه آن لزوم تقدم علت بر معلول مىباشد ) ، « مسأله مقدمات داخلى واجب » ( كه اساس آن لزوم تقدم علت بر معلول است نه مقارنت داشتن آن ) « وجوب مقدمه واجب » ( كه از امور بديهى و بىنياز از بحث است ) و . .\r\nهر يك از مباحث مذكور ، رد و ايرادهاى فراوانى را در بحث اصول به دنبال دارد كه ثمرى قابل توجه نداشته و فرصتها را ضايع مىسازد .\r\nدر حوزه‌هاى پيشين ، كسانى كه اين ابحاث را هر چه طولانىتر مورد بحث قرار مىدادند مورد احترام و تجليل قرار مىگرفتند و چه بسا همين مباحث زمينه ارتقاء مقام بعضى از آنان را فراهم مىآورد ! و در قبال آن ، كسانى كه بحثهاى مفيد و ارزنده و بنيادى اسلام را مورد بحث قرار مىدادند مورد بىمهرى و چه بسا تهمت و افترا قرار مىگرفتند ! ممكن است گفته شود كه رواج اين روحيه و نگرش در آن روز حوزه‌ها ، غير مستقيم نشأت گرفته از دسيسه‌ها و توطئه‌هاى حساب شده استعمارگران و تأثير پذيرفته از اوضاع سياسى آن روز بود .\r\nسخن در ريشه يا بى اين ذهنيت غلط بسيار است ، كه اين نوشته را تاب آن نيست .\r\n( شرح اين هجران و اين خون جگر ، اين زمان بگذار تا وقت دگر ) .\r\n\r\nتوطئه‌هاى استكبار\r\nكوتاه سخن اين كه توطئه خزنده كفر جهانى به توسط مزدوران و عناصر مشكوك الحال داخلى ، سعى در خارج كردن اسلام از صحنه تأثير گذارى بر جوامع اسلامى بود و آنان در اين راستا تلاش مىكردند تا مسائل اصلى فقه اجتهادى و بالنده و مترقى - چه در\r\n","description":"","footnote":"","page_name":" 500 ","page_number":503},
  {"content":"\r\nزمينه‌هاى عناصر مشترك اصولى و چه در زمينه عناصر خاصه استنباط - را از صحنه‌هاى عمل خارج سازند . اين دسيسه دو ذهنيت غلط را در پى داشت .\r\nالف - جدايى ديانت از مسائل مربوط به حكومت ، انكار هر گونه مسئوليت ، پرداختن به وظايف فردى و كنار نهادن واجبات اجتماعى ( امر به معروف و نهى از منكر ، مبارزه با فساد و استكبار ، جبهه گيرى در برابر سلطه استعمارگران صليبى و صهيونى بر جوامع اسلامى ) .\r\nنظر رهبر فقيد اسلام در اين زمينه چنين است كه : « همه اينها نتيجه نفوذ بيگانگان در جايگاه و در فرهنگ حوزه‌ها و برخورد واقعى هم با اين خطرات بسيار مشكل و پيچيده است » . ( سوم اسفند ماه 1367 ) .\r\nب : ناتوان جلوه دادن اسلام و فقه اسلامى از اداره جامعه و پاسخگويى به نيازهاى ضرورى امت اسلام ، در ابعاد مختلف .\r\nو در نتيجه اعتقاد به سپرى شدن دوره اسلام ! يا اعتقاد به عدم كارايى اجتهاد و لزوم به كارگيرى قياس ، استحسان ، مصالح مرسله و . . ! امام نيز صريحا بدين نكته پرداخته و بيان داشته‌اند :\r\n« از توطئه‌هاى مهمى كه در قرن اخير ، خصوصا در دهه‌هاى معاصر و بويژه پس از پيروزى انقلاب آشكارا به چشم مىخورد ، تبليغات دامنه دار با ابعاد مختلف براى مأيوس نمودن ملتها و بخصوص ملت فداكار ايران از اسلام است ، گاهى ناشيانه و با صراحت به اين كه احكام اسلام كه هزار و چهار صد سال قبل وضع شده است نمىتواند در عصر حاضر كشورها را اداره كند . يا اين كه اسلام يك دين ارتجاعى است و با هر نوآورى و مظاهر تمدن مخالف است . . » ( وصيتنامه الهى - سياسى ) توطئه‌هاى استكبار عليه مصالح اسلام ، همواره تبليغاتى و زبانى نيست ، بلكه گاه عملى است ، يعنى آنان با نفوذ در طرز تفكر برخى از روحانى نماهاى بىسواد و منحرف فقه و اجتهاد و اسلام را از صحنه‌هاى عملى و ارتباط با جوامع ، خارج كرده و به خودى خود ، ذهنيت ارتجاعى بودن دين يا عدم توانايى اصول و ملاكهاى موجود اجتهاد در استنباط احكام الهى را ، به سطحى نگران غير متعمق تزريق مىكند .\r\nو آن چه در چند سطر قبل يادآور شديم ( پرداختن به مباحث غير ضرورى ، و وارد كردن\r\n","description":"","footnote":"","page_name":" 501 ","page_number":504},
  {"content":"\r\nمباحث اعتبارى در مباحث طبيعى ) نمودى از آن است .\r\nبراى جلوگيرى از اين افراطها و تفريطها راهى جز بازگشت به فقاهت راستين نيست و فقاهت راستين از يك سو مبتنى است ، بر شناخت منابع معتبر شريعت و متد بهره گيرى از آن و به كارگيرى اصول متقن استنباط ، و از سوى ديگر متكى است بر توجه به عنصر زمان و مكان و شناخت دقيق موضوعات مستحدث و مسائل زمان و آشنايى به روش برخورد با حيله‌ها و تزويرهاى فرهنگ حاكم بر جهان .\r\n\r\nسخن پايانى\r\nسخن پايانى را از آن فرزانه حكيم مىآوريم كه خود بارزترين مصداق اين كلام خويش بود :\r\n« يك مجتهد بايد زيركى و هوش و فراست هدايت يك جامعه بزرگ اسلامى و حتى غير اسلامى را داشته باشد و علاوه بر خلوص و تقوا و زهدى كه در خور شأن مجتهد است واقعا مدير و مدبر باشد . .\r\nفقه تئورى واقعى و كامل اداره انسان و اجتماع از گهواره تا گور است . و همه ترس استكبار از همين مسأله است كه فقه و اجتهاد جنبه عينى و عملى پيدا كند و قدرت برخورد در مسلمانان به وجود آورد . » ( سوم اسفند ماه 1367 ) .\r\n\r\n","description":"","footnote":"","page_name":" 502 ","page_number":505}
  ]